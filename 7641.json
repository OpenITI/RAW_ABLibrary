[
  {"content":"\r\n\r\nاصول كافى\r\n\r\n","description":"","footnote":"","page_name":" 1 ","page_number":1},
  {"content":"\r\n . \r\n","description":"","footnote":"","page_name":" 2 ","page_number":2},
  {"content":"\r\n\r\nاصول كافى\r\nتأليف\r\nمرحوم ثقة الاسلام كليني ( ره )\r\nبا ترجمه و شرح فارسى\r\nآية الله شيخ محمد باقر كمره اى\r\nجلد اول\r\nكتاب عقل و جهل - كتاب فضل علم - كتاب توحيد\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nكلينى ، محمد بن يعقوب ، - 329 ق . [ الكافى . فارسى - عربى . اصول 
  ] اصول كافى / تاليف كلينى ( ره ) ، با ترجمه و شرح فارسى محمد باقر كمره اى . - ( تهران ) سازمان اوقاف و امور خيريه ، انتشارات اسوه 1379 .\r\n6 جلد : 240000 ريال ( دوره )\r\nISBN 978 - 964 - 6066 - 74 - 8 ( دوره )\r\nISBN 978 - 964 - 6066 - 75 - 5 ( ج 1 )\r\n76 - 2 - ISBN 978 - 964 - 6066 ( ج 2 )\r\n77 - 9 - ISBN 978 - 964 - 6066 ( ج 3 )\r\nISBN 978 - 964 - 6066 - 78 - 6 ( ج 4 )\r\nISBN 978 - 964 - 6066 - 79 - 3 ( ج 5 )\r\nISBN 978 - 964 - 6066 - 80 - 9 ( ج 6 )\r\nفهرستنويسى بر اساس اطلاعات فيپا .\r\nمندرجات : ج . 1 . كتاب عقل و جهل - كتاب فضل علم - كتاب توحيد . ج . 2 . كتاب حجت ( 1 ) - ج . 3 . كتاب حجت ( 2 ) - - ج . 4 . كتاب ايمان و كفر - ج . 5 . كتاب ايمان و كفر - - ج . 6 . كتاب دعا - كتاب فضل قرآن - كتاب عشرت . ج 6 ، 5 ، 4 ، 3 ، 2 ، 1 ( چاپ پجم : 1381 ) .\r\n1 . احاديث شيعه - قرن 4 ق . الف . كمره اى ، محمد باقر ، 1283 - 1374 مترجم و شارح . ب . سازمان اوقاف و امور خيريه . انتشارات اسوه . ج . عنوان . د . عنوان : الكافى . اصول . 22041 ك 8 ك / 129 BP / 212 / 297\r\nكتابخانه ملى ايران / 11569 - 79 م\r\n1379\r\nاصول كافى ( جلد اول )\r\nتأليف : ثقه الاسلام كلينى رحمه ا . .\r\nترجمه : آيه ا . . محمد باقر كمره اى\r\nناشر : انتشارات اسوه\r\nچاپ و صحافى : چاپخانه بزرگ قرآن كريم\r\nنوبت چاپ : دهم\r\nسال نشر : زمستان 1378 ه - . ش\r\nتيراژ : 3000 دوره\r\nقيمت : 40000 تومان\r\nشابك دوره : 8 - 74 - 6066 - 964 - 978\r\nشابك جلد 1 : 5 - 75 - 6066 - 964 - 978\r\nكليه حقوق براى ناشر محفوظ است\r\nتهران : تلفن 66418099 و 66418299 فاكس : 66418022\r\nقم : صندوق پستى 3999 - 37185 تلفن 14 - 6642211 فاكس 6640637\r\nwww . Osvehpub . com : www . Osveh . ir\r\n\r\n","description":"","footnote":"","page_name":" 4 ","page_number":4},
  {"content":"\r\n . \r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n . \r\n","description":"","footnote":"","page_name":" 7 ","page_number":7},
  {"content":"\r\n . \r\n","description":"","footnote":"","page_name":" 8 ","page_number":8},
  {"content":"\r\n . \r\n","description":"","footnote":"","page_name":" 9 ","page_number":9},
  {"content":"\r\n . \r\n","description":"","footnote":"","page_name":" 10 ","page_number":10},
  {"content":"\r\n\r\n\r\nجلد اول\r\n\r\n[ خطبه آغاز كتاب 
  ]\r\nبِسْمِ اللَّهِ الرَّحْمنِ الرَّحِيمِ\r\n( 1 ) سپاس از آن خدا است كه به نعمتش ستوده‌اند و براى نيرويش پرستيده‌اند ، در سلطنت خود فرمانرواست و رهبت جلالش بر ملا است ، آنچه نزد حضرت او است دلربا است و فرمانش در خلقش مجرا است ، و الا است تا آنجا كه دريافت نشود و از ديدگاه هر بيننده فراز گرفته ، آنكه نخستش را آغازى نيست و ازليتش را نهايتى نى ، پيش از همه چيز بر جا بوده و هميشه نگهدار همه چيز است ، قهّارى كه حفظ همه چيزش خسته نكند و نيرومندى كه در مقام حقيقت بزرگوارى يگانه است و به نيروى خود در قدرت نمائى يكتا است و به حكمتش حجت‌هاى خود را بر خلقش پديدار كرد ، همه چيز را بىسابقه اختراع كرد و به قدرت و حكمت خود نقشهء آن را آغاز نمود ، مادّه‌اى نبود كه اختراع صدق نكند و علّت ديگرى نداشت كه ابتدا درست نيايد ، هر چه را چنانچه خواست خودش تنها آفريد تا حكمت و حقيقت ربوبيتش را بنمايد ، خردها وى را فرا نگيرند و اوهام به آستان وى نرسند و ديده‌هايش در نيابند و اندازه وى را فرو\r\n\r\n","description":"","footnote":"","page_name":" 11 ","page_number":11},
  {"content":"\r\n . \r\n","description":"","footnote":"","page_name":" 12 ","page_number":12},
  {"content":"\r\n\r\nنگيرد ، ديده‌ها در آستان او كورند ، و هر گونه ستايشى در مقام او نارسا است ، بىپرده نهان است و بىمانع در خفا است ، ( 1 ) نديده شناسندش و بىتصوير ستايندش و بىجسم دانندش ، نيست معبود حقى جز خداى بزرگ و برتر ، وهم‌ها از رسيدن به كنه او گمراهند و خردها از وصول به مرز نهايت او خود باخته ، و هم تيز پر به وى نرسد و تيغهء شعاع ديده‌اش در نيابد ، او است شنوا و دانا ، به رسولانش بر خلق خود حجت آورد و هر امرى را به دليل خود روشن ساخت و پيغمبرانش را براى اميد و بيم مردم برانگيخت تا هر كه از روى گواه روشنى نابود شود يا زنده و فرازنده گردد و همه بندگان آنچه را ندانند از پروردگار خود بياموزند و او را به ربوبيت بشناسند پس از انكار ، و به يكتائى پرستند پس از طرفيت با او ، چنانش ستايم كه درمان روانها باشد و مايهء پسند وى گردد و شكرانهء نعمت‌هاى شايان و فراوان و آزمايش نيك او باشد .\r\n( 2 ) و گواهم كه : نيست شايستهء پرستشى جز خداى يگانه ، شريك ندارد معبودى است يگانه ، يكتا ، بىنياز ، همسرى نگيرد و فرزندى نيارد . و گواهم كه : محمد ( ص ) بنده‌اى است كه برگزيد ، و رسولى است كه برانگيخت در هنگام تعطيل رسولان و خواب دراز ملت‌هاى جهان و گسترش نادانى و خودنمائى فتنه‌ها و گسستن پيمان محكم ديانت و كوردلى از دريافت حق و فشار ستم و محو ديانت و كتابى به او فرستاد كه بيان حقيقت بود و مزيد توضيح ، قرآنى به زبان عرب بر كنار از كجى تا شايد پرهيزكار شوند .\r\nبراى مردم بيانش كرد و دانشمندانه برنامهء مفصلى و دين روشنى آورد دستوراتى لازم نمود و امورى را براى خلقش عيان\r\n\r\n","description":"","footnote":"","page_name":" 13 ","page_number":13},
  {"content":"\r\n . \r\n","description":"","footnote":"","page_name":" 14 ","page_number":14},
  {"content":"\r\n\r\nساخت و در آن اعلان نمود تا رهنمون نجات باشد و معالم دعوت به هدايت گردد .\r\n( 1 ) پيغمبر وظيفهء رسالت را انجام داد و فرمان او را ابلاغ نمود و تعهد خود را ادا كرد و بار نبوت را كشيد ، براى پروردگارش شكيبا بود و در راهش جهاد كرد و امت خود را نصيحت كرد و به راه نجات خواند و به يادآورى واداشت و به راه هدايت و رهنمود ، به روشها و دواعى روشنى پس از خود كه براى بندگان پىريزى كرد و بنياد نهاد و امامانى بانشانه‌ها برايشان برافراشت كه بعد از او گمراه نشوند و به همهء آنان دلسوز و مهرورز بود .\r\n( 2 ) چون عمرش گذشت و روزش به سر رسيد ، خدا جانش را گرفت و به سوى خودش برد ، او نزد خدا پسنديده كردار و پر بهره و بزرگوار بود ، در گذشت و در ميان امت ، كتاب خدا و وصى خود امير مؤمنان و رهبر پرهيزكاران را بجا گذاشت كه دو يار دمساز بودند و هر كدام گواه صادق ديگر بودند ، امام از سوى حق به قرآن گويا بود نسبت بدان چه خدا بر بندگانش واجب كرده بود از فرمانبرى خود و فرمانبرى از امام و ولايت وى و حق لازم او كه به خواست حق وسيلهء استكمال دين و اظهار امر و احتجاج به حجتهاى او و پرتويابى از نور او بود در معادن صفوت و برگزيده از خاندان پيغمبر خويش ، خدا بوسيلهء پيشوايان هدايت خاندان پيغمبر ما ( ص ) دين خود را روشن نمود و بدانها راه روشهاى آن را پرتوياب ساخت و بدانها نهان چشمه‌هاى دانش خود را برگشود ، آنان را مسالك معرفت خود و معالم دين خويش و پرده داران ميان خود و خلق و باب حق‌شناسى خود نمود و محرم اسرار خويش ساخت ، چون امامى از\r\n\r\n","description":"","footnote":"","page_name":" 15 ","page_number":15},
  {"content":"\r\n . \r\n","description":"","footnote":"","page_name":" 16 ","page_number":16},
  {"content":"\r\n\r\nآنها ( 1 ) در مىگذشت دنبال او امامى هويدا و رهبر و پرتو افكن مىگماشت ، امامى نگهبان حق ، همه به حق رهبرى مىكردند و آن را استوار مىداشتند ، حجت‌هاى خدا بودند و دعوت‌كننده‌هاى او و سرپرست‌هاى خلقش ، همهء بندگان به رهبرى آنان ديندارى مىكنند و همهء بلاد نور آنان را مىجويند ، خدايشان حيات مردم ساخته و چراغهاى تاريكى و كليدهاى سخنورى و ستونهاى اسلام نموده ، خدا نظام طاعت و تماميت دستور خود را تسليم به آنها مقرر كرده در آنچه از احكام معلوم باشد ، و آنچه را نامعلوم است وظيفه را رجوع به آنها دانسته ، سبقت‌جوئى در اظهار نظر نسبت به احكام نامعلوم را بر ديگران غدقن كرده و انكار آنچه از طرف آنها معلوم شده ممنوع ساخته ، چون خداى تبارك و تعالى اراده كرده نجات دادن هر كه را خواسته باشد از خلق خود از تاريكىهاى عميق و مشكلات در پرده ، خدا رحمت فرستد بر محمد ( ص ) و خاندان نيكش كه پليدى را از آنها برده و به خوبى پاكيزه‌شان كرده .\r\n( 2 ) اما بعد ، اى برادر به خوبى فهميدم ، از اين گله و شكايت كردى كه مردم عصر ما به نادانى با هم ساخته‌اند و در معمور كردن روشهاى آن و دورى از دانش و اهل دانش همدست شده و كوشايند تا به جائى كه بسا باشد علم و دانش با وضع اين مردم يكباره در هم نوردد و مايه‌بر شود ، چون همه پسنده دارند كه به نادانى اعتماد كنند و علم و اهل علم را از دست بدهند ، پرسيدى كه رواست مردم به نادانى بپايند و ندانسته ديندار باشند ، چون همه به ظاهر وارد ديانت باشند ولى امور دين را بطور دلخواه و عادت و تقليد نياكان و بزرگان و با اعتماد به عقل خود در هر كم و بيش دانند .\r\n\r\n","description":"","footnote":"","page_name":" 17 ","page_number":17},
  {"content":"\r\n . \r\n","description":"","footnote":"","page_name":" 18 ","page_number":18},
  {"content":"\r\n\r\n( 1 ) بدان اى برادر ( خدايت رحمت كناد ) براستى خداى تبارك و تعالى بندگانش را در هوش و خردى كه بدانها داده از حيوانات جدا آفريده و لايق امر و نهى نموده و آنها را دو صنف مقرر داشته :\r\n( 2 ) 1 - تندرستان سالم كه مخصوص به دستور نموده و ابزار انجام تكليف آنها را كامل ساخته .\r\n( 3 ) 2 - زمين گيران و كوران ناتوان كه تكليف را از آنان برداشته و سبب بقاى آنها را اهل صحت و سلامت مقرر نموده ، و بقاى اهل صحت و سلامت به پرورش و آموزش است . اگر نادانى براى اهل صحت و سلامت روا باشد روا بود كه از تكليف معاف باشند و اين خود موجب از ميان رفتن كتب و رسل و آداب است و در اين صورت تدبير بشر فاسد گردد و به عقيدهء دهريان برگشت شود ، بايست عدل و حكمت خداى عز و جل است كه خردمندان خلق خود را به امر و نهى مخصوص دارد تا بيهوده و مهمل نباشند و او را بزرگوار دانند و يكتا خوانند و به ربوبيت او اعتراف كنند و بدانند كه او آفريننده و روزى دهندهء آنها است زيرا گواهان پرورش او نمودار و روشن است و حجتهاى او تابان و عيان است و نشانه‌هايش فروزان ، مردم را به يگانگى خداى عز و جل دعوت كنند و بر خود گواهند كه صانعشان پرورنده و معبود است چون كه آثار صنع و تدبير وى در آنها است ، خدا هم آنان را به معرفت خود برخوانده و روا ندانسته كه او را نفهمند و دين و احكامش را ندانند زيرا حكيم نادانى خويش و انكار كيش را مباح نسازد و خود ( جلّ ثناؤه ) فرموده است ( 169 سوره 7 ) : « مگر در كتاب از آنها پيمان گرفته نشده است كه بر خدا جز به راستى سخنى نگويند » و فرموده ( 41 سوره\r\n\r\n","description":"","footnote":"","page_name":" 19 ","page_number":19},
  {"content":"\r\n . \r\n","description":"","footnote":"","page_name":" 20 ","page_number":20},
  {"content":"\r\n\r\n( 1 ) 10 ) : « بلكه دروغ شمردند آنچه را به علم آن احاطه ندارند ، مردم همه به امر و نهى محصورند و به گفتار حق مأمور و رخصت اقامت بر نادانى ندارند ، به آنها فرموده بپرسند و دين را خوب بفهمند » و چنين گفته ( 124 سوره 9 ) :\r\n( 2 ) « بايد از هر فرقه‌اى يك طايفه بسيج شوند تا دين را خوب بفهمند و چون به قوم خود برگردند آنان را از بىدينى بترسانند » و گفته است ( 46 سوره 16 ) : « بپرسيد از اهل ذكر اگر بوديد كه نمىدانستيد » . اگر تندرستان سالم را مىرسيد كه به نادانى بمانند به آنها فرمان پرسش نمىداد و نيازى به انگيزش رسولان با كتب و آداب نبود و مردم در اين صورت چون حيوانات بودند و چون كوران و زمين‌گيرها و اگر بدين وضع بودند يك چشم بهم زدن نمىماندند و چون زيست آنان وابستهء پرورش و آموزش است بايست هر تندرست و ابزار بدستى مؤدب و رهنما و بشير و فرماندهى داشته باشد و مشمول پرورش و آموزش و پرستش و مسئوليت گردد .\r\n( 3 ) بهتر چيزى كه شخص عاقل برگيرد و مدبر هوشمند بخواهد و موفق درست رو در آن بكوشد علم به دين و معرفت روشى است كه خدا خلقش را به پرستش واداشته از توحيد و قوانين و احكام و امر و نهى و غدقنها و آداب خود ، چون حجت تمام است و تكليف ثابت و عمر كوتاه و مسامحه ناروا ، شرط روش خداپرستى آن است كه مردم همه فرائض او را با علم و يقين و بينائى انجام دهند تا اين انجام وظيفه نزد پروردگار پسند باشد و موجب ثواب و پاداش بزرگ او گردد ، زيرا كسى كه ندانسته انجام وظيفه كند نداند چه انجام مىدهد و به دستور چه كس كار مىكند و چون نادان است اعتماد به كار خود ندارد و خود هم باور نمىكند كه ديندارى كرده\r\n\r\n","description":"","footnote":"","page_name":" 21 ","page_number":21},
  {"content":"\r\n . \r\n","description":"","footnote":"","page_name":" 22 ","page_number":22},
  {"content":"\r\n\r\nچون باور كردن بايد با معرفت به وظيفه باشد و شك و ترديد در ميان نباشد ، ( 1 ) زيرا با شك و ترديد رغبت و بيم و خضوع و تقرب ميسر نيست چنانچه از مسلط بر عمل و كار از روى يقين ميسر است ، خداى عز و جل هم فرموده است ( 78 سوره 43 ) : « جز كسانى كه گواه بر حق باشند و هم بدانند » گواهى پذيرفته است به خاطر علم بدان ، و اگر از روى علم نباشد پذيرفته نيست ، كسى كه در حال ترديد و ندانسته و بىبصيرت انجام وظيفه كند كارش با خداى جل ذكره باشد اگر خواهد بر او تفضل كند و از او بپذيرد و اگر نه عملش مردود گردد زيرا خدا با او شرط كرده كه وظيفهء لازم را از روى علم و بصيرت و يقين انجام دهد تا در شمار آنها نباشد كه خدايشان چنين وصف كرده است ( 12 سوره 32 ) : « برخى مردمند كه خدا را با ترديد مىپرستند و اگر خوشى بينند بدان دل بندند و اگر دچار فتنه و امتحان شوند رو برگردانند ، دنيا و آخرت آنها در زيان است ، اين است زيان آشكار » . چون ندانسته و با ترديد وارد دين شده ندانسته و با ترديد هم از دين بيرون رود ، عالم معصوم هم فرموده است : « هر كه دانسته به ايمان در آيد در آن بپايد و سودش دهد و هر كه ندانسته در آن در آيد از آن برآيد چنانچه در آن درآيد » . و باز فرمود ( ع ) :\r\n« هر كه دين را از روى قرآن و به دستور سنت پيغمبر خدا برگرفته كوه از جايش برود پيش از آنكه ايمان او برود و هر كه دين را از دهان مردم گرفته همان مردمش از دين برگردانند » . و فرموده است :\r\n« هر كه امر امامت ما را از قرآن نفهمد فتنه‌ها را زير پا نتواند گذاشت » . براى همين است كه بر مردم اين دورهء ما كيش‌هاى\r\n\r\n","description":"","footnote":"","page_name":" 23 ","page_number":23},
  {"content":"\r\n . \r\n","description":"","footnote":"","page_name":" 24 ","page_number":24},
  {"content":"\r\n\r\nفاسد و مذهبهاى زشت چيره شده است ، همانها كه همهء شرائط كفر و شرك را در بردارند ، اين همه به توفيق و خذلان خداى تعالى است .\r\n( 1 ) هر كه را خدايش موفق خواهد و ايمانش ثابت و بر جا بايد ، اسبابى برايش فراهم كند كه او را وادارد دينش را از قرآن و سنت پيغمبر از روى علم و يقين و بينائى اخذ كند ، اين است كه در دين خود از كوههاى افراشته ثابت‌تر است و هر كه را خدايش وانهد و خواهد كه دينش عاريت و ناپايدار باشد . نعوذ بالله منه - برايش وسيلهء پيروى از استحسان و سليقه و تقليد و تأويل بىعلم و بصيرت فراهم سازد و او را به مشيت خود حواله كند و اگر خداى تبارك و تعالى خواهد ايمانش را درست كند و گر نه ايمانش را ببرد و در امان نيست كه صبح مؤمن باشد و تا شب كافر گردد يا شب مؤمن باشد و صبح كافر شود زيرا چون بزرگى بيند به دنبالش رود و هر چه را خوش ظاهر نگرد بپذيرد با اينكه امام عالم فرموده :\r\n( 2 ) « به راستى خداى عز و جل پيغمبران را به سرشت نبوت آفريده و جز پيغمبر نباشند و اوصياء را به سرشت وصايت آفريده و جز وصى نباشند و به مردمى هم ايمانى به عاريت داده و اگر خواهد براى آنها بر جا دارد و گر نه از آنها برگيرد » . فرمود : « در باره اينان گفتار او مجراست » كه ( 98 سوره 6 ) : « ثابت است و غير ثابت » .\r\n( 3 ) تو يادآور شدى كه مسائلى بر تو مشكل شده و حقيقت آن را براى اختلاف روايات وارده نمىفهمى و مىدانى كه اختلاف روايات وابسته اختلاف علل و اسباب آنها است و دسترس به دانشمند مورد اعتمادى ندارى كه با او مذاكره و گفتگو كنى در مورد\r\n\r\n","description":"","footnote":"","page_name":" 25 ","page_number":25},
  {"content":"\r\n . \r\n","description":"","footnote":"","page_name":" 26 ","page_number":26},
  {"content":"\r\n\r\nآنها و مىخواهى كتابى داشته باشى كافى كه از همهء فنون علم دين در آن گرد باشد تا متعلم را كفايت كند و ره جو را مرجع گردد و هر كه طالب علم دين و عمل به آن است از آن اخذ كند طبق روايات وارده از امامان صادق ( ع ) و سنن پابرجائى كه بايد بدانها عمل شود و فرض خداى عز و جل و سنت پيغمبرش ( ص ) بدانها انجام گردد ، گفتى اگر چنين كتابى باشد اميدوارى كه خداى تعالى بدان وسيله با يارى و توفيق خود هم مذهبان ما را دستگيرد و به سوى رهبران خود بكشاند .\r\n( 1 ) بدان اى برادرم ( خدايت هدايت كند ) كسى را نمىرسد كه به نظر خود روايات مختلفه‌اى كه از ائمه ( ع ) رسيده از هم امتياز دهد جز به دستور خود امام ( ع ) كه فرموده : « آنها را با قرآن بسنجيد و هر كدام موافق كتاب خداى عز و جل است بگيريد و هر كدام مخالف كتاب خداست رد كنيد » و هم به گفتهء او كه :\r\n« آنچه موافق نظر مردم ديگر است وانهيد كه حق در مخالفت آنها است » و باز هم به گفتهء او كه : « آنچه مورد اتفاق است اخذ كنيد كه مورد اتفاق ترديدى ندارد » . ما با اين موازين كمترى از اخبار مختلفه را مىتوانيم شناخت و احوط و اوسع همهء چيز اين است كه علم همهء آنها را به خود امام رد كنيم و اين دستور آسان را بپذيريم كه :\r\n( 2 ) به هر كدام از روايات مختلفه اخذ كنيد به عنوان پذيرش از امام براى شما رواست . خدا را حمد كه تأليف كتابى را كه خواهش كرديد ميسر ساخت و اميد است چنان باشد كه مىخواستيد ، اگر كم و كاستى در آن باشد تقصيرى در نيت خير خواهى ما نيست ،\r\n\r\n","description":"","footnote":"","page_name":" 27 ","page_number":27},
  {"content":"\r\n . \r\n","description":"","footnote":"","page_name":" 28 ","page_number":28},
  {"content":"\r\n\r\nزيرا تقديم نصيحت به برادران و هم مذهبان واجب است ( 1 ) و ما در ضمن اميدواريم كه شريك استفاده‌كنندگان از آن باشيم كه در عصر ما و پس از آن بدان عمل كنند تا دنيا به سر آيد ، زيرا پروردگار عز و جل يكى است و رسول ما كه محمد ( ص ) خاتم پيغمبران است يكى است و شريعت يكى است ، حلال محمد حلال است و حرامش حرام تا روز قيامت . ما كتاب راجع به حجت را اندازه‌اى توسعه داديم گرچه حق كامل آن را باز هم ادا نكرديم ، زيرا ناگوار بود كه از آن بكاهيم و اميدواريم كه خداى عز و جل نيت ما را امضاء كند كه اگر عمرى باشد كتابى وسيع‌تر و كامل‌تر از آن تصنيف كنيم و حقوق مطالب مربوط به حجت را پرداخت نمائيم - ان شاء اللَّه تعالى و به الحول و القوه - و در خواست فزودن كمك و توفيق به درگاه او است و رحمت برسيد ما محمد پيغمبر ( ص ) و آل پاكش .\r\n( 2 ) من اين كتاب خود را آغاز و افتتاح مىكنم به كتاب عقل و فضائل علم و بلندى درجهء اهل علم و علو قدرشان و نقص جهل و پستى جاهلان و بىاعتبارى آنان ، زيرا عقل قطبى است كه همه چيز بر آن مىچرخد و به وسيلهء آن دليل اقامه مىشود و ثواب از آن او و عقاب بر عهدهء او است ( و الله الموفق ) .\r\n\r\n","description":"","footnote":"","page_name":" 29 ","page_number":29},
  {"content":"\r\n . \r\n","description":"","footnote":"","page_name":" 30 ","page_number":30},
  {"content":"\r\n\r\n\r\nكتاب عقل و جهل\r\n\r\n","description":"","footnote":"","page_name":" 31 ","page_number":31},
  {"content":"\r\n . \r\n","description":"","footnote":"","page_name":" 32 ","page_number":32},
  {"content":"\r\n\r\nبنام خداوند بخشندهء مهربان ( 1 ) 1 - امام پنجم فرمايد : چون خدا عقل را آفريد ، او را به سخن در آورد و سنجيد ، گفتش پيش آى ، پيش آمد و گفتش پس رو ، پس رفت ، خدا فرمود : به عزت و جلال خودم سوگند ، خلقى نيافريدم كه از تو پيشم محبوب‌تر باشد ، تو را به كسى دهم كه دوستش دارم همانا روى امر و نهى من با تو است و كيفر و پاداشم به حساب تو است .\r\n( 2 ) 2 - على عليه السلام فرمود : جبرئيل بر آدم ( ع ) فرود شد و گفت :\r\nاى آدم من مأمورم تو را ميان سه چيز مخير سازم تا يكى را بگزينى و دو تا را وانهى ، آدم گفت : اى جبرئيل آن سه چيز كدامند ؟ گفت : عقل و حياء و دين ، آدم گفت : عقل را برگزيدم ،\r\n\r\n","description":"","footnote":"","page_name":" 33 ","page_number":33},
  {"content":"\r\n . \r\n","description":"","footnote":"","page_name":" 34 ","page_number":34},
  {"content":"\r\n\r\n( 1 ) جبرئيل به حيا و دين گفت : شما برگرديد و او را وانهيد ، گفتند : اى جبرئيل ، ما دستور داريم كه همراه عقل باشيم هر جا كه باشد ، گفت : اختيار با شما است و بالا رفت .\r\n( 2 ) 3 - شخصى از امام ششم پرسيد : عقل چيست ؟ فرمود :\r\nچيزى است كه به وسيلهء آن خدا بپرستند و بهشت به دست آرند .\r\nراوى گويد : گفتم : آنچه معاويه داشت چه بود ؟ فرمود : نيرنگ و شيطنت بود ، آن مانند عقل است ولى عقل نيست .\r\n( 3 ) 4 - حسن بن جهم گويد : از امام رضا ( ع ) شنيدم مى فرمود : دوست هر مردى عقل او است و دشمنش جهل خود او .\r\n( 4 ) 5 - حسن بن جهم گويد : به ابو الحسن ( ع ) گفتم : در شيعه كسانى هستند كه دوستدار امامند اما عزم و تصميم ندارند ، همين قدر معتقد به اين مذهبند ، فرمود : خدا نسبت به آنها عتاب و خرده‌گيرى ندارد ، خدا مىفرمايد ( 2 سوره 59 ) : « عبرت گيريد اى صاحبان بصيرت » .\r\n( 5 ) 6 - امام صادق ( ع ) فرمود : هر كه عاقل است دين دارد و هر كه دين دارد بهشت مىرود .\r\n\r\n","description":"","footnote":"","page_name":" 35 ","page_number":35},
  {"content":"\r\n . \r\n","description":"","footnote":"","page_name":" 36 ","page_number":36},
  {"content":"\r\n\r\n( 1 ) 7 - امام باقر ( ع ) فرمود : خدا در روز قيامت نسبت به بندگان خود به اندازهء عقلى كه به آنها داده خرده‌گيرى مىكند .\r\n( 2 ) 8 - سليمان ديلمى از پدرش گويد : به امام صادق عرض كردم : فلانى در عبادت و ديندارى و فضيلت چنان و چنين است .\r\nفرمود :\r\nعقلش در چه پايه است ؟ گفتم : نمىدانم ، فرمود : ثواب به اندازه عقل است ، مردى از بنى اسرائيل در يكى از جزائر دريا به عبادت خدا عمر مىگذرانيد ، جزيره سبز و خرم پر از درخت بود و آبهاى روان داشت ، فرشته‌اى بر او گذشت و عرض كرد :\r\nپروردگارا مزد عبادت اين بنده خود را به من بنما ، خدا ثواب وى را به او نمود و فرشته آن را كم شمرد ، خدا به او وحى كرد : همراه او باش ، آن فرشته به صورت آدميزاد نزد وى آمد ، عابد از او پرسيد :\r\nكيستى ؟ گفت : من مردى خداپرستم كه آوازه جا و خداپرستى تو را شنيدم و آمدم تا با تو عبادت كنم ، آن روز را با او گذراند ، فردا صبح فرشته تازه وارد به او گفت : اينجا بسيار پاكيزه و دلبند است و همان براى عبادت خوب است و بس ، عابد گفت : اينجا پاكيزه و دلبند است و همان براى عبادت خوب است و بس ، عابد گفت : اينجا يك عيب دارد ، پرسيد : چه عيبى ؟ گفت : پروردگار ما حيوانى ندارد ، اگر الاغى داشت برايش مىچرانديم ، به راستى اين علفها ضايع مىشود ، آن فرشته به وى گفت : پروردگارت الاغ ندارد ؟ گفت : اگر\r\n\r\n","description":"","footnote":"","page_name":" 37 ","page_number":37},
  {"content":"\r\n . \r\n","description":"","footnote":"","page_name":" 38 ","page_number":38},
  {"content":"\r\n\r\nداشت اين همه علف ضايع نمىشد . خدا به آن فرشته وحى كرد :\r\nهمانا به اندازه عقلش به او ثواب مىدهم .\r\n( 1 ) 9 - رسول خدا ( ص ) فرمود : اگر حسن حال مردى به گوش شما رسيد در حسن عقلش ملاحظه كنيد ، همانا به اندازه عقلش پاداش دارد .\r\n( 2 ) 10 - عبد اللَّه به سنان گويد : به امام ششم مردى را ياد آور شدم كه نسبت به وضوء و نماز خود گرفتار وسواس بود و گفتم :\r\nاو مرد عاقلى است ، امام فرمود : كدام عقل را دارد كه فرمانبر شيطان است ، به آن حضرت گفتم : چطور فرمانبر شيطان است ؟\r\nفرمود : از او بپرس ، اين وسوسه‌اى كه به او دست مىدهد از چيست ؟ مسلماً به تو مىگويد كه از عمل شيطان است .\r\n( 3 ) 11 - رسول خدا ( ص ) فرمود :\r\nخدا به بندگانش چيزى به از عقل قسمت نكرده ، خواب عاقل بهتر از شب بيدارى جاهل است ، اقامت عاقل بهتر از رنج حركت جهاد جاهل است .\r\nخدا پيغمبر و رسولى بر نيانگيخته تا عقل او را كامل كرده و عقلش بهتر از عقل همهء امّتش بوده ، پيغمبر در خاطر خود چيزى بهتر از اجتهاد مجتهدان نداشت .\r\nهيچ بنده‌اى فرائض خدا را انجام ندهد تا به عقل خود آن را\r\n\r\n","description":"","footnote":"","page_name":" 39 ","page_number":39},
  {"content":"\r\n . \r\n","description":"","footnote":"","page_name":" 40 ","page_number":40},
  {"content":"\r\n\r\nاز وى دريابد ، همهء عابدان در فضل عبادت به پاى عاقل نرسند ، عقلا همان صاحبدلانند كه خداى تعالى در بارهء آنها فرمود ( 7 سوره 3 ) :\r\n« ياد آور نشوند جز صاحبدلان » .\r\n( 1 ) 12 - هشام بن حكم گويد : أبو الحسن موسى بن جعفر ( ع ) به من فرمود :\r\nاى هشام به راستى خداى تبارك و تعالى و اهل عقل و فهم را در كتاب خود مژده داده و فرموده ( 20 سوره 39 ) : « مژده ده بدان بنده‌هايم كه به سخن گوش كنند و بهتر آن را پيروى نمايند ، آنان هم آنهايند كه خدايشان رهبرى كرده و هم صاحبدلانند » .\r\nاى هشام به راستى خداى تبارك و تعالى حجتها را بواسطهء عقول بر مردم تمام كرده و پيغمبران را بوسيلهء بيان ، يارى نموده و با دليل به ربوبيت خود ره نموده و فرموده ( 160 سوره 2 ) : « معبود شما يگانه معبود است ، نيست شايستهء پرستش جز او كه بخشاينده و مهربان است ، به راستى در آفرينش آسمانها و زمين و رفت و آمد شب و روز و كشتى كه در دريا روان است به سود مردم و آنچه خدا از آسمان آب بارد ، زمين را پس از مردگىاش بدان زنده كند و هر گونه جاندارى در آن پراكنده نمايد و در گردش بادها و ابرهاى مسخر ميان آسمان و زمين نشانه‌هائى است براى مردمى كه تعقل كنند » .\r\nاى هشام خدا اين را دليل معرفت خود ساخته كه محققاً مدبرى دارند و فرموده است ( 12 سوره 16 ) : « مسخر كرد به خاطر شما شب و روز و خورشيد و ماه را ، و ستاره‌ها هم مسخر فرمان اويند ، به راستى در اين موضوع آياتى است براى مردمى كه تعقل كنند » . و فرمود ( 70 سوره 40 ) : « او است كه شما را از خاك آفريد و سپس از نطفه و\r\n\r\n","description":"","footnote":"","page_name":" 41 ","page_number":41},
  {"content":"\r\n . \r\n","description":"","footnote":"","page_name":" 42 ","page_number":42},
  {"content":"\r\n\r\n( 1 ) باز هم از علقه ، پس از آن شما را طفلى برآورد و ديگر باز تا به توانائى رسيد و سپس پير شويد و برخى پيش از آن جان دهند و تا برسيد به اجل مقرر و شايد تعقل كنيد » و فرمود : « در رفت و آمد شب و روز و آنچه خدا از آسمان به شما روزى رساند و زمين مرده را بدان زنده و بارور كند و در گردش بادها ( و ابر مسخر در فضا ) آياتى است براى مردمى كه تعقل كنند » و فرمود ( 16 سوره 57 ) : « زنده كند زمين را پس از مردنش ، آيات روشن آورديم شايد شما تعقل كنيد » و فرمود ( 4 سوره 13 ) : « باغهائى از انگور و زراعت و نخل خرما ، جفت هم ( در روئيدن ) و جدا از هم با اينكه از يك آب بنوشند بعضى را بر بعضى تفضيل داديم و در خوردن ، به راستى در اين آياتى است براى مردمى كه تعقل كنند » . و فرمود ( 24 سوره 30 ) : « و از آيات او است كه برق را به حساب بيم و اميد به شما مى نمايد و از آسمان بارانى فرو فرستد كه زمين را پس از مردنش زنده و بارور كند ، به راستى در اين آياتى است براى مردمى كه تعقل كنند » .\r\nو فرمود ( 153 سوره 6 ) : « بگو بيائيد آنچه را پروردگارتان بر شما حرام كرده برايتان بخوانم اين است كه : چيزى را شريكش ندانيد و به پدر و مادر احسان كنيد و فرزندانتان را از ندارى نكشيد ، ما شما و آنان را روزى مى دهيم ، و به هرزگىها نزديك نشويد چه عيان باشند و چه نهان ، و نفسى را كه خدا محترم ساخته نكشيد جز به حق ، اينها را به شما سفارش كند شايد تعقل كنيد » . و فرمود ( 28 سوره 30 ) : « آيا از بندگان خود در سرمايه اى كه خدا مخصوص شما ساخته شريكى داريد كه با شما همسر باشد و از آنان بترسيد چونان كه از خودتان مىترسيد ، همچنين شرح دهيم آيات را براى مردمى كه تعقل كنند » .\r\nاى هشام سپس عقلمندان را پند داده و به آخرت تشويق كرده و فرموده ( 33 سوره 6 ) : « زندگى دنيا جز بازى و سرگرمى\r\n\r\n","description":"","footnote":"","page_name":" 43 ","page_number":43},
  {"content":"\r\n . \r\n","description":"","footnote":"","page_name":" 44 ","page_number":44},
  {"content":"\r\n\r\n( 1 ) نيست ، آن ديگر سرا است كه بهتر است براى كسانى كه پرهيزكارند ، آيا تعقل نكنيد » .\r\nاى هشام سپس آنان كه از كيفرش بيم تعقل نكنند ترسانيده و فرموده است ( 138 سوره 37 ) : « سپس ديگران را سرنگون كرديم و محققاً شما در روشنى صبح به آنها گذر كنيد و هم در شب آيا تعقل نكنيد » . و فرمود ( 35 سوره 29 ) : « بىشك ما فرود آريم بر اهل اين ده عقابى از آسمان به سبب فسقى كه مىكردند و به جاى آن واگذاريم نشانه اى روشن براى مردمى كه تعقل كنند » .\r\nاى هشام عقل همراه دانش باشد و فرموده است ( 43 سوره 29 ) : « اين مثل‌ها را براى مردم مىزنيم و تعقل آنها نكنند جز دانشمندان » .\r\nاى هشام پس از آن كسانى كه تعقل نكنند سرزنش كرده و فرموده ( 166 سوره 2 ) : « چون به آنها گفته شود پيروى كنيد از آنچه خدا فرو فرستاده گويند بلكه پيروى كنيم از روش پدران خود مگر نبوده كه پدرانشان نه چيزى فهميدند و نه رهبرى شدند » و فرموده ( 166 سوره 2 ) : « مثل آن كسانى كه كافرند به مانند كسى است كه چون خر ، بدان چه شنيده ولى نفهميده دعوت و فرياد كند ، كرند ، لالند ، كورند ، و هم تعقل ندارند » و فرموده ( 43 سوره 10 ) : « از آنها باشند كه به تو گوش فرا دارند ، آيا تو به كرانى كه تعقل ندارند مىشنوانى » . و فرموده ( 47 سوره 25 ) : « گمان برى كه بيشتر آنها بشنوند و تعقل كنند ؟ نيستند آنان جز مانند چهار پايان بلكه گمراه‌تر » . و فرموده ( 15 سوره 59 ) : « با شما دسته جمعى نجنگند مگر از درون ده بار و دار و از پشت ديوارها ، جنگ ميان خودشان سخت است ، گمان برى باهمند ، دلهايشان از هم جداست ، اين براى آن است كه تعقل ندارند » .\r\n\r\n","description":"","footnote":"","page_name":" 45 ","page_number":45},
  {"content":"\r\n . \r\n","description":"","footnote":"","page_name":" 46 ","page_number":46},
  {"content":"\r\n\r\n( 1 ) اى هشام خدا كثرت را مذمت كرده و فرموده ( 117 سوره 6 ) : « اگر از اكثريت مردم زمين فرمان برى تو را از راه خدا به در برند » .\r\nو فرموده ( 25 سوره 31 ) : « اگر از آنها بپرسى كى آسمانها و زمين را آفريده ؟ بىترديد ميگويند خدا ، بگو حمد خدا را بلكه بيشترشان ندانند » .\r\nو فرمود ( 63 سوره 29 ) : « اگر از آنها بپرسى كى از آسمان باران فرو فرستد و زمين مرده را بدان زنده كند هر آينه گويند خدا ، بگو حمد خدا را بلكه بيشترشان تعقل نكنند » .\r\nاى هشام سپس كم را مدح كرده و فرموده ( 13 سوره 34 ) :\r\n« كمى از بندگانم شكرگزارند » . و فرمود ( 24 سوره 38 ) : « بسيارى از معاشران به هم ستم كنند مگر آنها كه ايمان آرند و كار خوب كنند » « و آنان كميابند » . و فرموده ( 29 سوره 4 ) : « تنها يك مرد مؤمن از خاندان فرعون كه ايمان خود را نهان مىداشت گفت مىكشيد مردى را كه مىگويد : خدا پروردگار من است ؟ ! » و فرمود ( 43 سوره 11 ) : « در كشتى گذار از هر جنسى يك جفت با خاندانت » و فرموده :\r\n« و هر كه مؤمن است به او نگرويده بود جز كمى » و فرموده : « ولى بيشترشان نمىدانند » و فرموده : « و بيشترشان تعقل ندارند » و فرموده : « و بيشترشان شعور ندارند » .\r\nاى هشام سپس صاحبدلان را به بهتر وجهى ياد كرده و به بهتر زيورى آراسته و فرموده ( 282 سوره 2 ) : « به هر كه خواهد حكمت دهد و به هر كه حكمت داده شود خير بسيارى داده شده و خوب يادآور نشوند جز صاحبدلان » . و فرموده ( 5 سوره 3 ) : « و دانشمندان عميق مىگويند بدان ايمان داريم همه از جانب پروردگار ما است و خوب ياد آور نشوند جز صاحبدلان » . و فرموده است ( 187 سوره 3 ) : « به راستى در آفرينش آسمانها و زمين و رفت و آمد شب و روز نشانها است براى\r\n\r\n","description":"","footnote":"","page_name":" 47 ","page_number":47},
  {"content":"\r\n . \r\n","description":"","footnote":"","page_name":" 48 ","page_number":48},
  {"content":"\r\n\r\n( 1 ) صاحبدلان » . و فرموده ( 20 سوره 13 ) : « آيا كسى كه مىداند همانا آنچه از پروردگارت به تو نازل شده حق است ، چون كسى است كه كور باشد ، همانا يادآور شوند صاحبدلان » . و فرموده ( 13 سوره 39 ) : « آيا كسى كه همه وقت شب در عبادت است ، سجده كند و بر پا باشد و از آخرت در هراس است و اميد به رحمت پروردگارش دارد ، بگو برابرند كسانى كه مىدانند و آن كسانى كه نمىدانند ؟ همانا يادآور شوند صاحبدلان » . و فرمود ( 29 سوره 38 ) : « كتابى به تو فرستاديم مبارك ، تا در آياتش تدبر كنند و يادآور شوند صاحبدلان » . و فرمود ( 57 سوره 40 ) : « محققا به موسى وسيله هدايت داديم و كتاب را ارث بنى اسرائيل نموديم براى هدايت و ياد آورى صاحبدلان » . و فرمود ( 56 سوره 51 ) :\r\n« ياد آور شو كه ياد آورى به مؤمنان سود دهد » .\r\nاى هشام به راستى خداى تعالى در كتاب خود مىفرمايد ( 37 سوره 50 ) : « به راستى در اين قرآن ياد آورى است براى كسى كه دلى دارد \" يعنى عقل دارد \" و فرمايد ( 12 سوره 31 ) : « محققا به لقمان حكمت داديم » ( فرمود مقصود عقل و فهم است ) .\r\nاى هشام لقمان به پسرش گفت : زيرا بار حق باش تا عاقل ترين مردم باشى و به راستى زيركى در برابر حق چيز اندكى است ( مرد زيرك با حق راه مىرود ) .\r\nاى هشام به راستى هر چيزى را دليلى بايد ، دليل عقل تفكر است و دليل تفكر خاموشى ، هر چيزى را پاكش شايد پاكش خرد تواضع است و همين نادانى تو را بس كه مرتكب عملى گردى كه بر تو غدقن است .\r\nاى هشام خدا پيغمبران و رسولانش را مبعوث نكرده به بندگانش جز براى آنكه از خدا خردمند شوند ، هر كه خوش\r\n\r\n","description":"","footnote":"","page_name":" 49 ","page_number":49},
  {"content":"\r\n . \r\n","description":"","footnote":"","page_name":" 50 ","page_number":50},
  {"content":"\r\n\r\n( 1 ) پذيراتر است معرفتش بهتر است ، داناتر به امر خدا بهتر خردمند است ، عقلمندتر مردم در دنيا و آخرت درجه بلندترى دارد .\r\nاى هشام به راستى خدا بر مردم دو حجت دارد : حجت عيان و حجت نهان ، حجت عيان رسولان و پيغمبران و امامانند ( ع ) و حجت درونى و نهان عقل است .\r\nاى هشام خردمند كسى است كه حلالش از شكر باز ندارد و حرام بر صبرش چيره نگردد .\r\nاى هشام هر كه سه چيز را بر سه ديگر مسلط سازد به ويرانى عقلش كمك كرده : آنكه پرتو انديشه‌اش به آرزوى دراز تار شود و حكمتهاى نغز را به گفتار بىمغز نابود كند و تابش نور عبرت را به طوفان شهوت خود خاموش نمايد ، چون هوس يارى بر ويرانى عقل خود اقدام كند ، هر كه عقلش را ويران كرد دين و دنيايش تباه شود .\r\nاى هشام چگونه پيش خدا كردارت پاك باشد كه دل از امر پروردگارت بازداشته و در غلبه هوس با خرد ، فرمان هوس بردى .\r\nاى هشام صبر بر تنهائى نشانه قوت عقل است ، هر كه از خدا خردمندى گرفت از دنيا و دنياداران گوشه گير و بدان چه نزد خداست بپردازد ، خدا انيس وحشت و يار تنهائى و اندوخته روز ندارى و عزيز كن او است بىايل و تبار .\r\nاى هشام حق را بر پا داشته‌اند براى فرمان بردن از خدا ، نجاتى نيست جز به طاعت ، طاعت بوسيلهء علم است و علم نياز به آموزش دارد و آموختن وابسته به عقل است ، علم منحصر به عالم ربانى است و درك علم ، تعقل است .\r\n\r\n","description":"","footnote":"","page_name":" 51 ","page_number":51},
  {"content":"\r\n . \r\n","description":"","footnote":"","page_name":" 52 ","page_number":52},
  {"content":"\r\n\r\n( 1 ) اى هشام كردار كم از عالم ، چند برابر پذيرفته شود ، و كردار بسيار از هواپرست نادان پذيرفته نگردد .\r\nاى هشام خردمند به كم و كاست دنيا با دريافت حكمت راضى است ولى به كم و كاست حكمت با دنياى دلبخواه راضى نيست ، از اين رو خردمندان در كسب خود سود برند .\r\nاى هشام به راستى خردمندان تجملات مباح دنيا را كنار نهادند تا چه رسد به گناهان با اينكه ترك دنيا فضيلت است و ترك گناهان حتم است .\r\nاى هشام خردمند دنيا و اهل دنيا را نگريسته و دانسته كه آن را با رنج بدست آرند و به آخرت هم نگريسته و دانسته كه آن را هم جز با رنج و سختى نتوان بدست آورد و در جستجوى آن است كه پاينده‌تر است .\r\nاى هشام خردمندان به دنيا بىرغبتند و به آخرت مشتاق زيرا دانستند كه دنيا خود جوينده‌اى است كه آن را جويند و آخرت هم خواهان است و خواهان دارد ، هر كه خواهان دارد ، هر كه خواهان آخرت شود دنيا خود به دنبال او رود تا روزى مقدر او بپردازد و هر كه جوياى دنيا شد آخرت حق خود را از او خواهد و ناگهانش مرگ فرا رسد و دنيا و آخرتش را تباه سازد .\r\nاى هشام هر كه بىمال بىنيازى خواهد و دلى آسوده از حسد و دينى درست ، بايد به خداى عز و جل تضرع كند و بخواهد كه عقلش را كامل كند ، هر كه خرد يابد بدان چه او را بس است قناعت كند و هر كه بدان قناعت كند بىنياز شود و هر كه بدان قناعت نكند هرگز بىنياز نشود .\r\nاى هشام خدا از مردمى شايسته حكايت كرده كه گفته‌اند\r\n\r\n","description":"","footnote":"","page_name":" 53 ","page_number":53},
  {"content":"\r\n . \r\n","description":"","footnote":"","page_name":" 54 ","page_number":54},
  {"content":"\r\n\r\n( 1 ) 8 سوره 3 ) : « پروردگارا ما را كج دل مساز پس از آنكه رهبرى كردى و به ما از پيش خود رحمت بخش زيرا توئى تو بسيار بخشنده » چون دانستند كه دلها كج شوند و به كورى و پستى خود برگردند ، به راستى از خدا نترسد هر كه تعقل ندارد از توجه به خدا ، و هر كه از خدا خردمند نشده دلش بر معرفت پا به جايى كه بدان بينا باشد و دلنشين وى گردد وابسته نشود و كسى بدين سعادت نرسد تا گفتار و كردارش يكى باشد و درونش موافق برونش بود زيرا خداى تبارك اسمه دليلى بر درون ناپيدارى عقل نگماشته جز جلوه ظاهر و گفتار عاقلانه .\r\nاى هشام امير مؤمنان ( ع ) مىگفت : خدا بوسيله اى بهتر از عقل پرستش نشود و عقل كسى درست نباشد تا چند خصلت در او باشد ، كفر و بدى پيرامونش نگردند ، رشد و نيكى از او اميد روند ، فزون مالش بخشش گردد و گفتار زيادى در او نبود ، از دنيا همان قوتى بهره گيرد و تا زنده است از دانش سير نشود ، ذلت همراه حق را به از عزت با ناحق داند ، تواضع را از اشرافيت دوست‌تر دارد ، احسان اندك از ديگران را بيش شمارد و احسان بيش از طرف خود را كم به حساب آرد ، همه مردم را بهتر از خود داند و خود را در دل از همه بدتر شمارد و اين خود تمام مطلب است .\r\nاى هشام خردمند دروغ نگويد گر چه دلخواه او باشد .\r\nاى هشام هر كه مردانگى ندارد دين ندارد و مردانگى بيخرد نشود ، بزرگوارتر مردم كسى است كه دنيا را براى خود مقامى نداند ، هلا بهاى تن شما جز بهشت نباشد آن را به چيز ديگر نفروشيد .\r\nاى هشام امير مؤمنان ( ع ) بسيار مىفرمود : نشانه خردمند اين است كه سه خصلت داشته باشد : چون پرسندش پاسخ گويد ، و\r\n\r\n","description":"","footnote":"","page_name":" 55 ","page_number":55},
  {"content":"\r\n . \r\n","description":"","footnote":"","page_name":" 56 ","page_number":56},
  {"content":"\r\n\r\n( 1 ) چون مردم از سخن درمانند نطق كند ، و رأى موافق صلاح همگنان خود دهد ، هر كه هيچ از اين خصال ندارد احمق است .\r\nمحققا امير المؤمنين ( ع ) فرمود : مرد در بالاى مجلس ننشيند جز آنكه اين سه خصلت يا يكى از آنها را داشته باشد و اگر هيچ ندارد و در صدر نشيند احمق است .\r\nحسن بن على ( ع ) فرمود : اگر حاجتى خواهيد از اهلش بخواهيد ، عرض شد : يا ابن رسول اللَّه اهلش كيست ؟ فرمود : آنها كه خدا در كتابش بيان كرده و ياد نموده و فرموده : « همانا صاحبدلان ياد آور شوند » و فرمود : آنها خردمندانند .\r\nعلى بن الحسين ( ع ) فرمود : همنشينى نيكان صلاح انگيز است و آداب دانشمندان خرد خيز ، طاعت واليان دادگستر عزت آور است و بهره‌گيرى از مال مردانگى به كمال رساند ، رهنمائى مشورت جو اداى حق نعمت است و خوددارى از آزار از فزونى خرد و مايه آسايش تن است در دنيا و آخرت .\r\nاى هشام به راستى خردمند به كسى كه ترسد دروغگويش شمارد حديث نگويد و از آنكه نگران است دريغش كند چيزى نجويد ، و بدان چه توانا نيست وعده ندهد و بدان چه ناهنجار داند اميد نبندد و اقدام به كارى نكند كه بترسد در آن در ماند .\r\n( 2 ) 13 - امير المؤمنين ( ع ) فرمود : خرد پرده اسرار است و فضيلت جمال پديدار ، نقص اخلاقت را با فضيلت رفوكن و هوست را با خرد خويش بكش تا مورد مهر گردى و دوستى از خود نشان دهى .\r\n( 3 ) 14 - سماعة بن مهران گويد : حضور حضرت امام جعفر\r\n\r\n","description":"","footnote":"","page_name":" 57 ","page_number":57},
  {"content":"\r\n . \r\n","description":"","footnote":"","page_name":" 58 ","page_number":58},
  {"content":"\r\n\r\n( 1 ) صادق صلوات عليه بودم ، جمعى از دوستان آن حضرت هم حضور داشتند ، ذكر عقل و جهل به ميان آمد ، آن حضرت به اصحاب خود فرمود : عقل را با لشكرش و جهل را با لشكرش بشناسيد تا هدايت شويد ، سماعه گفت : غير از آنچه از شما استفاده كرده‌ايم چيزى نمىدانيم ، فرمود : خداوند عقل را از نور خويش آفريد ( عقل اول مخلوق روحانى است و از سمت راست عرش آفريده شده ) سپس به او فرمان داد دور شو دور شد ، پيش بيا پيش آمد ، خداوند فرمود : ترا با عظمت آفريدم و بر جميع خلق خود مكرمت بخشيدم ، سپس جهل را از درياى ملح و شور ظلمت و سياهى فرا آورد و به او دستور داد دور شو دور شد ، پيش بيا پيش نيامد ، به او گفت : خودپرستى و خود خواهى كردى ، نفرين بر تو باد . سپس براى عقل هفتاد و پنج لشكر قرار داد ، چون جهل ملاحظه كرد آنچه را خداوند به عقل كرامت كرد و آنچه را به او بخشيد دشمنى او را در دل گرفت و عرض كرد : يا رب اين هم خلقى است چون من ، او را آفريدى و كرامت بخشيدى و تقويت كردى ، من ضد او هستم و در برابر او قوت و نيروئى ندارم به شماره لشكرى كه به وى دادى ، به من هم بده [ خداوند فرمود : بلى ، به تو مىدهم ولى اگر بعد از اين معصيت كردى تو و لشكرت را از رحمت خود بيرون خواهم كرد ، عرض كرد : قبول كردم ، پس به او هفتاد و پنج لشكر داد و لشكريان عقل و جهل بشرح زير مىباشند 
  ] :\r\nنيك سرشتى ( وزير و پشتيبان عقل ) و در مقابلش بدسرشتى ( وزير جهل ) ، ايمان و در مقابلش كفر ، تصديق حق و حقيقت و در مقابلش انكار حق ، اميد و در مقابلش بىاميدى ، عدل و داد و دهش و در مقابلش جور و ستم ، خوشبينى و رضا و در مقابلش بدبينى ،\r\n\r\n","description":"","footnote":"","page_name":" 59 ","page_number":59},
  {"content":"\r\n . \r\n","description":"","footnote":"","page_name":" 60 ","page_number":60},
  {"content":"\r\n\r\n( 1 ) سپاسگزارى و در مقابلش كفران و نمك نشناسى ، چشم داشت و در مقابلش نوميد شدن ، توكل به خدا و در مقابلش آز و حرص ، نرم دلى و در مقابلش سخت دلى ، مهر و در مقابلش كين ، دانائى و در مقابلش نادانى ، زيركى و در مقابلش كودنى ، عفت و پارسائى و در مقابلش هتك و هرزگى ، زهد و در مقابلش دنياپرستى ، خوشخوئى و در مقابلش بدخوئى ، بيم از حق و در مقابلش بىباكى ، فروتنى و در مقابلش تكبر ، آرامى و در مقابلش شتاب‌زدگى ، بردبارى و در مقابلش سبكى و جلفى ، كم گوئى و در مقابلش پرگوئى ، پذيرفت و در مقابلش سركشى ، باور كردن و در مقابلش شك و ترديد ، شكيبائى و در مقابلش بيتابى ، چشم پوشى و گذشت و در مقابلش انتقام و بازخواست ، خوددارى و در مقابلش خود باختن و نيازمندى ، تذكر و يادآورى و در مقابلش سهو بىالتفاتى ، حفظ و در مقابلش فراموشى ، مهرورزى و در مقابلش بىعلاقگى ، قناعت و در مقابلش حرص ، همراهى و در مقابلش دريغ ، دوستى و در مقابلش دشمنى ، وفادارى و در مقابلش پيمان‌شكنى ، فرمان برى و در مقابلش نافرمانى ، خود نگهداشتن و در مقابلش دست اندازى و گردن كشى ، سلامت نفس و در مقابلش ماجراجوئى ، محبت و در مقابلش بغض ، راستى و در مقابلش دروغ زنى ، درستى و در مقابلش بيهودگى ، امانت و استوارى و در مقابلش خيانت و نادرستى ، اخلاص در عمل و در مقابلش غرض رانى ، شهامت و كار پردازى و در مقابلش كندفهمى و كند كارى ، [ بافهمى و در مقابلش نفهمى ، معرفت و حق‌شناسى و در مقابلش انكار و حق نشناسى 
  ] ، راز دارى و مدارا و در مقابلش سر فاش‌كردن و آشوبگرى ، يك روئى و حفظ غيب و در مقابلش دوروئى و مكر ، پرده پوشى و سر نگهدارى و در\r\n\r\n","description":"","footnote":"","page_name":" 61 ","page_number":61},
  {"content":"\r\n . \r\n","description":"","footnote":"","page_name":" 62 ","page_number":62},
  {"content":"\r\n\r\n( 1 ) مقابلش فاش كردن اسرار ، نماز و نيايش به درگاه خدا و در مقابلش بىنمازى و كناره‌گيرى از خدا ، روزه و كم خورى و در مقابلش افطار روزه و شكم خوارگى ، جهاد و كوشش در ترويج حق و در مقابلش فرار و گريز از جهاد ، حج و اجابت نداى خدا و در مقابلش پشت سر انداختن پيمان الهى ، حرف نگهداشتن و در مقابلش سخن چينى ، مراعات حقوق پدر و مادر و در مقابلش حق نشناسى نسبت به آنها ، با حقيقت بودن و در مقابلش رياكارى ، شايسته بودن و در مقابلش زشتى و ناشايستگى ، خود پوشى و در مقابلش جلوه فروشى ، تقيه از دشمن و در مقابلش اشاعه اسرار و بىپروائى ، انصاف دادن و در مقابلش طرفگيرى بر خلاف حق ، خوشباش گوئى و خوش برخوردى و در مقابلش هجوم كردن و ستمگرى ، پاكيزگى و نظافت و در مقابلش آلودگى و چركينى ، حيا و آزرم و در مقابلش لودگى و دريدگى ، ميانه روى و در مقابلش تجاوز از حد ، آسودگى خاطر و در مقابلش رنجيدن دل ، آسانى و آرامش و در مقابلش سختى و بدسكالى ، بركت داشتن و در مقابلش بىبركتى و كاستى ، [ عافيت و در مقابلش بلاء و گرفتارى 
  ] ، صميميت در كارها و در مقابلش ظاهر سازى و فورماليته بازى ، حكمت و صلاح انديشى و در مقابلش هواپرستى ، سنگينى و وقار و در مقابلش سبكى و جلافت ، خوشبختى و در مقابلش بدبختى ، پشيمانى و بازگشت به خدا و در مقابلش اصرار بر گناه ، استغفار و طلب آمرزش و در مقابلش غرور به اعمال و تبرئه كردن خود از گناه ، محافظه كارى و در مقابلش سستى و سهل انگارى ، در خواست و توجه به خدا و در مقابلش روگردانى از حق ، نشاط و چستى و در مقابلش تنبلى و سستى ، خوشدلى و شادى و در مقابلش اندوه و آزردگى ، الفت و\r\n\r\n","description":"","footnote":"","page_name":" 63 ","page_number":63},
  {"content":"\r\n . \r\n","description":"","footnote":"","page_name":" 64 ","page_number":64},
  {"content":"\r\n\r\n( 1 ) انس و در مقابلش جدائى و كناره‌گيرى ، سخاوت و بخشش و در مقابلش بخل و دريغ .\r\n( 2 ) 15 - امام صادق ( ع ) فرمود : هرگز رسول خدا ( ص ) از عمق خرد خود با مردم سخن نگفت ، فرمود : كه رسول خدا فرموده است :\r\nما گروه پيمبران دستور داريم كه با مردم در خور عقلشان سخن بگوئيم .\r\n( 3 ) 16 - امير المؤمنين ( ع ) فرمود : دلهاى نادان بوسيله طمع از جا كنده ميشوند و گرد آرزوها مىروند و به نيرنگ و خدعه آويزان مىشوند .\r\n( 4 ) 17 - امام صادق ( ع ) فرمود : عقلمندتر مردم خوش‌خلق‌تر آنها است .\r\n( 5 ) 18 - ابو هاشم جعفرى گويد : خدمت امام رضا ( ع ) بوديم و در باره خرد و ادب سخن كرديم ، فرمود : اى ابو هاشم ، خرد موهبتى است از خدا و ادب به رنج كشيدن است ، كسى كه رنج تحصيل و پرورش كشد به ادب دست يابد و كسى كه رنج تحصيل عقل كشد بيشتر به نادانى گرايد .\r\n\r\n","description":"","footnote":"","page_name":" 65 ","page_number":65},
  {"content":"\r\n . \r\n","description":"","footnote":"","page_name":" 66 ","page_number":66},
  {"content":"\r\n\r\n( 1 ) 19 - اسحق بن عمار گويد : به امام صادق ( ع ) گفتم :\r\nقربانت ، من همسايه‌اى دارم بسيار نماز مىخواند و بسيار صدقه مىدهد و بسيار هم به حج مىرود و بد هم نيست ، گويد : فرمود : اى اسحق ، خردش چون است ؟ گويد : گفتم : قربانت ، خردى ندارد ، گويد : كه فرمود : اين كارها مقامى از او بالا نبرند .\r\n( 2 ) 20 - ابن سكيت به امام ابو الحسن ( امام هفتم ) ( ع ) عرض كرد :\r\nچرا خدا موسى بن عمران ( ع ) را با عصا و يد بيضا كه ابزار جادويند مبعوث كرد و عيسى ( ع ) را با معجزات طبى و محمد ( ص ) را با معجزه كلام و سخنرانى ؟ در پاسخ فرمود : هنگامى كه خدا موسى ( ع ) را مبعوث كرد جادو بر مردم زمانه‌اش تسلط داشت و خدا مانندى از آن را آورد كه بر آن توانا نبودند و بوسيله آن جادوى آنها را باطل كرد و حجت خود را بر آنها ثابت نمود ، و خداوند عيسى ( ع ) را وقتى مبعوث كرد كه فلج بر مردم مسلط بود و نياز به طب داشتند و از خدا معالجه معجز مآبى آورد كه مانندش نداشتند و به اجازه خدا مرده‌ها را زنده كرد و كور مادرزاد و پيس را درمان نمود و حجت را بر آنها تمام كرد و خداوند محمد ( ص ) را در وقتى مبعوث كرد كه هنر غالب هم عصرانش سخنرانى و سخنورى بود ( و به گمانم فرمود شعر بود ) و از طرف خدا پندها و دستوراتى شيوا آورد كه گفتار آنها را بيهوده نمود و حجت را بر آنها\r\n\r\n","description":"","footnote":"","page_name":" 67 ","page_number":67},
  {"content":"\r\n . \r\n","description":"","footnote":"","page_name":" 68 ","page_number":68},
  {"content":"\r\n\r\n( 1 ) ثابت كرد . راوى گويد : ابن سكيت گفت : من هرگز چون شما را نديدم بفرمائيد امروز حجت و امام مردم كيست ؟ فرمود : بوسيلهء خرد مىتوان مبلغ صادق از طرف خدا را شناخت و او را تصديق كرد و دروغ گوى از طرف خدا را هم شناخت و او را تكذيب كرد ، ابن سكيت گفت :\r\nبه خدا جواب همين است .\r\n( 2 ) 21 - امام باقر ( ع ) فرمود : چون قائم ما قيام كند خدا دست رحمت بر سر بندگان نهد تا در تعقل هماهنگ شوند و آرمانهاى آنها كامل شود .\r\n( 3 ) 22 - امام صادق ( ع ) فرمود : حجت خدا بر بندگانش پيغمبر است و حجت ميان هر يك از بندگان و خدا خرد است .\r\n( 4 ) 23 - فرمود : ستون هستى انسان عقل است ، عقل سرچشمه هوش و فهم و حفظ دانش است خرد او كامل كند و رهنما و آگاه كن و كليد كار او است ، وقتى عقلش به نور مؤيد باشد دانشمند و حافظ و يادآور و باهوش و فهميده بود و از اين رو بداند چگونه و چرا و كجا و خير خواه و بدخواه خود را بشناسد ، وقتى اين را\r\n\r\n","description":"","footnote":"","page_name":" 69 ","page_number":69},
  {"content":"\r\n . \r\n","description":"","footnote":"","page_name":" 70 ","page_number":70},
  {"content":"\r\n\r\nشناخت روش و پيوست و جدائى خود را بشناسد و در يگانه‌پرستى خدا و دل دادن به فرمانبرى مخلص گردد و چون چنين كند ، از دست رفته را به چنگ آورد و بر آينده مسلط گردد و بداند در چه وضعى است ، براى چه در اينجا است ، از كجا به اينجا آمده و به كجا مىرود . اينها همه از تأييد عقل است .\r\n( 1 ) 24 - امام صادق ( ع ) فرمود : عقل دليل مؤمن است .\r\n( 2 ) 25 - رسول خدا ( ص ) فرمود : اى على ، فقرى سخت‌تر از نادانى نيست و مالى بهره‌دِه‌تر از عقل نباشد .\r\n( 3 ) 26 - امام باقر ( ع ) فرمود : چون خدا عقل را آفريد به او فرمود : پيش آى ، پيش آمد و سپس به او فرمود : پس رو ، پس رفت . خدا فرمود : به عزت و جلال خودم قسم ، خلقى بهتر از تو نيافريدم بس تو را فرمان دهم و بس ترا نهى كنم و بس به تو ثواب دهم و بس تو را كيفر نمايم .\r\n( 4 ) 27 - اسحق بن عمار گويد : به امام صادق ( ع ) گفتم :\r\nمردى است كه نزد او مىروم و سخنم را تمام نكردم همه مقصودم\r\n\r\n","description":"","footnote":"","page_name":" 71 ","page_number":71},
  {"content":"\r\n . \r\n","description":"","footnote":"","page_name":" 72 ","page_number":72},
  {"content":"\r\n\r\nرا مىفهمد و يكى هست كه سخنم را با او تمام مىكنم و او همه را حفظ مىكند و به من تحويل مىدهد و با بعضى هم كه سخن مى كنم مىگويند دوباره بگو ، فرمود : اى اسحق ، مىدانى چه سبب دارد ؟ گفتم : نه ، فرمود : آنكه از يك جمله همه مقصود ترا مى فهمد ، عقل با نطفه او خمير شده و آنكه پس از اتمام سخن همه را ياد مىگيرد و به تو بر مىگرداند در شكم مادر كه بوده عقل با جسم او تركيب شده و اما آنكه همه سخن خود را به او تحويل مى دهى و مىگويد دوباره بگو ، او پس از آنكه بزرگ شده عقل با وى تركيب شده است و از اين رو مىگويد دوباره بگو .\r\n( 1 ) 28 - رسول خدا ( ص ) فرمود : بمحض اينكه ببينيد شخصى پر نماز و روزه است به او ننازيد تا ميزان عقلش را ملاحظه كنيد .\r\n( 2 ) 29 - امام ششم ( ع ) فرمود : اى مفضل ، هر كه تعقل نكند رستگار نشود و تعقل بىدانش ميسور نگردد ، هر كه بفهمد به زودى نجيب و بزرگوار گردد و هر كه بردبار باشد پيروز شود ، دانش سپر ناگواريها و راستى مايه عزت است و نادانى خوارى است ، فهم بزرگى است و جود كامروائى ، خوش خلقى دوستى آرد و هر كه به دوران خود دانا باشد اشتباه فراوان نكند ، بدبينى هم يك نوع دور انديشى است ، نعمت و جود عالم ميانجى ميان مردم است و حكمت ، تنها نادان است كه در اين ميان بدبخت است ، خدا دوست كسى\r\n\r\n","description":"","footnote":"","page_name":" 73 ","page_number":73},
  {"content":"\r\n . \r\n","description":"","footnote":"","page_name":" 74 ","page_number":74},
  {"content":"\r\n\r\nاست كه او را شناخته و دشمن آنكه در باره درك ذات او خود را به رنج انداخته ، خردمند پر گذشت است و نادان پر غرور ، اگر خواهى گرامى باشى نرمش كن و اگر خواهى زبون گردى درشتى نما ، پاك طينت ، دل نرم است و بد اصل سخت دل ، هر كه تقصير كند به پرتگاه افتد و هر كه از عاقبت ترسد ندانسته گام برندارد ، هر كه ندانسته به كارى هجوم كند بينى خود را بريده ، هر كه نداند ، فهم مطلب نتواند ، و هر كه نفهمد سالم نباشد و هر كه سالم نباشد گرامى نبود و هر كه گرامى و محترم نبود خرد شود و هر كه خرد شود شايسته ملامت باشد و هر كه چنين باشد سزاوار پشيمانى است .\r\n( 1 ) 30 - امير المؤمنين ( ع ) فرمود : هر كه يك خصلت خوب پابرجا هم به من تحويل دهد به خاطر آن او را بپذيرم و از نداشتن خصال ديگرش چشم پوشم ولى از نداشتن عقل و نداشتن دين گذشت نكنم ، زيرا در بىدينى امنيت نيست و زندگى در هراس گوارا نباشد و نبودن عقل نبودن زندگانى است ، بىخرد جز مرده اى نيست .\r\n( 2 ) 31 - فرمود : خود بينى مرد دليل سست خردى او است .\r\n( 3 ) 32 - حسن بن جهم گويد : جمعى از ياران ما در حضور امام رضا ( ع ) به گفتگو پرداختند و ذكر عقل به ميان آمد . گويد : امام ( ع ) فرمود : دين دارى كه عقل ندارد مورد اعتناء نباشد ، عرض\r\n\r\n","description":"","footnote":"","page_name":" 75 ","page_number":75},
  {"content":"\r\n . \r\n","description":"","footnote":"","page_name":" 76 ","page_number":76},
  {"content":"\r\n\r\nكردم : قربانت ، برخى از مردم كه به آئين شيعه گروند و به نظر ما خوش عقيده باشند آن مقام از خردمندى را ندارند ، فرمود : خدا با آنان سخن ندارد ، زيرا خدا عقل را آفريد و به او فرمود : رو آور ، رو آورد و به او فرمود : پشت كن ، پشت كرد ، خدا فرمود : به عزت و جلالم قسم ، بهتر و يا محبوب‌تر از تو خلقى نيافريدم نسبت به خودم ، بوسيلهء تو مأخوذ دارم و بوسيلهء تو عطا بخشم .\r\n( 1 ) 33 - امام صادق ( ع ) فرمود : ميان ايمان و كفر همان كم عقلى فاصله است . عرض شد : چطور يا ابن رسول اللَّه ؟ فرمود :\r\nبنده خدا روى دل به مخلوقى كند و از او نيازى جويد و اگر با اخلاص روى دل به خدا كند ، آنچه خواهد در نزديكترين وقت به او بدهد .\r\n( 2 ) 34 - امير مؤمنان ( ع ) مىفرمود : با خرد عمق حكمت را بيرون توان كشيد و با حكمت عمق عقل را ، حسن سياست مايه ادب شايسته است .\r\nراوى گويد : بسيار مىفرمود :\r\nانديشه ، زندگى دل بينا است ، چنان كه راه نورد در تاريكى بوسيلهء نور طىّ مسافت كند و بايد به خوبى خود را خلاص كرد و اندكى زيست .\r\n( 3 ) الف - امام صادق ( ع ) در يك حديث طولانى فرمود : آغاز هر كار و برداشت و نيرو و آبادانى آن كه هر سودى وابسته بدان\r\n\r\n","description":"","footnote":"","page_name":" 77 ","page_number":77},
  {"content":"\r\n . \r\n","description":"","footnote":"","page_name":" 78 ","page_number":78},
  {"content":"\r\n\r\nاست خرد است ، آنچه كه خدايش زيور خلق خود و روشنى بخش آنان ساخته ، بوسيله خرد بندگان آفريننده خود را شناسند و دانند كه مخلوقند و هم او مدبر آنها است و آنها در زير تدبير اويند ، هم او است پاينده و آنها راه فنا مىسپرند ، از پرتو خردشان دليل جويند بر هر آفريده او كه بينند ، از آسمان و زمينش از خورشيد و ماهش ، از شب و روزش و در يابند كه براى آن آفريدگان و خودشان آفريننده و سرپرستى است كه هميشه بوده و خواهد بود و بوسيله خرد زيبا را از زشت بشناسند و بدانند كه تاريكى در نادانى است و روشنى در دانش ، اين است كه خرد بدانها رهنمائى كرده ، به او گفتند :\r\nبندگان به همان عقل اكتفاء مىتوانند ؟ فرمود : خردمند به دليل عقلى كه خداوند پايه زندگى و زيور برازندگى و رهيابى وى ساخته بداند كه خدا حق است و او است پرورنده وى و بداند كه آفريدگار وى را خوشامدى است و بدآمدى ، طاعتى دارد و معصيتى ، و تنها خردش نتواند آنها را دريابد و بفهمد كه به اينها نرسد جز به علم و دانشجوئى و از عقل خود بهره نبرد اگر به علم خداپرستى نرسد و خردمند را بايد كه طلب علم كند و ادبى آموزد كه بىآن نتواند بپايد .\r\n( 1 ) ب - حمران و صفوان بن مهران جمال گويند : شنيديم امام صادق ( ع ) مىفرمود :\r\nثروتى فراوان‌تر از خرد نيست و فقرى پست‌تر از حماقت ، در هر كارى فزونتر پشتيبان مشورت است .\r\n\r\n","description":"","footnote":"","page_name":" 79 ","page_number":79},
  {"content":"\r\n . \r\n","description":"","footnote":"","page_name":" 80 ","page_number":80},
  {"content":"\r\n\r\n\r\nكتاب فضل علم\r\n\r\n","description":"","footnote":"","page_name":" 81 ","page_number":81},
  {"content":"\r\n . \r\n","description":"","footnote":"","page_name":" 82 ","page_number":82},
  {"content":"\r\n\r\n\r\nباب فرض علم و وجوب طلب علم و تشويق بدان\r\n( 1 ) 1 - رسول خدا ( ص ) فرمود : طلب دانش بر هر مسلمانى فرض است هلا براستى خدا دانش‌جويان را دوست دارد .\r\n( 2 ) 2 - امام ششم ( ع ) فرمود : طلب دانش فريضه است .\r\n( 3 ) 3 - از ابو الحسن ( امام هفتم ) ( ع ) سؤال شد كه : رواست براى مردم ترك پرستش از آنچه بدان نياز دارند ؟\r\n\r\n","description":"","footnote":"","page_name":" 83 ","page_number":83},
  {"content":"\r\n . \r\n","description":"","footnote":"","page_name":" 84 ","page_number":84},
  {"content":"\r\n\r\nفرمود : نه .\r\n( 1 ) 4 - امير المؤمنين ( ع ) مىفرمود : ايا مردم بدانيد كه كمال ديانت طلب علم و عمل بدان است ، هلا براستى طلب علم از طلب مال بر شما واجب‌تر است زيرا دارائى قسمت تضمين‌شده‌اى دارد كه عادلى ميان شما قسمت بندى كرده و ضمانت نموده و محققا به شما پرداخت مىكند ولى علم نزد اهلش سپرده است و شما دستور داريد كه آن را از اهلش بخواهيد ، آن را بخواهيد .\r\n( 2 ) 5 - رسول خدا ( ص ) فرمود : طلب علم فريضه است . در حديث ديگر فرموده : طلب علم بر هر مسلمانى فريضه است ، هلا براستى خدا دانش‌جويان را دوست دارد .\r\n( 3 ) 6 - امام صادق ( ع ) مىفرمود : دين را خوب بفهميد زيرا هر كدام از شما دين را خوب نفهمد كوهى است ، به راستى خدا در كتاب خود ميفرمايد ( 124 سوره 9 ) : « تا دين را خوب بفهمند و به\r\n\r\n","description":"","footnote":"","page_name":" 85 ","page_number":85},
  {"content":"\r\n . \r\n","description":"","footnote":"","page_name":" 86 ","page_number":86},
  {"content":"\r\n\r\nقوم خود اعلام خطر كنند چون به سوى آنها برگردند شايد بر حذر شوند » .\r\n( 1 ) 7 - مىفرمود : بر شما باد كه دين خدا را خوب ياد بگيريد و بفهميد ، كوهى و بيابانى نباشيد زيرا هر كه دين خدا را خوب نفهمد ، خدا در قيامت به او نظر ندارد و كردار او را قابل قبول نشمارد .\r\n( 2 ) 8 - فرمود : دلم مىخواهد تازيانه به سر يارانم بزنند تا دين را بفهمند و احكامش را ياد بگيرند .\r\n( 3 ) 9 - مردى به آن حضرت عرض كرد : قربانت ، كسى هست كه به اين مذهب معرفت و عقيده دارد ولى در خانه خود نشسته و با احدى از برادران مذهبى خود آشنائى ندارد . فرمود : اين آدم چطور دين خود را مىفهمد ؟ .\r\n\r\nباب توصيف و شرح علم ، فضيلت علم و عالم\r\n( 4 ) 1 - ابو الحسن موسى ( ع ) فرمود : رسول خدا ( ص ) وارد\r\n\r\n","description":"","footnote":"","page_name":" 87 ","page_number":87},
  {"content":"\r\n . \r\n","description":"","footnote":"","page_name":" 88 ","page_number":88},
  {"content":"\r\n\r\nمسجد شد و بناگاه جمعى را ديد گرد مردى را گرفتند ، فرمود : اين چيست ؟ گفتند : علّامه است ، فرمود : علّامه يعنى چه ؟ گفتند :\r\nداناترين مردم است به انساب عرب و نبردهاى عرب و ايام جاهليت و اشعار عرب و علوم عربيت ، فرمود كه : پيغمبر ( ص ) فرمود : اين علمى است كه ندانستن آن زيانى ندارد و دانستنش سودى ندهد .\r\nسپس پيغمبر ( ص ) فرمود : همانا علم سه است : آيهء محكم ، فريضهء عادلانه ، سنت زنده و بر جا و جز اينها فضل است .\r\n( 1 ) 2 - امام صادق ( ع ) فرمود : به راستى علما وارث پيغمبرانند و اين براى آن است كه پيغمبران پول سفيد و زردى ارث ندادند و همانا از احاديث خود احاديثى به جاى نهادند و هر كه چيزى از آن برگرفت بهره فراوانى گرفته ، بنگريد اين علم خود را از كه فرا مى گيريد ، محققا در ما خاندان است كه در دورهء هر جانشينى عادلان حق‌شناسى وجود دارند كه تحريف غالىها و وابستگى مخربان و تأويل نادان‌ها را از دين كنار كنند .\r\n( 2 ) 3 - امام صادق ( ع ) فرمود : وقتى خدا خير بنده‌اى را خواهد او را خوب دين فهم كند .\r\n\r\n","description":"","footnote":"","page_name":" 89 ","page_number":89},
  {"content":"\r\n . \r\n","description":"","footnote":"","page_name":" 90 ","page_number":90},
  {"content":"\r\n\r\n( 1 ) 4 - امام باقر ( ع ) فرمود : نهايت كمال ، خوب فهميدن دين است و شكيبائى بر ناگواريها و اندازه‌گيرى در معاش و زندگى .\r\n( 2 ) 5 - امام صادق ( ع ) فرمود : علماء امانت‌دارانند و مردم متقى دژهاى مذهبند و اوصياء ساداتند و سروران مذهب .\r\nو در روايت ديگر علماء چراغ هستند و اتقياء دژ و اوصياء سادات و سروران .\r\n( 3 ) 6 - فرمود به بشير دهان كه : اى بشير ، هر كدام از ياران ما كه فقه ندانند خيرى ندارند ، به راستى هر مردى از آنها كه احكام دين خود را نفهميده به ديگران نيازمند است و چون نيازمند آنها گردد او را به گمراهى خود كشانند و نمىفهمد .\r\n( 4 ) 7 - رسول خدا ( ص ) فرمود : در زندگانى خيرى نيست مگر براى دو مرد : دانشمندى كه فرمانش برند و گوش به فرمانى كه وظيفه خود را حفظ كند .\r\n( 5 ) 8 - امام باقر ( ع ) فرمود : عالمى كه از علمش بهره‌مند شود بهتر از هفتاد هزار عابد است .\r\n\r\n","description":"","footnote":"","page_name":" 91 ","page_number":91},
  {"content":"\r\n . \r\n","description":"","footnote":"","page_name":" 92 ","page_number":92},
  {"content":"\r\n\r\n( 1 ) 9 - معاوية بن عمار گويد : به امام صادق ( ع ) گفتم : مردى است بسيار روايت از شما نقل كند و در ميان مردم منتشر سازد و در دل آنها پابرجا كند و هم در دل شيعيان شما ، و بسا يك شيعه عابد باشد كه اين قدر روايت ندارد ، كدام فاضل‌ترند ؟ فرمود : مرد پر روايتى كه وسيلهء تثبيت عقيدهء شيعيان ما باشد بهتر از هزار عابد است .\r\n\r\nباب اصناف مردم\r\n( 2 ) 1 - امير المؤمنين ( ع ) مىفرمود : مردم پس از رسول خدا به سه مرجع رو كردند :\r\n1 - به عالمى كه از طرف خدا رهبرى شده و خدا بدان چه دانسته او را از دانش ديگران بىنياز ساخته .\r\n2 - به نادانى كه مدعى دانش است و علمى ندارد بدان چه در دست دارد خودبين است و دنيا او را فريفته و او ديگران را فريفته .\r\n3 - به كسى كه علم از عالم راه حق و هدايت شده از خدا آموخته و ناجى است ، سپس مدعى ناحق هلاك است و هر كس\r\n\r\n","description":"","footnote":"","page_name":" 93 ","page_number":93},
  {"content":"\r\n . \r\n","description":"","footnote":"","page_name":" 94 ","page_number":94},
  {"content":"\r\n\r\nافتراء بندد نوميد است .\r\n( 1 ) 2 - امام صادق ( ع ) فرمود : مردم سه طائفه‌اند : عالم و متعلم و ورآبى .\r\n( 2 ) 3 - فرمود : صبح كن عالم يا متعلم يا دوستدار اهل علم و چهارمى نباش كه به دشمن داشتن آنها هلاك شوى .\r\n( 3 ) 4 - جميل گويد : شنيدم از آن حضرت كه مىفرمود : مردم سه دسته صبح مىكنند : عالم و متعلم و ورآبى ، ما علماء هستيم ، و شيعيان ما متعلم و دانش آموزند ، و مردم ديگر ورآبيند .\r\n\r\nباب ثواب عالم و متعلم\r\n( 4 ) 1 - رسول خدا ( ص ) فرمود : هر كه راهى رود كه در آن\r\n\r\n","description":"","footnote":"","page_name":" 95 ","page_number":95},
  {"content":"\r\n . \r\n","description":"","footnote":"","page_name":" 96 ","page_number":96},
  {"content":"\r\n\r\nدانشى جويد ، خدا او را به راه بهشت برد و به راستى فرشته‌ها براى طالب علم پرهاى خود را فرو نهند به نشانهء رضايت از او و اين محقق است كه براى طالب علم هر كه در آسمان و در زمين است آمرزش خواهد تا برسد به ماهيان دريا ، فضيلت عالم بر عابد چون فضيلت ماه است بر ستارگان در شب چهارده و به راستى علماء وارث پيغمبرانند زيرا پيمبران دينار و درهمى به ارث نگذاشتند ولى ارث آنها علم بود و هر كه از آن برگرفت بهرهء فراوانى برده .\r\n( 1 ) 2 - امام باقر ( ع ) فرمود : آنكه از شما علم مىآموزد ثواب متعلم دارد و بيشتر از او ، علم را از حاملان آن ياد بگيريد و به برادران خود بياموزيد چنانچه علماء به شما آموختند .\r\n( 2 ) 3 - ابو بصير گويد : شنيدم امام صادق ( ع ) مىفرمود :\r\nهر كه كار خيرى ياد بدهد مانند ثواب كسى كه بدان عمل كند مى برد ، گفتم : اگر او هم به ديگرى ياد دهد به معلم اول ثواب عمل آن مىرسد ؟ فرمود : اين ثواب براى او جارى است اگر به همهء\r\n\r\n","description":"","footnote":"","page_name":" 97 ","page_number":97},
  {"content":"\r\n . \r\n","description":"","footnote":"","page_name":" 98 ","page_number":98},
  {"content":"\r\n\r\nمردم هم ياد بدهد ، گفتم : اگر معلم بميرد ؟ فرمود : اگر چه بميرد .\r\n( 1 ) 4 - امام باقر ( ع ) فرمود : هر كس بابى از هدايت تعليم دهد مانند ثواب كسانى كه بدان عمل كنند اجر دارد و از ثواب آنها هم چيزى كاسته نشود و هر كه يك باب از گمراهى تعليم دهد مانند گناه كسانى كه بدان عمل كنند ببرد و از گناه آنها هم كاسته نشود .\r\n( 2 ) 5 - على بن الحسين ( ع ) فرمود : اگر مردم مىدانستند در طلب علم چه فايده‌اى است ، دنبال آن مىرفتند گر چه خون دل در راه آن بريزند و به گردابها فرو شوند ، به راستى خداى تبارك و تعالى به دانيال ( ع ) وحى كرد كه مبغوض‌ترين بندگانم نزد من پرهيزكار طالب ثواب شايان و ملازم علماء و پيرو بردباران و پذيراى از حكمت‌شعاران است .\r\n( 3 ) 6 - امام صادق ( ع ) فرمود : هر كه دانش آموزد و به كار بندد و آن را براى خداى تعالى تعليم دهد در ملكوت آسمانها بزرگش خوانند و گويند براى خدا ياد گرفت ، براى خدا عمل كرد ، براى خدا تعليم داد .\r\n\r\n","description":"","footnote":"","page_name":" 99 ","page_number":99},
  {"content":"\r\n . \r\n","description":"","footnote":"","page_name":" 100 ","page_number":100},
  {"content":"\r\n\r\n\r\nباب صفت علماء\r\n( 1 ) 1 - معاوية بن وهب گويد : شنيدم امام صادق ( ع ) مى فرمود : طلب علم كنيد و با حلم و وقار خود را بيارائيد و نسبت به شاگردان خود تواضع كنيد و نسبت به استاد خود هم تواضع كنيد ، دانشمندان جبار و قلدر نباشيد تا شيوه باطل شما حق علم شما را از ميان ببرد .\r\n( 2 ) 2 - امام صادق ( ع ) در تفسير گفتهء خداى عز و جل ( 28 سوره 35 ) : « همانا مىترسند از خدا بندگان دانشمندش » فرمود :\r\nمقصود او از علماء كسانى است كه كردارشان گفتارشان را تصديق كند و هر كه كردارش مصدق گفته‌اش نباشد عالم نيست .\r\n( 3 ) 3 - امير مؤمنان ( ع ) فرمود : از فقيه به حق به شما خبر ندهم ؟\r\nكسى است كه مردم را از رحمت خدا نوميد نسازد و از عذابش آسوده خاطر نكند و به مردم رخصت گناه ندهد و قرآن را به خاطر ميل به چيز ديگر از دست ندهد ، هلا دانشى كه فهم با آن نيست خيرى ندارد ، هلا خواندن بىتدبر خيرى ندارد ، هلا عبادت بىتفكر خيرى ندارد .\r\n\r\n","description":"","footnote":"","page_name":" 101 ","page_number":101},
  {"content":"\r\n . \r\n","description":"","footnote":"","page_name":" 102 ","page_number":102},
  {"content":"\r\n\r\nدر روايت ديگر فرمود : هلا علم بىفهم خير ندارد ، هلا خواندن بىتدبر خير ندارد ، هلا تدين بىورع خير ندارد .\r\n( 1 ) 4 - امام رضا ( ع ) فرمود : از نشانه‌هاى فقه و فهم ، بردبارى و خموشى است .\r\n( 2 ) 5 - امير مؤمنان ( ع ) فرمود : سفاهت و فريب در دل عالم نيست .\r\n( 3 ) 6 - عيسى بن مريم فرمود : اى گروه حواريين ، مرا به شما حاجتى است آن را برآوريد ، گفتند : حاجتت رواست يا روح الله ، برخاست و پاى آنها را شست ، گفتند : ما خود سزاوارتر بوديم كه پاى بشوئيم اى روح الله ، فرمود : سزاوارتر مردم به خدمت كردن عالم است ، همانا من تا اين اندازه فروتنى كردم تا شما هم پس از من فروتنى كنيد نسبت به مردم مانند فروتنى من براى شما ، سپس عيسى ( ع ) فرمود :\r\nبوسيلهء تواضع حكمت آبادان مىشود نه بوسيلهء تكبر و همچنان\r\n\r\n","description":"","footnote":"","page_name":" 103 ","page_number":103},
  {"content":"\r\n . \r\n","description":"","footnote":"","page_name":" 104 ","page_number":104},
  {"content":"\r\n\r\nدر بيابان هموار زراعت مىرويد نه در كوه .\r\n( 1 ) 7 - امير مؤمنان ( ع ) مىفرمود : اى طالب علم ، به راستى عالم سه نشانه دارد : علم و حلم و خموشى . و عالم نما هم سه علامت دارد : نسبت به بالادست نافرمان است و به زيردست ستم كند بوسيله غلبه بر او و پشتيبانى از ستمكاران نمايد .\r\n\r\nباب حق عالم\r\n( 2 ) امير المؤمنين ( ع ) مىفرمود : از حق عالم است كه پر از او نپرسى و جامه‌اش نگيرى و چون نزد او درآئى و كسانى باشند بر همه درود گوئى ، او را مخصوص به تحيت سازى در ميان آنها ، پيش رويش بنشينى و پشت سرش ننشينى و نزد او به گوشه چشم و دست اشارت نكنى و پر نگوئى كه فلان كس و فلان كس خلاف نظر او گفته‌اند و از طول صحبتش دل تنگ نشوى چون مثل عالم مثل نخل خرما است ، بايد انتظار برى تا از آن چيزى برايت بيفتد ، عالم اجرش از روزه گير شب زنده‌دار و جنگجوى در راه خدا بزرگتر است .\r\n\r\n","description":"","footnote":"","page_name":" 105 ","page_number":105},
  {"content":"\r\n . \r\n","description":"","footnote":"","page_name":" 106 ","page_number":106},
  {"content":"\r\n\r\n\r\nباب فقد علماء\r\n( 1 ) 1 - امام صادق ( ع ) فرمود : مرگ هيچ كس نزد ابليس از مرگ عالم محبوب‌تر نيست .\r\n( 2 ) 2 - فرمود : چون مؤمن فقيه بميرد ، در اسلام رخنه‌اى افتد كه چيزى آن را نتواند بست .\r\n( 3 ) 3 - ابو الحسن موسى بن جعفر ( ع ) مىفرمود : چون مؤمن بميرد فرشته‌هاى آسمان و تيكه‌هاى زمين كه خدا را در آنها عبادت كرده و درهاى آسمانها كه عبادتش از آنها بالا رفته بر او بگريند و در اسلام رخنه‌اى افتد كه چيزى آن را نبندد زيرا مؤمنان مسئله‌دان دژهاى اسلامند مانند باروى شهر كه بر گرد آن است .\r\n( 4 ) 4 - امام صادق ( ع ) فرمود : كسى از مؤمنان نميرد كه شيطان را خوشتر آيد از مرگ فقيه .\r\n\r\n","description":"","footnote":"","page_name":" 107 ","page_number":107},
  {"content":"\r\n . \r\n","description":"","footnote":"","page_name":" 108 ","page_number":108},
  {"content":"\r\n\r\n( 1 ) 5 - فرمود : به راستى پدرم مىفرمود كه : خداى عز و جل علم را پس از آنكه به زمين فرو فرستاده برنگيرد ولى عالم بميرد و علمى كه دارد ببرد و دنبال آنها مردمان سخت دل جفاجو آيند و گمراه باشند و گمراه كنند و چيزى كه ريشه‌اى ندارد خير در آن نيست .\r\n( 2 ) 6 - على بن الحسين ( ع ) مىفرمود : زود مردن و كشته شدن ما خانواده را بر من هموار و آسان مىكند گفتار خدا ( 41 سوره 13 ) : « مگر نبينند كه ما بر زمين بتازيم و اطرافش را بكاهيم » مقصود از دست رفتن علماء است .\r\n\r\nباب همنشينى با علماء و گفتگو با آنها\r\n( 3 ) 1 - لقمان به پسرش گفت : پسر جانم به چشم خود مجالس خوب را بگزين ، اگر ديدى مردمى در ذكر خداى عز و جل هستند با آنها بنشين ، اگر خود دانائى از دانشت سودت دهند و اگر نادانى به تو مىآموزند و بسا كه خدا آنها را در سايه رحمت خود در آورد و ترا هم فراگيرد و اگر ديدى مردمى در ياد خدا نيستند با آنها منشين كه اگر دانائى از دانشت ميان آنها سودى نبرى و اگر نادانى\r\n\r\n","description":"","footnote":"","page_name":" 109 ","page_number":109},
  {"content":"\r\n . \r\n","description":"","footnote":"","page_name":" 110 ","page_number":110},
  {"content":"\r\n\r\nبر نادانى تو بيفزايند و شايد خدا آنها را زير شكنجه گيرد و به تو هم برسد .\r\n( 1 ) 2 - موسى بن جعفر ( ع ) فرمود : گفتگو با دانشمند ، روى خاشاك دانى به است از گفتگوى با نادان روى نهايى .\r\n( 2 ) 3 - رسول خدا ( ص ) فرمود : حواريون به عيسى ( ع ) گفتند : يا روح الله با كه مجالست كنيم ؟ فرمود : با كسى كه ديدنش شما را به ياد خدا آرد و گفتارش به علم شما بيفزايد و كردارش شما را به آخرت تشويق كند .\r\n( 3 ) 4 - فرمود : همنشينى دينداران شرف دنيا و آخرت است .\r\n( 4 ) 5 - امام باقر ( ع ) فرمود : يك مجلس با شخص مورد وثوقم بنشينم پيش من از كردار يك سال بهتر است .\r\n\r\n","description":"","footnote":"","page_name":" 111 ","page_number":111},
  {"content":"\r\n . \r\n","description":"","footnote":"","page_name":" 112 ","page_number":112},
  {"content":"\r\n\r\n\r\nباب پرسش از عالم و مذاكره با او\r\n( 1 ) 1 - يكى از اصحاب گويد : از امام صادق ( ع ) پرسيدم كه مردى آبله‌دار جُنُب شده و او را غسل دادند و مرده ، فرمود : او را كشتند ، چرا پرسش از وظيفه او نكردند ، درمان نفهمى پرسش است .\r\n( 2 ) 2 - امام ششم ( ع ) به حمران بن اعين در بارهء چيزى كه از او پرسيده بود ، فرمود : همانا مردم هلاك مىشوند براى آنكه نمى پرسند .\r\n( 3 ) 3 - امام صادق ( ع ) فرمود : بر در اين علم قفلى است كه كليدش پرسش است .\r\n( 4 ) 4 - فرمود : مردم را نمىرسد جز اينكه بپرسند و دين را بفهمند و امام خود را بشناسند و بر آنها رواست كه به هر چه گويد\r\n\r\n","description":"","footnote":"","page_name":" 113 ","page_number":113},
  {"content":"\r\n . \r\n","description":"","footnote":"","page_name":" 114 ","page_number":114},
  {"content":"\r\n\r\nعمل كنند گر چه از روى تقيه گفته باشد .\r\n( 1 ) 5 - رسول خدا ( ص ) فرمود : تف بر مردى كه خود را در هر روز جمعه آماده نمىكند براى امر دين خود تا بدان متوجه شود ، از امر دينش پرسش كند . در روايت ديگر است كه : تف بر هر مسلمانى .\r\n( 2 ) 6 - رسول خدا ( ص ) فرمود : به راستى خداى عز و جل مى فرمايد : مذاكرهء علم ميان بندگانم وسيلهء زنده شدن دلهاى مرده است در صورتى كه در مذاكرات خود مرا منظور دارند .\r\n( 3 ) 7 - ابى الجارود گويد : شنيدم امام باقر ( ع ) مىفرمود : خدا رحمت كند بنده‌اى را كه علم را زنده مىكند ، گفتم : زنده كردنش چيست ؟ فرمود : به اينكه آن را با دين داران و اهل ورع مذاكره كند .\r\n( 4 ) 8 - رسول خدا ( ص ) فرمود : علم را مورد مذاكره سازيد ، با هم ملاقات كنيد و باز گو كنيد ، زيرا حديث وسيله زلال كردن دلها است كه زنگ زده ، به راستى دلها زنگ گيرد چنانچه شمشير زنگ گيرد و زلال كردن و جلاى دلها به حديث گفتن است .\r\n( 5 ) 9 - امام پنجم ( ع ) مىفرموده : مذاكرهء علم درس است و\r\n\r\n","description":"","footnote":"","page_name":" 115 ","page_number":115},
  {"content":"\r\n . \r\n","description":"","footnote":"","page_name":" 116 ","page_number":116},
  {"content":"\r\n\r\nدرس نماز خوبى است .\r\n\r\nباب بذل علم\r\n( 1 ) 1 - امام صادق ( ع ) فرمود : در كتاب على ( ع ) خواندم كه خدا پيمان از نادانها براى طلب علم نگرفته است تا از علماء پيمان گرفته كه علم را به نادانها بذل كنند ، زيرا علم پيش از نادانى بوده است .\r\n( 2 ) 2 - امام صادق ( ع ) در تفسير اين آيه ( 18 سوره 31 ) : « و روى از مردم در هم مكش » فرمود : بايد مردم در پيش تو از نظر دريافت علم برابر باشند .\r\n( 3 ) 3 - امام باقر ( ع ) فرمود : زكات علم اين است كه آن را به بندگان ياد بدهى .\r\n\r\n","description":"","footnote":"","page_name":" 117 ","page_number":117},
  {"content":"\r\n . \r\n","description":"","footnote":"","page_name":" 118 ","page_number":118},
  {"content":"\r\n\r\n( 1 ) 4 - امام صادق ( ع ) فرمود : عيسى ( ع ) در بنى اسرائيل به سخنرانى برخاست و گفت : اى بنى اسرائيل حكمت را به نادانان باز نگوئيد تا به آن ستم كرده باشيد و از اهلش دريغ نكنيد تا به آنان ستم كرده باشيد .\r\n\r\nباب نهى از ندانسته گفتن\r\n( 2 ) 1 - مفضل بن يزيد گويد : امام صادق ( ع ) به من گفت : تو را از دو خصلت نهى كنم كه مايه هلاكت مردمند ، بر تو غدقن كنم كه به ناحق و روش باطل و بىاساس براى خدا ديندارى كنى و از اينكه به آنچه ندانى و نفهميده‌اى براى مردم فتوى بدهى .\r\n( 3 ) 2 - عبد الرحمن بن حجاج گويد : امام صادق ( ع ) به من فرمود : مبادا گرد دو كار بگردى ، هر كس هلاك شده به سبب آنها بوده است ، مبادا براى خودت به مردم فتوى بدهى يا اينكه به چيزى كه ندانى ديندارى كنى .\r\n( 4 ) 3 - امام باقر ( ع ) فرمود : هر كه ندانسته و نفهميده فتوى دهد\r\n\r\n","description":"","footnote":"","page_name":" 119 ","page_number":119},
  {"content":"\r\n . \r\n","description":"","footnote":"","page_name":" 120 ","page_number":120},
  {"content":"\r\n\r\nفرشته‌هاى رحمت و فرشته‌هاى عذاب او را لعنت كنند و گناه هر كس به فتواى او عمل كرده به عهده او است .\r\n( 1 ) 4 - امام باقر ( ع ) ( به اصحابش ) فرمود : هر چه مىدانيد بگوئيد و هر چه را نمىدانيد ( در جواب ) بگوئيد : خدا داناتر است ، به راستى مردى آيه‌اى از قرآن بيرون مىكشد ( تا دليل گفته ناحق خود سازد و بى جا تفسير و تأويل كند ) و بدين وسيله به مسافتى دور تر از فاصله ميان آسمان و زمين پرت شود .\r\n( 2 ) 5 - امام صادق ( ع ) فرمود كه : براى عالم شايسته است كه هر گاه چيزى از او بپرسند و نداند بگويد : الله اعلم ، ولى غير عالم شايسته نيست اين كلمه را بگويد ( يعنى براى او سزاوار است كه صريحا بگويد نمىدانم ) .\r\n( 3 ) 6 - فرمود : به محمد بن مسلم كه هر گاه از يكى از شما چيزى پرسيدند كه نمىداند بگويد نمىدانم و نگويد : الله اعلم تا در دل رفيق پرسش‌كننده خود شك اندازد و باعث نگرانى او شود و اگر طرف سؤال صريحا بگويد نمىدانم سئوال‌كننده او را متهم نكند .\r\n( 4 ) 7 - زرارة بن اعين گويد : از امام پنجم ( ع ) پرسيدم : خدا بر بندگان چه حقى دارد ؟ فرمود : اين حق كه هر چه بدانند بگويند و\r\n\r\n","description":"","footnote":"","page_name":" 121 ","page_number":121},
  {"content":"\r\n . \r\n","description":"","footnote":"","page_name":" 122 ","page_number":122},
  {"content":"\r\n\r\nدر باره هر چه ندانند توقف كنند و دم فرو بندند .\r\n( 1 ) 8 - امام صادق ( ع ) فرمود : به راستى خدا بندگان خود را به دو آيه از كتابش مخصوص ساخته در اين زمينه كه تا چيزى ندانند نگويند و چيزى كه ندانند سئوال‌كننده را رد كنند و جواب ندهند ، فرموده است خداى عز و جل ( 129 سوره 7 ) : « آيا پيمان كتابى از آنها گرفته نشده است كه بر خدا نگويند جز حق و راست » و فرموده است ( 40 سوره 10 ) : « بلكه آنچه در فراخور علمشان نبود دروغ شمرد و هنوز به تأويل آن نرسيدند » .\r\n( 2 ) 9 - ابن شبرمه ( به شين مضموم و باء ساكن و راء مضموم و بعضى شين را مفتوح و يا مكسور خوانده‌اند ، عبد الله بن شبرمه يك كوفى است كه از طرف منصور عباسى قاضى روستاى كوفه بوده و شعر هم مىگفته ) گفته : حديثى از جعفر بن محمد ( ع ) شنيدم كه هر وقت به يادم مىگذرد نزديك است دلم بتركد ، فرمود : پدرم از جدم از رسول خدا به من باز گفته است ( ابن شبرمه گفت : به خدا نه پدرش بر جدش دروغ بسته و نه جدش به رسول خدا ( ص ) فرمود كه : رسول خدا ( ص ) فرموده : هر كه در فهم احكام خدا قياس به كار بندد هلاك است و هلاك‌كننده پيروان خود و هر كه ندانسته فتوى دهد و ناسخ را از منسوخ و محكم را از متشابه نداند هلاك است و هلاك‌كننده است .\r\n\r\n","description":"","footnote":"","page_name":" 123 ","page_number":123},
  {"content":"\r\n . \r\n","description":"","footnote":"","page_name":" 124 ","page_number":124},
  {"content":"\r\n\r\n\r\nباب در بارهء كسانى كه ندانسته عمل كند\r\n( 1 ) 1 - امام صادق ( ع ) مىفرمود : عمل‌كننده بىبصيرت چون كسى است كه بيراهه مىرود و شتابش نتيجه‌اى ندارد جز اينكه بيشترى او را دور مىكند .\r\n( 2 ) 2 - حسين ( در بعضى نسخ حسن ) صيقل گويد : از امام صادق ( ع ) شنيدم مىفرمود : خدا كردارى را نپذيرد جز با معرفت ، و معرفتى وجود ندارد جز بوسيله كردار ، هر كه معرفت دارد ، معرفت او را به كردار رهبرى كند و هر كه كردارى ندارد معرفتى هم ندارد ، هلا براستى اجزاء ايمان از يك ديگر بوجود آيند .\r\n( 3 ) 3 - رسول خدا ( ص ) فرمود :\r\nهر كه ندانسته عمل كند ، آنچه تباهى بار آورد بيشتر است از آنچه اصلاح كند .\r\n\r\n","description":"","footnote":"","page_name":" 125 ","page_number":125},
  {"content":"\r\n . \r\n","description":"","footnote":"","page_name":" 126 ","page_number":126},
  {"content":"\r\n\r\n\r\nباب روش به كار بستن علم\r\n( 1 ) 1 - سليم بن قيس هلالى گويد : شنيدم امير المؤمنين از پيغمبر ( ص ) بازگو مىكرد كه در سخنش فرمود : دانشمندان دو كس باشند : يكى علم خود را به كار بسته و ناجى است و عالمى كه علم خود را وانهاده و همين عالم هلاك است ، اهل دوزخ از بوى گند عالم بىعمل در آزارند ، سخت‌ترين اهل دوزخ از نظر ندامت و افسوس كسى است كه يك بنده خدا را بدين دعوت كرده و او هم پذيرفته و اطاعت خدا كرده و خدايش به بهشت برده و خود آن دعوت‌كننده را براى ترك عمل و پيروى هوس و درازى آرزو به دوزخ برده اما پيروى هوس جلوى حق را ببندد و درازى آرزو آخرت را فراموش دهد .\r\n( 2 ) 2 - امام صادق ( ع ) فرمود : علم جفت با عمل است ، هر كه خوب بداند عمل كند و هر كه بدرستى عمل كند بداند ، علم فرياد به عمل كند و اگر پذيرا شود بپايد و گر نه بكوچد .\r\n( 3 ) 3 - فرمود :\r\nمحققا چون عالم به علم خود عمل نكند پند او از لوحه دلها\r\n\r\n","description":"","footnote":"","page_name":" 127 ","page_number":127},
  {"content":"\r\n . \r\n","description":"","footnote":"","page_name":" 128 ","page_number":128},
  {"content":"\r\n\r\nبلغزد و فرو ريزد چنانچه قطره باران از روى سنگ صاف .\r\n( 1 ) 4 - مردى خدمت على بن الحسين ( ع ) آمد و پرسشهائى كرد و پاسخش داد و سپس برگشت از مانند آنها بپرسد ، امام ( ع ) فرمود :\r\nدر انجيل نوشته است از علم آنچه ندانيد نپرسيد و هنوز بدان چه دانستيد عمل نكرديد ، زيرا علمى كه بدان عمل نشود جز كفر براى عالم خود و جز دورى از خدا نيفزايد .\r\n( 2 ) 5 - مفضل بن عمر گويد : با امام صادق ( ع ) گفتم : به چه نشانه ناجى شناخته شود ؟ فرمود : هر كه كردارش موافق گفتارش باشد گواهى نجات او را ثبت كن ( گواهى نجات او قطعى است خ ل ) كسى كه كردارش موافق گفتارش نيست ديانت عاريه و لرزان دارد .\r\n( 3 ) 6 - امير المؤمنين ( ع ) ضمن يك سخنرانى بر منبر فرمود : ايا مردم ، وقتى دانستيد بدان چه دانيد كار كنيد ، شايد هدايت شويد ، به راستى دانائى كه بر خلاف وظيفه كار كند ، چون نادان سرگردانى است كه به هوش نيايد از نادانى خود ، بلكه من مىدانم حجت بر او بزرگتر و افسوس بر اين داناى علم از دست رفته پاينده‌تر است از آن بر اين نادان سرگردان در جهل ، هر دو سرگردان و نابودند ،\r\n\r\n","description":"","footnote":"","page_name":" 129 ","page_number":129},
  {"content":"\r\n . \r\n","description":"","footnote":"","page_name":" 130 ","page_number":130},
  {"content":"\r\n\r\nترديد به خود راه ندهيد تا به شك افتيد و شك نكنيد تا كافر شويد ، از خود سلب مسئوليت نكنيد تا سست شويد و سستى نكنيد تا زيانمند گرديد ، محققا از حق و درستى است كه دين فهم شويد و از دين‌فهمى است كه فريب نخوريد ( سست نشويد خ ل ) ، براستى خيرخواه‌تر شما براى خود فرمانبرتر شما است براى پروردگارش ، و گول‌زن‌تر شما خويش را نافرمانتر شما است به پروردگارش ، هر كه فرمان خدا برد آسوده و مژده‌ياب است و هر كه نافرمانى خدا كند نوميد و پشيمان است .\r\n( 1 ) 7 - امام باقر ( ع ) مىفرمود : چون علم را شنيديد به كارش بنديد و بايد دريا دل باشيد زيرا چون علم فراوان در دل تنگى انباشته شود كه تحمل آن نتواند شيطان بر آن دست يابد ، چون شيطان با شما طرف شود بدان چه مىدانيد به دو روى كنيد ، زيرا كيد شيطان سست است ، ( راوى گويد ) گفتم : چيست كه مىدانيم ؟ فرمود :\r\nبا او مبارزه كنيد بدان چه از نيروى خداى عز و جل براى شما هويدا است .\r\n\r\nباب كسى كه از علم خود معيشت خورد و بدان بنازد\r\n( 2 ) 1 - امير مؤمنان ( ع ) مىفرمود : رسول خدا ( ص ) فرمود :\r\n\r\n","description":"","footnote":"","page_name":" 131 ","page_number":131},
  {"content":"\r\n . \r\n","description":"","footnote":"","page_name":" 132 ","page_number":132},
  {"content":"\r\n\r\nدو گرسنه سير نشوند : طالب دنيا و طالب علم ، هر كه از دنيا بدان چه بر او حلال است اكتفاء كرد سالم ماند و هر كه دست به حرام آن دراز كرد هلاك است مگر آنكه توبه كند يا برگردد و تدارك كند و هر كه علم را از اهلش بر گرفت و به علمش عمل كرد نجات يافت و هر كس آن را براى دنيا خواست همان دنيا بهره او است .\r\n( 1 ) 2 - امام صادق ( ع ) فرمود : هر كه علم حديث را براى منفعت دنيا بخواهد در آخرت بهره ندارد و هر كس خير آخرت از آن جويد خدا خير دنيا و آخرت به وى دهد .\r\n( 2 ) 3 - فرمود : هر كه حديث را براى سود دنيا بخواهد در آخرت بهره‌اى ندارد و هر كس براى خير آخرت بخواهد خدايش خير دنيا و آخرت بدهد .\r\n( 3 ) 4 - فرمود : هر گاه ديديد عالم دوست‌دار دنيا است او را نسبت به دين خود متهم دانيد ، زيرا هر كه چيزى را دوست دارد گرد همان محبوب خود ميگردد ، فرمود : خدا به داود وحى كرد : ميان\r\n\r\n","description":"","footnote":"","page_name":" 133 ","page_number":133},
  {"content":"\r\n . \r\n","description":"","footnote":"","page_name":" 134 ","page_number":134},
  {"content":"\r\n\r\nمن و خودت عالمى كه فريفته دنيا است واسطه مكن تا تو را از راه دوستى من باز دارد ، زيرا آنان راهزن‌هاى بندگان خواهان منند كمتر چيزى كه من با اينان كنم اين است كه شيرينى مناجات خودم را از دلشان بر كنم .\r\n( 1 ) 5 - رسول خدا ( ص ) فرمود : فقهاء امين‌هاى پيغمبرانند تا در دنيا وارد نشدند ، عرض شد : يا رسول الله ورودشان در دنيا چيست ؟ فرمود : پيروى از سلطان ، هر گاه چنين كردند بر دين خود از آنها در حذر باشيد .\r\n( 2 ) 6 - امام باقر ( ع ) فرمود : هر كه طلب علم كند تا بر علماء بنازد يا با سفيهان بحث در اندازد يا خود را مورد توجه مردم سازد ، نشيمن او پر از آتش باد ، به راستى رياست جز براى اهلش نشايد .\r\n\r\nباب لزوم حجت و ثبوت مسئوليت بر عالم\r\n( 3 ) 1 - امام صادق ( ع ) فرمود : اى حفص ، هفتاد گناه از نادان\r\n\r\n","description":"","footnote":"","page_name":" 135 ","page_number":135},
  {"content":"\r\n . \r\n","description":"","footnote":"","page_name":" 136 ","page_number":136},
  {"content":"\r\n\r\nآمرزيده شود پيش از آنكه يك گناه عالم آمرزيده گردد .\r\n( 1 ) 2 - فرمود : عيسى بن مريم ( ع ) فرمود : واى بر عالمان بد كه چگونه دوزخ بر آنها شعله كشد .\r\n( 2 ) 3 - مىفرمود : چون جان به اينجا رسد ( با دست اشاره به گلويش كرد ) راه توبه بر عالم بسته شود ، سپس اين آيه را خواند ( 17 سوره 4 ) : « همانا پذيرش توبه بر خدا باشد براى آن كسانى كه به نادانى بد كردند » .\r\n( 3 ) 4 - امام باقر ( ع ) در تفسير قول خداى عز و جل ( 94 سوره 26 ) : « ايشان به همراه گمراهان پى در پى در آن ( جهنم ) به رو درافتند » فرمود : ايشان مردمى باشند كه عدالت را به زبان بستايند و در كردار به ستم گرايند .\r\n\r\n","description":"","footnote":"","page_name":" 137 ","page_number":137},
  {"content":"\r\n . \r\n","description":"","footnote":"","page_name":" 138 ","page_number":138},
  {"content":"\r\n\r\n\r\nباب نوادر يعنى احاديث متفرقهء مربوط بموضوع كتاب فضل علم و عالم\r\n( 1 ) 1 - امير المؤمنين ( ع ) مىفرمود : جان خود را با توجه به نكات حكيمانهء تازه و خوشمزه آسايش دهيد زيرا جان هم چون تن خسته مىشود .\r\n( 2 ) 2 - مىفرمود : اى طالب علم ، به راستى علم را فضائل بسيار است ( اگر مجسم شود ) ، تواضع سر او است ، و بر كنارى از حسد چشم او ، گوشش فهم است و زبانش راستى ، حافظه‌اش بررسى است و دلش حسن نيت ، و عقلش معرفت اشياء و امور ، دست او مهرورزى است و پايش ديدار دانشمندان ، همتش سلامت و حكمتش ورع ، قرارگاهش نجات است و جلو كشش عافيت و مركبش وفاء و سلاحش نرمش سخن ، تيغش رضا و كمانش مدارا و لشكرش گفتگوى با علماء و سرانجامش ادب و پس‌اندازش دورى از گناهان ، توشه‌اش احسان است و شرابش سازگارى و رهنمايش هدايت و رفيقش دوستى با نيكان .\r\n( 3 ) 3 - رسول خدا ( ص ) فرمود : چه خوب وزيرى است براى\r\n\r\n","description":"","footnote":"","page_name":" 139 ","page_number":139},
  {"content":"\r\n . \r\n","description":"","footnote":"","page_name":" 140 ","page_number":140},
  {"content":"\r\n\r\nايمان علم ، و چه خوب وزيرى است براى علم حلم ، و چه خوب وزيرى است براى حلم نرمش و چه خوب وزيرى است براى نرمش شكيبائى ( پند آموزى خ ل ) .\r\n( 1 ) 4 - مردى نزد رسول خدا ( ص ) آمد و گفت : يا رسول اللَّه علم چيست ؟ فرمود : دم بستن و دل به سخن استادان دادن ، گفت :\r\nپس از آن چيست ؟ فرمود : گوش گرفتن ، گفت : پس از آن چيست ؟ فرمود : حفظ كردن ، گفت : پس از آن چه ؟ فرمود : به كار بستن ، گفت : ديگر چه ؟ فرمود : منتشر نمودن آن .\r\n( 2 ) 5 - امام صادق ( ع ) فرمود : طالبان علم سه دسته‌اند ، به ذات و صفات مخصوصشان بشناسيد : صنفى براى نادانى كردن و خودنمائى طلب آن كنند ، و صنفى براى زورگوئى و گردن فرازى و فريب ، يك صنف هم براى فهم و تعقل . آنكه يار جهل و خودنمائى است آزار بخش و خودنما است و در محافل مردم داد سخن مىدهد ، نام علم مىبرد ، حلم را مىستايد ، از سر تا پا اظهار خشوع مىكند ولى دلش از ورع تهى است ، خدا از اين وضع بينى او را بكوبد و كمرش را ببرد . آن كه يار گردن فرازى و فريب است ، نيرنگ باز و تملق باز است ، به همگنان خود گردن فرازى كند و براى توانگران پست‌تر از خود تواضع نمايد ، شيرينى آنها را\r\n\r\n","description":"","footnote":"","page_name":" 141 ","page_number":141},
  {"content":"\r\n . \r\n","description":"","footnote":"","page_name":" 142 ","page_number":142},
  {"content":"\r\n\r\nبخورد و دين خود را خرد كند ، خدايش بر اين روش گمنام سازد و از آثار علماء اثرش را براندازد . و آن كه يار فهم و تعقل است دچار شكسته حالى و اندوه و بىخوابى است ، شب كلاهش را فرو كشد و در تاريكى شب بپاخيزد و كار كند ، و بهراسد و بترسد و نگران است و به خود مشغول است و به مردم عصر خود عارف است و از موثوق‌ترين برادرانش دهشتناك است ، خدا از اين رو پايه‌هاى زندگى او را محكم سازد و در قيامتش آسوده دارد .\r\n( 1 ) 6 - امام صادق ( ع ) مىفرمود : به راستى راويان كتاب خدا فراوانند و رعايت‌كنندگان آن كم ، چه بسيار اندرز جوى از احاديث ( صحت جوى احاديث خ ل ) كه نسبت به قرآن دغل باز است ، علماء در غم ترك عمل باشند و نادانها در غم حفظ الفاظ ، يكى دنبال حفظ زندگانى است و آن ديگر در پى هلاك جاودانى .\r\nدر اينجا دو رعايت كن از هم جدا شوند و دو دسته متمايز گردند .\r\n( 2 ) 7 - امام ششم صادق آل محمد ( ع ) فرمود : هر كه چهل حديث از احاديث ما را حفظ كند خدايش روز قيامت عالم و فقيه مبعوث كند .\r\n( 3 ) 8 - زيد شحام از امام باقر ( ع ) در تفسير گفتهء خداى عز\r\n\r\n","description":"","footnote":"","page_name":" 143 ","page_number":143},
  {"content":"\r\n . \r\n","description":"","footnote":"","page_name":" 144 ","page_number":144},
  {"content":"\r\n\r\nو جل ( 24 سوره 80 ) : « بايد آدمى به خوراك خود نگاه كند » گويد : گفتم : مقصود از اين خوراك چيست ؟ فرمود : علمى كه اخذ مىكند بنگرد از چه كسى اخذ مىكند ( چون علم خوراك روح انسانى است ) .\r\n( 1 ) 9 - به أبى سعيد زهرى فرمود : توقف در مورد شبهه به از افتادن در چاه مهلكه است ، حديثى كه به درستى برايت روايت نشده واگذارى به است از اينكه حساب نكرده آن را روايت كنى .\r\n( 2 ) 10 - حمزة بن طيار بر امام صادق ( ع ) بعضى خطبه‌هاى پدرش را عرضه كرد تا به عبارتى رسيد كه آن حضرت فرمود :\r\nبازگير و خموش باش . سپس امام صادق ( ع ) فرمود : آنچه به دست شما مىرسد كه نمىدانيد درست است وظيفه نداريد جز اينكه توقف كنيد و بررسى نمائيد و به امامان حق مراجعه كنيد تا شما را به حقيقت برسانند و گمراهى شما را بر طرف سازند و حق مطلب را به شما بفهمانند ، خداى تعالى مىفرمايد ( 42 سوره 16 ) : « بپرسيد از اهل ذكر اگر باشيد كه ندانيد » .\r\n( 3 ) 11 - سفيان بن عيينه گويد : از امام صادق ( ع ) شنيدم كه مىفرمود : علم مردم را همه در چهار موضوع دانستم :\r\n1 - پروردگارت را بشناسى . 2 - بدانى با تو چه كرده .\r\n\r\n","description":"","footnote":"","page_name":" 145 ","page_number":145},
  {"content":"\r\n . \r\n","description":"","footnote":"","page_name":" 146 ","page_number":146},
  {"content":"\r\n\r\n3 - بدانى از تو چه خواسته . 4 - بدانى چه چيز ترا از دينت بيرون برد .\r\n( 1 ) 12 - هشام بن سالم گويد : به امام ششم ( ع ) گفتم : حقّ خدا بر مردم چيست ؟ فرمود :\r\nاين است كه آنچه بدانند بگويند و آنچه ندانند دم فروبندند ، اگر چنين كنند محققا حقّ خدا را به او پرداخته‌اند .\r\n( 2 ) 13 - امام صادق ( ع ) مىفرمود : قدر مردها را به اندازه روايتى كه از ما نقل مىكنند بشناسيد .\r\n( 3 ) 14 - امير المؤمنين ( ع ) در يك سخنرانى فرمود : ايا مردم بدانيد خردمند نيست كسى كه از گفتار ناحق در باره وى افسرده گردد ، و راد نباشد آن كه از ستايش نادان خوشش آيد ، مردم فرزندان آن كارند كه خوب انجام دهند و اندازه هر كس همان است كه به خوبى انجام دهد ، از دانش سخن كنيد تا اندازهء شما هويدا شود .\r\n( 4 ) 15 - عبد اللَّه بن سليمان گويد : در محضر امام باقر ( ع ) بودم ، مردى از اهل بصره نزد آن حضرت بود كه عثمان كورش مى گفتند و آن مرد مىگفت : حسن بصرى معتقد بود كه آن كسانى كه علم را كتمان كنند گند شكمشان اهل دوزخ را آزار دهد ، شنيدم\r\n\r\n","description":"","footnote":"","page_name":" 147 ","page_number":147},
  {"content":"\r\n . \r\n","description":"","footnote":"","page_name":" 148 ","page_number":148},
  {"content":"\r\n\r\nكه امام فرمود : بنا بر اين مؤمن آل فرعون هلاك است ! ! از بعثت حضرت نوح ( ع ) هميشه علم و دانش حق پنهان بوده ، حسن به هر راهى خواهد برود ، به خدا علم جز در اين خاندان يافت نشود .\r\n\r\nباب روايت كتب و حديث و فضل نوشتن و اخذ به كتب\r\n( 1 ) 1 - ابو بصير گويد : به امام صادق ( ع ) گفتم : گفتهء خداى جل ثناؤه ( 18 سوره 39 ) : « آن كسانى كه گفته را گوش كنند و از بهترش پيروى كنند » چه معنى دارد ؟ فرمود : آن مردى است كه حديثى را بشنود و چنانچه شنيده باز گويد نه بر آن بيفزايد و نه از آن بكاهد .\r\n( 2 ) 2 - محمد بن مسلم گويد : به امام صادق ( ع ) گفتم : من از شما حديثى بشنوم و زياد و كم تعبير كنم ؟ فرمود : اگر مقصود بيان معانى آن باشد عيب ندارد .\r\n( 3 ) 3 - داود بن فرقد گويد : به امام صادق ( ع ) گفتم : من حديثى از شما مىشنوم و مىخواهم به همان لفظ كه شنيدم روايت كنم و به خاطر نمىآيد ، فرمود : عمدا فراموش مىكنى ؟ گفتم :\r\n\r\n","description":"","footnote":"","page_name":" 149 ","page_number":149},
  {"content":"\r\n . \r\n","description":"","footnote":"","page_name":" 150 ","page_number":150},
  {"content":"\r\n\r\nنه ، فرمود : معانى را درست ادا مىكنى ؟ گفتم : آرى ، فرمود :\r\nعيب ندارد .\r\n( 1 ) 4 - ابو بصير گويد : به امام صادق ( ع ) گفتم : حديثى از زبان شما شنوم و از پدرت روايت كنم يا از پدرت شنيدم از شما روايت كنم ؟ فرمود : فرق ندارد جز اينكه از قول پدرم روايت كنى دوست‌تر دارم ، آن حضرت به جميل فرمود : هر چه از خود من بشنوى از پدر من روايت كن .\r\n( 2 ) 5 - عبد الله بن سنان گويد : به امام صادق ( ع ) عرض كردم : مردم مىآيند و حديث شما را از من مىشنوند و من به تنگ مىآيم و توانائى ندارم ؟ فرمود : از اول آن حديثى بخوان و از وسط آن حديثى و از آخرش هم حديثى .\r\n( 3 ) 6 - احمد بن عمر حلال گويد : به امام رضا ( ع ) گفتم : يك مردى از اصحاب خودمان كتابى به من مىدهد و نمىگويد آن را از من روايت كن ، جائز است به محض همين اخذ كتاب احاديث كتاب را از او روايت كنم ؟ گويد : فرمود : اگر مىدانى كتاب از تأليف او است از او روايت كن .\r\n( 4 ) 7 - امير المؤمنين ( ع ) فرمود : چون حديثى براى شما باز گويند در مقام نقل آن به كسى كه براى شما باز گفته نيست\r\n\r\n","description":"","footnote":"","page_name":" 151 ","page_number":151},
  {"content":"\r\n . \r\n","description":"","footnote":"","page_name":" 152 ","page_number":152},
  {"content":"\r\n\r\nدهيد ، اگر راست باشد به سود شما است و اگر دروغ باشد به عهدهء او است .\r\n( 1 ) 8 - امام صادق ( ع ) فرمود : دل به نوشته اعتماد دارد .\r\n( 2 ) 9 - مىفرمود : بنويسيد ، تا ننويسيد ، نمىتوانيد حفظ كنيد .\r\n( 3 ) 10 - فرمود : كتب خود را محافظت كنيد كه در آينده بدان نيازمنديد .\r\n( 4 ) 11 - به مفضل بن عمر فرمود : بنويس و علم خود را كه در ميان هم مذهبانت پخش كن و اگر مردى كتابهايت را به پسرانت ارث بده ، زمان بىنظمى برسد كه جز با كتابهاى خود آسوده خاطر نشوند .\r\n( 5 ) 12 - فرمود : مبادا دروغ شاخدار بگوئيد ، به او عرض شد :\r\nدروغ شاخدار چيست ؟ فرمود : اين است كه مردى براى تو حديثى\r\n\r\n","description":"","footnote":"","page_name":" 153 ","page_number":153},
  {"content":"\r\n . \r\n","description":"","footnote":"","page_name":" 154 ","page_number":154},
  {"content":"\r\n\r\nباز گويد و در روايت آن حديث نام او را نبرى و حديث را از آن كه باز گفته بيواسطه نقل كنى .\r\n( 1 ) 13 - امام صادق ( ع ) فرمود : احاديث ما را با اعراب تمام ادا كنيد ، زيرا ما مردمى فصيح زبانيم .\r\n( 2 ) 14 - هشام بن سالم و حماد بن عثمان و ديگران گفته‌اند .\r\nشنيديم امام صادق ( ع ) مىفرمود : حديث من حديث پدرم مىباشد و حديث پدرم حديث جدم ( على بن الحسين ) و حديث او حديث حسين ( ع ) است و حديث حسين ( ع ) حديث حسن ( ع ) و حديث حسن ( ع ) حديث امير المؤمنين ( ع ) و حديث امير المؤمنين ( ع ) حديث رسول خدا ( ص ) و حديث رسول خدا ( ص ) قول خداى عز و جل است .\r\n( 3 ) 15 - ابو خالد شينوله گويد : به ابى جعفر دوم ( امام نهم ) گفتم : قربانت ، استادان ما از امام باقر و امام صادق روايت دارند و چون تقيه سخت بوده كتابهاى خود را پنهان كردند و از آنها دست به دست روايت نشده و چون مرده‌اند كتابهاى آنها بدست ما رسيده .\r\nفرمود : آنها را نقل كنيد كه درست است .\r\n\r\n","description":"","footnote":"","page_name":" 155 ","page_number":155},
  {"content":"\r\n . \r\n","description":"","footnote":"","page_name":" 156 ","page_number":156},
  {"content":"\r\n\r\n\r\nباب تقليد\r\n( 1 ) 1 - ابو بصير گويد : به امام ششم عرض كردم كه ( در آيه 27 سوره 9 ) : « احبار و راهبان ( ملايان و زاهدان ) خود را پروردگار خود گرفتند » فرمود : به خدا آن ملاها و زاهدها آنها را دعوت نكردند كه بيائيد ما را بپرستيد اگر هم دعوت مىكردند از آنها نمىپذيرفتند ولى براى آنها فتوى مىدادند و بسا حرامى را حلال مىكردند و بسا حلالى را حرام و آنها به اين حساب ندانسته عبادت آنان مى كردند .\r\n( 2 ) 2 - محمد بن عبيده گويد : امام أبو الحسن ( ع ) به من فرمود :\r\nاى محمد ، شما جدىتر تقليد مىكنيد يا مرجئه ( گاهى لفظ مرجئه در برابر شيعه آيد به اعتبار اينكه على ( ع ) را از مقام خود به تاخير انداختند و گويا در اينجا مقصود همين است و گاهى پيروان مذهب مخصوص را گويند در برابر وعيديه به حساب اينكه رتبه عمل را مؤخر از نيت دانند يا اينكه اميد به مردم بخشند و گويند با ايمان گناهى موجب عذاب نشود چنانچه با كفر عمل خيرى سود ندارد - آت ) گويد : عرض كردم : ما تقليد كنيم و آنها هم تقليد كنند ، فرمود : از اصل تقليد كه نپرسيدم ؟ ولى من جوابى جز آن اولى نداشتم . ابو الحسن ( ع ) فرمود : مرجئه مردى را كه طاعتش واجب نيست به امامت خود نصب كردند و از او تقليد و پيروى كردند و شما مردى را به امامت خود برگزيديد و طاعت او را واجب دانستيد و از او پيروى نمىكنيد ، پس آنها در تقليد از شما جدىترند\r\n\r\n","description":"","footnote":"","page_name":" 157 ","page_number":157},
  {"content":"\r\n . \r\n","description":"","footnote":"","page_name":" 158 ","page_number":158},
  {"content":"\r\n\r\n( حاصل اين است كه رسوخ عامه در تقليد از شما شديدتر است و در اين حديث امام از بعضى شيعه گله كرده است - آت ) .\r\n( 1 ) 3 - امام صادق ( ع ) در تفسير قول خداى عز و جل ( 31 سوره 9 ) : « ملايان و راهبان خود را در برابر خدا پروردگارانى در نظر گرفتند » فرمود : به خدا نه براى آنها روزه گرفتند و نه براى آنها نماز خواندند ولى پيروى از فتواى آنها كردند كه حرام را بر ايشان حلال كردند و حلال را بر ايشان حرام كردند .\r\n\r\nباب بدعت‌ها و حكم به رأى و قياس\r\n( 2 ) 1 - امام باقر ( ع ) فرمود كه :\r\nامير المؤمنين ( ع ) براى مردم سخنرانى كرد و فرمود :\r\nاى مردم ، همانا آغاز آشوبها پيروى هوس‌ها و جعل مقرراتى است مخالف قرآن كه مردانى به دنبال مردان ديگر آن را به دست گيرند .\r\nاگر باطل عريان خود را مىنمود بر خردمندان نهان نبود و اگر حق پاك جلوه مىكرد اختلافى در ميان نبود ولى مشتى از اين و مشتى از آن بر گيرند و به هم آميزند و با هم به ميدان آيند ، و اينجا\r\n\r\n","description":"","footnote":"","page_name":" 159 ","page_number":159},
  {"content":"\r\n . \r\n","description":"","footnote":"","page_name":" 160 ","page_number":160},
  {"content":"\r\n\r\nاست كه شيطان به دوستان خود چيره شود و كسانى كه از خدا ، به سابقهء نيك موفق شدند نجات يابند .\r\n( 1 ) 2 - رسول خدا ( ص ) فرمود : چون بدعت‌ها آشكار شوند در امت من ، بايد عالم علم خود را آشكار كند ، و هر كه نكند بر او باد لعنت خدا .\r\n( 2 ) 3 - در حديثى است كه هر كه بدعت‌گذارى را بزرگ شمارد همانا در ويرانى اسلام كوشيده .\r\n( 3 ) 4 - رسول خدا ( ص ) فرمود : خدا راه توبه را بر بدعت‌گذار بسته ، عرض شد : يا رسول الله چطور ؟ فرمود : چون دوستى آن بدعت به دلش نشسته .\r\n( 4 ) 5 - رسول خدا ( ص ) فرمود : هر بدعتى بعد از من باشد كه دام ايمان كنند سرپرستى از خاندانم گماشته است كه از آن دفاع كند ، او به الهام از طرف خدا سخن گويد و حق را اعلان كند و روشن نمايد و نيرنگ نيرنگبازان را برگرداند و زبان حال ضعفاء باشد ، اى هوشمندان پند گيريد و به خدا توكل كنيد .\r\n( 5 ) 6 - امير المؤمنين ( ع ) فرمود كه : مبغوض‌ترين خلق در آستانهء خداى عز و جل دو كسند :\r\n1 - مردى كه خدايش به خودش واگذارده و از راه راست سرگردان ( خلافكار خ ل ) مانده است و شيفتهء سخن بدعت است و\r\n\r\n","description":"","footnote":"","page_name":" 161 ","page_number":161},
  {"content":"\r\n . \r\n","description":"","footnote":"","page_name":" 162 ","page_number":162},
  {"content":"\r\n\r\n( 1 ) روزه و نماز ورد زبان اوست ، او وسيلهء فتنهء كسانى است كه در دامش افتند ، از روش درست اسلاف خود گمراه است و گمراه‌كنندهء هر آن كس است كه در زندگى و پس از مرگش به او اقتداء كند ، حمال خطاى ديگران است و گرو خطاى خود .\r\n2 - مردى كه از نادانى در ميان مردم نادان اندر است و رو به موجهاى تاريك آشوب و فتنه دارد و در آن بپايد و بماند و مردم نماها او را عالم خوانند و يك روز علمى سالم نگذرانده ، بامدادان شتاب كرده و از چيزى فراوان خواسته كه كمش به از افزون آن است ( مانند مال و جاه و علوم شعر و ادب و اوضاع دنيا كه كمش لازم است و بهتر از فزون آن است كه اسباب گرفتارى است ) تا چون از آب بوگندو سير شده و مطالب بيهوده گنج كرده ميان مردم به مسند قضاوت قاطع نشسته ، و تعهد كرده موضوعى كه بر ديگرى مشتبه است حل كند و اگر بر خلاف نظر قاضى پيش از خود حكم كند اطمينان ندارد كه قاضى آينده حكم او را هم نقض كند چنانچه او با سلف خود رفتار كرده و چون به يك موضوع مبهم و پيچيده دچار شود يك مشت نظريات پوچ خود را براى آن آماده دارد و آن را حكم قاطع شمارد او است كه شبهه و مطالب مورد ترديد را چون تار عنكبوت بهم بافته و نداند كه در ما وراء آن مقامى كه بدان رسيده مذهب درستى هست ، در قياس چيزى به چيزى نظر خود را تكذيب نكند ، و بدان اعتماد كند و چون موضوع بر او تاريك باشد به روى خود نياورد و نادانى خود را پنهان كند ، چون درك مىكند نمىداند و مبادا به او بگويند نمىداند ، به خود جرأت دهد و حكمى صادر كند ، او كليد موجهاى تاريك و پر مرتكب شبهات است و شناگر ماهر نادانى ، و از آنچه نداند عذر\r\n\r\n","description":"","footnote":"","page_name":" 163 ","page_number":163},
  {"content":"\r\n . \r\n","description":"","footnote":"","page_name":" 164 ","page_number":164},
  {"content":"\r\n\r\n( 1 ) نخواهد تا سالم ماند و در مسائل علمى روشن نباشد كه به ضرس قاطع حكم كند تا بهره‌اى برد ، روايات را چون گياه خشك دم باد بدور ريزد ، مواريث از احكام خلاف او بگريند و خونهائى كه به ناحق به حكم او ريخته شود شيون كنند و فرج حرام به قضاوت او حلال شود و فرج حلال حرام گردد ، از سر چشمه مقامى كه به خود بسته سيراب نگشته و اهل علم حقى كه از آن دم زند نيست .\r\n( 2 ) 7 - امام صادق ( ع ) امام صادق ( ع ) مىفرمود : به راستى عمل‌كنندگان به قياس از راه قياس علم را جستند و قياس بيشتر آنها را از حق دور كرد ، محققاً با قياس به دين و احكام خدا نتوان رسيد .\r\n( 3 ) 8 - امام باقر و امام صادق ( ع ) فرمودند : هر بدعتى گمراهى است و هر گمراهى راه به دوزخ برد .\r\n( 4 ) 9 - محمد بن حكيم گويد : به ابو الحسن موسى ( ع ) گفتم :\r\nقربانت ، ما در دين بينا شديم و به بركت شما خدا ما را از مردم ديگر بىنياز ساخت و با آنها سر و كارى نداريم تا آنجا كه جمعى از ما در انجمنى باشيم و كسى از رفيق خود مسأله‌اى نپرسد ، خودش مسأله را حاضر است و جوابش را هم حاضر است در آنچه به فضل خدا از شما به ما رسيده ( كسى از رفيق خود چيزى نپرسد جز آنكه حاضر به جواب او باشد خ ل ) ولى بسا باشد موضوعى براى ما\r\n\r\n","description":"","footnote":"","page_name":" 165 ","page_number":165},
  {"content":"\r\n . \r\n","description":"","footnote":"","page_name":" 166 ","page_number":166},
  {"content":"\r\n\r\nپيش آيد كه در آن حكمى از شما و پدران شما به ما نرسيده و ما به بهترين و مناسب‌ترين اخبار وارده نظر كنيم كه موافق‌تر با آن موضوع است و بدان عمل كنيم ؟ فرمود : دور است و بسيار از حقيقت دور است ، اى پسر حكيم هر كه هلاك شده از همين راه هلاك شده . گويد : سپس فرمود : خدا لعنت كند ابو حنيفه را ، مى گفت : على ( ع ) گفته است و من هم گفتم ، محمد بن حكيم به هشام بن حكم گفت : به خدا مقصودم اين بود كه اجازه‌اى براى قياس در احكام بگيرم .\r\n( 1 ) 10 - يونس بن عبد الرحمن گويد : به ابو الحسن اول ( امام هفتم ) گفتم : به چه روش خدا را يگانه دانم ؟ فرمود : اى يونس ، بدعت‌گذار نباش ، هر كه به رأى خود متوجه باشد هلاك است و هر كه خاندان معصوم پيغمبر خود را ترك كند گمراه است ، و هر كه كتاب خدا و قول پيغمبرش را وانهد كافر است .\r\n( 2 ) 11 - ابو بصير گويد : به امام صادق ( ع ) گفتم : به ما موضوعاتى وارد شود كه از قرآن و سنت حكمش را نفهميم ، اجازه هست در آن اعمال نظر كنيم و اجتهاد نمائيم ؟ فرمود : نه خود را باش ، اگر درست بفهمى اجرى ندارى و اگر خطا به روى بر خداى عز و جل دروغ بستى .\r\n( 3 ) 12 - امام صادق ( ع ) فرمود كه : رسول خدا ( ص ) فرمود :\r\nهر بدعتى گمراهى است و هر گمراهى در آتش است .\r\n\r\n","description":"","footnote":"","page_name":" 167 ","page_number":167},
  {"content":"\r\n . \r\n","description":"","footnote":"","page_name":" 168 ","page_number":168},
  {"content":"\r\n\r\n( 1 ) 13 - سماعة بن مهران از امام موسى ( ع ) گويد : گفتم :\r\nاصلحك الله ، ما گرد هم آئيم و در آنچه از اخبار و احكام مذهبى در دست داريم مذاكره مىكنيم موضوعى پيش ما نيايد جز آنكه دستور در آن نزد ما نوشته شده است و اين از نعمت وجود شما است كه به ما عطا كرده است و سپس موضوع كوچكى پيش آيد كه پيش ما در باره آن چيزى نيست و به همديگر نگاه كنيم و نزد ما حكم موضوعى كه شبيه آن است موجود است و حكم آن را به احسن وجهه بر آن بسنجيم و قياس كنيم ؟ فرمود : شما را با قياس چه كار است ؟ همانا كسانى كه پيش از شما بودند و هلاك شدند بوسيله قياس بود ، سپس فرمود : وقتى براى شما مسأله‌اى پيش آمد كه مىدانيد حكم آن را بگوئيد و اگر مسأله‌اى پيش آمد كه نمى دانيد ، حكمش اينجا است ( با دستش اشاره به دهانش كرد ) سپس فرمود : خدا ابو حنيفه را لعنت كند ، مىگفت : على ( ع ) چنين گفته است و من چنين گويم و صحابه چنين گفته‌اند و من چنين گفته‌ام ، سپس فرمود : تو با او همنشين شدى ؟ گفتم : نه ولى مىدانم سخنش اين است ، و گفتم : اصلحك الله رسول خدا ( ص ) براى مردم آورد بدان چه در زمان خود بدان اكتفا كنند ؟ فرمود : آرى و آنچه را هم تا قيامت محتاجند ، گفتم : چيزى از آن از ميان رفته ؟\r\nفرمود : نه در نزد اهلش محفوظ است .\r\n( 2 ) 14 - ابان گويد : شنيدم امام صادق ( ع ) مىفرمود : علم ابن شبرمه در برابر جامعه ( احكام ) كه رسول خدا ( ص ) املاء كرده و على ( ع ) به دست خود نوشته گم است و هيچ است ، جامعه براى\r\n\r\n","description":"","footnote":"","page_name":" 169 ","page_number":169},
  {"content":"\r\n . \r\n","description":"","footnote":"","page_name":" 170 ","page_number":170},
  {"content":"\r\n\r\nكسى جاى سخنى نگذاشته ، همه علم حلال و حرام در آن درج است ، اهل قياس علم را از قياس جستند و جز دورى از حق نيفزودند ، به دين خدا با قياس نتوان رسيد .\r\n( 1 ) 15 - ابان بن تغلب از امام صادق ( ع ) شنيد كه فرمود :\r\nسنت اسلام را نتوان قياس كرد ، ندانى كه زن بايد روزه خود را ( كه در حيض ماه رمضان افطار كرده ) قضا كند و نمازى كه ( در حال حيض نمىخواند ) قضا نكند ، اى ابان اگر سنت قياس شود ، دين از ميان مىرود .\r\n( 2 ) 16 - عثمان بن عيسى گويد : از ابو الحسن موسى ( ع ) قياس را پرسيدم ، فرمود : شما را به قياس چه كار است ؟ از خدا پرسش نشود چگونه چيزى را حلال كرده و چطور و به چه علت حرام كرده ؟ .\r\n( 3 ) 17 - على ( ع ) فرمود : هر كه خود را به رأى و قياس واداشت ، هميشه عمرش در اشتباه است ، و هر كه به رأى و اجتهاد براى خدا ديندارى كند هميشه عمرش در لجن غوطه‌ور است ، امام باقر ( ع ) فرمود : هر كه به رأى خود به مردم فتوى دهد ندانسته خدا را ديندارى كرده و هر كه ندانسته خدا را ديندارى كند با خدا ضديت كرده براى آنكه آنچه را نمىداند حلال و حرام كرده است .\r\n( 4 ) 18 - امام صادق ( ع ) فرمود : واقعاً ابليس خود را به آدم ( ع ) قياس كرد و گفت : « مرا از آتش آفريدى و او را از گل » و اگر\r\n\r\n","description":"","footnote":"","page_name":" 171 ","page_number":171},
  {"content":"\r\n . \r\n","description":"","footnote":"","page_name":" 172 ","page_number":172},
  {"content":"\r\n\r\nگوهرى كه خدا آدم را از آن آفريده بود به آتش سنجيده بود آن گوهر درخشش و تابش بيشترى از آتش داشت .\r\n( 1 ) 19 - زراره گويد : از امام صادق ( ع ) پرسيدم از حلال و حرام ، فرمود : حلال محمد هميشه تا روز قيامت حلال است و حرام او هميشه تا روز قيامت حرام است ، جز او پيغمبر ديگرى نباشد و جز او نيايد ، فرمود : على ( ع ) فرمود : كسى نيست كه بدعتى نهد جز اينكه سنتى را با آن از ميان مىبرد .\r\n( 2 ) 20 - عيسى بن عبد الله قرشى گويد : ابو حنيفه شرفياب حضور امام صادق ( ع ) شد ، آن حضرت به او گفت : اى ابو حنيفه ، به من خبر رسيده كه تو قياس مىكنى . عرض كرد : آرى ، فرمود :\r\nقياس مكن كه اول كسى كه قياس به كار بست شيطان بود گاهى كه گفت : مرا از آتش آفريدى و او را از گل ، و ميان آتش و گل قياس كرد و اگر نوريت آدم را به نوريت آتش سنجيده بود برترى ميان دو نور و صفاى يكى را بر ديگرى مىفهميد .\r\n( 3 ) 21 - قتيبه گويد : مردى مسأله‌اى از امام صادق ( ع ) پرسيد و آن حضرت جوابش را گفت ، آن مرد گفت : بفرمائيد ، اگر چنين و چنان باشد جواب آن چيست ؟ به او فرمود : خاموش ، هر چه من به تو جواب دهم از گفتهء رسول خدا ( ص ) است ، ما به هيچ وجه از\r\n\r\n","description":"","footnote":"","page_name":" 173 ","page_number":173},
  {"content":"\r\n . \r\n","description":"","footnote":"","page_name":" 174 ","page_number":174},
  {"content":"\r\n\r\nخود رأيى نداريم .\r\n( 1 ) 22 - امام باقر ( ع ) فرمود : جز خدا پشتيبان و كمكى مگيريد تا غير مؤمن شمرده شويد ، زيرا هر وسيله و نژاد و خويشى و دسته بندى و بدعت و شبهه از ميان مىرود جز آنچه قرآن ثبت كرده است .\r\n\r\nباب رجوع به كتاب و سنت و بيان اينكه هر حكم حلال و حرام و هر چه مورد نياز مردم است در بارهء آن ، قرآن و سنت صادر شده است\r\n( 2 ) 1 - امام ششم ( ع ) فرمود : به راستى خداى تبارك و تعالى قرآن را براى بيان هر چيز فرو فرستاده تا آنجا كه - به خدا - چيزى را وانگذارده كه بندگان بدان نيازمند باشند و تا آنجا كه هيچ بنده‌اى نتواند بگويد كاش اين هم در قرآن بود مگر اينكه آن را هم خدا در قرآن فرو فرستاده است .\r\n( 3 ) 2 - عمر بن قيس گويد : از امام پنجم ( ع ) شنيدم مىفرمود :\r\nبه راستى خداى تبارك و تعالى چيزى كه امت بر آن نيازمند باشند وانگذاشته جز آنكه در كتابش نازل كرده و براى رسولش بيان\r\n\r\n","description":"","footnote":"","page_name":" 175 ","page_number":175},
  {"content":"\r\n . \r\n","description":"","footnote":"","page_name":" 176 ","page_number":176},
  {"content":"\r\n\r\nنموده و براى هر چيزى حدى مقرر ساخته و دليلى كه بر آن رهنمائى كند مقرر كرده و هر كس هم از آن حد و قانون تجاوز كند برايش حد و كيفرى مقرر ساخته .\r\n( 1 ) 3 - سليمان بن هارون گويد : شنيدم امام صادق ( ع ) مى فرمود : هيچ حلال و حرامى نيست جز آنكه مانند خانه حدى دارد ، آنچه از راه است به راه تعلق دارد و آنچه از خانه باشد به خانه ، تا آنجا كه غرامت خراش به ناحق را معين كرده و جنايات ديگر را ، و براى حد و تأديب تا يك شلاق و نصف شلاق را هم معين كرده .\r\n( 2 ) 4 - حماد گويد : از امام صادق ( ع ) شنيدم مىفرمود : چيزى نيست مگر آنكه در بارهء او قرآن يا سنت وجود دارد .\r\n( 3 ) 5 - ابى الجارود گويد : امام باقر ( ع ) فرمود : هر گاه به شما از چيزى باز گفتم از كتاب خدا مرا بپرسيد ( يعنى دليل آن را از قرآن بخواهيد ) سپس در ضمن حديثش فرمود : به راستى رسول خدا ( ص ) از قيل و قال و تباه كردن مال و بسيار پرسيدن غدقن كرده . به او عرض شد : يا بن رسول الله همين در كجاى قرآن است ؟ فرمود :\r\nخداى عز و جل ( 114 سوره 4 ) مىفرمايد :\r\n« در بسيارى از نجواهاى ( تو گوشىها ) آنها خيرى نيست مگر آنكه دستور دهد به صدقه يا كار خير يا اصلاح ميان مردم » و فرموده ( 5 سوره 4 ) : « ندهيد به سفيهان اموال خود را كه خدا آن را وسيله بقاى زندگى شما ساخته » و فرموده ( 101 سوره 5 ) : « نپرسيد از چيزهائى كه اگر به شما\r\n\r\n","description":"","footnote":"","page_name":" 177 ","page_number":177},
  {"content":"\r\n . \r\n","description":"","footnote":"","page_name":" 178 ","page_number":178},
  {"content":"\r\n\r\nاظهار شود بدتان آيد » .\r\n( 1 ) 6 - امام ششم ( ع ) فرمود : هيچ امرى نيست كه دو تن در آن اختلاف كنند و دو نظر بدهند جز آنكه اصل و ريشهء صحيح آن در قرآن است ولى عقل مردم معمول آن را درك نمىكند .\r\n( 2 ) 7 - امير المؤمنين ( ع ) فرمود : ايا مردم ، به راستى خداى تبارك و تعالى رسول محترم را براى شما فرستاد و قرآن را بر او نازل كرد به راستى ، و شما در نادانى بوديد نسبت به كتاب و خدائى كه آن را نازل كرد و هم نسبت به رسول خدا و آنكه وى را فرستاد ، در هنگام فترت و تعطيل رسولان و خواب عميق و طولانى همه ملتها ، و توسعه نادانى و رخ دادن فتنه‌ها و آشوبها و شكستن پيمان‌هاى محكم ( نقض قوانين و تعهدات بين الملل كه اساس برقرارى صلح جهان است ) و چشم بستگى از حق و حقيقت و زور آورى جور و ستم و زير پرده شدن امور ديانت و شعله‌ور شدن آتش جنگ ، همزمان با پژمردگى و زردى گلستانهاى باغهاى جهان و خشكيدن شاخهء درختان آن و خزان شدن و ريختن برگها و نوميدى از ميوهء آن و فرو كشيدن آبها و چشمه سارها ، پرچمهاى هدايت سرنگون گرديده بود و بجاى آن پرچمهاى هلاكت برافراشته بود ، دنيا چهره عبوسى به مردم نشان مىداد و روى در هم و نزارى ، پشت به گريز نهاده و روى خوشى نشان نمىداد ، بارش همه آشوب بود و خوراكش مردار گنديده و شعارش بيم و هراس و سر و بارش همه تيغ بران بند بند شما مردم از هم دريده و بريده بود ، ديده‌هاى مردم جهان همه نابينا و روزگار همه سياه ، از خويشان پيوند مهر\r\n\r\n","description":"","footnote":"","page_name":" 179 ","page_number":179},
  {"content":"\r\n . \r\n","description":"","footnote":"","page_name":" 180 ","page_number":180},
  {"content":"\r\n\r\n( 1 ) بريده و خونشان را به رايگان ريخته ، و دختران نوزاد و معصوم خود را زير خاك مىنمودند ، زندگى خويش و آسايش و آرامش دنيا از ميان آنان رخت بر بسته بود ( ربوده شده بود خ ل ، براى ديگران برگزيده شده بود خ ل ) نه از درگاه حق اميد ثواب و لطفى داشتند و نه از قهر او بيم كيفرى ، زندهء آنان كورى بود پليد و مرده‌شان در لابلاى آتش مىغلطيد ، پيغمبر نسخهء پاك صحف نخست را براى آنها آورد كه آنچه از حق و راستى در دست داشتند تصديق و تأييد كرد و حلال و حرام را به خوبى از هم جدا نمود ، اين نسخه همان قرآن است ، از او باز پرسيد ، او هرگز به زبان شما سخن نكند ، من به ترجمانى از او شما را خبر مىدهم كه در آن است علم هر چه گذشته و علم هر چه تا روز قيامت بيايد ، قرآن ميان شما حكم است و در هر چه اختلاف داريد بيان قاطع دارد ، اگر از من بپرسيد به شما مىآموزم .\r\n( 2 ) 8 - عبد الأعلى بن اعين گويد : شنيدم امام صادق ( ع ) مى فرمود : من زادهء رسول خدايم ، من قرآن را مىدانم ، در همين قرآن است بيان آغاز آفرينش و هر آنچه تا روز قيامت خواهد بود ، در آن است خبر آسمان و خبر زمين و خبر بهشت و خبر دوزخ و خبر آنچه بوده و آنچه خواهد بود ، به اينها چنان مىنگرم كه به كف دست خود مىنگرم ، براى آنكه خدا مىفرمايد : « در آن است بيان روشن هر چيزى » .\r\n( 3 ) 9 - امام صادق ( ع ) فرمود : قرآن است كه در آن است خبر آنچه پيش از شما بوده و خبر آنچه بعد از شما باشد و فصل قاطع\r\n\r\n","description":"","footnote":"","page_name":" 181 ","page_number":181},
  {"content":"\r\n . \r\n","description":"","footnote":"","page_name":" 182 ","page_number":182},
  {"content":"\r\n\r\nاختلافات شما است و ما آن را مىدانيم .\r\n( 1 ) 10 - سماعه گويد : از ابو الحسن موسى ( ع ) پرسيدم : آيا هر چيزى در كتاب خدا و سنت پيغمبر است ، يا شما در آن اظهار عقيده مىكنيد ؟\r\nفرمود : بلكه همه چيز در كتاب خدا و سنت پيغمبر است .\r\n\r\nباب اختلاف حديث\r\n( 2 ) 1 - سليم بن قيس هلالى گويد : به امير المؤمنين ( ع ) گفتم :\r\nمن از سلمان و مقداد و ابو ذر چيزها در تفسير قرآن و هم حديثها از پيغمبر ( ص ) مىشنوم كه با آنچه در دست مردم است مغايرت دارد و از شما شنيدم كه گفته‌هاى آنان را تصديق مىكنيد ، در دست مردم هم چيزهاى بسيار از تفسير قرآن و حديث‌ها از پيغمبر خدا ( ص ) است كه شما با آن مخالفيد و معتقديد كه همه آنها باطل است ، آيا عقيده داريد كه مردم عمداً به رسول خدا ( ص ) دروغ مى بندند ؟ و قرآن را از پيش خود تفسير مىكنند ؟ گفت : على ( ع ) به من رو كرد و فرمود : پرسيدى ، جواب را خوب بفهم ، محققاً در دست مردم حق و باطل و راست و دروغ و ناسخ و منسوخ و عام و\r\n\r\n","description":"","footnote":"","page_name":" 183 ","page_number":183},
  {"content":"\r\n . \r\n","description":"","footnote":"","page_name":" 184 ","page_number":184},
  {"content":"\r\n\r\n( 1 ) خاص و محكم و متشابه و خاطره‌هاى درست و موهومات ، هر دو هست . در زمان خود پيغمبر بر آن حضرت دروغ بستند تا به سخنرانى برخاست و فرمود : اى مردم ، دروغ‌بندان بر من فراوان شده‌اند ، هر كه عمداً بر من دروغ بندد نشيمنش پر از آتش باد . و باز هم پس از وى بر او دروغ بستند . همانا حديث كه به شما رسيده بوسيله يكى از چهار خبرگزار است كه پنجمى ندارند :\r\n1 - شخص منافق و بىعقيده‌اى كه به زبان اظهار ايمان كرده و مسلمانى او ظاهر سازى است و دروغ بستن به رسول خدا ( ص ) را نه گناه مىشمارد و نه از آن باك دارد ، اگر مردم بدانند كه او منافق و دروغگو است از او نپذيرند و او را باور ندارند ولى گويند اين مردى است يار و هم صحبت رسول خدا ( ص ) ، آن حضرت را ديده و از او حديث شنيده . و به اين اشتباه از او روايت اخذ كنند و باطن او را ندانند ، خدا از منافقان خبر داده بدان چه معروف است و آنان را بدان وصف كرده كه فرموده است ( 3 سوره 63 ) : « چون آنها را ببينى از ظاهر آراسته آنها خوشت آيد و در شگفت شوى ( قهرمان نما و فداكار جلوه كنند ) و چون لب به سخن گشايند و گفتارشان را بشنوى ، به كالبدهاى بيروح مانند » هم اينان پس از پيغمبر زنده ماندند و به سران گمراهى و داعيان به دوزخ با ناحق و دروغ و بهتان پيوستند و آنها هم كارهاى بزرگ را به دستشان دادند و بر مردم مسلطشان كردند و به وسيلهء آنها دنيا را خوردند همانا مردم هم همراه ملوك و دنبال دنيا هستند مگر كسى كه خدايش نگهدارد ، اين يكى از چهار كس .\r\n2 - كسى كه چيزى از پيغمبر خدا ( ص ) شنيده ولى درست درك نكرده و به غلط افتاده ، قصد دروغ ندارد ولى اين دستور\r\n\r\n","description":"","footnote":"","page_name":" 185 ","page_number":185},
  {"content":"\r\n . \r\n","description":"","footnote":"","page_name":" 186 ","page_number":186},
  {"content":"\r\n\r\n( 1 ) ناقص را در دست دارد ، بدان معتقد است و بدان عمل مىكند و هم آن را روايت مىكند و مىگويد : آن را از رسول خدا ( ص ) شنيدم ، اگر مردم بدانند به غلط دريافته آن را نپذيرند و خود او هم اگر بداند غلط دريافته آن را رها مىكند .\r\n3 - كسى كه از رسول خدا فرمانى شنيده و سپس آن حضرت آن را لغو كرده و غدقن نموده و او نفهميده ، يا شنيده پيغمبر ( ص ) از چيزى نهى كرده ولى باز بدان امر كرده و او ندانسته منسوخ را حفظ كرده و ناسخ را فرا ياد نياورده ، اگر بداند منسوخ است تركش كند و اگر مسلمانها هم بدانند كه اين مسموع از او منسوخ است تركش كنند .\r\n4 - خبرگزار چهارمين كه به رسول خدا ( ص ) دروغ نبسته و دروغ را دشمن دارد از بيم خدا ، و به احترام رسول خدا ( ص ) ، آنچه شنيده فراموش نكرده بلكه همانطور كه شنيده به ياد دارد و چنانچه شنيده به مردم ياد مىدهد ، نه به آن بيفزايد و نه از آن كم كند ، ناسخ را از منسوخ بداند و به ناسخ عمل كند و منسوخ را وانهد زيرا دستور پيغمبر ( ص ) هم مانند قرآن ناسخ دارد و منسوخ ( خاص دارد و عام ) محكم دارد و متشابه ، گاهى رسول خدا ( ص ) سخن مىگفت كه دو احتمال داشت ، كلام عامى داشت و كلام خاصى مانند قرآن ، خدا هم در كتاب خود فرموده ( 7 سوره 59 ) : « آنچه رسول خدا به شما دستور داد اخذ كنيد و از آنچه غدقن كرد باز ايستيد » كسى كه نفهمد و نداند ، مقصود رسول خدا ( ص ) بر او مشتبه شود ، اين طور نبود كه هر كدام از همصحبتهاى رسول خدا ( ص ) چيزى از او بپرسد كلام آن حضرت را بفهمد ، كسانى بودند كه از او مى پرسيدند و در مقام فهم مقصود نبودند تا آنجا كه دوست داشتند يك\r\n\r\n","description":"","footnote":"","page_name":" 187 ","page_number":187},
  {"content":"\r\n . \r\n","description":"","footnote":"","page_name":" 188 ","page_number":188},
  {"content":"\r\n\r\n( 1 ) عرب بيابانى و رهگذرى بيايد و چيزى از رسول خدا ( ص ) بپرسد و آنها بشنوند .\r\nولى من هر روز براى ورود بر رسول خدا نوبتى داشتم و هر شب نوبتى كه در اين دو نوبت با آن حضرت خلوت مىكردم و از هر موضوعى صحبت مىكردم كه آن حضرت ميل داشت ، همهء اصحاب رسول خدا ( ص ) مىدانند كه با احدى از مردم جز من چنين كارى نمىكرد ، بسا هم در خانهء خودم بودم كه رسول خدا ( ص ) نزد من مىآمد ( آرى ) بيشتر اين خلوتها در خانه خودم بود ، من هر وقت به يكى از منازل آن حضرت مىرفتم ، خانه را براى من خلوت مىكرد و زوجه‌هاى خود را هم بيرون مىكرد تا ديگرى با من نباشد و چون براى مجلسى محرمانه در خانهء من مى آمد ، فاطمه و پسران مرا بيرون نمىكرد .\r\nهر گاه از او مىپرسيدم ، به من جواب مىگفت و چون خاموش مىماندم و پرسشهايم تمام مىشد با من آغاز سخن مى كرد . و بر رسول خدا ( ص ) هيچ آيهء قرآنى نازل نمىشد جز اينكه برايم مىخواند و ديكته مىكرد و به خط خود مىنوشتم و تأويل و تفسير و ناسخ و منسوخ و محكم و متشابه و خاص و عام آن را به من مىآموخت ، و از خدا خواست كه به من فهم و نيروى حفظ عطا كند ، من آيه‌اى از قرآن را كه به من آموخت و علمى را كه به من املاء كرد و نوشتم فراموش نكردم ، از آنگاه كه براى من اين درخواست را از خدا كرد ، هيچ علمى كه در بارهء حلال و حرام و امر و نهى كه بود يا مىباشد و هيچ كتاب نازل بر يكى از پيغمبران پيش از خود را در بارهء طاعت و معصيت نماند كه به من نياموزد ، همه را به من آموخت و من حفظ كردم و يك حرفش را از ياد نبردم ،\r\n\r\n","description":"","footnote":"","page_name":" 189 ","page_number":189},
  {"content":"\r\n . \r\n","description":"","footnote":"","page_name":" 190 ","page_number":190},
  {"content":"\r\n\r\n( 1 ) سپس دست بر سينهء من نهاد و از خدا خواست كه دلم را پر از علم و فهم و حكمت و نور نمايد ، من گفتم : اى پيغمبر خدا ، پدر و مادرم قربانت ، از آن وقت كه دعا را در بارهء من كردى چيزى فراموش نكنم و آنچه هم ننويسم از دستم نرود ، آيا پس از اين بيم فراموشى برايم دارى ؟ فرمود : نه ، من از فراموشى و نادانى نسبت به تو بيمى ندارم .\r\n( 2 ) 2 - محمد بن مسلم گويد : به امام صادق ( ع ) عرض كردم :\r\nچه باك است بر مردمى ، روايتى از فلان و فلان كه متهم به دروغ نيستند روايت كنند ، از شما مخالف آن صادر مىشود ؟ فرمود : به راستى حديث هم چون قرآن نسخ مىشود .\r\n( 3 ) 3 - منصور بن حازم گويد : به امام صادق ( ع ) عرض كردم :\r\nمرا چيست كه از شما مسأله‌اى پرسم و به من جوابى دهيد و ديگرى نزد شما آيد و همان مسأله را پرسد و جواب ديگرى به وى مىدهيد ؟ فرمود : ما به مردم به ملاحظهء بيش و كم جواب دهيم .\r\nعرض كردم : به من بفرمائيد اصحاب رسول خدا ( ص ) از قول پيغمبر راست گفته‌اند يا دروغ ؟ فرمود : راست گفته‌اند ، گويد :\r\nگفتم پس چه علتى داشته كه به اختلاف نقل كردند ؟ فرمود : نمى دانى كه مردى مىآمد از پيغمبر مسأله‌اى مىپرسيد و به او جوابى مىداد و پس از آن به همان مسأله جوابى مىداد كه جواب اول را\r\n\r\n","description":"","footnote":"","page_name":" 191 ","page_number":191},
  {"content":"\r\n . \r\n","description":"","footnote":"","page_name":" 192 ","page_number":192},
  {"content":"\r\n\r\nنسخ مىكرد ، اين است كه احاديث هم ناسخ يك ديگرند .\r\n( 1 ) 4 - ابو عبيده گويد : امام باقر ( ع ) به من فرمود : اگر ما به يكى از دوستداران خود موافق تقيه جواب دهيم چه مىگوئى ؟\r\nگويد : گفتم : قربانت ، شما به وظيفهء خود داناتريد ، فرمود : اگر بدان عمل كند بهتر است و اجر بزرگترى دارد . در روايت ديگر فرمود :\r\nاگر به همان عمل كند ثواب برد و اگر ترك كند به خدا گناه كرده است .\r\n( 2 ) 5 - زرارة بن اعين گويد : يك مسأله از امام باقر ( ع ) پرسيدم و به من جوابى داد ، سپس مردى آمد و همان مسأله را پرسيد و به خلاف جوابى كه به من داده بود به او جواب داد ، پس از آن مرد ديگرى آمد و به او جواب سومى داد مخالف آن دو ، چون آن دو مرد بيرون شدند گفتم : يا بن رسول الله دو تن عراقى از شيعيان شما آمدند و يك مسأله پرسيدند و به هر كدام جواب ديگرى دادى ؟\r\nفرمود : اى زرارة ، اين محققاً براى ما بهتر است و شما را و ما را پايدارتر مىكند و اگر همهء شما شيعيان يك رأى باشيد ، مردم به وحدت و اعتقاد شما نسبت به ما پى مىبرند ، و زندگى ما و شما متزلزل و ناپايدار مىشود گويد : پس از آن به امام صادق ( ع ) گفتم : شما اگر شيعيان خود را بر نوك نيزه و بر آتش برانيد ، انجام مىدهند و با اين حال جوابهاى مختلف به آنها مىدهيد ؟ گويد :\r\n\r\n","description":"","footnote":"","page_name":" 193 ","page_number":193},
  {"content":"\r\n . \r\n","description":"","footnote":"","page_name":" 194 ","page_number":194},
  {"content":"\r\n\r\nهمان جواب پدرش را به من داد .\r\n( 1 ) 6 - امام صادق ( ع ) مىفرمود كه : هر كه مىداند ما جز حق نمىگوئيم ، بايد بدان چه از طرف ما مىداند اكتفاء كند و اگر مخالف آنچه مىداند شنيد بايد بداند اين براى دفاع ما است از او .\r\n( 2 ) 7 - سماعة گويد : از امام صادق ( ع ) پرسيدم : مردى است كه دو هم مذهب او در يك مسأله دينى به اختلاف نظر مىدهند و هر كدام هم روايتى به گفتهء خود دارند ، يكى امرش مىكند به كارى و ديگرى نهيش مىكند از آن كار ، اين مرد چه كند ؟\r\nفرمود : فهم حقيقت را عقب اندازد تا به امامى رسد كه او را از واقع مطلب خبر دهد ، تا زمانى كه امام را ملاقات كند در كار خود مختار است . در روايت ديگر است كه به هر كدام از دو روايت به حساب تسليم به دستور عمل كنى برايت جائز است .\r\n( 3 ) 8 - يكى از اصحاب گويد : امام صادق ( ع ) به من فرمود :\r\nبگو بدانم اگر امسال حديثى به تو گفتم و سال آينده آمدى و به خلاف آن به تو حديثى گفتم ، به كدام عمل كنى ؟ گويد : گفتم :\r\nبه أخير عمل كنم ، فرمود : خدايت رحمت كند .\r\n( 4 ) 9 - معلى بن خنيس گويد : به امام صادق ( ع ) عرض كردم :\r\nهر گاه حديثى از امام سابق شما رسد و حديثى بر خلافش از امام بعد\r\n\r\n","description":"","footnote":"","page_name":" 195 ","page_number":195},
  {"content":"\r\n . \r\n","description":"","footnote":"","page_name":" 196 ","page_number":196},
  {"content":"\r\n\r\nاز او ، به كدام عمل كنيم ؟ فرمود : شما به حديث سابق عمل كنيد تا از امام حى به شما ابلاغى رسد و چون ابلاغ امام حى رسيد به قول او عمل كنيد ، گويد : سپس امام صادق ( ع ) فرمود : به خدا ما شما را به راهى كشانيم كه در وسعت باشيد . و در حديث ديگر فرمود : به حديث تازه‌تر عمل كنيد .\r\n( 1 ) 10 - عمر بن حنظله گويد : از امام ششم ( ع ) پرسيدم : دو مرد از هم مذهبان ما در بارهء دين يا ارث اختلاف كنند ، نزد سلطان وقت يا قاضيان معروف به محاكمه روند ، آيا حلال است اين كار ؟\r\nفرمود : هر كه به حق يا ناحق نزد آنها به محاكمه رود پيش طاغوت به محاكمه رفته با اينكه خدا فرمان داده به طاغوت كفر ورزند و پشت كنند ، خداى تعالى فرمايد ( 23 سوره 4 ) : « مىخواهند پيش طاغوت به محاكمه روند با اينكه دستور دارند بدان كافر باشند » ( طاغوت يعنى بسيار سركش و مقصود از آن شيطان است و قاضيان ناحق كه از طرف حكومت جور باشند طاغوت خوانده شده‌اند ) .\r\nعرض كردم : پس چه كنند ؟\r\nفرمود : متوجه شوند به يكى از شماها كه حديث ما را روايت كند و در حلال و حرام ما نظر دارد و احكام ما را مىداند و به حكميت او راضى شوند كه او را حاكم شماها مقرر ساختم و اگر طبق حكم ما قضاوت كند و از او نپذيرد ( يعنى كسى كه حكم بر ضرر او است ) همانا حكم ما را سبك شمرده و ما را رد كرده و راد بر ما بر خدا رد كرده و اين خود در مرز شرك به خدا است .\r\nگفتم : اگر هر كدام شخصى را حكم ساخت و راضى شدند كه آن دو شخصى ناظر در حق آنها باشند و آن دو حكم حكم مختلف دادند و هر دو حديث از شما دارند و حديث‌ها مختلف\r\n\r\n","description":"","footnote":"","page_name":" 197 ","page_number":197},
  {"content":"\r\n . \r\n","description":"","footnote":"","page_name":" 198 ","page_number":198},
  {"content":"\r\n\r\n( 1 ) هستند ؟\r\nفرمود : حكم آن درست است كه عادلتر و فقيه‌تر و در نقل حديث راستگوتر و با تقوىتر است و به حكم آن ديگرى توجه نشود .\r\nگفتم : هر دو در نظر اصحاب ما عادلند و پيش شيعه رضايت بخشند و بر هم برترى و مزيتى ندارند .\r\nفرمود : به آن روايتى توجه شود كه از ما نقل شده و مدرك حكم آنها است ، به هر كدام از دو روايت كه مورد اتفاق شيعه است عمل شود و آن روايت شاذ و غير معروف نزد شيعه ترك شود ، زيرا در روايت مورد اتفاق ترديدى نيست و همانا امور بر سه گونه است :\r\nامرى كه روشن است درست و حق است ، بايد پيروى شود . و امرى كه معلوم است ناحق است و گمراهى است بايد از آن اجتناب شود .\r\nو امر مشكلى كه بايد به خدا و رسولش برگردد ، رسول خدا ( ص ) فرمود : حلالى است روشن و حرامى است روشن و در بين اين امور مشتبهى هم هست ، هر كه مورد شبهه را ترك كرد ، از محرمات نجات يافته و هر كه بدان اخذ كرد و در نتيجه مرتكب حرام شود و ندانسته هلاك گردد .\r\nگفتم : اگر هر دو روايت از شما مشهورند و رجال موثق هر دو را نقل كردند از قول شما ؟\r\nفرمود : توجه شود هر كدام با قرآن و سنت موافق است و با عامه مخالف است بدان عمل شود و آن كه حكمش بر خلاف قرآن و سنت و موافق عامه است ترك شود .\r\nگفتم : قربانت ، اگر دو تن فقيه حكم ، هر دو حكم خود را موافق كتاب و سنت تشخيص دهند ولى يكى از دو خبر مدرك\r\n\r\n","description":"","footnote":"","page_name":" 199 ","page_number":199},
  {"content":"\r\n . \r\n","description":"","footnote":"","page_name":" 200 ","page_number":200},
  {"content":"\r\n\r\n( 1 ) حكم موافق عامه است و ديگرى مخالف عامه به كدام از دو خبر عمل شود ؟\r\nفرمود : آنكه مخالف عامه است مايهء رشد و هدايت است .\r\nعرض كردم : قربانت ، اگر هر دو خبر موافق عامه هستند ( يعنى هر كدام موافق يكى از مذاهب عامه است ) ؟\r\nفرمود : توجه شود هر كدام بيشتر مورد ميل حكام و قضاتند ترك شود و به ديگرى عمل شود .\r\nگفتم : اگر هر دو از اين نظر برابر باشند و مورد ميل حكام باشند ؟\r\nفرمود : اگر چنين باشد ، بايد صبر كنى تا حضور امام برسى زيرا توقف در مورد اشتباه بهتر از افتادن در هلاكت است .\r\n\r\nباب اخذ به سنت و گواه قرآنى\r\n( 2 ) 1 - رسول خدا ( ص ) فرمود : براى هر حقى نمودار درستى است و بر فراز هر صوابى پرتو درخشانى ، آنچه با كتاب خدا موافق است عمل كنيد و آنچه مخالف كتاب خدا است وانهيد .\r\n( 3 ) 2 - ابن ابى يعفور گفت : از امام صادق ( ع ) پرسيدم از\r\n\r\n","description":"","footnote":"","page_name":" 201 ","page_number":201},
  {"content":"\r\n . \r\n","description":"","footnote":"","page_name":" 202 ","page_number":202},
  {"content":"\r\n\r\nاختلاف حديث كه بسا راوى آن احاديث مختلفه مورد وثوق تو است و بسا مورد وثوق تو نيست . فرمود : چون حديثى به شما رسد و گواهى از قرآن يا از قول رسول خدا ( ص ) دارد درست باشد و گر نه براى خود كسى كه آن را آورده خوب است .\r\n( 1 ) 3 - ايوب بن حر گويد : شنيدم امام صادق ( ع ) مىفرمود :\r\nهر چيزى بايد به قرآن و سنت برگردد ، هر حديثى موافق قرآن نيست زيور بندى نشده ( يعنى تقلبى و دروغ خوش نمائى است ) .\r\n( 2 ) 4 - امام صادق ( ع ) فرمود : هر حديثى موافق قرآن نيست باطل است و تقلب است .\r\n( 3 ) 5 - امام صادق ( ع ) فرمود : پيغمبر ( ص ) در منى خطبه خواند و فرمود : ايا مردم ، هر چه از قول من به شما رسيد و موافق قرآن است من گفته‌ام و آنچه به شما برسد و مخالف قرآن باشد من نگفته‌ام .\r\n( 4 ) 6 - امام صادق ( ع ) مىفرمود : هر كه با قرآن و سنت پيغمبر\r\n\r\n","description":"","footnote":"","page_name":" 203 ","page_number":203},
  {"content":"\r\n . \r\n","description":"","footnote":"","page_name":" 204 ","page_number":204},
  {"content":"\r\n\r\nمخالف باشد كافر است .\r\n( 1 ) 7 - على بن الحسين ( ع ) فرمود : بهترين كارها نزد خدا آن است كه طبق سنت باشد گرچه كم باشد .\r\n( 2 ) 8 - ابان بن تغلب گويد : از امام باقر ( ع ) مسأله‌اى پرسيده شد و جواب او را داد ، ابان گويد : مردى كه مسأله را پرسيده بود گفت :\r\nفقهاء چنين نمىگويند ، امام فرمود : اى واى بر تو ، تو هرگز فقيهى ديده‌اى ؟ ! به راستى فقيه به حق و كامل ، زاهد در دنيا و مشتاق به آخرت و متمسك به روش پيغمبر است .\r\n( 3 ) 9 - رسول خدا ( ص ) فرمود : گفتارى نيست جز با كردار و گفتار و كردارى نيست جز با قصد و نيت ، و گفتار و كردار و نيتى نيست جز با رسيدن به سنت .\r\n( 4 ) 10 - جابر گويد : امام باقر ( ع ) فرمود : كسى نيست مگر آنكه نشاط و حرص در كار دين دارد و يك سستى و بىميلى هم دارد ، هر كه دوران سستى او به سوى سنت و روش باشد رهبرى\r\n\r\n","description":"","footnote":"","page_name":" 205 ","page_number":205},
  {"content":"\r\n . \r\n","description":"","footnote":"","page_name":" 206 ","page_number":206},
  {"content":"\r\n\r\nشده و اگر دوران فترت او به بدعت و خروج از ديانت كشد گمراه باشد .\r\n( 1 ) 11 - امام باقر ( ع ) فرمود : هر كه از سنت و روش ثابت ديانت تعدى كند بايد به سنت برگردانيده شود .\r\n( 2 ) 12 - امير المؤمنين ( ع ) فرمود : سنت و روش دينى دو تا است : يكى در موضوع فريضه است و ترتيب انجام عمل واجب الهى كه عمل بدان هدايت است و تركش ضلالت ، و سنتى است كه در غير فريضه است ، عمل بدان فضيلت دارد و تركش خطائى نباشد .\r\nكتاب فضل علم به پايان رسيد و الحمد لله رب العالمين و صلى الله على محمد و آله الطاهرين . ( اين آخر كتاب فضل علم است خ ل ) .\r\n\r\n","description":"","footnote":"","page_name":" 207 ","page_number":207},
  {"content":"\r\n . \r\n","description":"","footnote":"","page_name":" 208 ","page_number":208},
  {"content":"\r\n\r\n\r\nكتاب توحيد\r\n\r\n","description":"","footnote":"","page_name":" 209 ","page_number":209},
  {"content":"\r\n . \r\n","description":"","footnote":"","page_name":" 210 ","page_number":210},
  {"content":"\r\n\r\n\r\nباب حدوث عالم و اثبات پديد آرندهء آن\r\n( 1 ) 1 - هشام بن حكم گويد : در مصر زنديقى بود كه از امام صادق ( ع ) چيزها ( در مسائل علمى ) به او رسيده بود ، به مدينه آمد تا با آن حضرت مناظره كند ، در مدينه به آن حضرت بر نخورد ، به او گفتند به مكه رفته است ، او هم به مكه آمد ، ما با امام صادق ( ع ) بوديم و در حال طواف كه همراه آن حضرت بوديم ، آن زنديق به ما برخورد ، نامش عبد الملك بود و كنيه‌اش ابو عبد الله .\r\nدر همان حال طواف ، شانه به شانهء حضرت زد و امام به او فرمود :\r\nنامت چيست ؟ گفت : نامم عبد الملك . فرمود : كنيه‌ات چيست ؟\r\nگفت : ابو عبد الله امام به او گفت : اين ملكى كه تو بنده او هستى بگو بدانم از ملوك زمين است يا از ملوك آسمان ؟ و به من بگو پسرت بنده خداى آسمان است يا خداى زمين ؟ هر جوابى دارى بده تا محكوم شوى .\r\nهشام گويد : به آن زنديق گفتم : گفتار او را رد نمىكنى ؟\r\nگويد : سخن زشتى گفتم ( گفتهء مرا زشت شمرد خ ل ) . امام\r\n\r\n","description":"","footnote":"","page_name":" 211 ","page_number":211},
  {"content":"\r\n . \r\n","description":"","footnote":"","page_name":" 212 ","page_number":212},
  {"content":"\r\n\r\n( 1 ) صادق ( ع ) به او فرمود : چون از طواف فارغ شدم پيش من بيا . و پس از فراغ از طواف ، آن زنديق حضور امام ششم ( ع ) رسيد و جلوى آن حضرت نشست و ما هم گرد آن حضرت بوديم .\r\nمتن مصاحبهء امام ( ع ) با زنديق امام : تو مىدانى كه زمين زير و زبرى دارد ؟\r\nزنديق : آرى .\r\nامام : زير زمين رفتى ؟\r\nزنديق : نه .\r\nامام : پس چه مىدانى زير زمين چيست ؟\r\nزنديق : نمىدانم ولى به گمانم كه زير زمين چيزى نيست .\r\nامام : گمان ، اظهار درماندگى است نسبت به چيزى كه نتوانى يقين كنى . به آسمان بالا رفتى ؟\r\nزنديق : نه .\r\nامام : مىدانى در آن چيست ؟\r\nزنديق : نمىدانم .\r\nامام : از تو عجب است كه نه به مشرق رسيدى و نه به مغرب ، نه به زير زمين فرو شدى و نه به آسمان بالا رفتى و نه به آنجا گذر كردى تا بفهمى چه آفريده‌اى دارند و تو منكر هر چه در آنها است هستى ، آيا خردمند چيزى را كه نداند منكر آن شود ؟ ! ! زنديق : هيچ كس جز تو با من اين سخن را نگفته است .\r\nامام : پس تو در اين شك دارى ، شايد كه آن همان باشد و شايد هم نباشد .\r\nزنديق : شايد همين طور است .\r\nامام : اى مرد ، كسى كه نمىداند ، دليلى بر كسى كه مى\r\n\r\n","description":"","footnote":"","page_name":" 213 ","page_number":213},
  {"content":"\r\n . \r\n","description":"","footnote":"","page_name":" 214 ","page_number":214},
  {"content":"\r\n\r\n( 1 ) داند ندارد ، اى برادر مصرى نادان كه دليلى ندارد ، از طرف من اين نكته را خوب بفهم كه ما هرگز در باره خدا ترديدى نداريم ، مگر نبينى خورشيد و ماه و شب و روز فرود شوند و بىاشتباه و كم و بيش برگردند ؟ ناچار و مسخرند ، جز مدار خود مكانى ندارند ، اگر مىتوانستند مىرفتند و بر نمىگشتند ، اگر ناچار نبودند چرا شب روز نمىشد و چرا روز شب نمىشد .\r\nاى برادر اهل مصر ، به خدا مسخرند و ناچارند كه به وضع خود ادامه دهند و آنكه آنها را مسخر و ناچار كرده است از آنها محكم‌تر و حكيم‌تر و بزرگتر است .\r\nزنديق : درست مىفرمائيد .\r\nامام : اى برادر مصرى ، به راستى آنچه را شما به دو گرويده‌ايد و گمان مىكنيد كه دهر است ، اگر دهر است كه مردم را مى برد ، چرا آنها را بر نمىگرداند ؟ اگر آنها را بر مىگرداند چرا نمى برد ؟ ( يعنى چون دهر شعور و حكمت ندارد اگر مؤثر باشد بايد افعال صادره از او مختل باشد بجاى ايجاد اعدام كند و بجاى اعدام ايجاد زيرا ترجيح بين آنها را نفهمد ) .\r\nاى برادر مصرى ، همه ناچارند ، راستى چرا آسمان افراشته است و زمين هموار و زير پا نهاده است ، چرا آسمان بر زمين نيفتد و زمين بالاى طبقات آسمان فرو نمىرود و به هم نمىچسبند و كسانى كه در آنها هستند به هم نمىچسبند ؟\r\nزنديق : خدا پرورنده و سيد آنها نگهشان داشته .\r\nگويند آن زنديق به دست امام صادق ( ع ) مؤمن شد ، حمران عرض كرد : قربانت ، اگر زنادقه به دست شما ايمان آرند كفار به دست پدرت مسلمان مىشدند . آن تازه مؤمن به امام عرض كرد :\r\n\r\n","description":"","footnote":"","page_name":" 215 ","page_number":215},
  {"content":"\r\n . \r\n","description":"","footnote":"","page_name":" 216 ","page_number":216},
  {"content":"\r\n\r\n( 1 ) مرا به شاگردى خود بپذير ، امام به هشام بن حكم فرمود : او را با خود دار ، هشام او را تعليم داد ( هشام معلم ايمان اهل شام و مصر بود ) و به خوبى پاك عقيده شد تا جايى كه امام صادق ( ع ) او را پسنديد .\r\n( 2 ) 2 - احمد بن محسن ميثمى گويد : من پيش منصور طبيب بودم و او به من گزارش داد كه يكى از رفقاى من گفت من و ابن ابى العوجاء و عبد الله بن مقفّع در مسجد الحرام بوديم ، ابن مقفّع گفت : اين مردم را مىبينيد ( با دست به طوافگاه اشاره كرد ) در ميان اينان كسى نيست كه نام آدمى را شايان او دانم جز اين شيخ كه نشسته است ( مقصودش ابو عبد الله امام جعفر صادق ( ع ) بود ) اما ديگران يك مشت اوباش و اراذلند و جزء بهائم . ابن ابى العوجاء به او گفت : چطور اين نام را شايان اين شيخ دانى نه اينان ؟\r\nگفت : براى آنكه نزد او چيزى ديدم كه نزد ديگران نديدم ، ابن ابى العوجاء گفت : بايد گفتهء تو را آزمايش كرد در باره او . گويد :\r\nابن مقفّع به او گفت : مبادا اين كار را بكنى كه مىترسم رشته‌اى كه در دست دارى تباه كند ، گفت : اين نظر را ندارى ولى مىترسى نظرى كه در باره او دادى و مقامى كه او را شايسته آن دانستى نزد من سست و پوچ گردد ، ابن مقفّع گفت : اگر اين تو هم را در باره من دارى برخيز نزد او برو ولى تا مىتوانى از لغزش خوددارى كن و زبان خود را نگهدار و مهار از دست مده كه تو را دربند كند . آنچه بر خود و ديانت دارى بر او عرضه كن ( نشانى گذار خ ل ) گويد :\r\nابن ابى العوجاء برخاست حضور امام رفت و من و ابن مقفّع به جاى خود نشستيم .\r\n\r\n","description":"","footnote":"","page_name":" 217 ","page_number":217},
  {"content":"\r\n . \r\n","description":"","footnote":"","page_name":" 218 ","page_number":218},
  {"content":"\r\n\r\n( 1 ) چون ابن ابى العوجاء نزد ما برگشت ، گفت : اى پسر مقفّع واى بر تو ، اين آقا از جنس بشر نيست ، اگر روحى در اين جهان مجسم شده و هر گاه خواهد در كالبد خود را هويدا كند و هر گاه خواهد روحى ناپيدار گردد ، اين آقا است . به او گفت : چطور ؟\r\nگفت : من پيش او نشستم و چون حاضران همه رفتند بىپرسش من سخن آغاز كرد و فرمود :\r\nاگر حقيقت همان است كه اينان گويند و بىترديد حقيقت همان است كه آنها گويند ( يعنى طواف‌كنندگان ) آنها به سلامت رستند و شما هلاكيد و اگر حق اين است كه شما مىگوئيد و مسلما چنين نيست ، در اين صورت شما و آنها يكسانيد . من گفتم : خدايت رحمت كناد ، ما چه مىگوئيم و آنها چه گويند ؟ گفته ما و آنها يكى است . فرمود :\r\nچگونه گفتهء تو و گفتهء آنها يكى است با اينكه آنها معتقدند معادى دارند و ثواب و عقابى ، و عقيده دارند كه در آسمانها معبودى است و آسمانها آباد و معمورند به وجود ساكنان خود . شما معتقديد كه آسمانها ويرانند ، و كسى در آنها نيست . گويد : من اين فرصت را غنيمت دانستم و به او عرض كردم : اگر راست گويند كه آسمان خدائى دارد چه مانعى دارد كه خود را به خلقش عيان سازد و آنها را به پرستش خود بخواند تا دو شخص از آنها هم اختلافى نكنند ؟ چرا خود در پرده شده است و رسولان را براى دعوت خلقش گسيل داشته ؟ اگر به شخص خود قيام به دعوت مىكرد مؤثرتر بود براى ايمان مردم به او .\r\nفرمود : واى بر تو چطور موجودى نسبت به تو در پرده است با اينكه قدرت خود را در وجود شخص خودت به تو نموده است ؟\r\n\r\n","description":"","footnote":"","page_name":" 219 ","page_number":219},
  {"content":"\r\n . \r\n","description":"","footnote":"","page_name":" 220 ","page_number":220},
  {"content":"\r\n\r\n( 1 ) پيدا شدى و چيزى نبودى ، بزرگت كرده با اينكه خرد بودى ، توانايت نموده پس از اينكه ناتوان بودى و باز هم پس از توانائى ناتوانت كرده ، بيمارت كرده پس از تندرستى و تندرستت كرده پس از بيمارى ، خوشدلت كند پس از خشم و به خشمت آرد پس از خوشدلى ، و اندوهت دهد پس از شادى و شادى پس از اندوه ، مهرت دهد بعد از دشمنى و دشمنى پس از مهر ، به تصميمت آرد پس از سستى و به سستى اندازدت پس از تصميم ، به خواست آردت پس از نخواستن و به بد داشتن پس از خواستن ، رغبت به تو بخشد پس از هراس و هراس پس از رغبت ، اميدت دهد پس از نوميدى و نوميدى پس از اميد ، آنچه در وهمت نيست به خاطرت آرد و آنچه در خاطر دارى از آن محو كند .\r\nپى در هم قدرت نمائيهاى خدا را كه در وجود خود من بود برشمرد و نتوانستم جوابى بدهم تا آنجا كه معتقد شدم در اين گفتگوئى كه ميان ما جارى است محققا او پيروز است و حق با او است . ( در سند ديگر اين قسمت را به حديث ابن ابى عوجاء اضافه دارد ) . ( اين قسمت اضافى در پاره‌اى نسخ خطى هست كه ما داريم و شيخ صدوق هم در توحيد آورده به نقل از على بن محمد بن حمران دقاق از محمد بن يعقوب كلينى ، مجلسى هم در مرآت العقول به شرح اين قسمت اضافه پرداخته ) ( نقل از پاورقى طبع طهران مصحح آقاى ميرزا على اكبر غفارى ) .\r\nگويد : ابن ابى العوجاء روز ديگر حضور امام صادق ( ع ) رفت و خاموش نشست و دم نزد ، امام به او فرمود : گويا آمدى قسمتى از گفتگوئى كه داشتيم اعاده كنى ؟ عرض كرد : يا بن رسول الله مقصودم همين است . امام فرمود : چه بسيار شگفت آور است كه\r\n\r\n","description":"","footnote":"","page_name":" 221 ","page_number":221},
  {"content":"\r\n . \r\n","description":"","footnote":"","page_name":" 222 ","page_number":222},
  {"content":"\r\n\r\n( 1 ) تو خدا را منكرى و مرا پسر رسول خدا مىخوانى ؟ عرض كرد :\r\nاين بر سبيل عادت بود ( نه عقيده ) . امام فرمود : مانع سخن گفتن تو چيست ؟ عرض كرد : از جلال و هيبت شما زبانم در برابر شما ياراى سخن ندارد ، من همه دانشمندان را ديدم ، با همهء متكلمان بحث كردم ، هرگز هيبتى چنين در دلم نيفتاده است ! فرمود : آرى چنين است ولى من در پرسش را به روى تو مىگشايم ، توجه كن ، به او فرمود : تو را ساخته‌اند يا موجودى نساخته‌اى ؟ گفت : من ساخته نيستم . امام فرمود : براى من شرح بده اگر مصنوع و ساخته آفريننده اى بودى چه وصفى داشتى ؟ . عبد الكريم مدتى سر به گريبان شد و پاسخى نداشت و خود را با چوبى كه پيشش بود به بازى گرفت و مىگفت : دراز و پهن و عميق و كوتاه و متحرك و ساكن است ، همه اينها صفت آفريده‌ها است ! . امام فرمود : در صورتى كه تو صفت مصنوعات را جز اينها ندانى بايد خود را ساخته و مصنوع بدانى ، زيرا در خودت اين امور را درك مىكنى . عبد الكريم گفت : از من سؤالى كردى كه هيچ كس پيش از تو از من نكرده است و بعد از تو هم مانند آن را از من نمىكند .\r\nامام ( ع ) فرمود : فرض كن مىدانى كسى پيش از اين از تو نپرسيده است چه ميدانى كه بعد از اين هم از تو نپرسند ، بعلاوه‌اى عبد الكريم تو گفتار خود را نقض كردى ، زيرا تو معتقدى كه همه چيز از نخست برابر است ، چطور در اشياء تقديم و تأخير قائل شدى ؟ .\r\nسپس امام فرمود : اى عبد الكريم ، توضيح بيشترى به تو بدهم ، بگو اگر يك كيسه جواهر دارى و كسى به تو گويد در اين كيسه اشرفى طلا هم هست و جواب دهى نيست و بگويد آن دينار\r\n\r\n","description":"","footnote":"","page_name":" 223 ","page_number":223},
  {"content":"\r\n . \r\n","description":"","footnote":"","page_name":" 224 ","page_number":224},
  {"content":"\r\n\r\n( 1 ) غير موجود را برايم توصيف كن و تو وصف آن را ندانى تو را رسد كه ندانسته بگوئى اشرفى در ميان كيسه نيست ؟ گفت : نه .\r\nامام ( ع ) فرمود : سراسر جهان بزرگتر و درازتر و پهنتر از يك كيسه است ، شايد در اين جهان مصنوعى باشد كه ساخته خدا است چون تو نمىتوانى مصنوع را از غير مصنوع تشخيص بدهى . عبد الكريم در جواب ماند و بعضى از يارانش به اسلام گرويدند و بعضى با او ماندند .\r\nروز سوم خدمت امام آمد و عرض كرد : من مىخواهم پرسش متقابلى به شما عرضه دارم ، امام فرمود : از هر چه خواهى بپرس . گفت : دليل بر حدوث اجسام چيست ؟\r\nفرمود : من هيچ جسم خرد و درشتى در اين جهان درك نمى كنم جز اينكه در صورت پيوست مثلش به آن بزرگتر مىشود و تغيير حقيقت شخصيه خود را مىدهد ، اين موضوع زوال و انتقال از حالت اولى است و اگر جسم قديم بود زوال و تحولى نمىپذيرفت ، زيرا چيزى كه زوال پذيرد و حالى به حالى شود رواست كه يافت شود و نابود گردد ، وجودش پس از نبود عين حدوث است ، بودنش در ازل عين نيستى او است ( زيرا فرض تحول شده و صورت جديده در ازل نبوده است ) و هرگز صفت ازليت و عدم حدوث و قدم در يك چيز جمع نگردد .\r\nعبد الكريم گفت : فرض كن از نظر جريان دو حالت خردى و درشتى و فرض دو زمان چنانچه فرمودى و استدلال كردى حدوث اجسام را دانستى ولى اگر همه چيز به همان حال خردى مى ماند از چه راه شما دليل بر حدوث آن داشتى ؟ امام ( ع ) فرمود :\r\n1 - ما روى همين عالم موجود كه خردها درشت مىشوند\r\n\r\n","description":"","footnote":"","page_name":" 225 ","page_number":225},
  {"content":"\r\n . \r\n","description":"","footnote":"","page_name":" 226 ","page_number":226},
  {"content":"\r\n\r\n( 1 ) گفتگو داريم و اگر آن را از ميان برداريم و عالم ديگرى كه تو مى گوئى به جاى آن گذاريم دليل روشنترى است بر حدوث ، زيرا دليلى بهتر و روشنتر بر حدوث عالم از اين نيست كه ما آن را از بن برداريم و عالم ديگر به جاى آن گذاريم ولى باز هم روى فرض خودت هم جوابت را مىدهم .\r\n2 - اگر همه چيز اين عالم جسمانى به حال خردى هم بپايد اين فرض صحيح است كه اگر بر هر خردى مثل آن افزوده شود بزرگتر خواهد شد ، همين صحت امكان تغيير وضع ، آن را از قدم بيرون آورد چنانچه تغيير و تحول آن را در حدوث كشاند . ديگر دنبال اين سخن چيزى ندارى اى عبد الكريم حرفت تمام شد .\r\nعبد الكريم درماند و رسوا شد .\r\nدر سال آينده ابن ابى العوجاء در حرم مكه به امام ( ع ) برخورد و يكى از شيعيان آن حضرت به وى عرض كرد : راستى ابن ابى العوجاء راه مسلمانى گرفته است ؟ امام ( ع ) فرمود : او كوردل‌تر از اين است كه مسلمان شود و چون چشمش به امام افتاد گفت : اى آقا و مولاى من . امام به او فرمود : براى چه اينجا آمدى ؟ گفت : براى عادت بدن و همراهى روش كشور و براى تماشاى جنون و ديوانگى اين مردم كه سر تراشند و سنگ پرانند .\r\nامام فرمود : اى عبد الكريم ، تو هنوز به سركشى و گمراهى خود هستى ، خواست شروع به سخن كند ، امام فرمود : در حال حج جدال روا نيست و رداى خود را از دستش كشيد و فرمود : اگر واقع مطلب آن است كه تو گوئى ( با اينكه آن نيست كه تو گوئى ) ما و تو هر دو نجات يافتيم و اگر واقع مطلب اين است كه ما معتقديم ( و همين طور هم هست ) ما نجات يافتيم و تو هلاك شدى . عبد\r\n\r\n","description":"","footnote":"","page_name":" 227 ","page_number":227},
  {"content":"\r\n . \r\n","description":"","footnote":"","page_name":" 228 ","page_number":228},
  {"content":"\r\n\r\n( 1 ) الكريم رو به همراهان خود كرد و گفت : دلم دردى گرفت ، مرا برگردانيد ، او را برگردانيدند و در منزل مرد ، خدايش نيامرزاد .\r\n( 2 ) 3 - محمد بن عبد الله خراسانى خادم امام رضا ( ع ) گويد :\r\nمردى از مادىها شرفياب حضور امام ( ع ) شد و جمعى هم نزد آن حضرت بودند ، امام رضا ( ع ) به او فرمود : آهاى مرد بگو بدانم اگر عقيده شما درست باشد با اينكه درست نيست آيا ما و شما هم سود و برابر نيستيم ؟ آنچه نماز خوانديم و روزه داشتيم و زكات پرداختيم و اقرار كرديم زيانى به ما ندارد ؟ آن مرد خاموش ماند و پاسخى نداد ، باز امام فرمود : ولى اگر عقيده ما درست باشد و مسلما درست است ، چنين نيست كه شما هلاك شديد و نجات يافتيم ؟\r\nآن مرد گفت : ( خدايت رحمت كناد ) به من بفهمان ، خدا چگونه است و كجا است ؟\r\nامام : واى بر تو ، اين فكرى كه دنبالش رفتى غلط است ، خدا با خلق ماده ( كه در مكان بوده ) مكان را تحقق بخشيده و خود در مكان نيست ، او است كه چگونگى را پديد آورده و چگونگى در وى نيست ، او را نتوان به چگونگى و به جايگاه شناخت ، به هيچ حسى درك نشود و با چيزى سنجيده نگردد .\r\nآن مرد : در صورتى كه به هيچ چيزى درك نشود چيزى نيست و واقعيتى ندارد .\r\nامام : واى بر تو ، چون حواس تو از ادراك وى درمانده‌اند ، منكر پروردگاريش شدى ولى به دليل اينكه حواس ما از ادراك او درمانده يقين كرديم كه او پروردگار ما است و بر خلاف همه چيزها است كه آنها را به حواس خود درك كنيم .\r\n\r\n","description":"","footnote":"","page_name":" 229 ","page_number":229},
  {"content":"\r\n . \r\n","description":"","footnote":"","page_name":" 230 ","page_number":230},
  {"content":"\r\n\r\n( 1 ) آن مرد : به من بگو از چه زمانى بوده است .\r\nامام : تو به من بگو از چه زمانى نبوده است تا من بتوانم بگويم از چه زمانى بوده است .\r\nآن مرد : دليل بر وجود او چيست ؟\r\nامام : چون من تن خود را بنگرم و توانا نيستم كه در طول و عرضش كم و زيادى كنم و همه بديها را از آن دور كنم و هر سودى را براى آن جلب كنم ، دانستم كه اين ساختمان وجودم سازنده دارد و به او اعتراف كردم ، با اينكه مىبينم گردش چرخ به توانائى او است و هم پيدايش ابرو گردش باد و چرخش خورشيد و ماه و ستاره‌ها و آيات شگفت آور و روشن ديگر را و دانستم كه براى اين وضع منظم حسابگر ايجادكننده‌اى است .\r\n( 2 ) 4 - عبد الله ديصانى از هشام بن حكم پرسيد و به او گفت :\r\nتو را پروردگارى است ؟ گفت : آرى .\r\nديصانى : توانا است ؟\r\nهشام گفت : آرى ، قادر است و قاهر .\r\nديصانى : مىتواند دنيا را در يك تخم مرغ جاى دهد به وضعى كه نه تخم مرغ بزرگ شود و نه دنيا كوچك گردد .\r\nهشام : به من مهلت جواب بده .\r\nديصانى : من تا يك سال به تو مهلت دادم .\r\nهشام مسافرت كرد ، سوار شد و خدمت امام صادق ( ع ) رسيد ، اجازه ورود خواست و به او اجازه دادند و شرفياب شد و عرض كرد : يا بن رسول الله ، عبد الله ديصانى يك مسأله‌اى برايم طرح كرده كه در آن جز به شما و خدا پناهى نيست . امام ( ع ) فرمود : چه از تو پرسيده ؟ گفت : چنين و چنان گفته است .\r\n\r\n","description":"","footnote":"","page_name":" 231 ","page_number":231},
  {"content":"\r\n . \r\n","description":"","footnote":"","page_name":" 232 ","page_number":232},
  {"content":"\r\n\r\n( 1 ) امام : اى هشام حواس تو چند تا است ؟\r\nهشام : پنج تا .\r\nامام : كدام يك آنها از همه كوچكتر است ؟\r\nهشام : ديده من ، كه همه چيز را مىبيند .\r\nامام : اندازه مركز ديد چشم تو چه قدر است ؟\r\nهشام : به اندازه يك عدس يا كمتر از آن .\r\nامام : به پيش روى و بالاى سرت بنگر و به من بگو چه مى بينى . هشام : آسمان و زمين و خانه‌ها و كاخها و بيابانها و كوهها و نهرها مىبينم .\r\nامام : آنكه قادر است آنچه را كه تو مىبينى در يك عدس يا كمتر از آن در آورد ، قادر است كه همه دنيا را در يك تخم مرغ جاى دهد با اينكه نه دنيا كوچك شود نه تخم مرغ بزرگ گردد .\r\nهشام به رو افتاد و دست و سر و پاى امام را بوسيد و عرض كرد : مرا بس است يا بن رسول الله . و به منزل خود برگشت و فردا ديصانى نزد او رفت و گفت : اى هشام آمدم سلامى بدهم و نيامدم پاسخ پرسش خود را بگيرم . هشام گفت : اگر به درخواست پاسخ هم آمدى ، اين جواب تو است ( بيانات امام را به او گفت ) . ديصانى از منزل هشام بيرون آمد و در خانه امام صادق ( ع ) رفت و اجازه ورود خواست ، به او اجازه دادند و وارد شد و چون نشست عرض كرد : اى جعفر بن محمد ، مرا به معبودم رهنمائى كن . امام فرمود :\r\nنامت چيست ؟ تا اين جمله را شنيد برخاست و بيرون رفت ، يارانش به او گفتند : چرا نام خودت را به او نگفتى ؟ گفت : اگر به او مى گفتم نامم عبد الله است ( بنده خدا ) مىگفت : اين كيست كه تو بنده او هستى ؟ گفتند : باز گرد حضور او و بگو از پرسيدن نامت\r\n\r\n","description":"","footnote":"","page_name":" 233 ","page_number":233},
  {"content":"\r\n . \r\n","description":"","footnote":"","page_name":" 234 ","page_number":234},
  {"content":"\r\n\r\n( 1 ) صرف نظر كند و تو را به معبودت رهنمائى كند ، خدمت حضرت برگشت و گفت : اى جعفر بن محمد ، از نامم مپرس و به معبودم رهنمائى كن . امام به او فرمود : بنشين ، در اين ميان پسر بچه‌اى تخم مرغى در دست داشت و با آن بازى مىكرد ، امام به آن پسرك گفت : اين تخم مرغ را به من بده ، آن را به وى داد .\r\nامام به او فرمود : اى ديصانى ، اين تخم مرغ قلعه‌اى است دربسته ، پوست كلفتى دارد و زير آن پوست بسيار نازكى است و زير آن پوست نازك ، طلائى است روان و نقره‌اى آب شده نه طلاى روان به نقره آب شده مىآميزد و نه نقره آب شده به طلاى روان ، اين تخم مرغ به حال خود است نه يك مصلحى از درون آن برآيد و بهى آن را گزارش دهد و نه مفسدى درونش رود و از تباهى آن گزارش دهد ، نمىتوان دانست براى توليد نر آفريده شده است يا ماده ، با اين حال مىشكافد و مانند طاوس‌هاى زيبا و رنگارنگ بيرون مىدهد ، تو براى آن مدبرى درك مىكنى ؟\r\nگويد : ديصانى دير زمانى سر به زير افكند و سپس سر برداشت و گفت :\r\nأشهد أن لا إله الّا اللَّه ، گواهم كه جز خدا شايسته پرستشى نيست ، تنها است شريك ندارد ، گواهم كه محمد ( ص ) بنده و رسول او است و تو به راستى امام و حجت بر خلقش هستى و من از راهى كه مىرفتم باز گشتم .\r\n( 2 ) 5 - هشام بن حكم در ضمن حديث از زنديقى كه خدمت امام صادق ( ع ) رسيده نقل كرده است كه : امام صادق ( ع ) در ضمن بياناتش فرمود :\r\nاينكه تو مىگوئى دو مبدأ وجود دارد از اين بيرون نيست كه\r\n\r\n","description":"","footnote":"","page_name":" 235 ","page_number":235},
  {"content":"\r\n . \r\n","description":"","footnote":"","page_name":" 236 ","page_number":236},
  {"content":"\r\n\r\n( 1 ) يا هر دو قديمند و توانا ، يا هر دو قديمند و ضعيف ، يا يكى توانا است و ديگرى ناتوان اگر هر دو توانايند چرا هر كدام به دفع ديگرى نپردازند و خود را بىهمتا نسازند در تدبير جهان ، اگر بگوئى يكى توانا است و ديگرى ناتوان ثابت شود كه همان توانا خدا است و آن ناتوان درمانده خدا نيست .\r\nاگر تو بگوئى كه آنها دوتايند - يا از هر جهت يگانه‌اند يا از هر جهت جدايند و امتياز از هم دارند ، وقتى ملاحظه مىكنيم مى بينيم خلقت رشتهء منظمى دارد و گردون گردش يك نواختى و تدبير يكسان است و شب و روز و خورشيد و ماه را هم مىبينيم . درستى كار و تدبير ، هم آهنگى جريان هستى دلالت دارند كه مدبر يكى است .\r\nباز هم اگر تو مدعى دو مبدأ آفرينش گردى بر تو لازم شود رخنه‌اى ميان آنها معتقد شوى تا دو باشند ، اين رخنه خود مبدأ سومى گردد قديم ، و بايد به سه مبدأ قديم معتقد شوى و اگر به سه مبدأ معتقد شدى لازم است دو رخنه ميان اين سه باشد و سه پنج مىشود و به همين تقرير شماره بالا مىگيرد تا از كثرت به لا نهايت رسد .\r\nهشام گويد : آن زنديق به پرسش خود ادامه داد و گفت : چه دليلى بر وجود خداى يگانه است ؟ امام فرمود : وجود افعال دليل است كه سازنده‌اى آنها را ساخته ، ندانى كه چون به ساختمان محكمى نگاه كنى كه ساخته شده مىدانى بنّائى داشته و گر چه تو خود بنّا را نديده‌اى و مشاهده نكرده‌اى .\r\nزنديق : حقيقت آن خداى يگانه چيست ؟\r\nامام : چيزى است بر خلاف هر چيز ديگر كه ديدى و درك\r\n\r\n","description":"","footnote":"","page_name":" 237 ","page_number":237},
  {"content":"\r\n . \r\n","description":"","footnote":"","page_name":" 238 ","page_number":238},
  {"content":"\r\n\r\n( 1 ) كردى ، گفتهء مرا به اين برگردان كه يك معنائى اثبات مىكند و مىفهماند كه او چيزى است واجد حقيقت هستى جز اينكه جسم نيست ، صورت نيست ، محسوس نيست ، قابل ستايش نيست ، در حواس خمسه نيايد ، اوهام دركش نكنند ، گذشت روزگارها از او نكاهد و گذشت زمانها او را ديگرگون نسازد .\r\n( 2 ) 6 - امام باقر ( ع ) فرمود : براى صاحبدلان در شناختن حق بس است همان آفريدگان پروردگار مسخر ، و تسلط پروردگار قاهر ، و جلال پروردگار ظاهر ، و نور پروردگار كه خيره‌كننده است و برهان پروردگار راستگو و آنچه از اعتراف به حضرت او به زبان بندگان گذرد و آن همه شرايع و تعليماتى كه به وسيله رسولان فرستاده و آنچه دليل بر پروردگار بر بندگان فرود آمده .\r\n\r\nباب تعبير از خدا به يك چيزى به طور مطلق\r\n( 3 ) 1 - ابن ابى نجران گويد : از امام باقر ( ع ) توحيد را پرسيدم و گفتم : چيزى را تو هم مىكنم و در خاطر مىگذرانم همان خدا است ؟ فرمود : آرى ، ولى نه در خرد گنجد و نه حدى داشته باشد ، هر چه كه در وهمت در آيد ، خدا جز او باشد ، چيزى به او نماند و اوهام او را درك نكنند ، چگونه اوهام به كنه ذاتش رسد با آنكه در\r\n\r\n","description":"","footnote":"","page_name":" 239 ","page_number":239},
  {"content":"\r\n . \r\n","description":"","footnote":"","page_name":" 240 ","page_number":240},
  {"content":"\r\n\r\nخرد نگنجد و هر چه در تصور و فهم در آيد مخالف آن باشد ، همان اندازه به عنوان چيزى در خاطر آيد كه نه در خرد گنجد و نه حد و نهايتى داشته باشد .\r\n( 1 ) 2 - حسين بن سعيد گويد : از ابو جعفر دوم امام محمد تقى ( ع ) پرسيدند : رواست كه بر خدا گويند چيزى است ؟ فرمود :\r\nآرى ، همين اعتراف به اينكه خدا چيزى است او را از حد تعطيل ( بىعقيده‌اى به خدا ) و حد تشبيه ( عقيده به خداى مجسم ) بيرون آورد .\r\n( 2 ) 3 - امام باقر ( ع ) فرمود : به راستى خدا از آفريده‌هاى خود تهى و مبرى است و آفريده‌هاى او هم از وى تهى و بركنارند بر هر آنچه نام چيز صادق آيد مخلوق باشد جز ذات يگانه خدا .\r\n( 3 ) 4 - زرارة بن اعين گويد : شنيدم امام صادق ( ع ) مىفرمود :\r\nبه راستى خدا تهى است از خلق خويش و خلق او هم از وى تهى و بر كنار باشند ، هر چه بر آن نام چيز صادق آيد جز خدا مخلوق باشد و خدا خالق هر چيز است ، مبارك باد آنكه نيست به مانندش چيزى و او است شنوا و بينا .\r\n( 4 ) 5 - امام باقر ( ع ) فرمود : به راستى خدا تهى است از خلقش و خلقش از او تهى باشند و هر چه كه بر او نام چيز صادق آيد جز\r\n\r\n","description":"","footnote":"","page_name":" 241 ","page_number":241},
  {"content":"\r\n . \r\n","description":"","footnote":"","page_name":" 242 ","page_number":242},
  {"content":"\r\n\r\nخداى تعالى مخلوق باشد و خدا خالق هر چيز است .\r\n( 1 ) 6 - هشام بن حكم از امام صادق ( ع ) روايت كند كه در جواب سؤال آن زنديق « چيست او » يعنى حقيقت خدا چيست ؟\r\nفرمود : او چيزى است جدا از همه چيز ، از اين گفته من همين قدر بفهم كه يك معنى ثابتى است و چيز با حقيقت تنها او است جز اينكه جسم نيست ، صورت ندارد ، به حس در نيايد ، و بسيده نشود ، در حواس خمس نگنجد ، اوهام در كش نتواند و گذشت روزگارها از او نكاهد و زمانه‌ها او را دگرگون نسازند ، سائل به او گفت : شما معتقديد كه او شنوا است ، بينا است ؟ فرمود : او شنوا است ، بينا است : شنوا است بىاندام و بينا است بىابزار ، بلكه به ذات خود بشنود و به ذات خود بيند ، گفته‌ام كه شنوا است و به ذات خود بشنود و بينا است و به ذات خود بيند معنى ندهد كه او چيزى است و نفسى جدا از ذات خود دارد ، بلكه از نظر خودم اين تعبير را كردم ، چون پرسش شدم ، و به خاطر اينكه به تو بفهمانم كه پرسيدى و اكنون براى توضيح بيشتر مىگويم كه : او به همه هستى و كل وجود مىشنود ، نه به اين معنى كه كل او بعضى دارد و مركب است ولى باز هم به خاطر اينكه به تو بفهمانم و طبق ذات خود تعبير كرده باشم چنين گفتم و برگشت سخنم در اينجا به همين است كه او شنوا است ، بينا است ، دانا است ، آگاه است ، بىآنكه در ذاتش اختلاف و دوئيتى باشد يا در صفتش .\r\nسائل : پس او چه باشد ؟\r\nامام : او است پروردگار ، او است معبود ، او است خدا - الله معنى اينكه مىگويم الله است اثبات اين حروف الف و لام و هاء\r\n\r\n","description":"","footnote":"","page_name":" 243 ","page_number":243},
  {"content":"\r\n . \r\n","description":"","footnote":"","page_name":" 244 ","page_number":244},
  {"content":"\r\n\r\n( 1 ) نيست و نه اثبات حرف راء و باء ( رب ) ولى برگشت كن به درك معنائى و چيزى كه آفرينندهء همه چيز است و سازندهء آنها و نمودار بوسيلهء اين حروف است كه همان معنى باشد و بدانها ناميده شده و گويند : الله ، الرحمن ، الرحيم ، العزيز ، و هر چه بدانها ماند از نامهاى او است ، و او است معبود جل و عز .\r\nسائل : هر چه در وهم آيد مخلوق باشد .\r\nامام : اگر چنين باشد كه تو مىگوئى توحيد از ما ساقط است ، زيرا ما تكليف نداريم جز اعتراف به خدائى كه در وهم ما آيد ولى ما اين را مىگوئيم كه هر چه بوسيلهء حواس در وهم آيد و بوسيلهء آن درك گردد و حواس انسانى براى آن حدى شناسد و مماثلى آرد آن مخلوق است ، زيرا نفى مطلق به معنى ابطال و عدم است و جهت دوم تشبيه است كه شايستهء مقام خدا نيست و وصف مخلوقى است كه ساختمان و تأليف آشكارى دارد ، نتيجه اينكه چاره اى نيست جز اثبات صانع و اقرار بدان براى وجود مصنوع و آفريدگان محقق ، و ناگزيرى از اعتراف به اينكه اينها مصنوع و مخلوقند و بايد صانع آنها ديگرى جز آنها باشد و مانند خود آنها نباشد ، زيرا هر چه مانند خود آنها باشد همانند آنها است در ظاهر ساختمان وجودى و تأليف اجزاء هستى ، و در آنچه بدان محكومند از حدوث و پيدايش پس از اينكه نبودند و در حركت و انتقال از خردى به بزرگى و از سياهى به سفيدى و از توانائى به ناتوانى و احوال موجود و معلوم ديگرى كه از بس عيانند نيازى به ذكر آنها نداريم .\r\nسائل : چون وجودش را اثبات كردى او را محدود ساختى ؟\r\nامام : اثبات وجود شىء تحديد و نهايت گذارى بر او نيست ،\r\n\r\n","description":"","footnote":"","page_name":" 245 ","page_number":245},
  {"content":"\r\n . \r\n","description":"","footnote":"","page_name":" 246 ","page_number":246},
  {"content":"\r\n\r\n( 1 ) زيرا ميان نفى و اثبات مقامى وجود ندارد .\r\nسائل : او را انيت و مائيت باشد ؟\r\nامام : آرى ، هيچ چيز را وجود و تحققى نيست جز به انيت و مائيت - هستى و ذاتيت .\r\nسائل : او را كيفيت و چگونگى است ؟\r\nامام : نه ، زيرا كيفيت از نظر وصف خارجى و احاطه بر شىء يعنى محاط شدن شىء به وجود مىآيد و به هر حال به ناچار بايد از عقيدهء تعطيل عالم از صانع بيرون شد و از تشبيه صانع جهان به موجودات مادى هم خوددارى كرد زيرا كسى كه بگويد او نيست ، منكر او شده و پرورندگى او را رد كرده و ابطالش نموده و هر كه او را به ديگرى تشبيه كرده او را با وصف مخلوق ساخته‌شده‌اى كه شايسته ربوبيت نيست ثابت كرده ولى بايد اين را گفت :\r\nخدا وصفى دارد خاص به خود كه ديگرى را سزا نباشد ، در آن شريك ندارد و كسى بدان احاطه ندارد و آن را نداند جز خود او .\r\nسائل : خودش همه چيز را در آفرينش متصدى مىشود ؟\r\nامام : او والاتر از اين است كه نسبت به آفرينش و تدبير اشياء دست به كار باشد ، زيرا اين خود شأن كارگر و مخلوق است كه بايد به علاج و دست به كار شدن كارها را انجام دهد ، او برتر است ، و صرف اراده و خواستش نافذ است و فعال ما يشاء است .\r\n( 2 ) 7 - از امام باقر ( ع ) پرسش شد كه : آيا روا است كه گفته شود خدا چيزى است ؟ فرمود : آرى ، با همين عبارت او را از دو مقام ناشايسته در آورى : از مقام تعطيل و نفى مبدأ و از مقام تشبيه به مخلوق . .\r\n\r\n","description":"","footnote":"","page_name":" 247 ","page_number":247},
  {"content":"\r\n . \r\n","description":"","footnote":"","page_name":" 248 ","page_number":248},
  {"content":"\r\n\r\n\r\nباب اينكه او را جز به خود او نتوان شناخت\r\n( 1 ) 1 - امام صادق ( ع ) از قول امير المؤمنين ( ع ) فرمود : خدا را به خدائى بشناسيد و رسول را به شأن رسالت و كارگزاران را به نيك رفتارى و عدالت و احسان .\r\nمقصود از گفتار امام ( ع ) : « خدا را به خدائى بشناسيد » اين است كه خدا ، اشخاص و انوار و جواهر و اعيان را آفريده و مقصود از اعيان ابدان است ( هر موجود جسمانى ) و جواهر عبارت از ارواحند و آن خداى جل و عز مانند جسم و روح كه آفريده اويند نيست ، براى احدى در آفرينش روح حساس و دراك مداخله‌اى نيست همان خدا است كه در آفرينش ارواح و اجسام تنها و بىهمتا است ، چون خداشناس هر دو شباهت را كه شباهت به ابدان و ارواح باشد از خدا نفى كرد و او را از اين هر دو شباهت منزه دانست ، خدا را به مقام شايستهء خدائى شناخته است و اگر او را به روح يا بدن يا نور شبيه دانست خدا را به مقام شايستهء خدائى نشناخته .\r\n( 2 ) 2 - على بن عقبه . . . گويد : از امير المؤمنين ( ع ) پرسيدند : به چه نحو پروردگار خود را شناختى ؟ فرمود : به نحوى كه خود را به من معرفى كرده ، عرض شد : چگونه خود را معرفى كرده است ؟\r\nفرمود : هيچ نقش و صورتى به او نماند ، به حواس احساس نشود ، به مردم سنجيده نگردد ، نزديك است در عين دورى و دور است در عين نزديكى ، برتر از هر چيز است و نتوان گفت چيزى برتر از او\r\n\r\n","description":"","footnote":"","page_name":" 249 ","page_number":249},
  {"content":"\r\n . \r\n","description":"","footnote":"","page_name":" 250 ","page_number":250},
  {"content":"\r\n\r\nاست ، جلوى هر چيز است و نتوان گفت جلوى دارد ، در همه چيز وارد است نه مثل آنكه چيزى درون چيزى است و از همه چيز فراست نه چون چيزى كه بيرون چيزى است ، منزه باد آنكه همچنين است و جز او همچنين نيست ، هر چيز را سر آغازى است .\r\n( 1 ) 3 - منصور بن حازم گويد : به امام ششم گفتم : من با مردمى بحث كردم و به آنها گفتم : به راستى خداى جل جلاله والاتر و عزيزتر و گرامىتر است از آنكه به خلق خود شناخته شود بلكه بندگان به او شناخته شوند ، فرمود : خدايت رحمت كناد .\r\n\r\nباب كمترين حدّ خداشناسى\r\n( 2 ) 1 - فتح بن يزيد گويد : از ابو الحسن ( ع ) پرسيدم از كمترين حد خداشناسى ، فرمود عبارت است از اقرار به اينكه شايسته پرستشى جز او نيست ، مانند و نظيرى ندارد ، و به راستى قديم و بر جا است ، موجود است و گم نشدنى و محققا به مانندش چيزى نيست .\r\n( 3 ) 2 - طاهر بن حاتم در حال خوش عقيده‌اى خود ( چون خوش عقيده بود و تيرگى در او پديد شد و اظهار عقيده غلو كرد ) گفته كه نوشته است به سوى آن مرد ( شايد مقصود امام رضا است چون در\r\n\r\n","description":"","footnote":"","page_name":" 251 ","page_number":251},
  {"content":"\r\n . \r\n","description":"","footnote":"","page_name":" 252 ","page_number":252},
  {"content":"\r\n\r\nشمار اصحاب آن حضرت ثبت شده ) و پرسيده است چه اندازه از معرفت است كه به كمتر از آن در شناختن خالق اكتفاء نشود ، جواب نوشت : عقيده به اينكه هميشه دانا ، شنوا ، بينا است و فعال ما يريد است .\r\nاز امام باقر ( ع ) پرسش شد از آن اندازه شناختن خالق كه كمتر از آن بس نيست ، فرمود : بداند كه به مانندش چيزى نيست و چيزى هم به او نماند و هميشه دانا ، شنوا ، بينا است .\r\n( 1 ) 3 - ابراهيم بن عمر گويد : شنيدم امام صادق ( ع ) مىفرمود :\r\nبه راستى همهء امر خدا شگفت آور است جز اينكه به اندازهء معرفتى كه به شما داده شما را مسئول داند .\r\n\r\nباب معبود\r\n( 2 ) 1 - امام صادق ( ع ) فرمود : هر كه خدا را به صرف توهم پرستد كافر است ، هر كه نام را بىمسمى پرستد كافر است ، هر كه نام و صاحب نام را همراه هم پرستد مشرك است ، هر كه صرف معنى را پرستد به تطبيق اسماء و صفاتى كه خود را بدان ستوده و دل بدان دهد و در نهان و آشكار و در زبان سازد همانها به راستى\r\n\r\n","description":"","footnote":"","page_name":" 253 ","page_number":253},
  {"content":"\r\n . \r\n","description":"","footnote":"","page_name":" 254 ","page_number":254},
  {"content":"\r\n\r\nاصحاب امير المؤمنين باشند . در حديث ديگر آنان همان مؤمنان بر حق باشند .\r\n( 1 ) 2 - هشام بن حكم از امام صادق ( ع ) از شرح اسماء خدا و اشتقاق و ماده آنها پرسيد : \" الله \" از چه مشتق است ؟\r\nامام فرمود : اى هشام ، \" الله \" از \" إله \" مشتق است يعنى پرستيده شده و بايد شايان پرستشى باشد ، نام جز صاحب نام است ، هر كه نام بىمعنى را پرستد محققا كافر است و چيزى نپرستيده ، هر كه نام و صاحب نام را با هم پرستد باز كافر است و دو چيز را پرستيده ، هر كه معنا را پرستد نه نام را اين يگانه‌پرستى ، اى هشام فهميدى ؟\r\nهشام : بيشتر بفرمائيد براى من .\r\nامام : به راستى براى خدا نود و نه نام است اگر هر كدام همان ذات معنى باشند بايد هر كدام از آنها معبودى باشد ولى خدا خود يك معنى است كه همه اين نامها بر وى دلالت كنند و همه جز او باشند . اى هشام خبز نام خوردنى است و ماء نام آشاميدنى و ثوب نام پوشيدنى و نار نام سوزاننده . اى هشام به طورى فهميدى كه بوسيله آن با دشمنان ما دفاع و مبارزه كنى و با آنها كه همراه خداى جل و عز معبود ديگرى پرستند ؟\r\nهشام : آرى .\r\nفرمود : خدايت بدان سود دهد و پابرجايت دارد . هشام گويد : به خدا از آن روز كه از جاى خود برخاستم تا امروز كسى مرا در باره يگانه‌پرستى محكوم نكرده است .\r\n\r\n","description":"","footnote":"","page_name":" 255 ","page_number":255},
  {"content":"\r\n . \r\n","description":"","footnote":"","page_name":" 256 ","page_number":256},
  {"content":"\r\n\r\n( 1 ) 3 - عبد الرحمن بن ابى نجران گويد : به امام باقر ( ع ) نوشتم يا زبانى گفتم : خدا مرا قربانت كند ، ما مىپرستيم بخشاينده مهربان يگانه ، يكتاى بىنياز را ، امام فرمود : هر كه اسم را پرستد نه مسماى به اسماء را مشرك است و كافر و منكر و چيزى را نپرستيده بلكه من مىپرستم خداى يگانه ، يكتاى بىنياز را كه به اين اسماء ناميده شده است نه خود اسماء را زيرا اسماء اوصافى هستند كه خود را بدانها ستوده .\r\n\r\nباب كون و مكان\r\n( 2 ) 1 - نافع بن ازرق از امام باقر ( ع ) پرسيد و گفت : به من خبر بده از اينكه خدا از چه زمانى بوده است ؟ فرمود : از چه زمانى نبوده كه من به تو خبر دهم از چه زمانى بوده ، منزه باد آن كه هميشه بوده و هميشه خواهد بود ، تنها است بىنياز است و همسر و فرزند نگيرد .\r\n( 3 ) 2 - احمد بن محمد بن ابى نصر گويد : مردى از ما وراء نهر بلخ حضور امام رضا ( ع ) آمد و گفت : من از شما مسأله‌اى پرسم اگر جواب مرا چنانچه مىدانم بگوئى معتقد به امامتت مىشوم .\r\nامام فرمود : بپرس هر چه خواهى ، گفت : به من بگو پروردگار تو از كى بوده ، و چگونه بوده و بر چه تكيه دارد ؟\r\n\r\n","description":"","footnote":"","page_name":" 257 ","page_number":257},
  {"content":"\r\n . \r\n","description":"","footnote":"","page_name":" 258 ","page_number":258},
  {"content":"\r\n\r\nامام ( ع ) فرمود : به راستى خداى تبارك و تعالى مكان را در لا مكان آفريده و در بىكيفيتى كيفيت را پديد آورده و به نيروى خود تكيه دارد ، آن مرد برخاست و سر آن حضرت را بوسيد و گفت : گواهم كه شايسته پرستشى جز خدا نيست ، و محمد ( ص ) رسول خدا است و على وصى رسول خدا است و پس از او سرپرست آنچه را كه رسول خدا ( ص ) سرپرستى مىكرد ، و گواهم كه شما امامان راستگو هستيد و شخص شما جانشين پس از آنهائيد .\r\n( 1 ) 3 - مردى حضور امام باقر ( ع ) آمد و گفت : به من خبر ده كه پروردگارت از كى بوده است ؟ فرمود : واى بر تو ، نسبت به چيزى كه نبوده گويند از كى بود شده ، به راستى پروردگارم - تبارك و تعالى - بوده است و هميشه بوده است زنده و بىچگونگى ، براى او بود شد ، نيست و بودن او را چطور بودن نباشد ، مكانى ندارد ، در چيزى قرار ندارد و بر چيزى هم نيست ، براى موقعيت خود جايى پديدار نكرده و پس از بوجود آوردن همه چيز نيروى جديدى نيافته و پيش از آفرينش آنها ناتوان نبوده و پيش از پديدار كردن مخلوق هراسى نداشته ، به چيزى كه توان نامش برد مانند نيست ، پيش از آنكه دست به آفرينش زند از ملك و سلطنت تهيدست نبوده و پس از رفتن همه چيز هم تهيدست نباشد ، هميشه بىپيوست زندگى به او به ذات خود زنده است و ملك است و توانا است پيش از آنكه چيزى پديد آرد و ملك جبارى است پس از پديد آوردن جهان هستى ، بودنش را چگونگى و رنگى نيست ، جاى ندارد و مرزى ندارد ، بوسيله شباهت به چيزى شناخته نشود . هر چه\r\n\r\n","description":"","footnote":"","page_name":" 259 ","page_number":259},
  {"content":"\r\n . \r\n","description":"","footnote":"","page_name":" 260 ","page_number":260},
  {"content":"\r\n\r\n( 1 ) بماند پير نگردد ، از چيزى نعرهء ترس نزند بلكه از ترسش همه چيز نعره كشد ، زنده است نه به زندگى پديدارى و نه به بود قابل وصفى و نه كيفيت قابل تعريفى و نه بر جاى حيز بخشى و نه مكانى كه همسايه پذيرد ، بلكه زنده‌اى است سرشناس و ملكى است كه توانائى و سلطنتش هميشه بر جا است ، آنچه به محض آنكه خواست به مشيت خود آفريد نه محدود است و نه تبعيض شود و نه نيست گردد ، سر آغاز هستى است بىچگونگى و انجام آن است بىجايگزينى ، همه چيز نابود است جز نمايش او ، از آن او است آفرينش و فرمان ، مبارك باد خدا پروردگار جهانيان .\r\nواى بر تو اى سئوال‌كننده ، به راستى پروردگارم دستخوش اوهام نگردد و شبهه‌اى در پيرامونش نچرخد و سرگردانى ندارد و چيزى به حريم ذاتش نگذرد و پيشامدى برايش رخ ندهد ، مسئول چيزى نگردد ، بر چيزى پشيمانى نكشد ، چرتش نبرد و خواب ندارد ، از آن او است هر چه در آسمانها و زمين و ميان آنها است و آنچه زير خاك است .\r\n( 2 ) 4 - يهود گرد خاخام بزرگ انجمن كردند و گفتند : اين مرد ( مقصودشان امير مؤمنان ( ع ) بود ) دانشمند است ما را نزد او ببر تا از او پرسش كنيم ، خدمت آن حضرت آمدند و به آنها گفته شد : آقا در كاخ حكومتى است ، به انتظارش ماندند تا برگشت ، خاخام بزرگ به عرض او رسانيد كه : ما آمديم چيزى بپرسيم ، فرمود : اى يهودى ، بپرس از هر چه خواهى ، گفت : من از تو مىپرسم كه پروردگارت از كى بوده است ؟ فرمود : بوده است بىهست‌شدن ، بوده است بىچگونگى ، هميشه بوده بدون اندازه و بىكيفيت پديد شدن ، پيش از وى براى او نيست ، او خود پيش از هر پيش است و\r\n\r\n","description":"","footnote":"","page_name":" 261 ","page_number":261},
  {"content":"\r\n . \r\n","description":"","footnote":"","page_name":" 262 ","page_number":262},
  {"content":"\r\n\r\nبر كنار از هر پيش و نهايت و انجام ، انجام از او منقطع است و او خود انجام هر انجام است ، خاخام بزرگ گفت : ما را ببريد ، او از آنچه هم در باره‌اش گويند دانشمندتر است .\r\n( 1 ) 5 - امام صادق ( ع ) فرمود : يكى از دانشمندان بزرگ يهود خدمت امير المؤمنين ( ع ) آمد و عرض كرد : يا امير المؤمنين از كى پروردگارت بوده است ؟ در پاسخش فرمود : مادرت بر تو بگريد ، از كى نبوده است تا توان گفت از كى بوده ؟ پروردگارم پيش از پيش بوده تا آنجا كه پيش تصور ندارد و پس از پس خواهد بود تا آنجا كه پس تصور نشود ، نه انجامى است و نه نهايتى براى انجامش ، در آستان او انجامها از هم گسيخته ، او است نهايت هر انجامى ، عرض كرد : يا امير المؤمنين تو پيغمبرى ؟ فرمود : واى بر تو ، من خود بنده اى باشم از بندگان محمد ( پيغمبر اسلام ) روايت شده است كه پرسش شد از اينكه كجا بوده است پروردگار ما پيش از آنكه آسمان و زمينى بيافريند ؟ فرمود : « كجا » پرسش از مكان است ، خدا بوده و مكانى نبوده .\r\n( 2 ) 6 - امام ششم فرمود : رأس الجالوت به يهوديان گفت :\r\nمسلمانان معتقدند كه على از همه مردم در مناظره تواناتر و از همه دانشمندتر است ، مرا نزد على بريد شايد پرسشى از او كنم كه در پاسخ آن او را تخطئه توانم كرد ، نزد آن حضرت آمد و عرض كرد : اى امير مؤمنان ، من مىخواهم از شما پرسشى كنم ، فرمود : از هر چه خواهى بپرس ، گفت : اى امير المؤمنين از كى پروردگار ما بوده است ؟ فرمود : اى يهودى همانا كى را براى كسى گويند كه\r\n\r\n","description":"","footnote":"","page_name":" 263 ","page_number":263},
  {"content":"\r\n . \r\n","description":"","footnote":"","page_name":" 264 ","page_number":264},
  {"content":"\r\n\r\nنبوده و بود شده ، و گفته شود از كى بوده ، پروردگار ما بوده است بدون پديدش پديد آينده ، بوده است بىچگونگى آنچه مىباشد .\r\nآرى ، اى يهودى و باز هم آرى اى يهودى ، چطور براى او پيش از او تصور شود ؟ او از پيش هم پيش است بىانجام و نهايت انجام ، انجام مر او را در نيابد ، انجامها در آستانه او گسيخته‌اند ، او انجام هر انجامى است ، گفت : من گواهم كه دين تو درست است و آنچه مخالف آن است باطل است .\r\n( 1 ) 7 - زراره گويد : به امام باقر ( ع ) گفتم : آيا خدا بوده است و چيزى نبوده ؟ فرمود : آرى بوده و چيزى نبوده ، گفتم : پس كجا بوده ؟ گفت تكيه زده بود برخاست و نشست و فرمود : چه محالى به ميان آوردى اى زراره ؟ و پرسش از مكان كردى در آن گاه كه مكانى نبود .\r\n( 2 ) 8 - امام صادق ( ع ) فرمود : يكى از دانشمندان يهود خدمت امير المؤمنين ( ع ) آمد و گفت : يا امير المؤمنين كى پروردگارت بوده است ؟ فرمود : واى بر تو ، همانا گويند كى بوده براى چيزى كه نبوده اما آنچه بوده و بوده نگويند كى بوده ؟ پيش از پيش بوده و پيشى در ميان نبوده و پس از پس باشد و پس در ميان نباشد نهايتى در انجام او نيست تا بدان رسد ، به او گفت : شما پيغمبر هستيد ؟\r\nفرمود : مادرت به مرگت نشيند ، همانا من يكى از چاكران محمدم .\r\n\r\n","description":"","footnote":"","page_name":" 265 ","page_number":265},
  {"content":"\r\n . \r\n","description":"","footnote":"","page_name":" 266 ","page_number":266},
  {"content":"\r\n\r\n\r\nباب نژاد و پيوست\r\n( 1 ) 1 - امام ششم فرمود : يهود از رسول خدا ( ص ) پرسيدند كه نسب و نژاد پروردگارت را براى ما بگو ، تا سه روز پاسخ نداد و سپس سوره «   قُلْ هُوَ اللَّهُ أَحَدٌ   » تا آخرش فرود آمد .\r\n( 2 ) 2 - حماد بن عمرو نصيبى گويد : از امام صادق ( ع ) پرسيدم از   قُلْ هُوَ اللَّهُ أَحَدٌ   ، فرمود : نسبت خدا است به خلقش ، يكتا است ، بىنياز است ، هميشه است ، قائم بر خويش است ، دست آويزى نخواهد كه نگاهش دارد ، او است كه در سايه خود همه چيز را در رشته هستى دارد ، هر مجهولى را داند و نزد هر نادانى معروف است ، يكتاى يكتا است نه خلقش در اويند و نه او در خلقش اندر است ، محسوس نباشد ، بسيده نشود ، در ديده‌ها نيايد ، تا آنجا بر آمده كه نزديك است و تا آنجا نزديك است كه دور از درك است ، نافرمانى شود و بيامرزد و فرمانبرده شود قدردانى كند زمينش او را بر نتوان داشت و آسمانهايش او را در خود نتوانند گرفت همه چيز را به نيروى خود بردارد ، پاينده پايا است ، هميشه‌اى است كه فراموش نكند و از خاطر نبرد و غلط نرود و بازى نكند و اراده‌اش قاطع\r\n\r\n","description":"","footnote":"","page_name":" 267 ","page_number":267},
  {"content":"\r\n . \r\n","description":"","footnote":"","page_name":" 268 ","page_number":268},
  {"content":"\r\n\r\nاست و فيصله دادنش مجراست و فرمانش شدنى است ، نزاده است كه ارثش برند و زائيده نيست كه شريكش شوند و براى احدى همتا نباشد .\r\n( 1 ) 3 - از على بن الحسين ( ع ) راجع به توحيد پرسش شد ، فرمود : به راستى خداى عز و جل مىدانست در آخر الزمان مردمى كاونده آيند و به خاطر آنها سوره «   قُلْ هُوَ اللَّهُ أَحَدٌ   » را نازل كرد و آياتى از سوره حديد تا آنجا كه فرمايد : «  وَ هُوَ عَلِيمٌ بِذاتِ الصُّدُورِ  » هر كه براى خداشناسى ما وراى اينها را بجويد هلاك است .\r\n( 2 ) 4 - عبد العزيز بن مهتدى گويد : از امام رضا ( ع ) پرسيدم از سورهء توحيد ، فرمود : هر كس   قُلْ هُوَ اللَّهُ أَحَدٌ   را بخواند و بدان ايمان داشته باشد يگانه‌پرستى را فهميده ، گفتم : چگونه آن را بخواند ؟\r\nفرمود : همانطور كه ميان مردم معمول است ولى اين جمله را بر آن افزود\r\n« كذلك الله ربي »\r\nچنين است پروردگارم .\r\n\r\nباب نهى از سخن در كيفيت\r\n( 3 ) 1 - امام باقر ( ع ) فرمود : در باره خلق خدا سخن گوئيد و در\r\n\r\n","description":"","footnote":"","page_name":" 269 ","page_number":269},
  {"content":"\r\n . \r\n","description":"","footnote":"","page_name":" 270 ","page_number":270},
  {"content":"\r\n\r\nباره ذات او سخن نكنيد ، زيرا گفتگو در باره خدا جز سرگردانى سخنگو نيفزايد . در روايت ديگر از حريز است كه : در بارهء هر چيزى سخن گوئيد و در بارهء ذات خدا سخن نگوئيد .\r\n( 1 ) 2 - امام صادق ( ع ) فرمود : به راستى خداى عز و جل مى فرمايد ( 43 سوره 53 ) : « و به راستى به درگاه پروردگارت كار تمام است » هر گاه سخن به خدا رسد دم ببنديد .\r\n( 2 ) 3 - محمد بن مسلم گويد : امام صادق ( ع ) فرمود : اى محمد ، مردم هميشه پريشان و نفهميده سخن گويند تا رشتهء سخن را به خدا كشانند چون شما آن را شنيديد بگوئيد : نيست شايستهء پرستش جز خداى يگانه‌اى كه بمانندش چيزى نيست .\r\n( 3 ) 4 - ابى عبيدهء حذاء گويد : امام باقر ( ع ) فرمود :\r\nاى زياد ، مبادا گرد خصومت و ستيزه بگردى كه شك آرد و عمل را بىاجر كند و صاحب خود را نابود سازد و بسا سخنى گويد كه از او گذشت نشود ، به راستى داستان اين است كه در روزگار گذشته مردمى بودند كه دانستند آنچه بر آن گمارده بودند وانهادند و دنبال دانستن چيزى رفتند كه از آن معاف بودند تا رشته سخن را به خدا رسانيدند و سرگردان شدند ، و گيج شدند تا آنجا\r\n\r\n","description":"","footnote":"","page_name":" 271 ","page_number":271},
  {"content":"\r\n . \r\n","description":"","footnote":"","page_name":" 272 ","page_number":272},
  {"content":"\r\n\r\nكه مردمى بودند از پيش رو مىخواندندش و او به طرف پشت سرش پاسخ مىگفت و از پشت سر او را مىخواندند و او از طرف پيش رو پاسخ مىگفت . در روايت ديگر است كه تا در زمين گم شدند ( و در فهم محسوسات درماندند تا چه رسد به فهم امور نهان و معقولات ) .\r\n( 1 ) 5 - امام صادق ( ع ) مىفرمود : هر كه در خدا بينديشد كه چگونه است هلاك گردد .\r\n( 2 ) 6 - فرمود : پادشاه عظيم الشأنى در انجمن خود نسبت به پروردگار تبارك و تعالى بد زبانى كرد و گم شد و كس ندانست در كجا است .\r\n( 3 ) 7 - امام باقر ( ع ) فرمود : مبادا در باره خدا انديشه كنيد ولى هر گاه بخواهيد در بزرگى او انديشه كنيد در عظمت خلق او نظر كنيد .\r\n( 4 ) 8 - امام صادق ( ع ) فرمود : اى پسر آدم ، اگر پرنده‌اى دل تو را بخورد سير نگردد و اگر سر سوزنى بر ديده‌ات نهند آن را بپوشاند و كور كند و تو مىخواهى با اين دو ملكوت و باطن آسمانها و زمين را بدانى ، اگر راست مىگوئى همين خورشيد يك آفريدهء خدا است ، اگر مىتوانى كه چشم خود را بدان بدوزى و\r\n\r\n","description":"","footnote":"","page_name":" 273 ","page_number":273},
  {"content":"\r\n . \r\n","description":"","footnote":"","page_name":" 274 ","page_number":274},
  {"content":"\r\n\r\nخوب آن را نگاه كنى پس چنان است كه تو مىگوئى .\r\n( 1 ) 9 - فرمود : يك يهودى به نام سبخت خدمت رسول خدا ( ص ) آمد و گفت : يا رسول الله آمدم نزد شما تا از پروردگارت پرسش كنم ، اگر شما لطف فرمائيد به من پاسخ گوئيد از آنچه بپرسم و گر نه برگردم ، فرمود : بپرس هر چه خواهى ، عرض كرد : پروردگارت كجا است ؟ فرمود : او در همه جا است و در هيچ جا محدود نيست ، گفت : او چگونه است ؟ فرمود : چطور پروردگار خود را به كيفيت وصف كنم با اينكه اصل كيفيت و چگونگى مخلوق او است و خدا متصف به خلقت خود نگردد ، گفت : از كجا دانسته شود كه تو پيغمبر خدائى ؟ فرمود : هيچ سنگ و چيز ديگرى كه گرد آن حضرت بود نماند جز اينكه به زبان عربى گويا سخن كردند و گفتند : اى سبخت ، به راستى او رسول خدا است ، سبخت گفت : من تا امروز مطلبى روشن‌تر از اين نديدم و سپس گفت : اشهد ان لا إله الا الله و اشهد انك رسول الله .\r\n( 2 ) 10 - عبد الرحمن بن عتيك قصير گويد : راجع به چيزى از صفت از امام باقر ( ع ) پرسش كردم دست به سوى آسمان برداشت و سپس فرمود : برتر است جبار ، برتر است جبار ، هر كه در مقام فهم و دريافت آنچه براى او در آنجا درست آمده است بر آيد هلاك گردد .\r\n\r\n","description":"","footnote":"","page_name":" 275 ","page_number":275},
  {"content":"\r\n . \r\n","description":"","footnote":"","page_name":" 276 ","page_number":276},
  {"content":"\r\n\r\n\r\nباب در ابطال رؤيت\r\n( 1 ) 1 - يعقوب بن اسحاق گويد : نوشتم به امام حسن عسگرى ( ع ) كه چگونه بنده خدا را مىپرستد با اينكه او را نمىبيند ؟ در جواب نگاشت : اى ابو يوسف ، والاتر است سيد و مولا و منعم بر من و پدرانم از اينكه ديده شود ، گويد : و از آن حضرت پرسيدم كه آيا رسول خدا ( ص ) پروردگارش را ديده ؟ نگاشت : براستى خداى تبارك و تعالى نمود به دل رسول خودش از نور عظمتش آنچه را دوست داشت .\r\n( 2 ) 2 - صفوان بن يحيى گويد : ابو قره محدث از من خواست كه او را خدمت امام رضا ( ع ) ببرم ، من از آن حضرت اجازه خواستم و به من اجازه داد ، ابو قره شرفياب شد و از آن حضرت سؤالاتى در حلال و حرام و سائر احكام كرد تا رشته سؤال را به توحيد كشيد و به آن حضرت عرض كرد : به ما روايت رسيده است كه خدا شرف ديدار خود و همسخنى خود را ميان دو پيغمبر قسمت كرده و سخن را به موسى ( ع ) داده و شرف ديدار خود را به محمد ( ص ) .\r\nامام رضا ( ع ) فرمود : پس كى از طرف خدا به همهء جن و انس تبليغ كرده است كه :\r\n1 - ديده‌ها او را درك نكنند .\r\n2 - او را در علم خود نگنجانند .\r\n3 - به مانند او چيزى نباشد .\r\nآيا خود محمد ( ص ) نيست ؟ گفت : چرا ، فرمود : چگونه\r\n\r\n","description":"","footnote":"","page_name":" 277 ","page_number":277},
  {"content":"\r\n . \r\n","description":"","footnote":"","page_name":" 278 ","page_number":278},
  {"content":"\r\n\r\n( 1 ) ممكن است مردى به همهء خلق توجه كند و به آنها خبر دهد كه از طرف خدا آمده و به دستور خدا آنها را به سوى خدا مىخواند و مىگويد :\r\n1 - ديده‌ها او را درك نكنند .\r\n2 - او را در علم خود نگنجانند .\r\n3 - به مانند او چيزى نباشد .\r\nو سپس بگويد من خودم او را به چشم خود ديده‌ام و او را در علم خود گنجانيده‌ام و او به صورت آدمى است ؟ شرم نمى كنيد ؟ بىدين‌ها هم نتوانستند پيغمبر اسلام را از اين راه انتقاد كنند كه : تناقض مىگويد ، از طرف خدا چيزى مىآورد و از راه ديگر مخالف آن را مىگويد .\r\nابو قره گفت : خدا هم مىفرمايد ( آيه 13 سوره نجم ) : « و محققا او را در يك فرود آمدن ديگرى ديد » امام فرمود : پس از خود همين دليل هست كه چه را ديده آنجا كه گفته است ( 11 سوره نجم ) : « دروغ شمرد دل آنچه را ديد » مىگويد : دل محمد دروغ نشمرد آنچه را چشم او ديد ، سپس آنچه را ديده بود خبر داد و فرمود ( 18 سوره نجم ) : « محققا از آيات بزرگتر پروردگارش ديد » آيات خدا جز خدا است ، خدا فرموده است : « او را در علم خود نگنجانند » اگر ديده‌هايش توانند ديد در علم بشر گنجانيده شده است و به شخص شناخته شده . ابو قره عرض كرد : پس اين همه روايات را دروغ بشماريم ، امام ( ع ) فرمود : وقتى روايات با قرآن مخالف باشند آنها را بايد دروغ بدانى آنچه مورد اتفاق مسلمانها است اين است كه :\r\n1 - « خدا در علم بشر گنجانيده نشود » ( 110 سوره طه ) .\r\n\r\n","description":"","footnote":"","page_name":" 279 ","page_number":279},
  {"content":"\r\n . \r\n","description":"","footnote":"","page_name":" 280 ","page_number":280},
  {"content":"\r\n\r\n( 1 ) 2 - « ديده‌ها او را درك نكنند » ( 104 سوره انعام ) .\r\n3 - « نيست به مانند او هيچ چيز » ( 11 سوره 42 ) .\r\n( 2 ) 3 - محمد بن عبيد گويد : به امام رضا ( ع ) نامه‌اى نوشتم و از رؤيت ( خدا ) و آنچه عامه و خاصه در اين موضوع روايت كردند پرسش كردم و تقاضا كردم اين موضوع را براى من تشريح كند ، به خط خود در جوابم نوشتند كه :\r\nهمه اتفاق دارند و اختلافى در ميان آنها نيست كه شناختن از راه ديد علم ضرورى و بديهى است ، اگر روا باشد كه خدا به چشم ديده شود اين معرفت بديهى واقع گردد ، و در نتيجه از دو حال بيرون نيست : يا اين معرفت ايمان است يا ايمان نيست ، اگر اين معرفت به ديدار ايمان باشد بايد كسب معرفت به دليل كه در دار دنيا وجود داشته ايمان نباشد ، زيرا دليل خواستن و اكتساب ، ضد آن معرفت بديهى است و بنا بر اين در دنيا مؤمنى وجود ندارد ، چون هيچ كدام خدا را به چشم نديده‌اند و اگر اين معرفت از راه ديدار ايمان نباشد و در آخرت پديد شود آن معرفت به دليل كه در دنيا بوده است يا نابود مىشود و نبايد در معاد نابود شود ( يا نابود نشود خ ل ) اين دليل است بر اينكه خداى عز و جل به چشم ديده نشود ، زيرا ديد به چشم اين نتيجه را مىدهد .\r\n( 3 ) 4 - احمد بن اسحاق گويد : به امام هادى ( ع ) نامه نوشتم و از رؤيت خدا پرسيدم و اختلافى كه مردم در باره آن دارند ، در جواب نوشت : تا ميان ناظر و منظور هوا نباشد ديد در منظور نفوذ نكند و اگر هوا از ناظر و منظور قطع شود رؤيت درست نباشد و تشبيه از اينجا است ، زيرا ناظر وقتى برابر منظور قرار گرفت به اعتبار\r\n\r\n","description":"","footnote":"","page_name":" 281 ","page_number":281},
  {"content":"\r\n . \r\n","description":"","footnote":"","page_name":" 282 ","page_number":282},
  {"content":"\r\n\r\nرابطه جريان رؤيتى كه در ميان آنها لازم است بايد همانند باشند و اين همان تشبيه خدا است به خلق ، زيرا اسباب و شرائط بايد به مسببات خود متصل باشند تا نتيجه مطلوبه بدست آيد .\r\n( 1 ) 5 - عبد الله بن سنان از پدرش روايت كرده كه گفت : در خدمت امام باقر ( ع ) بودم كه مردى از خوارج شرفياب محضرش شد و به او گفت : اى ابو جعفر ، چه چيز را مىپرستى ؟ فرمود :\r\nخداى تعالى را ، گفت : او را ديدى ؟ فرمود : بلكه چشمها به ديدار او را نبينند ولى دلها به ايمان درستش در يابند به سنجش شناخته نشود ، به حواس درك نگردد ، به مردم نماند ، به آيات و نشانه وصف شود و به نشانه‌ها شناخته گردد ، به خلاف و ستم حكم نكند ، آن است خدا ، نيست شايسته پرستشى جز او . راوى گويد :\r\nآن مرد بيرون مىرفت و مىگفت : خدا داناتر است كه رسالت خود را كجا مقرر كند .\r\n( 2 ) 6 - امام صادق ( ع ) فرمود : دانشمندى آمد خدمت امير مؤمنان و عرض كرد : اى امير المؤمنين ، پروردگارت را گاه پرستش او ديدى ؟ گويد : به او فرمود : واى بر تو ، من آن نيستم كه خداى نديده را بپرستم ، گفت : چگونه‌اش ديدى ؟ فرمود : واى بر تو ، چشمها به ديدار عيانى وى نرسند ولى دلها به ايمان درستش دريابند .\r\n( 3 ) 7 - عاصم بن حميد گويد : با امام صادق ( ع ) در باره رؤيت\r\n\r\n","description":"","footnote":"","page_name":" 283 ","page_number":283},
  {"content":"\r\n . \r\n","description":"","footnote":"","page_name":" 284 ","page_number":284},
  {"content":"\r\n\r\nخدا كه روايت كنند گفتگو كردم ، فرمود : خورشيد يك هفتادم نور كرسى است و كرسى يك هفتادم نور عرش و عرش يك هفتادم نور حجاب و حجاب يك هفتادم نور پرده ربوبيت ، اگر راست مى گويند ديده خود را از خورشيد عريان بىابر پر كنند .\r\n( 1 ) 8 - رسول خدا ( ص ) فرمود : چون مرا به آسمان بردند ، جبرئيل مرا به جايى رسانيد كه خود جبرئيل هم هرگز گام ننهاده بود و انكشافى به او دست داد خدا از نور عظمت خود آنچه را دوست داشت به او نمود .\r\nدر فرمودهء خداى تعالى :\r\nديده‌ها او را درك نكنند و او ديده‌ها را درك كند ( 2 ) 9 - امام صادق ( ع ) فرمود در تفسير گفتهء خدا ( 104 سوره 6 ) : « ابصار او را درك نكند » كه مقصود اين است كه در وهم نگنجد ، آيا ملاحظه مىكنى قول او را در آيه ديگر ( انعام - 104 ) كه مىفرمايد : « محققا براى شما از طرف پروردگارتان بصيرتهائى آمده است » مقصود ديدن به چشم نيست « هر كه بيند براى خود ديده » مقصود ديدن به چشم نيست « و هر كه كور باشد به ضرر خودش باشد » قصد نكرده است كورى چشم را همانا مقصود احاطه وهم است ، گفته شود فلانى به شعر بصير است و فلانى به فقه بصير است و فلانى به دراهم بصير است و فلانى به جامه‌ها بصير است ، خدا\r\n\r\n","description":"","footnote":"","page_name":" 285 ","page_number":285},
  {"content":"\r\n . \r\n","description":"","footnote":"","page_name":" 286 ","page_number":286},
  {"content":"\r\n\r\nبزرگتر از آن است كه به چشم ديده شود .\r\n( 1 ) 10 - ابى هاشم جعفرى گويد : از امام رضا ( ع ) پرسيدم كه خدا را توان وصف كرد ؟ فرمود : قرآن نمىخوانى ؟ عرض كردم :\r\nچرا ، فرمود : قول خداى تعالى را نخواندى : « لا تدر كه الأبصار » گفتم : چرا ، فرمود : ابصار را مىفهمى ؟ گفتم : آرى ، فرمود :\r\nچيست ؟ گفتم : ديد چشمها ، فرمود : اوهام دلها مهم‌تر است از ديد چشمها ، اوهام او را ادراك نكند و اوهام را درك كند .\r\n( 2 ) 11 - ابى هاشم جعفرى گويد : به ابو جعفر ( امام نهم ع ) گفتم : «  لا تُدْرِكُهُ الْأَبْصارُ وَ هُوَ يُدْرِكُ الْأَبْصارَ  » ؟ فرمود : اى ابا هاشم ، خاطره دلها باريكتر است از ديد چشمها ، سند و هند و شهرهائى كه نرفتى و به چشم نديدى به وهم خود در آورى ، و هم و خاطره دلها به حضرت او نرسد تا چه رسد به ديد چشمها .\r\n( 3 ) 12 - هشام بن حكم گويد : وسيلهء درك هر چيز دو ابزار است : حواس ( اعم از ظاهره و باطنه ) و دل ، ادراك حواس بر سه گونه است : 1 - ادراك بوسيلهء مداخله .\r\n2 - ادراك بوسيلهء تماس و چسبيدن .\r\n3 - ادراك بدون مداخله و تماس .\r\nادراك بوسيلهء مداخله در اصوات است و بوئيدنيها و خوردنيها .\r\n\r\n","description":"","footnote":"","page_name":" 287 ","page_number":287},
  {"content":"\r\n . \r\n","description":"","footnote":"","page_name":" 288 ","page_number":288},
  {"content":"\r\n\r\n( 1 ) ادراك بوسيلهء تماس معرفت اشكال است از مربع و مثلث و معرفت نرمى و زبرى ، گرمى و سردى .\r\nو اما ادراك بىتماس و مداخله در ديدن چشم است كه چيزها را بىتماس و مداخله در جاى آنها يا در خودش درك مىكند ، ادراك به ديده ، راهى دارد و سببى ، راهش هوا است و سببش روشنى و نور ، هر گاه راه آن پيوسته باشد ميان چشم و شىء منظور ، و سبب آن هم موجود باشد ، ديده آنچه را كه از الوان و اشخاص تحمل تواند درك كند و چون ديده متوجه چيزى شود كه راه نداشته باشد بر مىگردد و منعكس مىشود و ما وراء خود را مى نمايد مانند كسى كه در آينه نظر كند چون ديده او در آينه نفوذ نتواند كرد و راه عبور ندارد بر مىگردد و ما وراء خود را مىنمايد ، زيرا راه نفوذ ندارد و همچنين كسى كه در آب زلال نظر كند ، ديد او بر مىگردد و ما وراء خود را مىنمايد زيرا راه نفوذ ندارد .\r\nاما دل ، تسلط او بوسيله هواست و آنچه را در هوا است درك مىكند و توهم مىنمايد و اگر دل بدان چه در هوا نيست متوجه نشود برگشت كند و آنچه در هوا است مىنمايد ، براى خردمند نشايد كه دل را متوجه كند بدان چه در هوا وجود ندارد از امر توحيد و خداپرستى ، و اگر چنين كند همانى را كه در هوا باشد توهم كند چنانچه در موضوع امر بصر گفتيم ، خدا برتر است از اين كه شبيه خلقش باشد .\r\n\r\n","description":"","footnote":"","page_name":" 289 ","page_number":289},
  {"content":"\r\n . \r\n","description":"","footnote":"","page_name":" 290 ","page_number":290},
  {"content":"\r\n\r\n\r\nباب نهى از وصف خدا به غير آنچه خودش خود را بدان وصف كرده است\r\n( 1 ) 1 - عبد الرحيم بن عتيك قصير گويد بوسيله عبد الملك بن اعين به امام صادق ( ع ) نوشتم كه جمعى در عراق خدا را متصف به صورت و نقشه مىدانند ، خدا مرا قربانت كند اگر صلاح مىدانيد عقيدهء درست توحيد را به من بنويسيد ، چنين به من پاسخ نوشت :\r\nخدايت رحمت كناد ، از توحيد و مذهب هموطنان خود پرسيدى ؟\r\nبرتر است آن خدائى كه به مانندش چيزى نيست و او شنوا و بينا است برتر است از آنچه وصف تراشان و تشبيه‌كنندگان خدا به خلقش و افتراء گويندگان او را وصف كنند ، بدان ( خدايت رحمت كناد ) كه مذهب درست توحيد همان است كه در قرآن راجع به صفات خداى عز و جل نازل شده ، از خداى تعالى نيستى و تشبيه به خلق را نفى كن ، نه خدا نبودن درست است و نه خداى شبيه به خلق بايد معتقد بود كه او است خداى ثابت و موجود و برتر است از آنچه وصف تراشان گويند ، شما پاى از قرآن فراتر ننهيد تا پس از توضيح حق گمراه شويد .\r\n( 2 ) 2 - ابى حمزه گويد : على بن الحسين ( ع ) به من فرمود : اى ابو حمزه ، خدا به وصفى كه موجب محدوديت او باشد موصوف نشود ، پروردگار ما از صفت داشتن برتر است ، چگونه به وضع\r\n\r\n","description":"","footnote":"","page_name":" 291 ","page_number":291},
  {"content":"\r\n . \r\n","description":"","footnote":"","page_name":" 292 ","page_number":292},
  {"content":"\r\n\r\nمحدودى توصيف شود ، آنكه حدى ندارد و ديده‌ها را درك كند و هم او لطيف و خبير است .\r\n( 1 ) 3 - ابراهيم بن محمد خزاز و محمد بن حسين گويند : شرفياب حضور امام رضا ( ع ) شديم و برايش نقل كرديم اين حديث را كه محمد ( ص ) پروردگار خود را به صورت جوان كاملى در سن سى سال ديده است و گفتم كه : هشام بن سالم ، صاحب الطاق ، و ميثمى معتقدند كه اين جسم خدا تا ناف ميان تهى است ، و باقى تو پر است ، آقا براى خدا روى خاك به سجده افتاد ، و سپس فرمود :\r\nمنزهى تو ، نه تو را شناختند و نه يگانه دانستند و به همين جهت برايت صفت تراشيدند ، منزهى تو ، اگر تو را شناخته بودند به همانى كه خود را ستودى تو را مىستودند ، منزهى تو ، آخر چطور دلشان راه داد كه تو را به ديگران مانند كنند .\r\nبار خدايا ، من تو را وصف نكنم مگر بدان چه خود را بدان وصف كردى ، من تو را شبيه خلقت ندانم ، تو اهل هر خيرى هستى ، مرا از مردم ستمكار مساز ، سپس رو به ما كرد و فرمود : هر چه در وهم شما آيد ، به خاطر آريد كه خدا جز آن است ، سپس فرمود : ما آل محمد روش ميانه داريم كه غلوّكنندگان به ما نرسند و عقب ماندگان از ما سبقت نجويند ، اى محمد ، معناى اين حديث اين است كه وقتى محمد ( ص ) نظر به عظمت پروردگار خود كرد به سيماى جوان كامل و در سن سى سالگى بود . اى محمد ، پروردگار عز و جل بزرگتر از اين است كه به صفت آفريده‌ها باشد ، گويد : عرض كردم : قربانت ، پس دو پاى كى در سبزه‌زار بود ؟ فرمود : آن دو پاى محمد ( ص ) بود كه چون از دل به پروردگار خود نگريست ،\r\n\r\n","description":"","footnote":"","page_name":" 293 ","page_number":293},
  {"content":"\r\n . \r\n","description":"","footnote":"","page_name":" 294 ","page_number":294},
  {"content":"\r\n\r\n( 1 ) خدا او را در نورى چون نور حجب در آورد تا آنچه در حجب است براى او هويدا گردد ، نور خدا سبز دارد و سرخ دارد و سفيد و رنگهاى ديگر . اى محمد ، هر چه را كتاب و سنت گواه آن باشد ، ما به همان عقيده داريم .\r\n( 2 ) 4 - على بن الحسين ( ع ) فرمود : اگر اهل آسمان و زمين گرد آيند كه خدا را به عظمتى كه دارد بستايند ، توانائى ندارند .\r\n( 3 ) 5 - ابراهيم بن محمد همدانى گويد : من به آن مرد ( امام على نقى ع ) نوشتم كه : پيروان شما در اين ولايت در باره توحيد اختلاف نظر دارند ، به خط خود نوشت : منزه باد آن كه نه حدى دارد و نه وصف شود ، نيست به مانند او چيزى ، او است شنوا و بينا .\r\n( 4 ) 6 - محمد بن حكيم گويد : ابو الحسن موسى بن جعفر ( ع ) به پدرم نوشت : به راستى خدا بالاتر و والاتر و بزرگتر است از آنكه حقيقت وصفش فهم شود ، او را به همان وصف كنيد كه خودش خود را وصف كرده و از هر چه جز آن باز ايستيد .\r\n( 5 ) 7 - مفضل گويد : از أبو الحسن ( ع ) در باره صفت پرسيدم ،\r\n\r\n","description":"","footnote":"","page_name":" 295 ","page_number":295},
  {"content":"\r\n . \r\n","description":"","footnote":"","page_name":" 296 ","page_number":296},
  {"content":"\r\n\r\nفرمود : از آنچه در قرآن است در مگذر .\r\n( 1 ) 8 - محمد بن على قاسانى گويد : نوشتم به آن حضرت كه كسانى كه در اطراف ما هستند در باره توحيد اختلاف دارند ؟\r\nگويد : در جواب نوشت : منزه باد كسى كه نه حدى دارد و نه وصف شود و نيست به مانند او چيزى و او است شنوا و بينا ( 9 سوره 42 ) .\r\n( 2 ) 9 - بشر بن بشار نيشابورى گويد : نوشتم به آن مرد ( امام على نقى ع ) كه كسانى كه اطراف ما هستند در توحيد اختلاف دارند ، پاره‌اى گويند كه او جسم است و برخى از آنها گويند كه او صورت است ، در جواب من نوشت : منزه باد كسى كه نه حدى دارد و نه وصف شود و چيزى به او نماند ، و نيست به مانندش چيزى و او است شنوا و بينا .\r\n( 3 ) 10 - سهل گويد : سال 255 نوشتم به ابى محمد ( امام عسكرى ع ) كه : اى آقايم ، هم مذهبان ما در توحيد اختلاف نظر دارند ، بعضى از آنها مىگويند خدا جسم است و بعضى ديگر مى گويند خدا صورت است ، اى آقاى من اگر صلاح بدانيد كه به من بياموزيد آنچه را كه بر آن استوار بمانم و از آن در نگذرم براى اظهار لطف به چاكر خودتان عمل كنيد ، به خط خود نگارش كرد :\r\nاز موضوع توحيد پرسيدى و اين بحثى است كه شما از آن بركناريد ، خدا يگانه است ، يكتا است ، فرزند نياورده و فرزند نبوده و احدى همتاى او نيست ، آفريننده است و آفريده شده نيست ، او است تبارك و تعالى كه هر چه خواهد از اجسام و جز آن بيافريند و\r\n\r\n","description":"","footnote":"","page_name":" 297 ","page_number":297},
  {"content":"\r\n . \r\n","description":"","footnote":"","page_name":" 298 ","page_number":298},
  {"content":"\r\n\r\nخود جسم نيست ، هر صورت و نقشه‌اى به قلم قدرت بكشد و خودش صورت نيست ، ستايش او و الا است و نامهايش مقدس‌تر از آن است كه براى او مانندى باشد ، او است و جز او نيست ، نيست به مانندش چيزى و او است شنوا و بينا .\r\n( 1 ) 11 - فضيل بن يسار گويد : از امام صادق ( ع ) شنيدم مى فرمود :\r\nبه راستى خدا وصف نشود ، با اينكه در كتاب خود فرموده ( 91 سوره 6 ) : « خدا را به اندازهء شأن او بر آورد نكردند » و نتوانند كرد ، به هيچ اندازه خدا وصف نشود جز آنكه از آن بزرگتر است .\r\n( 2 ) 12 - امام صادق ( ع ) فرمود : خدا بزرگ است و و الا ، بنده‌ها نتوانند او را بستايند ، و به عمق بزرگواريش نرسند ، ديده‌ها او را درك نكنند و او ديده‌ها را درك كند و او است لطيف و خبير ، به چه طور است ، و در كجا ، و در چه سو است ، موصوف نباشد ، چگونه به چگونه است وصفش كنم ؟ با اينكه او چگونگى را پديد آورده است تا تحقق يافته ، چگونگى از آنجا شناخته شده است كه ما را با چگونگى آفريده است و گر نه تحققى نداشته ، يا چگونه او را به \" كجا است \" وصف كنم با اينكه او است كه كجا را بوجود آورده تا وصف كجائى به خود گرفته و ما جايگزينى را از آنجا فهم كرديم كه او ما را جايگزين ساخت ، يا چگونه او را به در چه سو است وصف كنم با اينكه او است آن كه به در چه سوى است تحقق بخشيد تا چه سوئى نمودار گرديد ، و ما به سوى آفرينى او براى ما ، سوى را فهميديم . نتيجه اينكه خداى تبارك و تعالى به هر مكان اندر است و از هر چيز بيرون است ، ديده‌هايش\r\n\r\n","description":"","footnote":"","page_name":" 299 ","page_number":299},
  {"content":"\r\n . \r\n","description":"","footnote":"","page_name":" 300 ","page_number":300},
  {"content":"\r\n\r\nدرك نكنند و او ديده‌ها را درك كند ، نيست شايسته پرستش جز او و فراز است و بزرگوار ، و او است لطيف و خبير .\r\n\r\nباب نهى از جسم و صورت در بارهء خدا\r\n( 1 ) 1 - على بن أبى حمزه گويد : به امام صادق ( ع ) گفتم : من از هشام بن حكم شنيدم كه از شما روايت كرده است ، خدا جسمى است ، تو پر و نورانى ، و شناختن او بديهى و ذوقى است و خدا به هر كدام بندگانش كه بخواهد بدان منت مىنهد ، فرمود : منزه باد كسى كه هيچ كس نداند او چگونه است جز ذات او ، نيست به مانندش چيزى و او است شنوا و آگاه ، نه حدى دارد و نه محسوس گردد و نه بسيده شود و نه ( ديده‌ها و نه ) حواس او را دريابند ، نه در چيزى گنجد و نه جسم است و نه صورت ، نه در معرض نقشه بندى است و نه محدوديت .\r\n( 2 ) 2 - حمزه بن محمد گويد : به ابو الحسن ( ع ) نوشتم و از جسم و صورت خدا پرسيدم ، جواب نوشت : منزه باد كسى كه نيست به مانندش چيزى ، نه جسم است و نه صورت .\r\nمحمد بن ابى عبد الله هم آن را روايت كرده ولى نام آن مرد را نبرده .\r\n( 3 ) 3 - محمد بن زيد گويد : خدمت امام رضا ( ع ) رسيدم تا از\r\n\r\n","description":"","footnote":"","page_name":" 301 ","page_number":301},
  {"content":"\r\n . \r\n","description":"","footnote":"","page_name":" 302 ","page_number":302},
  {"content":"\r\n\r\nتوحيد بپرسم ، او خود برايم ديكته كرد كه :\r\nحمد از آن خدا است كه همه چيز را پديده هستى داده و ابتكارى به جا نموده است ، نه چيزى پيش آفرينش او بوده تا اختراع صدق نكند و نه علت و سببى در ميان بوده كه ابتكار درست نيايد ، هر چه را چنانچه خواست آفريد و در اين آفرينش تنهائى گزيد براى اظهار حكمت و حقيقت ربوبيت خود ، خردها او را در چنگ نيارند و اوهام به وى نرسند ، ديده‌ها او را درك نكنند و در اندازه نگنجد ، زبان تعبير در برابر آستان او درمانده و ديده‌ها در فرود هستى او خود را ببازند ، صفات گوناگون در حضرت او گم و سرنگونند ، بىپرده در نهانى عميق نهفته است و بىپوشش كلانى خود را در پرده گرفته ، ناديده شناخته شده و بىتصوير ستوده گرديده و بىجسمى نشانه‌گذارى شده ، نيست شايسته پرستشى جز خداى بزرگ و برتر .\r\n( 1 ) 4 - محمد بن حكيم گويد : براى أبو ابراهيم ( امام كاظم ع ) گفتهء هشام بن سالم جواليقى را بيان كردم و گفتهء هشام بن حكم را حكايت نمودم كه خدا را جسم دانند ، فرمود : به راستى چيزى به خداى تعالى مانند نيست ، چه هرزه‌درائى و ياوه‌سرائى كهتر از گفتار كسى است كه آفريننده هر چيز را به جسم بودن يا صورت يا وضع مخلوق يا محدوديت يا به داشتن اندام وصف كند ، خدا بسيار از اين گفتار برتر است .\r\n( 2 ) 5 - محمد بن فرج رخجى گويد : به ابى الحسن ( ع ) نوشتم و از او در بارهء آنچه هشام بن حكم و هشام بن سالم در صورت داشتن\r\n\r\n","description":"","footnote":"","page_name":" 303 ","page_number":303},
  {"content":"\r\n . \r\n","description":"","footnote":"","page_name":" 304 ","page_number":304},
  {"content":"\r\n\r\nخدا گفته‌اند پرسيدم ، جواب نوشت : گيجى سرگردان را از خود دور كن ، و از شيطان به خداوند پناه بر ، قول حق آن نيست كه آن دو هشام گفته‌اند .\r\n( 1 ) 6 - يونس بن ظبيان مىگويد : خدمت امام صادق ( ع ) رسيدم و به آن حضرت عرض كردم كه : هشام بن حكم گفتار ناهنجار مفصلى دارد و من چند كلمه‌اش را براى شما مختصر مى كنم ، او معتقد است كه خدا جسم است زيرا چيزها دو قسم باشند :\r\nجسم ، و اثر و كار جسم ، و نمىشود كه صانع فعل و اثر باشد ولى جائز است كه فاعل باشد .\r\nامام صادق ( ع ) فرمود : واى بر او ، نمىداند كه جسم محدود است و نهايت دارد و صورت هم محدود است و نهايت دارد ، اگر داراى حد شد در معرض فزونى و كاستى است و هر چه در معرض فزونى و كاستى است مخلوق است . گويد : گفتم : پس من در اين باره چه بگويم ؟ فرمود : خدا نه جسم است و نه صورت ، او جسم آفرين همه اجسام و صورتگر صور است ، جزء ندارد ، نهايت ندارد ، فزون نشود و نكاهد ، اگر چنان باشد كه آنها گويند ميان خالق و مخلوق و آفريننده و آفريده فرقى نماند ، ولى او پديدارنده است و فرق او با كسى كه جسمش آفريده و صورتگريش كرده و پديدش آورده اين است كه چيزى به او نماند و او هم به چيزى نماند .\r\n( 2 ) 7 - حسن بن عبد الرحمن حمانى گويد : به ابى الحسن موسى\r\n\r\n","description":"","footnote":"","page_name":" 305 ","page_number":305},
  {"content":"\r\n . \r\n","description":"","footnote":"","page_name":" 306 ","page_number":306},
  {"content":"\r\n\r\nبن جعفر ( ع ) گفتم : هشام بن حكم معتقد است خدا جسمى است كه نيست به مانند او چيزى ، دانا است ، شنوا است ، بينا است ، توانا است ، متكلم است ، ناطق است ، و كلام و قدرت و علم در يك روشند و هيچ كدامشان آفريده نيستند ، فرمود : خدا او را بكشد ، نمى داند كه جسم محدود است و كلام جز متكلم است ، پناه به خدا ، به خدا از اين گفته پناه مىبرم ، خدا نه جسم است و نه صورت و نه محدود است و هر چيزى جز او مخلوق است ، همانا هر چيز به ارادهء او است و به خواست او ، بىگفته و ترديد در خاطر ، و نياز به زبان .\r\n( 1 ) 8 - محمد بن حكيم گويد : براى أبو الحسن ( ع ) گفتهء هشام جواليقى را بيان كردم و آنچه در بارهء جوان كامل مىگويد و گفتهء هشام بن حكم را هم برايش بيان كردم ، فرمود : چيزى نيست كه مانند خدا باشد .\r\n\r\nباب صفات ذات\r\n( 2 ) 1 - أبو بصير گويد : از امام صادق ( ع ) شنيدم مىفرمود :\r\nهميشه خداى عز و جل پروردگار ما بوده است و علم ذات او بوده گاهى كه اصلا معلومى نبوده ، شنوائى ذاتش بوده آن گاه كه مسموعى وجود نداشته ، ديدن ذاتش بوده آن گاه كه ديده شده\r\n\r\n","description":"","footnote":"","page_name":" 307 ","page_number":307},
  {"content":"\r\n . \r\n","description":"","footnote":"","page_name":" 308 ","page_number":308},
  {"content":"\r\n\r\nنبوده ، قدرت ذاتش بوده و مقدورى نبوده و چون اشياء را پديد آورد و معلومى تحقق يافت ، علم او تعلق به معلوم يافت و شنوائى او تعلق به مسموع يافت و ديد او تعلق به ديده شده يافت و قدرتش بر مقدور . گويد : گفتم پس هميشه خدا در حركت بوده است ؟ فرمود :\r\nبرتر است خدا از آن ، زيرا حركت صفتى است كه با فعل پديد شود ، گويد : گفتم خدا هميشه متكلم بوده ؟ گويد : فرمود : به راستى كلام صفت پديدارشده‌اى است ولى ازلى نيست و خداى عز و جل بوده است و متكلم نبوده .\r\n( 1 ) 2 - محمد بن مسلم گويد : از امام باقر ( ع ) شنيدم مىفرمود :\r\nخداى عز و جل بود و چيز ديگرى با او نبود و هميشه دانا بود بدان چه خواهد بود و دانش او بدان پيش از بودنش مانند دانش او باشد بدان پس از بودنش .\r\n( 2 ) 3 - كاهلى گويد : به ابو الحسن ( ع ) در ضمن دعائى نوشتم :\r\nالحمد الله منتهى علمه حمد از آن خداست تا نهايت دانشش ، به من نوشت : مبادا بگوئى نهايت دانشش ، براى علم او نهايتى نيست ولى بگو نهايت رضايتش .\r\n( 3 ) 4 - از ايوب بن نوح است كه به ابو الحسن ( ع ) نوشت و از او پرسيد از خداى عز و جل كه آيا مىدانست همه چيز را پيش از آنكه همه چيز را بيافريند و هستى به آنها دهد يا آن را نمىدانست تا آنها را آفريد و آفرينش و بودن آنها را اراده كرد و هنگام آفرينش آنچه آفريد آن را دانست و هنگام بوجود آوردن موجودات به آنها\r\n\r\n","description":"","footnote":"","page_name":" 309 ","page_number":309},
  {"content":"\r\n . \r\n","description":"","footnote":"","page_name":" 310 ","page_number":310},
  {"content":"\r\n\r\nعلم پيدا كرد ؟ ، به خط خودش نگارش كرد كه : هميشه خدا همه چيز را مىدانست پيش از آنكه آنها را بيافريند به همان نحوى كه آنها را پس از آفريدن مىدانست .\r\n( 1 ) 5 - جعفر بن محمد بن حمزه گويد : نوشتم بدان مرد و از او پرسيدم كه دوستانت در بارهء علم خدا اختلاف دارند ، برخى گويند هميشه خدا دانا بوده حتى پيش از آفريدن چيزها و برخى گويند نگوئيم هميشه خدا دانا بوده زيرا معنى علم دارد اين است كه خلق كرده و اگر علم او را به مخلوقات ازلى دانيم در ازل چيزى با او ثابت كرده‌ايم ، خدا مرا قربانت كند اگر صلاح دانى كه در اين موضوع چيزى به من بياموزى كه بر آن بپايم و از آن در نگذرم موجب تشكر است ، به خط خودش به من نوشت : هميشه خداى تبارك و تعالى ذكره عالم بوده است .\r\n( 2 ) 6 - فضيل بن سكره گويد : به امام باقر ( ع ) نوشتم : قربانت اگر لطف كنيد و به من بياموزيد كه خداى جل وجهه پيش از آنكه خلق را بيافرينده مىدانست كه يگانه است ، زيرا دوستان و پيروانت در اين باره اختلاف كردند ، جمعى گويند خدا پيش از آنكه خلق را بيافريند مىدانست و بعضى گويند معنى مىدانست خلق مى كرده است و او امروز مىداند كه او بوده است و جز او نبوده است پيش از آفرينش موجودات ، و گويند اگر بگوئيم كه خدا قبل از آفريدن موجودات عالم بود كه او است و جز او نيست ديگرى را با او در ازل ثابت كرده‌ايم ، اگر صلاح دانى اى سيد من كه به من مطلبى بياموزى كه از آن هرگز عدول نكنم ، چه خوب است .\r\n\r\n","description":"","footnote":"","page_name":" 311 ","page_number":311},
  {"content":"\r\n . \r\n","description":"","footnote":"","page_name":" 312 ","page_number":312},
  {"content":"\r\n\r\nجواب نوشت : خداى تبارك و تعالى ذكره هميشه عالم بوده است .\r\n\r\nباب ديگرى كه از باب اول و تتميم آن محسوب است\r\n( 1 ) 1 - محمد بن مسلم از امام باقر ( ع ) در صفت قديم روايت كرده كه فرمود به اين طريق است : به راستى او يگانه است و بىنياز است و أحدى المعنى است يعنى در ذات او معانى مختلف و متعدد كه مبدأ صفات عالم ، حى ، قادر ، و . . و . . است وجود ندارد و همه اين اوصاف از يك وجود كامل سرچشمه دارد ، گويد : عرض كردم : قربانت ، جمعى از مردم عراق معتقدند كه او مىشنود به قوه‌اى كه جز قوه‌اى كه با آن مىبيند و مىبيند با جز آنچه مى شنود ، گويد : فرمود : دروغ گفتند و ملحد شدند و خدا را تشبيه كردند ، خدا از اين برتر است ، به راستى او شنوا و بينا است ، مى شنود به همان چيزى كه مىبيند و مىبيند با همانى كه مىشنود ، گويد : گفتم : گويند خدا بصير است طبق معنائى كه آنها در ديدن تعقل مىكنند ، گويد : فرمود : خدا برتر است از اين ، همانا تعقل نحوهء معين و خاص ، در موضوع صفت مخلوق تصور مىشود و خدا چنين نيست .\r\n( 2 ) 2 - هشام بن حكم در ضمن حديث سؤال زنديق از امام صادق ( ع ) گويد كه : آن زنديق گفت : تو مىگوئى خدا شنوا و\r\n\r\n","description":"","footnote":"","page_name":" 313 ","page_number":313},
  {"content":"\r\n . \r\n","description":"","footnote":"","page_name":" 314 ","page_number":314},
  {"content":"\r\n\r\nبينا است ؟ امام فرمود : آرى او شنوا و بينا است ، شنوا است بىاندام ، بينا است بىابزار ، بلكه به ذات خود مىشنود و به ذات خود مىبيند و گفتهء من به ذات خود شنوا است اين معنا را ندارد كه او چيزى است و نفس او چيز ديگرى ولى تعبير به نفس براى اين بود كه به حساب نفس خود تعبير كرده باشم چون من مورد سؤال هستم و براى اينكه تو بفهمى زيرا تو سئوال‌كننده‌اى و در نتيجه مىگويم كه : از كل وجود خود مىشنود نه به اين معنى كه كل و جزئى دارد ، چون كل در وجود ما بعض دارد ، ولى در وجود او چنين نيست بلكه باز هم مقصود من فهماندن به تو است و تعبير از لوازم خودم و برگشت همه گفتارم جز اين نيست كه او شنوا ، بينا ، دانا و آگاه است بىاختلافى در ذات او و مبدأ صفات او .\r\n\r\nباب اراده و بيان اينكه اراده از صفات فعل است و بيان سائر صفات فعل\r\n( 1 ) عاصم بن حميد گويد : از امام صادق ( ع ) پرسيدم ، گفتم : خدا هميشه اراده دارد ؟ فرمود : داشتن اراده با وجود مرادى است ، خدا هميشه دانا و توانا بوده و سپس اراده كرده است ( براى ايجاد موجودات عالم امكان ) .\r\n\r\n","description":"","footnote":"","page_name":" 315 ","page_number":315},
  {"content":"\r\n . \r\n","description":"","footnote":"","page_name":" 316 ","page_number":316},
  {"content":"\r\n\r\n( 1 ) 2 - بكير بن اعين گويد : به امام صادق ( ع ) گفتم : دانش و خواست خدا ، دو چيزند يا يكى ؟ فرمود : دانستن خواستن نيست ، ندانى كه گوئى : اين كار را بكنم اگر خدا خواهد و نگوئى اين كار را بكنم اگر خدا داند ، اينكه گوئى اگر خدا خواهد دليل است كه هنوز نخواسته و اگر خواهد همان باشد كه او خواهد چنانچه او خواهد و دانستن خدا پيش از خواستن و مشيت است .\r\n( 2 ) 3 - صفوان بن يحيى گويد : به ابى الحسن ( ع ) گفتم : به من خبر ده از اراده از طرف خدا و از طرف خلق ، گويد : در پاسخ من فرمود : اراده در خلق همان آهنگ درون است و آن كارى كه پس از آن از آنها عيان گردد ، و اما از طرف خداى تعالى اراده همان پديد آوردن فعل است نه جز آن زيرا خدا زمينه‌سنجى و توجه قلبى و انديشه ندارد ، اين صفات در او نيست و از صفات خلق است و اراده‌اش همان فعل است و نه جز آن . بدان گويد : باش و مىباشد ، بىلفظ و نطق به زبان و توجه دل و تفكر و اين طرز آفرينش او هم چگونگى ندارد و قابل توصيف نيست چنانچه خود او چگونگى ندارد .\r\n( 3 ) 4 - امام صادق ( ع ) فرمود : خدا خود مشيت را بىواسطه آفريد و همه چيز را به مشيت آفريد .\r\n( 4 ) 5 - يكى از اصحاب ما گويد : من در مجلس امام باقر ( ع )\r\n\r\n","description":"","footnote":"","page_name":" 317 ","page_number":317},
  {"content":"\r\n . \r\n","description":"","footnote":"","page_name":" 318 ","page_number":318},
  {"content":"\r\n\r\nبودم كه عمرو بن عبيد خدمت آن حضرت رسيد و به او گفت :\r\nقربانت ، قول خداى تبارك و تعالى ( 84 سوره 20 ) : « هر كه خشم من بر او ريزد محققا در افتد » بفرمائيد اين خشم چيست ؟ امام فرمود :\r\nآن كيفر است اى عمرو ، مطلب حق اين است كه هر كه معتقد باشد خدا از وضعى به وضع ديگر در آيد او را به صفت مخلوق وصف كرده و به راستى چيزى خدا را تكان ندهد تا او را دگرگونه نمايد .\r\n( 1 ) 6 - هشام بن حكم در ضمن حديث زنديقى كه از امام صادق ( ع ) پرسش كرد گويد : در ضمن از آن حضرت پرسيد : او خشنودى و خشم دارد ؟ امام فرمود : آرى ولى نه از جنس آنچه در مخلوق باشد ، چون رضايت وقتى به مخلوقى گرايد او را از حالى به حالى بگرداند ، زيرا مخلوق تهى و ساختگى و درآميخته است و نفوذ پذير است و خالق ما از چيزى نفوذ نپذيرد زيرا يگانه است ، ذاتش يكتا و صفتش يكتا است ، رضاى او پاداش دادن او است و خشمش كيفر كردن او ، بىآنكه چيزى در او تأثير كند و او را به هيجان آرد و از حالى به حالى بگرداند ، زيرا اين از صفات مخلوق درمانده و نيازمند است .\r\n( 2 ) 7 - امام صادق ( ع ) فرمود : مشيت پديد شده است .\r\n\r\n","description":"","footnote":"","page_name":" 319 ","page_number":319},
  {"content":"\r\n . \r\n","description":"","footnote":"","page_name":" 320 ","page_number":320},
  {"content":"\r\n\r\n\r\n( كليات گفتار در باره صفات ذات و صفات فعل )\r\n\r\nتعريفات و قواعد :\r\n( 1 ) 1 - وصف خدا به مركب از دو چيزى كه موجود باشند ، نشانه صفت فعل است .\r\nمثال - تو در عالم در باره خدا ثابت مىكنى ما يريد و ما لا يريد - آنچه اراده كند و اراده نكند ، ما يرضاه و ما يسخطه - آنچه خشنودش كند و آنچه به خشمش آرد ، آنچه دوست دارد و آنچه دشمن دارد ، اينها همه صفات فعل باشند و اگر اراده هم مانند علم و قدرت صفت ذات بود ، وجود ما لا يريد اين صفت را نقض مىكرد و موجب بروز اختلال در ذات حق مىشد ، اگر ( ما يحب ) صفت ذات بود ( ما يبغض ) نقض آن بود ، نبينى كه در عالم هستى چيزى درك نكنيم كه بر او صادق آيد خدا او را نمىداند يا بر او قدرت ندارد .\r\n2 - صفات ذات خدا كه ازلى هستند در عالم هستى زمينه مخالف ندارند ، ما هرگز خدا را وصف نكنيم به اينكه : قدرت دارد ، عجز دارد ( يعنى دو جمله ما يقدر و ما لا يقدر عليه ) صادق نباشد يا اينكه علم دارد و جهل و سفه دارد و حكمت دارد و خطاء دارد ، عزت دارد و ذلت دارد ، يعنى اين جمله‌ها : ( ما يعلم و مالا يعلم ما احكم خلقه و مالم يحكم خلقه يعز و لا يعز ) هيچ كدام صادق نباشند ولى صحيح باشد كه گفته شود :\r\nالف - دوست دارد خدا هر كه اطاعت او كند و دشمن دارد\r\n\r\n","description":"","footnote":"","page_name":" 321 ","page_number":321},
  {"content":"\r\n . \r\n","description":"","footnote":"","page_name":" 322 ","page_number":322},
  {"content":"\r\n\r\n( 1 ) هر كه نافرمانى او كند .\r\nب - مهر ورزد خدا با هر كه او را فرمانبرد و دشمنى ورزد با هر كه او را نافرمانى كند .\r\nج - خشنود گردد خدا و خشم كند ، در دعا هم مىگوئى :\r\nبار خدايا از من خشنود باش ، به من خشم مكن ، به من مهر ورز ، با من بد ميانديش . ولى درست نباشد كه گفته شود :\r\nالف - خدا مىتواند بداند و مىتواند كه نداند .\r\nب - خدا مىتواند كه سلطان باشد و مىتواند كه سلطان نباشد .\r\nج - خدا مىتواند عزيز و حكيم باشد و مىتواند عزيز و حكيم نباشد .\r\nد - خدا مىتواند جواد باشد و مىتواند جواد نباشد .\r\nه - خدا مىتواند آمرزنده باشد و مىتواند آمرزنده نباشد .\r\n3 - هر چه صفت ذات باشد اراده بدان متعلق نشود جائز نيست گفته شود : خدا اراده كرده كه رب و قديم و عزيز و حكيم و مالك و عالم و قادر باشد ، زيرا اينها از صفات ذاتند و اراده از صفات فعل است ، ندانى كه گفته مىشود : خدا اين را اراده كرده و آن را اراده نكرده .\r\n4 - در برابر هر صفت ذاتى خدا ، ضد و مخالف آن از ذات او منتفى باشد :\r\nمثال - گفته مىشود : حى ، عالم ، سميع ، بصير ، عزيز ، حكيم ، غنى ، ملك ، حليم ، عدل ، كريم . جهل ضد علم است و عجز ضد قدرت و موت ضد حيات و ذلت ضد عزت و خطاء ضد حكمت و عجله و نادانى ضد حلم ، و جور و ظلم ضد عدل ، و اين اضداد صفات ثبوتيه از ذات خدا بطور مطلق منتفى هستند .\r\n\r\n","description":"","footnote":"","page_name":" 323 ","page_number":323},
  {"content":"\r\n . \r\n","description":"","footnote":"","page_name":" 324 ","page_number":324},
  {"content":"\r\n\r\n\r\nباب حدوث اسماء\r\n( 1 ) 1 - امام صادق ( ع ) فرمود : به راستى خداى تبارك و تعالى يك نامى آفريد به اين اوصاف :\r\n1 - آواز حرفى ندارد .\r\n2 - به زبان گفته نشود .\r\n3 - شخصيتش در جسد و كالبدى نيست .\r\n4 - شباهت به چيزى مطلقا ندارد .\r\n5 - هيچ رنگ آميزى در او نيست .\r\n6 - اين سو و آن سو از آن منتفى است و حد و نهايت در آن نيست .\r\n7 - احساس هر متوهم تيز نظرى از آن ممنوع است .\r\n8 - در پرده است و نهان نيست .\r\nاين نام را كلمهء تامه مقرر ساخت و از چهار جزء همزمان آن را بپرداخت و سه نام از آن را براى نياز خلق پديدار كرد و يكى را در پرده گذاشت و آن اسمى است مكنون و مخزون ، اين نامها كه پديدار شد ظاهرشان الله تبارك و تعالى است ، خداى براى هر يك از اين نامهاى سه‌گانه چهار ركن مقرر ساخت كه مىشود 12 ركن و براى هر ركنى از آنها سى اسم مقرر ساخت كه بدان منسوبند ، پس خداست ، رحمان ، رحيم ، ملك ، قدوس ، خالق ، بارى ، مصور ، حى ، قيوم ، بىچرت و خواب ، دانا ، آگاه ، شنوا ، بينا ، حكيم ، عزيز ، جبار ، متكبر ، علىّ ، و عظيم ، مقتدر ، قادر ، سلام ، مؤمن ، مهيمن ، [ بارى 
  ] ،\r\n\r\n","description":"","footnote":"","page_name":" 325 ","page_number":325},
  {"content":"\r\n . \r\n","description":"","footnote":"","page_name":" 326 ","page_number":326},
  {"content":"\r\n\r\n( 1 ) منشى ، بديع ، رفيع ، جليل ، كريم ، رازق ، زنده‌كننده ، ميراننده ، مبعوث كن و وارث جهان ، اين اسماء و اسماء حسناى ديگر تا سيصد و شصت اسم تمام شود همه منسوب به اين سه هستند و اين سه اسم اركانند و آن اسم مكنون مخزون بوسيلهء اين سه اسم ظاهر مخفى شده است و اين است تفسير گفته خدا ( 110 سوره 17 ) :\r\n« بگو بخوانيد خدا را يا بخوانيد رحمان را ، هر كدام را بخوانيد براى او اسماء حسنى وجود دارد » .\r\n( 2 ) 2 - ابن سنان گويد : از امام رضا ( ع ) پرسيدم : آيا خداى عز و جل به ذات خود عارف بود ، پيش از آنكه خلق را بيافريند ؟\r\nفرمود : آرى ، گفتم : آن را مىديد و مىشنيد ؟ فرمود : نيازى بدان نداشت ، چون نه از آن پرسشى داشت و نه خواهشى ، او خودش بود و خودش او بود ، نيروى او نفوذ داشت و نيازى نداشت كه خود را نام برد ، ولى او نامهائى براى ديگران بر خود نهاد و برگزيد تا او را بدانها بخوانند ، زيرا اگر او را به نام نخوانند شناخته نگردد ، اول نامى كه براى خود برگزيد ، على و عظيم است ، زيرا او برتر از همه چيز است ، معنايش الله است و نامش على و عظيم است آن اول نامهاى او است كه فراز است بر هر چيزى .\r\n( 3 ) 3 - محمد بن سنان گويد : از آن حضرت ( ع ) پرسيدم از اسم ( خدا ) كه چيست ؟ فرمود : صفتى است كه بدان وصف شود .\r\n( 4 ) 4 - امام صادق ( ع ) فرمود : نام خدا جز ذات خدا است ، بر\r\n\r\n","description":"","footnote":"","page_name":" 327 ","page_number":327},
  {"content":"\r\n . \r\n","description":"","footnote":"","page_name":" 328 ","page_number":328},
  {"content":"\r\n\r\n( 1 ) آنچه عنوان چيز صادق آيد آفريده باشد جز ذات خدا كه چيز است و آفريده نيست ، اما هر چه به زبان تعبير شود و به دست انجام گردد مخلوق باشد و خود الله ( به مفهوم ذات واجب الوجود جامع هر كمال و مبرى از هر نقص ) هم يك جلوهء نهائى است از جلوه‌هاى او ، آن سرچشمه اين جلوه نهائى در حقيقت خود جز اين نهايت است ، جلوه نهائى را وصف توان كرد ، هر چه به وصف آيد از نيروى صنعت زايد و صانع چيزها ( جهان ) به حدى كه نام توان بر آن نهاد وصف نشود ، پديد آورده نيست تا پديدش او به ساختن و عمل ديگرى باشد ، هيچ جلوه‌اى نكند جز آنكه جز او باشد ، هر كه اين حقيقت را بفهمد هرگز نلغزد ، توحيد پاك همين است ، آن را در نظر داريد و باور كنيد و به توفيق خدا بفهميد ، هر كه معتقد است خدا را در جلوه يا نمايش يا نمونه مىشناسد مشرك است ، زيرا جلوه و نمونه و نمايش او جز او است و همانا او يگانه است و يگانه‌اش خوانند ، كسى كه عقيده دارد خدا را به جز او شناسد چگونه يگانه‌شناس است همانا شناختن خدا اين است كه خود او را بشناسد ، هر كه خود او را نشناسد او را نشناخته و همانا ديگرى را شناخته ، ميان خالق و مخلوق چيزى فاصله نيست ، خدا همه چيز را بىمايه و از هيچ چيز آفريده ، خدا به اسماء خود ناميده شود ، و جز اسماء خود باشد ، اسماء جز او باشند .\r\n\r\n","description":"","footnote":"","page_name":" 329 ","page_number":329},
  {"content":"\r\n . \r\n","description":"","footnote":"","page_name":" 330 ","page_number":330},
  {"content":"\r\n\r\n\r\nباب معانى اسماء الهيه و اشتقاق آنها\r\n( 1 ) 1 - عبد الله بن سنان گويد : از امام صادق ( ع ) تفسير « بسم الله الرحمن الرحيم » را پرسيدم ، فرمود : باء - بهاى خدا است ( روشنى ) و سين - سناى خدا است ( درخشش ) و ميم - مجد خدا است ، بعضى روايت كرده‌اند كه ميم ملك خدا است ، خدا معبود هر چيز است و بخشاينده به همه خلق خود و مهربان به مؤمنان به خصوص .\r\n( 2 ) 2 - از هشام بن حكم روايت شده كه از امام صادق ( ع ) در بارهء اسماء خدا و اشتقاق آنها پرسيد :\r\nس - الله از چه مشتق است و اصلش چه بوده است ؟\r\nج - اى هشام ، الله از إله باز گرفته شده ( پرستش شده ) و إله را حقيقت شايسته پرستشى بايست است ، نام جز صاحب نام است هر كه نام را بىمعنى پرستد محققا كافر است و چيزى را نپرستيده ، هر كه نام و معنى را با هم پرستد ، محققا مشرك است و دو تا را پرستيده و هر كه معنى را تنها و قطع نظر از نام پرستد ، اين خداپرستى است ، اى هشام خوب فهميدى ؟\r\nس - آقا بيشتر برايم بفرمائيد .\r\nج - خدا نود و نه اسم دارد ، اگر اسم همان صاحب اسم بود در زير هر اسمى معبودى بود ولى خدا يك حقيقتى است كه همهء اين اسمها دليل بر آنند و همه جز آنند ، اى هشام نان اسم خوردنى است ،\r\n\r\n","description":"","footnote":"","page_name":" 331 ","page_number":331},
  {"content":"\r\n . \r\n","description":"","footnote":"","page_name":" 332 ","page_number":332},
  {"content":"\r\n\r\nآب اسم نوشيدنى ، جامه اسم پوشيدنى ، آتش اسم سوزاننده ، اى هشام خوب فهميدى كه بتوانى نقل كنى و مبارزه كنى بدان با دشمنان ما كه با خداى عز و جل ديگرى را همراه دانند .\r\nهشام - آرى .\r\nامام - اى هشام ، خدا تو را بدان سود بخشد و پايدار دارد .\r\nهشام گويد : به خدا از آن روز تاكنون كسى مرا در موضوع توحيد مقهور و درمانده نكرده است .\r\n( 1 ) 3 - ابو الحسن موسى بن جعفر ( ع ) از معنى اللَّه ، فرمود :\r\nمسلط است بر هر چه خرد باشد يا كلان .\r\n( 2 ) 4 - عباس بن هلال گويد : از امام رضا ( ع ) قول خدا : « الله نور السموات و الارض » را پرسيدم ، فرمود : يعنى هادى اهل آسمان است و هادى اهل زمين . و در روايت برقى گفته : هدايت كرد هر كه را در آسمان است و هدايت كرد هر كه را در زمين است .\r\n( 3 ) 5 - ابن ابى يعفور گويد : از امام صادق ( ع و از قول خداى عز و جل : «  هُوَ الْأَوَّلُ وَ الْآخِرُ  » پرسيدم گفتم : اما معنى اول را مىدانيم و اما كلمه آخر را شما براى ما معنى كنيد ، فرمود : مطلب اين است كه هر چيزى جز خدا نابود شود يا ديگر گونه گردد يا تغيير و زوال\r\n\r\n","description":"","footnote":"","page_name":" 333 ","page_number":333},
  {"content":"\r\n . \r\n","description":"","footnote":"","page_name":" 334 ","page_number":334},
  {"content":"\r\n\r\nدر آن راه يابد يا رنگ به رنگ شود يا ژست و وصف خود را عوض كند و يا از فزونى به كاهش گرايد و يا از كاستى به فزونى ، همان پروردگار جهانيان است كه از ازل تا ابد به يك حال است ، او است اول پيش از هر چيز ، او است آخر همه چنانچه هميشه بوده است ، اوصاف و نمايشات او مختلف نگردد چنان كه از ديگران ، مثلا انسان يك بار خاك باشد و يك بار گوشت و خون و يك بار استخوان پوسيده و خاكسترى و مثلا خرماى نارس يك بار كرف است و يك بار غوره و يك بار رطب شيرين و تر و يك بار خرماى خشك .\r\n( 1 ) 6 - ميمون البان گويد : من از امام صادق ( ع ) در جواب سؤال از معنى اول و آخر شنيدم كه فرمود : اول يعنى آغازى كه پيش از او آغازى نبوده و نخستى بر او پيشى نجسته و آخرى است كه نهايت ندارد چنانچه از اين كلمه در وصف مخلوق فهم شود ولى قديم است و اول است و آخر ، هميشه بوده و هميشه خواهد بود ، او را نه آغازى است و نه انجامى ، پديدش بر او واقع نشود و از حالى به حالى نگردد ، آفريننده هر چيزى است .\r\n( 2 ) 7 - ابو هاشم جعفرى گويد : من خدمت امام ابو جعفر دوم بودم ، مردى از او پرسشى كرد ، گفت : به من بگو كه پروردگار تبارك و تعالى اسماء و صفاتى دارد در قرآنش و اسماء و صفاتش همان خود او هستند ؟ امام فرمود : اين سخن دو وجه دارد : اگر\r\n\r\n","description":"","footnote":"","page_name":" 335 ","page_number":335},
  {"content":"\r\n . \r\n","description":"","footnote":"","page_name":" 336 ","page_number":336},
  {"content":"\r\n\r\n( 1 ) مقصود تو كه اينها خود او هستند اين است كه خدا با تكثّر و تعدّد اين اسماء و صفات دچار تكثر و تعدد شود خدا از اين برتر است و اگر تو مىگوئى اين اسماء و صفات او هميشه بودند اين هم دو معنى دارد : اگر مقصودت اين است كه هميشه در علم او بودند و هميشه سزاوار آنها بوده ، بايد گفت : آرى ، و اگر مىخواهى بگوئى هميشه مفهوم و تلفظ و تقطيع حروف آنها وجود داشته ، بايد گفت :\r\nمعاذ الله كه با خدا چيز ديگرى بوده است ، بلكه خدا بود و خلقى نبود و سپس آنها را خلق كرد و اسماء و صفات خود را وسيله ميان خود و خلق خود ساخت تا بوسيله آنها به درگاه وى زارى كنند و او را بپرستند و اينها ذكر او باشند ، خدا بود و ذكرى نبود و آنچه به وسيله اين ذكرها از او ياد شود همان خداى قديمى است كه هميشه بوده ، و اسماء و صفات مخلوقند با معانى كه مبدأ آنها است و مقصود از همه آن خدائى است كه اختلاف بر او نشايد و نه پيوستن و ايتلاف ، جدائى و پيوست از آن تجزيه پذير است پس خدا به پيوستگى و بيشى و كمى موصوف نشود بلكه او به ذات خود قديم است چرا كه آنچه جز خداى واحد است تجزيه پذير است و خدا واحدى است كه نه تجزيه پذير است و نه كم و بيش در ذات او تصور شود و هر آنچه تجزيه پذير است يا آنچه در آن تصور كم و بيش شود مخلوقى است كه دلالت بر خالق خويش دارد .\r\nو گفتار تو كه : \" خدا قادر است \" خبر از آن است كه چيزى او را درمانده نكند و با اين كلمه عجز را از او نفى كردى و عجز را از او جدا ساختى و همچنين قول تو \" خدا عالم است \" همانا با اين كلمه جهل را از او نفى كردى و جهل را جدا نمودى و چون خدا همه چيز را فنا كند شكل و تلفظ و بند بند حروف را هم فنا كند\r\n\r\n","description":"","footnote":"","page_name":" 337 ","page_number":337},
  {"content":"\r\n . \r\n","description":"","footnote":"","page_name":" 338 ","page_number":338},
  {"content":"\r\n\r\n( 1 ) ولى تا هميشه ، كسى كه هميشه بوده است ، عالم است .\r\nآن مرد گفت : پس چگونه پروردگار خود را شنوا ناميم ؟\r\nفرمود : براى آنكه آنچه با گوشها درك شود بر او نهان نيست و ما او را موصوف به شنيدن معقول و معمول در سر ندانيم و او را بينا خوانيم براى آنكه آنچه به ديده‌ها دريافت شود بر او نهان نيست چه رنگ باشد چه شخص چه غير از آن ، و او را به ديدى كه از به هم زدن چشم است موصوف ندانيم و همچنان او را لطيف خوانيم از اين نظر كه به هر لطيفى دانا است تا برسد به پشه و خردتر از آن و به جاى نشو و نماى آن و شعور زندگى و شهوت به ماده و توجه به نسل خودشان و سوار شدن آنها به همديگر و نقل كردن آنها خوراكى و نوشيدنى براى بچه‌هايشان در كوه و بيابان و رودخانه‌ها و دشتهاى دور دست ، از اينجا دانستيم كه آفريننده آنها هم لطيف است ، و باريك بين ، و كيفيت ندارد ، همانا كيفيت از آن مخلوق است كه چگونگى دارد . و همچنان پروردگار خود را توانا ناميم نه به آن معنى از توانائى مشت‌كوبى معروف از مخلوق و اگر توانائى او همان باشد تشبيه در ميان آيد و در معرض فزونى قرار گيرد و هر چه در معرض فزونى است در معرض كاهش هم هست و هر چه ناقص و كاست باشد قديم نيست و هر چه قديم نباشد عاجز است پس براى پروردگار ما تبارك و تعالى نه مانند است و نه ضد و نه همتا و نه كيفيت و نه نهايت و نه ديد به چشم ، بر دلها غدقن است كه او را مانند شمارند و بر وهمها قدغن است كه حدى برايش در نظر آرند و بر نهادها روا نيست كه او را پديد شده دانند و الا و بر كنار است از ابزار خلق خود و نشانه‌هاى آفريدگانش و برتر است از آن بسيار و بسيار .\r\n\r\n","description":"","footnote":"","page_name":" 339 ","page_number":339},
  {"content":"\r\n . \r\n","description":"","footnote":"","page_name":" 340 ","page_number":340},
  {"content":"\r\n\r\n( 1 ) 8 - مردى حضور امام صادق ( ع ) گفت : الله اكبر ، امام فرمود : خدا از چه بزرگتر است ؟ آن مرد گفت : از همه چيز ، امام فرمود : او را اندازه كردى ، آن مرد گفت : پس چه گويم ؟ فرمود :\r\nبگو خدا بزرگتر از آن است كه وصف شود .\r\n( 2 ) 9 - جميع بن عمير گويد : امام صادق ( ع ) فرمود : معنى الله اكبر كدام است ؟ گفتم :  اللَّهِ أَكْبَرُ مِنْ  كل شىء ، فرمود : آنجا چيزى باشد كه خدا از او بزرگتر حساب شود ، گفتم : پس معنايش چيست ؟ فرمود : خدا بزرگتر از آن است كه وصف شود .\r\n( 3 ) 10 - هشام بن حكم گويد : از امام صادق ( ع ) پرسيدم از معنى سبحان الله ، فرمود : تنزيه و خوددارى خدا است .\r\n( 4 ) 11 - هشام جواليقى گويد : از امام صادق ( ع ) پرسيدم از قول خداى عز و جل : « سبحان الله » چه معنى دارد ؟ فرمود : تنزيه خدا است .\r\n( 5 ) 12 - ابو هاشم جعفرى گويد : از ابو جعفر دوم ( ع ) پرسيدم معنى واحد چيست ؟ فرمود : اتفاق همه زبانها بر يگانگى او چنانچه\r\n\r\n","description":"","footnote":"","page_name":" 341 ","page_number":341},
  {"content":"\r\n . \r\n","description":"","footnote":"","page_name":" 342 ","page_number":342},
  {"content":"\r\n\r\nخودش فرمايد : « و اگر از آنها بپرسى كى آنها را آفريده ؟ گويند خدا آنها را آفريده » .\r\n\r\nباب ديگرى كه تتمهء باب اول است ( جز اينكه اضافه‌اى دارد در بيان فرق ميان مفهوم اسماء الهيه و اسماء مخلوقين )\r\n( 1 ) 1 - فتح بن يزيد جرجانى گويد : شنيدم از امام ابو الحسن ( ع ) ( مقصود امام كاظم است چنانچه صدوق بدان تصريح كرده و ممكن است مقصود ابو الحسن سوم امام على نقى باشد چنانچه در كشف الغمه است - از پاورقى چاپ تهران ) كه مىفرمود : او است لطيف و خبير ، شنوا و بينا و واحد و احد و صمد ، نزاده است و زائيده نشده واحدى همتاى او نيست ، اگر چنان باشد كه مشبهه گويند خالق از مخلوق شناخته نگردد و نه آفريننده از آفريده شده ولى او است آفريننده ، جدا كرده آن را كه جسم آفريده و صورتگرى كرده و پديد آورده است از خود ، زيرا چيزى شبيه او نيست و او هم به چيزى شبيه نيست ، گفتم : آرى خدا مرا قربانت كند ، ولى فرمودى احد است و صمد و باز فرمودى چيزى شبيه او نيست ، خدا يكى است انسان هم يكى ، مگر اين نيست كه در يكى بودن با هم شبيهند ؟\r\nفرمود : اى فتح محال گفتى ، خدا تو را پا بر جا دارد ، مورد تشبيه\r\n\r\n","description":"","footnote":"","page_name":" 343 ","page_number":343},
  {"content":"\r\n . \r\n","description":"","footnote":"","page_name":" 344 ","page_number":344},
  {"content":"\r\n\r\n( 1 ) معانى است ، در صرف نام و اسم همه يكى هستند و دلالت بر مسمى دارند به اين بيان ، اگر چه گويند يك انسان ولى گزارش دهند كه يك تن است و دو تن نيست و خود يك تن انسان هم از نظر معنا يكى نيست زيرا هم اعضاء مختلفه دارد و هم رنگهاى مختلف بر تن دارد آنكه چند رنگ دارد كه يكى نيست ، او تيكه تيكه است يك نواخت نيست ، خونش جز گوشت او است و گوشتش جز خون او است ، پى او جز رگهاى او است و مويش جز بشره و پوست او است ، سياهى او جز سفيدى او است و همچنين باشند ديگر مخلوقها ، انسان در اسم يكى است و در معنى يكى نيست و خداى جل جلاله هم او يگانه است و جز او يگانه‌اى نيست ، اختلاف ندارد و تفاوت ندارد ، فزونى ندارد و كاهش ندارد ، ولى انسان مصنوع و مخلوق و مركب از اجزاء مختلفه و عناصر پراكنده است جز اينكه اينها جمع شدند و يك چيز مركب تشكيل دادند .\r\nگفتم : قربانت ، گره مرا گشودى و خدا به شما فرج دهد ، اينكه فرمودى لطيف و خبير است براى من تفسير كن چنانچه واحد را تفسير كردى زيرا من مىدانم كه لطف او بر خلاف لطف خلق است براى امتياز جز اينكه مىخواهم آن را براى من شرح بدهى ، فرمود : اى فتح ، ما گفتيم لطيف است براى آنكه لطيف آفريده و علم به آن دارد نمىبينى ( خدايت ثابت دارد و توفيق دهد ) به اثر صنع او در گياه لطيف و غير لطيف و در آفرينش لطيف از جانداران خرد و پشه و از نوع جرجس و آنچه از آنها هم ريزتر است تا آنجا كه به چشم نيايند و از بس ريزند ماده از نر و نوزاد از پير آنها معلوم نشود ، چون اين حيوانات خرد را ببينيم كه با لطافت خود رهبرى شوند به جهيدن بر هم و گريز از مرگ و جمع مصالح\r\n\r\n","description":"","footnote":"","page_name":" 345 ","page_number":345},
  {"content":"\r\n . \r\n","description":"","footnote":"","page_name":" 346 ","page_number":346},
  {"content":"\r\n\r\n( 1 ) خود و از آن جاندارانى كه در لجه‌هاى دريا و در پوست درختها و در بيابان‌ها و دشتهايند و با هم سخن كنند و به بچه‌هاى خود چيز بفهمانند و غذا براى آنها ببرند ، پس از اين ، موضوع رنگ آميزى آنها است ، سرخ با زرد و سفيد با سرخ ، و اينها از بس ريزند به چشم ما ديده نشوند و به دست نيايند ، از ملاحظهء اينها دانستيم كه آفرينندهء اين خلق لطيف است و لطافت نموده در آفريدن آنچه نام برديم بىچاره بىچاره‌جوئى و ابزار و آلات ، و باز متوجه شويم كه هر كه چيزى سازد از ماده‌اى سازد و خداى آفريننده لطيف جليل آفريده و ساخته نه از چيزى و نه از ماده حاضرى .\r\n( 2 ) 2 - از امام رضا ( ع ) نقل است كه فرمود : بدان ( خدايت خير آموزد ) كه به راستى خداى تبارك و تعالى قديم است و واجب الوجود و قديم بودنش همان صفتى است كه رهنماى خردمند است بر اينكه چيزى پيش از او بوده و نه چيزى با او در دوام هستى شريك است ، به اعتراف عموم مردم خردمند براى ما روشن است از نظر اقتضاء اين صفت كه پيش از خدا چيزى نبوده و به همراه او هم در بقاء و ابديت چيزى نباشد و گفتار كسى كه گويد : پيش از او يا همراه او چيزى است باطل است براى آنكه اگر چيزى در بقاء با خدا همراه باشد و توان گفت تا خدا بوده او هم بوده است نتواند بود كه خدا آفريننده آن باشد زيرا فرض اين است كه از ازل همراه او بوده و چگونه خدا خالق چيزى است كه از ازل با او است و اگر چيزى پيش از خدا باشد بايد مبدأ آن چيز باشد نه اين و آن مبدأ نخست شايسته‌تر است كه خالق آن مبدأ باشد ( خالق دوم باشد خ ل ) .\r\nسپس خدا خود را به اوصافى ستوده است و به اعتبار اينكه\r\n\r\n","description":"","footnote":"","page_name":" 347 ","page_number":347},
  {"content":"\r\n . \r\n","description":"","footnote":"","page_name":" 348 ","page_number":348},
  {"content":"\r\n\r\n( 1 ) مردم را آفريده و به عبادت خواسته و آزموده است از آنها خواسته كه او را بدان اسماء بخوانند و خود را به اين نامها ناميده است :\r\nسميع ، بصير ، قادر ، قائم ، ناطق ، ظاهر ، باطن ، لطيف ، خبير ، قوى ، عزيز ، حكيم ، عليم و آنچه بدان ماند چون دشمنان تكذيب كن اين اسماء الهى را ملاحظه كردند و شنيدند كه ما در حديث از خدا گوئيم : چيزى مثل او نباشد و هيچ مخلوقى به وضع او نيست ، گفتند : به ما بگوئيد كه - در حالى كه معتقديد خدا مثل و شبه ندارد - چگونه شما در اسماء حسنى با او شريك هستيد و همان نامها كه بر او صادق آيد بر شما صادق آيد ، اين خود دليل است كه شما در همه حالات يا در بعضى از حالات مثل خدا هستيد ، زيرا اسماء خوب خدا در شما وجود دارد .\r\nدر پاسخ آنها بايد گفت : خداى تبارك و تعالى به عبادش بايست كرده است اسمائى از اسماء خودش را از نظر اطلاق و باز هم معنى اسم در خدا و خلق از هم جدا است و اين از اين راه است كه زير يك كلمه بسا دو معنى مختلف و جدا وجود دارد ، دليل اين :\r\nگفتهء خود مردم است كه در ميان آنها رائج و صحيح است و به همان زبان معمولى ، خدا خلق خود را طرف گفتگو نموده و با آنها سخنى گفته كه بتوانند بفهمند تا در آنچه از حق الهى ضايع كنند ( تا در آنچه عمل كنند خ ل ) براى آنها حجت تمام باشد بسا هست به يك مردى گويند : سگ ، خر ، گاو ، نبت ، تلخه ، شير ، اين به اعتبار اختلاف حالات او است ، اين الفاظ در اينجا به معانى اصلى خود اطلاق نشده ، زيرا انسان نه شير است نه سگ ، اين را خوب بفهم خدا رحمتت كند ، همانا خدا به دانش نامبرده شود ( نام خدا را عالم نهند خ ل ) نه به علم پديدارى كه نبوده و اشياء را بدان\r\n\r\n","description":"","footnote":"","page_name":" 349 ","page_number":349},
  {"content":"\r\n . \r\n","description":"","footnote":"","page_name":" 350 ","page_number":350},
  {"content":"\r\n\r\n( 1 ) دانسته ، نه به اين معنى كه از آن كمك گرفته براى آينده كار خود ، و انديشه كرده در آنچه آفريند و تباه كند از آنچه از خلقش در گذشته و فنا كرده كه اگر اين دانش را نداشت و از او پنهان بود نادان و ناتوان شمرده مىشد .\r\nچنانچه ما ملاحظه مىكنيم كه دانشمندان بشر را دانا گويند براى علمى كه در آنها پديد آمده ، زيرا پيش از آن نادان بودند و بسا همان علم را از دست بدهند و به حال جهل برگردند و خدا را عالم گويند به اين معنى كه چيزى بر او مخفى نيست ، اسم عالم بر خالق و مخلوق هر دو اطلاق شود ولى در خالق معنائى دارد و در مخلوق معناى ديگرى و معناى آنها يعنى مصداق خارجى آنها از هم جدا است چنانچه دانستى ، پروردگار ما را شنوا خوانند نه به اين معنى كه سوراخ گوشى دارد و از آن مىشنود و از آن نبيند چنانچه سوراخ گوش ما كه با آن بشنويم نتوانيم با آن ببينيم ولى اين شنوائى حق ، گزارش از اين است كه آوازها از خدا نهان نيست و به وضع شنوائى كه ما بدان نامبرده شويم نيست ، ما با خدا در اسم شنيدن همراه شديم ولى معنى و مصداق آن از هم جدا است و همچنين است ديدن در خدا كه به واسطه سوراخ چشم نيست چنانچه ما از سوراخ چشم ببينيم و از آن بهره ديگر نبريم ولى خدا بينا است يعنى به هيچ شخصى كه به او توان نگاه كرد نادان نيست و از او در خورد ندارد در اسم با او جمع شديم و در مصداق آن از هم جدا هستيم .\r\nخدا قائم است نه به اين معنى كه بر سر قد بايستد و بر ساق پا استوار شود چنانچه قيام در اجسام تحقق يابد ولى معنى آن اين است كه خدا حافظ و نگهدار است چنانچه گويند : قائم به امر ما فلان مرد است و خدا قائم بر هر نفسى است نسبت بدان چه كرده است و قائم\r\n\r\n","description":"","footnote":"","page_name":" 351 ","page_number":351},
  {"content":"\r\n . \r\n","description":"","footnote":"","page_name":" 352 ","page_number":352},
  {"content":"\r\n\r\n( 1 ) در لفظ مردم معنى باقى هم دارد و قائم معنى كفايت كارى را هم مىدهد چنانچه به مردى گوئى : قيام كن در كار بنى فلان يعنى كار آنها را كفايت كن ، ولى قائم در وجود ما كسى است كه سر پا بايستد ، در اسم با او جمع شديم ولى معنى از هم جدا است .\r\nلطيف در خدا به معنى كمى يا نازكى يا خردى نيست ولى به معنى نفوذ در اشياء است يعنى باريك بينى و از جهت امتناع از ديده شدن ، مثل اينكه بگوئى ( لطف عنى هذا الامر و لطف فلان في مذهبه ) معنى آن اين است كه به تو خبر مىدهد كه عقل از درك آن كار يا عقيده آن شخص درمانده است و آن را درك نكرده و آن موضوع عميق است و باريك و وهم آن را در نيابد ، و لطف خدا تبارك و تعالى هم همين است كه درك نشود به محدوديت و محدود نشود به وصفى ، لطافت در وجود ما خردى و كمى است و در نام شريك هستيم در معنى ممتاز .\r\nخبير آن كسى است كه چيزى از او نهان نيست و از او فوت نشود ، اين خبرت خدا از نظر تجربه و آزمايش اشياء نيست كه هنگام تجربه و آزمايش دانسته باشد و اگر آنها نبود نمىدانست كسى كه چنين باشد در ذات خود جاهل است ولى خدا هميشه آگاه بوده بدان چه مىآفريند و خبره در ميان مردم كسى است كه بررسى از جهل شاگردان مىكند در اينجا در اسم همراه هستيم و در معنى جدا .\r\n( ظاهر ) كه صفت خدا است به اين معنى نيست كه خدا بر دوش خلق بالا رفته و بر آن نشسته و مهار كشيده و بر كنگره آن بر آمده بلكه به اين معنى است كه بر آنها تسلط و غلبه و قدرت دارد چنانچه مردى گويد : بر دشمنان خود ظهور كردم و خدا مرا به دشمنانم\r\n\r\n","description":"","footnote":"","page_name":" 353 ","page_number":353},
  {"content":"\r\n . \r\n","description":"","footnote":"","page_name":" 354 ","page_number":354},
  {"content":"\r\n\r\n( 1 ) ظهور داد كه معنى پيروزى و غلبه دارد و ظهور خدا بر اشياء به همين معنى است و معنى ديگرش اينكه آشكار است براى هر كه او را خواهد و او را جويد و نهان نيست از جوينده خود و او است مدبر هر چه آفريده ، كدام آشكارى از خداى تبارك و تعالى روشن‌تر و آشكارتر است ، زيرا هر سو رو كنى صنعى از او در پيش تو است و در خودت آثار او به اندازه كفايت هست ، و ظاهر كه به ما گفته شود معنى بارز و معلوم و مشخص دارد ، در اسم با هم هستيم و در معنى با هم نيستيم .\r\nو اينكه به خدا باطن گويند به اين معنى نيست كه درون اشياء است ولى به اين معناست كه درون هر چيز را داند و حفظ كند و تدبير نمايد چنانچه كسى گويد : ( ابطنته ) يعنى او را بررسى كردم و از راز درونش مطّلع شدم و باطن در وصف ما : كسى است كه در چيزى نهان و مستور است ، در اسم جمع شديم و در معنى جدائيم .\r\nقاهر - در وصف خدا اين معنى را ندارد كه در كار خود چاره‌جوئى و رنج برى و نقشه كشى و مدارا و نيرنگ به كار مى برد چنانچه مردم يك ديگر را به اين وسائل مقهور مىسازند و آنكه مقهور شده با استفاده از اين وسائل باز قاهر مىشود و قاهر به مقهورى بر مىگردد ولى معنى قاهر در باره خدا اين است كه هر آنچه را كه آفريده است در برابر او كه آفريننده است خوار و زبون است و يك چشم بهم زدن ياراى جلوگيرى از مقدرات خالق خود را نسبت به خويش ندارد زيرا خدا به محض اينكه گويد : باش ، او مىباشد ، و همچنين هستند همه اسماء الهيه اگر چه ما متعرض شرح و تفسير همهء آنها نشديم ولى تأمل در آنچه براى تو گفتيم نسبت به فهم همه كافى است ، خدا يار و يار ما باد در توفيق و ارشاد نسبت به ما .\r\n\r\n","description":"","footnote":"","page_name":" 355 ","page_number":355},
  {"content":"\r\n . \r\n","description":"","footnote":"","page_name":" 356 ","page_number":356},
  {"content":"\r\n\r\n\r\nباب تأويل كلمهء الصّمد\r\n( 1 ) 1 - داود بن قاسم جعفرى گويد : به ابى جعفر دوم ( امام محمد تقى ع ) گفتم : قربانت ، صمد چيست ؟ فرمود : آقائى كه براى هر كم و بيش به دو نياز برند .\r\n( 2 ) 2 - جابر بن يزيد جعفى گويد : از امام باقر ( ع ) فرمود : پرسيدم از حقيقت توحيد ، فرمود : به راستى خدائى كه اسمائش مبارك است و با آنها وى را خوانند و علو ذاتش برتر است ، يگانه است ، در يگانگى و تنهائى او را يگانه شناسند ، توحيد خود را در خلقش مجرى ساخت ، او است يگانه و صمد و قدوس ، هر چيز او را پرستد و هر چيز نيازمند او است و دانش او به همه چيز رسا است .\r\nمعنى درست صمد همين است نه آنچه مشبّهه گفتند كه :\r\n( خدا جسمى ميان پر است ) زيرا اين وصف منحصر به جسم است و خداى جل ذكره از آن برتر است ، او بزرگتر و والاتر است از اينكه وهم به وصفش رسد يا كنه عظمتش درك شود .\r\nو اگر معنى صمد در وصف خداى عز و جل تو پر باشد مخالف قول خداى عز و جل گردد كه  لَيْسَ كَمِثْلِهِ شَيْءٌ  زيرا اين معنى از صفات اجسام است كه ميان پرند و جوف ندارند چون سنگ و آهن و اجسام ميان پر و بىجوف ديگر تعالى اللَّه عن ذلك علوا كبيرا ، و اما آنچه در اخبار آمده است به اين مضمون بايد گفت : امام\r\n\r\n","description":"","footnote":"","page_name":" 357 ","page_number":357},
  {"content":"\r\n . \r\n","description":"","footnote":"","page_name":" 358 ","page_number":358},
  {"content":"\r\n\r\n( 1 ) به مقصود از آن داناتر است كه چه فرموده است و اينكه فرموده است صمد آن آقائى است كه نياز به دو برند معنى درستى است و موافق گفتهء خداى عز و جل است كه :  لَيْسَ كَمِثْلِهِ شَيْءٌ  ، و معنى ( مصمود اليه ) در لغت : كسى است كه قصد او كنند ، ابو طالب در ضمن اشعار خود در مدح پيغمبر ( ص ) گفته است :\r\n و بالجمرة القصوى اذا صمدوا لها * يؤمّون قذفا رأسها بالجنادل \r\nيعنى سوگند به جمره دور ( ستونى كه حاجيان بدان رمى جمره كنند ) گاهى كه قصد آن نمايند و آهنگ كنند سر آن را با سنگ ريز بكوبند ، صمدوا به معنى قصدوا است يعنى قصد كنند و به جانب آن روند و آن را با سنگها بزنند يعنى سنگهاى ريز كه آنها را جمار نامند . يكى از شاعران جاهليت گفته است :\r\n ما كنت احسب ان بيتا ظاهرا * للَّه في اكناف مكة يصمد \r\nيعنى من گمان ندارم كه خانهء آشكار خدا در اطراف مكه مورد توجه باشد . يصمد يعنى يقصد . ابن زبرقان هم گفته است : و هراس آورى نيست جز سيد صمد ( صمد را صفت سيد آورده است ) . شداد بن معاويه در باره حذيفة بن بدر گفته است :\r\n علوته بحسام ثم قلت له * خذها حذيف فانت السيد الصمد \r\nتيغ بر سر او زدم و به او گفتم : اى حذيفه ، بگير كه تو سيد صمدى .\r\nو مانند اين استعمال براى لفظ صمد به معنى مقصود بسيار است و خداى عز و جل همان سيدى است كه همه خلق از جن و انس به دو روى نياز دارند در حوائج خود و به دو پناه برند در سختىها و از او اميد فراوانى و دوام نعمت دارند تا سختىها را از آنان رفع كند .\r\n\r\n","description":"","footnote":"","page_name":" 359 ","page_number":359},
  {"content":"\r\n . \r\n","description":"","footnote":"","page_name":" 360 ","page_number":360},
  {"content":"\r\n\r\n\r\nباب حركت و انتقال\r\n( 1 ) 1 - يعقوب بن جعفر جعفرى از ابو ابراهيم ( امام هفتم ع ) ، گويد در محضر او گزارش شد كه مردمى معتقدند خداى تبارك و تعالى به آسمان اول فرود مىآيد ، فرمود : خدا فرود نشود و نيازى هم ندارد كه فرود شود و ديد و ديدگاه خدا از نظر دورى و نزديكى در مكان يكى است ، هيچ نزديكى از او دور نيست و هيچ دورى به او نزديك نيست و نياز به چيزى ندارد بلكه روى نياز به دو است و او صاحب بخشش است ، نيست شايسته پرستشى جز او كه عزيز و حكيم است ، اما آنان كه گويند : خداى عز و جل نازل مىشود همانا اين گفته از كسانى است كه خدا را به كم شدن و فزون شدن نسبت دهند ، هر متحركى نياز دارد به ديگرى كه او را حركت دهد يا به وسيله او حركت كند ، هر كه به خدا گمان‌هاى بد برد هلاك است ، در بارهء توصيف حق در حذر باشيد از اينكه او را به حدى وادار كنيد و از نظر خود محدود به حساب آريد و كم و زيادى يا تحريك و تحرك يا زوال يا فرود شدن يا به پا خاستن يا نشستن برايش تصور كنيد ، زيرا خدا و الا و بالا است از صفت و اصفان و تشخيص تشخيص دهندگان و توهم متوهمان ، توكل كن بر عزيز و مهربانى كه تو را مىبيند گاهى كه برخيزى و هم موقع جابجا شدن تو را در ميان سجده‌كنندگان .\r\n( 2 ) 2 - ابو ابراهيم ( امام كاظم ع ) فرمود : من كه مىگويم : خدا قائم است به اين معنى نيست كه او را از قرارگاهش جدا تصور كنم\r\n\r\n","description":"","footnote":"","page_name":" 361 ","page_number":361},
  {"content":"\r\n . \r\n","description":"","footnote":"","page_name":" 362 ","page_number":362},
  {"content":"\r\n\r\nو به مكانش محدود سازم كه در آن باشد و او را وصف نكنم كه با اركان و اعضائى جنبش كرده است و او را به گشودن لب متصف ندانم ولى چنان گويم كه خداى تبارك و تعالى خودش فرموده است ( 82 سوره يس ) : « باش پس مىباشد » به محض خواستش ، بىترديدى در دل ، او صمد است و تنها است ، نياز به شريكى ندارد كه چيزى از ملكش به ياد او آرد و درى از دانش او بگشايد .\r\n( 1 ) 3 - عيسى بن يونس گويد : ابن ابى العوجاء به امام صادق ( ع ) عرض كرد در ضمن يك مصاحبه و گفتگوى با آن حضرت كه :\r\nشما نام خدا را بردى و به يك ناديده‌اى حواله دادى ، امام فرمود : واى بر تو چگونه غائب و ناديده باشد كسى كه همراه خلق خود شاهد و گواه است و از رگ گردن به آنها نزديك‌تر است ؟\r\nسخن آنها را مىشنود و شخص آنها را مىبيند و راز آنها را مىداند . ابن ابى العوجاء گفت : آيا او در هر جا هست ؟ وقتى در آسمان است چگونه در زمين است و وقتى در زمين است چطور در آسمان است ؟\r\nامام فرمود : تو وصف مخلوق را در نظر آوردى كه چون از جايى برود ، جايى او را در برگيرد و جايى از او تهى ماند و در اينجا كه آمده نداند در آنجا كه بوده چه پديد شده ، اما خداى عظيم الشأن و ملك ديّان از هيچ مكانى خالى نشود و هيچ مكانى او را در برنگيرد و به جايى از جاى ديگر نزديكتر نيست .\r\n( 2 ) 4 - محمد بن عيسى گويد : به ابو الحسن على بن محمد ( ع )\r\n\r\n","description":"","footnote":"","page_name":" 363 ","page_number":363},
  {"content":"\r\n . \r\n","description":"","footnote":"","page_name":" 364 ","page_number":364},
  {"content":"\r\n\r\n( امام دهم ) نوشتم : اى آقايم ، خدا مرا قربانت كند ، براى ما روايت شده است كه خدا در محلى است و در محلى نيست ، بر عرش استوار است و هر شب نيمه دوم از شب به آسمان اول نزديك به ما فرود مىآيد ، و روايت شده كه در شب عرفة پائين مىآيد و سپس به جاى خود بر مىگردد و يكى از پيروان شما در اين باره گفته است :\r\nاگر خدا در جايى هست و در جايى نيست بناچار هوا به او برخورد و او را فرا گيرد ، زيرا هوا جسم رفيق و بخارى است و بر هر چيزى به اندازه‌اش احاطه كند ، در اين فرض چگونه هوا به خدا جل ثنائه احاطه كند و او را فرا گيرد ؟\r\nدر پاسخ نگارش فرمود : اين را خودش مىداند و او است كه بهتر اندازه مىگيرد ، بدان كه وقتى خدا در آسمان اول است در عين حال هم بر عرش است ، همه چيز در برابر خدا يكى است از نظر علم و قدرت و تسلط و احاطه او به همه چيز .\r\n\r\nدر تفسير قول خداوند : « ما يَكُونُ مِنْ نَجْوى ثَلاثَةٍ إِلَّا هُوَ رابِعُهُمْ »\r\n( 1 ) 5 - امام صادق ( ع ) در تفسير اين آيه ( 7 سوره 58 ) :\r\n« راز گوئى ميان سه كس نباشد جز اينكه خدا چهارمين آنها است و نه ميان پنج كس جز اينكه خدا ششمين آنها است » فرمود : خدا يگانه است ، يكتا حقيقت و جدا از خلق خود ، خويش را چنين معرفى كرده و او به هر چيز احاطه دارد بطور زير نظر داشتن و فراگرفتن و توانش بر آن ، هموزن ذره‌اى در آسمانها و زمين از علم او بر كنار نيست و نه\r\n\r\n","description":"","footnote":"","page_name":" 365 ","page_number":365},
  {"content":"\r\n . \r\n","description":"","footnote":"","page_name":" 366 ","page_number":366},
  {"content":"\r\n\r\nخردتر از آن و نه بزرگتر از آن ، از نظر احاطه و علم بدان نه از نظر تحقق آن در ذات حق زيرا اماكن در ذات خود محدود باشند و چهار حد آنها را در بر دارد و اگر خدا بالذات آنها را در خود داشته باشد بايست محدود گردد و در بر گرفته شود .\r\n\r\nدر تفسير قول خدا : « الرَّحْمنُ عَلَى الْعَرْشِ اسْتَوى »\r\n( 1 ) 6 - از امام صادق ( ع ) سؤال شد از قول خداى عز و جل :\r\n«  الرَّحْمنُ عَلَى الْعَرْشِ اسْتَوى  » خدا بر عرش استوار است ، فرمود : خدا بر هر چيزى استوار و مسلط است و چيزى از چيز ديگر به او نزديك‌تر نيست .\r\n( 2 ) 7 - محمد بن مارد گويد : از امام صادق ( ع ) پرسيدند از قول خداى عز و جل ( 5 سوره 20 ) : «  الرَّحْمنُ عَلَى الْعَرْشِ اسْتَوى  » فرمود :\r\nبرابر است نسبت به هر چيز ، چيزى از چيز ديگر به او نزديك‌تر نيست .\r\n( 3 ) 8 - عبد الرحمن بن حجاج گويد : از امام صادق ( ع ) پرسيدم از قول خداى تعالى : «  الرَّحْمنُ عَلَى الْعَرْشِ اسْتَوى  » فرمود : برابر است در هر چيز و چيزى به او نزديك‌تر از چيزى نيست ، دورى از وى دور نيست و نزديكى به وى نزديك نيست ، برابر است نسبت به هر\r\n\r\n","description":"","footnote":"","page_name":" 367 ","page_number":367},
  {"content":"\r\n . \r\n","description":"","footnote":"","page_name":" 368 ","page_number":368},
  {"content":"\r\n\r\nچيز ( يعنى با هر چيز يك نسبت دارد ) .\r\n( 1 ) 9 - امام صادق ( ع ) فرمود : هر كه گمان كند كه خدا از چيزى است يا در چيزى است يا بر چيزى است محققا كافر است ، ابو بصير گويد : عرض كردم : آن را براى من توضيح بدهيد ، فرمود :\r\nمقصودم اين است كه چيزى او را در درون خود داشته باشد يا او را نگهدارد يا آنكه از چيزى پيش از خود بوجود آمده باشد . در روايت ديگر است كه : هر كس گمان برد كه خدا از چيزى بوده است ، او را پديده شده قرار داده ، و هر كه گمان برد در چيزى است او را محصور نموده ، و هر كه گمان برد بر چيزى است او را قابل محل شناخته .\r\n\r\nدر تفسير قول خداى تعالى : « وَ هُوَ الَّذِي فِي السَّماءِ إِلهٌ وَ فِي الْأَرْضِ إِلهٌ »\r\n( 2 ) 10 - هشام بن حكم گويد : ابو شاكر ديصانى گفت : در قرآن آيه‌اى است كه به گفتهء ما دلالت دارد ، گفتم : كدام آيه ؟\r\nگفت : «  وَ هُوَ الَّذِي فِي السَّماءِ إِلهٌ وَ فِي الْأَرْضِ إِلهٌ  » او است كه در آسمان معبود است و در زمين معبود است ، من ندانستم جواب او را چه گويم ، به حج رفتم و اين موضوع را به امام صادق ( ع ) گزارش دادم ، فرمود : اين سخن زنديق زشت سرشتى است ، وقتى برگشتى به او بگو : نام تو در كوفه چيست ؟ مىگويد : فلان نام ، باز بگو : نامت در بصره چيست ؟ مىگويد : همان نام ، و در جوابش بگو : خداى ما همچنين است ، يكتا است ولى در آسمان او را إله گويند و در زمين هم او را إله نامند ، در درياها إله است و در صحراها إله است و در\r\n\r\n","description":"","footnote":"","page_name":" 369 ","page_number":369},
  {"content":"\r\n . \r\n","description":"","footnote":"","page_name":" 370 ","page_number":370},
  {"content":"\r\n\r\nهر جا إله است .\r\nگويد : به كوفه برگشتم نزد ابو شاكر و جواب را به او گفتم ، گفت : اين جواب از حجاز نقل شده است .\r\n\r\nباب عرش و كرسى\r\n\r\nمصاحبه رئيس نصارى با امير المؤمنين ( ع )\r\n( 1 ) 1 - جاثليق : س - به من بگو كه خداى عز و جل حامل عرش است يا عرش او را حمل مىكند ؟\r\nج - خداى عز و جل حامل عرش و آسمانها و زمين است و آنچه در آنها است و در ميان آنها است و اين گفتار خود خداى عز و جل است ( 41 سوره 35 ) : « به راستى خدا است كه آسمانها و زمين را نگه مىدارد از اينكه از جاى خود به در شوند و اگر از جاى خود به در شوند ، احدى نيست پس از خدا كه آنها را نگهدارد ، به راستى او است كه بردبار و آمرزنده است » س - پس بگو اينكه مىفرمايد ( 17 سوره 69 ) : « و بر مى دارند عرش پروردگارت را به دوش در اين روز هشت كس » چه معنى دارد ؟ با اينكه شما مىفرمائيد : او خودش حامل عرش و آسمان‌ها و زمين است .\r\nج - به راستى خداى تعالى عرش را از چهار نور آفريده است :\r\n1 - نور سرخ كه از آن سرخى ، رنگ سرخ به خود گرفته است .\r\n\r\n","description":"","footnote":"","page_name":" 371 ","page_number":371},
  {"content":"\r\n . \r\n","description":"","footnote":"","page_name":" 372 ","page_number":372},
  {"content":"\r\n\r\n( 1 ) 2 - نور سبز كه از آن سبزى ، رنگ سبز به خود گرفته است .\r\n3 - نور زرد كه از آن زردى ، رنگ زرد به خود گرفته است .\r\n4 - نور سپيد كه از آن سپيدى ، رنگ سپيد به خود گرفته است .\r\nو آن دانشى است كه خدا به حاملان عرش فرا داده است و آن از نور بزرگوارى او است ، به بزرگى و نورش دلهاى مؤمنان را بينا كرده و به خاطر بزرگى و نورش نادانان با او دشمنى آغازند و به بزرگى و نورش هر كه در آسمان‌ها و زمين است از همه آفريدگان ، در خواست وسيله از وى دارند با كردارهاى مختلف و دين‌هاى مشتبه ، همه اينها در حمل خدا هستند و خدا به وسيله نور و بزرگوارى و نيروى خود آنها را حمل مىكند و اينها براى خود قدرت بر زيان و سود و مرگ و زندگى و برخاستن از گور ندارند ، هر چيزى از جهان در توان خدا هستى دارد و خداى تبارك و تعالى است كه آنها را نگهداشته كه از جا در نروند و او است نگهدار هر چه آنها را فرا گرفته است و در آنها است و همان خدا است زندگى هر چيز و روشنى هر چيز ، مبرّا و برتر است از آنچه به ناحق گويند بسيار بسيار .\r\nس - به من خبر بده كه خداى عز و جل در كجا است ؟\r\nج - او در آنجا و آنجا و بالا و پائين و در گرد ما و با ما است و همان است معناى گفتهء او : « رازى ميان سه كس نيست جز آنكه او چهارمين آنها است و نه ميان پنج كس جز اينكه ششمين آنها است و نه كمتر از آن و نه بيشتر جز آنكه او با آنها است هر جا باشند » كرسى بر گرد آسمانها و زمين است و آنچه ميان آنها است و آنچه زير جهان است ، اگر آواز به گفتار بردارى او سر و نهان‌تر از آن را مىداند و اين است گفتهء او تعالى ( 255 سوره بقره ) : « در خود دارد كرسى او\r\n\r\n","description":"","footnote":"","page_name":" 373 ","page_number":373},
  {"content":"\r\n . \r\n","description":"","footnote":"","page_name":" 374 ","page_number":374},
  {"content":"\r\n\r\n( 1 ) آسمانها و زمين را و نگهدارى آن دو بر وى گران نباشد و او است فراز و بزرگوار » آنان كه عرش را در بر دارند همان دانشمندانى باشند كه خدا دانش خود را بدانها عطا كرده و از اين چهار چيزى كه خدا در ملكوت خود به برگزيدگانش و خليلش نموده بيرون نيست كه فرموده است ( 75 سوره 6 ) : « و همچنين نموديم به ابراهيم ( ع ) ملكوت آسمانها و زمين را و براى آنكه از اهل يقين باشد » چگونه حاملان عرش خدا را توانند حمل كنند با اينكه دلشان به نور او زنده است و به نور او به شناختنش رهبرى شدند .\r\n( 2 ) 2 - صفوان بن يحيى گويد : ابو قره محدث از من خواهش كرد او را خدمت امام رضا ( ع ) ببرم ، اجازه خواستم و به من اجازه داد ، خدمت آن حضرت رسيد و از مسائل حلال و حرام پرسيد و سپس گفت :\r\nس - شما اعتراف داريد كه خدا محمول است ؟\r\nج - هر چه محمول باشد فعلى بر او واقع شده كه نسبت به ديگرى دارد و نيازمند باشد ، محمول در تعبير دلالت بر نقص دارد و حامل به معنى فاعل حمل است و دلالت بر مدح دارد و همچنين است كلماتى كه گويند : بالا ، پائين ، اعلى و اسفل كه بالا و اعلى دلالت بر مدح دارد و پائين و اسفل دلالت بر نقص دارند ، خدا فرموده است ( 110 سوره 17 ) : « براى خدا نامهاى نيكى است او را بدان نامها بخوانيد و نام بريد » و در كتب خود از خود به لفظ محمول تعبير نكرده بلكه خود را حامل خوانده زيرا او است حامل در صحرا و دريا و نگهدار آسمان‌ها و زمين از اينكه از جا در روند ، در آيهء ( 70 سوره 18 ) فرمايد : «  وَ لَقَدْ كَرَّمْنا بَنِي آدَمَ وَ حَمَلْناهُمْ فِي الْبَرِّ وَ الْبَحْرِ  -\r\n\r\n","description":"","footnote":"","page_name":" 375 ","page_number":375},
  {"content":"\r\n . \r\n","description":"","footnote":"","page_name":" 376 ","page_number":376},
  {"content":"\r\n\r\n( 1 ) ما فرزندان آدم را گرامى داشتيم و آنها را در صحرا و دريا حمل كرديم » و در ( 41 سوره 35 ) فرمايد : « او است كه آسمانها و زمين را نگهدارد كه از ميان بروند و از جا كنده شوند » محمول همان چيز است كه جز خدا است ، از كسى كه ايمان به خدا و عظمت او دارد شنيده نشده كه در دعاى خود گفته باشد : يا محمول .\r\nس - خدا خودش فرموده ( 17 سوره 36 ) : « و حمل مىكند عرش پروردگارت را در اين روز هشت كس » و فرموده است ( 7 سوره 40 ) : « آن كسانى كه حمل كنند عرش را » .\r\nج - در اين آيات مىگويد : عرش خدا را حمل مىكنند ، عرش كه خدا نيست ، محمول بودن عرش دليل بر محمول بودن خدا نيست ، عرش تعبير از علم و قدرت است و عرشى است كه در آن هر چيز هست ، سپس حمل را به ديگرى نسبت داده كه مخلوق او است ، زيرا بوسيله حمل عرش ، بندگان خود را به پرستش واداشته و آنها حاملان علم او باشند و خلقى هستند كه گرد عرش او تسبيح گويند و به علم او كار كنند و فرشته‌هائى هم باشند كه كردار بندگان را نويسند ، مردم زمين را هم بوسيله طواف گرد خانه خود به پرستش گرفت و خدا بر عرش استوار است چنانچه خود فرموده ، يعنى بر آن مستولى است و نسبت به همه يكسان است و عرش و حاملان عرش و اطرافيان عرش همه را خدا در قبضه خود دارد و نگه مىدارد و حفظ مىكند و پاينده است بر هر نفسى ، برتر از هر چيز است و مسلط بر هر چيز است ، در باره او نتوان گفت : محمول است و نه اسفل است ، گفتارى است نامناسب وابسته به منطق و دليلى نيست و هم لفظ فاسد باشد و هم معنى .\r\nس - شما آن روايت را دروغ مىدانيد كه مىگويد : چون\r\n\r\n","description":"","footnote":"","page_name":" 377 ","page_number":377},
  {"content":"\r\n . \r\n","description":"","footnote":"","page_name":" 378 ","page_number":378},
  {"content":"\r\n\r\n( 1 ) خدا خشم گيرد نشانه‌اش اين است كه فرشتگانى كه عرش را به دوش دارند سنگينى آن را بر دوش خود دريابند و روى نياز به خاك گذارند و سجده كنند ، و چون خشم خدا برود عرش سبك گردد و به جايگاه خود برگردند .\r\nج - از آن وقت كه خداى تعالى ابليس را لعن كرد تا امروز بر او در خشم است ، بگو به من چه وقت از او خشنود شده است ، خدا در همين وضعى است كه تو توصيف كردى هميشه بر او خشمناك است و هم بر دوستان و پيروان او ، چطور دليرى مىكنى كه پروردگار خود را به ديگر گونى از حالى به حالى متصف سازى و بگوئى آنچه بر مخلوق رخ مىدهد بر او هم رخ مىدهد ، منزه باد و برتر ، او هميشه با هر چه نابود شده است برجا بوده و با هر چه دستخوش تغيير شده دگرگونى نداشته و به همراه آنچه تبديل شود تبديلى نپذيرد هر چه جز او است در قبضه او و زير سرپرستى و تدبير او است ، همه‌شان به دو نياز دارند و او از هر كسى جز خودش بىنياز است .\r\n( 2 ) 3 - فضيل بن يسار گويد : امام صادق ( ع ) را از قول خداى جل و عز ( 255 سوره 2 ) : « در بر دارد كرسى او آسمان‌ها و زمين را » پرسش كردم ، فرمود : فضيل ، هر چيزى در كرسى است ، آسمان‌ها و زمين و هر چيزى در كرسى است .\r\n( 3 ) 4 - زرارة بن اعين گويد : از امام صادق ( ع ) پرسيدم از قول خداى جل و عز : « وسع كرسيه السموات و الارض » مقصود اين است\r\n\r\n","description":"","footnote":"","page_name":" 379 ","page_number":379},
  {"content":"\r\n . \r\n","description":"","footnote":"","page_name":" 380 ","page_number":380},
  {"content":"\r\n\r\nكه آسمانها و زمين كرسى را در خود جاى دهند يا كرسى آسمانها و زمين را در خود جاى دهد ؟ فرمود : مقصود اين است كه كرسى آسمانها و زمين را در خود جاى دهد و عرش و هر چيزى در كرسى جاى گيرد .\r\n( 1 ) 5 - زرارة بن اعين گويد : از امام صادق ( ع ) قول خداى عز و جل :\r\n« وسع كرسيه السموات و الارض » را پرسيدم كه آيا سماوات و ارض كرسى را در خود گرفته‌اند يا كرسى آنها را در خود گرفته است ؟\r\nفرمود : هر چيزى در كرسى است .\r\n( 2 ) 6 - امام صادق ( ع ) فرمود : حاملان عرش ( عرش : دانش ) هشت كسند ، چهار آنان از ما است و چهار ديگر از هر كسى كه خدا خواهد .\r\n( 3 ) 7 - داود رقى گويد : از امام صادق ( ع ) پرسيدم از قول خداى عز و جل ( 38 سوره 11 ) : « و بوده است عرش او بر آب » فرمود : در معنى آن چه مىگويند ؟ گفتم : ميگويند : عرش بر آب است و پروردگار بالاى آن است ، فرمود : دروغ گويند ، هر كه اين عقيده را دارد خدا را محمول شمرده و به صفت مخصوص مخلوقها وصفش كرده و بايستش آيد كه آنچه خدا را حمل كند از او\r\n\r\n","description":"","footnote":"","page_name":" 381 ","page_number":381},
  {"content":"\r\n . \r\n","description":"","footnote":"","page_name":" 382 ","page_number":382},
  {"content":"\r\n\r\nنيرومندتر باشد ، گفتم : پس شما برايم بيان كنيد ، قربانت . فرمود :\r\nخدا دين و دانش خود را پيش از آنكه زمين و آسمان يا جن و انسى يا خورشيدى و ماهى باشد بر آب نهاد ، چون خواست مردم را بيافريند آنان را برابر خود پراكند و به آنها فرمود : كى است پروردگار شما ؟ ، اول كسى كه به زبان آمد رسول خدا و امير المؤمنين و امامها صلوات الله و سلامه عليهم بودند كه گفتند : توئى پروردگار ما و دين و دانش را به آنها سپرد ، سپس به فرشته‌ها فرمود : اينان حاملان دين و دانش منند و امينان من بر خلقم و هم آنها مسئول‌اند ، سپس به فرزندان آدم فرمود : براى خدا اعتراف به پروردگارى كنيد و براى اين چند نفر اعتراف به ولايت و طاعت ، گفتند : به چشم ، پروردگار ما . به فرشته‌ها فرمود : گواه باشيد ، فرشته‌ها گفتند : گواهيم كه فردا نگويند : به راستى ما از آن غفلت داشتيم و بىخبر بوديم يا آنكه بگويند همانا پدران ما پيش از اين مشرك شدند و ما پس از آنها نژادى بوديم كه تخلف نتوانستيم ، آيا ما را براى آنچه بيهوده خواهان كردند هلاك مىكنى ؟ اى داود ، ولايت ما در ميثاق بر آنها مؤكد است .\r\n\r\nباب روح\r\n( 1 ) 1 - احول گويد : از امام صادق ( ع ) پرسيدم از روحى كه در آدم ( ع ) دميده شده كه خدا مىفرمايد ( 38 سوره 11 ) : « چون او را\r\n\r\n","description":"","footnote":"","page_name":" 383 ","page_number":383},
  {"content":"\r\n . \r\n","description":"","footnote":"","page_name":" 384 ","page_number":384},
  {"content":"\r\n\r\nدرست كردم و در او از روح خود دميدم » فرمود : آن روح مخلوق است و روحى هم كه در عيسى بود مخلوق بود .\r\n( 1 ) 2 - حمران گويد : از امام صادق ( ع ) پرسيدم از قول خداى عز و جل : « و روح منه » فرمود : آن روح خدا است كه مخلوق است ، خداوند آن را در پيكر آدم و عيسى پديد كرد .\r\n( 2 ) 3 - محمد بن مسلم گويد : از امام صادق ( ع ) پرسيدم از قول خداى عز و جل ( 38 سوره 11 ) : « چون او را درست كردم و در او از روح خود دميدم » آيا اين دميدن چگونه بوده است ؟ فرمود : روح چون باد در جنبش است ، و براى اين به نام روح ناميده شده كه از ريح اشتقاق يافته و بدين جهت از كلمهء ريح اشتقاق يافته كه ارواح همجنس بادند و همانا خدا آن را به خود وابسته است چون كه او را بر ارواح ديگر برگزيده است چنان كه به يك خانه گفته است : خانه من و به يك فرستاده‌اى در ميان رسولان گفته است : خليل من ، و مانند آن ، و همه اينها آفريده و ساخته و پديد شده و پروريده‌اند .\r\n( 3 ) 4 - محمد بن مسلم گويد : از امام باقر ( ع ) پرسيدم از آنچه روايت كنند كه خدا آدم را به صورت خود آفريده است ، فرمود : آن كالبد تازه در آمدى بود و آفريده شده ، خدا او را برگزيد و اختيار\r\n\r\n","description":"","footnote":"","page_name":" 385 ","page_number":385},
  {"content":"\r\n . \r\n","description":"","footnote":"","page_name":" 386 ","page_number":386},
  {"content":"\r\n\r\nكرد بر صورتهاى گوناگون ديگر و به خود وابسته نمود ، چنانچه كعبه را به خود وابست و فرمود : « خانهء من » و « در او از روح خود دميدم » .\r\n\r\nباب كليات توحيد\r\n( 1 ) 1 - امام صادق ( ع ) فرمود : امير المؤمنين ( ع ) براى بار دوم مردم را به جنگ با معاويه تشويق كرد و چون مردم گرد آمدند به سخنرانى برخاست و فرمود : حمد از آن خداى يگانهء يكتاى بىنياز است ، آن تنهائى كه به ذات خود بوده و از هيچ خلق را آفريده ، به نيروئى كه بدان همه چيز عيان شده و او خود از همه چيز جدا است ، براى او وصفى نيست كه درك بشود و نه حدى كه براى آن مثل آورند ، هر گونه آرايش در تعبير براى بيان صفات او نارسا است و هر گونه تغيير ستايش در آنجا پا در هوا است ، هر روش انديشه عميق از ادراك ملكوتش سرگردان است و هر شرح و بيان جامعى براى نفوذ در مقام دانش او از خود رفته و ناتوان ، پرده‌هائى ناديدنى برابر كنه ذات نهان او آويخته است و خردهاى تيزهوش و سركش و باريك بين در پائين‌ترين مراتب حضرت او گمند .\r\nمبارك باد آن خدائى كه دور بينى همتها به آستان او نرسد و بررسى عميق هوشها وى را در نيابد ، برتر است برتر آنكه دوران\r\n\r\n","description":"","footnote":"","page_name":" 387 ","page_number":387},
  {"content":"\r\n . \r\n","description":"","footnote":"","page_name":" 388 ","page_number":388},
  {"content":"\r\n\r\n( 1 ) قابل شمارشى ندارد ، و عمر بلند و وصف ارجمندش محدود نسازد ، منزه باد آنكه نه سرآغازش شايد و نه سرانجامش بايد و نه دنباله‌اش به نيستى گرايد ، منزه باد ، او چنان است كه خود ستوده و ستايش گويان به نمايش كمال حضرتش در نيمه راه بمانند ، هر چيز را در آستانه آفرينش آن مرز بندى كرده و از شباهت به خود و شباهت خود به او بر كنار ساخته ، در هيچ مخلوقى اندر نشده تا توان گفت : در آن است و از آن دورى نجسته و پيوند نگسسته تا توان گفت : از آن بىگمان است و از چيزى خود را معزول نساخته تا توان گفت : در كجا است ، و ليكن ذرات منزهش به دانش آن را فرا گرفته و ساختش را متقن نموده و آن را در ياد خود سپرده ، آنچه در زير پرده‌هاى ناپيداى فضا نهان است در عملش عيان است ، پردگيان بسته روى امواج تاريك شب را مىداند و آنچه در آسمانهاى بلند و زمين‌هاى پست است بر او آشكار است و بر هر كدام نگهبان و پاينده‌اى است و هر كدام بر چيزى فراينده و او است فراگيرنده هر چه خود فراگير است .\r\nيگانه است ، يكتا است ، بىنيازى است كه گردش دورانهايش ديگرگون نسازد و ساختمان و آفرينش هيچ هستى به رنجش اندر نكند همانا هر چه را خواهد به محض آنكه فرمايد باش مىباشد ، هر چه را آفريده ابتكار كرده ، نقشه‌اى از پيش در ميان نبوده و رنج و تلاشى تحمل نفرموده ، هر كه سازنده است مايه‌اى خواهد كه از آن بسازد و خدا بىمايه همه چيز را ساخته ، هر دانائى از نادانى دانش آموخته خدا نه نادان بوده و نه از استادى آموخته ، همه چيز را نيافريده به خوبى دانسته و از پديدش آن دانش تازه‌اى نيندوخته ، آن را پيش از پديد آوردنش چنان داند كه پس از آفرينش آن ، چيزى\r\n\r\n","description":"","footnote":"","page_name":" 389 ","page_number":389},
  {"content":"\r\n . \r\n","description":"","footnote":"","page_name":" 390 ","page_number":390},
  {"content":"\r\n\r\n( 1 ) را پديد نكرده تا سلطنت خود را تاييد كند و يا بيم نيستى و كاستى از خود بگرداند يا در برابر حريف ستيزه‌جو و هم چشم فزون طلب و شريك لجباز از آن كمك گيرد ، بلكه سراسر جهان آفريده‌هائى پرورده و بندگانى آستان بوسند .\r\nمنزه باد آنكه آفرينش هر آنچه دست به كار او شده و پرورش هر چه آفريده بر او سنگين نيفتاده و از ناتوانى و سستى آفرينش را به همين كه هست خاتمه نداده ، دانسته هر چه را آفريده و آفريده آنچه را دانسته ، نه آنچه را آفريده بر اثر انديشه و علم تازه‌اى بوده است و نه نسبت بدان چه نيافريده شبهه و ترديدى داشته ، ولى سبب هر دو قضاء نقض ناپذير و دانش نكته سنج و فرمان استوار او است ، به پروردگارى يكتائى گرفته و خود را به يگانگى ويژه ساخته و مجد و ثناء را از آن خود شناخته و به توحيد و مجد و نور بخشى تنها مانده .\r\nحمد و سپاس تنها او را سزاست و مجد و بزرگوارى حضرت او را روا است ، برتر است از آنكه پسرانى پذيرد و پاك‌تر و مقدس‌تر از آنكه با زنان بياميزد ، عزيز و و الا است از آنكه همسر شريك شود ، در آنچه آفريده ضدى ندارد و در آنچه دارد همطرازى برايش نيست و احدى در ملك او شركت ندارد ، يگانه يكتاى بىنياز و روزگار برانداز و جاى گير عمر هستى ، آنكه هميشه بوده و هميشه باشد يگانه و ازلى ، پيش از آغاز روزگار و پس از گذشت امور سراسر جهان ، آنكه نه بر افتد و نه تمام شود ، بدين روش بستايم پروردگارم را ، نيست شايسته پرستشى جز خدا بزرگوارى است ، وه چه بزرگ ، والائى است وه چه و الا ، عزيزى است وه چه عزيز ، و برتر است از آنچه ستمكاران بناحق در باره او گويند بسيار بسيار .\r\n\r\n","description":"","footnote":"","page_name":" 391 ","page_number":391},
  {"content":"\r\n . \r\n","description":"","footnote":"","page_name":" 392 ","page_number":392},
  {"content":"\r\n\r\n( شرح كلينى مؤلف كتاب از اين خطبه ) ( 1 ) اين يكى از خطبه‌هاى مشهور آن حضرت است تا آنجا كه نزد عامه رواج يافته ، همين خطبه براى هر كه علم توحيد را جويد كافى است به شرط آنكه در آن بيانديشد و آنچه در آن است بفهمد ، اگر جن و انس - منهاى پيغمبر - همزبان گردند نتوانند توحيد را چنانچه آن حضرت - پدر و مادرم قربانش - بيان كرده بيان كنند ، اگر توضيحات او نبود ، مردم نمىدانستند چگونه بايد راه و روش يگانه‌پرستى را پيمود ، نبينى چه فرمايد :\r\nنه خود از چيزى بوده و نه آنچه باشد از چيزى آفريده با گفتار خود كه از چيزى نبوده معنى حدوث و پديدش را نفى كرده و چون آنچه را خدا پديد آورده است به خلق و اختراع بىمايه و نقشه تعبير كرده گفتار كسانى را رد كرده كه گويند همه چيزها از هم پديد آمدند و هم گفته ثنويه را ( معتقدين به دو خدا ) رد كرده كه گمان كردند هر چيزى از مايه‌اى پديد آمده و طبق نقشه‌اى ايجاد شده و با جمله و آنچه را پديد آمده نه از مايه‌اى خلق كرده همه دليلهاى ثنويه و شبهات آنان را ابطال كرده ، زيرا محكم‌ترين دليل ثنويه در حدوث عالم اين است كه مىگويند : از اين دو حال خارج نيست كه : خالق اشياء را از چيز آفريده يا از ناچيز آفريده ، اينكه گويند از چيز آفريده خطا است و گفته آنها كه از ناچيز آفريده تناقض و محال است زيرا كلمه من مقتضى اين است كه چيزى باشد و خلق از او ناشى شود و كلمه لا ( يا نا در فارسى ) با آن نقيض است ، امير المؤمنين ( ع ) اين موضوع را به شيواترين بيانى ادا كرده كه عيبى در آن نيست . فرمود : آنچه بوده است خدا آفريده است نه از مايه‌اى ، من را كه دلالت بر نشو و وجود مايه سابقى\r\n\r\n","description":"","footnote":"","page_name":" 393 ","page_number":393},
  {"content":"\r\n . \r\n","description":"","footnote":"","page_name":" 394 ","page_number":394},
  {"content":"\r\n\r\n( 1 ) داشته از ميان برداشته و وجود سابقه را هم نپنداشته ، زيرا هر چيزى كه مخلوق است پديد شده است و قبلا نبوده و خدا از مايه‌اى او را نيافريده چنانچه ثنويه گويند كه جهان از اصل قديمى آفريده شده و تدبير آفرينش ميسر نيست مگر با سابقه نقشه‌اى .\r\nسپس اين جملهء او قابل توجه است : براى او وصفى نيست كه درك شود ، و نه حدى كه برايش مثل آورند هر گونه آرايش در تعبير براى وصف او نارسا است در اينجا همه ياوه‌گوئيهاى مشبهه را در باره خدا نفى كرده است ، چون كه او را تشبيه كنند به شمش طلا و يك قطعه بلور ، و غير از اينها در وصف طول و استقرار بر عرش ، و باطل كرده است گفته آنها را كه گويند : تا دلها او را بر كيفيت قابل تصورى درك نكنند كه هيئتى را تثبيت كند چيزى را نفهميده و عقيده به صانعى ندارند ، امير المؤمنين ( ع ) فرمايد : او يگانه‌اى است بدون كيفيت و دلها او را بدون تصوير و در خود گنجانيدن مىشناسند .\r\nباز توجه به اين جمله از كلام او : آن خدائى كه دوربينى همتها به آستان او نرسد و بررسى عميق هوش بشر او را در نيابد ، نه دوران قابل شمارشى دارد و عمر بلند و وصف ارجمندش محدود نسازد . سپس گفتار او : در چيزى اندر نيست تا گويند او در آن است و از چيزى دور نيست تا گويند از آن بر كنار است .\r\nآن حضرت با اين دو كلمه صفت اعراض و اجسام را از خدا نفى كرده است ، زيرا يكى از صفات اجسام اين است كه از هم دورند و جدا و يك وصف اعراض اين است كه در اجسام اندرند و تماسى هم با آنها ندارند و دورى اجسام از هم بوسيله بعد مسافت است ، سپس فرموده است : ولى به همه چيز از نظر دانش احاطه\r\n\r\n","description":"","footnote":"","page_name":" 395 ","page_number":395},
  {"content":"\r\n . \r\n","description":"","footnote":"","page_name":" 396 ","page_number":396},
  {"content":"\r\n\r\n( 1 ) دارد و آن را متقن ساخته است يعنى او از نظر احاطه علمى و پروريدن در اشياء هست بدون تماس با آنها .\r\n( 2 ) 2 - ابراهيم ( يا صيقل باشد يا كرخى يا بصرى ) از امام صادق ( ع ) روايت كند كه فرمود : به راستى خداى تبارك اسمه و تعالى ذكره و جل ثنائه ، منزه است و مقدس ، يگانه است و تنها ، هميشه بوده و هميشه هست ، او است اول ، او است آخر و او است ظاهر و هم باطن ، اول بودنش را آغازى نيست ، در اعلاى علوّش رفيع است و اركان او فراز است و دستگاهش منيع است . عظيم السلطان است و راد نعمت است و بزرگواريش درخشان است ، آن است كه همه ستايش گويان از كنه وصفش درمانده‌اند . و توان تحمل معرفت الهيت او را ندارند و نتوانند او را محدود نمايند ، زيرا با چگونگى نتوان به آستان حضرت او رسيد .\r\n( 3 ) 3 - فتح بن يزيد جرجانى گويد : در برگشت من از مكه به خراسان در راه به امام رضا ( ع ) پيوستم كه به عراق سفر مىكرد ، از او شنيدم مىفرمود : هر كه از خدا بپرهيزد محفوظ ماند و هر كه از خدا اطاعت كند او را اطاعت كنند ، من وسيله‌جوئى عميقى كردم تا بحضور آن حضرت رسيدم و به او سلام دادم و پاسخ سلام مرا داد فرمود : اى فتح ، هر كه خدا را خشنود دارد از خشم مخلوق باك ندارد و هر كه خدا را به خشم آرد سزد كه خدا خشم مردم را بر او بگمارد ، و به راستى خالق را نتوان ستود جز بدان چه خودش خود را ستوده است ، از كجا توان وصف كرد آنكه را حواس از دركش عاجزند و اوهام نيز به آستان او نرسند ، خاطره‌هاى پر جولان او را\r\n\r\n","description":"","footnote":"","page_name":" 397 ","page_number":397},
  {"content":"\r\n . \r\n","description":"","footnote":"","page_name":" 398 ","page_number":398},
  {"content":"\r\n\r\nمحدود نتوانند كرد و ديده‌ها از احاطه به حضرت او وامانند ، و الا است از آنچه واصفان او را ستوده‌اند و برتر است از هر چه مداحان در بيان مدح او گفته‌اند ، دور است در عين نزديكى و نزديك است در عين دورى ، و او است كه در دورى خود نزديك است و در نزديكى خود بسيار دور و او است كه چگونگى را آفريده و نتوان گفت چگونه است و جايگزينى را تحقق بخشيده و نگويند كجا است ، زيرا در آستان او چطور است و كجا است راه ندارند .\r\n( 1 ) 4 - امام صادق ( ع ) فرمود : در اين ميان كه امير مؤمنان بالاى منبر كوفه سخنرانى مىكرد ، مردى به نام ذعلب كه در سخنرانى زبانى شيوا داشت و دلى دلير نزد او به پا خاست و گفت : يا امير المؤمنين آيا پروردگار خود را ديده‌اى ؟ فرمود : واى بر تو ذعلب ، من نيستم آنكه خدائى را كه نديدم بپرستم ، عرض كرد : يا امير المؤمنين ، چطور او را ديدى ؟ فرمود : واى بر تو ذعلب ، ديده‌ها با گواه بينش او را نديده‌اند ولى دلها به حقيقت ايمان و گرايش به او رسيده‌اند .\r\nاى ذعلب خود را باش ، به راستى پروردگار من بىاندازه لطيف است در همه چيز در آيد و كسى دركش ننمايد و باريك بين و نكته سنج است و با اين حال به نرمى ستوده نشود ، و بىاندازه بزرگ است و به درشتى وصف نشود ، و بىاندازه سترگ است و به كلانى وصف نشود ، و بىاندازه و الا است و سطبرى و غلظت ندارد ، پيش از هر چيز است ، نتوان گفت چيزى پيش از او است ، پس از هر چيز باشد و نتوان گفت دنباله است ، همه چيز را خواسته و آفريده نه با توجه به خاطر ، همه چيز را خوب درك كند بىنيرنگ و وسيلهء ، در همه چيز باشد و نه بدانها آميخته است و نه از\r\n\r\n","description":"","footnote":"","page_name":" 399 ","page_number":399},
  {"content":"\r\n . \r\n","description":"","footnote":"","page_name":" 400 ","page_number":400},
  {"content":"\r\n\r\n( 1 ) آنها جدا است ، آشكار است نه بدان معنى كه بشره نمايد ، تجلى دارد نه به دسترسى ديدن ، دور است نه از نظر بعد مسافت ، نزديك است نه از نظر قرب در مجالست ، لطيف است نه جسمانى مآب ، موجود است نه از سابقه نيستى ، فاعل است نه به ناچارى ، اندازه گير است نه بوسيله جنبش ، اراده كند نه با توجه خاطر ، شنوا است نه با اندام ، بينا است نه با ابزار .\r\nهيچ جايش در بر نگيرد و هيچ كاهش در خود ندارد و هيچ وصفش مرزبندى نكند ، چرت و غفلت او را فرا نگيرد ، بود او بر همه اوقات پيشى گرفته است و هستىاش از عدم و نيستى جلو است و ازليت او از آغاز پيشتر است از مشعر آفرينى او دانسته شود كه او را مشعرى و حواسى نيست و از جوهر آفرينى او دانسته شود كه خودش جوهر نيست ، ضد آفرينى او دليل است كه ضدى ندارد و قرين‌تراشى او دليل است كه وى را قرينى نيست ، روشنى را ضد تاريكى ساخت و خشكى را ضد ترى آفريد و درشتى را در برابر نرمى نهاد و سرما را در برابر گرما ، ناجورهاى آنها را بهم آميخت و هم آهنگهاى آنها را از هم جدا ساخت تا جدا كردن اينها رهنماى جداكننده باشد و آميختن آنها رهنماى آميزنده ، و اين است فرموده خداى تعالى ( 49 سوره 51 ) : « از هر چيز جفت هم آفريديم شايد شما ياد آور شويد » .\r\nپيش و پس را از هم جدا ساخت تا دانسته شود كه او را پيش و پسى نيست ، غريزه و طبع آفريدگان گواه است كه غريزه آفرين آنها را غريزه‌اى نيست ، تنظيم وقت براى آنها دليل است كه برنامه گذار وقت آنها را وقتى و زمانى نباشد ، موجودات را از يك ديگر در پرده كرده تا دانسته شود كه ميان خود او و خلقش پرده‌اى نيست ،\r\n\r\n","description":"","footnote":"","page_name":" 401 ","page_number":401},
  {"content":"\r\n . \r\n","description":"","footnote":"","page_name":" 402 ","page_number":402},
  {"content":"\r\n\r\n( 1 ) از آنگاه پرورنده بود كه پروريده‌اى در ميان نبود و شايسته پرستش بود كه پرستنده‌اى وجود نداشت و دانا بود كه هنوز معلومى تحقق نيافته بود و شنوا بود كه هنوز مسموعى در فضا طنين نيانداخته بود .\r\n( 2 ) 5 - اسماعيل بن قتيبه گويد : من با عيسى شلقان نزد امام صادق ( ع ) رفتم و آن حضرت با ما آغاز سخن كرد و فرمود : من در شگفتم از مردمى كه سخنهائى به امير المؤمنين ( ع ) مىبندند كه هرگز لب بدان نگشوده ( يعنى به او نسبت الوهيت بندند و او را بپرستند با اينكه على ( ع ) در مقام تنزيه خدا و بندگى خود چنين خطبه‌اى دارد ) امير المؤمنين براى مردم كوفه چنين خطبه خواند :\r\nسپاس از آن خدا است كه سپاس خود را در نهاد بندگان در اندازد و همگان را بر راه شناسائى پروردگاريش آفريده ، بوسيله خلقش به خود رهنمائى كرده و به پديدش خلقش ازليت خود را ثابت نموده ، آنها را شبيه آفريده تا دليل باشد كه او را شبيهى نيست ، آيات خود را گواه نيرويش گرفته و ذاتش از پذيرش اوصاف ممتنع است و رؤيتش از پذيرش ديدن ، و احاطه به او از قدرت وهم بر كنار است ، بودنش را مدتى نيست و بقايش را نهايتى نه ، مشاعر شامل او نشوند و پرده‌اى نيست كه او را در پس خود گيرد ، پردهء ميان او و خلقش همان آفرينش آنها است ، براى آنكه آنچه را ذات آفريدگان پذيرد مقام حضرت او را نشايد و آنچه در ذات او نبايد ممكنات را شايد و باز براى جدائى صانع و مصنوع و حد گذار و حد پذير و پرورنده و پرورده ، او است يگانه نه از نظر شمارش ، و آفريننده نه به حساب تحمل جنبش ، بينا نه به ابزار ديده ، و شنوا است نه بدست آويز وسيله ، گواه نه با حضور و تماس ، نهان\r\n\r\n","description":"","footnote":"","page_name":" 403 ","page_number":403},
  {"content":"\r\n . \r\n","description":"","footnote":"","page_name":" 404 ","page_number":404},
  {"content":"\r\n\r\n( 1 ) نه به زير پرده بودن ، آشكار و ممتاز نه به حساب وجود مسافت و فاصله مكانى ، ازليتش سد راه جولان افكار است و هميشه پائيدنش دست رد زن به سينه‌هاى خردهاى سركش و تندرو ، كنه و حقيقت او ديده‌هاى تيزبين را وامانده كرده است و وجودش اوهام تيز پر و چرخنده را از پاى در آورده ، هر كه خدا را وصف كند او را محدود كند و هر كه او را محدود كند در شماره‌اش افكند و هر كه در رشتهء شماره‌اش آرد ازليت او را باطل كرده و هر كه گويد : كجا است او را در سوئى شناخته و هر كه گويد : بر چيست ؟ نسبت به او خلاء فرض كرده ، و هر كه گويد : در كجا است ؟ او را گنجانيده است .\r\n. ( 2 ) 6 - فتح بن عبد الله وابسته بنى هاشم گويد : به ابى ابراهيم ( ع ) ( امام هفتم ) نامه‌اى نوشتم و از او از توحيد پرسيدم ، به خط خود جواب نوشت : سپاس از آن خدائى است كه سپاس خود را به بندگانش الهام كرده و همان روايت - 5 - را كه سهل بن زياد نقل كرده بود نقل كرده تا آنجا كه گويد : و وجوده جوائل الاوهام ، و سپس بر آن افزوده است كه :\r\nآغاز پذيرش دين از خدا شناختن او است و كمال شناسائيش يگانه دانستن او است و كمال يگانه دانستنش نفى صفات از او است ، چون هر صفتى گواه است كه جز موصوف است و هر موصوفى هم جز صفت است و به همراه هم گواه دوئيت باشند كه در وجود ازلى و قديم ممتنع است ، هر كه خدا را وصف كند او را محدود كرده و مرزبندى نموده است و هر كه محدودش كند او را بر شمرده و هر كه\r\n\r\n","description":"","footnote":"","page_name":" 405 ","page_number":405},
  {"content":"\r\n . \r\n","description":"","footnote":"","page_name":" 406 ","page_number":406},
  {"content":"\r\n\r\nاو را برشمرد ازليت و قدم او را باطل دانسته ، هر كه گويد : چگونه است ؟ جوياى وصف او شده و هر كه گويد : در چيست ؟ او را در گنجانيده ، و هر كه گويد : بر چيست ؟ او را نشناخته ، و هر كه گويد : كجا است ؟ خلاء نسبت به او معتقد شده ، هر كه گويد : به سوى كجا است ؟ او را در سوئى دانسته ، عالم است از آنگاه كه معلومى نبوده و خالق است از گاهى كه مخلوقى نبوده و پرورنده است از گاهى كه پرورده‌اى نبوده ، همچنين ستوده شود پروردگار ما و او فراز است از آنچه واصفان نسنجيده او را وصف كرده‌اند .\r\n( 1 ) 7 - ابو اسحق سبيعى گويد : حارث اعور گفت : امير المؤمنين ( ع ) بعد از عصر يك سخنرانى نمود و خطبه‌اى ايراد كرد كه مردم از خوش‌ستائى و يادآورى كه در باره خدا و بزرگوارى او جل جلاله فرمود ، در شگفت شدند . ابو اسحاق گويد : به حارث گفتم : آن خطبه را حفظ نكردى ؟ گفت : من آن را نوشتم و از دفتر خود براى ما ديكته كرد كه :\r\nسپاس از آن خدائى است كه نميرد و عجائب وى تمامى نپذيرد ، زيرا هر روز در كار تازه‌اى است از نظر ابتكار تازه‌هائى كه نبوده است ، آن خدائى كه نزاده است تا در عزت او شريكى باشد و زائيده نيست تا بميرد و ارث گذارد ، در چنگ اوهام نيفتد تا او را در يك دور نماى همانندى اندازه گيرند ، و ديده‌ها به وى نرسند تا پس از باز گرفتن از وى دگرگونى يابد ( يا نقشى از خود در خاطر بيننده گذارد خ ل ) آن خدائى كه در آغازش نقطهء شروعى نيست و در انجامش حد و سوئى نه ، آنكه وقتى بر او پيشى ندارد و دورانى بر او مقدم نبود فزونى و كاستى پيرامونش نباشند ، و به كجا است ، و\r\n\r\n","description":"","footnote":"","page_name":" 407 ","page_number":407},
  {"content":"\r\n . \r\n","description":"","footnote":"","page_name":" 408 ","page_number":408},
  {"content":"\r\n\r\n( 1 ) براى چيست ؟ موصوف نگردد و مكانى ندارد .\r\nآن خدائى كه از امور نهانى درونى دارد و در خردها آشكار است بدان چه در آفرينش او از نشانه‌هاى تدبير عيان است ، آن خدائى كه از پيغمبرانش پرسيدند و او را به حد و داشتن جزء نستودند بلكه به افعالش ستايش كردند و به آياتش به دو رهنمائى نمودند ، خرد انديشه پيشه‌ها انكارش نتوانند زيرا كسى كه آسمانها و زمين با آنچه در آنها است و ميان آنها است آفرينش او است و او صانع همه آنها است توانائيش انكار ناپذير است ، آن خدائى كه از خلق بدور است و چيزى همانندش نيست ، آن خدائى كه خلق را براى پرستش خود آفريد و بر طاعت خود توانا كرد بوسيله نيروئى كه در آنها نهاد و بواسطهء حجج خود عذر آنها را بباد داد و در نتيجه با بيّنه و دليل هر كه هلاك شود هلاك شده و به لطف او هر كه نجات يافته ناجى است و از آن خدا است تفضل از آغاز تا بازگشت ، سپس خدا ( سپاسش باد ) با سپاس خويش جهان را گشود و امر دنيا و آخرت را با سپاس خود پايان بخشيد و فرمود ( 75 سوره 39 ) : « ميان آنها بدرستى قضاوت شد » و گفته شد : الحمد لله رب العالمين .\r\nسپاس از آن خدا است كه بىكالبد لباس كبريائيش در بر ، و بىهيكل رداى جلالش در خور است ، آنكه به وضع فنا ناپذيرى بر عرش استوار است و بىفاصله و بىتماس بر خلق فرازنده است ، سوئى ندارد كه بدان رسند و مانندى ندارد كه از آنش شناسند ، هر كه جز او جبارى نشان دهد خوار است و هر كه در برابرش بزرگى فروشد زبون است ، همه چيز براى عظمتش فروتن است و فرمان گذار حكومت و عزت او است ، گردش ديده‌ها از دريافتش\r\n\r\n","description":"","footnote":"","page_name":" 409 ","page_number":409},
  {"content":"\r\n . \r\n","description":"","footnote":"","page_name":" 410 ","page_number":410},
  {"content":"\r\n\r\n( 1 ) واماند و اوهام خلائق در آستان وصفش نارسا است ، آغاز پيش از هر چيز است و پيش از خودى ندارد ، و انجام پس از هر چيز است و پس از وى تحقق نيابد ، به نيروى قهرش بر همه چيز چيره است و هر جايى را بىنياز به انتقال و بىچشم ديده است ، هيچ ساينده‌اى نسايدش و هيچ حسى نيابدش ، او است كه در آسمانها معبود است و در زمين هم معبود است ، او است على و حكيم ، هر كه را آفريد نقشه او را درست و محكم كشيد ، نه نقشه پيشينى بود و نه خستگى در او پديد شد در آفرينش هر چه آفريد ، هر چه را خواست آغاز نهاد و هر چه را خواست ايجاد كرد چنانچه مىخواست او دو مركز ثقل هستى كه جن و انس باشند تا ربوبيتش را بدين وسيله بشناسند و عهدهء طاعتش به گردن بسپرند همه سپاس شايسته او را به آستانش تقديم داريم به خاطر همه نعمتهاى او و از او رهبرى جوئيم براى كارهاى درست خود و به او پناه بريم از كردارهاى بد خود و از او آمرزش جوئيم به گناهانى كه از ما سر زده است و گواهيم كه شايستهء پرستش جز خدا نيست و بر اينكه محمد ( ص ) بنده و رسول او است ، او را به راستى و درستى به پيغمبرى برانگيخته تا دليل و رهنماى به او باشد ، او هم از گمراهى به راه آورد و ما را از گرداب نادانى بر گرفت ، هر كه فرمان خدا و رسولش را برد به كاميابى بزرگى رسد و ثواب شايانى در يابد و هر كه نافرمانى خدا و رسولش كند محققا به زيان هويدائى اندر است و عذاب دردناكى را سزاوار است ، از دل بكوشيد به سوى آنچه از شنوائى و فرمانبرى و خير خواهى مخلصانه و پشتيبانى مؤثر بر شما لازم است ، خود را كمك دهيد بوسيله پايش در روش درست و راست و دورى از كارهاى بد و ناشايست ، حق را ميان خود داد و ستد كنيد و در برابر من با آن\r\n\r\n","description":"","footnote":"","page_name":" 411 ","page_number":411},
  {"content":"\r\n . \r\n","description":"","footnote":"","page_name":" 412 ","page_number":412},
  {"content":"\r\n\r\n( 1 ) همكارى نمائيد ، دست ستمكار احمق را ببنديد و به خوش كردارى دستور دهيد و از كار زشت جلوگيرى كنيد و قدر اهل فضيلت را بشناسيد . خدا ما و شما را به راه راست نگهدارد و ما و شما را به تقوى بر جا دارد ، از خدا براى خود و شما آمرزش خواهم .\r\n\r\nباب نوادر\r\n( 2 ) 1 - حارث بن مغيره گويد : از امام صادق ( ع ) پرسش شد از تفسير قول خداى تبارك و تعالى ( 88 سوره 28 ) : « هر چيزى نابود است جز وجه او » فرمود : در تفسير آن چه گويند ؟ گفتم : مىگويند :\r\nنابود مىشود هر چيزى جز وجه خدا ، فرمود : سبحان الله ، گفتار درشتى به زبان آوردند ، همانا مقصود از آن همان وجه خدا است كه بوسيلهء آن به سوى خدا روند .\r\n( 3 ) 2 - امام صادق ( ع ) در قول خداى عز و جل : «  كُلُّ شَيْءٍ هالِكٌ إِلَّا وَجْهَهُ  » فرمود : هر كه به سوى خدا رود به انجام آنچه بدان دستور دارد از اطاعت محمد ( ص ) همان است وجهه‌اى كه نابود نشود و همچنين فرموده است ( 79 سوره 4 ) : « هر كه رسول را اطاعت كند خدا را اطاعت كرده » .\r\n( 4 ) 3 - امام باقر ( ع ) فرمود : ما هستيم آن مثانى كه خدا به\r\n\r\n","description":"","footnote":"","page_name":" 413 ","page_number":413},
  {"content":"\r\n . \r\n","description":"","footnote":"","page_name":" 414 ","page_number":414},
  {"content":"\r\n\r\nپيغمبر خود محمد ( ص ) عطا كرد ، ما همان وجههء خدائيم كه در روى زمين ميان شما مىغلطيم ، مائيم ديده بان خدا در خلقش و دست رحمتش كه به بندگان دراز كرده ، شناسد ما را هر كه شناسد و ناديده گيرد ما را هر كه ناديده گيرد ، سوگند به پيشوائى متقيان ( و پيشوائى متقيان را خ ل ) .\r\n( 1 ) 4 - امام صادق ( ع ) در قول خداى عز و جل ( 181 سوره 7 ) :\r\n« براى خدا نامهاى نيك است وى را بدانها بخوانيد » فرمود : به خدا ما هستيم نامهاى نيك او كه از بندگان هيچ كردارى پذيرفته نيست جز به شناختن ما .\r\n( 2 ) 5 - امام صادق ( ع ) فرمود : به راستى خدا ما را آفريد و خوش آفريد ( خوش خلق آفريد خ ل ) و صورتگرى كرد و خوش صورتگرى كرد ، و ما را در ميان بندگان ديده و ديده‌بان خود ساخت و زبان گوياى خويش نمود در خلق خود ، و دست مهرورزى و رحمت كه بر سر بندگانش گشود ، ما را وجههء خود معرفى كرد كه از سوى آن به وى گرايند ، و باب خود ساخت كه بر او رهنما باشد و گنجينه دار خود مقرر كرده در آسمان و زمينش . به بركت وجود ما ، درختان ميوه دهند و ميوه‌ها برسند و نهرها روان باشند ، به بركت ما باران فرو بارد و گياه زمين برويد و بوسيله پرستش ما خداوند پرستيده شد و اگر ما نبوديم خداوند را نمىپرستيدند .\r\n\r\n","description":"","footnote":"","page_name":" 415 ","page_number":415},
  {"content":"\r\n . \r\n","description":"","footnote":"","page_name":" 416 ","page_number":416},
  {"content":"\r\n\r\n( 1 ) 6 - امام صادق ( ع ) در تفسير قول خداى تعالى ( 54 سوره 43 ) : « چون ما را به افسوس آوردند از آنها انتقام كشيديم » فرمود : محقق است كه خداى تبارك و تعالى چون ما افسوس نخورد ولى او دوستانى براى خود آفريده است كه افسوس خورند و بپسندند و با اينكه آنها مخلوق و پروردهء اويند ، رضاى آنها را رضاى خود مقرر كرده و خشم آنها را خشم خود ، زيرا آنها داعيان به سوى خود و رهنماى بر خويش نموده و بدين سبب اين مقام را دارند و اين براى آن نيست كه از نافرمانى مردم زيانى به خدا رسد چنانچه به خلق مىرسد ، ولى اين است مقصود از آنچه در اين باره گفته شده است و به راستى كه خداى عز و جل فرموده است : هر كه يك دوست مرا خوار شمارد مرا به نبرد طلبيده و بدان دعوت كرده و فرموده است ( 80 سوره 4 ) : « هر كه فرمان رسول برد ، فرمان خدا را برده » و فرموده 10 سوره 48 ) : « به راستى كسانى كه با تو بيعت كنند همانا با خدا بيعت كردند ، دست خدا روى دست آنها است » همه اينها و آنچه بدانها ماند چنان است كه من با تو گفتم و خشنودى و خشم و آنچه بدانها ماند هم مثل آنها است و اگر روا بود كه افسوس و دلتنگى براى خدا رخ دهد با اينكه خدا آنها را آفريده و ايجاد كرده گوينده‌اى را مىرسد كه بگويد روزى شود كه خالق جهان نيست گردد ، زيرا اگر خشم و دلتنگى بر او در آيند ديگرگونى به او رخ دهد و هر چه در معرض تغيير و ديگرگونى باشد ، از نيستى مصون نيست و در اين صورت فرقى ميان پديد آرنده و پديد شده و ميان قادر و آنچه مسخر قدرت است و ميان خالق و مخلوق نماند بسيار بسيار از اين گفتار ناهنجار برتر است و بدور است بلكه او است كه همه چيز را آفريده بىنياز بدان و چون خلقت او بر پايهء بىنيازى از مخلوق است محال است\r\n\r\n","description":"","footnote":"","page_name":" 417 ","page_number":417},
  {"content":"\r\n . \r\n","description":"","footnote":"","page_name":" 418 ","page_number":418},
  {"content":"\r\n\r\n( 1 ) كه حدى و يا چگونگى در وى باشد خوب بفهم ان شاء الله .\r\n( 2 ) 7 - اسود بن سعيد گويد : من نزد امام صادق ( ع ) بودم ، بىآنكه پرسشى كنم آغاز سخن كرد و فرمود : ما حجت خدائيم ، ما باب الله هستيم ، ما لسان الله هستيم ، ما وجه الله هستيم ، ما عين الله هستيم ، در ميان خلقش و مائيم واليان امر خدا در ميان بندگانش .\r\n( 3 ) 8 - هاشم بن ابى عماره جنبى گويد : از امير المؤمنين ( ع ) شنيدم مىفرمود : منم عين الله و منم يد الله و منم جنب الله و منم باب الله .\r\n( 4 ) 9 - ابو الحسن موسى بن جعفر ( ع ) در تفسير قول خداى عز و جل ( 55 سوره 39 ) : « افسوس بر من از آنچه در كنار خدا تقصير ورزيدم » فرمود : جنب الله امير المؤمنين است و همين طور هر كدام از اوصياء بعد از وى در مقام بلندى هستند تا كار امامت به آخر كس آنها برسد .\r\n( 5 ) 10 - بريد عجلى گويد : شنيدم امام باقر ( ع ) مىفرمود :\r\nبوسيلهء ما خدا پرستيده شد و بوسيلهء ما خدا شناخته شد و بوسيلهء ما خدا يگانه دانسته شد تبارك و تعالى ، و محمد پرده دار خداى\r\n\r\n","description":"","footnote":"","page_name":" 419 ","page_number":419},
  {"content":"\r\n . \r\n","description":"","footnote":"","page_name":" 420 ","page_number":420},
  {"content":"\r\n\r\nتبارك و تعالى است .\r\n( 1 ) 11 - زراره گويد : از امام باقر ( ع ) پرسيدم از تفسير قول خداى عز و جل ( 54 سوره 2 ) : « به ما ستم نكردند ولى به خودشان ستم كردند » فرمود : براستى خداى تعالى بزرگتر و عزيزتر و جليل‌تر و منيع‌تر است از اينكه ستم شود ولى حضرت او ما را به خود وابسته و ستم به ما راست به خود انگاشته و ولايت ما را ولايت خود شناخته ، آنجا كه مىفرمايد ( 60 سوره 5 ) : « همانا ولى شما خدا است و رسولش و آن كسانى كه ايمان آوردند » يعنى امامان ( ع ) از تيرهء ما ، سپس در جاى ديگر كه همين آيه را تفسير فرمود : « به ما ستم نكردند و به خود ستم كردند » نظير اين فرمايشات را فرمود .\r\n\r\nباب بداء\r\n( 2 ) 1 - از يكى از دو امام ( امام باقر يا صادق ع ) ، فرمود : خدا به چيزى مانند بداء پرستش نشده است ، و در روايت ابن ابى عمير از هشام بن سالم است كه امام صادق ( ع ) فرمود : خدا به چيزى چون بداء بزرگ شمرده نشده است .\r\n\r\n","description":"","footnote":"","page_name":" 421 ","page_number":421},
  {"content":"\r\n . \r\n","description":"","footnote":"","page_name":" 422 ","page_number":422},
  {"content":"\r\n\r\n( 1 ) 2 - حضرت صادق ( ع ) در تفسير اين آيه ( 41 سوره 13 ) :\r\n« محو مىكند خدا آنچه را خواهد و ثبت مىكند آنچه را خواهد » فرمود : آيا محو مىشود جز آنچه ثابت نبوده ؟ و ثبت مىشود جز آنچه موجود نبوده است ؟ .\r\n( 2 ) 3 - امام ششم ( ع ) فرمود : خدا هيچ پيغمبرى را مبعوث نكرده تا سه خصلت از او تعهد گرفته : اقرار به بندگى براى خود ، دل كندن از بتها ، و اعتقاد به اينكه خدا هر چه را خواهد پيش دارد و هر چه را خواهد پس اندازد .\r\n( 3 ) 4 - حمران گويد : از امام باقر ( ع ) پرسيدم از قول خداى عز و جل ( 3 سوره 6 ) : « به يك مدت حكم كرد و مدت ديگرى هم نزد خودش نامبرده است » فرمود : مقصود دو مدت است : يكى حتمى و ديگرى معلق .\r\n( 4 ) 5 - مالك جهنى گويد : از امام صادق ( ع ) پرسيدم از قول خداى تعالى ( 68 سوره 19 ) : « آيا به ياد نمىآورد انسان كه ما او را آفريديم و خود چيزى نبود » گويد كه فرمود : نه تقدير شده بود و نه هست شده بود ، گويد : از او پرسيدم از قول خدا ( 2 سوره 77 ) :\r\n« آيا بر انسان روزگارى گذشته است كه در آن چيزى نبوده كه ياد شود » فرمود : اين در دورانى است كه مقدر بوده ولى در ياد نبوده و اسمى نداشته .\r\n( 5 ) 6 - فضيل بن يسار گويد : از امام باقر ( ع ) شنيدم مىفرمود :\r\n\r\n","description":"","footnote":"","page_name":" 423 ","page_number":423},
  {"content":"\r\n . \r\n","description":"","footnote":"","page_name":" 424 ","page_number":424},
  {"content":"\r\n\r\nعلم دو علم است : يكى علمى كه نزد خدا نهفته است و احدى از خلقش را بر آن مطلع نكرده و علمى كه به فرشته‌ها و رسولان خود آموخته ، آنچه را به فرشته‌ها و رسولان آموخته براستى محققا خواهد بود خدا نه خود را تكذيب كند و نه فرشته‌ها و رسولان خود را و آن علمى كه نزد خودش گنجينه است هر چه را خواهد پيش دارد و هر چه را خواهد پس اندازد و هر چه را خواهد ثبت نمايد .\r\n( 1 ) 7 - فضيل گويد : از امام باقر ( ع ) شنيدم مىفرمود : از امور قسمتى است كه نزد خدا معلق است پيش دارد از آنها هر چه را خواهد و پس اندازد هر چه را خواهد .\r\n( 2 ) 8 - امام صادق ( ع ) فرمود : براستى براى خدا دو علم است :\r\nعلمى نهفته گنجينه كه جز خود او نداند و بداء از اين علم باشد و علمى كه به فرشته‌ها و رسولان و پيغمبرانش آموخته و ما آن را مى دانيم .\r\n( 3 ) 9 - امام صادق ( ع ) فرمود : براى خدا در چيزى بدا و اظهار خلاف نباشد جز آنكه پيش از آن حقيقت در علم او بوده است .\r\n( 4 ) 10 - فرمود : بدا نسبت به خدا براى نادانى او نبوده است .\r\n\r\n","description":"","footnote":"","page_name":" 425 ","page_number":425},
  {"content":"\r\n . \r\n","description":"","footnote":"","page_name":" 426 ","page_number":426},
  {"content":"\r\n\r\n( 1 ) 11 - منصور بن حازم گويد : از امام صادق ( ع ) پرسيدم :\r\nامروز چيزى تواند بود كه ديروز گذشته در علم خدا نبوده ؟ فرمود :\r\nنه ، هر كس اين را معتقد باشد ، خدايش رسوا سازد ، گفتم : بفرمائيد كه آنچه بود و آنچه تا قيامت خواهد بود ، آيا در علم خدا نيست ؟\r\nفرمود : چرا از پيشتر كه خلق را بيافريند .\r\n( 2 ) 12 - مالك جهنى گويد : از امام صادق ( ع ) شنيدم مى فرمود : اگر مىدانستند مردم چه اجرى در قول و عقيده به بداء هست ، از سخن در آن سست و خسته نمىشدند .\r\n( 3 ) 13 - مرازم بن حكيم گويد : از امام صادق ( ع ) شنيدم مى فرمود :\r\nهرگز هيچ كس به پيغمبرى نرسيده است تا براى خدا به پنج خصلت اعتراف كرده : بداء ، مشيت ، سجود ، بندگى ، فرمانبرى .\r\n( 4 ) 14 - امام صادق ( ع ) فرمود : به راستى خداى عز و جل هر چه را از اول دنيا بوده و تا آخر دنيا خواهد بود به محمد ( ص ) خبر داد ، به آنچه حتمى بود خبر داد و آنچه غير حتمى بود جدا ساخت ، و در آن شرط ان شاء الله آورد .\r\n\r\n","description":"","footnote":"","page_name":" 427 ","page_number":427},
  {"content":"\r\n . \r\n","description":"","footnote":"","page_name":" 428 ","page_number":428},
  {"content":"\r\n\r\n( 1 ) 15 - امام رضا ( ع ) مىفرمود : خدا هرگز پيغمبرى را مبعوث نكرده مگر با حكم حرمت مى و با اقرار به بداء براى خدا .\r\n( 2 ) 16 - معلى بن محمد گويد : از عالم ( امام ) سؤال شد كه :\r\nخدا چطور داند ؟ فرمود : بداند و بخواهد و اراده كند و مقدر سازد و حكم صادر كند و اجراء كند ، اجراء كند آنچه را حكم صادر كرده و حكم صادر كند نسبت به آنچه تقدير كرده و اندازه گرفته و تقدير كند آنچه را اراده كرده ، از علم او مشيت خيزد و از مشيت او اراده آيد و از اراده‌اش تقدير زايد و از تقديرش حكم بر آيد و به حكم اجراء پديد شود . علم بر مشيت مقدم است و مشيت در درجه دوم است و اراده سوم و تقدير بر قضاى مقرون به امضاء و اجراء واقع شود ، براى خداى تبارك و تعالى بداء باشد در آنچه بداند به اين طريق كه كى خواهد و در چه شرائطى اراده كند براى تقدير اشياء و چون قضا به مرحله امضا و اجراء رسيد ، ديگر بداء نيست ، علم به هر معلومى پيش از بودن او است و خواست هر چه پديد شود پيش از وجود او در خارج محقق است و اراده پيش از برپا شدن مراد است و تقدير و اندازه براى اين معلومات پيش از آن است كه تفصيل داده شوند و به هم پيوندند در وجود مشخص و وقت معين ، قضاى مجرد شده كردارهاى قطعى خدا هستند كه تحقق و تجسم در خارج يافته‌اند و بوسيله حواس درك شوند از آنچه رنگ و بو دارد و در كيل و وزن در آيد و آنچه بجنبد و بخرامد از انسان و جن و پرنده و درنده و محسوسات ديگر .\r\n\r\n","description":"","footnote":"","page_name":" 429 ","page_number":429},
  {"content":"\r\n . \r\n","description":"","footnote":"","page_name":" 430 ","page_number":430},
  {"content":"\r\n\r\n( 1 ) بداء براى خدا در آن چيزى باشد كه هنوز وجود خارجى ندارد و چون وجود خارجى قابل ادراك پيدا كند براى خدا بداء در آن نباشد و خدا هر چه خواهد بكند ، به علم خود همه چيز را پيش از آنكه بوده باشند دانسته و به خواست خود صفات و حدود آنها را شناخته و پيش از اظهار آنها آهنگ هستى آنها را داشته و به ارادهء خود ذات آنها را بوسيلهء رنگ آميزى و نشانه‌گذارى تميز بخشيده و با تقدير و اندازه قوت و رزق آنها را مقدر نموده و آغاز و انجام آنها را شناخته و به قضاى خود اماكن آنها را براى مردم بيان كرده و مردم را بدانها رهنمائى نموده و با اجراء و امضاء علل آنها را تشريح كرده و امر آنها را آشكار ساخته و اين است تقدير عزيز دانا .\r\n\r\nباب اينكه چيزى در آسمان و زمين موجود نشود جز با هفت خصلت\r\n( 2 ) 1 - امام صادق ( ع ) فرمود : نه در زمين و نه در آسمان چيزى نباشد جز با اين هفت خصلت : به مشيت و اراده و قدر و قضاء و اذن و كتاب و اجل ، هر كه گمان برد كه مىتواند يكى از اينها را نقض كند محققا كافر است .\r\n\r\n","description":"","footnote":"","page_name":" 431 ","page_number":431},
  {"content":"\r\n . \r\n","description":"","footnote":"","page_name":" 432 ","page_number":432},
  {"content":"\r\n\r\n( 1 ) 2 - امام كاظم ( ع ) فرمود : در آسمانها و در زمين چيزى نباشد جز با هفت : به قضا و قدر و اراده و مشيت و ثبت در دفتر و مدت مقرر و اجازه ، هر كه جز اين معتقد باشد محققا بر خدا دروغ بسته و يا بر خداى عز و جل رد كرده است .\r\n\r\nباب مشيت و اراده\r\n( 2 ) 1 - على بن ابراهيم هاشمى گويد : از ابو الحسن موسى بن جعفر ( ع ) شنيدم مىفرمود : نباشد چيزى جز آنچه خدا خواهد و اراده كند و مقدر سازد و مجرى دارد ، گفتم : معنى خواسته چيست ؟\r\nفرمود : آغاز كردن كار است ، گفتم : معنى مقدر سازد چيست ؟\r\nفرمود :\r\nاندازه گرفتن چيز است از جهت درازا و پهنايش ، گفتم : معنى مجرى كردن چيست ؟ فرمود : چون چيزى را مجرى كند ، آن را\r\n\r\n","description":"","footnote":"","page_name":" 433 ","page_number":433},
  {"content":"\r\n . \r\n","description":"","footnote":"","page_name":" 434 ","page_number":434},
  {"content":"\r\n\r\nبگذراند و آن است كه ديگر برگشتى ندارد .\r\n( 1 ) 2 - ابو بصير گويد : به امام ششم ( ع ) گفتم : خواسته ، اراده كرده ، تقدير كرده ، و مجرى ساخته ؟ فرمود : آرى ، گفتم : و دوست هم داشته ؟ فرمود : نه ، گفتم : چطور خواسته ، اراده كرده ، تقدير كرده ، مجرى ساخته ، و دوست نداشته ؟ فرمود : همچنين به ما دستور رسيده است .\r\n( 2 ) 3 - عبد الله بن سنان گويد : از امام صادق ( ع ) شنيدم مى فرمود : بسا خدا فرمانى دهد و نخواهد ، و بخواهد و فرمانى بدان ندهد . به شيطان فرمان داد كه براى آدم سجده كند و خواست كه سجده نكند و اگر خواسته بود سجده مىكرد ، آدم را از خوردن آن درخت نهى كرد و خواست كه از آن بخورد و اگر نمىخواست كه آدم بخورد نمىخورد .\r\n( 3 ) 4 - أبو الحسن ( ع ) ( امام هفتم ) فرمود : به راستى خدا دو اراده و دو خواست دارد : يك اراده حتمى و يك اراده عزمى ، بسا باشد از چيزى نهى كند و آن را بخواهد و به چيزى فرمان دهد و آن را نخواهد ، مگر ندانى كه خدا آدم را از خوردن آن درخت نهى كرد ولى خوردن آنها را خواست و اگر نمىخواست بخورند خواست آنان بر خواست خدا چيره نمىشد ، و به ابراهيم ( ع ) فرمان داد اسحق را سر ببرد و نخواست كه او را سر ببرد و اگر مىخواست ، خواست ابراهيم بر خواست خداى تعالى چيره نمىشد .\r\n\r\n","description":"","footnote":"","page_name":" 435 ","page_number":435},
  {"content":"\r\n . \r\n","description":"","footnote":"","page_name":" 436 ","page_number":436},
  {"content":"\r\n\r\n( 1 ) 5 - فضيل بن يسار گويد : از امام صادق ( ع ) شنيدم مى فرمود : خواست ، و اراده كرد ، و دوست نداشت و نپسنديد ، خدا خواست كه چيزى نباشد جز آنكه آن را حق و واقع بداند و ارادهء او همچنين بود ولى دوست نداشت كه بگويند : خدا سومين دو ديگر است و نمىپسندد براى بندگان خود كه كافر باشند .\r\n( 2 ) 6 - امام رضا ( ع ) فرمود : خداى تعالى فرمايد : اى پسر آدم ، به خواست من تو براى خود هر چه خواهى توانى خواست و به نيروئى كه از من است واجبات مرا انجام توانى داد و به نعمت من بر نافرمانى من نيرومند شدى ، من تو را شنوا ، بينا و نيرومند ساختم ، هر نيكى به تو رسد از خدا است و هر بدى به تو رسد از خود تو است و اين براى آن است كه من به كردار خوشت از خودت علاقمندترم و تو به بد كردارهايت از من علاقمندترى و دليلش اين است كه من از آنچه كنم باز خواست نشوم و همان مردمند كه باز خواست مىشوند .\r\n\r\nباب ابتلاء و اختبار يعنى امتحان و آزمايش\r\n( 3 ) 1 - امام صادق ( ع ) فرمود : هيچ كف بستن و كف گشودنى ( داد و ستدى ) نيست جز آنكه براى خدا در آن خواست و حكم و آزمايش است .\r\n\r\n","description":"","footnote":"","page_name":" 437 ","page_number":437},
  {"content":"\r\n . \r\n","description":"","footnote":"","page_name":" 438 ","page_number":438},
  {"content":"\r\n\r\n( 1 ) 2 - فرمود : هيچ چيزى نيست كه در آن دست باز گرفتن و كناره‌گيرى ، يا دست انداختن و اقدام تصور شود از هر چه خدا بدان فرمان داده يا از آن نهى كرده جز آنكه براى خداى عز و جل در باره‌اش آزمايش و قضاوتى است .\r\n\r\nباب سعادت و خوشبختى و شقاوت و بدبختى\r\n( 2 ) 1 - امام صادق ( ع ) فرمود : براستى خدا پيش از آنكه آفريده‌هاى خود را بيافريند سعادت و شقاوت را آفريد ، هر كه را خدا خوشبخت و سعادتمند آفريد ، هرگز او را دشمن ندارد ، اگر بد كند كار او را دشمن دارد نه خود را ، و اگر بدبخت و با شقاوت باشد ، هرگزش دوست ندارد و اگر كار خوبى كند ، كارش را دوست دارد و خودش را دشمن دارد به خاطر سرانجامى كه بسوى آن مىرود ، هر گاه خدا چيزى را دوست دارد هرگزش دشمن ندارد و هر گاه چيزى را دشمن دارد هرگزش دوست ندارد .\r\n( 3 ) 2 - ابو بصير گويد : من حضور امام صادق ( ع ) نشسته بودم و يكى از آن حضرت چنين پرسيد ، گفت : قربانت يا بن رسول الله ، از كجا بدبختى دامنگير گنهكاران شده تا در علم خدا گذشته كه به كيفر كردار خود محكوم به شكنجه‌اند ؟ امام فرمود : اى\r\n\r\n","description":"","footnote":"","page_name":" 439 ","page_number":439},
  {"content":"\r\n . \r\n","description":"","footnote":"","page_name":" 440 ","page_number":440},
  {"content":"\r\n\r\nسئوال‌كننده ، احدى از خلق خداى عز و جل به حق و شايستگى نسبت به حكم او قيام نكند و نتواند آن را به درستى درك كند و بسنجد چون خدا بدان حكم صادر كرد به دوستان خود نيروى معرفت بخشيد و از رنج كردار آنها كاست ، در عوض حقيقت‌شناسى آنها ، و به نافرمان‌منشان نيروى نافرمانى داد به خاطر پيشينه دانش خود در بارهء آنها و بىتاب كردنشان از پذيرش فرمان خود و بناچار با آنچه در علم خدا گذشته هم آهنگ شدند و نتوانستند وضعى به خود گيرند كه آنها را از عذاب خدا وارهاند ، زيرا دانش حق باور كردنى است و تحقق پذيرد و همان است معنى ، خواهد هر چه خواهد و همان راز نهان حضرت او است .\r\n( 1 ) 3 - امام صادق ( ع ) فرمود : بسا كه سعادتمندى به راه و روش شقاوتمندان پيش رود تا آنجا كه مردم گويند ، وه تا چه اندازه بدانها ماند ، آرى از آنها است ، و سپس سعادتمندى سابقه او را جبران كند . و بسا كه شقاوت مآبى را به راه و روش نيك بختان سعادتمند برند تا مردم گويند ، وه چه اندازه بدانها ماند ، آرى او از آنها است ، و سپس شقاوت او آنچه از كار خير كرده از ميان ببرد ، براستى هر كه سعادتمند نوشته شده اگر از دنيا جز به اندازه آب نوشيدن شترى نماند سرانجام او به سعادت پايان يابد .\r\n\r\n","description":"","footnote":"","page_name":" 441 ","page_number":441},
  {"content":"\r\n . \r\n","description":"","footnote":"","page_name":" 442 ","page_number":442},
  {"content":"\r\n\r\n\r\nباب خير و شر : نيكى و بدى\r\n( 1 ) 1 - معاوية بن وهب گويد : از امام صادق ( ع ) شنيدم مى فرمود : براستى از آنچه خدا بر موسى ( ع ) وحى كرد و در تورات بر او نازل شد اين بود كه :\r\nمنم من خدائى كه جز من شايسته پرستشى نيست ، خلق را آفريدم و نيكى را آفريدم و آن را به دست كسى مجرى ساختم كه دوستش داشتم ، خوشا بر كسى كه نيكى را به دست او اجرا كردم .\r\nمنم خدائى كه نيست شايستهء پرستشى جز من ، خلق را آفريدم و بدى را آفريدم و آن را به دست هر كه خواستم مجرى كردم ، واى بر آنكه بدى را به دست او مجرى ساختم .\r\n( 2 ) 2 - محمد بن مسلم گويد : از امام باقر ( ع ) شنيدم مىفرمود :\r\nخدا در يكى از كتب خود نازل كرده است كه :\r\nمنم ، من خدائى كه شايستهء پرستشى نيست جز من ، خير را آفريدم ، و شر را ، خوشا بر كسى كه به دستش خير را مجرى كنم و بدا بر كسى كه به دستش بد را مجرى كنم ، و واى بر كسى كه بگويد : چطور شده ، چطور شده ؟ ( 3 ) 3 - امام صادق ( ع ) فرمود : خداى عز و جل فرمايد : منم خدائى كه شايسته پرستشى جز من نيست آفريننده خوبى و بدىام ، خوشا بر آنكه خوبى را به دستش مجرى سازم و واى بدان كه بدى\r\n\r\n","description":"","footnote":"","page_name":" 443 ","page_number":443},
  {"content":"\r\n . \r\n","description":"","footnote":"","page_name":" 444 ","page_number":444},
  {"content":"\r\n\r\nرا به دستش به كار اندازم و واى بر كسى كه بگويد : آن چطور است ، اين چطور است . يونس گفت : يعنى كسى كه از راه كنجكاوى بخواهد منكر اين موضوع شود .\r\n\r\nباب جبر و قدر و امر بين الامرين\r\n( 1 ) 1 - راوى گويد : امير المؤمنين ( ع ) پس از بازگشت از جنگ صفين در مسجد كوفه نشسته بود كه پير مردى آمد و برابر آن حضرت زانو زد و عرض كرد : يا امير المؤمنين بفرمائيد كه رفتن ما به شام به قضا و قدر الهى بود ؟\r\nعلى ( ع ) - آرى اى شيخ به هيچ تلى بالا نرفتيد و به هيچ دره‌اى سرازير نشديد جز به قضا و قدر الهى .\r\nشيخ - من رنج خود را به حساب خدا مىگذارم اى امير المؤمنين يعنى رنج بيهوده بردم ، نه بهرهء دنيا داشت و نه اجرت آخرت .\r\nعلى ( ع ) - خاموش باش اى شيخ ، به خدا سوگند ، خداوند پاداش بزرگى به شما داده است در اين بسيج شما هم در رفتن شما اجر بزرگى به شما داده و هم در اقامت شما در جبهه و هم در برگشتن شما ، شما در هيچ حالى واداشته نبوديد و ناچارى نداشتيد .\r\nشيخ - چطور در هيچ حالى واداشته و ناچار نبوديم با اينكه رفتن و ماندن و برگشتن ما همه به قضا و قدر بوده است .\r\n\r\n","description":"","footnote":"","page_name":" 445 ","page_number":445},
  {"content":"\r\n . \r\n","description":"","footnote":"","page_name":" 446 ","page_number":446},
  {"content":"\r\n\r\n( 1 ) على ( ع ) - تو گمان مىكنى كه قضاء خدا بر بنده حتم است و قدر او بايست است و از بنده سلب اختيار مىكند ؟ اگر حقيقت مطلب اين باشد ، ثواب و عقاب و امر و نهى و بازداشتن از طرف خدا همه بيهوده گردد و وعدهء پاداش و وعيد كيفر لغو شود و گنهكار را سرزنشى نشايد و خوش كردار را ستايشى نبايد و بايد گنهكار را بهتر از نيكوكار مورد تفقد و احسان قرار داد و نيكوكار را به كيفر سزاوارتر دانست ( چون كه گنهكار رنج گناه برده و نيكوكار لذت فرمانبرى چشيده يا به اعتبار اينكه متمرد در جنگ و جهاد كسى را نكشته ولى مطيع بناچار خونهائى از دشمنان ريخته است ) اين عقيده همكيشان بت‌پرستان است و دشمنان حضرت رحمان و حزب شيطان و قدرى مذهبان و مجوسيان اين امت اسلامى ، براستى خداى تبارك و تعالى تكليف را مقرون به اختيار ساخته و نهى و غدقن خود را به حساب خود را باش پرداخته و به كردار اندك ثواب بسيار داده ، نافرمانى از او ، چيرگى بر او نيست و فرمانبرى از وى به زور نباشد و خودكارى يكباره هم به مردم نداده و آسمانها و زمين و هر چه ميان آنها است بيهوده نيافريده و پيغمبران مژده بخش و بيم ده را هم عبث مبعوث نكرده ، واى بر كسانى كه كافرند از آتش دوزخ .\r\nشيخ اين شعر را سرود :\r\n تو باشى امامى كه از طاعت تو * اميد نجات است از رب و غفران\r\nتو هر مشكلى را كنى حل و واضح * ز احسان جزايت دهد رب احسان \r\n( 2 ) 2 - ابى بصير از امام صادق ( ع ) فرمود : هر كه معتقد باشد كه خدا به هرزگى دستور مىدهد به خدا دروغ بسته و هر كه معتقد باشد كار خوب و كار بد بنده‌ها از او است بر خدا دروغ بسته\r\n\r\n","description":"","footnote":"","page_name":" 447 ","page_number":447},
  {"content":"\r\n . \r\n","description":"","footnote":"","page_name":" 448 ","page_number":448},
  {"content":"\r\n\r\nاست .\r\n( 1 ) 3 - حسن بن على وشاء گويد : از امام رضا ( ع ) پرسيدم :\r\nخدا كار را به بنده‌ها واگذارده ؟ فرمود : خدا عزيزتر از اين است ، گفتم : آنها را به معصيت مجبور كرده ، فرمود : خدا عادل‌تر و حكيم‌تر از اين است . گويد : سپس فرمود : خدا فرمايد : اى پسر آدم ، من به حسنات تو از خودت علاقمندترم و تو به گناهانت از من علاقمندتر و شايسته‌ترى ، تو گناه را هم به نيروئى كردى كه من به تو دادم .\r\n( 2 ) 4 - يونس بن عبد الرحمن گويد : امام رضا ( ع ) به من فرمود :\r\nاى يونس ، هم عقيده قدريه ( تفويضى مذهب ) مباش زيرا آنها نه هم قول اهل بهشتند و نه هم قول اهل دوزخ‌اند و نه هم قول شيطان .\r\nبهشتيان در بهشت گويند : حمد از آن خدائى است كه ما را به اين نعمت بهشت رهنمائى كرد و ما رهياب نبوديم اگر خدا ما را رهنمائى نمىكرد ، اهل دوزخ در دوزخ گويند : پروردگارا شقاوت بر ما چيره شد و ما مردم گمراهى بوديم ( در دنيا ) ابليس هم گويد :\r\nپروردگارا به سبب اينكه تو وسيلهء گمراهى مرا فراهم ساختى ، من گفتم : به قول آنها معتقد نيستم ، من مىگويم چيزى نباشد جز به اينكه خدا خواهد و اراده كند و مقدر سازد و اجراء كند ، فرمود : اى يونس ، چنين نيست ، چيزى نباشد جز آنچه خدا خواهد و اراده كند و مقدر سازد و اجراء كند .\r\nاى يونس ، مىدانى مشيت چيست ؟ گفتم : نه ، فرمود :\r\nنخستين يادآورى . مىدانى اراده چيست ؟ گفتم : نه ، فرمود : آن عزم و آهنگ بر چيزى است كه مىخواهد . مىدانى قدر چيست ؟\r\n\r\n","description":"","footnote":"","page_name":" 449 ","page_number":449},
  {"content":"\r\n . \r\n","description":"","footnote":"","page_name":" 450 ","page_number":450},
  {"content":"\r\n\r\nگفتم : نه ، فرمود : آن اندازه‌گيرى و مرزبندى است از بقاء و فنا ، پائيدن و نابودى . گويد : سپس فرمود : قضاء همان محكم گذاشتن و هستى خارجى برپا داشتن است . گويد : از آن حضرت اجازه خواستم براى اينكه سرش را ببوسم و عرض كردم : گرهى را براى من گشودى كه آن را ناديده گرفته بودم .\r\n( 1 ) 5 - ابراهيم بن عمر يمانى از حضرت صادق ( ع ) فرمود : خدا خلق را آفريد و سرانجام آنها را مىدانست با اين حال به آنها امر و نهى كرد و به هر چه امرشان كرد راه مخالفت آنها را باز گذاشت و آنها هر چه بكنند و نكنند به اذن خدا است يعنى با اعلام او نسبت به سرانجام روشى كه اتخاذ كنند .\r\n( 2 ) 6 - امام صادق ( ع ) فرمود : رسول خدا فرموده است : هر كه معتقد است خدا امر به بدى و هرزگى مىكند به خدا دروغ بسته و هر كه خوبى و بدى را بىخواست خدا مىداند خدا را از سلطنتش بر كنار دانسته . و هر كه گمان برد گناهان ما به نيروئى است كه خدا نداده است بر خدا دروغ بسته و هر كه به خدا دروغ بندد او را به دوزخ برد .\r\n( 3 ) 7 - اسماعيل بن جابر گويد : در مسجد مدينه مردى بود كه در باره قدر سخن مىگفت و مردم گرد او را گرفته بودند ، گويد :\r\nمن به او گفتم : اى فلانى ، از تو پرسشى دارم ، گفت : بپرس ، گفتم :\r\nدر ملك خدا تبارك و تعالى چيزى باشد بر خلاف اراده او ؟ گويد :\r\nلختى دراز سربزير انداخت و سپس سر برداشت و گفت : اگر بگويم\r\n\r\n","description":"","footnote":"","page_name":" 451 ","page_number":451},
  {"content":"\r\n . \r\n","description":"","footnote":"","page_name":" 452 ","page_number":452},
  {"content":"\r\n\r\nمطلب اين است كه در ملك او چيزى باشد بر خلاف اراده او خدا را مقهور و زورپذير دانسته باشم ، و اگر بگويم در ملك او نباشد جز آنچه او اراده كند ، در برابر تو اعتراف به معاصى كرده باشم و تو را بدان رخصت داده باشم زيرا از خود اختيارى ندارى ، گويد : به امام صادق ( ع ) عرض كردم كه از اين قدرى چنين پرسيدم و چنين پاسخ داد ، فرمود : براى خود دور انديشى كرده و اگر جز آنچه گفت مىگفت هلاك مىشد .\r\n( 1 ) 8 - مردى از امام صادق ( ع ) پرسيد : خدا مردم را به گناه اجبار كرده ؟ فرمود : نه ، گفت : كارشان را يكباره به خودشان واگذاشته ؟ فرمود : نه ، گفت : پس مطلب چيست ؟ فرمود : يك تدبير لطيف و ريزه‌كارى استادانه ميان اين دو موضوع است .\r\n( 2 ) 9 - امام باقر و امام صادق ( ع ) فرمودند : خدا بر خلق خود مهربان‌تر از اين است كه آنها را به گناه وادارد و سپس بر آن عذابشان كند و خدا عزيزتر از اين است كه ارادهء امرى كند و آن امر محقق نشود ، راوى گويد : از آن دو امام پرسش شد ميان جبر و قدر مرحله سومى است ؟ فرمودند : آرى ، وسيع‌تر از مسافت ميان آسمان و زمين .\r\n( 3 ) 10 - از امام صادق ( ع ) راجع به جبر و قدر پرسش شد ، فرمود : نه جبر است و نه تفويض ولى مرحله‌اى است ميان اين دو ،\r\n\r\n","description":"","footnote":"","page_name":" 453 ","page_number":453},
  {"content":"\r\n . \r\n","description":"","footnote":"","page_name":" 454 ","page_number":454},
  {"content":"\r\n\r\nحق در آن است و آن را نداند جز عالم ( امام ) يا كسى كه عالم آن را به وى آموخته باشد .\r\n( 1 ) 11 - مردى به امام صادق ( ع ) عرض كرد : قربانت ، خدا بندگان را به گناه واداشته ؟ فرمود : خدا عادل‌تر از آن است كه آنها را به گناه وادارد و سپس بر آن عذابشان كند ، راوى به آن حضرت گفت : قربانت ، خدا كار را يكباره به بندگان واهشته ، فرمود : اگر كار را به آنها واگذاشته بود كه با دستور و امر و نهى آنها را محصور نمىكرد ، گفت : قربانت ، ميان اين دو مرحله‌اى است ؟ فرمود :\r\nوسيعتر از ما بين آسمان و زمين .\r\n( 2 ) 12 - احمد بن محمد بن ابى نصر گويد : به امام رضا ( ع ) گفتم : بعضى از همكيشان ما معتقد به جبراند و برخى معتقد به استطاعت ، فرمود : بنويس : بسم الله الرحمن الرحيم ، على بن الحسين فرمود : خداى عز و جل فرمايد :\r\nاى پسر آدم ، به خواست من تو هستى كه خواهى و به نيروى اعطائى من واجبات مرا مىپردازى و به نعمت دريافتى از من بر گناهانم توانائى كنى ، من تو را بينا و شنوا ساختم ، هر چه خوشى بينى از طرف خدا است و هر چه بدى بينى از طرف خودت است و اين براى آن است كه من از خودت به كارهاى نيكت علاقمندتر و شايسته ترم و تو از من به كارهاى بدت علاقمندترى ، من از هر چه كنم مسئول نباشم ( چون مسئوليت در بدى و خلاف حكمت است و\r\n\r\n","description":"","footnote":"","page_name":" 455 ","page_number":455},
  {"content":"\r\n . \r\n","description":"","footnote":"","page_name":" 456 ","page_number":456},
  {"content":"\r\n\r\nاز خدا نيايد ) و هم ايشانند كه مسئولند ، چون كارگرانىاند كه در كارگاه خير و شر از دستور تخلف كردند ، من همه چيز را براى تو منظم كردم ( يعنى همهء ابزار و برنامه و تنظيم امور در اين كارگاه خير و شر كه به كار گماشته شدى از من است به شرحى كه مفصلا بيان شد ، شرح تفصيل استطاعت در باب بعد مىآيد ) .\r\n( 1 ) 13 - امام صادق ( ع ) فرمود : نه جبر است و نه تفويض ، ولى امرى است ميان اين دو امر ، راوى گويد : عرض كردم : امر ميان دو امر چيست ؟ فرمود : مثلش اين است كه مىبينى مردى به گناهى مشغول است و او را نهى كردى و او دست باز نگرفت و او را رها كردى و او هم آن گناه را كرد ، چون از تو نپذيرفته و تو از او دست باز داشتى نبايد گفت : تو او را به گناه واداشتى .\r\n( 2 ) 14 - امام صادق ( ع ) فرمود : خدا كريم‌تر از اينكه مردم را بدان چه تاب و توان آن را ندارند تكليف كند و خدا مقتدرتر است از اينكه در محيط حكم او چيزى باشد كه مخالف اراده او باشد .\r\n\r\n","description":"","footnote":"","page_name":" 457 ","page_number":457},
  {"content":"\r\n . \r\n","description":"","footnote":"","page_name":" 458 ","page_number":458},
  {"content":"\r\n\r\n\r\nباب استطاعت : توانش\r\n( 1 ) 1 - على بن اسباط گويد : از امام رضا ( ع ) از استطاعت پرسيدم ، فرمود : استطاعت عبد پس از چهار خصلت است :\r\n1 - راهش باز باشد و مانعى و جلوگيرى از كار نداشته باشد .\r\n2 - تنش سالم باشد و در بدن خود نسبت به كارى كه قصد آن را دارد كسر نيروى تنى نداشته باشد ( مثلا تب شديد ، ضعف زياد ، بيهوشى و كليه عوارضى كه تن را از انجام كار ناتوان مىكند ) .\r\n3 - اعضاء و جوارح او نسبت به كارى كه مىخواهد انجام دهد درست و سالم باشد ( مثلا براى ديدن نابينا نباشد ، براى جماع مقطوع الآلة نباشد ) .\r\n4 - براى او سببى و قوتى كه وسيله انجام كار است از طرف خدا برسد و نيروى هنگام عمل او تأمين شود .\r\nگويد كه عرض كردم : قربانت ، اين موضوع را برايم تشريح كنيد ، فرمود : بيانش اين است كه بنده آزاد و بىمانع باشد و تندرست باشد . اندام او سالم باشد و تصميم بگيرد كه زنا كند و زنى نيابد سپس بدست آورد ، در اين صورت يا خود را نگه مىدارد و باز پس مىنشيند چنانچه يوسف ( ع ) باز پس نشست و امتناع كرد ، يا خود را تسليم قصد و تصميم خود مىكند و زنا مىكند و زانى ناميده مىشود ، در صورت اول به زور خدا را اطاعت نكرده و در صورت دوم به نافرمانى بر خدا غلبه نكرده است .\r\n\r\n","description":"","footnote":"","page_name":" 459 ","page_number":459},
  {"content":"\r\n . \r\n","description":"","footnote":"","page_name":" 460 ","page_number":460},
  {"content":"\r\n\r\n( 1 ) 2 - مردى از اهل بصره گفت : از امام صادق ( ع ) پرسيدم از استطاعت ، فرمود : تو مىتوانى كارى انجام دهى كه نبوده است و زمينه تحقق نداشته ؟ گفت : نه ، گفت : مىتوانى خود را باز دارى از كارى كه پديد شده و تحقق يافته ؟ گفت : نه ، گويد : امام صادق ( ع ) فرمود : پس تو كى داراى استطاعت هستى ؟ عرض كرد : نمى دانم ، گويد : امام صادق ( ع ) به او فرمود : به راستى خدا خلقى آفريد و در آنها ابزار استطاعت نهاد و كار را به آنها وانگذاشت و آنها هنگام انجام كار و مقارن آن استطاعت كار دارند ، استطاعت بايد همراه انجام كار باشد ، همان وقتى كه كار را مىكنند و اگر كارى را در زير سلطه و در تسلط خدا نكردند نسبت بدان فعل استطاعتى ندارند ، كارى كه نشده استطاعت آن هم محقق نشود ، زيرا خداوند نيرومندتر از آن است كه احدى در ملك او با او طرفيت كند ، مرد بصرى گفت : پس مردم در كار خود مجبورند ؟\r\nفرمود : اگر مجبور بودند معذور بودند و گناه و عذابى بر آنها نبود ، گفت : پس كارشان به خودشان واگذار شده ؟ فرمود : نه . مرد بصرى گفت : پس چه وضعى دارند ؟ فرمود : خدا دانسته كه كارى خواهند كرد و ابزار كار را به آنها داده است و چون كار را انجام دهند به همراه انجام كار و مقارن آن داراى استطاعت آن كارند ، مرد بصرى گفت : من گواهم كه حق همين است و گواهم كه شما خاندان نبوت و رسالت هستيد .\r\n( 2 ) 3 - صالح نيلى گويد : از امام صادق ( ع ) پرسيدم از اينكه براى بندگان تأثيرى در استطاعت انجام كار هست ؟ فرمود : وقتى كار را انجام دادند داراى استطاعت باشند به استطاعتى كه خدا در آنها نهاده است ، گويد : گفتم ، آن چيست ؟ فرمود : ابزار كار ، مانند\r\n\r\n","description":"","footnote":"","page_name":" 461 ","page_number":461},
  {"content":"\r\n . \r\n","description":"","footnote":"","page_name":" 462 ","page_number":462},
  {"content":"\r\n\r\nزانى ( زنا خ ل ) چون زنا كند در گاه زنا توانش زنا دارد و اگر ترك زنا كند و مرتكب آن نگردد به ترك زنا استطاعت ترك زنا در او تحقق يابد ، گويد : سپس فرمود : براى او پيش از ارتكاب زنا هيچ استطاعتى كم يا بيش نباشد ولى به همراه فعل يا ترك مستطيع باشد ( يعنى با فعل مستطيع فعل است و با ترك مستطيع ترك ) گفتم : پس خدا براى چه او را عذاب كند ؟ فرمود : به حجت و دليل رسا و ابزارى كه مردم را با آن تركيب كرده ( ابزارى كه در آنها تركيب كرده خ ل ) خدا احدى را بر گناه وادار كند و اراده كفر از كسى نكند بر وجه حتم ولى چون به اختيار خود كافر شود ، در ارادهء خدا باشد كه كفر ورزد و در ارادهء خدا و علم او است كه آنها به سرانجام خيرى نرسند ، گفتم : يعنى از آنها خواسته كه كافر باشند ، فرمود : من چنين نمىگويم ولى مىگويم دانسته است كه آنها محققا كافرند ، ارادهء كفر آنها پيرو علم به كفر آنها است و اراده ايجاد و حتم نيست ، همانا آن اراده است و اختيار .\r\n( 1 ) 4 - حمزة بن حمران گويد : از امام صادق ( ع ) استطاعت را پرسيدم و به من پاسخ نداد ، بار ديگر حضورش شرفياب شدم و گفتم : أصلحك الله به راستى راجع به استطاعت چيزى در دل من گره شده كه جز سخنى كه از شما بشنوم آن را بيرون نكند و نگشايد ، فرمود : آنچه در دل دارى به تو زيانى ندارد ، گفتم :\r\nأصلحك الله براستى من مىگويم محققا خداى تبارك و تعالى به بندگان تكليف بىاستطاعت نكرده و آنها را دستورى نداده كه از\r\n\r\n","description":"","footnote":"","page_name":" 463 ","page_number":463},
  {"content":"\r\n . \r\n","description":"","footnote":"","page_name":" 464 ","page_number":464},
  {"content":"\r\n\r\nعهده برنيايند و باز هم مردم كارى از اين قبيل نكنند مگر به اراده و مشيت و قضاء و قدر خدا ، گويد : فرمود : اين است همان دين خدا كه من و پدرانم بر آنيم ، يا به تعبير ديگر فرمود .\r\n\r\nباب بيان و تعريف و اتمام حجت\r\n( 1 ) 1 - امام صادق ( ع ) فرمود : خدا بر مردم حجت آورد بدان چه به آنها داده و به آنها معرفى كرده .\r\n( 2 ) 2 - محمد بن حكيم گويد : به امام ششم ( ع ) گفتم : معرفت ساخت ساخت كيست ؟ فرمود : ساخت خدا است بندگان را در ساخت آن سهمى نيست .\r\n( 3 ) 3 - امام صادق ( ع ) در تفسير قول خداى عز و جل ( 115\r\n\r\n","description":"","footnote":"","page_name":" 465 ","page_number":465},
  {"content":"\r\n . \r\n","description":"","footnote":"","page_name":" 466 ","page_number":466},
  {"content":"\r\n\r\nسوره 9 ) : « خدا را شيوه نبوده است كه مردمى را گمراه كند و از راه به در برد پس از آنكه آنها را هدايت كرده است تا به جايى كه راه تقوى را براى آنها آشكار كرده باشد » ( خدا قومى را به گمراهى نياندازد تا آنكه براى آنها آنچه وسيلهء پرهيزكارى است بيان كند ) فرمود : تا آنكه به آنها معرفى كند آنچه او را خشنود مىكند و آنچه او را خشمگين مىسازد . و خدا فرموده ( 8 سوره 91 ) : « به نفس بشر الهام كرد راه خلاف روى و راه تقوى را » فرمود : يعنى بيان كرد چه كند و چه نكند ، و فرمود ( 3 سوره 86 ) : « به راستى ما راه را به او نموديم ، يا قدر بداند و يا ناسپاسى كند » امام فرمود : يعنى به او شناسانديم يا عمل كند يا ترك كند . محمد طيار گويد : پرسيدم از او تفسير قول خدا را ( 17 سوره 41 ) : « و اما ثمود را رهنمائى كرديم ولى كورى و گمراهى را بر هدايت و ره‌جوئى ترجيح دادند و پسنديدند » فرمود : يعنى به آنها نموديم و شناسانديم و در روايتى است كه يعنى براى آنها بيان كرديم .\r\n( 1 ) 4 - حمزه بن محمد گويد : از امام صادق ( ع ) پرسيدم از تفسير قول خداى عز و جل ( 10 سوره بلد ) : « و او را به دو نجد - بلندى - رهنمائى كرديم » فرمود : مقصود نجد خوبى و بدى و بدى است .\r\n( 2 ) 5 - عبد الاعلى گويد : به امام صادق ( ع ) گفتم : - اصلحك الله - در مردم ابزارى نهاده شده است كه به وسيلهء آن درك معرفت كنند ؟ گويد : فرمود : نه ، گفتم : تكليف به تحصيل معرفت دارند ؟\r\n\r\n","description":"","footnote":"","page_name":" 467 ","page_number":467},
  {"content":"\r\n . \r\n","description":"","footnote":"","page_name":" 468 ","page_number":468},
  {"content":"\r\n\r\nفرمود : نه ، خدا بايد بيان كند ، خدا احدى را مسئول نمىداند مگر به اندازه‌اى كه وسع او است و به او رسيده است و خدا احدى را مسئول نداند مگر نسبت بدان چه به او داده است و خدا قومى را محكوم به گمراهى نسازد مگر پس از آنكه براى آنها راه تقوى را بيان كند ، فرمود : يعنى آنچه او را خشنود سازد و آنچه او را خشمگين كند به آنها بفهماند .\r\n( 1 ) 6 - امام صادق ( ع ) فرمود : به راستى خدا نعمتى به بنده‌اى ندهد جز آنكه از طرف خود حجت را نسبت بدان نعمت بر او تمام كند ، به هر كه خدا نعمت نيرومندى داده مسئول است كه قيام كند بدان چه براى او تكليف نهاده و متحمل كسانى باشد كه از او ناتوان ترند . و خدا بر هر كه نعمت وسعت مال و توانگرى داده مسئول آن ثروت است و بايد از فقراء رسيدگى كند و به آنها عطايا بدهد و خدا بر هر كه نعمت شرافت خانوادگى و زيبائى رخسار داده است مسئول است كه خدا را سپاس گذارد بر آن نعمت و گردن فرازى بر ديگران نكند و به واسطه شرافت و جمال خود حق ناتوانان را دريغ نكند .\r\n\r\nباب اختلاف حجت بر بندگانش\r\n( 2 ) 1 - امام ششم ( ع ) فرمود : شش چيز است كه بندگان را در آن دستى نيست و سازندهء آنها نيستند : معرفت ، جهل ، رضا ،\r\n\r\n","description":"","footnote":"","page_name":" 469 ","page_number":469},
  {"content":"\r\n . \r\n","description":"","footnote":"","page_name":" 470 ","page_number":470},
  {"content":"\r\n\r\nغضب ، خواب ، بيدارى .\r\n\r\nباب راه مسئوليت خلق در برابر خدا\r\n( 1 ) 1 - امام صادق ( ع ) فرمود : خدا را بر خلق خود اين حق ( وظيفه‌شناسى ) نيست كه از پيش خود معرفت داشته باشند ، خلق را بر خدا اين حق است كه به آنها بشناساند و وسيله معرفت آنها را ميسر سازد و اين حق براى خدا بر خلق منظور است كه چون چيزى را به آنها معرفى كرد و شناسانيد بپذيرند .\r\n( 2 ) 2 - عبد الاعلى بن اعين گويد كه : از امام صادق ( ع ) پرسيدم : هر كه چيزى نشناسد ، مسئوليتى بر او بايد ؟ فرمود : نه .\r\n( 3 ) 3 - امام صادق ( ع ) فرمود : هر چه را خدا از بندگانش در پرده داشته و نهفته از عهدهء آنها ساقط است .\r\n( 4 ) 4 - حمزة بن طيار گويد : امام صادق ( ع ) به من فرمود :\r\nبنويس ، و براى من ديكته كرد كه :\r\nاز عقيدهء ما است كه : خدا خلق خود را مسئول داند نسبت به آنچه به آنها داده و بدانها شناسانيده ، سپس رسولى به سوى آنها\r\n\r\n","description":"","footnote":"","page_name":" 471 ","page_number":471},
  {"content":"\r\n . \r\n","description":"","footnote":"","page_name":" 472 ","page_number":472},
  {"content":"\r\n\r\n( 1 ) فرستاده و كتاب را بر آنها نازل كرده و در آن فرمان داده و غدقن كرده ، فرمان به نماز و روزه داده و رسول خدا ( ص ) را خواب از انجام نماز ربوده ، و خدايش فرموده است : منم كه تو را به خواب اندر كنم و منم كه تو را بيدار مىكنم و هر وقت كه به خواب ماندى چون بيدار شدى نماز بخوان تا امت بدانند كه چون بدين وضع برخوردند بايد چه كنند ، و روزه همچنين است ، من تو را بيمار سازم و من تو را به گردانم ، چون به تو شفا دادم روزه خود را قضا كن .\r\nسپس امام صادق ( ع ) فرمود : همين طور در هر چيز كه تأمل كنى كسى را در تنگناى نبينى و كسى را نيابى جز آنكه خدا بر او حجت دارد و خدا در او خواستى دارد و نمىگويم كه بشر هر چه خواهد تواند كرد . سپس فرمود : به راستى خدا هم رهنمائى كند و هم گمراهى فراهم سازد ، فرمود دستور ندارند جز كمتر از آنچه توانند ، هر چه به مردم امر شده در خور طاقت و توان آنها است ، هر چه را نتوانند از آنها برداشته است ولى مردمند كه بىخيرند و بىسعادت .\r\nسپس اين آيه را تلاوت كرد ( 92 سوره توبه ) : « بر ناتوانان و بر بيماران و بر كسانى كه هزينه سفر ندارند باكى نيست » جهاد را از آنها برداشت ، « بر خوش كرداران راه سخنى نيست ، و خدا بسيار آمرزنده و مهربان است و باز هم باكى نيست بر كسانى كه چون نزد تو آيند تا آنها را بسيج كنى و وسائل جهاد به آنها بدهى » ( بگوئى بودجه نيست و با چشم گريان برگردند ) فرمود : از آنان هم جهاد را برداشت زيرا هزينه نداشتند .\r\n\r\n","description":"","footnote":"","page_name":" 473 ","page_number":473},
  {"content":"\r\n . \r\n","description":"","footnote":"","page_name":" 474 ","page_number":474},
  {"content":"\r\n\r\n\r\nباب هدايت و اينكه هدايت از طرف خدا است عز و جل\r\n( 1 ) 1 - ثابت بن سعيد گويد : امام صادق ( ع ) فرمود : اى ثابت ، شما را به مردم چه كار ؟ دست از مردم برداريد ، احدى را به مذهب خود نخوانيد ، به خدا اگر همهء اهل آسمانها و زمين‌ها گرد هم آيند براى آنكه يك بنده را كه خدا اراده كرده گمراه بماند به حق رهبرى كنند نتوانند كه او را رهنمائى كنند و به حق برسانند و اگر همهء اهل آسمانها و زمينها گرد هم آيند تا بنده‌اى را كه خواسته به حق هدايت شود گمراه كنند نتوانند او را گمراه كنند ، دست از مردم برداريد و يكى از شما نگويد : اين عموى من است و اين برادر من است و اين پسر عم و همسايه من است ( و بايد او را به حق برسانم و به بهشت كشانم ) به راستى چون خدا براى بنده‌اى خير خواهد روحش را پاك كند و هيچ مطلب حق و به جائى را نشنود جز آنكه آن را بفهمد و هيچ زشت و نابجائى را نشنود جز آنكه آن را منكر گردد و نپذيرد ، سپس خدا يك سخنى به دلش اندازد كه كار او را فراهم سازد .\r\n( 2 ) 2 - امام صادق ( ع ) فرمود : به راستى چون خداى عز و جل براى بنده خير و خوبى خواهد به دلش پرتوى افكند و گوشهاى دلش را باز كند و فرشته‌اى بر او گمارد كه كمك او باشد و او را يارى دهد و چون براى بنده‌اى بد خواهد ، نقطهء سياهى به دلش اندازد و گوشهاى دلش را بربندد و بر او شيطانى گمارد كه گمراهش كند ، سپس اين آيه را خواند ( 126 سوره انعام ) : « هر كه را\r\n\r\n","description":"","footnote":"","page_name":" 475 ","page_number":475},
  {"content":"\r\n . \r\n","description":"","footnote":"","page_name":" 476 ","page_number":476},
  {"content":"\r\n\r\nخدا خواهد كه ره نمايد او را نسبت به اسلام خوشبين و بافهم سازد و هر كه را خواهد گمراه كند او را دل تنگ و بدبين نمايد كه گويا خود را به آسمان پرتاب مىكند » ( يعنى مسلمانى به نظر او چنان سخت آيد كه گويا مىخواهد به آسمان بالا رود ) .\r\n( 1 ) 3 - على بن عقبه از پدرش روايت كرده كه شنيدم امام صادق ( ع ) مىفرمود : ديندارى خود را به حساب خدا گذاريد نه به حساب مردم ، زيرا هر چه از خدا است بايد براى خدا باشد و هر چه به حساب مردم است به سوى خدا بالا نرود ، با مردم در بارهء دين خود ستيزه نكنيد زيرا ستيزه دل را بيمار مىكند ، خدا هم به پيغمبر خود فرمود ( 57 سوره قصص ) : « به راستى تو به حق نرسانى هر كه را دوست دارى ولى خدا است كه هر كه را خواهد هدايت كند و به حق رساند » و فرمود ( 100 سوره يونس ) : « تو باشى كه مردم را وادارى تا مؤمن باشند » مردم را وانهيد ، اين مردم از دهان مردم دين را ياد گرفتند و شما از رسول خدا ( ص ) ياد گرفتيد ، من شنيدم كه پدرم مىفرمود : به راستى خدا چون در سرنوشت بنده‌اى ثبت كرده كه وارد اين مذهب شود از پرنده به آشيانهء خود نسبت بدان شتابنده‌تر است .\r\n( 2 ) 4 - فضيل بن يسار گويد : به امام صادق ( ع ) گفتم : مردم را به اين مذهب شيعه بخوانيم ؟ فرمود : اى فضيل ، نه ، به راستى چون خدا خير بنده‌اى را خواهد به فرشته‌اى فرمان دهد گردنش را بگيرد و او را خواه ناخواه وارد اين مذهب مذهب كند .\r\n\r\n","description":"","footnote":"","page_name":" 477 ","page_number":477},
  {"content":"\r\n\r\nپايان كتاب عقل و دانش و توحيد از كتاب كافى ، و كتاب حجت كه جزء ثانى كتاب كافى و تأليف شيخ ابو جعفر محمد بن يعقوب كلينى رحمة الله عليه است در دنبال آن بيايد .\r\n\r\n","description":"","footnote":"","page_name":" 478 ","page_number":478},
  {"content":"\r\n . \r\n","description":"","footnote":"","page_name":" 479 ","page_number":479},
  {"content":"\r\n . \r\n","description":"","footnote":"","page_name":" 480 ","page_number":480},
  {"content":"\r\n\r\n\r\n[ شرحها 
  ]\r\n\r\n[ شرحهاى خطبهء آغاز كتاب 
  ]\r\nدر اينجا توجه به چند موضوع بجا است :\r\n\r\n1 - خطبهء آغاز كتاب\r\nخطبه و خطابه روشى مخصوص در اظهار مقاصد انسانى است كه به زبان فارسى از آن به سخنرانى تعبير كنند ، شيوائى و شيرينى در روش گفتار و مقاصد اخلاقى و سياسى در مندرجات آن بايد مراعات شود و اثر آن اصلاح اجتماع و انگيزش مردم است .\r\nاسلام خطبه را شيوهء تبليغات خويش ساخت و هر هفته در روز جمعه در ضمن انجام نماز جمعه فرضى لازم تشريع كرد و مسلمانان را به تأسيس آموزشگاهى كه سخنرانان خوبى پرورش دهد رهبرى نمود ، يكى از مزاياى تمدن اسلامى تربيت خطيبان ماهر و زبردستى است كه در صدر اسلام از مرد و زن در جامعهء اسلامى پديد شد و با يك جلسهء سخنرانى تحولى ايجاد مى كردند ، رئيس على الاطلاق اين مدرسه پس از شخص پيغمبر ، على بن أبى طالب ( ع ) است .\r\nرسوخ شيوهء خطبه‌خوانى در مسلمانان تا آنجا رسيد كه در آغاز هر موضوع مهمى بدان مىپرداختند و چون به تأليف كتب مىپرداختند كتاب\r\n\r\n","description":"","footnote":"","page_name":" 481 ","page_number":481},
  {"content":"\r\n\r\nخود را به خطبهء شيوا و مناسبى آغاز مىكردند .\r\nخطبه در اسلام شامل مطالبى بود كه با ايمان و عقيده و اخلاق و تربيت مسلمانان سر و كار داشت و با همين خصوصيات در ديباچهء كتب و افتتاح محافل و امور ديگر اجرا مىشد .\r\nخطبهء كتاب كافى يكى از محاسن خطب و در زمينهء خود شاهكارى است ، بسيار محكم و شيوا و بىتكلّف تنظيم شده است و شيوهء سخنرانيهاى صدر اسلام و خطبه‌هاى حضرت على ( ع ) و ائمهء معصومين در آن هويدا است و مندرجات آن همان عقيدهء پاك اسلامى و اصول مقررهء مذهب مقدس اماميه است ، اين خطبه از نفسى پر ايمان و دلى پاك و شخصيتى همراز با امامان معصوم عليهم السلام تراويده و شايستهء بسى تحسين و مطالعه و انديشه است .\r\n\r\n2 - ديباچهء كتاب\r\nپس از خطبه به مضمون جواب نامه‌اى ماند كه مؤلف براى يكى از دوستان و هم مذهبان معتقد و مصلح و چاره جوى خود نگاشته و نامى از وى و خاندان و مرز و بومش نبرده .\r\nدر شروح چندى كه به كتاب نامبرده نوشته شده است تا آنجا كه مورد مطالعه شده كسى خبر و نشانى از اين شخص نداده است و نشانه از وطن و محل زندگى و موقعيت اجتماعى او بدست نيامده است .\r\nدر شرح ملا خليل قزوينى بطور احتمال او را از اهل رى شمرده ولى هيچ گواهى بدست نداده است ، اگر ميسر بود كه شخصيت طرف نامه نگارى شيخ بزرگوار كلينى كه پايهء تأليف اين كتاب مهم مذهبى و اثر جاويدان شده است بدست مىآمد براى روشن شدن وضع اجتماعى و دسته بندى شيعهء اماميه در عصر مبهم غيبت صغرى بسيار آموزنده و مفيد بود .\r\nوضع و تأليف كتابى مانند كافى براى حفظ اساس مذهب شيعهء اماميه در دوران كلينى كار بسيار اساسى و مهمى به شمار است ، اين كار نمونهء فعاليت يك جامعهء حساس و زنده و دور انديش است و بايد كار ملتى به شمار\r\n\r\n","description":"","footnote":"","page_name":" 482 ","page_number":482},
  {"content":"\r\n\r\nرود نه كار يك فرد و بر اثر تقاضاى يك شخص عادى .\r\nدر دوران فعاليت مذهبى شيخ بزرگوار صدوق كه دوران پس از كلينى است مذهب شيعه انتشار يافت و طرفداران نيرومندى چون آل بويه و رجال متفكرى چون صاحب بن عبّاد در صحنه آمدند و اين خود وسيلهء مؤثرى بود كه مذهب شيعه يك فعاليت تعليماتى بر اساس تأليف و نشر كتب سودمند مذهبى انجام داد ولى دوران كلينى هنوز دنبالهء قرونى بود كه مذهب شيعه در تنگناى فشار حكومت وقت قرار داشت و مجامع عمده و فعال شيعه هنوز زير پرده و در زير زمينها كار مىكردند .\r\nاين نكته هم در اينجا قابل توجه است كه روابط ميان كلينى و دستگاه تأليف كتاب كافى با جامعهء فعال مذهبى قم بسيار مبهم است در عين حالى كه بيشتر اساتيد مهم كلينى محدثين عالى مقام آن روز قميين هستند و دستگاه مذهبى قم در عصر تأليف كتاب كافى بوسيلهء على بن بابويه پدر بزرگوار شيخ صدوق اداره مىشده روابط ميان اين دو دستگاه بسيار مبهم است و شيخ صدوق اخبار بسيار معدودى از كلينى بوسيلهء محمد بن عصام كلينى و بعضى ديگر در كتب خود درج كرده است با اينكه بايد كتاب كافى در عصر صدوق به حساب يك كتاب معروف و معتمد مذهب در قم شهرت بسزائى داشته باشد .\r\nدر اينجا بايد گفت كه فعاليت مذهبى دستگاه شيعهء اماميه در محيط بغداد كه اساس تأليف اين كتاب است در آن روز وضع محرمانه و پشت پرده‌اى داشته و چون حكومت مخالف وقت و دستگاه حديث و علم مخالفان رسميت داشته و با مقررات مذهب شيعه به سختى مبارزه مىكرده است ايجاد روابط علنى خطرناك بوده و شايد سالها اين كتاب چون يك ناموس مذهبى محرمانه نگهدارى مىشده است و قرائنى در اين زمينه از لابلاى سطور تاريخ به دست مىآيد ، از آن جمله در احوال مؤلف كتاب ثبت شده كه به هر دو مذهب فتوى مىداده ، رجوع مردم سنّى بغداد در آن تاريخ در امور مذهبى خود به كلينى جز اين معنى ندارد كه كلينى در حال تقيّه بسر مىبرده و بطور\r\n\r\n","description":"","footnote":"","page_name":" 483 ","page_number":483},
  {"content":"\r\n\r\nآزاد علمدار مذهب شيعه نبوده و شايد نواب خاص امام عصر - عجل اللَّه فرجه - هم در اين وضع بسر مىبردند .\r\nبهر حال در اين نامه بطور وضوح فساد مزاج عمومى مذهبى مردم تشريح شده و نكتهء اساسى ضعف ايمان كه پيروى كوركورانه و مذهب دارى تقليدى است يادآور شده و اساس يك تعليمات عاليهء مذهبى بر اساس نشر حقايق پاك و شستهء قرآن و سنت بنياد گرديده است و اين كتاب بعنوان يك مصدر تعليمات اساسى تأليف شده .\r\nاين نامهء كوتاه كه ديباچهء كتاب كافى است يك برنامهء پاك و شسته و صريح نسبت به اصول تعليمات دينى پىريزى كرده و نسخهء كامل و مؤثر معالجه ضعف ديانت را مقرر نموده است .\r\nمكتب وسيع و جهانى و فعال شيخ بزرگوار صدوق عليه الرحمة كه در دنبال آن بوجود آمده است بر اساس همين برنامهء صريح و صحيح و آماده بوده است و اين برنامهء پاك سرّ موفقيت اين مكتب آينده است .\r\nاين نامه در مذهب اماميه و شيوهء اسلام بسيار از نامه‌هاى رسولان حضرت عيسى كه جزء كتب عهد جديد ضبط شده و در نظر مسيحيت موقعيت وحى آسمانى دارند ارجمندتر و پر معناتر است .\r\nبسيار دور است كه اين ديباچه را شيخ كلينى بعنوان زبان حالى از طرف خود وضع كرده باشد و به صورت جواب نامه و پاسخ تقاضائى مقدمهء كتاب كافى ساخته باشد .\r\nصحيح به نظر مىرسد كه بگوئيم اين نامه متضمن دستور تأليف كتاب از رئيس مجامع سرى مذهب شيعه كه تا اين زمان هنوز ادامه داشته‌اند رسيده و يا به اشارهء مربوطين با ناحيهء مقدسه دوران غيبت صغرى انجام شده است كه تا هنوز در پردهء ابهام باقى مانده و شيخ بزرگوار كلينى را تا اينجا تحت تأثير قرار داده كه بيست سال زانو زده و اين كتاب را تأليف كرده و اين كتاب داراى چنين موقعيت ثابت و جهانى گرديده است .\r\nنكتهء ديگر كه در اينجا بايد گفت اين است كه قبل از كتاب كافى\r\n\r\n","description":"","footnote":"","page_name":" 484 ","page_number":484},
  {"content":"\r\n\r\nاخبار شيعه در رساله‌هائى ثبت بوده كه آنها را اصل مىناميدند و تا آخر دوران اخذ حديث از امام معصوم چهار صد اصل در ميان شيعهء اماميه تأليف شده بود كه كتاب كافى به حساب جمع و ترتيب و تدوين و تنظيم اين اصول به وجود آمده و از مجاميع بشمار است .\r\nعادت مؤلفان امروزه اين است كه در تأليفات خود به ذكر مدارك اهميت فراوانى مىدهند ولى در اين كتاب بلكه در كتب شيخ بزرگوار صدوق ( ره ) كه در دورهء بعد تأليف شده هيچ اشاره‌اى به اين اصول نشده و اسمى از آنها در اين كتب اوليه مجاميع نيست و شايد علتش اين باشد كه تا اين تاريخ و تاريخ شيخ صدوق ( ره ) در اخذ حديث به هيچ وجه اعتبارى براى كتاب و نوشته قائل نبوده‌اند و شاگردان علم حديث بايد احاديث را از استاد خود حضوراً دريافت دارند و نوشتن حديث فقط براى يادآورى خودشان بوده و از نظر تأليف و تحميل و تحمل حديث از آن استفاده نمىشده است و اين دليل بر شدت احتياط و دقتى است كه علماى مذهب در آن تاريخ نسبت به امور دين و رسائل تعليم و تعلم احكام داشته‌اند و نوشته‌هاى خطى مورد وثوق و با امضاى معروف مؤلفان عالى مقام هم مورد ترتيب اثر نبوده است .\r\nمرحوم علامه متبحر آقا رضا مسجد شاهى استاد فن حديث و شاگرد مرحوم نورى اعلى اللَّه مقامه مكرر مىفرمود : امروز وضع ما به اينجا رسيده است كه احكام و مدارك آن به انصاف و انضباط نويسندگان كتب مطبعه و حروفچين‌ها وابسته شده و ممكن است كلمه يجوز لا يجوز شود و بالعكس و اين خود سبب تحريف و تبديل حكمى گردد .\r\n\r\n","description":"","footnote":"","page_name":" 485 ","page_number":485},
  {"content":"\r\n . \r\n","description":"","footnote":"","page_name":" 486 ","page_number":486},
  {"content":"\r\n\r\n\r\n[ شرحهاى كتاب عقل و جهل 
  ]\r\nمؤلف در اين فصل لفظ كتاب آورده و اين كتاب را بابى نيست ولى در فصلهاى ديگر لفظ كتاب گفته است و باب‌هائى در آن آورده و از اخبار آخر اين فصل استفاده مىشود كه راجع به عقل و جهل كتاب مستقلى تنظيم شده و بعنوان مقدمه در اينجا درج گرديده است چنانچه كتاب فضل علم هم تتميم مقدمه است ، توجه به اين نكته لازم است كه عقل در برابر جنون ذكر مىشود و اينجا برابر جهل آورده شده است ، و به اين معنى جامعتر اعتبار شده زيرا جنون جهالت بىشعورى است و جهالت موارد ديگر هم دارد كه نادانى كردن و سرپيچى و اهمال در ضمن آنها است و عقل در مجموع اين اخبار در برابر همهء اين معانى منظور است .\r\nعقل به معنى خرد و خردمندى ( نيروى تشخيص و سنجش و فهم و انقياد و فعاليت و درك مسئوليتى است كه به نيكى و خوشرفتارى مىگرايد ) و به اين تفسير بر يك جوهر مجرد و مستقل هم كه معتقد حكما است تطبيق مىشود و بر نيروى معنوى و تابندهء وجود انسان و فرشته و جن هم كه خردمندان عالم هستى در شمارند صادق است مراتب و معانى چندى كه براى عقل ذكر شده همه در اين تعبير مختصر مندرج است و اين حديث بر همهء\r\n\r\n","description":"","footnote":"","page_name":" 487 ","page_number":487},
  {"content":"\r\n\r\nعقايد و مراتبى كه براى آن گفته‌اند تطبيق مىشود .\r\nعقل مجردى كه حكما صادر اولش دانند يك حقيقت نوريه‌اى است كه همه چيز در آن منكشف است و پيرو مطلق ارادهء حق است و مصدر هر نيكى است و به همين معنى بر خاتم انبياء ( ص ) منطبق است چه آنكه هر دو حقيقت را يكى دانيم يا دومى را نمايندهء تام حقيقت اول شناسيم چنانچه نيروى معنوى تابنده و درخشان يك مؤمن هم كه واجد عقل منظور در اين خبر است همين آثار را نشان مىدهد ، خوب مىفهمد و مىسنجد و خوب كار مىكند و پيروى مىنمايد و درك مسئوليت مىكند و كردار و پندار نيك شعار او است . حياء يك غريزهء وجدانى است و در وجود انسان مبدأ شرف و مروت و آداب بشرى است ، وفا ، صفا ، راستى و درستى و امانت و خوددارى و عفت و جنبش براى تحصيل روزى و فضائل آثار حياء است . حياء وجدانى است كه بر اثر آن خجلت به انسان دست مىدهد و روى اين اساس مثلهاى چندى در زبان فارسى به وجود آمده است و هر كدام جمله‌اى حكيمانه و اخلاقى و آموزنده است :\r\n1 - به خجالت عيال و اولاد گرفتار نشوى - يك شعار خانه‌دارى است و مايهء سعادت خانواده .\r\n2 - به خجالت طلبكار گرفتار نشوى - شعار وفا و راستى در برابر تعهدات مالى است كه در حقيقت ، اقتصاد زنده و صحيح در هر اجتماعى بر آن استوار است .\r\nدين مجموعه قوانين و دستوراتى است كه از حس خداپرستى سرچشمه مىگيرد و انسان را در روش زندگانى خود راست و مستقيم مىنمايد . متديّن يعنى يك مسلمان عادل و درستكار ، عقل به تفسيرى كه گذشت ( نيروى سنجش و فهم و فعاليت و درك مسئوليت ) در محيط اخلاقى انسان همان دين دارى است ، دين مجموعهء اعمالى است كه از منبع حياء برخيزد و واكنش همان تابش خرد است و در باطن انسان .\r\n\r\n","description":"","footnote":"","page_name":" 488 ","page_number":488},
  {"content":"\r\n\r\nتدبير زندگى و نيروى خوددارى پرتو هستى مطلق است و در همهء موجودات كم و بيش وجود دارد و در زنده‌ها هويداتر است و در جانداران به خوبى روشن است تا جايى كه پاره‌اى از حكما عقل نوعى و مجردى كه رب النوعش خوانند براى آنها معتقدند و مسدس سازى زنبوران و مثلث‌بافى عنكبوتان را بدان نسبت دهند ، در انواع مختلف جانداران از روباه تا عقاب تدبيرات عميق و شگفت آورى مشهود است كه انسان از آنها پيروى مىكند ، از اين رو نبايد صرف تدبير زندگى دنيا و پيشرفت كار را خرد دانست ، عقل و خرد كه تابش مخصوص مغز انسانى است جز مجرد تدبير زندگى و پيشرفت كارهاى عادى است ، عقل و خرد بر آن تدبيرى بايد گفت كه رهبرى به مبدأ تا معاد را شامل باشد با توجه به مبدأ هستى انسان را به ستايش حق كشاند و با سلوك صراط مستقيم سرانجام بشر را به بهشت رساند . براى توضيح اين موضوع امام در روايت راجع به معاويه مىفرمايد : تدبير مؤثر در پيشرفت كارهاى دنيا و حفظ منافع مادى عقل نيست زيرا رهبرى به مبدأ و معاد ندارد و معاويه‌ها كه همه چيز را به دنيا فروخته‌اند خردمند و عاقل نيستند بلكه نيرنگ باز و شيطانند چنانچه مردمى كه حس دوستى حق را دارند و از مظاهرات آن شاد مىشوند ولى درك تشخيص آنها كوتاه است و نمىتوانند بر جا بمانند و در مورد سختى دچار تزلزل مىشوند درجهء تعقل كافى ندارند و مسئوليت آنها در حدود همان حس حق دوستى آنها است . اين حديث طبق قياس حملى كاملى است كه ضرب اول شكل اول گويند و بديهى دانند و پايهء هر دليلى شمارند و در اينجا چنين نتيجه مىدهد كه هر عاقلى بهشت مىرود . در اين عابد عقيدهء به حق به طور اجمال وجود داشته و به اخلاص عبادت مىكرده ولى عقلش بسيار نارسا و كوتاه بوده ، تجملات معمولى را براى خدا مقامى تصور مىكرده بدون توجه به اينكه اينها مستلزم احتياج است و خدا از آن منزه و برتر است و خشكيدن گياهان جزيره را بيهوده مىدانسته بدون توجه به اينكه در آفرينش آنها مصالح بسيارى است\r\n\r\n","description":"","footnote":"","page_name":" 489 ","page_number":489},
  {"content":"\r\n\r\nكه يكى از آنها منظرهء خوبى است كه مورد استفادهء او است . بعضى كيّس را مصدر خوانده‌اند و معنى او از آن فهم شود و ممكن است صفت باشد و در اين صورت معنى دوم انسب است .\r\nپسر جانم دنيا دريائى است ژرف ، بسيار جهانى در آن غرقه شده ، بايد در آن به كشتى تقواى خدانشينى و آن كشتى را از ايمان پر كنى و بادبانش از توكل برافرازى ، ناخداى آن خرد ، و رهنماى آن دانش باشد و لنگرى از شكيبائى برايش بسازى . اين مجموعه‌اى است از صفات و خصال عقل كه نتيجهء روشنى و نورانيت است و از صفات جهل و آثارش كه تاريكى درون و نادانى است ، عواطف و احساسات انسان وقتى به نور عقل روشن شد و در كار و گفتار انسان اثر بخشيد و در جامعه منعكس شد اين مجموعهء زيبا كه به نام جنود عقل منظور شده بوجود مىآيد و انسان سالمى را نشان مىدهد و چون عقل نابود يا سست شد و زندگى انسان بر پايهء عواطف و احساسات محض كه اساس جهش و جنبش دام و دد است جريان يافت مجموعهء تاريك و ناهنجارى به وجود مى آيد و لشكر شيطان خوانده مىشود و به عبارت ديگر اين صفات با انسان سالم و اضداد آن با انسان جاهل مجسم مىشوند .\r\nبراى توجه به حقيقت و خاصيت عقل ، فهم و مطالعهء نيروهاى انسانى لازم است .\r\n\r\n[ حقيقت و خاصيت عقل 
  ]\r\n\r\nانسان از نظر نيروهاى درونى :\r\nانسان محسوس مركب از سلولهاى زنده است و با بسيارى از موجودات عالم ماده در شكل و خواص عمومى شريك است ، در ذات خود نورى ندارد ولى مانند اجسام ديگر نور را جلب مىكند و از خود منعكس مى نمايد ولى نيروهاى درونى انسان بسيار حيرت انگيز و اسرار آميز است و اجتماع و صنعت و فلسفه و مذهب تراوش نيروهاى درونى انسانى است كه هميشه براى آن تلاش كرده و تاكنون نتوانسته پرده از رموز درونى خود\r\n\r\n","description":"","footnote":"","page_name":" 490 ","page_number":490},
  {"content":"\r\n\r\nبردارد . نيروهاى درونى انسان از نظر كلى چهار قسم است :\r\n1 - قواى جسمى كه در جهاز تنفس و گوارش و جريان خون جستجو مىشوند و بعلاوه جهاز توليد نسل .\r\n2 - نيروى احساس كه رابطهء انسان كوچك با محيط وسيع بيرون از او است .\r\nديدن و شنيدن و بوئيدن و چشيدن و بسيدن كه حواس خمسهء ظاهره‌اند روابطى است ميان انسان و محيط خارج از او كه به وسيلهء چشم و گوش و بينى و زبان و همهء بشرهء تن برقرار مىشود و در انسان روابط ديگرى هم با خارج وجود دارد كه از آنها به حواس باطنه تعبير مىكنند چون خيال و حافظه و واهمه و فكر و وجدان ، و بوسيلهء اين نيروها انسان با عالم نامرئى هم مربوط مىشود و در حقيقت اين قوه‌ها ميانجى ميان دو عالم مرئى و نامرئى مربوط با انسان است كه از طرفى به وسيلهء حواس ظاهره با اين عالم پيوست دارند و از طرفى با عالم ديگر .\r\n3 - نيروى عواطف كه عبارت از تأثرات درونى است بر اثر تأثير محيط و مشاهده‌هاى روزمره چون شادى و بيم و اميد ، پسند ، خشم ، مهر ، كين ، خرمى ، آزردگى كه به دو لفظ جامع لذت و الم تعبير مىشوند .\r\nاينها عواطف انسانند كه بر اثر احساسات وى پديد مىشوند و مبدأ كارها و اعمال او محسوب مىشوند ، احساسات و عواطف مبدأ عمليات انسان است ، به واسطهء همين احساسات و عواطف است كه در انسان اراده و تصميم به وجود مىآيد و يا نمىآيد و انسان كارى را مىكند يا نمىكند .\r\nاحساسات انسان به واسطهء عواطف او تعديل مىشوند يعنى انسان به واسطهء عواطف خود رهبرى مىشود كه آن احساسات را كه رابطهء ميان او و خارج هستند در حدى نگاه دارد كه زيان آور نباشند مثلا انسان در احساس حرارت يا برودت به وسيلهء عاطفهء خود درك مىكند كه بايد در يك درجهء معينى باشد ، اگر از چهل بيشتر باشد او را مىكشد و اگر بسيار هم زير صفر باشد كشنده است .\r\n\r\n","description":"","footnote":"","page_name":" 491 ","page_number":491},
  {"content":"\r\n\r\nيا مثلا رابطهء انسان با نور بايد حدّ معينى داشته باشد ، نور بسيار ديده را خيره مىكند و بسا كور مىنمايد ، تاريكى هم اگر ادامه يابد ضرر مى رساند ، و وجدان و عاطفه بيم و اميد است كه انسان را رهبرى مىكند تا رابطهء خود را با محيط خارج تعديل كند و از افراط و تفريط آن جلوگيرى كند ، خيرگى و دلتنگى هر دو از عواطف بشرى هستند كه انسان به وسيلهء آنها رهبرى مىشود تا رابطهء خود را با نور در حدّ معينى نگاهدارد ، همين طور كه رابطهء انسان با محيط خارج از خود كه معنى احساس و محصول حواس ظاهرهء او است به حد افراط و تفريط موجب زيان است و به واسطهء نيروى عواطف و وجدان بشرى تعديل مىشوند ، خود عواطف انسان هم افراط و تفريط دارند و اين افراط و تفريط در عواطف از دو جهت زيان دارد :\r\n1 - از نظر خود عاطفه كه گاهى افراط آن موجب هلاكت و مانند زهر كشنده است و گاهى موجب بيمارى تن مىشود .\r\n2 - از نظر تأثير در كار و تحريك ارادهء ، براى آنكه ممكن است انسان بر اثر تأثير افراطى عواطف خود به زيان خود و آزار ديگران اقدام كند ، انسان از نظر عواطف مانند يك حيوان درنده و شريرى است كه گاهى مى خواهد و به محض خواستن صدها جاندار ضعيف را مىدرد و گاهى مىخواهد و به محض خواستن از ارتفاع صدها گز مىپرد و يا خود را پرت مىكند ، انتحار يكى از عواقب سوء عواطف افراطى بشر است .\r\nمبدأ تمام عواطف روح حيوانى است كه خاصيت عمومى آن رضا و غضب است و سرچشمهء آن كبد است اگر چه تاكنون بسيارى از دستگاه‌هاى كبد از نظر توليد مواد جسم بررسى شده ولى از نظر تأثير در عواطف نتايج مهمى به دست نيامده .\r\n4 - نيروى خرد و عقل انسانى : فهم خوب و بد ، زشت و زيبا ، نفع و ضرر ، دور انديشى و استنتاج ، توجه به حساب عواطف و احساسات ، اختيار و اخذ تصميم همه آثار خرد و عقل انسانى است ، در حقيقت عقل يك تابش و تشعشعى است كه دامنهء آن از ادراك احساس بسيار وسيع‌تر است ، حس\r\n\r\n","description":"","footnote":"","page_name":" 492 ","page_number":492},
  {"content":"\r\n\r\nذائقه تنها مزهء شيرين عسل را كشف مىكند و نيروى عاطفهء رغبت به آن را توليد مىنمايد ولى نور عقل زيانى كه از آن متوجه مىشود يا سودى كه دارد كشف مىنمايد ، عاطفهء ثروت‌جوئى رغبت جمع مال مىآورد ولى نور عقل زيانى كه از آن به ديگران مىرسد يا به خود شخص عايد مىگردد كشف مىكند ، با دست نرمى تن مار به نظر خوش است ولى با عقل زيان زهر كشنده و خطرناك‌تر درك مىشود .\r\nاعضاء تن فرمانبر عواطف و احساساتند و به توسط اراده كه در خدمت همهء آنها است به كار وادار مىشوند و حواس ظاهره هم در اين ميان وظيفهء خبرگزارى دارند ، به واسطهء گوش و چشم و بينى و ذائقه و لامسه زيبائى و دلنشينى يا زشت و دلخراش بودن اشياء خارجى به نهاد انسان خبرگزارى مىشود و توليد وجدان عاطفى مىكند ، چون خواستن ، پسنديدن ، شادى ، بدآمدن ، ترس ، آزردگى ، بنا بر اين از راه احساسات ظاهرى ، ميدان احساسات باطن و عواطف دامنه‌دار مىشود و همين ميدان است كه زمينهء تابش نور عقل است ، عقل مركز نورى است كه پرتوهاى خود را در سطح احساسات و عواطف پراكنده مىكند و آنها را زير بررسى و استنتاج قرار مىدهد و از نظر كشف و ارتباط با محيط خارج بسط و توسعه مىدهد و در عين حال تأثير آنها را تعديل مىكند .\r\nبنا بر اين نيروى عقل نسبت به احساسات و عواطف سه اثر دارد :\r\n1 - تعديل تأثير از احساسات و اندازه‌گيرى آن : مثلا دشنام يا حركت توهين آميزى را حس ظاهر گوش يا ديده وارد باطن مىكند ، اين احساس توليد آزردگى ، خشم مىنمايد ، ميزان اين آزردگى و خشم از نظر قوت و ضعف عقل بسيار متفاوت مىشود ، در صورتى كه پرتو عقل قوى باشد بسا به كلى اثر حس را خنثى و بىاثر مىسازد ، خصوص اگر از بچه يا سفيهى صادر شده باشد و گاهى بسيار آن را تخفيف مىدهد ، براى همين امور در اشخاص تأثير بسيار متفاوت دارد نظر به تأثرات متفاوتى كه در سطح عواطف پيدا مىشود و همين طور است در مورد احساس ملائم مانند اين كه مژدهء از سفر\r\n\r\n","description":"","footnote":"","page_name":" 493 ","page_number":493},
  {"content":"\r\n\r\nآمدن فرزند يا دوست را مىشنود يا پول بسيار به دستش مىآيد ، چون اين احساس از راه گوش يا ديده وارد باطن شد ، در پرتو عقل نيرومند گاهى به كلى خنثى مىشود و هيچ گونه اثر شادى و خرمى توليد نمىكند و گاهى اثر شادى كمى توليد مىكند و به تدريج نسبت به افراد به نسبت ضعف عقل افزوده مىشود تا جايى كه مايهء تلف شدن شخص مىشود .\r\n2 - زمامدارى اراده : اراده همان برگشت و رفلكس احساس است از سطح عواطف ، وقتى شعاع انكشافى كه رابطهء ميان حس و محسوس است به سطح عواطف برخورد به اعتبار تأثرى كه در باطن توليد مىشود يك برگشت و رفلكسى دارد كه همهء اعضاء تحت تأثير آن قرار مىگيرند اين همان اراده است . ممكن است اراده را تشبيه به بخار يا الكتريسيته كنيم و تمام اعصاب و نسوج تن را سيم‌هاى رابط آن بشماريم ، تأثرات و عواطف اين قوه را توليد مىكنند و در اعصاب و نسوج روان مىسازند و چرخهاى بدن به كار مىافتند ، پرتو عقل به منزلهء دكمهء اين قوهء محركه است ، در صورتى كه از احساس تأثرى در باطن پيدا شد ، خواست ، دوست داشت ، بدش آمد ، خشم كرد و مىخواهد پيش كشد يا واپس رود ، نيروى عقل در اينجا فرمان ده است به حساب اينكه :\r\nخوش دارى ولى پيش مكش درونش زهر است ، زيانمند است .\r\nبد دارى و خشمگينى ولى پس مرو ، ثمر و بر شيرين دارد و آينده‌اش خرم است .\r\nعقل براى تعديل اراده منبعث از احساسات و عواطف ، حزم و احتياط به خرج مىدهد و با انگشت اختيار ، دكمهء اراده را باز مىكند يا مىبندد و از اينجا اين اصل ثابت مىشود كه : اراده يك امر اختيارى است .\r\nاز اينجا معلوم مىشود كه ميان عقل و عاطفه هميشه مبارزه است و رابطه‌اى كه انسان از راه حسهاى ظاهر به محيط خارج دارد در اين مبارزه نقش مهمى بازى مىكند ، گاهى واردات از محيط خارج ، عواطف را تقويت مىكنند به طورى كه نيروى عقل در برابر آنها به كلى مغلوب و خنثى مى\r\n\r\n","description":"","footnote":"","page_name":" 494 ","page_number":494},
  {"content":"\r\n\r\nگردد و ديگر نه در تعديل تأثرات احساس اثرى مىكند و نه در مجراى اراده ، بدون نظر و تصويب او اراده و عواطف فعاليت مىكنند ، اين طغيان عواطف بر عقل حالت سكر و مستى است و به اين نظر دستگاه سكر و مستى از دستگاه جنون و ديوانگى جدا مىشود ، بر اثر الكل و تأثيرى كه در خون مىكند شادى مفرطى در انسان به وجود مىآيد كه بند عقل رها مىشود و سركش و چموش مىگردد و دكمهء اراده را از دست عقل مىربايد و بىنظم آن را به كار مىاندازد و كارهاى حال مستى با اختيار و ارادهء مشوش و نامنظمى انجام مىشود و وضع حركت اتومبيل را دارد كه ترمز و فرمانش از كنترل راننده خارج شده و از كار يك حيوان سالم هم مشوش‌تر است ، اين طغيان احساسى صرفا اثر الكل نيست ، ممكن است در اثر ديدن عزيزى يا صورت زيبائى يا رسيدن به جاه و منصبى باشد ، اين طغيان احساسى مدتش كم باشد يا بيش از نظر حقيقت غير از جنون و ديوانگى است ، اگر چه ممكن است تكرار و دوام آن به جنون بكشد و چنانچه احساس ملائم كه موجب شادى و سرور است گاهى تأثير در سركشى و چموشى عاطفه دارد ، احساس بدى و ناخوشى هم همين طور است ، هر گاه چيزى كه ضد اثر الكل را دارد وارد بدن شود ممكن است يك حالت خشم مفرطى توليد كند كه بر عقل طاغى و ياغى شود چنانچه خبر مرگ فرزند يا معشوق يا ديدن تلف مال و هلاك دوست در بعض مردم خشم يا آزردگى مفرطى توليد مىكند كه نيروهاى عقل را خنثى مى سازد .\r\nضمنا معلوم شد نيروى اختيار يك عامل عقلائى است ، بالا دست اراده و موجد اراده ، و از اينجا غلط قائلين به جبر در كارهاى اختيارى معلوم شد .\r\n3 - نيروى بسط و استنتاج كه عبارت از استدلال و نتيجه‌گيرى از محسوسات ظاهره و باطنه است و اساس حكمت نظرى است و مبناى جميع علوم و فنونى است كه تاكنون بشر بدان رسيده و در آينده هم خواهد رسيد ، عقل به واسطهء پرتو منبسط و ممتد خود از محسوسات فرمولهاى كلّى درك مى\r\n\r\n","description":"","footnote":"","page_name":" 495 ","page_number":495},
  {"content":"\r\n\r\nكند و حقائق عمومى مىفهمد و اسباب و علل محسوسات را با نيروى فكر و انديشه كشف مىكند .\r\nاكنون ما براى اينكه در نتايج اين بحث بهتر روشن شويم نيروهاى عقل را طبقه‌بندى كرده و آنها را به شش دستهء عمده تقسيم مىكنيم :\r\n1 - نيروى بسط و دامنه دادن پرتوهاى احساس و عواطف : سابقا گفتيم احساسات روابط ميان انسان و محيط خارج از او است ، انسان مانند ساختمان دوروئى است ، از يك سو دريچه‌هائى به عالم محسوس دارد و از سوى ديگر روزنه‌هائى به جهان نامرئى و به اين وسيله روابطى با جهان عيان و جهان نهان برقرار مىكند عواطف كه آثار احساسند طبعا تاريك و صامتند ولى پرتو ضعيف و نارسائى هم در آنها هست زيرا عواطف هم تعلق به خارج از وجود انسان دارند و همين تعلق هم يك ربط و انكشافى است در درجهء دوم احساسات ، يكى از نيروهاى عقل بسط أشعهء احساسات است ، حس ديده يك جزئى مشخصى را به مغز منتقل مىكند و فرد معينى را كشف مىكند ، عقل فورا آن را دامنه مىدهد و در طول زمان گذشته و آينده و همه جاى عالم پراكنده مىنمايد و يك صورت كلى و مجرد از آن مىگيرد و اين منظور گفتهء فلاسفه است كه عقل شخص را تجريد مىكند و از آن كلى درك مىنمايد - معنى كلى شعاع منبسط عقل است .\r\n2 - نيروى تشخيص زشت و زيبا : خوب و بد كه متكلمين از آن به حسن و قبح عقلى تعبير كنند ، وقتى عقل با نيروى بسط فوق الذكر پرتو احساسات و عواطف را توسعه داد ، از نظر اثرى كه از وجود منبسط آنها كشف مىكند بعضى را به جا و به موقع و مفيد تشخيص مىدهد و مىپسندد و پاره‌اى را بى جا و غير قابل تحسين و غير موافق با هستى مطلق تشخيص مىدهد و زشت و بد مىشمارد و اين اساس همان قاعدهء تحسين و تقبيح عقلى است كه يكى از مباحث عمدهء علم كلام و اصول است .\r\n3 - نيروى كشف زيان و سود : چون عقل با نيروى توسعه و دامنه دادن يك محسوس كوچك نسبت به هر جا و هر وقت اثر آن را درك مىكند ، مى\r\n\r\n","description":"","footnote":"","page_name":" 496 ","page_number":496},
  {"content":"\r\n\r\nفهمد كه اين موجود در همه جا و همه حال سازش با وجود انسان دارد يا نه در صورت مناسبت و سازش سودمندش مىشناسد و در صورت ديگر زيانمند .\r\n4 - عاقبت‌سنجى و دور انديشى .\r\n5 - استنتاج و استدلال : وقتى عقل موجودى را درك كرد از نظر بسط پرتو وجود او نسبت به پيش از او و بعد از او علت و معلول او را درك مىكند و از اين جهت از وجود معلول علت را مىفهمد و از وجود علت معلول را و اين اساس تشكيل برهان انّى و لمّى است كه در منطق مورد بحث است .\r\n6 - نيروى اختيار واخذ تصميم در زمينهء واكنش احساسات و تأثرات عاطفى : با اين نيرو است كه عقل به حساب جنبشها و جهشهاى تن كه رفلكس عواطف و احساسات است رسيدگى مىنمايد و آنها را اصلاح مىكند و از انگيزش اراده‌هاى زيان بخش جلوگيرى مىنمايد و بر اثر درك لزوم عمل انسان را به جنبش و جهش وامىدارد .\r\n\r\nجدول تشعشعات عقل و زمينهء تابش آنها از نظر احساسات و عواطف\r\nنيروهاى تابندهء عقل * زمينه‌هاى تابش 1 - نيروى فهم كلى و عمومى * پنج حس ظاهر : ديدن ، شنيدن ، بوئيدن ، چشيدن ، بسيدن .\r\n2 - نيروى تشخيص خوب و بد * پنج حس باطن : حس مشترك ، خيال ، وهم ، حافظه ، دريافت ( وجدان ) .\r\n3 - نيروى فهم سود و زيان * شهوت ، خواهش ، دوستى ، جستن ، شادى ، خرمى ، آسودگى .\r\n4 - نيروى عاقبت‌سنجى و دور انديشى * غضب ، نخواستن ، دشمنى ، كناره‌گيرى اندوه ، افسردگى ، پريشانى خاطر .\r\n5 - نيروى استنتاج و قدرت استدلال * كودنى ، شك ، تاريكى ، خرافت ، كندى فهم ، غفلت ، فراموشى ، تقليد .\r\n\r\n","description":"","footnote":"","page_name":" 497 ","page_number":497},
  {"content":"\r\n\r\n6 - نيروى اختيار و شور اخذ تصميم * عصبانيت ، تندى ، رنجش ، بىقيدى ناتوانى ، بهت ، تهور ، بىنظمى فكر .\r\n\r\nتكميل شرح عقل و جهل :\r\nاز بيانات گذشته معلوم شد كه عقل نور است و تابندگى باطن و حقيقت انسان ، و به اين اعتبار برابر با جهل است و نادانى كه ظلمت و تاريكى باطن انسانى است و اعتبار عقل در برابر جنون و ديوانگى از نظر اين است كه حال جنون تاريكى مطلق درون است ، و به عبارت ديگر جنون جهل مطلق است و اگر چه لفظ جهل در فهم عمومى تاريكى مخصوص و معينى را مى فهماند و طبق تحقيق استادان روحى و روان‌شناسان آثار مختلفهء جهل كه به تعبير \" جنود جهل \" در اين روايت نامبرده شده‌اند بر مراحل مختلفهء جنون تطبيق شده است ، و به همين مناسبت آقاى دكتر ميرسپاسى متخصص معروف روان‌شناسى و استاد درمانهاى جنونى پس از بررسى در مضمون اين حديث و تشريحى كه چند سال پيش اينجانب در دسترس ايشان گذاردم و در ضمن مقدمات كتاب \" قانون و جنون \" خود درج نموده‌اند ، از نظر علمى آثار مختلفهء مراحل جنون را بر جنود جهل مندرجه در اين روايت تطبيق نموده‌اند و اين روايت را با بررسى علمى بهترين تشريح جنون شناخته‌اند و من قسمتى از بيانات معظم له را در اينجا نقل مىكنيم :\r\nپس از بيان صفات عقل و جهل طبق حديث شريف كافى مىگويد :\r\nو چون در اين صفات و خصائلى كه براى عقل شمرده‌اند و در اضداد آن صفات كه براى جهل و جنون نام برده‌اند غور و بررسى شود ، در خواهيم يافت كه جامع‌تر از آن تعريف و توضيحى نمىتوان داد و رشتهء بيماريهاى روان نيز مؤيد آن است چنانچه تمام صفاتى را كه براى جهل شمرده‌اند در انواع جنون بيش و كم مشاهده مىشود ، و ما براى نمونه در زير سه بيمارى\r\n\r\n","description":"","footnote":"","page_name":" 498 ","page_number":498},
  {"content":"\r\n\r\nجنون را شاهد مىآوريم تا آشكار گردد چگونه پيش از آنكه رشتهء دانش بيماريهاى روحى به وجود آيد علماء حق و پيشوايان مذهب و اخلاق به دردهاى روانى پىبرده و شرح داده‌اند .\r\nمانى :\r\nجور و ستم ، خشم و ناخشنودى ، نمك نشناسى ، طمع و آز ، سخت دلى ، هتك عفت ، بدخوئى ، بىباكى ، خودپسندى ، شتابزدگى ، تندى ، هرزه‌درائى و پرگوئى ، سركشى ، بزرگ منشى و تكبر ، بىعاطفه‌اى ، پيمان‌شكنى ، خودسرى ، فتنه‌گرى ، دشمن داشتن ، دروغ گوئى ، عيب‌جوئى ، راز فاش كردن ، نافرمانى پدر و مادر ، بدكارى ، خودنمائى ، ناپاكى ، بىشرمى و بىحيائى ، از حد عادى گذشتن و در هر چه افراط كردن ، تجاوز در علم ، نفس‌پرستى ، سبكى و جلفى ، بدكارى ، تهاون و سهل انگارى در كارها .\r\n( اين صفات ) در بيماران مبتلا به ( مانى ) به شدت مشاهده مىشوند و خود اينها همه از علائم و نشانه‌هاى اين بيمارى است .\r\nملانكولى :\r\nيأس و نااميدى ، كودنى ، بدخوئى ، شك و ترديد ، بلادت و كندى در تصور ، غباوت و بطؤ انتقال ، ناپاكى و كثافت ، رنج و تعب درونى ، دلتنگى ، احساس بدبختى ، گوشه‌گيرى و گوشه‌نشينى ، از مردم فرارى بودن ، خاموشى - از نشانه‌هاى مرض ماليخوليا است .\r\nجنون جوانى :\r\nصفات گوشه‌گيرى و گوشه‌نشينى ، خودكارى و خودجوئى ، غم و الم و دلتنگى ، تهاون و سهل انگارى در هر چه ، احساس پستى و بدبختى ،\r\n\r\n","description":"","footnote":"","page_name":" 499 ","page_number":499},
  {"content":"\r\n\r\nخودسرى و هوى و نفس‌پرستى ، طلب نامعقول در علم ( المكاثره ) ، رنج و تعب روحى ، دوروئى ، فهم بدى ، خشم و ترديد ، بىشرمى ، ناپاكى ، بىانصافى ، بىباكى ، تبرج و خودنمائى ، ريا و دوروئى و نافرمانى ، ناشناسى ، كندى در تصور ، كندى در تفاهم و انتقال ، بدى ، بىايمانى ، انكار حقائق ، ياس و نااميدى ، جور و ستم ، خشم ، هتك عفت ، بدخوئى ، خودپسندى ، تندى ، هرزه‌درائى ، شك و ترديد ، بازخواهى و انتقام‌جوئى ، فراموشى ، بىعلاقه بودن نسبت به كسان خود . . . . . . معرف روحيهء بيمار مبتلا به جنون جوانى است ( سكيزفرنى ) .\r\n\r\nتوضيح و رفع اعتراض :\r\nمطلبى كه در اينجا بايد بدان توجه عميق كرد اين است كه قرآن مجيد و بسيارى از كلمات پيغمبر و اخبار اسلامى عقل را پايه و مايهء انسان معرفى كرده‌اند و تعقل و خردمندى را ميزان ثواب و عقاب دانسته و خود اخبار كتاب عقل و جهل هم اين معنى را كاملا روشن نموده است .\r\nو در برابر اين اخبار دو دسته اخبار قرار گرفته است :\r\n1 - اخبار نهى از عمل به قياس و استحسان كه يكى از مدارك مهم فقه مذاهب عامه هست و مخصوصا اين تعبير در آنها شده كه « ان دين اللَّه لا يصاب بالعقول » دين خدا را با عقل مردم نمىتوان بدست آورد .\r\n2 - اخبار بسيارى كه راجع به لزوم تمسك به قرآن و عترت و ملازمت اطاعت از آنها در احكام و ديانت و در بعضى به هيچ وجه اجازهء نظر به كسى داده نشده است .\r\nاين اخبار مختلفه در كتب و طرق اسلامى وجود داشته و يكى از علل انشعاب و پيدايش مذاهب مختلفه گرديده است بعضى نسبت به دستهء اول اين اخبار راه افراط در پيش گرفته مانند ابو حنيفه و پيروانش و به اعتبار تكيهء به\r\n\r\n","description":"","footnote":"","page_name":" 500 ","page_number":500},
  {"content":"\r\n\r\nعقل نسبت به كتاب و سنت توجهى نكرده كتاب را مبهم دانسته و سنت را غير معيّن و مظنون و از نظر عقلى به فهم احكام پرداخته و قياس و استحسان را رواج داده‌اند .\r\nدر برابر اين دسته ، دستهء ديگرى به وجود آمده‌اند كه براى عقل هيچ گونه اعتبارى قائل نشده‌اند ، مانند اشاعره كه به پيروى ابو الحسن اشعرى منكر حسن و قبح عقلى شده‌اند و گفته‌اند : عقل به هيچ وجه درك حقيقت نكند و زشت و زيبا و خوب و بد را تشخيص نمىتواند داد و صرفا خوب و بد و حسن و قبح را بايد از كلام و سخن شارع فهميد و از آيات قرآن و اخبار معتبر به دست آورد .\r\nهر چه خدا دستور داده خوب است و هر چه غدقن كرده بد است ، خوب و بد جز به طريق بيان شارع اسلام فهميده نشود و بلكه حقيقتى هم جز آن ندارد ، اين عقيده و اين مسلك در محيط اسلامى دو فساد عميق به بار آورد :\r\n1 - افكار مسلمانان و محيط تعليمات مذهبى را دچار تناقض و سرگيجه عجيبى ساخت زيرا يك فقيه حنفى مذهب ، پايهء اساس فقه اسلام را قياس و استحسان مىدانست و فقه مالكى مصالح مرسله يعنى مصالح عمومى و لازم الرعايه را جزء مدارك فقه اسلامى مىدانست ، اين امور از نظر اصول فقه اسلامى ادلّهء عقليه به شمار مىروند ، در اين صورت يك فقيه حنفى يا مالكى از نظر اصول مذهبى اشعرى بود و از نظر اين عقيده عقل را به هيچ وجه معتبر و مدرك حقائق نمىدانست و جز نصوص شرع و مقررات آن چيزى نمىفهميد ولى وقتى مىخواست احكام شرع را استنباط كند و بفهمد عمده راه فهم احكام در نظر او عقل بود و مدارك بسيارى از احكام فقهيه را قياس و استحسان و مصالح مرسله مىدانست ، اين تناقض در مبادى علوم مذهبى در درجهء اول باعث گيجى افكار و انحراف از درك حقايق شد ، هر ملتى كه\r\n\r\n","description":"","footnote":"","page_name":" 501 ","page_number":501},
  {"content":"\r\n\r\nمبادى علمى خود را يك اصول موضوعه غير مستدل يا متناقض قرار دهد هيچ گاه به درك حقيقت موفق نمىشود و واقع بين نمىگردد و افكار و تخيلات او سرگردان مىشود ، خرافات و موهومات بر عقيدهء او مسلط مىگردد ، اگر تأملى بسزا در گفته‌هاى عرفاى اين مذاهب و علماى مذهبى آنان بشود اين سوء اثر به خوبى در آنها آشكار است .\r\n2 - محيط اسلامى را دچار يك اختناق تبليغاتى و فكرى عجيب كرد و تمدن پيشرو محيط اسلامى را متوقف ساخت و به سود حكومت‌هاى ديكتاتور آن روز اسلام تمام شد ، يك ديكتاتورى گيج و ناهموارى كه تيشه به ريشهء خود هم زد و خود را در يك آشوب مركزى گرفتار كرد و قرنها ادامه يافت تا آن را نابود ساخت . براى روشن شدن اين موضوع ، خلاصه‌اى از سير تاريخ اسلام در قرون اوليه ياد آور مىشويم :\r\nالبته پيغمبر اسلام بر اساس وحى مبعوث شد و دستورات اوليه و كليه را از طرف خداوند به مردم ابلاغ كرد و منتشر ساخت ، در قرآن مجيد هم كه سرچشمهء تشريعات اسلام است تكيه به عقل و خردمندى لنگر اساسى اجتماع و ديندارى به شمار مىرود قرآن مسلمانى را بر اساس علم و تعقل پىريزى كرده و علم و تعقل را مايهء فهم و بصيرت دينى دانسته است ، البته در زندگى ساده و محيط كوچك آن روز عربستان كه با اجراء سطح قوانين اسلام اداره مىشد فهم و تعقل بيشتر متوجه خداشناسى و پيغمبرشناسى و اصول ديندارى بود ولى با اين حال در اجراى احكام هم پيغمبر طبق دستور قرآن مجيد با اصحاب خود مشورت مىكرد و رعايت عقل و فكر عمومى را مىنمود ولى پس از شروع فتوحات اسلامى و بسط و استقرار حكومت اسلامى از نظر تحليل و تطبيق مقررات و احكام اسلام بر عموم بشريت دو نظر مخالف به وجود آمد :\r\n1 - نظر حكومت جهانگشاى اسلامى به رهبرى عمر بن خطاب : اين نظريه مسلمانى و عربيت را يك حقيقت مىدانست و تحكيم و تسلط اسلام را\r\n\r\n","description":"","footnote":"","page_name":" 502 ","page_number":502},
  {"content":"\r\n\r\nتحكيم و تسلط عرب بر عالم تفسير مىكرد و مىگفت : اسلام از آن عرب است و عرب حاكم جهان و همهء اوضاع جهان بايد بر مصالح عرب تطبيق شود .\r\n2 - نظر دانشمندان بزرگ اسلامى به رهبرى على بن ابى طالب ( ع ) :\r\nاين نظريه مسلمانى را جدا از عربيت مىفهميد ، و مىگفت : مسلمانى براى همه بشر است و بايد حافظ منافع عمومى باشد و بر مصالح بشريت تطبيق شود نه مصالح خصوصى عرب ، البته عرب افتخار دارد كه اين خدمت عمومى را براى عالم بشريت پايه نهاده است و اجراء مىكند ، سلمان و ابو ذر و مقداد از اين نظريه كاملا پشتيبانى مىكردند ، روح اختلافى كه در مجتمع اسلامى با تحولات پديد مىشد همين بود .\r\nهمين اختلاف نظريه در سقيفه حكمفرما بود ، در انتخاب عثمان بر عليه امير المؤمنين حكمفرما بود ، در حادثهء انقلاب بر عليه عثمان حكمفرما بود ، و سرّ تزلزل حكومت على ( ع ) همين بود ، سران مسلمان عرب حاضر نبودند اسلام را به نفع عموم بشريت بشناسند و از امتيازات خود صرف نظر كنند ، همه بر ضد على ( ع ) همدست شدند و نقشه كشيدند تا او را شهيد كردند ، حكومت بنى اميه با همين نظريه عمرى روى كار آمد و فعاليت شديدى شروع كرد و حوادث ننگين و اسفناكى به بار آورد و جهان بشريت كه زير محيط حكومت اسلامى بودند بر عليه آنها همدست و همداستان شدند و حكومت شوم آنها را برانداختند و اين حكومت جديد كه با نيروى عمومى فكر بشرى بدرقه و تأييد مىشد بر اساس تعقل و آزادى و علم و دانش بوجود آمد و رجال باهوش ايرانى در شئون مختلفه زير نظر خلفاى وقت رهبرى اجتماع اسلامى را به دست گرفتند .\r\nابو حنيفه در فقه ، ابن مقفّع در ادب و تنظيم قوانين ، برمكيان در سياست و تدبير كشور ، بنى نوبخت در تأسيس دانشگاه و بسط معارف ، نمونه از\r\n\r\n","description":"","footnote":"","page_name":" 503 ","page_number":503},
  {"content":"\r\n\r\nرجال نامور اين تاريخند . هر چه آزادى و علم و تعقل پيش مىرفت حكومت مركزى كه بر اساس سياست و سيادت جهانى عرب پايه‌گذارى شده بود سست مىشد و بر خود مىلرزيد و توجه مردم به امامان پاك و معصوم دامنه پيدا مىكرد و ائمه بعنوان رهبرى نظريهء اسلام براى همهء بشر و به سود همه است شناخته مىشدند ، و حكومت مركزى هم بيكار نبود ، مىگرفت و مى كشت و زندان مىكرد ولى نمىتوانست جلوى سيل افكار عمومى را سد كند ، با نوسانات متعدد و خونريزىهاى بسيارى كار تعقل و تنور محيط اسلامى به آنجا كشيد كه در زمان مأمون نظريهء تسليم حكومت به امام رضا ( ع ) و تسكين شعله‌هاى انقلاب بدين وسيله قوت گرفت و در آستانهء تحقق آمد .\r\nاز دوران متوكل كه بعنوان يك ديكتاتور سفيه بر حكومت اسلامى مسلط شد و مدرسهء ابو الحسن اشعرى عقل بشرى را به كلى از ادارهء امور بشرى و مذهبى معزول كرد نظريهء اسلام براى عرب زنده شد و با يك قساوت بىسابقه آزادى و علم و دانش ممنوع و متروك گرديد و همان سطح قرآن و مقررات فقه مشوش و گيج و پر اختلاف ملاك همه چيز شد ، عقلها را بستند و تازيانه و شمشير را رها كردند .\r\nبا توجه به اين مقدمات مىتوان اين حقيقت را درك كرد كه در ميان اين دو نظريهء ، نظريهء مذهب اماميه اين است كه مقررات اسلام را بايد با عقل سالم و عميق سنجيد و تعليمات عاليهء آن را تحليل كرد و احكام و مقررات آن را با روح هر زمانى تطبيق كرد ، از نظر اصول و مقررات اوليه بايد تا حد كامل پاى بند كتاب و سنت بود ولى از نظر تحليل و تجزيه و تطبيق و اجراء به عقل اعتماد كرد .\r\nما براى روشن شدن موضوع چند نمونه در اينجا يادآور مىشويم :\r\n1 - در اصل خداپرستى از دير زمان اين شبهه وجود داشته كه خداى\r\n\r\n","description":"","footnote":"","page_name":" 504 ","page_number":504},
  {"content":"\r\n\r\nناديده را چگونه مىتوان پرستيد ، حقيقت عبادت انجام وظيفهء خضوع عميق و بنده‌وارى است در برابر معبود ، وقتى معبود را نبينى اين عمل كار بىموضوع و نامعقولى است اين شبهه در نهاد يهود بود كه وقتى به بت‌پرستها رسيدند به حضرت موسى پيشنهاد كردند «  اجْعَلْ لَنا إِلهاً كَما لَهُمْ آلِهَةٌ  » براى ما هم معبودى مقرر كن محسوس و ديدنى چنانچه اينها معبودان محسوسى دارند .\r\nهمين شبهه در محيط اسلامى تأثير كرد و بعضى را به عقيدهء باطل جسم دانستن خدا كشانيد ، و جمعى كه اين عقيده را رسوا ديدند به فكر انتخاب نايب خدا افتادند و گفتند : در موقع نماز و عبادت بايد صورت مرشد را در نظر گرفت و به حساب او عبادت را انجام داد .\r\nاين شبهه در دوران تابعين و در حكومت امير المؤمنين ( ع ) هم رسوخ داشته چنانچه از سؤال ذعلب يمانى از آن حضرت به خوبى آشكار است .\r\n( امالى صدوق مجلس 55 حديث 1 ) .\r\nعلى ( ع ) در ضمن كلام خود فرمود : از من بپرسيد پيش از آنكه مرا از دست بدهيد ، سوگند بدان كه دانه را شكافد و نفس كش برآرد اگر از من بپرسيد از هر آيه كه در شب نازل شده يا در روز ، در مكه يا در مدينه ، در سفر يا در حضر ، ناسخ است يا منسوخ ، محكم است يا متشابه از تأويلش يا از تفسيرش از آن به شما خبر دهم .\r\nمردى بود به نام ذعلب تيز زبان و سخنور و پردل ، گفت پسر ابى طالب به جاى بلندى بر آمده و من امروز او را نزد شما شرمسار كنم به وسيلهء مسأله‌اى كه از او بپرسم ، گفت : يا امير المؤمنين پروردگار خود را ديدى ؟\r\nفرمود : واى بر تو اى ذعلب ، من آن كس نيستم كه بپرستم خدائى را كه نديدم ، گفت : چطور او را ديدى ؟ براى ما توصيفش كن ، فرمود : واى بر تو ، ديده سر به رؤيت بصر نتواند او را درك كند و ليكن دلها به حقيقت ايمان او\r\n\r\n","description":"","footnote":"","page_name":" 505 ","page_number":505},
  {"content":"\r\n\r\nرا بينند ، واى بر تو اى ذعلب براستى پروردگارم به دورى و نزديكى در مكان و حركت و سكون و ايستادن و رفتن و آمدن وصف نشود تا آنجا لطيف است كه به لطفش نتوان ستود ، تا آنجا بزرگ است كه به وصف نيايد . . . الخ .\r\nمعلوم مىشود در خاطر ذعلب يمانى كه مردى باهوش و سخنور بوده است موضوع عبادت خداى نديده بسيار بغرنج و مشكل و مسأله‌اى لا ينحل مىنموده است كه به گمانش مثل وجود دانشمند و عميق و بليغ امير المؤمنين ( ع ) هم از تشريح و حل آن در مىماند ، ولى امير المؤمنين ( ع ) موضوع را به وجهى تحليل و تجزيه مىكند كه هم معبود در حضور و عيان عبادت‌كننده است و هم رؤيت به ديده كه مستلزم تجسم و مكان است از ساحت قدس حضرت او بر كنار است و به اين نكته اشاره مىكند كه نتيجهء ديدن انكشاف است و انكشاف وجدانى بسا از انكشاف عيانى عميق‌تر و بىعيب‌تر است و مقام عبادت مقام انكشاف وجدانى معبود بر حق است .\r\n2 - از نظر احكام فرعى و مسائل حقوقى :\r\nروايت در وسائل است كه در زمان عبد الملك بواسطهء كثرت حجاج خواستند مسجد الحرام را توسعه دهند و در كنار مسجد خانه‌اى بود و در ملك شخصى بود و براى توسعهء مسجد و استقامت سطح آن لازم بود آن خانه را خراب كنند و جزء عرصهء مسجد نمايند ، صاحبش رضايت نداد و به هيچ قيمتى هم حاضر به فروش نشد به حساب اينكه موضوع مسجد است و معبد بايد مباح باشد و نماز در زمين غصبى جائز نيست ، از طرف حكومت هم اقدامى براى اجبار صاحبش به عمل نيامد و فقهاى وقت هم همه در حل موضوع درماندند ، چون برخورد به ظاهر دو حكم مسلّم اسلامى داشت :\r\n1 - قانون عدم جواز تصرف در مال غير جز به اذن و رضايت او « لا يجوز التصرف في مال الغير الا باذنه » .\r\n2 - عدم صحت نماز و عبادت در مكان غصبى .\r\n\r\n","description":"","footnote":"","page_name":" 506 ","page_number":506},
  {"content":"\r\n\r\nحكومت مقتدر عبد الملك در بن بست افتاد و او را راهنمائى كردند كه حل مسأله را از امام زين العابدين على بن الحسين ( ع ) بخواهد ، چون موضوع را نزد آن حضرت طرح كردند ، فرمود : خانه را خراب كنيد و جزء مسجد نمائيد و مستحق بهائى هم نيست ، و اگر اعتراض كرد و بهائى طلبيد از او بپرسيد كه تو در احداث خانه وارد بر مسجد الحرام شدى يا آنكه بنياد كعبه و مسجد الحرام بر تو وارد شدند ، در صورتى كه معلوم است اول ساختمانى كه در اين زمين شده كعبه و مسجد الحرام است نتيجه‌اش اين است كه كعبه تا شعاع احتياجات خود به اين سرزمين حق اولويت دارد ، البته تا روزى كه اين حاجت تحقق پيدا نكرده استفادهء ديگران رواست ولى چون بواسطهء كثرت زائرين كعبه امروز اين زمين مورد حاجت خانهء كعبه شده رجوع به حق اولويت اول مىشود و اين اولويت مالكى كه بر آن طارى شده لغو و بىاثر مىشود .\r\nخانه را خراب كردند و جزء مسجد نمودند و پس از اينكه صاحبش به اين موضوع واقف شد حضور امام ( ع ) رسيد و از او درخواست كه توسط كند و پولى به او بدهند تا خانه‌اى تهيه كند .\r\nاين هم يك نوع تحليل و تجزيهء قواعد و مقررات اسلامى است كه عقل تابنده و عميقى لازم دارد و از اينجا معلوم مىشود كه تعقل تا چه حد در فهم حقايق اسلامى اهميت دارد .\r\nاين سخنى كه موضوع حديث است شامل وحى و قرآن نيست بلكه مقصود بيانات خود پيغمبر اسلام است نسبت به امور كلى و تنظيم اجتماع و بيان حقائق چون قرآن كلام پيغمبر نيست و كلام خدا است و آن حضرت ناقل آن است ، و يك جهت اعجاز قرآن همين است كه با همهء مراتب عقول سازگار است و هر كس در خور فهم خود مىتواند از آن استفاده كند ، و اين حديث شامل تعليمات خاصهء پيغمبر ( ص ) نسبت به خاندان خود با\r\n\r\n","description":"","footnote":"","page_name":" 507 ","page_number":507},
  {"content":"\r\n\r\nپاره‌اى از ياران والامقامش چون سلمان و ابو ذر نمىشود بلكه نظر به تعليمات عمومى دارد كه بايد مناسب تعقل كافهء مردم و در خور فهم عمومى باشد . مقصود از ادب علوم زبان و نويسندگى و سخن گوئى و آداب معاشرت و كسب است كه به تحصيل مىتوان دريافت . ابن سكيت ابو يوسف يعقوب پسر اسحق دورقى اهوازى شيعه مذهب است ، او يكى از استادان علم لغت و ادبيت است كه بسيارى از مورّخان او را نام برده‌اند و ستوده‌اند ، مردى ثقه و بزرگوار و از عظماء شيعه بشمار است و از خواص امام نهم و دهم بوده و علمدار علم عربيت و ادب و شعر و لغت و نحو است و تأليفات بسيار و سودمند دارد از آن جمله كتاب تهذيب الألفاظ و اصلاح المنطق است ، متوكل او را در پنجم ماه رجب 244 كشت براى آنكه روزى از او پرسيد : دو پسر من معتز و مؤيد را دوست‌تر دارى يا حسن و حسين را ؟ گفت : به خدا « قنبر » خادم امير مؤمنان على بن ابى طالب بهتر از تو و پسران تو است ، متوكل به تركها گفت : زبانش را از قفا بيرون كشيد و اين كار كردند و مرد ، و گفته‌اند : حسن و حسين ( ع ) را در حضور متوكل ستود و نام پسرهاى او را نبرد ، متوكل به تركها فرمان داد شكمش را لگد كردند و او را به خانه‌اش بردند و فردا روزش مرد رحمة اللَّه عليه . چون به بركت امام قائم بايد يك حكومت عادل و دموكرات بر سراسر بشريت مسلط باشد و اين خود نياز به اين دارد كه همهء مردم در تعقل هم پايه و هم آهنگ باشند و آرمانهاى بشرى كاملى منظور آنها باشد تا چنين حكومتى بر پا شود و بجا ماند ، و اين خود رمز پيشرفت و تكاملى است كه به تدريج در محيط بشريت سير مىكند . مقصود به تأييد عقل از نور ، صفا و پاكى عقل است تا آماده درك فيض از مبدأ باشد ، زيرا عقل تابنده بالذات نيست و اين حقيقت منحصر\r\n\r\n","description":"","footnote":"","page_name":" 508 ","page_number":508},
  {"content":"\r\n\r\nبه ذات واجب الوجود است و آمادگى عقل براى درك فيض از مبدأ وابسته به صفا و پاكى است براى فهم موضوع اگر ذات حق را سرچشمهء نور معنوى به حساب آريم عقل موجودى است كه مىتواند اين نور را درك كند و از خود منعكس سازد زاويهء تابش نور حق به عقل همان تأييد عقل است و زاويهء انعكاس آن هوش و فهم و حفظ و دانش است و در صورتى كه عقل آلوده و چركين شود بواسطهء سوء پرورش يا اخلاق فاسد متوقف مىشود و نمىتواند درك فيض كند و منعكس نمايد ، در پرتو خرد است كه كيفيت موجودات امكانى درك مىشود يعنى دانسته مىشود كه حادث است و متغير است و نياز به آفريننده دارد و از اينجا پى به علت هستى مىبرد و مىفهمد چرا موجود شده و در نتيجه متوجه مىشود كه اكنون در كجا است و به كجا مى رود . منظور بيان اين است كه عقل منشأ درك مسئوليت و منشأ اختيار است و فرمان پيش آى و پس برو همان فرمان تكوينى خلق اختيار است در خميرهء انسان عاقل و اساس اختيار اين است كه انسان از نظر قدرت تعقل مىتواند در خود ايجاد اراده كند و بعبارت ديگر خداوند به قدرت خود ، انسان را طورى آفريده كه نيروى خلق اراده در وجود او است مىتواند رو به سوى حق كند و مىتواند پشت به حق دهد و همين سبب مسئوليت او است و ثواب و عقاب را براى او ثابت مىكند و بنا بر اين بهتر است كه أقبل به رو آوردن تفسير شود و أدبر به پشت كردن ، يعنى خدا به عقل فرمود : به من رو كن ، رو كرد ، و فرمود : به من پشت كن ، پشت كرد ، گر چه همان معنى اول هم افادهء همين مقصود را مىنمايد . دو حديث آخر از دو نسخهء خطى قرن دهم در نسخهء چاپى مؤسس دار الكتب الاسلاميه تهران ثبت شده و شمارهء آنها به نشانهء گيومه [ . . . 
  ]\r\nاز اخبار سابق ممتاز شد .\r\n\r\n","description":"","footnote":"","page_name":" 509 ","page_number":509},
  {"content":"\r\n . \r\n","description":"","footnote":"","page_name":" 510 ","page_number":510},
  {"content":"\r\n\r\n\r\n[ شرحهاى كتاب فضل علم 
  ]\r\nمرحوم مجلسى ( ره ) در اينجا گفته است : « آيهء محكم آيه‌اى است كه دلالت روشن دارد يا منسوخ نشده باشد ، زيرا متشابه و منسوخ چندان استفاده‌اى ندارند ، فريضهء عادله در نهايه است كه مراد عدل در قسمت است يعنى تقسيم بر اساس سهامى كه در كتاب و سنت است بدون خلاف ، و احتمال مىرود كه مقصود از عدالت اين باشد كه طبق كتاب و سنت مقرر شده است و معادل با مقررات آنها است ولى اظهر اين است كه مقصود : مطلق واجبات است نه خصوص فرائض ارث يا خصوص واجباتى كه از قرآن فهميده شود تا اينكه گويد مراد از سنت امور مستحبه است يا مطلق احكامى كه از سنت دريافت شود گر چه لازم باشد و بنا بر اين ممكن است مقصود از آيهء محكمه خصوص مسائل اصول دين باشد يا احكام ديگر و مقصود از قائمه اين است كه باقى است و نسخ نشده » .\r\nدر وافى گفته است : « به جملهء\r\nلا يضر من جهله\r\nآنها را آگاه كرده كه اين مطالب در حقيقت علم نيست زيرا علم حقيقى آن است كه ندانستن آن در معاد زيان آور و در روز قيامت سودمند باشد نه اين مطالب\r\n\r\n","description":"","footnote":"","page_name":" 511 ","page_number":511},
  {"content":"\r\n\r\nعوام فريب كه مايهء جمع مال دنيا است ، سپس علم سودمند در نظر شرع را بيان كرده و منحصر به سه نموده است و گفته : گويا آيهء محكمه اشاره به اصول عقايد است كه دليلش آيات محكم جهان و قرآن است و در قرآن بسيار ياد شده كه در اين موضوع آيه يا آياتى است در آنجا كه دلائل مبدأ و معاد را متعرض است ، فريضهء عادله اشاره است به علوم اخلاق كه خوبشان لشكر عقلند و بدشان لشكر جهلند زيرا آرايش با قسم اول و پيرايش از قسم دوم لازم است و عادله بودن عبارت از حد وسط ميان افراط و تفريط است كه اساس تهذيب اخلاقى است و سنت قائمه اشاره به شرايع احكام و مسائل حلال و حرام است و انحصار علوم دين در اين سه معلوم است و همين‌ها است كه در اين كتاب مندرج است و مطابق است با سه نشئهء وجود انسان : اول عقل ، دوم نفس ، سوم بدن بلكه مطابق عوالم سه‌گانه هستى است كه عالم عقل و خيال و حس است » انتهى .\r\nاين حديث را محدثان فريقين با همان تعبير از پيغمبر اسلام ( ص ) روايت كرده‌اند و از نظر سند و اعتبار مىتوان آن را حديثى قطعى و بىترديد به حساب آورد و در حكم احاديث متواتره دانست و از نظر شيوائى و بلاغت و متن محكم و قاطع هم نفس كليات احاديث مأثوره از پيغمبر اسلام است كه خود بدانها باليده و فرموده است :\r\n« اوتيت جوامع الكلم »\r\nبه من سخنان پر مغز و پر معنا عطا شده و اين خود موهبت بزرگ الهى بوده كه در درجهء دوم قرآن مجيد كه خدايش در قالب گفتار ريخته است به پيغمبر اسلام عطا شده ، قرآن به عنوان يك معجزه معارضه ناپذير به حكمت الهى در قالب گفتار بشرى ريخته شده و اين سخنان نغز و پر مغز به عنوان يك كرامت پيغمبرى به خاتم انبياء عطا شده است و خاص حضرت او گرديده .\r\nاكنون تأملى بسزا بايد در شرح و تفسيرى كه يك محقق و فاضل مذهبى معروف چون مجلسى عليه الرحمة براى اين حديث نموده و كمكى از\r\n\r\n","description":"","footnote":"","page_name":" 512 ","page_number":512},
  {"content":"\r\n\r\nابن اثير ( يك دانشمند لغوى و مفسر اخبار نبوى ) گرفته و پس از اين جاده‌اى كه باز شده تحقيقى كه مرحوم ملا محسن فيض حكيم و محدث و عارف و محقق در اينجا كرده است .\r\nهمهء اين گفته‌ها پر از تشويش و بر اساس احتمال و ترديد و تخمين ادا شده و باز هم مفهوم كامل و درستى از اين جمله‌هاى طلائى پيغمبر اسلام تحويل طالبان حقيقت نداده‌اند . مثلا كلام مجلسى روى حديث را به خصوص آيات ظاهر الدلاله و عملى قرآن نموده و متشابهات و آيات منسوخه را كنار زده ، آيا مىتوان گفت كه اين قسمت قرآن در نظر اين حديث از شمار علم بيرون است و به ناچار مشمول جملهء آخر حديث مىشود كه و ما خلاهن فهو فضل نعوذ بالله ، باز هم دقت كن تطبيق مثلثى كه مرحوم فيض كرده و مضمون حديث را منطبق بر عقل و نفس و بدن يا عالم عقل و خيال و حس دانسته چه حقيقتى را به خواننده تحويل داده و چه اثر عملى بر آن مترتب است و اين خود جز يك تصور بيهوده چه مىتواند باشد .\r\nمطلب ديگرى كه در اينجا به نظر مىرسد اين است كه اگر اين حديث اسلامى را ما به اين كوتاهى و گنگى تفسير كنيم ، جواب اين همه فرمول علمى كه امروز در سراسر جهان مترقى بوجود آمده است چه بگوئيم ؟\r\nآيا مىشود چشم بر هم نهاد ؟ اين همه افكار بشرى را كه كوشيده‌اند و حقايق علمى ثابتى كشف كرده و اين دنياى نورانى تازه را بوجود آورده‌اند دور ريخت و گفت : اينها علم و دانش نيستند ، فرمولهاى دقيق شيمى و فيزيك و برق و اتم و علومى كه بشر بوسيلهء آنها تا ما وراى جو رفته و مىخواهد به كرات بالا برود علم نيست . آيا بشر امروز اين گفته را از ما مىپذيرد و آيا اسلام كه به عقيدهء ما دين ثابت و دائم و نهائى بشر است ، با اين سخن قابليت طرح در محيط بشر امروزى دارد و مىتواند بشر امروز را به خود متوجه كند تا آن را مورد مطالعه قرار دهد و پس از تفكر و انديشه آن را بپذيرد يا رد كند ؟\r\n\r\n","description":"","footnote":"","page_name":" 513 ","page_number":513},
  {"content":"\r\n\r\nبه نظر من بايد اين حديث را چنين تفسير كرد كه علم بر سه قسم است :\r\n\r\n[ اقسام علم 
  ]\r\n\r\n1 - آية محكمة :\r\nآيت به معنى نشانه‌اى است كه به مقصودى رهبرى مىكند و محكم بودن آن به معنى درستى و صحت و واقعيت داشتن آن است يعنى دليل درست و مطابق واقع ، و به اصطلاح آزمايش شده ، يك فرمول علمى آزمايش شده آيت محكمه است .\r\nبنا بر اين يك مفهوم عامى دارد كه شامل هر مسأله علمى درست مى گردد ، سراسر قرآن مجيد از اين نظر آيه محكمه است زيرا قرآن آيت و دليل و برهان نبوت خاتم انبياء است و در درجهء اول آيه بودن قرآن به اين نظر است و از اين نظر سراسر قرآن آيت محكمه است چون پيغمبر اسلام همهء آن را و همهء سور آن را و همهء آيه‌هاى آن را معجزهء خود معرفى كرده و در برابر منكران نبوت خويش بدان استدلال و تحدى نموده . آيات متشابهه و منسوخهء قرآن مجيد هم از اين نظر آيت محكمه محسوبند زيرا همانها هم بعنوان اينكه قرآنند معجزهء پيغمبر محسوبند و دليل صدق نبوت آن حضرت به شمار مىروند و به همين نظر است كه همهء قرآن مجيد حكيم و مبين خوانده شده مىفرمايد : «    يس وَ الْقُرْآنِ الْحَكِيمِ    » و مىفرمايد : «   تِلْكَ آياتُ الْكِتابِ الْمُبِينِ   » .\r\nهمهء فرمولهاى علمى ثابت و درس و آزمايش‌شدهء عالم بشريت آيهء محكمه‌اند به دو نظر :\r\nالف - از نظر اينكه نشانهء مفاد خود هستند ، مثلا 4 2 + 2 كه يك فرمول ساده رياضى است آيت محكمه است تا برسد به فرمولهاى الكتريسيته و اتم و . . . و . . . چون همه دليل بر يك مطلب ثابت و واقعيت دار محسوب مىشوند .\r\nب - از نظر اينكه همهء اين فرمولهاى علمى در فنون مختلفه به نظر خداپرستى دليل بر علم و حكمت خالق و آفرينندهء خود هستند و در شمار همان\r\n\r\n","description":"","footnote":"","page_name":" 514 ","page_number":514},
  {"content":"\r\n\r\nآيات طبيعى و ساده و عمومى جهانند كه خداوند در آيات بسيارى از قرآن مجيد آنها را آيات وجود و قدرت و يگانگى خود شمرده است ، چون آيهء 160 سورهء بقره : « به راستى در آفرينش آسمانها و زمين و رفت و آمد شب و روز و كشتى كه به سود مردم در دريا روان است و بارانى كه خدا از آسمان فرو مىبارد و زمين مرده را با آن زنده مىكند و هر جانورى را در آن پراكنده مى نمايد و در گردش بادها و ابر مسخر در فضا آياتى است براى مردمى كه تعقل كنند » .\r\nدر صورتى كه اين صحنه‌هاى قدرت ساده كه مفهوم عموم مردم آن روز بوده است آيات محكمهء خدا محسوب باشند فرمولهاى عميق شيمى و فيزيك و برق و اتم را نبايد آيات خدا دانست ؟ در صورتى كه كشتى بادى آن روزها با چند تختهء چوب و مقدارى طناب و پرده ، آيهء الهى باشد اين همه كشتىهاى بزرگ و ناوبر و ناوشكن و زير دريائيهاى اتمى آيات خدا شمرده نمىشوند ؟\r\nبنا بر اين تا آنجا كه علم پيش رفته و پيش مىرود و بشر بر فرمولهاى علمى جهان واقف مىشود آيات محكمه بيشتر كشف مىگردد و اين جملهء پر معناى پيغمبر كه « قسمت اول علم : آيت محكمه است » شامل آن مىشود .\r\n\r\n2 - فريضة عادلة :\r\nكلمهء فريضه از فرض است و فرض بمعنى تقدير و اندازه‌گيرى است و بر قانونهاى ثابت و احكام حتمى اطلاق شده و در قرآن مجيد بر قرار ثابت مهر زوجه پس از دخول تطبيق شده در آيهء 24 سوره نساء است : « چون بهره برديد از زنهاى خود مهر مقرر را بايد به آنها بدهيد بطور حتم » .\r\nمقصود از فريضهء عادله : كليهء قوانين و مقرراتى است كه براى ادارهء زندگى فرد و جمع بشر تنظيم مىشود به شرط اينكه عادلانه باشد ، اين قوانين و مقررات دستورى از نظر دينى قوانين الهى است كه در كتب نازله و به زبان\r\n\r\n","description":"","footnote":"","page_name":" 515 ","page_number":515},
  {"content":"\r\n\r\nپيمبران به مردم اعلام شده و در هر مذهب و ملتى كه مبدأ نبوت دارد وجود دارند و از نظر دينى قوانين اسلام ثابت و ناسخ قوانين اديان گذشته است ولى باز عموم حديث آنها را هم شامل است ، مقصود اين است كه اين تعبير فريضهء عادله قالب معناى قوانين عادله است و منظور كلى دارد و مقصود علم به قوانين عادله است و يك قسمت از قوانين عادله هم قوانين بشرى است كه از روى تجربه و عقل و شور عمومى وضع شده است و در مواردى كه با صريح قوانين الهيه مخالف نباشند مورد اعتبار و عمل است يا از نظر اينكه عقل بطور استقلال يكى از ادلهء احكام است چنانچه جمعى علماى اسلامى معتقدند و يا از نظر كلياتى كه در شرع رسيده مانند قانون الزام كه مىفرمايد : « ألزموهم بما الزموا به انفسهم » يعنى مردم را پابند و متعهد تعهدات قانونى خودشان بدانيد .\r\n\r\n3 - سنة قائمة :\r\nروش زنده و پا بر جا ، كلمهء سنت به معنى روش و رويه است چنانچه مىفرمايد : «  سُنَّةَ اللَّهِ الَّتِي   فَطَرَ النَّاسَ عَلَيْها  » يعنى روش خدا كه مردم را بر آن آفريده و استعمال آن در امور مستحب يا سنت به معنى فعل و قول و تقرير معصوم كه از اصطلاحات فقه و اصول فقه است در دوران اول اسلام وجود نداشته و حمل كلام پيغمبر ( ص ) بر آن روا نيست .\r\nمنظور از سنت قائمه نحوهء عمل به قوانين و موضوع پراتيك است كه جنبهء اجراء قوانين را دارد ، مثلا قانون است كه نماز واجب است و خوب است به جماعت ادا شود ولى در مقام عمل به اين قانون تشكيل اجتماع در مسجد و مواظبت بر اوقات نماز و فراهم ساختن وسائل و تسهيلات يك سنت و روش اسلامى است و هر قانونى از نظر اجراء و عمل وضع مساعدى دارد كه سنت و روش اجراء آن قانون است و عمليات پيغمبر اسلام را هم به همين نظر سنت گفتند كه طرز اجراء احكام و قوانين خدا را كه در قرآن مجيد مقرر شده بود به مردم ياد مىداد و اين گونه امور از نظر امروزه نظامنامه گفته مىشود و مقصود از اين تعبير سنة قائمة علم به طرز اجراء و عمل به قوانين است .\r\n\r\n","description":"","footnote":"","page_name":" 516 ","page_number":516},
  {"content":"\r\n\r\nو خلاصه معنى حديث چنين مىشود كه : علم عبارت از نشانه‌ها و نماينده‌هاى درست و با واقعيت است كه شامل همهء قرآن و ادلهء اصول دين و براهين صحيح و همهء فرمولهاى علمى و فنى مىگردد و در درجهء دوم علم به قوانين و دستورات عادلانه است كه اساس سعادت فرد و جامعهء بشرى است از نظر دنيا و آخرت در درجهء سوم علم به طرز اجراء عمل به قوانين عدالت است ، اين علومى است كه براى بشر لازم است و نسبت به دنيا و آخرت او سودمند است ولى دانستن اشعار و اوضاع زمان جاهليت و سلسلهء انساب قبائل از اين موضوعات خارج است سودى براى مردم ندارد و ندانستن آنها زيان و ضررى به اجتماع بشرى وارد نمىكند .\r\nمن در نظر ندارم در ضمن شرح احاديث كتاب اصول كافى نقل اقوال كنم و وارد بحث و اعتراض گردم چون خوانندگان وقت اين طول كلام را ندارند و من هم در مقام اظهار فضل و بسط اعتراض نيستم و روشم اين است كه آنچه به نظر مىرسد بىتعرض به نقل گفتهء ديگران بنويسم ولى در اينجا براى نمونه نقل كلام مرحوم مجلسى و مرحوم ملا محسن فيض كاشانى اعلى اللَّه مقامهما را نمودم تا روشن شود كه محيط سابق تا چه اندازه افكار را خفه كرده بود و فهم حقائق اخبار و احاديث را مشكل ساخته بود و اگر به شرح مرحوم ملا صدراى شيرازى رجوع شود معلوم مىشود كه بيشتر تفكرات مصرف اصطلاحات و خيال‌بافىهاى فلسفه مآب و دور از عمل و نياز مردم و مسلمين شده است . دين حق دو دسته مخالف دارد :\r\n1 - مبارزان آشكار كه كافر يا شورشى هستند مانند خوارج كه دفاع از آنها وظيفهء حكومت مركزى و نيروى اسلامى است و ممكن است اين نيروى مركزى و قدرت از نيروى معنوى و علمى حق جدا شود چنانچه در تاريخ اسلام بسيار اتفاق افتاده است .\r\n\r\n","description":"","footnote":"","page_name":" 517 ","page_number":517},
  {"content":"\r\n\r\n2 - مخالفان وابسته و مربوط با حق و آميخته به آن كه در مذهب شيعه به اشكال فراوان وجود داشته‌اند و اين دستهء دوم را در اين حديث به سه طائفه تقسيم كرده است :\r\n1 - معتقدان به مذهب بر اساس تحريف حقائق و تطبيق مقررات بر غير موضوع خودش كه اينها دستهء غاليان هستند ، كسانى كه در مذهب راه غلو و افراط پيش گرفتند و مقررات اصولى مذهب را به ناروا تحريف نمودند .\r\nمثلا بايد خدا را پرستيد ، اين يك اصل مذهبى است ولى معبوديت را اين طائفه از موضوع خودش كه خداى ناديده و واجب الوجود مطلق است تنزل دادند و بر امام تطبيق كردند و از اين جهت آنها را على اللَّهى مى گويند يعنى پرستندگان على ( ع ) .\r\nيا اينكه در تعليمات مذهب ، ائمهء بر حق مظهر اراده و مشيت تعبير شده‌اند اينها مظهريت را به حلول و اتحاد تحريف كرده و در بارهء امامان معتقد به اتحاد با خداوند سبحان شدند .\r\nو صوفيه هم دچار اين تحريفات گرديده و بلكه به وجه زشت ترى شيخ طريقت را معبود و گاهى خداى مجسم دانسته‌اند .\r\n2 - بىعقيده‌هائى كه خود را در لباس مذهب در آوردند و به آداب آن متظاهر شدند ولى هدف و مقصد آنها ابطال و ويران كردن اساس مذهب است از راههاى مختلف كه يكى از آنها جعل اخبار منافى و مخالف حقايق مذهب بوده تا پيروان ائمه را بوسيلهء اين اخبار و تعليمات جعلى منحرف و فاسد العقيده سازند و در نزد مخالفان اعتبار و آبروى دين و ائمه را ببرند .\r\n3 - پيروان جاهل و نادان مذهب حق‌اند كه در اصول عقايد و اعمال مذهبى به سليقهء خود تصرف مىكنند و آنها را تأويل و توجيه مىنمايند تا باب طبع و ذوق جاهلانهء آنها گردد و به اين وسيله بدعتهاى فراوان در مذهب به وجود مىآيد و كم كم حقايق مذهب در زير ابر اين بدعتها مخفى و پنهان\r\n\r\n","description":"","footnote":"","page_name":" 518 ","page_number":518},
  {"content":"\r\n\r\nمىشود و اعمال مذهبى به محيط يك امور عادى مبتذل كشيده مىشود .\r\nو كلمهء تأويل مبطلان به معنى تفسير مخالف مقصود نيست بلكه به معنى كشش عقائد و اعمال دين است به مراحل پست و ناستوده و مخالف نظر مذهب . مثلًا در مذهب شيعه اظهار دوستى با ائمه و همدردى با آنان در مصيبت و شادى و نوحه‌خوانى در مصيبت آنها وارد است ولى اين اصل به دست جاهلان مذهب تا آنجا كشيده كه انواع موسيقى و نغمه‌هاى خوانندگى و آداب و رسوم محافل معمولى را به اين عنوان مرسوم ساخته و نام آن را عزادارى براى امام گذاشته‌اند و بلكه نمايشها و تئاترهاى روميان را هم كم كم وارد دستگاه مذهبى كرده و در ايام عاشورا و غيره دسته‌ها به راه مىاندازند و طبل و سنج مى نوازند و اقسام شبيه و ماسك پوشىهاى مختلف تنظيم مىكنند به حساب عمل بر طبق يك اصل ساده و مستحب مذهب .\r\nاز نظر توصيف ائمه ، مبالغه‌ها و افراطهائى پيش مىگيرند كه عصاى موسى را چوب كفش پاى امير المؤمنين بشمار مىآورند و كم كم كار به خرافات شيخيه و سيد كاظم رشتى مىرسد و از طرفى به ياوه‌بافىهاى بيهودهء صوفيه و عرفا ، و فرياد مىزنند :\r\n تا بوده على بوده و تا بود على بود * هم آدم و هم شيث و هم ادريس على بود \r\nتا آخر .\r\nاين دسته از مخالفان مذهب را بوسيلهء نيروى مركزى نمىتوان از ميان برد براى اينكه بسا باشد نيروى حكومت اسلامى به دست نااهلان باشد كه متوجه دفاع از اين امور نيستند يا بر اساس سياست خودخواهى و گاهى اعتقاد غلط خود مروّج اين مسلكهاى فاسد شوند چنانچه مدتى قدرت به دست اسماعيليه افتاد و بدعت تجسم حق و پرستش امام را برنامهء مذهب خود نمودند .\r\n\r\n","description":"","footnote":"","page_name":" 519 ","page_number":519},
  {"content":"\r\n\r\nدر اين حديث مىفرمايد : هميشه يك نيروى تبليغى وجود دارد كه در برابر اين دستجات مخالف دفاع مىكند و شرط اين نيروى مدافع مذهبى اين است كه عدول باشند يا در فهم و ادراك حقايق دين مستقيم باشند تا بتوانند از آن دفاع كنند ، و اين موضوع در زمان حضور ائمه بر اساس مركزيت تعليمات آنان پا بر جا بوده است و در زمان غيبت هم هميشه در هر عصرى دانشمندان درست فهم وجود داشته‌اند كه از اين نظر مدافع مذهب بشمار مىرفته‌اند ، و خود مؤلف همين كتاب سر حلقهء آنها است كه بوسيلهء تأليف كتاب كافى اصول و فروع مذهب را شسته و پاك نموده و در دسترس طالبان حق نهاده ، و بس از وى شيخ بزرگوار صدوق اين وظيفه را عهده‌دار شده است و عقايد مذهب شيعه را روشن ساخته . مقصود از ورآبى كه جلوى سيل از خاشاك و كف و خرده‌هاى گياهان خشك مىرود مردمى هستند كه مبدأ و عقيده ندارند و با طوفان حوادث هر روز دنبال يكى مىروند و تابع حكومت وقت مىشوند . ظاهراً مقصود از اين ارث ، ارث مقامى است نه ارث شخصى چون پيغمبر رئيس امت محسوب است و از اين نظر ميان او و امت رابطه‌اى است ، مىفرمايد : پيغمبران از اين نظر مانند رؤساى دنيوى نيستند كه براى امت خود گنجى و خزينه‌اى ذخيره كنند و بجا گذارند بلكه تهيه‌اى كه براى امت خود دارند همان تعليمات احكام و عقايد است كه از آنها بجا مىماند . ظاهر اين است كه تعليم آن بايد مجانى و به خاطر اجر آخرت باشد و اخذ اجرت نكنند و از همان دستى كه گرفته‌اند به همان دست بدهند و ممكن است مقصود برنامهء تعليم باشد يعنى هر آنچه آموخته‌اند به ديگران بياموزند و از آن كم و زياد نكنند . از اين حديث استفاده مىشود كه تعليم علوم دين و نشر مسائل و احكام بايد مجانى باشد و اجرت گرفتن بر آن جايز نيست چون\r\n\r\n","description":"","footnote":"","page_name":" 520 ","page_number":520},
  {"content":"\r\n\r\nكلمهء بذل معنى چيزى دادن بدون عوض مىدهد .\r\nسبب اينكه علم پيش از جهل است اين است كه مصدر و مبدأ آن خداوند است و اول بشرى كه آفريده آدم ( ع ) بوده و آن حضرت در آغاز آفرينش خود دانا بوده است و مخصوص به فضيلت «  وَ عَلَّمَ آدَمَ الْأَسْماءَ  » . يعنى با همهء شاگردان و كسانى كه از تو مسألهء دين و علم مى پرسند به روى باز برخورد كنى . مقصود از حكمت رموز و دقائق دين است كه هر كسى آماده فهم آن نيست و بايد به اشخاص لائق و با استعداد تعليم داد . يعنى معنىاى كه براى آيهء قرآن ندانسته در نظر گرفته و اظهار كرده و بيش از اين مسافت از حق و واقع دور است و در نتيجه خود او هم بيش از اين مسافت از دين و قرب الهى بدور افتد . ظاهر اين است كه مقصود از عالم در روايت پنجم شخص امام است و منظور از ندانستن اين است كه نداند منظور سئوال‌كننده دريافت حقيقت است يا كشف اسرار مذهب و ممكن است از نظر جاسوسى به پرسش پرداخته است ، در اينجا از راه تقيه \" الله اعلم \" مىگويد زيرا بسا مجالس مخلوطى از موافق و مؤالف در حضور امام تشكيل مىشده و اشخاص مشكوكى سؤالات امتحانى طرح مىكردند و امام براى حفظ مصلحت در جواب آنها \" الله اعلم \" مىفرموده است و اين جمله را عموم حاضران مى شنيدند و شايد در نظر كوته‌فكران شيعه هم اثر خوبى نداشته و در نظر آنها عجز يا جهل امام مصور مىشده ، براى رفع اين شبهه مىفرمايد عالم را شايد كه در جواب سؤالى كه به اقتضاى وقت بايد خود را نسبت بدان نادان جلوه دهد \" الله اعلم \" بگويد كه هم حفظ سر مذهب شده باشد و هم با اين جمله بيان حقيقت شده باشد چون مفادش اين است كه مىداند ولى خدا داناتر است و به همين جهت غير از شخص امام كه واقعا جاهل به مسأله است حق\r\n\r\n","description":"","footnote":"","page_name":" 521 ","page_number":521},
  {"content":"\r\n\r\nندارد اين جواب را بدهد و حديث ششم به خوبى اين موضوع را توضيح مىدهد كه امام صادق ( ع ) به مثل محمد بن مسلم كه از افاضل دانشمندان شاگردان او است مىفرمايد : اگر مسأله‌اى كه از شما بپرسند ندانيد صريحا بگوئيد نمىدانم نگوئيد \" الله اعلم \" كه موجب نگرانى سئوال‌كننده شود به اعتبار اينكه شما نخواستيد جواب او را بدهيد يا نسبت به شما بدبين شوند كه ممكن است از نظر عقيده مخالف حكومت وقت جواب صريح نمىدهيد ، چون دستگاه تعقيب شيعه و پىگيرى از اسرار آنها در زمان امام صادق و دوران خلافت منصور عباسى و هم در دورهء هرون الرشيد بسيار سخت و دقيق بوده چنانچه بسا خود شخص منصور و هرون به جاسوسى نسبت به مردم مى پرداختند و از مضمون حديث وضوى داود ضربى و هم حديث جبهء اهدائى هرون به على بن يقطين اين موضوع به خوبى روشن است . معرفتى كه مقدمهء عمل است عقيده و ايمان درجهء اول است كه اول پايهء مسلمانى است و شرط اقدام به عمل دينى مقبول است و معرفتى كه نتيجهء عمل است اطمينان و وجدان دينى است كه بر اثر تمرين و مداومت به اعمال حاصل مىشود و ترك اعمال دينى دليل بر نبودن اول مراتب معرفت است كه عقيده بدين و اصول اوليه آن باشد چون توحيد و نبوت و معاد . نفى علم از بىعمل دو راه دارد :\r\nالف - از نظر ادبى نفى شىء است به نفى اثرش و منظور از آن نفى فائده و نتيجهء علم است مانند اينكه گويند فلانى مرد نيست يعنى آثار مردى ندارد .\r\nب - نفى مقام وجدانى است چون علم يك تصديق قلبى است كه محصول دليل و برهان است و اين تصديق قلبى وقتى كامل شد به مقام وجدانى مىرسد و علمى كه عمل ندارد علم وجدانى نيست و از اين نظر به طور حقيقت علم نيست و تعبير از اينكه وقتى عمل نشد مىكوچد اشاره به اين\r\n\r\n","description":"","footnote":"","page_name":" 522 ","page_number":522},
  {"content":"\r\n\r\nمعنى دارد . چون كثرت علم از طرفى مايهء غرور است و از طرفى احاطه به اسرار گيج كن عالم هستى و از هر دو نظر موجب خطر است براى كسانى كه نتوانند مسائل و رموز هستى را درست تحليل و تجزيه كنند اين است كه مى فرمايد در اين موارد قدرت غير متناهى حق را در نظر بگيريد تا هم غرور شما را بكاهد و هم شما را به هر گونه از اسرار هستى بياگاهد . براى تدارك دست درازى به حرام ، دو علاج بيان كرده است :\r\n1 - توبه 2 - برگشت و مراجعه ، زيرا تناول حرام بر دو قسم است : اول حرامى كه تنها حق الهى است و به كسى تعلق ندارد يا آنكه اگر هم تعلق دارد قابل تدارك نيست مثل اينكه مال مجهول المالكى را خورده و از پرداخت آن هم عاجز است ، در اينجا همان توبه و ندامت كافى است . دوم آنكه مال حرامى به دست آورده و مىتواند آن را به ذى حق برساند ، در اين صورت بايد به او مراجعه كند و بپردازد يا برائت از او بگيرد و اين هم خود بر اثر توبه و پشيمانى است ، بنا بر اين توبه در هر دو وجود دارد ولى در دوم اصل توبه جنبه مقدمه دارد . نگهدارى و حفظ حديث پايهء بقاى دين و مذهب و وسيلهء حفظ و نگهدارى قرآن مجيد است ، زيرا قرآن بدون شرح و توضيحى كه در اخبار معصومين دارد براى فهم عموم مردم و اطلاع آنها از حقايق مندرجه در آن كافى نيست ، و خود پيغمبر اسلام هم در حديث معروف و مشهور بلكه قطعى و محقق \" ثقلين \" اين موضوع را بيان كرده و فرمود : من دو مركز ثقل به جاى خود در ميان شما مىگذارم : كتاب خدا و عترت خودم ، تا شما به اين هر دو بچسبيد گمراه نشويد ، و اين دو از هم جدا نشوند تا سر حوض بر من وارد شوند .\r\n\r\n","description":"","footnote":"","page_name":" 523 ","page_number":523},
  {"content":"\r\n\r\nحفظ حديث به معنى نگهدارى آن است از زوال و تحريف و تغيير كه وسائل متعددى و مراتب چندى دارد :\r\n1 - سپردن در قوهء حافظه و تمرين و ممارست در بقاى آن به تكرار و تعليم كه رسم مسلمانان صدر اسلام بوده است و روايتى كه راوى در حفظ نداشته معتبر نمىدانستند ، و گفته‌اند : نوشتن احاديث در قرن دوم هجرت مرسوم شده است .\r\n2 - نوشتن و ضبط توجه به راويان و تحقيق و تنفيذ از سند و حفظ اعتبار آن كه مصون از ضعف و مداخله بماند .\r\n3 - محافظت از نظر مضمون و معنى و بررسى مقصودى كه از حديث استفاده مىشود .\r\n4 - محافظت بر اجراء و عمل بر طبق آن حديث و جلوگيرى از اينكه حكم و قانون و تعليمات مورد حديث از ميان برود و از نظر عمل بىفائده گردد .\r\nالبته بايد اين احاديث نتيجهء فهم ديانت و راجع به تعليمات مذهبى باشد كه جنبهء فقه و علم مذهب بر آن صادق باشد و به منظور حفظ جامعهء دين و مذهب انجام شود . موضوع اين روايت راجع به مقابله و تصحيح كتب و رساله‌هاى حديث معمول در ميان اصحاب ائمه و شيعيان آن عصر بوده ، البته در عصر امام صادق ( ع ) تعليمات مخصوص شيعه بطور خصوصى در مجالس سرّى انجام مىشده و احاديث را از استاد دريافت مىكردند و مىنوشتند و باز هم مقابله مىكردند و بهترين طريقش اين بوده كه خود استاد بخواند و شاگردان نوشته‌هاى خود را با آن تطبيق كنند و مقابله كنند ، در اينجا چون عبد الله بن سنان خود را معذور معرفى مىكند ، امام مىفرمايد : براى اطمينان همانا مقابلهء اجمالى نسخه‌ها كافى است و به حساب مقابلهء يك حديث از اول\r\n\r\n","description":"","footnote":"","page_name":" 524 ","page_number":524},
  {"content":"\r\n\r\nو از وسط و از آخر نسخهء صحيح انجام وظيفه شده و باصطلاح روايات شما را دريافت كرده‌اند و مىتوانند اجازهء نقل آنها را بگيرند . ظاهرا مقصود از اين حديث ، حديث مصطلح و راجع به امور دينى نيست بلكه گفته‌هاى معمولى است كه در صورت ترديد در صحت آن به عنوان حكايت از گوينده نقلش جائز است ولى نسبت به امور دينى اكتفاى به همين نسبت با ترديد در صحت مشكل است . مرحوم مجلسى طاب ثراه در شرح اين حديث بيان مفصلى دارد براى توضيح كلمهء \" مفترع \" كه در آن وصف كذب آمده است و ما آن را به عبارت فارسى معروف \" دروغ شاخدار \" ترجمه كرديم ، زيرا فرع همان معنى شاخ و شاخه را دارد و گيسو را هم عرب فرع گويد .\r\nدر نصاب گفته است : اصل بيخ و فرع شاخ و امرء القيس در معلقهء خود گفته : \" و فرع يزين المتن اسود فاحم \" در وصف گيسوى محبوبه سروده است يعنى گيسوانى كه زيور پشت او است و چون ذغال سياه است و بنا بر اين عبارت بسيار ساده و روشن است و سبب اينكه اينجا دروغ شاخدار يا شاخه دار است اين است كه آويخته است به حديث ديگر چون ظاهر اسناد به غير اين است كه راوى از خود او حديث را نقل كرده و شنيده و دريافته و در صورتى كه از استاد او باشد دروغى به نقل حديث گفته شده كه آويزان به موضوع ديگرى است ، مطلب مهمى كه مجلسى متعرض آن نشده اين است كه مضمون اين حديث با صحت اخبار مرسل كه يك واسطه يا چند واسطه در آن بطور كلى ساقط شده است منافى است با اينكه خبر مرسل مورد اعتماد است مراسيل ابن ابى عمير را در حكم مسند دانسته‌اند و حكم حديث صحيح به آن مترتب كرده‌اند .\r\nمگر اينكه گفته شود : موضوع اين حديث آنجا است كه محدث اسقاط واسطه را به عنوان تقلب و تلبيس انجام دهد و در اخبار مرسل از طرف\r\n\r\n","description":"","footnote":"","page_name":" 525 ","page_number":525},
  {"content":"\r\n\r\nمحدث بايد قرينه بر اسقاط واسطه اقامه شود . مقصود اين است كه اگر منظور محدث نقل لفظ صادره از امام ( ع ) است بايد به همان تعبير امام ادا كند كه تلفظ و اعراب آن بر اساس عربى فصيح قرآنى باشد زيرا ائمه ترجمان قرآنند و به لفظ فصيح عربى قرآنى تلفظ مىكردند و حديث مىفرمودند . حلال كردن حرام و حرام كردن حلال بر دو وجه است :\r\n1 - اينكه مرجع تقليد از روى دليل مجعول و تخمين و مدرك سازى طبق عقل ناقص بشرى حكمى معين كند و آن حكم از روى ظن و تخمين باشد ، در اين صورت بسا باشد كه حلال واقعى را حرام استنباط كند و حرام واقعى را حلال ، بنا بر اين نظر به مقام اثبات دارد .\r\n2 - بسا باشد مرجع مذهبى به حساب پيشآمدهاى موافق ميل و هواى نفس خود عنوان احكام را تغيير دهد ، حلالى را حرام كند چنانچه عمر متعهء حج و نساء را حرام كرد ، يا حرامى را حلال كند چنانچه ابو يوسف و جمعى از فقهاى عراق نبيذ را كه شراب خرما است حلال كردند .\r\nو اين حديث شامل هر دو قسم مىشود . ولى آنچه به نظر مىرسد اين است كه مقصود از جملهء دوم هم نظر به خلفاى جور دارد زيرا شيعه هم در بيعت با آنها شركت داشتند ولى چون آنها را باطل مىدانستند به حساب اينكه يك رهبر بحقند از آنها پيروى نمىكردند و به خلاف عامه كه همين انتخاب و بيعت با آنها را پايهء خلافت حقهء آنها مىدانستند ، بنا بر اين مقصود اين است كه آنها با حكومت وقت بيعت كردند و با عقيده از او پيروى مىكنند و شما هم با او بيعت كرديد و از او پيروى نمىكنيد پس آنها از شما مقلدتر هستند ، زيرا نمىشود عبارت دوم را به امام حق راجع دانست چون امام معصوم از طرف مردم منصوب و واجب الاطاعه نيست و بنا بر اين منظور ذم تقليد است و با روايات\r\n\r\n","description":"","footnote":"","page_name":" 526 ","page_number":526},
  {"content":"\r\n\r\nآينده موافق است و نظرى به گله از شيعه ندارد . چون در زمان امام صادق ( ع ) فقه ترديدى و روش فرع‌تراشى بر اساس قياس و اجتهاد در مدرسهء ابو حنيفه رواج داشت ، شاگردان او به عنوان آزمايش و اظهار فضل مزاحم امام مىشدند و ظاهراً اين مرد يكى از آنها بوده است و امام به او فهمانده كه جواب مسأله بايد نص صادر از معصوم باشد . مضمون اين خبر از همهء اخبارى كه در اين زمينه رسيده است وسيع‌تر است و مطابق است با مضمون آيهء شريفه كه مىفرمايد : «  وَ لا رَطْبٍ وَ لا يابِسٍ إِلَّا فِي كِتابٍ مُبِينٍ  » هيچ تر و خشكى نيست مگر آنكه در كتاب مبين هست ، بنا بر اين كه مقصود از كتاب مبين همين قرآن است چنانچه در آياتى بر آن تطبيق شده است .\r\nاين خبر مىگويد : هر چه را بندگان نيازمندند در قرآن هست و بلكه هر چه هم كه آرزو دارند در قرآن باشد در آن هست ، در بيان اين موضوع دو وجه مىتوان گفت :\r\n1 - آنكه مقصود از اين حصر ، حصر اضافى است به اعتبار اينكه پس از نشر اسلام در جهان و بسط حكومت اسلامى بسيار موضوعاتى در قوانين و مقررات و محاكم اسلامى وارد شد كه در زمان خود پيغمبر وجود نداشت ، زيرا هر چه حكومت و اجتماع توسعه يابد احتياجات قانونى و مسائل زندگى از نظر مادى و معنوى توسعه پيدا مىكند . و بعلاوه حكومت روم و فارس قديم كه سقوط كردند و ملتهاى آنها در تسلط اسلام قرار گرفتند ، هم از نظر قوانين حكومتى و هم از نظر قوانين مذهبى كه در قلمرو اين حكومتها بود مسائل اجتماعى و مقررات دينى توسعه پيدا كرد و نظر اسلام در همهء آنها مورد بحث شد ، خلفاى وقت و تابعين آنها كه فقهاء و دانشمندان آن روز اسلام به شمار مىرفتند بواسطهء انحراف از اهل بيت و هم بواسطهء سياست شوم خفه كردن\r\n\r\n","description":"","footnote":"","page_name":" 527 ","page_number":527},
  {"content":"\r\n\r\nافكار اطلاعات كافى نسبت به حقائق قرآن و احاطه به اعمال و اقوال پيغمبر نداشتند و نمىتوانستند كليات قرآن و سنت پيغمبر را بر موضوعات جديده تطبيق كنند و به ناچار از اين راه رفتند كه تعليمات قرآن و پيغمبر اسلام كافى نيست و بايد براى فهم وظائف تازه و موضوعات جديده از نظريات ديگرى مانند قياس و استحسان و عرف اسلامى ( اجماع اهل مدينه يك مدرك فقهى در نظر مالك ) استفاده كرد .\r\nو مقصود اين اخبار ردّ بر اين عقيده و بيان اين حقيقت است كه كليات قوانين نازل در قرآن با شرح و تفسيرى كه پيغمبر در دوران نبوت خود كرده است براى بيان همه اين احكام و مقررات كافى است و علماى مخالف از روى بىاطلاعى توجه به ادلهء ديگر كرده‌اند و براى اثبات اين موضوع مناظرات بسيار و پيشامدهاى فراوانى بوده است كه بعضى از آنها در تاريخ و حديث ضبط شده مثل اينكه مراجعه به ابو يوسف شد و پرسيدند : كنيزى خريده شده و موى عانه ندارد اين عيب محسوب است يا نه ؟ در جواب ماند و بوسيله‌اى از امام صادق ( ع ) پرسيد و آن حضرت او را به اين قانون كلى معروف از پيغمبر متوجه ساخت كه : هر چه از خلقت اصليه كم و بيش است عيب محسوب است .\r\nو مثل موضوع بريدن دست دزد كه امام دهم ( ع ) فرمود بايد از بن انگشتها باشد و اصل كف بماند و استدلال به آيهء : «  وَ أَنَّ الْمَساجِدَ لِلَّهِ  » نمود .\r\n2 - مقصود از اين عموم وجود جميع علوم است در قرآن مجيد ، چه علوم دينى و چه طبيعى و چه اجتماعى و اين حصر عمومى و كلى است چنانچه ظاهر آيه متقدمه هم همين است و مرحوم فيض در وافى متوجه اين معنى شده و براى تشريح آن كلامى از استاد خود كه ظاهر مقصود او ملا صدرا حكيم معروف شيرازى است نقل كرده كه خلاصهء ترجمهء آن را نقل مىكنيم :\r\n« استاد ما ( بطور خلاصه ) گفته است : علم به هر چيزى از دو راه است :\r\n\r\n","description":"","footnote":"","page_name":" 528 ","page_number":528},
  {"content":"\r\n\r\n1 - ديدن و آزمايش و شنيدن و تفكر و اجتهاد و مانند اينها از امور معمولى ، علم از اين راهها محدود است و محصور است و بىاساس و بىدوام ، زيرا به اعتبار زمان وجود معلوم ، و پيش و پس آن در حال تحول و تغيير است ، و علم اكثر مردم چنين است .\r\n2 - علم به اشياء از نظر مبدأ و علت پيدايش و اسباب و علل آن بطور كلى و فرمول كه محيط است و عقلى و ثابت ، زيرا هر چيزى سببى دارد و سبب بلا واسطهء او هم سببى دارد تا برسد به مسبب الاسباب و چون سبب و مقتضى چيزى به وجه فرمول علمى دانسته شود يك علم ضرورى دائم نسبت به او محقق شود .\r\nهر كه خدا را به اوصاف كمال و نعوت جلالش شناسد مىفهمد مبدأ هر وجود و سرچشمهء هر فيض هستى است و در پرتو آن فرشتگان مقرب و فرشته‌هاى تدبير كه براى انجام اغراض كليهء عقليه مسخرند بشناسد ، آنان به عبادات پيوسته و وظائف مستمرى در كارند و سستى و خستگى ندارند براى اينكه صور همهء كائنات از آنها بتراود و محقق شود به روش علت و معلول ، و از اين راه همهء امور و لواحق و احوال آنها را به وجهى بر كنار از تغيير و شك و غلط دريابد و از سلسلهء اول سلسلهء دوم را بفهمد و از كليات ، جزئيات مترتبه بر آنها و از بسائط ، مركبات از آنها را ، و پى به حقيقت انسان و احوال و وسائل تكميل و تزكيه و سعادت و ترقى او تا عالم قدس ببرد و بفهمد چه چيز او را چركين و هلاك و بدبخت كند و به اسف السافلين اندازد ، به وجهى ثابت و بىتغيير تغيير و بر كنار از شك و ترديد ، و علوم جزئيه از نظر اينكه دائم و كلى است دانسته شوند به وجهى كه كثرت و تغيير در آنها نباشد ، گر چه در ذات خود كثير و متغير باشند با سنجش به همديگر ، و اين مانند علم خدا است به اشياء ، و علم فرشته‌هاى مقرب و علوم انبياء و اوصياء ( ع ) به احوال موجودات گذشته و آينده و علم آنچه بوده و خواهد بود تا روز قيامت از اين قبيل است ، زيرا آن\r\n\r\n","description":"","footnote":"","page_name":" 529 ","page_number":529},
  {"content":"\r\n\r\nعلمى كلى و ثابت است و با تجدد معلومات تجددى ندارد و به كثرت آنها متكثر نشود ، هر كه كيفيت اين علم را بداند معنى گفتار خداى عز و جل را ( 89 سوره 16 ) : « و فرو فرستاديم به سوى تو اين كتاب را تا بيان هر چيزى باشد » مىفهمد و باور مىكند كه همهء علوم و معانى در قرآن كريم هستند به طور يقين و به وجه اطمينان بخشى بر اساس بينش نه بر وجه تقليد و شنيدن و مانند آنها ، زيرا هيچ امرى از امور نيست جز اينكه در قرآن مجيد مذكور است : يا خودش يا مقومات و اسباب و مباديش و غاياتش و كسى نتواند آيات قرآن و اسرار عجيب و لوازم احكام آنها و علوم نامتناهى آن را بفهمد جز كسى كه علمش به اشياء از اين قبيل باشد » كلام او تمام شد .\r\nاين قسمت هم براى نمونه از تحقيقات اين استاد نقل شد ، براى اينكه معلوم شود كه از فهم عمومى و بلكه بسيار خصوصى هم بسيار دور است و نتيجهء عايد خوانندگان نمىشود .\r\nآنچه مورد توجه است اين است كه علاوه از كليات احكام و قوانين اسلامى ، از قرآن مجيد كليات و فرمولهاى علمى بسيارى استفاده شده و مىشود .\r\nدر بسيارى از علوم امروزه چون تاريخ و هيئت و شيمى و طبيعى و زمين‌شناسى و انسان‌شناسى و . . . و . . . با پيشرفت علوم دانشمندان مطلع از قرآن توانستند مسائل علمى بسيارى را از قرآن استخراج كنند و درك كنند كه در قرآن مجيد نسبت به اين مسائل علمى دقيق كه دانشمندان براى به دست آوردن آن رنج فراوان كشيدند توجهى بوده و بيانات رمز منشى شده كه مردم آن روز به كلى از فهم آن بىبهره بودند و پس از پيشرفت علوم و صنايع مىتوان با آن آشنا شد و از آن فهميد و اين خود دليل است بر اينكه قرآن مجيد از منبع علم سرشار ازلى تراويده ، و در آينده ممكن است حقائق بيشترى از آن درك شود و كم كم بشر به مقامى از فهم برسد كه بتواند همه\r\n\r\n","description":"","footnote":"","page_name":" 530 ","page_number":530},
  {"content":"\r\n\r\nچيز را از قرآن مجيد درك كند و بفهمد ، در موضوع استخراج بسيارى از مسائل علمى امروز جهان كتابهائى نوشته شده است . قيل و قال نقل گفته‌هائى است كه غالبا راجع به بدگوئى از مردم و يا اشاعهء اخبار وحشتناك است و در بارهء آنها تو گوشى و محرمانه گفتگو مىشود و امام اين آيهء انتقاد از نجوى را بر آن تطبيق كرده است . امير المؤمنين ( ع ) در ضمن اين خطبهء خود به خوبى ارتباط آبادى و صلح و آرامش جهان را با ديندارى روشن ساخته و هم چنان ويرانى و گرانى و خرابى و آشوب و فتنه را اثر مستقيم بىدينى و نادانى شناخته و در ضمن بيان نموده كه همزمان بعثت خاتم انبياء نه تنها سرزمين عربستان در منجلاب جهل و توحش و فساد اخلاق گرفتار بوده بلكه سراسر جهان در خواب عميقى بوده است و همهء ملت‌ها در بدبختى و فساد غوطه‌ور بودند ، پيغمبر اسلام مشعل هدايت قرآن را بر دست گرفت تا سراسر جهان در پرتو آن هدايت شوند و به نعمت صحت و آرامش و آبادانى و حد اكثر بهره‌مندى از نعمتهاى جهان برسند . سنت در اصل لغت به معنى روش و طريقه است و در مفهوم آن حسن و مصلحت وجود دارد در زبان ديانت بيشتر كردار پيغمبر اسلام كه سرمشق مسلمانى است از اين كلمه مقصود است و در نظر علماى حديث و اصول كردار و گفتار و تقرير معصوم كه مفيد حكم شرعى است معنى آن است .\r\nپيغمبر اسلام در آداب انجام دستورات واجبه بيانات و كردارى داشته كه حد و حدود آنها بوده است چون قرائت حمد و سوره و ذكرهاى واجب نماز و تشهد و سلام و بلكه دو ركعت آخر نمازهاى چهار ركعتى ، اينها را سنت در فريضه گويند و ترك آنها عمدا موجب بطلان عمل است كه در روايت از آن به ضلالت تعبير شده و بعضى آداب را پيغمبر به حساب درك\r\n\r\n","description":"","footnote":"","page_name":" 531 ","page_number":531},
  {"content":"\r\n\r\nفضيلت انجام مىداد ، چون نماز شب و اذكار و ادعيه ، اينها مستحب محسوب است و ترك آن گناهى ندارد .\r\n\r\n","description":"","footnote":"","page_name":" 532 ","page_number":532},
  {"content":"\r\n\r\n\r\n[ شرحهاى كتاب توحيد 
  ]\r\nتوحيد : نخستين اصل و مبدأ دين دارى و مسلمانى است .\r\nتوحيد : عقيده به وجود خداى يكتا در ذات ، يگانه از نظر صفات ، تنها معبود بر حق ، و بىهمتاى در فعاليت است . از اين رو دانشمندان حكمت و كلام ، توحيد را چهار مرحله دانند : توحيد ذاتى ، صفاتى ، افعالى ، عبادتى .\r\nتوحيد بدين تفسير متضمن اثبات وجود مبدأ هم هست و اينكه پاره‌اى گويند چرا اثبات صانع از اصول مقررهء اسلامى حذف شده است درست نيست ، زيرا عقيده به خداى يكتا متضمن عقيده به وجود او است .\r\nعقيده به خدا و شناختن حق يك جرقه‌اى است از خرد انسانى كه با مواجههء عالم هستى و مطالعهء موجودات مىدرخشد چنانچه سنگ چخماق با سائيدن به آهن جرقه مىدهد .\r\nتأثر يك مغز سالم و پاك ، از درك همين اوضاع جاريه و معمولى هستى به مانند فشارى است كه آهن به سنگ چخماق مىدهد و پرتو گرم و سوزانى از آن بر مىآورد ، عقيده به خدا هم يك درخشش عقلى است كه هم\r\n\r\n","description":"","footnote":"","page_name":" 533 ","page_number":533},
  {"content":"\r\n\r\nگرمى دارد و هم تابندگى و از اين جهت خداشناسى در قرآن مجيد تعبير به فطرت و خاصيت ذاتى خلقت و آفرينش بشر شده است : «  فِطْرَتَ اللَّهِ الَّتِي فَطَرَ النَّاسَ عَلَيْها لا تَبْدِيلَ لِخَلْقِ اللَّهِ ذلِكَ الدِّينُ الْقَيِّمُ  » .\r\nآرى ، بسا خردى كه از پديد آوردن اين نور توحيد باز مىماند و اين از دو راه است :\r\n1 - لغزش خرد : بسا عوارضى در مغز پديدار گردد كه استقرار و آرامش آن را سلب كند و ديگران نتواند در معرض فشار مواجهه و مطالعات جهانى خود قرار گيرد و اين بدان ماند كه سنگ چخماق را به دست مرتعش و لرزانى بدهيم و بر اثر ارتعاش ، سايش جرقه‌آور با آهن محقق نمىشود .\r\nنمىتوان گفت : بسا مغزهائى كه از آفرينش دچار اين عيب باشند مگر مغزهاى بىخردان و ديوانگان ، آرى ، كثرت فكر و تعمق در دريافت كنه و ذات خدا يا موضوعات علمى عميق ديگر بسا باشد مغز را دچار نقصان رعشه كند و مانع شود كه نور خداشناسى از آن بتابد ، مثلا يك مغز انشتينى يا اديسونى .\r\nو سرّ اينكه نهى شده است از تفكر در ذات حق و تعمق در بارهء ماهيت و حاق هستى او همين است و شايد سرّ عدم توجه اسلام در تعليمات اوليهء خود به ترويج علوم مادى و ترك رهبرى بشر به اسرار عناصر و اتم و . . و . .\r\nهمين باشد .\r\n2 - كدورت و آلودگى خرد بر اثر محيط زندگى خود : و اين بدان ماند كه سنگ چخماق آلوده شود و سخت چركين گردد و از جرقه دادن آن مانعى بوجود آيد و فشار سايش آهن بر آن خنثى و بىنتيجه گردد .\r\nمىتوان گفت بيشتر مانع عقيده به خدا در بشر معمولى همين باشد ، اين است كه قرآن در پرورش خود تزكيه را مقدم بر تعليم آورده است و ركن تربيت اسلامى دانسته ، اين مانع تابش خرد از نظر خداشناسى بسيار است .\r\n\r\n","description":"","footnote":"","page_name":" 534 ","page_number":534},
  {"content":"\r\n\r\nخود خواهى ، سودجوئى ، افتادن در منجلاب شهوات پردامنهء دنيا و سوء تعليمات ابتدائى كودكان و فزونى مناظر و مظاهر غفلت بار و بيهوده همه و همه مايهء پيدايش اين مانع و اين بيمارى عقلى مخصوص است ، امروز دانشمندان مغزشناس مىگويند : مغز انسانى غدد و طبقات و نواحى متعددى دارد كه هر كدام مركز تابش يك نوع مخصوص از ادراك و احساس است و به ناچار مغز انسانى از يك ناحيهء مخصوص مركز تابش پرتو خداشناسى است و بسا اين ناحيهء مخصوص دچار اختلال شود و باقى قسمتهاى مغز سالم بماند .\r\nبسا كه يك شيمىدان خوب ، مخترع ماهر ، سياستمدار زبر دست و . . و . . هست ولى خداشناس نيست ، خداشناسى را نمىتوان يك فرمول استدلالى صرف دانست و نه يك موضوع آزمايشى فيزيكى و شيميائى و نه وجد صوفيانه و عرفانى بلكه يك ادراك ساده وجدانى است ، نه گرو اصول استدلال منطقى مشائى است و نه وابستهء به مقدمات كشف و شهود معروف عرفاء و اشراقى بلكه يك وجدان بسيار ساده و عمومى است كه هم بسيار آسان است و هم بسيار مشكل و بايد گفت سهل و ممتنع عقلانى است .\r\nدر اين حديث ، امام صادق ( ع ) با طرز بسيار استادانه‌اى به اين زنديق شامى برخورد مىكند و به آسانى او را درمان مىنمايد .\r\nاين زنديق شامى دچار خودبينى و جهل مركب بود و از اين راه دريچهء عقل خداشناسى او بسته شده بود ، پايهء خود بينى او تا آنجا بود كه صيت شهرت علمى امام صادق ( ع ) از مدينه او را ناراحت كرده بود و به راه افتاده بود تا با طى مسافتهاى دور و دراز با امام صادق ( ع ) پنجهء علمى نرم كند و او را به زمين بزند و قهرمان اول علمى جهان گردد .\r\nوقتى در طواف به امام صادق ( ع ) مىرسد ، به آن حضرت شانه‌اى مىزند ! شايد حضرت از همين عمل پهلوان مآبانهء او درد او را درك كرد\r\n\r\n","description":"","footnote":"","page_name":" 535 ","page_number":535},
  {"content":"\r\n\r\nو گر نه امام خود حقايقى نهفته را هم مىداند .\r\nاين است كه براى شكستن سد خودبينى و دريدن پردهء سياه و سطبر خودخواهى كه دريچهء تعقل او را بسته است ، امام يك نيشتر عميق به دل او مىزند و بىدرنگ مىفرمايد : نام و كينه‌ات را بگو .\r\nخودش عبد الملك نام دارد بندهء پادشاه امام او را به اين نكته متوجه مىكند كه شعور بىزبان خداشناسى پدرت را به اين اعتراف رهبرى كرده كه تو بنده هستى و خودت را هم مسخر كرده كه تا كنون آن را پذيرفتى و در مقام بر نيامدى نامت را عوض كنى پس تو از ته دل معترفى كه بندهء ملكى هستى ، بگو ببينم اين ملك كيست كه تو با اين همه خودخواهى ، بندهء او هستى ؟ اين ملك زمينى است يا آسمانى ؟ البته يك مغز مغرور به دانش هرگز حاضر نيست بگويد من بندهء فلان پادشاهم يا چاكر آستان فلانم ، اينجا است كه دلش چنان مىلرزد كه پردهء سياه آن دريده مىشود ، بعلاوه او را ياد آور كينه‌اش مىكند كه دلالت دارد ، پسرش به نام عبد اللّه است براى اينكه اگر عذر بياورد نام مرا پدرم گذارده و به من مربوط نيست و بخاطر احترام پدر ، آن را عوض نكردم ، از نامى كه خود به پسرش داده او را متوجه شعور بىزبان خودش مىكند و پردهء مانع تعقل او را مىشكافد ، اين خود در حقيقت يك عمل جراحى روحى و بسيار ماهرانه بود كه امام انجام داد و فرصتى به او داد كه استراحت كند .\r\nدر جلسهء آينده ، امام ( ع ) در آغاز سخن پردهء غفلت عميق و جهل او را دريد و فكر او را به زير زمين و فراز آسمان برد و به مشرق و مغرب كشانيد تا از بهت و خمود ساليان دراز در آيد و دل او به زيور شك و ترديد كه مبدأ كاوش و جستجو است متوجه گردد و از اين قسمت ، ماهرانه نتيجه گرفت كه :\r\nمردى بس نادانى و وظيفه‌ات اين است كه از دانشمندان درس بگيرى و حق را بپذيرى ، بزرگترين آفت روح انسانى غفلت عميق و عدم توجه است كه\r\n\r\n","description":"","footnote":"","page_name":" 536 ","page_number":536},
  {"content":"\r\n\r\nگاهى با جهل مركب و اعتقاد به خلاف حق توأم مىشود و در اين صورت بيمارى روحى مبرم و خطرناكى به وجود مىآورد .\r\nچون امام در معالجهء روح اين زنديق مصرى تا اينجا موفق شد و او را به اعتراف به اين جمله وادار ساخت كه : « و لعل ذلك » شايد چنين باشد ، وارد تعليمات اساسى شد و در درجهء اول مقام استادى و دانش خود را به او تلقين كرد و فرمود : « ما درست مىدانيم و در بارهء خدا هرگز شك و ترديد نداريم » .\r\nيك شرط تأثير تعليمات در هر رشته اين است كه استاد به گفتهء خود معتقد باشد و با قطعيت و تصميم ، مطلب را به شاگرد بياموزد تا به دل او بنشيند ، استادى كه خود نسبت به گفتارش ترديد دارد و يا بدان عقيده ندارد ، نمىتواند در روح و دل شاگرد تأثير كند و او را معتقد سازد ، و شايد عيب بزرگ تبليغات عصر ما همين جا است و غالباً مبلغانى مىخواهند به مردم عقيده و ايمان بياموزند كه خود از نظر وجدان درونى فاقد آنند .\r\nامام ( ع ) اين شاگرد آماده را سر كلاس برد و كتاب خلقت را براى او صفحه زد و فرمود : به چشم خود ببين و اين دو سطر را مطالعه كن :\r\n1 - گردش مرتب خورشيد و ماه .\r\n2 - پيدايش منظم و متعاقب شب و روز .\r\nدر اينجا ، هم نظم كامل وجود دارد و هم نيروى قدرت و تسخير .\r\nچون نظم كامل درك مىشود نمىتوان گفت : بطور تصادف اين موضوع انجام مىشود ، زيرا صدفه و تصادف به هيچ وجه از نظر تحقيق علت وجود چيزى نيست ، صدفه جز يك رابطهء تصورى ميان دو موجود يا دو حادثه حقيقتى ندارد و به هيچ وجه وجود تحقق خارجى ندارد تا علت چيزى باشد و اگر هم در نظر جاهلانه علت باشد دوام ندارد و گر نه تصادف نيست . صدقه و تصادف در ذات خود يك حادثهء ناگهانى و نادر الوجود است و دوام و بقاء\r\n\r\n","description":"","footnote":"","page_name":" 537 ","page_number":537},
  {"content":"\r\n\r\nندارد ، بنا بر اين اصل تصادف باطل است ، نمىتواند ذات و ماهيت خود آفتاب و ماه و شب و روز هم علت اين انتظام و گردش و رفت و آمد منظم باشد ، زيرا طبع ماده سكون و آرامش است پس به ناچار اين امور در اثر نيروى خارج از ماهيت اينها به وجود آمده است و علتى دارد كه اينها به ناچار اين مسير منظم را طى مىكنند و آن همان خداوند است كه از اينها برجاتر و بزرگتر است .\r\nبا همين درس ساده و مختصر ، زنديق مصرى حق را باور كرد و تصديق نمود .\r\nامام ( ع ) براى اينكه محيط خاطر او را از غبار شبهه پاك كرده باشد در مقام ابطال تأثير دهر و طبيعت بر آمد و فرمود :\r\nدهر ، روزگار ، طبيعت : اينها عناوين تابعهء خود موجوداتند ، اگر ما موجودات محسوس خود را از زمين و آسمان و ستارگان ناديده گرفتيم نه دهرى مىماند و نه روزگارى و نه طبيعتى و اينها نمىتوانند علت وجود اين نظام محكم باشند ، بعلاوه شعور و علمى در اينها وجود ندارد و اگر هم به فرض محال اثرى كنند چرا اثر وارونه ندارند كه زمين ديگر گون شود و آسمان فرو ريزد و اوضاع عالم ديگر گون شود . مجلسى عليه الرحمه در شرح اين جمله گفته است كه سه وجه احتمال دارد :\r\n1 - مقصود اين باشد كه نفى صانع بر پايهء انكار علت بودن ميان اشياء است و بنا بر اين نسبت وجود و عدم به آنها برابر است و استدلال بر اشياء نامحسوس بر اساس عليت است و تو چطور حكم كنى كه چيزى در آينده وجود نيابد و منظور از تقدم و تأخر ، عليت و معلوليت و هم معنى آنها است .\r\n2 - بر اين اساس باشد كه بنا بر نفى صانع شايد معتقد بودند همهء\r\n\r\n","description":"","footnote":"","page_name":" 538 ","page_number":538},
  {"content":"\r\n\r\nاشياء با هم برابرند و تفاوتى در نقص و كمال دارند و منظور امام اين باشد كه چطور مرا بر ديگران برترى دادى و اين مخالف اين اصل است و منظور تقدم و تأخر از نظر شرافت است .\r\n3 - بر عقيدهء كمون و بروز باشد كه به اكثر ملاحده نسبت داده‌اند و گفته‌اند همه چيز از ازل موجود بوده و ظهور آنها تدريجى است و بر اين اصل چيزى مقدم و مؤخر نيست .\r\nبه نظر مىرسد كه شايد عقيدهء نفى زمان حقيقى و فرضيه نسبيهء انشتين مورد توجه و اعتقاد آنها بوده و در اين صورت تقدم و تأخرى در حوادث نيست ، اگر مستبعد ندانيم كه اين اصل در آن زمان ميان آنان شناخته شده باشد از توجيهات مرحوم مجلسى مناسب‌تر است . به نظر من اين قسمت حديث صحنهء اصلى بحث ميان مادى و الهى است ، در اين نقطهء حساس است كه عقيدهء به خدا و مبدأ ناپيداى جهان خودنمائى كند و سخن مادى به نهايت رسد و درماند و خواه و ناخواه به خود فرو رود و اگر باز هم در نادانى و جهل خود بماند رسوا و سر افكنده است .\r\nاين قسمت از حديث بايد مورد دقت و بررسى عميق قرار گيرد و موشكافى بسزائى در آن بشود ، عجب آن است كه در پاره‌اى از نسخ كافى اين قسمت ساقط شده و مرحوم مجلسى ( ره ) آن را ضبط كرده و شرح بسيار كوتاه و مختصرى بدان نوشته و مرحوم فيض كاشانى در وافى به كلى از آن صرف نظر كرده ، گرچه از نظر اصطلاح رجال اين قسمت از حديث مرسل و مرفوع ضبط شده ولى به واسطهء قوت متن ضعف سند آن جبران مىگردد و به حق بايد گفت بيانى چنين رسا و مختصر و محكم در صميم شبههء ماديين خود كرامتى است كه جز امام معصوم را نشايد .\r\n3 - سؤال ابن ابى العوجاء استاد سخنور ماديين تاريخ بلكه ماديين جهان را بايد چنين تجزيه كرد :\r\n\r\n","description":"","footnote":"","page_name":" 539 ","page_number":539},
  {"content":"\r\n\r\nحدوث ، جسم ، دليل بر حدوث جسم .\r\nحدوث : تازه پيدا شدن ، حادث : تازه پيدا شده يعنى نبوده و بود شده .\r\nدر اينجا اين بحث عمده وجود دارد : بحث فلسفى و تاريخى معروف كه عالم حادث ذاتى است يا حادث زمانى .\r\nتا خدا بوده عالم هم بوده ولى از او بوده ، عالم از خدا بود شده ولى خدا از عالم بود نشده و به ذات خود بوده است .\r\nاين محصل فرضيهء حدوث ذاتى كه حكماء سلف گفته‌اند و حكماء اسلامى هم از ابن سينا تا برسد به ملا صدراى شيرازى و پيروانش با آنها همعقيده شدند .\r\nخدا هميشه بوده و عالم نبوده و خدايش آفريده .\r\nاين خلاصهء عقيده به حدوث عالم است كه از تعليمات قرآن و پيشوايان دين و بلكه همهء الهيين درك مىشود لفظ حدوث همين معنى را مىدهد و تطبيق آن بر حدوث ذاتى يك اصطلاح فلسفى بيش نيست و با لغت تطبيق نمىكند ، خدا هميشه بوده و به ذات خود موجود است ، جز سلب نيستى مطلق از او مفهوم قابل ادراكى ندارد ، در اين صورت فرض اينكه او علت تامه عالم امكان است و نشايد از معلول خود جدا باشد سفسطه‌اى بيش نيست ، بعلاوه اراده و مشيت كه منتهى به خلقت مىشود اين جدائى را مى رساند و با ملاحظهء صفت اختيار ، ديگر جاى سؤال نمىماند كه چرا از ازل نشده و بعد از ازل شده است .\r\nحدوث زمانى عالم جز اين معنى را ندارد كه يكى بود و يكى نبود و جز خدا چيزى نبود ، اين جدائى از ذات الهى در قالب تقدير زمان و دهر و سرمد در نمىآيد و از اين نظر هم شبههء انفكاك علت تامه از معلول از بيخ كنده مىشود .\r\nپس سؤال ابن ابى العوجاء از اين نظر به اين صورت طرح شده است :\r\n\r\n","description":"","footnote":"","page_name":" 540 ","page_number":540},
  {"content":"\r\n\r\nدليل بر اينكه اجسام نبودند و بود شدند چيست ؟\r\nجسم ، همان معنى ماده را دارد ، يعنى موجودى كه در مكانى است ، وجودى نسبت حيز ، وجودى كه در جايى بايد باشد ، ماده از اين نظر يك وجود مطلق نيست بلكه يك وجود مضاف و بالنسبه است ، و بعبارت ديگر از نظر اصطلاح رياضى مانند عددى است كه موضوع علم جبر است كه در تصور به اضافه يا منها دارد ، ماده هم وجودى است كه به اضافه حيز خارج از خود تصور مىشود و امكان تحقق دارد و نشانه‌اش اين است كه درازى و پهنا و ژرف در آن قابل فرض است .\r\nجسم به اين معنى غير از جسمى است كه مورد بحث شده است از نظر اينكه جسم ، واحد متصل است يا مركب از اجزاء است و دنبالهء آن به بحث از جزء لا يتجزى كشيده و قرنها فكر آزماى دانشمندان بوده است ، زيرا جسم در موضوع اين بحث نظر به جزئيات مفروزه و مشخصه دارد مانند يك قطعه سنگ ، يك قالب صابون ، يك حجم آب حوض يا يك حبهء قند دليلش اين است كه حدوث اجسام از اين نظر امر محسوس و مشاهدى است ، همه كس مىداند يك درخت ، يك ساختمان ، يك قند قالبى حادث است يعنى نبوده و بود شده است و باصطلاح مسبوق به عدم است ، و اگر منظور ابن ابى العوجاء دليل حدوث اجسام به اين معنى بود كه بايد در جوابش گفت :\r\nمگر كورى و چشمت نمىبيند كه در اين باغچه درخت نبوده و آن را كاشته‌اند و تازه پيدا شده است نمىتوان تصور كرد كه اين استاد دليل حدوث اجسام به اين معنى را از امام خواسته است بلكه مقصود او همان جسميت مطلقه عالم است كه معروض تغييرات و تبدلات مداوم محسوس است و از آن به كلمهء ماده تعبير مىكنند و همين شاهكار موضوع بحث ميان مادى و الهى است و سؤالى كه ابن ابى العوجاء طرح كرده است همين سؤالى است كه امروز در اين قرن اتم و عصر تسخير فضا مطرح است كه :\r\n\r\n","description":"","footnote":"","page_name":" 541 ","page_number":541},
  {"content":"\r\n\r\nماده قديم است يا حادث ، همه چيز جهان از ماده است كه امروز تا اعماق اتم فهم شده است پس خود ماده از چيست ؟ و از كجا پيدا شده است ؟\r\nدر ضمن توجه به اين نكته هم لازم است كه :\r\nاساس فلسفه نشوء و ارتقاء دارون از بحث سؤال ابن ابى العوجاء خارج است زيرا مورد بحث اين فسلفه تطورات عارضه بر ماده است زيرا دارون فلسفه خود را بر اين چهار اصل بنياد كرده است كه :\r\n1 - ماده به طبع خود رو به فزونى است و پى در پى افراد و اوصاف و خواص بيشترى مىتراود .\r\n2 - اوصاف و خواص تازه پديد شده در وجود افراد ريشه مىكند و به نسل آينده منتقل مىشود و به ارث مىرود .\r\n3 - پديده‌هاى رو به فزون ماده در محيط زندگى با هم تنازع مى كنند و براى ابقاى خود رقابت مىورزند .\r\n4 - نتيجه تنازع در بقا انتخاب اصلح افراد و انواع است براى زيستن و فناى ناشايسته‌ها .\r\nو از اين مقدمات نتيجه مىگيرد كه انواع مختلفهء موجودات مادى از هم باز گرفته شده‌اند و از يك مصدر مشتق گرديده‌اند ولى بحث از اينكه اصل ماده از كجا است از مبادى اين فلسفه است ، به همين جهت است كه دارون پس از صرف عمرى در بحث و كاوش ناگزير مىشود از اعتراف به خالق و اعتقاد به خدا و طبق نقل شبلى شميل در كتاب خود مىگويد : بر من ثابت شد كه همهء انواع موجودات زنده‌اى كه در جهانند صورتهائى هستند كه از يك صورت باز گرفته شدند و آن صورتى است كه خالق روح زندگى در آن دميده است .\r\nدارون از اين نظر كه نتوانسته است حقيقت حيات و زندگى را يك\r\n\r\n","description":"","footnote":"","page_name":" 542 ","page_number":542},
  {"content":"\r\n\r\nپديدهء مادى به حساب آورد ناگزير شده به خالق فوق طبيعت و به خداى يكتا اعتراف كند ولى باز هم نظر او در اين مسأله گنگ است كه ماده از كجا پيدا شده از اين نظر دارون و بخنر و ماديين ديگر همه پشت سر ابن ابى العوجاء قرار دارند و اين سؤال اساسى را مطرح مىكنند كه :\r\n\r\n[ دليل بر حدوث اجسام از منظر امام صادق ( ع ) 
  ]\r\nدليل بر حدوث اجسام چيست ؟ ما الدليل على حدوث الاجسام ؟\r\nجوابى كه امام صادق ( ع ) در برابر اين سؤال گذاشته و طرف را به زانو در آورده است اين طور تحليل مىشود :\r\n1 - حركت ثابت در ماده .\r\n2 - امكان و عدم ماده .\r\n3 - قابليت حركت در ماده .\r\n\r\n1 - حركت ثابت در ماده\r\nمادهء بسيط اوليه را فرض كنيم : جزء لا يتجزى ، اتم ، الكترون ، و . . و . .\r\nدر نتيجه اتم تا هر عمقى منفجر شود به هستهء بسيطى مىرسد كه ديگر قابل تجزيه و انفجار نيست ، اين هسته جسم اولى جهان است و بر اثر حركت يعنى ضم اين اجزاء بسيطه به يك ديگر بزرگ مىشود و مىشود تا يك خورشيد مىشود و جرقه مىدهد و منظومهء شمسى به وجود مىآيد و زمين پيدا مىشود و صحرا و دريا پديد مىگردد و گياه و حيوان و انسان بوجود مىآيد ، تمام اين مراحل اثر حركت ماده است يعنى ضم اجزاء بسيطه به هم تا خردها بزرگ شوند و كتله‌هائى پديد گردد و آثار و خواص رنگارنگى عيان شود .\r\nخود حركت ماده در اين مراحل دليل است كه حادث است يعنى پى در پى جا عوض مىكند و پى در پى از وضعى به وضعى منتقل مىشود وقتى تودهء خورشيد است ديگر وجود سحابى ندارد وقتى وجود سحابى است ، وجود مه‌هاى فضائى ندارد ، وقتى چنين است چنان نيست ، بنا بر اين وجود خارجى\r\n\r\n","description":"","footnote":"","page_name":" 543 ","page_number":543},
  {"content":"\r\n\r\nماده جز همان تغييرات پى در پى نيست كه هر وضعى حساب شود پيش از آن نبوده و بعد از آن هم نيست ، بنا بر اين حقيقت ماده همان حدوث پياپى محض است . حاصل جواب امام اين است كه جسم به همان معناى بحث خود كه مادهء اوليه است جز در حوادث مستمر و پياپى وجود خارجى ندارد و بنا بر اين حدوث لازمهء ذات ماده است مثل زوجيت براى اربعه .\r\nو چيزى كه در اصل وجود خود ثابت نيست نمىتواند قديم باشد ، قديم يعنى ثابت ، و نتيجه اين است كه ناثابت ازلى است ، يعنى هميشه بوده ندارد و هميشه بوده ، با هر حالى به وضعى بوده كه پيش از آن و بعد از آن نبوده ، جمع نمىشود آرى واهمه بشر دزد است و يك رشتهء اتصالى ميان اين حوادث دنبال هم تصور مىكند ولى اين جز تصور محض چيزى نيست و در خارج تحققى ندارد .\r\nاين استدلال امام ( ع ) بسيار عميق‌تر از اين بحث است كه حركت از كجا در ماده به وجود آمده است ، چون بعضى براى جواب ماديين از اين راه وارد شدند كه فرض كن ماده به ذات خود موجود است ولى حركت و قوه‌اى لازم است تا جهان محسوس و متشكل از خورشيد و سيارات و نباتات و حيوان و انسان پديد شود ، در فرض اينكه ماده صامت و لا يشعر و ساكن است به چه وسيله اين حركت در او پديد شده است .\r\nپرسش سبب پيدايش حركت و قوه در ماده هم يكى از اعتراضات دندان شكن به ماديين است ولى در اينجا ماديين به دست و پا افتادند و در نتيجه قائل به وحدت ذاتى ماده و حركت شدند و به عبارت ديگر از فورمول عينيت ذات و صفات خدا طبق عقيدهء عدليه از الهيين استفاده كرده و به اين اعتراض جواب داده‌اند و گفته‌اند ماده و حركت عين يك ديگر و فرق آنها اعتبارى است .\r\nولى جواب امام ( ع ) از اين تشبث و مغالطه بر كنار است ، امام مى\r\n\r\n","description":"","footnote":"","page_name":" 544 ","page_number":544},
  {"content":"\r\n\r\nفرمايد : حقيقت ماده جز يك حوادث پياپى چيزى نيست و وجود ناثابت ، قديم و ثابت نتواند بود .\r\n\r\n2 - امكان عدم\r\nابن ابى العوجاء پس از تصديق استدلال امام صادق ( ع ) كه وضع موجود ماده در عالم جز يك سلسله حوادث پى در هم نيست و حدوث ظاهرهء آشكار آن است يك پرسش فرضى طرح مىكند به اين بيان : اگر فرض كنيم جسم يعنى مادهء اوليه در حال سكون بماند و به وضع هسته‌هاى بسيط ادامه يابد در اين صورت مىتواند ماده‌اى ثابت و قديم باشد .\r\nامام ( ع ) مىفرمايد : اولا اين يك فرض غير واقعى است و مورد بحث ما همين عالم موجود و محسوس است و به علاوه اگر ما اين جهان موجود را از ميان برداريم معنايش اين است كه عدم او را ممكن مىشماريم و اين خود بهتر دليل بر حدوث آن است زيرا موجود قديم ثابت به ناچار بايد به ذات خود هست باشد و هر چه به ذات خود هست باشد عدمش ممتنع است و امكان عدم دليل حدوث است .\r\n\r\n3 - قابليت حركت\r\nامام ( ع ) مىفرمايد : فرض كن همان مادهء اولى و جسم اوليه است و هنوز حركت نكرده و در راه تحول نيست ولى ماده اولى از نظر اينكه موجودى است در حيز و در زمينه‌اى وراى ذات خود قابليت دارد كه حركت كند و با انضمام اجسام ديگرى چيز ديگرى شود و اين هم خود دليل حدوث باشد . شاهكار جواب امام ( ع ) اين است كه در همهء مراحل اتكاء به خاصيت نفس ماده كرده است و براى استدلال چيز ديگرى را در ميان نياورده است .\r\n\r\n","description":"","footnote":"","page_name":" 545 ","page_number":545},
  {"content":"\r\n\r\nدر اين حديث دو موضوع قابل بحث وجود دارد :\r\n1 - مسألهء گنجيدن عالم در يك تخم مرغ بدون اينكه تغيير وضعى در آنها داده شود .\r\nاين موضوع را ديصانى بعنوان يك پرسش آزمايشى با يك مشكل علمى براى هشام طرح كرده است و از نظر قدرت كلى خدا آن را به صورت يك مسألهء مذهبى در آورده ، به نظر او اين مسأله لا ينحل و قابل جواب نبوده است ، در هر علمى مسائل بغرنج و غير قابل حلى در ادوار تاريخ علم وجود داشته كه بعضى تاكنون لا ينحل مانده است و بعضى را پيشرفت علم و دانش جواب گفته است .\r\nمثلا در علم رياضى جذر حقيقى عدد سه و پنج و هفت مثلا مسألهء لا ينحلّى بوده و هست و از آن به جذر اصم تعبير كنند .\r\nدر علم فضا ، نهايت فضا از مسائل لا ينحل است ، گر چه حكماى پيشين و فلسفهء قديم ، به نظر خود تناهى ابعاد را ثابت كرده ولى به يك روش خنده آورى كه اعتراف به بن بست است .\r\nحكماى پيش مىگفتند : ابعاد به سطح محدب فلك الافلاك محدود مىشود ولى در برابر اين سؤال كه اگر سر خطى از آن خارج شود در ملاء واقع مىشود يا در خلاء ، جوابى نداشتند بدهند ، به همين مناسبت مرحوم شيخ بهائى مىگويد :\r\n برهان تناهى ابعادت * در كف ننهاده به جز بادت \r\nدر علم جبر مسائل لا ينحلّى بود كه در خلاصة الحساب شيخ بهائى ده‌تاى آنها را برشمرده ولى پيشرفت علم جبر بسيارى از اين مسائل را كه تا آن روز غير قابل حل بوده است حل كرده .\r\nاكنون موضوع اين طور طرح مىشود كه جهان به اين بزرگى ممكن است در تخم مرغ به اين كوچكى جاى بگيرد يا نه ؟\r\n\r\n","description":"","footnote":"","page_name":" 546 ","page_number":546},
  {"content":"\r\n\r\nالبته اگر مسأله محال باشد نمىتوان آن را به حساب اعتراض به قدرت كلى خدا مطرح كرد ، زيرا موضوع قدرت ، امور ممكنه است ، محالات هرگز صلاحيت تعلق قدرت را ندارند ، و اين نقص در قدرت نيست ، بلكه نقصان ذاتى در موضوع قدرت است . اكنون اين بحث به ميان مىآيد كه ديصانى به حساب مچل كردن هشام و عقيده به محال بودن آن اين مسأله را طرح كرده و در واقع مقصودش مسخره كردن عقيدهء خداپرستى هشام بوده يا اينكه از نظر ترديد و به مقصود فهم يك مشكل آن را طرح كرده است ، در صورت اول محالات روشنترى در ميان بود مثل اينكه بپرسد خدا مىتواند چهار را عدد فرد كند يا سه را عدد زوج نمايد ، يا مثلا جمع بين نقيضين كند يا نه ؟ بنا بر اين بايد گفت : ديصانى با طرح اين مسأله خواسته است هم هيبت علمى هشام را بشكند و هم در اين ميان بلكه چيزى بفهمد ، پس از اينكه هشام سؤال او را به امام عرضه كرد ، اگر اين مسأله‌اى محال بود بايد امام صريحا او را به اين نكته متوجه كرده باشد كه اين امر محالى است و از حدود قدرت خارج است و عدم تعلق قدرت الهى به آن رخنه‌اى در قدرت كلى حق نيست . نمىتوان گفت كه نظر امام تنها اين بوده است كه يك جواب سر هم بندى و اقناعى به طرف داده باشد و صرفا منظور اين باشد كه او را ساكت كند ، زيرا اگر اين موضوع محال ذاتى باشد ، فرض كن جواب از تعلق قدرت به اين محال را به اين پاسخ ماهرانه گفتيم ولى اگر مورد سؤال از تعلق قدرت به يك محال شديم كه نمىتوان اين جواب اسكاتى را در برابر آن گذاشت مثل همين كه كسى گفت خدا قادر است چهار تا را عدد فرد كند يا نه ؟\r\nدر اين صورت چه بايد گفت ؟ بنا بر اين بايد جواب امام را يك بيان حقيقى دانست و سرّ علمى آن را به دست آورد و گفت : اين خود كرامت امام است كه در آن تاريخ جواب مثبت در برابر اين سؤال گذارده است .\r\n\r\n","description":"","footnote":"","page_name":" 547 ","page_number":547},
  {"content":"\r\n\r\nمرحوم مجلسى عليه الرحمه در شرح حديث چهار وجه بيان كرده و محصل همه اين است كه اين مسأله از نظر حقيقى محال است و جواب امام يا براى اقناع طرف بوده يا به حساب وجود انطباعى كبير در صغير كه يكى از عقائد در حقيقت رؤيت است .\r\nفيض هم در صفحه 72 وافى پس از درج حديث گفته است : اين جواب امام از باب مجادله به نحو احسن است و جواب جدلى است و آن را نسبت به امامان ديگر هم داده است .\r\nبراى شرح اين موضوع بايد دو مطلب را بررسى كرد :\r\n1 - حقيقت رؤيت را فهميد ، در شرح حقيقت رؤيت عقائد بسيارى است كه به دو اصل بر مىگردد : اول اينكه شعاعى از ديده خارج مىشود و بر مرئى واقع مىشود ، دوم اينكه مرئى در ديده منعكس و منطبع مىگردد و خود ديده چيزى به خارج نمىفرستد ، در بيان وجود انطباعى فقط تشبيه به تحقق عكس را در آينه مورد توجه قرار داده‌اند و گفته‌اند عكس مرئى در آينهء چشم منطبع مىشود .\r\nولى طبق تحقيقات امروزه موضوع رؤيت تحقق خود مرئى است در عدسه چشم .\r\nبراى فهم اين موضوع توجه به اين نكته لازم است كه چون جسمى در برابر نور قرار گيرد پرتوهاى نور را مىبلعد و شعاع مشابه خود را تا آنجا كه پرتو اين نور افتاده است بسط مىدهد يعنى جسم در برابر نور كه قرار گرفت در محيط خود از همه طرف يك جسم شعاعى هر چه منبسط پراكنده مىكند دليلش اين است كه اگر جعبهء عكاسى در اطراف او گذارده شود عكس او را بر مىدارد و چون عدسه چشم به مثابه يك عدسه كامل عكاسى آفريده شده وجود شعاعى جسم در آن جاى مىگيرد و حس رؤيت محقق مىشود ، پس آنچه در ديدهء بيننده است وجود شعاعى مرئى است . چون به\r\n\r\n","description":"","footnote":"","page_name":" 548 ","page_number":548},
  {"content":"\r\n\r\nاين نكته واقف شدى بايد بدانى كه جاى گرفتن هر چيزى از نظر نحوهء وجود او و نحوهء وجود ظرف او يكسان نيست بلكه قابل تفاوت بسيار است مثلا :\r\n1 - حجم يك ليتر آب يا روغن در ظرف فلزى و گلى و سنگى .\r\n2 - حجم يك تموّج و ارتجاج صوتى در يك نوار ضبط صوت .\r\n3 - حجم يك صورت تصورى در اعصاب مغز ، شما با اندك توجهى درك مىكنيد كه كوه بزرگ البرز تا آنجا كه ديده‌ايد در اعصاب مغز خود با همان بزرگى جاى داده‌ايد .\r\nاين صورت تصورى شما به حقيقت وجود دارد نمىتوان گفت معدوم است و همان حجم بزرگى را كه ديده‌ايد دارد كوچكتر نيست موضوع وجود در عالم مثال كه حكماء اين گونه موجودات را بر آن تطبيق كرده‌اند ثابت نيست زيرا پايهء اين عقيده به وجود روح مجرد است ، اين عقيده هم از نظر دينى و هم از نظر دانش امروزى مردود است و حقيقت آن جز تحقق اين وجود در يك جايگاه عصبى كه از نظر مساحت بسيار كوچك است چيز ديگرى نيست ، به علاوه اين رؤيت و تصور بدون ترديد در حيوانات هم هست و آنها نه روح مجرد دارند و نه وجود مثالى .\r\nبا توجه به اين مقدمات بايد گفت كه همهء آنچه در فراز و نشيب خود مىبينيم بطور حقيقت در عدسهء چشم جا گرفته است ، نهايت مظروف وجود شعاعى است و ظرف يك موجود عصبى است و در اينجا نبايد نظر به مساحت رياضى و مقدار هندسى ظرف و مظروف داشت ، پس به حقيقت خداوند به قدرت كاملهء خود در اينجا وجود شعاعى و در نحوهء ساختمان عدسه ، عالم را تا آنجا كه مرئى ما است در مقدار يك عدس و كوچكتر جاى داده است .\r\n2 - استدلال امام به جوجه بيضه بر وجود خداوند و آفريننده ، البته در تخم جنينى وجود دارد كه در محيط مساعد مراحل مختلفه تكامل را طى مىكند تا مرغى يا خروسى يا طاوسى مىشود ولى موضوع قابل توجه اينجا\r\n\r\n","description":"","footnote":"","page_name":" 549 ","page_number":549},
  {"content":"\r\n\r\nاست كه مادهء جنين - فرض كن - از يك ميليون اتم تشكيل شده ، يك اتم رنگ و خواص اعصاب و . . و . . ندارد هر چه بر آن افزوده شود اعتبار مقدارى آن كه موضوع هندسه است از نظر شمارش و شكل تغيير مىكند ولى از نظر وصف و كيفيت كثرت اجزاء اثرى ندارد و اين خود دليل است بر اينكه دست قدرتى در آفرينش كار مىكند و ممكن است منظور امام از اينكه اين قلعهء در بسته به روى امثال طاوسها باز مىشود اشاره به پيدايش حيات باشد كه سرّ لا ينحل علوم مادى است و دارون پس از عمرى فكر و مطالعه و تجربه از نظر بررسى و قوهء حيات و زندگى در موجودات مادى ناگزير شد كه اعتراف به وجود خالقى فوق الطبيعه كند كه روح حيات را در ماده مىدمد . اخبار گذشته در مقام اثبات وجود صانع بودند و اين خبر در مقام اثبات توحيد ذاتى و ابطال عقيدهء دو خدائى ثنويه است ، اين عقيده منسوب به پارسيان قديم و پيروان مانى و دمزنان از يزدان و اهريمن است .\r\nموضوع دو مبدأ را به دو وجه مىتوان تقرير كرد :\r\n1 - يك مبدأ وجودى كه علت موجودات باشد و يك مبدأ عدمى كه اعدام متمايزه به اعتبار اينكه در ظل موجودات واقع هستند بدان منسوب گردند ، نه مانند نسبت وجود معلول به وجود علت كه تراوش و تأثيرى در ميان باشد بلكه مانند نسبت جزء به كل ، در اين صورت اگر شر را عدم متمايز و ظل وجود بدانيم و نسبت خلق و جعل به آن تبعى و مجازى باشد چنانچه حكماء و فلاسفهء اسلامى گويند تعبير دو مبدأ براى خير و شر با توحيد منافات ندارد ، زيرا اعدام مضافه كه مىتوان از آنها به اجزاء عدم مطلق تعبير كرد از همان عدم مطلقند و اين عبارت درست است :\r\nموجودات اثر خدا يعنى وجود كلى و مطلق است و معدومات از عدم مطلق هستند ، زيرا شرور به معنى اعدام متمايزه گر چه وجود تبعى و مجازى دارند ولى در حاق عدم بالذات واقعند و مبدئيت نور و ظلمت به حساب اينكه\r\n\r\n","description":"","footnote":"","page_name":" 550 ","page_number":550},
  {"content":"\r\n\r\nظلمت عدم النور است درست است و مخالف توحيد اسلامى نيست و شايد تعبير به دو مبدأ در عقيدهء اصلى زردشت روى اين حساب بوده و يزدان عبارت از وجود مطلق و بحت بوده كه منشأ همهء موجودات است و اهريمن كنايه از عدم مطلق بوده كه سرمايه همه اعدام متمايزه است ، در اين صورت يك وجود مبدأ الاثر است و در برابر آن عدم مطلق تصور مىشود كه جز در دهن تحققى ندارد ولى اين عقيده تحريف شده و قول به وجود دو مبدأ مخالف و متضاد به نام يزدان و اهريمن به ثنويه نسبت داده شده و چنانچه از بيان حاجى سبزوارى استفاده مىشود التزام آنها به وجود مبدأ ديگرى در برابر مبدأ خير به نام اهريمن بر اساس اعتقاد به اين است كه شرور موجودات مستقلى هستند ، اين است كه مىگويد :\r\n الشر اعدام فكم قد ضل من * يقول باليزدان ثم الاهرمن \r\nبديها نيست مىباشند و گمره آنكه مىگويد : بود يزدان خدائى وزان پس هست اهريمن و براى همين جواب آنها را داده‌اند كه شرور عدمند و نياز به مبدأ ندارند .\r\nو ممكن است مقصود امام صادق ( ع ) از كلمهء اثنان همان تعدد مبدأ باشد در برابر وحدت مبدأ و مسأله اين طور طرح شود كه اگر از يك خدا بيشتر باشد و تعبير به دو از نظر اين است كه دو كمترين فرض برابر وحدت و يگانگى است و هر اشكالى در آن باشد در فرض سه و بالاتر بيشتر مىشود و كار مشكل‌تر و محال‌تر است ، بنا بر اين بيان امام نظر به خصوص ثنويه و معتقدين به دو خدا ندارد .\r\nو حاصل استدلال اول امام ( ع ) اين است كه فرض دو خدا محال است ، زيرا اگر هر دو قوى باشند در ذات خود يعنى هستى بخش باشند نسبت به هر موجودى بايد از تأثير خود رفع مانع كنند ، زيرا رفع مانع شرط تأثير و هستى بخشى است و در اين صورت عدم هر دو لازم آيد و يا به تعبير\r\n\r\n","description":"","footnote":"","page_name":" 551 ","page_number":551},
  {"content":"\r\n\r\nاهل فلسفه : اجتماع دو علت تامه مستقله نسبت به يك معلول لازم آيد و اگر اين دو مبدأ ضعيف باشند يعنى هيچ كدام هستى بخش نباشند در ذات خود ، پس مبدئى وجود ندارد و خلف فرض لازم آيد و چون اين موضوع روشن بوده امام تعرض بدان را و تصريح به آن را لازم ندانسته و اگر يكى قوى باشد يعنى مبدأ تام و هستى بخش باشد و ديگر ضعيف يعنى هستى بخش نباشد همان كه هستى بخش است مبدأ است و آن ديگر مبدأ نيست بلكه ممكن الوجود است ، زيرا واجب الوجود كه به ذات خود هستى دارد به ناچار بايد هستى بخش باشد و مؤثر نبودن در آفرينش دليل اين است كه وجود او ناقص است و وجود ناقص نمىتواند واجب الوجود باشد و اين موضوع را خداوند در قرآن مجيد بيان كرده است ( 94 سوره مؤمنون ) : « نيست و نبوده و نتواند بود با او معبود بر حقى كه اگر چنين بود هر معبودى آفريده خود را به خود تنها اختصاص دادى و آفريده‌ها بر هم گردن فرازى مىكردند » ( زيرا تأثير آفريننده مخصوص در آنها منعكس مىشد ) .\r\n2 - پايهء استدلال در اين قسمت يكم از نظر فعاليت مبدأ است به دو تقرير :\r\n1 ) فعاليت مطلقه كه بايد در ذات مبدأ آفرينش باشد بايد از انجام كار خود رفع مانع كند ، يك فاعل عاقل مطلق به همان اندازه كه مقتضيات انجام كار خود را در نظر دارد و موانع را هم در نظر دارد براى تأثير عمل خود به رفع موانع مىپردازد ، مثلا آتش براى سوزاندن است اگر چوب ترى در برابر آن قرار گرفت اول رطوبت آن را مىخشكاند و سپس آن را مىسوزاند ، وجود يك فاعل مختار در برابر فاعل مطلق ديگر يك مانع فعاليت او است و در فرض اينكه فاعلى توانا است بايد او را از ميان بردارد و زمينهء فاعليت مطلقهء خود را فراهم سازد .\r\n2 ) فرض وجود دو مبدأ مستقل در عمل آفرينش است ، نه دو مبدأ\r\n\r\n","description":"","footnote":"","page_name":" 552 ","page_number":552},
  {"content":"\r\n\r\nقابل تسالم كه در نتيجهء يك علت از آنها تشكيل شود و هر كدام جزء علت باشند زيرا در اين صورت تركيب لازم آيد و دو مبدأ وجود ندارد بلكه يك مبدأ مركب و بطلان آن مقام ديگرى دارد در اين فرض در آفرينش هر مخلوقى تزاحم وجود دارد چه كوچك باشد چه بزرگ ، چه كلى باشد چه جزئى ، زيرا فاعليت مطلقهء هر مبدأ مىخواهد در آن تأثير كند ، و اين تزاحم نتيجهء منفى دارد زيرا هر كدام از اين دو فاعل مستقل مانع ديگرى است و لازمه‌اش اين است كه مخلوقى به وجود نيايد و همه چيز تباه گردد و اين مطابق است با مضمون آيهء شريفهء : «  لَوْ كانَ فِيهِما آلِهَةٌ إِلَّا اللَّهُ لَفَسَدَتا  » « اگر با خدا معبودان ديگر بودند آسمان و زمين تباه مىشدند » . اين يك استدلال انّى است كه از معلول پى به علت برند بدين تقرير :\r\nاگر مبدأ آفرينش دو باشد يا از هر جهت موافقند پس دوئيت محقق نشود چون دوئى بر اساس يك تفاوتى تحقق پذير است و اگر با هم اختلاف و تفاوت دارند به ناچار اين اختلاف مايهء اختلاف در كار و آفرينش و تدبير آنها مىشود ولى يك نواختى و جريان منظم هستى و گردش منظم شب و روز و خورشيد و ماه دليل يگانگى خالق و مدبرند . مرحوم مجلسى عليه الرحمه اين دليل را به چند تقرير در شرح كافى بيان كرده :\r\n1 - اگر ادعا كنى دو خدا هست به ناچار ميان آنها در وجود انفصالى است و در هويت افتراقى ، در اينجا موجود سومى در ميان آيد كه مركب از مجموع دوتا است و مقصود از فرجه آن است ، زيرا كه آن منفصل بالذات و الهويت است و اين مجموع مركب چون از دو واجب بالذات و مستغنى از جاعل تركيب شده موجود است بدون علت زيرا احتياج مركب به جاعل به حساب احتياج اجزاء او است ، وقتى اجزاء احتياج به علت ندارند او هم از\r\n\r\n","description":"","footnote":"","page_name":" 553 ","page_number":553},
  {"content":"\r\n\r\nعلت بىنياز است و اين موجود سوم تركيبى هم بايد قديم باشد و تو مدعى دو موجود قديم شدى و هكذا .\r\n2 - اگر واجب بالذات دو تا باشد لازم است ميان آنها فرجه‌اى باشد يعنى مميزى كه يكى را از ديگرى جدا سازد به واسطهء وجودش در يكى و نبودش در ديگرى ، كمتر از اين تصور نشود براى تحقق دوئيت ، زيرا هر دو در حقيقت وجوب و وجود مشتركند ، نمىتواند اين مميز عدمى باشد ، زيرا لازم آيد كه ممتاز به او معلول و محتاج به مبدأ باشد پس بايد مميز نيز موجودى باشد قديم بالذات چون خود ما به الاشتراك و دو تا سه تا گردد و نقل كلام كنيم در سه تا كه باز محتاج به دو مميز باشند و سه تا پنج شوند و نقل كنيم به پنج كه محتاج به چهار مميز ديگر گردند و همچنين .\r\n3 - مقصود اين باشد كه اگر صانع دو باشد بايد عالم هم دو تا باشد ، هر عالمى براى يكى و گر نه هر دو يا يكى از آن دو خدا ناقص باشند و واجب الوجود نباشند و اگر عالم جسمانى دو باشد يعنى دو كره كه محدود به فلك الافلاك باشند فرجه‌اى لازم آيد ، چون خلاء محال است در فرجهء آنها موجودى بايد و آن موجود هم نياز به علت ثالثى دارد و به طريق آن سه مبدأ فهم شود و از وجود سه عالم جسمانى دو فرجهء ديگر بوجود آيد و دو مبدأ ديگر لازم شود و هكذا الى غير النهايه ، بنا بر اين كلمهء فرجه به اعتبار رخنه ميان دو عالم جسمانى استعمال شده . اين خلاصهء تقرير سوم اين دليل است ، و در آخر خود مجلسى مىفرمايد : در اين تقرير تكلفات بسيارى است .\r\nمرحوم ملا صدراى شيرازى طاب ثراه در شرح اين مورد چنين گفته است : \" ثم يلزمك اذا ادعيت اثنين فرجة \" چون دعوى دو خدا كنى بر تو لازم است رخنه‌اى هم باشد - زيرا ناچار است در آن دو از چيزى كه بوسيلهء آن يكى از ديگرى ممتاز شود و آن بايد امرى وجودى باشد در يكى از آنها يا در هر دو و نمىشود عدمى محض باشد ، زيرا اعدام نه مميز شوند و نه ممتاز\r\n\r\n","description":"","footnote":"","page_name":" 554 ","page_number":554},
  {"content":"\r\n\r\nباشند و اين مميز به ناچار با آن دو قديم است و گر نه دو قديم متمايز محقق نشود و لازم آيد كه قدماء دوگانه سه تا شوند و اين خلف است ، سپس از سه بودن آنها لازم آيد كه پنج باشند و از پنج بودن آنها لازم آيد نُه باشند و لازم آيد شمارهء آنها به لا نهايت رسد و آن محال است ، ( بطور خلاصه ترجمه شد ) .\r\nاز مطالعه و تعمق در كلام اين اساتيد مشهور فن حديث و فلسفه معلوم مىشود كه هيچ كدام به كنه ساده و عميق اين قسمت از حديث نرسيده‌اند و با اينكه آن را مورد توجه ساخته و سخن در آن به درازا پرداخته‌اند آن را حل نكرده‌اند . به نظر من در اينجا بايد چنين گفت :\r\nفرض كن يك قالب پنير را مىخواهيم دو قسمت كنيم كه دو جود پنيرى مشخص داشته باشيم ، با كارد وسط آن را مىبُريم ، مىشود دو ، دوئيت در اينجا عبارت است از احاطهء عدم به دو قسمت پنير يعنى وجود يك قطعهء پنير از شش جهت خود با عدم قطع شده و آن را مشخص ساخته . براى توضيح بيشتر :\r\nفرض كن يك حجم مكعب آب در حوضى مستطيل به طول چهار متر داريم ، مىخواهيم آن حجم واحد آب را دو حجم ممتاز كنيم ، يك تخته يا آهن يا چوب وسط آن حوض قرار مىدهيم به طورى كه ميان دو قسمت به كلى از هم بريده شود ، باز در اينجا به وسيلهء اين حائل دو حجم آب پيدا كرديم و حقيقت اين دوئيت هم عبارت از نهايت وجود هر يك از دو قطعه است و احاطهء عدم به او از همه جهت ، از اين رو مىتوانى درك كنى كه دوئيت در ماده عبارت از نهايت يافتن همه جانبهء وجود او است و حقيقت آن نقصان وجود است ، در اين جاها هميشه يك موجود ثالث جاى اين عدم كه نهايت دوها و سه‌ها است قرار دارد و موضوع لا نهايت و محالى هم در كار نيست ، امتيازات ديگر موجودات مادى هم در سطح همين نهايت عدمى محقق مىشود مانند شكل و رنگ و غيره ولى موضوع بحث حديث دو\r\n\r\n","description":"","footnote":"","page_name":" 555 ","page_number":555},
  {"content":"\r\n\r\nواجب الوجود است ، و در حقيقت منظور حديث متن شبههء معروفهء ابن كمونه است كه به قول ملاى سبزوارى در منظومه :\r\n هويتان به تمام الذات قد * خالفتا لابن كمونة ورد \r\nدو هستى واجب الوجود متبائن در ذات شبهه‌اى است كه از ابن كمونه ايراد شده .\r\nو در شرح اين بيت از منظومهء خود ، شبهه را از خود ابن كمونه به اين تعبير نقل كرده است :\r\nعبارت او چنين است چرا جائز نباشد كه در اينجا دو هويت بسيط مجهول الكنه و جدا از هم به تمام ماهيت بوده باشند و هر كدام واجب الوجود بالذات باشند و مفهوم واجب الوجود از هر دو انتزاع شود و بر هر دو صادق آيد . انتهى .\r\nبديهى است تصور دو واجب الوجود بسيط مجهول الكنه و مختلف الذات در عالم ذهن به تصور معانى همين كلمات ممكن است ولى اين سبب نمىشود كه در تحقق خارجى و وجود عينى از هم ممتاز باشند زيرا مفاهيم متبائن ، در مقام وجود خارجى بسا متحد مىشوند ، چون زيد و انسان ، ضاحك و انسان و . . و . .\r\nو تشخيص در موجودات خارجى جز به احاطهء عدم بر آنها حقيقتى ندارد چون دو قطعهء سنگ ، دو فرد انسان ، دو قسمت از يك سيب سرخ و سفيد ، و كليهء عوارضى كه مشخص و مميز موجودات خارجيه هستند در زمينهء نهايت هستى و قطع وجود آنها خود نمائى دارند .\r\nدر صورتى كه دو واجب الوجود در خارج محقق شوند از نظر تشخيص خارجى و مرز وجودى آنها در حاق واقع به صرف تصور اينكه در تمام ماهيت از هم تباين دارند اكتفاء نشود و بلكه اين تباين مفهومى يا اين تباين فرضى در تشخيص و جدائى وجود آنها از هم در متن واقع هيچ اثرى\r\n\r\n","description":"","footnote":"","page_name":" 556 ","page_number":556},
  {"content":"\r\n\r\nندارد و چنانچه امام ( ع ) مىفرمايد تشخيص و جدائى آنها در متن واقع و صحنهء خارج نيازمند به \" فرجه \" است .\r\nو با توجه به اين بيان ، به خوبى روشن است كه سؤالى كه در اين روايت طرح شده « يلزمك ان ادعيت اثنين » همان متن شبههء ابن كمونه است و جواب درستش هم همان جوابى است كه امام ( ع ) فرموده و عجب اين است كه از اين نكته غفلت شده و شبههء ابن كمونه بعنوان يك شبههء ابتكارى تلقى شده و جواب درستى هم به آن داده نشده است و مرحوم ملا صدرا در ضمن شرح همين حديث اشاره‌اى به آن كرده و اعتراف كرده است كه جواب اين شبهه بسيار مشكل است و از طرح جواب به آن طفره رفته است و در وادى فلسفهء خود گم شده است .\r\nدر اينجا دو موضوع را بايد فهميد :\r\n1 - موضوعى كه در حديث ذكر شده « ان ادعيت اثنين » همان متن كامل شبههء ابن كمونه است زيرا تمام صفات خدا از وجوب وجود و كمال ذاتى و تجرد در اينجا مسلّم است فقط بحث از اين است كه يكى است يا دو تا است و به عبارت ديگر معنى سخن اين است كه « اگر مدعى باشى خدا دو تا است يا دو خدا را مبدأ قديم بدانى » و البته خدا يعنى واجب الوجود مبرى از ماده و مكان و زمان ، و كامل من جميع الجهات .\r\n2 - شرح استدلال : امام ( ع ) مىفرمايد : دوئيت در ميان مبدأ با اين خصوصيات هيچ راه تحققى ندارد جز به وجود سومى كه امام از آن به كلمهء فرجه تعبير كرده و بسيار بليغ و شيوا ادا شده و من آن را به كلمهء رخنه ترجمه كردم ، اينجا به هيچ وجه جاى استعمال كلمهء مميز و ما به الامتياز و ما به الاشتراك كه شارحان حديث دنبال آن رفتند نيست زيرا همهء اين تعبيرات در عالم مفاهيم است و مصاديق آنها صرفا بر موجودات مادى تطبيق مىشود كه وجود محدود و ناقص دارند ولى فرض اين است كه موضوع\r\n\r\n","description":"","footnote":"","page_name":" 557 ","page_number":557},
  {"content":"\r\n\r\nبحث ما دو واجب الوجود مجرد و كامل الذات است و سخن در تحقق دوئيت نسبت به دو وجود شخصى و مشخص و بلكه عين تشخص در خارج و حاق هستى است ، چنانچه تعبير ملا صدرا هم كه سائرين از آن تبعيت كرده‌اند در اينجا بى جا است ، او گفته اين امتياز به چيزى محقق شود كه موجود در هر دو يا يكى از آنها است ، زيرا فرض ، دو واجب الوجود مجرد است و در واجب الوجود مجرد چيزى در نمىآيد و صحيح نيست كه گفته شود چيزى موجود است در آن . اين خاصيت در واجب الوجود هست كه محل چيزى نشود و حلول در چيزى نكند ، بنا بر اين فرض دوئيت هيچ تصورى ندارد جز به يك فرجه يعنى وجود سومى كه اين وجود سوم نه در اين است و نه در آن ، نه خارج از اين است و نه خارج از آن ، و هيچ عنوانى ندارد جز اينكه محقق دوئيت هويت واجب الوجودى است و چه خوش تعبير شده كه همان فرجه است ، بنا بر اين وجود سوم هم براى تحقق خود نيازمند دو فرجهء ديگر مىشود و بطور مضاعف اين فرجه‌ها تكثير مىيابد تا لا نهايت ، و دو محال لازم مىآيد :\r\n1 - خلف فرض ، چون مورد ادعا دو قديم بود و نتيجه ميليونها و ميليونها قدماء مىشود .\r\n2 - تحقق وجودهائى در خارج كه از نظر تعدد و شمارش به نهايت نمىرسد ، و بطلان اين گونه لا نهايت عددى از بطلان تسلسل لا نهايت علت و معلول روشن‌تر است . در اين اخبار دو مطلب افاده شده است :\r\n1 - تجويز گفتن اين جمله كه خدا چيز هست ، چون چيز بودن معنى وجود داشتن و هستى داشتن است و به همين جهت در علم فلسفه و كلام اين بحث طرح شده است كه ( الشيئية تساوق الوجود ) چيز بودن معنى وجود داشتن مىدهد ، و چون اسماء خدا توفيقى است يعنى از ذات خدا و صفات\r\n\r\n","description":"","footnote":"","page_name":" 558 ","page_number":558},
  {"content":"\r\n\r\nبايد به الفاظى تعبير شود كه رخصت داده باشند ، به اين مناسبت مورد سؤال شده است .\r\n2 - در مقام نفى عقيده حلول و اتحاد است ، زيرا اين دو عقيده در تاريخ صدور اين اخبار در محيط اسلامى شيوع داشته است ، عقيدهء حلول پايهء مذهب غاليان بوده و از تعليمات مسيحيان اخذ شده و خلاصه‌اش اين است كه خدا در انسانى مجسم شود ، اول بار مسيحيت اين عقيده را در بارهء حضرت عيسى اظهار داشت و بدين وسيله فكر غلط بت‌پرستى را با تعليمات انجيل و پيشوائى حضرت عيسى ( ع ) وفق داد و اين عقيدهء فاسد در زمان خود حضرت عيسى ميان بعضى پيروان جاهل او به وجود آمد چنانچه از آيهء ( 116 سوره مائده ) استفاده مىشود : « وقتى كه خدا گفت اى عيسى تو به مردم گفتى مرا و مادرم را در برابر خدا بپرستيد عيسى گفت منزه باشى از اينكه من سخنى گويم كه حق من نباشد » .\r\nاين عقيده در زمان خلافت امير المؤمنين ( ع ) بوسيلهء عبد اللَّه بن سبا در محيط اسلام پايه‌گذارى شد و پيروانى پيدا كرد و تاكنون بجا مانده ، مهم‌ترين پيروان اين عقيده ، فرقهء اسماعيليه‌اند كه از زمان امام كاظم ( ع ) انشعابى در جامعهء شيعه بوجود آوردند و مذهب باطل خود را بر اين عقيدهء فاسد پايه نهادند .\r\nامروزه اسماعيليه به دو دسته تقسيم مىشوند كه مركز اصلى هر دو دسته هند و پاكستان است :\r\n1 - فرقهء بهره 2 - فرقهء آقا خانى .\r\nفرق ميان اين دو دسته همان فرق ميان متشرعه و صوفيه است در پيروان مذهب اماميه ، بهره‌ها ظواهر كلى اسلام را مراعات مىكنند ، نماز و روزه و حج و زيارت قبور ائمه را تا آنجا كه قبول دارند مراعات مىكنند و در نجف و كربلا و حتى در مسجد كوفه ساختمانهائى براى مسافرت زائرين خود\r\n\r\n","description":"","footnote":"","page_name":" 559 ","page_number":559},
  {"content":"\r\n\r\nدارند ولى فرقهء آقا خانى را نديدم كه اين فروع كلى و مسلّم اسلامى را مراعات كنند .\r\nايامى كه من در نجف اشرف مشغول تحصيل بودم ، سيف الدين كه در آن تاريخ امام فرقهء بهره بود براى زيارت به نجف آمد و پس از مدتى من رفتم به جسر شهر كوفهء كنونى براى زيارت مسجد كوفه و گردش در اطراف فرات ، در شهر كوفه بقالى بود به نام عباس كه با اهل علم الفتى داشت و با من هم سلام عليك داشت ، يك روزى كه من به او برخوردم گفت : من به شما كارى دارم ، گفتم : بفرمائيد چه كارى داريد ؟ گفت : چندى پيش آقاى سيف الدين و همراهانش آمدند اينجا و در يكى از خانه‌هاى كنار فرات سكونت كردند و بعضى از جوانهاى نجف و كوفه به محل سكونت ايشان ريختند و يك چمدان كوچك دستى مخصوص او را ربودند و در ميان آن يك كتاب خطى به دست آمده و من مىخواستم شما اين كتاب را مورد مطالعه قرار دهيد و تكليف آن را معلوم كنيد ، اين كتاب به قطع يك صفحه‌اى بود و اوراق زيادى داشت و مندرجاتش رساله‌هائى مختصر بود و به عبارت عربى بسيار سستى نوشته شده بود ، يكى از رساله‌هاى آن به نام ( التقسيم ) بود چنانچه به ياد دارم .\r\nدر اين رساله شرح مختصرى از مسائل فلسفى راجع به پيدايش جهان بعنوان مقدمه ذكر كرده بود و رشتهء سخن را به اديان و شرايع كشيده بود و اين عبارت از آن در ياد من مانده بطور تقريب :\r\nان الله كان في الغيب فبعث نوحا و ابراهيم و موسى و عيسى و محمد ( ص ) و نصب عليا و حسنا و حسينا و على بن الحسين و محمد بن على و جعفر بن محمد ليد عو الناس اليه ، فلما ولد محمد بن موسى بن اسماعيل بن جعفر ظهر الله و سقطت الشرائع .\r\nيعنى خداوند جهان در نهان بود و نوح و ابراهيم و موسى و عيسى\r\n\r\n","description":"","footnote":"","page_name":" 560 ","page_number":560},
  {"content":"\r\n\r\nو محمد را فرستاد و پس از او امامانى تا امام صادق معين كرد تا مردم را به وجود نهان او دعوت كنند ولى چون محمد نوهء اسماعيل بن جعفر الصادق به دنيا پا نهاد خدا آشكار شد و همهء شريعتها ملغى شد .\r\nدر اين كتاب رساله‌هائى راجع به طلاق و ارث بر خلاف نصوص قرآن ديده مىشد ، من گفتم : خوب است قسمتهائى از اين كتاب كه ظاهرا شامل اسرار مذهبى بهره‌ها است عكسبردارى شود و اين گونه عقائد فاسده و احكام مخالف قرآن آنان در محيط اسلامى نشر شود ، ولى پس از مدتى كه او را ديدم و از كتاب پرسيدم ، گفت : به دستور يكى از مراجع تقليد جلد آن را كندم و آن را در نهر فرات افكندم ، باقى را خدا داند .\r\nغرض اين است كه عقيده به حلول كه اساس مذهب غلاة است در دوران امام باقر ( ع ) و صادق ( ع ) ترويج و تبليغ مىشده است و شايد دشمنان اسلام هم از سائر ملل كه به هر لباس در جامعهء اسلامى وارد شده بودند از ترويج اين عقائد فاسد پشتيبانى مىكردند ، به منظور نشر عقائد خود و تضعيف وحدت اسلامى .\r\nموضوع اتحاد خدا با يك بشر يا با همهء موجودات ( عقيدهء وحدت وجود ) نيز در اين تاريخ وجود داشته و از اسرار مسلك تصوف به شمار مى رفته و بايزيد كه به اين شعار ( ليس في جبتى الّا اللَّه ) معروف است در اين تاريخ مىزيسته .\r\nاين اتحاد به تأويلهاى مختلف تقرير شده و پاره‌اى از آنها ظاهرفريب‌تر و پاره‌اى رسواتر جلوه كرده ، بعضى را به مسلك اشراق تصحيح كرده‌اند و بعضى را به مسلك عرفان ، و رشتهء سخن را تا آنجا كشانده‌اند كه يكى از آنها در خطبهء كتابش گفته : ( الحمد لله الذى خلق الاشياء و هو عينها ) به هر حال اين عقيدهء اتحاد خدا با خلق يك عقيدهء بغرنج شاعرانه و عرفان مآب از همان تاريخ امام باقر و امام صادق ( ع ) شيوع داشته و اين اخبار آن را\r\n\r\n","description":"","footnote":"","page_name":" 561 ","page_number":561},
  {"content":"\r\n\r\nمردود دانسته است و بايد اينها را به همين موضوع مربوط دانست و امام صريحا مىفرمايد : از نظر تحقق وجودى و واقع هستى خدا از خلق خود تهى است و خلقش از او تهى است يعنى نه خدا تجسم بشرى دارد ، و نه خلق به هر مقام برسد اتحاد با خداى خود پيدا مىكند ، اين همان حقيقت ساده و پاكى است كه قرآن مجيد در بارهء عيسى و مادرش به تعبير ديگر ادا كرده است .\r\n( آيه 75 سوره مائده ) : « مسيح پسر مريم جز يك رسول نبود كه بسيار رسولان پيش از او گذشته و مادرش هم همانا يك زن خوش باور و خوش عقيده بود ، هر دو طعام مىخوردند و در بازارها راه مىرفتند » با نظر به اينكه مفسران جمله «  كانا يَأْكُلانِ الطَّعامَ  » را كنايه از دفع فضولات آن دانسته‌اند معلوم مىشد كه قرآن با چه بيان بليغى اين نسبت اتحاد خدا با عيسى يا تجسم در عيسى را انتقاد مىكند ، و از اينجا هم آهنگى تعليمات صحيح اخبار راست و قرآن مجيد روشن مىشود و سر احاديث داله بر اينكه اگر خبرى با قرآن مخالف در آيد آن را دور بياندازيد كه ما نگفته‌ايم روشن مىشود . در اينجا توضيح چند مطلب لازم است :\r\n1 - در ضمن خبر دو سؤال از طرف زنديق به يك تعبير وارد شده است كه :\r\nاو چيست ؟ و امام دو جواب مختلف در برابر اين سؤال واحد دارد ، در اينجا دو وجه است :\r\nاول آنكه مقصود سائل تكرار سؤال باشد از نظر اينكه در جواب اول قانع نشده و حقيقت را درك نكرده و ناچار به تكرار شده ، بنا بر اين هر دو جواب نظر به يك سؤال دارد و به تعبيرات مختلفه جواب سؤال را ادا كرده است .\r\nدوم اينكه هر سؤالى مقصود خاصى دارد و گرچه به يك لفظ تعبير\r\n\r\n","description":"","footnote":"","page_name":" 562 ","page_number":562},
  {"content":"\r\n\r\nشده است و از نظر اصطلاح سؤال اول مفاد ماء شارحه است و سؤال دوم مفاد ماء حقيقيه .\r\nشخصى لفظى مىشنود و مفهوم آن را نمىداند ، يا از نظر اينكه جاهل به لغت است يا از نظر اينكه به عنوان مبهمى آن را درك كرده در اين دو صورت سؤال از آن در خواست شرح لفظ و توضيح مفهوم است ، ظاهر سؤال اول اين است كه سائل مىخواهد مفهوم قابل ادراكى بفهمد اين است كه موضوع سؤالش هو است ( او ) مىخواهد در برابر اين مفهوم مبهم مفهوم روشنى در ذهنش جا كند ، امام مىفرمايد : چيزى است جدا از آنچه ديدى و دانستى و جدائى او از اين راه است كه حق و واقع شيئيت و هستى است ، چيز محض و هستى صرف است و پس از اين توضيحات ، سائل درك مىكند كه خدائى هست و در مقام پرسش از حقيقت او بر مىآيد و باز مىپرسد آن موجود كذائى چه حقيقتى دارد ؟\r\nدر اينجا امام او را به صفات فعل و مقام الوهيت و اسم جامع اللَّه معرفى مىكند .\r\n2 - در ضمن حديث مىفرمايد : اوهام او را درك نكند ولى در برابر سؤال سائل كه لم نجد موهوما الّا مخلوقا امام مىفرمايد : تنها طريق ورود در معرفت خدا وهم است و اگر صرف نظر از آن گردد راه توحيد سد مىشود .\r\nدر اينجا دو توجه لازم است : اول اينكه درك وهم غير از موهوم باشد و مقصود از درك وهم اين باشد كه حقيقت و ماهيت چيزى در وهم در آيد ، آنجا كه حقيقت شىء در وهم در آيد در صورتى است كه واقعى جز صورت وهميه ندارد مانند غول و نيش غول و آنجا كه ماهيت شىء در وهم در آيد مانند مدركات به حواس ظاهره كه بوسيلهء حس صورت جزئيهء آنها در وهم مرتسم مىشود ولى موهوم به معنى اعم از آن است يعنى - هر چه در خاطر گذرد - ، و اين چنان است كه معنى مستسبع قدرى اعم است از معنى ادراكه\r\n\r\n","description":"","footnote":"","page_name":" 563 ","page_number":563},
  {"content":"\r\n\r\nالسبع زيرا در هيئت اسم مفعول همان مطلق انتساب وقوع ماده كافى است .\r\nيا اينكه گفته شود معنى كلمهء موهوم همين است كه هر چه در خاطر گذرد يا هر ناديده‌اى كه در خاطر گذرد و به اين معنى است كه امام مىفرمايد : اگر بگويم هر موهومى مخلوق است توحيد از ما برداشته مىشود ، چون راه معرفت هر چيز تصور آن است ، تا در خاطر نيايد معرفت را نشايد ، ولى هر چه به حواس درك شود و از اين نظر به خاطر آيد و موهوم گردد مخلوق است و محدود ولى تصور خدا به عنوان شىء جدا از اشياء مانعى ندارد . از توضيح حديث و شرحى كه مرحوم كلينى عليه الرحمه بدان اضافه كرده است معلوم مىشود كه باء در جملهء\r\nاعرفوا اللَّه باللَّه\r\nباء الصاق است و مقصود نفى تشبيه است و رد بر مجسمه و غلاة و مشبهه ، بنا بر اين اخبار اين باب بايد در ضمن ابواب مربوط به صفات سلبيه درج شود و نبايد باب جداگانه‌اى باشد ، چنانچه عنوانى كه كلينى براى اين باب ثبت كرده است اين معنى را نمىدهد بلكه از آن فهميده مىشود كه دليل شناسائى خدا منحصر به خود او است و بايد بوسيلهء خود او باشد و در اين صورت ، باء ، باء سببيه مىشود يا باء استعانت و بهتر اين بود كه باب را به همان لفظ مختصر و شيرين خود حديث عنوان كند و بگويد : باب اعرفوا اللَّه باللَّه - گر چه پاره‌اى اخبار هم دلالت دارد كه سبب شناختن خدا هم خود خداوند است ولى مضمون اخبار اين باب غير از آن است . در اين حديث ممكن است باء سببيه باشد و حمل بر باء الصاق هم روا است كه چنين معنى شود خدا والاتر است از اينكه به مقامى شايسته خلق شناخته شود ولى خلق به مقامى كه نسبت به آنها شايستهء خدا است شناخته شوند و آن مقام بندگى آنها است نسبت به خدا . پرستش به توهّم يعنى بدون يقين و معرفت و به مجرد تقليد\r\n\r\n","description":"","footnote":"","page_name":" 564 ","page_number":564},
  {"content":"\r\n\r\nو هوس و عادت ، پرستش نام هم به عدم معرفت بر مىگردد و اشاره به كسانى است كه صرف نام و حروف را مؤثر مىدانند مانند معتقدين به علم اعداد و طلسمات . آيات سورهء حديد 6 آيه است بدين ترتيب :\r\n1 - « به نام خداى بخشندهء مهربان - تسبيح گويد براى خدا آنچه در آسمانها و زمين است و او است عزيز و حكيم » .\r\n2 - « از آن او است ملك آسمانها و زمين ، زنده كند و بميراند و او بر هر چه توانا است » .\r\n3 - « او است اول و آخر و ظاهر و باطن و او به هر چيز دانا است » .\r\n4 - « او است كه آفريده آسمانها و زمين را در شش روز و سپس بر عرش مستقر شده ، مىداند آنچه در زمين خزد و آنچه از آن برآيد و آنچه از آسمان فرو گردد و آنچه بر آن بالا رود و او با شما است ، هر جا باشيد و خدا به هر چه كنيد بينا است » .\r\n5 - « از آن او است آنچه در آسمانها و زمين است و به سوى خدا برگردند امور » .\r\n6 - « شب را در روز در آورده و روز را در شب و او دانا است به راز درون سينه‌ها » .\r\nمنظور اين است كه براى خداشناسى تا آنجا كه خرد انسانى تواند بيانديشد ، همين آيات با آيات سورهء اخلاص بس است و انديشهء بيشتر مايهء اضطراب و پريشانى فكر و لغزيدن از عقيدهء پاك توحيد و خداشناسى است . اين ذكر پس از قرائت   قُلْ هُوَ اللَّهُ أَحَدٌ   در هر حال مستحب است . شايد مقصود جمعى از فلاسفه يونان است كه آنها را سوفسطائيه خوانند و پيروان فلسفه تشكيك كه ديوجانس را از آنها\r\n\r\n","description":"","footnote":"","page_name":" 565 ","page_number":565},
  {"content":"\r\n\r\nشمرده‌اند و اينها بر اثر كثرت تعمق و انديشه منكر محسوسات شدند و در اصل هستى و وجود به شك افتادند و چه خوش تعبيرى دارد كه به كلى گيج شدند ، گويند هميشه چند تن شاگردان ديوجانس او را در ميان راه نگهدارى مىكردند كه تصادف نكند و در چاه و پرتگاه نيفتد ، زيرا ديگر قادر به تشخيص محسوسات هم نبود ، كورى دل به اندازه‌اى موج برداشته بود كه ديدهء سر را هم تار كرده بود . صفت معمولا زائده‌اى است در ذات موصوف و عمدهء فائده‌اش معرفى موصوف است و گويند يك مرد عالم ، يك درخت بلند ، يك گل سرخ ، يك كبوتر سفيد .\r\nدر موجودات امكانيه ذات ماهيت تاريك و حاق وجود مبهم است و آنچه را از ممكنات توان درك كرد همان اوصاف و خواص است و در درجهء دوم آثار و افعال متولده از آنها ، در فلسفهء قديم بيشتر كاوش دانشمندان بر قسم اول دور مىزد و هميشه دنبال اوصاف و خواص ممكنات مىرفتند و تا عمق ذات آنها بررسى مىكردند و جنس و فصل و خاصه و عرض عام ترتيب مىدادند و همهء اينها جز يك مشت اصطلاحات و فرمولهاى خشك چيزى نبود .\r\nدانشمندان امروزه بيشتر متوجه آثار و افعالى هستند كه از موجودات متولد مىشود و بوسيلهء آزمايش ثابت مىگردد و به صورت يك فرمول علمى در مىآيد .\r\nروش بررسى فلسفهء قديم نسبت به مبدأ اول و از نظر بررسى صفات و خواص زانو به زمين زده و زمينهء پيشرفتى نداشت ، زيرا هر روزنه براى هر گونه بررسى نسبت به ذات الهى و مبدأ كل بسته است .\r\nاين است كه دانشمندان از قديم نسبت به ذات الهى همان روش دوم را پىگيرى كرده و متوجه مطالعهء آثار و اعمال الهى شدند ، از ملاحظهء نظام\r\n\r\n","description":"","footnote":"","page_name":" 566 ","page_number":566},
  {"content":"\r\n\r\nو حكمت و حيات و سائر مظاهر هستى ممكنات ناگزير شدند كه معترف شوند خدا كه مبدأ پيدايش همهء اين كمالات است خود هم بايد واجد آنها باشد ولى چگونه مبدأ واحد به همهء اين اوصاف كماليه متصف است ، بحث در صفات از عميق‌ترين بحث فلسفهء قديم است و از نظر تطبيق اين سه اصل :\r\n1 - مبدأ جز يكى نباشد .\r\n2 - تعداد قدماء محال است .\r\n3 - هر كمال وجودى در ممكن بايد از مبدأ افاضه شده باشد .\r\nمعتقد شدند كه صفات كماليهء الهى عين ذات است و در حقيقت ذات و صفتى نيست بلكه وجود يگانه‌اى است كه با وحدت حقهء خود منشأ همهء اين آثار است و البته درك اين موضوع بسيار مشكل است و در نتيجه جمع كثيرى از متكلمين اسلامى كه فرقهء اشاعره باشند زير بار آن نرفته و صفات زائد بر ذات براى خدا معتقد شدند ، اين است كه بحث در صفات از مشكل‌ترين مباحث علم الهى و از شاهكارهاى مباحث مذهبى است و چون راوى اين حديث اين موضوع را حضور امام طرح مىكند امام او را به اين بيانى كه كرده است متوجه مىسازد به اهميت موضوع بحث و مىفرمايد از نظر عمومى درك اين موضوع مشكل است و موجب خطر گمراهى و هلاكت است .\r\nدر بارهء مراتب وجود و ظهور خداوند گفته شده است :\r\n1 - مقام ذات بحث كه غيب مطلق است .\r\n2 - ظهور ذات براى خود - مقام احديت و يكتائى .\r\n3 - ظهور ذات در مقام صفات - مقام واحديت و يگانگى .\r\n4 - مقام ظهور حق در افعال خود - مقام فعال مطلق اينها مراتبى است كه از نظر فلسفه و عرفان براى تشريح مقامات هستى بافته‌اند و گفته‌اند و در اطراف هر كدام كتابها و فسانه‌ها دارند .\r\n\r\n","description":"","footnote":"","page_name":" 567 ","page_number":567},
  {"content":"\r\n\r\nولى همهء اينها داخل در مضمون همين حديث است كه مىفرمايد :\r\nهر كه در مقام بر آيد تا آنچه در آنجا براى خدا كامل است بفهمد ، هلاك يكى از مسائل پرشور و بغرنج تاريخ علمى اسلام همين موضوع جواز رؤيت و ديدار ذات پروردگار است ، مبدأ اسلام نبوت است و ماهيت نبوت اتصال به مبدأ است و درك اين حقيقت براى عموم بسى مشكل است و افكار عمومى كوشيده است موضوع را به يك صورت قابل فهم خود در آورد و در اين كوشش بسا به گمراهى افتاده و يكى از پرتگاههاى اين راه همين مسلك امكان رؤيت و ديدار خدا است كه جمع بسيارى از مسلمان بدان گرويده و گمراه شدند و نبوت پيغمبر را به اين پايه كشاندند كه خدا را به چشم خود ديده و در آخرت هم همهء مؤمنان به شرف ديدار خدا بهره‌مند مىشوند .\r\nاين مسأله مانند مسألهء بغرنج كلام نفسى و خلق قرآن در دوران مأمون و عصر حضرت رضا ( ع ) كه اوج عصر تفكر و آزادى تاريخ گذشتهء اسلام است در شور و هيجان تندى بوده است و به امامان معصوم در اين باره مراجعه‌هائى شده و به روشهاى مختلف مطرح گرديده و امام به مقتضاى فكر سائل و تناسب مجلس جوابهاى قانع‌كننده و قاطعى داده‌اند كه اين مناظره ابو قره و روش استدلال امام رضا ( ع ) شاهكارى محسوب است .\r\nابو قره مردى است محدث و معلوماتش همان سطح احاديث و آيات قرآن است و در اثبات رؤيت به حديث و قرآن استدلال كرده است و معلوم مىشود كه احاديث بسيارى در اين زمان بوده كه دلالت بر جواز رؤيت داشته است و امام احاديث او را منافى قرآن مىشناسد و مردود مىشمارد و آيه‌اى كه بدان استدلال كرده مبهم تشخيص مىدهد و از خود قرآن آن را بر خلاف مقصد او توضيح مىدهد و تفسير مىكند ، از نظر استدلال به آيات قرآن براى اثبات رؤيت و نفى آن آيات ديگرى هم وجود دارد ولى در اين حديث\r\n\r\n","description":"","footnote":"","page_name":" 568 ","page_number":568},
  {"content":"\r\n\r\nتعرضى به آنها نشده است ، در اينجا امام به سه آيه استدلال كرده است كه از آيات محكم و روشن قرآنند .\r\n1 - ديده‌ها خدا را درك نكنند - اين جمله در ضمن آيه 104 سوره انعام است كه با ملاحظهء دنبالهء آن دلالت صريحى به مطلب دارد چون در دنبال آن مىفرمايد : «  وَ هُوَ يُدْرِكُ الْأَبْصارَ وَ هُوَ اللَّطِيفُ الْخَبِيرُ  » ، او ديده‌ها را درك مىكند و او است لطيف و خبير ، در برابر نفى ادراك بصر از خدا براى خدا اثبات ادراك نسبت به بصر نموده و به عبارت ساده مىفرمايد : « چشمها خدا را نبيند و خدا چشمها را مىبيند » خود اين تقابل هر گونه ترديد و تأويلى را از ميان بر مىدارد و بعلاوه دنبال آن خدا را بعنوان لطيف ياد مىكند و آن را دليل مىآورد كه لطافت حق علت اين است كه ديده نمىتواند او را درك كند زيرا ديده از درك اجسام لطيف هم مانند پرتو نور و هوا عاجز است تا چه رسد به ذات خدا كه مجرد و عين لطافت است .\r\n2 - خدا را در علم خود نگنجانند - هر چه ديده شود به ناچار صورت او ، و طبق تحقيق ، وجود شعاعى او در خاطر بيننده گنجيده مىشود و مرتسم مىگردد ، معنى احاطهء علمى اين است كه انكشاف همه جانبه در خاطر عالم پيدا كند ، مثلا ما كره شمس را از يك سو با يك نمود بسيار كوچك مى بينيم ولى باز هم صحيح است كه كرهء آفتاب در علم ما گنجيده است و مقصود آيه اين است كه ذات الهى به هيچ وجه و به هيچ نحوه در علم بشرى گنجيده نگردد و معرفت بشر به خدا در همان حد استدلال از آثار است و به عنوان مبهم : چيزى هست كه جدا از چيزها است .\r\n3 - آيهء «  لَيْسَ كَمِثْلِهِ شَيْءٌ  » - دلالت اين آيه بر مقصود مانند دو آيهء پيش از نظر مدلول ، صريح و ترجمهء زير نويس آن نيست بلكه از نظر لازمه معنى است به اين بيان كه اگر خدا به چشم ديده شود ناگزير بايد شبيه محسوسات به چشم گردد امروز روشن شده است كه حقيقت ديدن عبارت از\r\n\r\n","description":"","footnote":"","page_name":" 569 ","page_number":569},
  {"content":"\r\n\r\nتحقق جسم شعاعى مرئى است در عدسهء سالم بيننده كه بدين وسيله در مغز اين انكشاف بصرى حاصل مىشود ، تحقق اين امر نياز دارد به اينكه :\r\n1 - جسمى باشد و لو به همان معنى مادهء اوليه امتداد پذير و تحيز پذير .\r\n2 - كثيف باشد كه بتواند نور را منعكس كند و وجود شعاعى خود را پراكنده نمايد .\r\n3 - فاصلهء معينى ميان ناظر و منظور باشد كه اين شعاع منعكس شود ، بسيار دور باشد ميسّر نيست ، و بسيار نزديك باشد محقق نشود .\r\n4 - اين جسم شعاعى بايد حاملى داشته باشد ، در خلاء كه خود محال است تحقيق پذير نيست ، اين حامل هوا و محتويات آن تا برسد به امواج هرتس كه حامل جسمهاى شعاعى تلويزيون است مىباشد .\r\n5 - حاجب و مانع ميان عدسه چشم و آن مرئى نباشد .\r\n6 - تناسب نور منعكس از مرئى يا نيروى چشم ، و اگر افزون باشد مانع رؤيت شود . البته پيشرفت علم شرط سوم و پنجم را در تحت تأثير فراوانى قرار داده و در اين زمينه ايجاد تحولى كرده است ، زيرا امروز از فاصله‌هاى بسيار دور و از پشت پرده و موانع ضخيم رؤيت متحقق مىشود ، عكس بردارى از موجودات بسيار دور جوى و موضوع اختراع تلويزيون توسعه‌اى است در زمينهء اين دو شرط ولى بىتجسم كثيف و بدون فاصله و حامل ، اين امر محال است و قابل تحقق نيست به همين جهت در اخبار نفى رؤيت از نظر عقلى به همهء اين شرايط استدلال شده است و منظور از استدلال به اين آيه از نظر دو شرط اول است و منظور اين است كه تا خدا را شبيه اجسام ندانيم و او را مجسم نسازيم تعلق رؤيت بصرى به ذات او محال است و از قبيل طاق شمردن عدد چهار است ، و قول به امكان رؤيت خدا با اين آيه كه مىفرمايد : «  لَيْسَ كَمِثْلِهِ شَيْءٌ  » منافات دارد .\r\nمحال بر دو قسم است : محال ذاتى و محال عادى ، محال ذاتى مانند\r\n\r\n","description":"","footnote":"","page_name":" 570 ","page_number":570},
  {"content":"\r\n\r\nجمع ميان دو ضد يا دو نقيض كه نه قابل تحقق است و نه قدرت بدان تعلق گيرد ولى محال عادى بوسيلهء اعجاز يا نيروى علم قابل تحقق است ، معجزات انبياء و خودنمائىهاى دانش در محالات عادى است ، اكنون بايد ديد موضوع رؤيت خدا نظر به مجموع اين شرائط از محالات ذاتى است يا از محالات عادى ، اشاعره آن را در شمار محالات عادى دانسته و تجويز كرده‌اند كه به قدرت خدا و در زمينهء مساعدى امكان‌پذير است و به همين مناسبت به استناد بعضى ظواهر قرآن و بعضى اخبار بىاعتبار بدان معتقد شده‌اند ، غزالى در صفحه 225 ج 4 احياء العلوم ، چاپ مصر ، در باب شوق و رضا در فصل ( بيان اجل اللذات ) چنين گفته است :\r\nاگر بگوئى كه اين رؤيت خدا در آخرت به دل است يا چشم ؟\r\nبدان كه ميان مردم در اين موضوع اختلاف است ولى صاحبان بصيرت توجهى به اين اختلاف دارند و در آن نظر نكنند ، بلكه خردمند تره مىخورد و از تره‌دان نمىپرسد ، هر كه شوق ديدار معشوق خود را دارد عشقش مانع است كه متوجه شود اين ديدار به چشم است يا به پيشانى ، او قصد ديدار و كام بردن دارد خواه به چشم باشد و خواه به جز از آن ، زيرا چشم جاى ديدن است و ظرف آن است و نظرى به او نيست و حكمى ندارد ، حق در اين مسأله اين است كه قدرت ازليهء واسعه است و روا نباشد كه ما حكم كنيم كه قاصر است از هر يك از اين دو اين از نظر امكان است و اما آنچه از اين دو امر ممكن در آخرت واقع مىشود دليلى ندارد جز سمع و نقل از شارع و حق آن است كه براى اهل سنت و جماعت هويدا شده است از ادلهء شرعى كه اين رؤيت خدا به ديدهء سر است تا لفظ رؤيت و نظر و الفاظ ديگر كه در شرع وارد است به ظاهر خود باشد ، زيرا رفع يد از ظواهر روا نيست مگر در مورد ضرورت ، و اللَّه تعالى اعلم .\r\nمن اين جمله از كلام غزالى را در اينجا ترجمه كردم تا خوانندگان\r\n\r\n","description":"","footnote":"","page_name":" 571 ","page_number":571},
  {"content":"\r\n\r\nتأملى كنند و به اين نكته متوجه شوند كه اين قلندر پر گو تا چه حد از منطق علم و بررسى حقائق بر كنار است و در زمينهء طرح دقيق‌ترين مسائل علمى مذهبى كه سر و كار با دقتهاى علمى فراوان دارد مانند يك مشت بذله‌گو سر سفرهء غذا به تعارف و من بميرم و تو بميرى برگزار مىكند و در حقيقت همين را مىگويد كه بابا اصل ديدار يار است ، چه كار دارى كه مىشود يا نمى شود ، آن وقت ديده را مىبندد و مىگويد : اصل اين است كه جائز است و دليل هم طبق اين اصل داريم و ظواهر حجت است ، اين ماهيت بحث و تحقيق آقاى غزالى است در اين مسألهء بغرنج علمى .\r\nقاطع‌ترين حل اين مسأله از نظر بيانات شرع و دلالات قرآن همين حديث مصاحبهء أبو قره است با امام هشتم كه شرح آن گذشت و از نظر منطق عقلى بر اساس بررسى شرائط امكان رؤيت به چشم است كه در شش ماده ذكر شد و با توجه به اين شرائط و تأمل در آنچه از واقع وجود واجب الوجود و خداوند جهان روشن است ، امتناع تعلق رؤيت به ذات الهى است و به علاوه از آن در ضمن اخبار اين باب منطقهاى عقلى ديگر هم وجود دارد كه بيان مىشود :\r\nاكنون ما در شرح هر كدام از احاديث آينده اشاره مىكنيم كه نظر به عدم تحقق كدام يك از شرائط امكان رؤيت دارد و آن را نسبت به ذات حق منتفى مىشمارد و حتى در آخرت هم امتناع رؤيت نسبت به خداوند با ديدهء سر را به قوت خود باقى مىداند ، البته در هر خبرى موضوع از نظر يكى از اين شرائط بررسى شده و به حساب اينكه آن شرط مخصوص در نظر سائل بوده و يا آنكه امام بررسى شرط مخصوصى را به فهم او نزديك‌تر مىدانسته آن را مورد بحث قرار داده است . در اين خبر اشكالاتى وجود دارد :\r\n1 - حكم به ضديت معرفت اكتسابى و معرفت ضرورى از رؤيت .\r\n\r\n","description":"","footnote":"","page_name":" 572 ","page_number":572},
  {"content":"\r\n\r\n2 - حكم به اينكه به سبب رؤيت در آخرت چگونه معرفت اكتسابى نابود مىشود يا با هم ضديت دارند .\r\n3 - موضوع رؤيت در آخرت اختصاص به مؤمنان دارد و در بهشت صورت مىگيرد ، و اگر فرض شود معرفت ايمانى كه مورد تكليف است در آنجا از ميان برود چه ضررى دارد .\r\nمرحوم مجلسى عليه الرحمه در حل اين خبر اقوالى نقل كرده كه ما به طور خلاصه آن را ترجمه مىكنيم :\r\n1 - محصول نظر مشايخ از قول پدرش به اين تقرير كه ضديت معرفت اكتسابى با معرفت ديدارى از نظر لوازم منافى آنها است نه از نظر خود معرفت چون كه مقتضاى دليل امتناع جسميت و تشكل حق و امتناع رؤيت است و وقوع رؤيت مستلزم تجسم و تشكل است و اين دو با هم ضدّند و به همين اعتبار اگر فرض كنيم معرفت ضرورى هم كه به ديدن است ميزان ايمان در دنيا نباشد ولى چون ضد با معرفت اكتسابى است در آخرت بايد مؤمن منقلب به كافر شود اگر معرفت اكتسابى برود و معرفت ديدارى بماند و يا از نظر ضديت هر دو معدوم شوند و اين هم خلف است و هم نتيجه‌اش كفر در آخرت است .\r\n2 - از ميرداماد كه به بعض افاضل از او ياد كرده است نقل كرده كه ضديت ميان خود دو نوع معرفت است و معرفت حسى با معرفت عقلى گو اينكه متعلق آنها يكى باشد خود آنها با هم ضدند و جمع نمىشوند و اگر ميزان ايمان معرفت حسى باشد بايد كسى در دنيا مؤمن نباشد و اگر ميزان معرفت نظرى و عقلى است پس از تحقق رؤيت در آخرت آن معرفت زايل مىشود و همان اشكال بر مىگردد .\r\n3 - معرفت ديدارى قوى است و معرفت اكتسابى ضعيف و نسبت آنها چون حرارت قوى و ضعيف است و اگر ميزان ايمان ، معرفت قوى ديدارى\r\n\r\n","description":"","footnote":"","page_name":" 573 ","page_number":573},
  {"content":"\r\n\r\nباشد بايد در دنيا كسى مؤمن نباشد و اگر ميزان همان معرفت ضعيف اكتسابى باشد پس از تحقق رؤيت در آخرت از ميان مىرود و مؤمن در آخرت بىايمان مىشود و اشكال بر مىگردد .\r\nمرحوم ملا صدراى شيرازى هم در شرح اين حديث همان تقرير ميرداماد را بطور تفصيل بيان كرده و مىگويد : حل اين حديث مقدمه‌اى دارد ، خلاصهء كلام او در اين مقدمه اين است كه منظور از بعث رسل و شرع شرايع تحصيل ايمان است و علم به مبدأ و معاد و بايد همان را با خود به آخرت و معاد برد .\r\nو خلاصهء مطلب ديگرش با تفصيل كلام اين است كه وجدان و حس ديدن ضد وجدان عقلى و معرفت از دليل و برهان است و قابل جمع نيستند و از اين مقدمات كه به شرح مفصلى تقرير كرده اين نتيجه را مىگيرد كه :\r\nمراد امام اين است كه ديدار خدا با چشم در آخرت موجب يكى از دو محال است يا عدم تحقق و وجود مؤمن در دار دنيا كه مستلزم عدم تحقق آن است در آخرت ، زيرا هر كه در اين دنيا كور است ، او در آخرت كورتر و گمراه‌تر است ، و يا عدم دوام ايمان و بقاى آن در معاد براى ضديت ميان معرفت كسبى و معرفت به ديدن چشم - انتهى .\r\nاشكال اينجا است كه اگر ما دودى را ديديم و از وجود آن استدلال كرديم به وجود آتش ، اين مىشود يك معرفت اكتسابى نسبت به آتش ، اكنون رفتيم نزديك يا مانع بر طرف شد و خود همان آتش را به چشم ديديم چه عيبى دارد ؟ آيا آن علم استدلالى با اين علم معاينه و ضرورى مخالف هم هستند يا آنكه مؤيد يك ديگرند ؟\r\nعلاوه بر اين چگونه مىشود تصديق كرد كه معرفت حاصل از ديدن با معرفت حاصل از دليل ضد هم باشند و درك وجه ضديت آنها بسيار مشكل است .\r\n\r\n","description":"","footnote":"","page_name":" 574 ","page_number":574},
  {"content":"\r\n\r\nاكنون بيان آنچه در حل اين حديث به نظر مىرسد بجا است :\r\nبراى فهم اين حديث بايد ياد آور شد كه :\r\n1 - صرف معرفت و علم به مبدأ ، ايمان نيست زيرا اين معرفت در منكران و جاحدين هم وجود دارد چنانچه در قرآن مىفرمايد ( 14 سوره 27 ) : « و منكر آن شدند با اينكه در دل خود بدان يقين داشتند » و در اخبار شرح ايمان همين كتاب در باب بث ايمان بر جوارح و اعضاء مىفرمايد :\r\nآنچه از ايمان بر دل فرض شده است اقرار است و معرفت و عقد و رضا و تسليم ، و اين عناوين عبارت از يك سلسله اعمال و تمرينات قلبى است كه اصل معرفت مقدمه و يا يك جزء آنها است و بنا بر ظاهر اين حديث ، ايمان در دل از اقرار شروع شده است كه يك عمل قلبى است و تحقق اين مراتب و انجام اين عمليات قلبى كه اساس ايمان دل است نيازمند اختيار و امكانات همه جانبه مكلف است و اين حفظ اختيار و امكانات همه جانبه موقوف به اين است كه رابطهء حسى و شهودى ميان بنده و خدا برقرار نباشد و در يك محيطى كه بندهء خود را محجوب از خدا مىداند قرار داشته باشد تا اختيار او محفوظ باشد و اگر پرده از ميان برداشته شود و بنده خود را در شهود حق بيند و به اصطلاح چشم توى چشم خدا اندازد به كلى از خود بى خود مىشود و خود باخته مىگردد و سير ايمانى قلبش از كار مىماند و به تعبير ديگر مجبور به ايمان قلبى مىگردد ، اين اجبار و ضرورت نسبت به بعضى از مراتب ايمان و شرائط آن اساساً مخالف است مانند اقرار و با تسليم و رضا مثلًا ، و اگر هم با تحقق آنها مخالف نباشد با اعمال اختيار عبد نسبت به تحصيل آنها كه اساس مثوبت و عقوبت است مخالف دارد و در نتيجه اين گونه ارتباط حسى مانع از ايمان كسبى است كه مناط تكليف و پايهء آزمايش و ثواب و عقاب است . و به عبارت ديگر همچنان كه در انجام وظايف بدنى كه ايمان اعضاء و جوارح است اختيار شرط است و اگر بنده در وضعى قرار گيرد كه از انجام\r\n\r\n","description":"","footnote":"","page_name":" 575 ","page_number":575},
  {"content":"\r\n\r\nهر طاعت و ترك هر معصيت ناگزير باشد جبر لازم آيد و بر اين عمل اجبارى و اضطرارى اثر ايمانى مرتب نشود و چنانچه جبر در طاعت و معصيت هر دو كه عقيدهء جبريه است باطل است جبر در طاعت و ترك معصيت هم كه مكلف در وضع اضطرارى قرار گيرد باطل است ، مثلا اگر خدا به مجرد ارادهء خلاف ، بنده را مسلوب الاختيار كند مصلحت تكليف باطل گردد و چنانچه اعمال قدرت از طرف خدا در جلب عبد به طاعت و منع از معصيت منافى اختيار است كه شرط تكليف است و مصلحت تكليف را باطل مىكند ، همين طور رفع حجاب ميان عبد و رب و رؤيت بالعيان خدا منافى اختيار تكليف به ايمان قلبى است و مصلحت آن را باطل مىكند .\r\n2 - وظيفه ايمان از نظر رياضت تكليفى و بدنى كه عمل به احكام شرع است در دنيا به مرگ خاتمه پيدا مىكند ولى محصول آن كه ايمان قلبى است بايد بجا ماند و همان ماهيت نجات و وسيلهء ادراك درجات سعادت اخروى است و اگر در هر مرحله‌اى از مراحل آخرت سلب شود انسان دچار سرانجام بىايمانى و كفر مىشود .\r\n3 - ايمان از نظر يك تطور روحى و جوهرى در انسان قابل توقف نيست و انسان پس از مرگ هم بايد به سير تكاملى روحى خود ادامه دهد و اين سير نهايتى ندارد ، مضمون اخبار فراهم شدن وسيلهء نجات براى گنهكاران در برزخ و در قيامت و در دوزخ از راه شفاعت و از راه رهبرى موكلان بر او بر همين معنى دلالت دارد ، و اخبار بسيارى هم دلالت دارد كه اهل بهشت در هر جمعه نائل به ارتقاء درجات تازه و بىسابقه‌اى مىشوند و از نظر تعقل هم نمى توان نيل به سعادت معنوى را در حد معينى متوقف دانست و وجود انسانى را در يك مرحله‌اى از مراحل راكد مطلق شناخت . و ترقى روحى در آخرت هم منوط به بقاء شرائط اختيارى روح و وجود انسانى است در آن مرحله ، در هيچ مرحله‌اى از مراحل نمىتوان جنازه كشى را سعادت و پيشرفت شمرد و اعمال\r\n\r\n","description":"","footnote":"","page_name":" 576 ","page_number":576},
  {"content":"\r\n\r\nنشاط و مجاهدت در جوهر سعادت روحى دخيل است .\r\nبا توجه به اين مقدمات بايد حديث را چنين تحليل كرد :\r\nامام مىفرمايد : همه اتفاق دارند كه شناختن از راه رؤيت ضرورت است يعنى بنده را در معرض اضطرار به ايمان قلبى قرار مىدهد و از نظر ايمان قلبى از او سلب اختيار مىكند و ديگر ايمان كسبى موضوعى ندارد ، در اين صورت اگر ايمانى كه وسيلهء سعادت است ، اين ايمان اضطرارى است چون در دنيا وجود ندارد همهء مردم بايد محروم از ايمان باشند و اين خود مخالف قطع به وجود مؤمن در دنيا است و مخالف آيات و احاديث و نصوص صادره از پيغمبر است در تحقيق وجود مؤمنان در اين عالم ، و مىفرمايد : اين معرفت كه ايمان اضطرارى است با ايمان كسبى كه در زمينهء محجوبيت بنده از خدا ميسر است ضديت دارد .\r\nو اگر اين معرفت اضطرارى ايمان مورد تكليف نيست و مؤمن در اين دنيا به وظيفهء خود عمل كرده و ايمانى كسب كرده است ولى در آخرت ديدار حق ميسر گردد و آن ايمان اضطرارى بوجود آيد به ناچار آن ايمان كسبى كه در زمينهء محجوبيت از حق به رياضت مجاهدت ميسر است از ميان مىرود و چون گفتيم آن ايمان هميشه به عنوان يك عمل اختيارى قلبى انجام مىشود و انجام آن يك وظيفهء دائمى قلب است چون اقرار است و معرفت و عقد و رضا و تسليم و در مرحلهء ايمان قلب بنده آنى از اين اعمال نمىتواند منفك باشد و رؤيت خدا به چشم از دل سلب اختيار مىكند و ايمان كسبى منتفى مىشود با اينكه نبايد اين ايمان كسبى كه مناط سعادت است در معاد و آخرت هم منتفى شود ، زيرا :\r\n1 - موجب انقلاب روح انسانى است و از وضع يك مجاهد در راه حق تبديل به يك جنازه مسلوب الاختيار مىشود و خود باخته مىگردد .\r\n2 - موجب ركود و توقف او در سير الى اللَّه كه نهايتى ندارد مىشود .\r\n\r\n","description":"","footnote":"","page_name":" 577 ","page_number":577},
  {"content":"\r\n\r\nدر اينجا امام استدلال كرده است براى امتناع رؤيت به عدم وجود شرائط رؤيت بصرى از نظر مادهء 1 و 2 و 3 كه سابقا بيان شد . در اين روايت رؤيت را از نظر شرط ششم بررسى كرده است و مىفرمايد : نور خدا به اندازه‌اى نيرومند است كه هيچ چشمى تاب و تحمل دريافت آن را ندارد . در اين اخبار آيهء « لا تدر كه الأبصار » را از نظر مقصد تفسير كرده است به درك اوهام و منظور بيان حد اكثر عظمت خداوند است و توضيح محال بودن رؤيت او در دنيا و آخرت . اين حديث موقوف است ، يعنى استناد به معصوم در آن بيان نشده و به اعتماد به وثوق و شخصيت هشام بن حكم كه از خواص امام باقر و صادق ( ع ) است ذكر شده است ، ظاهر اين است كه كلام از معصوم باشد و احتمال اينكه اين تحقيق از خود هشام باشد ضعيف است ، زيرا در سياق اخبار ذكر شده است و شايد علت اينكه نسبت به معصوم از آن ساقط شده اين باشد كه هشام از پيش خود توضيحاتى در نقل كلام معصوم بر آن افزوده است ، در اينجا توجه به چند نكته لازم است :\r\n1 - ظاهرا مقصود از اشيائى كه ادراك آنها را منحصر به دو راه كرده عالم جسمانى و موجودات مادى است و مطلق ادراكات منظور نيست و مقصود از قلب در برابر حواس روح حيوانى است كه در حديث كميل يكى از نفسهاى انسانى شمرده شده و براى آن پنج قوه بيان كرده است .\r\nعقل و ادراكات آن از موضوع اين بحث خارج است و به همين مناسبت مدركات قلب را به وسيلهء هوا دانسته ، مقصود از هوا همان جهاز تنفس است كه وسيلهء سلامت خون قلب است و فعاليت كبد . و در حديث كميل روح حيوانى را منبعث از كبد معرفى كرده است و اين رابطهء هوائى ارتباط قلب و حس حيوانى را با محيط خارج از او حفظ مىكند و ادراكاتى\r\n\r\n","description":"","footnote":"","page_name":" 578 ","page_number":578},
  {"content":"\r\n\r\nجز ادراكات حواس ظاهره در او بوجود مىآيد و بلكه ادراكاتش همان رابطه‌اى است كه با خارج دارد .\r\nادراك به مداخله اين است كه به وسيلهء وارد شدن چيزى در محل حس آن را درك مىكند و شنيدن و بوئيدن و چشيدن از اين قبيل هستند :\r\nصوت وارد گوش مىشود و بو وارد بينى و خوردنى و نوشيدنى وارد دهان .\r\nمقصود از اشكال : تربيع و تثليث سطح هندسى آنها نيست بلكه اجسامى كه داراى اين اشكال هستند مثل اينكه يك قوطى كبريت را به دست بمالى يا يك كلهء قند را ، و با تماس درك مىكنى كه چه شكلى دارد ؟ چهار گوش است يا سه گوش يا مخروطى يا گرد و . . و . . و در اين ميان ، حس ديده بدون تداخل ، مبصرات را درك مىكند . اين تعبير از نظر عرفى بوده است و منافات ندارد كه ديدن هم به وسيلهء دخول جسم شعاعى در عدسه محقق مىشود ، زيرا اين موضوع علمى در آن تاريخ مفهوم نمىشده و قابل ذكر نبوده است . در صورتى كه از آينه و اجسام صيقليه ديده مىشود به انعكاس است يعنى شعاع وقتى به آنها برخورد و پشت آنها تاريك باشد بر مىگردد و رؤيت محقق مىشود نسبت به ما وراى حس بصر است ، توجهات ديگرى هم در قلب بوجود مىآيد كه از آنها به حديث نفس و توهم و خاطره تعبير مىكنند و حاصل صورتهاى جزئى است كه در خارج وجود ندارد ، اين گونه امور مربوط به حس واهمه است و آن قوه‌اى است كه ابتكار صورتهائى مىكند مشابه محسوسات مانند صورت جن ، شيطان ، غول و . . و . .\r\nولى بعلاوه از آن در قلب خاطراتى بوجود مىآيد كه گاهى يك داستان مفصلى را تشكيل مىدهد و اين قوه‌اى است كه رمان نويسان از آن استفاده مىكنند ، گاهى يك موضوع جزئى در خاطر طرح مىشود و مورد شور و ترديد درونى قرار مىگيرد و از آن به حديث نفس تعبير مىكنند ، اينها جزء تخيلات و قوهء حافظه و فكر است و ظاهرا همهء اينها مربوط به همان\r\n\r\n","description":"","footnote":"","page_name":" 579 ","page_number":579},
  {"content":"\r\n\r\nحس حيوانى و مربوط به قلب است و منظور حديث از مدركات قلب همين چيزها است نه مطلق ادراكات باطنى انسان مثل ادراك عقل و تفكر كه در حديث كميل آنها را از قواى نفس ناطقه دانسته . و براى توضيح مطلب ، مختصرى از حديث را نقل كنم :\r\nمىفرمايد : دوم از نفوس انسانى ، حسيه حيوانيه است و آن پنج قوه دارد : سمع و بصر و شم و ذوق و لمس ، و دو خاصيت دارد : رضا و غضب .\r\nسوم : ناطقه قدسيه كه پنج قوه دارد : فكر و ذكر و علم و حلم و نباهت ، با توجه به اينكه وهم و خاطره و حديث نفس از قوهء ناميه و از كليهء الهيه نيستند منحصر مىشوند در آثار اين دو نفس : يا حسيهء حيوانيه و يا ناطقهء قدسيه ، و نمىتوان آنها را مربوط به ناطقهء قدسيه دانست به دو وجه :\r\n1 - آنكه قواى ناطقهء قدسيه كه در حديث شمرده شده با اين امور ارتباطى ندارد .\r\n2 - اينكه اين امور در حيوانات هم وجود دارند ، زيرا ترس و اميد و رضا و غضب در حيوانات محسوس است ، بنا بر اين بايد از همان حسيهء حيوانيه باشند و ارتباط آنها با قلب از راه هوا است ، يعنى بوسيلهء نفس و جهاز تنفس قلب با خارج مربوط مىشود و اين ادراكات در او پديد مىآيد :\r\n1 - صورتهاى جزئى شبيه به محسوسات مانند صورت جن و غول و شيطان .\r\n2 - جريانات بىواقع شبيه به جريانات واقع دار مثل همهء داستانها و افسانه‌هائى كه بشر از دير زمانى ابتكار كرده و مىكند .\r\n3 - خاطره و پيشنهاداتى كه در زندگى روزمره در درون انسان پديد مىشود مثل اينكه :\r\nدر دلش مىافتد برود فلان مريض معين را عيادت كند .\r\nدر دلش مىافتد برود بر سر فلان رودخانه پل بسازد .\r\n\r\n","description":"","footnote":"","page_name":" 580 ","page_number":580},
  {"content":"\r\n\r\nدر دلش مىافتد به فلان شخص دشنام بدهد .\r\nدر دلش مىافتد برود فلان كس را بكشد .\r\nدر حديث هشام اين گونه امور را عكس العمل توجه دل به هوا دانسته است ، يعنى در نهاد انسان روزنه‌اى است به بيرون و فضاى محسوس و مادى خارج و اين توجه او عكس العملى دارد و عكس العمل و برگشت آن عبارت از اين امور سه‌گانه است ، و چنانچه بوسيلهء ادراك به حواس ظاهرهء معروفهء سمع و بصر و ذوق و شم و لمس نمىتوان خدا را درك نمود ، به وسيلهء اين ادراكات وهميه هم كه از محسوسات و فضاى مادى منعكس مىشوند نمىتوان خدا را درك كرد . معروف ميان علماء مذهب اين است كه اسماء اللَّه توقيفى است و كسى نمىتواند نسبت به خدا تعبيرى كند كه از طرف شرع وارد نشده باشد ، اين موضوع در چند مسأله طرح مىشود :\r\n1 - تعبير از خدا و ذات و صفات او بايد منصوص از طرف شرع باشد و اطلاق هيچ لفظى در اين موارد كه طبق نص نباشد جائز نيست ، بنا بر اين منحصر به همان الفاظى مىشود كه در قرآن مجيد و يا اخبار صحيح وارد شده است و مثلا حتى تعبير به ترجمه و لوازم هم ممنوع باشد ، البته حكم به توقيفى بودن اسماء و صفات الهيه به اين معنى دليلى ندارد و بر خلاف سيرهء معروفه در اسلام است كه قرآن و اخبار وارده در توحيد و ادعيه و مضامينى كه اسماء و صفات الهيه در آنها است به زبانهاى ديگرى ترجمه مىشده و از زمان معصومين تاكنون معمول است .\r\n2 - تعبير از ذات و صفات الهيه در حدود معانى و مفاهيمى محدود است كه در آيات و اخبار وارده به لفظ عربى تعبير شده است و بايد به ترجمهء همان تعبيرات اكتفا كرد و تعبيرى كه منطبق بر آنها نگردد روا نيست ، مثلا تعبير از خداوند به علت تامهء ايجاد « يا » علت اولى براى موجودات\r\n\r\n","description":"","footnote":"","page_name":" 581 ","page_number":581},
  {"content":"\r\n\r\nچنانچه معمول اهل حكمت و فلاسفه است جائز نيست براى آنكه در قرآن و احاديث معتبره از خداوند به اين عبارت تعبير نشده است ، و بنا بر اين مى توان الفاظ بسيارى يافت كه در اين رديف باشند مانند همين تعبير معروف در شرح لفظ « اللَّه » به ذات واجب الوجود جامع صفات كماليه و فاقد صفات سلبيه يا تعبير از خداوند به وجود بحت يا صرف الوجود يا غيب مطلق و ممكن است به همين حديث براى آن استدلال كرد زيرا وصف همان تعبيرى است كه ذات الهى را بيك نمود كمالى معرفى مىكند و ستايش و ستودن بدان اطلاق مىشود و در اين حديث مىفرمايد : « خدا والاتر و بالاتر و بزرگتر از آن است كه حقيقت وصفش فهم شود ، او را به همان وصف كنيد كه خودش خود را وصف كرد ، و از هر چه جز آن باز ايستيد » .\r\nاين حديث از جهاتى دلالت بر اين مطلب دارد :\r\n1 - عظمت و بزرگوارى حق : اين تعبير مشعر بر اين است كه تعظيم و احترام خدا كه بر بنده‌ها واجب است آنها را در برابر اين وظيفه قرار مىدهد كه ستايش و توصيف حق را منحصر به همانى دانند كه خودش دستور داده است ، چون نسبت به شخصيتهاى بزرگ جهان هم اين رسم معمول است كه بايد در مكالمه و خطاب با آنها منتظر دستور خاصى بود از طرف وزارت تشريفات ، تعبيرات مخصوص را براى خطاب يا نوشتن نامه به آنان دستور مى دهند و تجاوز از آن را بىادبى و بىاحترامى ميدانند ، اين خود به حساب احترام و تعظيمى است كه در اين زمينه بايد مراعات شود .\r\n2 - كنه و حقيقت صفات حق مجهول است و بشر بدان احاطه نتواند يافت و اگر پيش از خود تعبيرى كند مانند اين است كه تير به تاريكى انداخته و بسا موجب الحاد و نسبت امرى به ذات خدا شود كه روا نباشد مثلا همين خود لفظ « علت » از الفاظ معلول و نامناسبى است نسبت به ذات حق چون در زبان عرب معنى درد و نقص مىدهد و اين لفظ از نظر معنى موجد\r\n\r\n","description":"","footnote":"","page_name":" 582 ","page_number":582},
  {"content":"\r\n\r\nو سبب مادهء عربى نيست و شايد از زبانهاى يونانى و فرس و غيره با تغيير لهجه و حروف به زبان عربى نقل شده و معمول گرديده ، و مشعر بر اين معنى است آيهء شريفهء سورهء جن كه در مقام نقل از جن مىفرمايد : « آنها مى گفتند :  وَ أَنَّهُ تَعالى جَدُّ رَبِّنا مَا اتَّخَذَ صاحِبَةً وَ لا وَلَداً  » كه ترجمهء آن اين است كه :\r\n« بلند است بخت پروردگار ما ، نه همسرى دارد و نه فرزندى » اخبارى وارد شده است كه دلالت دارد بر نهى از اين تعبير نسبت به خدا و اين دو وجه دارد :\r\nالف - كلمهء « جدّ » به معنى بخت و حظ و بهره و قسمت نسبت به خدا صحيح نيست زيرا اين كلمات در بارهء كسى به كار مىروند كه مسلط بر خود نيست و تحت تأثير عوامل ديگرى است و بعبارت ديگر درمانده و سرگردان است و پى شانس مىگردد و به اين ملاحظه اين تعبير نسبت به خدا بسيار زننده و ناروا است و صدور اين تعبير از جن با آنكه آنها هم عقل دارند و شايد در فهم حقائق از بشر عادى هم زيرك‌تر باشند به حساب جهل آنها بوده بدان چه لائق مقام خدا است .\r\nب - چون اين جمله نسبت جدّ به خدا مىدهند و جدّ به معناى پدر پدر است و بسا در ذهن مخاطب ، اين شبهه را ايجاد كند كه خدا جدّ و نيا دارد و اين منافى با آيهء « لم يلد و لم يولد » است .\r\n3 - او را به همان وصف كنيد كه خودش خود را وصف كرده است و از غير آن باز ايستيد ، اين دو جمله دلالت روشنى دارند بر اينكه نبايد از خدا وصفى كرد و او را به جمله و عبارتى ستود كه از خود او صادر نباشد و بنا بر اين تعبيرات وسيع و پراكنده‌اى كه متعارف نويسندگان و يا شعراء و عرفاء گرديده است كه از پيش خود نسبت به خداوند تعبيراتى مىبافند و او را به اوصافى متصف مىكنند كه بسا شرم‌آور است ، با اين حديث و احاديث هم مضمون آن مخالف است .\r\n\r\n","description":"","footnote":"","page_name":" 583 ","page_number":583},
  {"content":"\r\n\r\nو شعراء عرفان مآب در اين زمينه آنقدر بىمبالاتى كرده‌اند و زبان را آزاد و مهار سخن را رها كرده‌اند كه تعبيرات و اصطلاحات آنها به حد كافى رسيده است و اصطلاحات آنها را به عنوان يك لغتنامهء فن مخصوص خودشان تنظيم كرده‌اند .\r\nالبته تعبير و توصيف از ذات و صفات خدا تا حدود آيات و اخبار و خطب صادره از معصومين و آنچه جواز و صحت آن بطور وضوح از لوازم اين تعبيرات پردامنه و وسيع استفاده شود جائز است و با مضمون اين حديث مخالفت ندارد ولى تعبيرات و توصيفهاى گستاخانهء شاعران و عارفان از نظر همهء تحليل و تجزيه‌اى كه نسبت به مضمون اين حديث شريف شد ممنوع و ناروا است ، زيرا هم تجاوز از تعبيرات وارده است و هم خلاف ادب و احترام نسبت به ذات خدا است جل جلاله و هم سوء تعبيراتى است كه از سوء تعبير جن در كلمهء «  تَعالى جَدُّ رَبِّنا  » بسيار بدتر است و هم بر خلاف مضمون صريح اين حديث است .\r\nاين روش ناروا و سوء تعبيرات از مانند شمس تبريزى و ملّاى رومى كه افتخارش اين است كه فرياد كنند :\r\n هر لحظه به شكلى بت عيار بر آمد * دل‌برد و نهان شد \r\nو بىپروا بگويند بت عيار يعنى خدا - نعوذ باللَّه - بعيد نيست ولى از مثل حافظ شيرازى مردى دانشمند و حافظ قرآن بسيار بعيد است و من گمان ندارم خود او بر اين عقيده بوده كه از ذات و صفات خدا به مضامين مبتذل شاعرانه در اشعار خود تعبير كرده باشد و يا مثلا مقصودش از :\r\nنگار من كه به مكتب نرفت و خط ننوشت شخص پيغمبر باشد و يا \" در دير مغان آمد ساقى قدحش بر دست \" مقصودش از ساقى آن حضرت باشد ، بلكه مقصد اين اشعار همان معانى شعريه و احساسات معمولى مردم است و تأويل اشعار حافظ به اين معانى مذهبى\r\n\r\n","description":"","footnote":"","page_name":" 584 ","page_number":584},
  {"content":"\r\n\r\nو اعتقادى در نظر من توهين و كاستن حافظ است نه تعريف و تمجيد از او به دو نظر :\r\n1 - اگر اين اشعار به همان معانى عرفيهء خود ادا شده باشد داراى طراوت و حسن تعبير ادبى و شيوائى است ولى اگر واقعا مقصود حافظ از اين اشعار اين معانى عاليه باشد بسيار غير بليغ و نادرست است و بايد گفت :\r\nحافظ به طرز اداى مقاصد آشنا نبود چه رسد به اينكه شيوا و شيرين سخن گفته باشد .\r\n2 - از نظر اينكه ارتكاب چنين جرأت و جسارتى نسبت به خدا و پيغمبر از مردى مرتاض و حافظ قرآن و دانشمند ، بسيار دور است ، خصوصا در صورتى كه هيچ عذر موجهى هم در اين زمينه وجود ندارد و فقط به محض خوش آمد عده‌اى اديب و يا حاكم و سلطان وقت و يا براى جلب سود مادى ادا شده باشد . مقصود از دو هشام : هشام بن حكم و هشام بن سالم جواليقى است و اين هر دو از بزرگان اصحاب امام صادق و امام كاظم ( ع ) هستند و اينكه نسبت تشبيه و تجسيم در بارهء خدا به آنها داده‌اند به نظر بزرگان شيعه درست نيست ، و سيد مرتضى در كتاب \" شافى \" با استدلال كافى آنها را از اين نسبت ناروا تبرئه كرده و علت اين شهرت اين است كه :\r\n1 - جمعى كلام آنها را نفهميده و بر خلاف مقصود تفسير كرده‌اند .\r\n2 - در ضمن بحث آنها با مخالفان مذهب در كلام آنها خلط نموده‌اند .\r\n3 - بسا مخالفان از روى حسد اين نسبت را به آنها داده و آنها را در محيط آلوده كرده‌اند ، چنانچه از روى مصلحت تقيه و حفظ جان آنها گاهى مذمتى هم از ائمه در بارهء آنها صادر شده چنانچه در حديث هفتم ، امام در بارهء هشام گفته : « خدا او را بكشد » و مخالفان مذهب به زراره و مؤمن الطاق و\r\n\r\n","description":"","footnote":"","page_name":" 585 ","page_number":585},
  {"content":"\r\n\r\nميثمى و ديگران هم مذاهب كفر مآبى نسبت داده‌اند ( تا اينجا از پاورقى كافى ، چاپ تهران و مصحح بوسيلهء آقاى آقا ميرزا على اكبر غفارى زيد توفيقه نقل شد ) .\r\nبه نظر مىرسد كه اساس اين گونه اتهامات ايادى حكومتهاى جائر معاصر آنها بوده است ، چون اين بزرگان شيعه با سلاح علم و تقوى آراسته بودند و به هيچ وسيله خود را تسليم حكومتهاى ناحق معاصر خود نمىكردند و وجود آنها مانند خارى در چشم مخالفان مىخزيده و آنها به اين آخرين حربه كه تهمت و افتراء و پرونده سازى است متوسل مىشدند تا در درجهء اول وجهه و آبروى آنها را ميان عوام مردم و بازاريان كم فهم لكه‌دار كنند و نگذارند مردم به آنها نزديك شوند و حقيقت را بفهمند و در درجهء دوم موقع فرصت و در معرض ايجاد شورشى بر ضد حكومت فاسد و باطل آنها بتوانند آنها را بگيرند و زندان كنند و بكشند و گاهى دامنهء اين تبليغات به اندازه‌اى وسيع مىشده كه خود امام را هم در معرض تهديد قرار مىداده و در موارد آزمايش يا در برابر محيط مردم جاهل ناگزير مىشدند با اين نغمه‌ها هم آهنگى كنند و اين موضوع يك اساس امتحان مذهبى شده و تا زمان امام حسن عسكرى ( ع ) هم دامنهء آن كشيده است و بسا براى بهانه به دست آوردن نسبت به امام چنين سؤالاتى از گفتهء هشام‌ها نشر مىكردند و به مصلحت وقت امام بايد چنين جوابى بدهد . موضوع جوان كامل همان اشاره به روايتى است كه سابقا گذشت به اين مضمون كه محمد ( ص ) پروردگار خود را به صورت جوان كاملى ديد الخ .\r\nموضوع بحث در جسم و صورت بطور مطلق و نسبت به خداوند در دوران امام صادق ( ع ) شهرت به سزائى داشته و چون تازه كتب فلسفهء يونانى كم و بيش ترجمه به عربى شده بود و اصطلاحات نامأنوس حكماء در زبان\r\n\r\n","description":"","footnote":"","page_name":" 586 ","page_number":586},
  {"content":"\r\n\r\nمردم افتاد مردم با فهم و دانش دوست مانند هشام اصطلاحات آنها را ياد گرفته و در مقام مناظره و گفتگو به كار مىبردند و از اين نظر دو گونه اشتباه واقع مىشد :\r\n1 - پارهء حقائق در زبان فلسفهء خدا پرستان يونان بطور رمز ادا شده بود براى آنكه فلسفهء خداپرستى در يونان از زمان سقراط بدعت و با آداب ملت بت پرست يونان مخالفت داشت و به همين جهت شخص سقراط باز داشت شد و محاكمه گرديد و محكوم به اعدام شد و شاگردان مدرسهء خداپرستى به صورت يك حزب زير زمينى در آمدند و در تعليمات خود رموزى به كار مى بردند ، و ممكن است جسم مطلق يا جسم اول به عنوان رمز مبدأ در كتب آنها بوده و ترجمه شده و متكلمين اسلامى مانند هشامين با اين اصطلاح رمزى آشنا شدند و به اين حساب از خدا به جسم تعبير مىكردند ، چنانچه صورت در اصطلاح فلسفه عبارت از تشخيص ذاتى موجود و كنايه از تحقق وجود است و شايد به اين اعتبار به خدا اطلاق مىكردند و چون به گوش مخالفان آنها مى رسيد ، آنها را متهم مىكردند و براى موافقان جاهل هم مورد ترديد و اشكال مىشد .\r\n2 - ممكن است پاره‌اى اصطلاحات فلسفهء يونانى كه هشام‌ها ياد گرفته بودند از نظر عدم تشخيص مقصود از آنها با واجب الوجود تطبيق مى كردند مثل \" لفظ هيولاى \" كه يا هيولاى اولى يا صورت نوعيه ، يا رب النوع در زبان افلاطون ، و اين تعبيرات در نظر فلسفه‌فهمان و اصطلاح‌دانان معنى جسم و صورت مىداده و به اين مناسبت به آنها نسبت قول به جسم و صورت دادند ، بنا بر اين نفرينى كه امام به هشام مىكند و مىفرمايد : خدا او را بكشد ، از نظر اين است كه چرا اصطلاحات فلسفه به كار برده تا اين شبهه به ميان آمده ، به هر حال جلالت قدر و تحقيقاتى كه از اين گونه رجال علمى شيعه رسيده است مانع از آن است كه در بارهء آنها گمان برود كه خدا را\r\n\r\n","description":"","footnote":"","page_name":" 587 ","page_number":587},
  {"content":"\r\n\r\nجسم يا متشكل مىدانسته‌اند . علم انكشاف تام چيزى است و چون ذات حق تمام الانكشاف است همهء موجودات نزد او حاضرند و به اعتبار انكشاف اصوات ، او را شنوا خواندند ، و به اعتبار انكشاف ديدنيها ، او را بصير و بينا گويند .\r\nفرض كن در يك اطاقى چراغ برق روشن است و يك سلسله گلدان به ترتيب چيده شده است ، اگر ما گلهاى قرمز را به جاى مسموعات اعتبار كنيم و گلهاى سبز را به جاى مبصرات و گلهاى سفيد را به جاى معلومات ديگر ، انكشاف همهء اينها در پرتو چراغ برابر است و ترتيبى كه در گلدانها است هيچ تأثير و تغييرى در پرتو چراغ ندارد و اين ترتيب به منزلهء تدريجى است كه در سلسلهء موجودات از نظر زمان وجود دارد ، ولى خلق و تكلم به منزلهء اين است كه گلدان جديدى به گلدانها اضافه شود و اين هم در حاق وجود پرتو نورى هيچ تأثير و تغيير ندارد ، فقط همين قدر درك مىشود كه اين گلدان پيش از اين نبوده و حالا زير پرتو برق واقع شده و تفاوت ميان صفات ذات و صفات فعل همين سبق عدم است در صفات فعل ، و اين سبق عدم هم در ناحيهء مخلوق و مفعول است نه در ناحيهء ذات فاعل ، بنا بر اين خدا به ذات خود مبدأ همهء صفات ذاتى است و صفات ذاتى هم در ذات خود يكى هستند و تفاوت در مفاهيم مختلفى است كه بر آنها تطبيق مىشود و در اخبار آينده به وحدت حقيقت صفات تصريح شده است . اين حديث رد بر عقيدهء شيخ احسائى است در بارهء علم خدا كه آن را نسبت به ممكنات علم فعلى دانسته و به منزلهء صفات فعل شمرده و علم او را به حادث عبارت از نفس وجود آن حادث دانسته و علم حق را به علم ذاتى و علم فعلى تقسيم كرده ، علم ذاتى را نسبت به خود ذات تشخيص داده و ازلى شمرده ولى علم به مخلوقات را عين مخلوقات دانسته و حادث و فعلى شمرده است ، با اينكه از نظر تحقيق علم الهى يك حقيقت است و به هيچ\r\n\r\n","description":"","footnote":"","page_name":" 588 ","page_number":588},
  {"content":"\r\n\r\nوجه تفاوتى از اين نظر تصور نمىشود . خداى تعالى در ذات خود وحدت حقه و حقيقت وحدت و يگانگى است و اين حقيقت به انكشاف ذاتى براى او محقق است و مىداند و مفهوم \" جز او با او نيست \" يك مفهوم سلبى و عدمى است كه تحقق خارجى ندارد و فقط در تصور مخلوق در مىآيد ، بنا بر اين خدا به وحدت ذات خود و اينكه جز او نيست از ازل عالم است و اثبات غير هم با او لازم نمى آيد . در ضمن اين حديث ، موضوع يكى بودن مبدأ صفات الهى مطرح است ، البته موصوف شدن جسم و جسمانى به صفات مختلفه بر اساس وجود معانى و مبادى مختلفه است كه وجود هر كدام از آنها وصفى پديد آرد ، مثلا يك سنگ سرخ سنگين ناصاف داراى سه خاصيت است كه هر يك در وجود او مبدأ جدا و ممتازى از هم دارد ، يك انسان عالم و زنده و توانا داراى سه وصف است كه هر كدام در وجود او مبدأ جدا و ممتازى دارد ، مبادى مختلفهء آن انسان را با اشارهء عقلى مىتوان جدا جدا نشان‌گذارى كرد و بعلاوه نفس وجود سنگ و انسان از اين صفات جدا است و مىتوان يك سنگ سياه و سبك و صاف را نشان داد و يك انسان نادان و مرده و ناتوان را ، ولى نسبت صفات ثبوتيهء خدا با هم و نسبت همهء آنها با ذات چنين نيست و مبدأ علم و قدرت و زندگى و . . و . . در ذات حق از هم جدا نيستند و نه به اشارهء خارجيه و نه به اشارهء حقيقيه نمىتوان آنها را جدا نشان داد ، چنانچه مبدأ واحد صفات از ذات جدا نيست و با ذات يكى است و اين حقيقت با اين تعبير ادا شده كه با همهء ذات شنوا است و با همهء ذات بينا است و . . و . . اين فرمول به دست آمده كه : علم كله ، قدرت كله ، حيات كله ، و . . و . .\r\nدر اينجا يك اشكال است كه از همان عصر در نظرها بوده و شايد\r\n\r\n","description":"","footnote":"","page_name":" 589 ","page_number":589},
  {"content":"\r\n\r\nهمين اشكال اشاعره را به اعتقاد صفات زائد بر ذات كشانده و آنها را گمراه كرده و باصطلاح از چاله به چاه افكنده است و محمد بن مسلم در محضر امام باقر ( ع ) اين اشكال را مطرح كرده و جواب شنيده : « قال : قلت : يزعمون انه بصير على ما يعقلونه » محصل اين اشكال اين است كه : اگر مبدأ همهء صفات ذات حق يكى باشد و آن هم با ذات يكى باشد اطلاق صفات بر حضرت او معنائى ندارد ، و معنى : « اللَّه عالم ، قادر ، حىّ » مىشود : « اللَّه ، اللَّه ، اللَّه » و در حقيقت التزام به اين وحدت موجب الغاء كليهء صفات الهى است و عقيده به خدا بر مىگردد به همان عقيده به يك مبدأ وجود مبهم و فاقد علم و قدرت و حيات و . . و . . كه عقيدهء توحيد دينى را از عقيدهء ماديين جدا مى سازد ، زيرا مادى هم به وجود يك مبدأ مبهم و قديم معتقد است ، موضوع جلوه‌ها صفات ذات است كه راه الهى را از مادى جدا مىكند و بحث آنها را به اين جملهء مختصر مىكشاند :\r\nمبدأ با شعور و حكيم ، يا مبدأ لا شعور و هر دم بيل .\r\nجواب اين اشكال اين است كه : صفات ذات از نظر حكايت از مبدأ كمالى كه در موصوف منشأ آثار است به كمال قوت لغوى و مفهومى خود باقى است ، جملهء \" خدا دانا است \" با جملهء \" سقراط دانا است \" از نظر مفهوم حكايت معنى كلى هيچ تفاوت ندارند ، اختلاف در نحوهء تحقق علم است در ذات الهى و تحقق علم مثلا در سقراط و فهم اين حقيقت نسبت به خدا از گنجايش عقل بشرى بيرون است كه امام در جواب مىفرمايد : نحوهء اتصاف به مبدأ صفات منحصرا در مخلوق قابل تصور است نه در خالق و براى نمونه مىتوان گفت كه مثلا نور ظاهر است و ظاهركننده ، و اين دو صفت در نور از يك مبدأ متحد با هم و متحد با ذات نور به معنى عمومى آن اتخاذ مى شوند ، اتحاد مبدأ اين دو صفت و اتحاد آن با ذات منافات ندارد كه اين جمله مفهوم باشد نور ظاهر و ظاهركننده ، و هيچ سبب ابهام جمله و الغاى معناى\r\n\r\n","description":"","footnote":"","page_name":" 590 ","page_number":590},
  {"content":"\r\n\r\nآن نمىشود و به اصطلاح علمى در اين مورد مىگويند : اشاعره خلط مصداق با مفهوم كردند و از اين خلط گرفتار خبط اعتقاد به صفات زائده بر ذات و تعدد قدماء شده‌اند . اراده در بشر طبق تحقيقى كه در شرح خبر \" جنود عقل و جهل \" گذشت يك فعل اختيارى درونى است و به عبارت ساده : چنگ انداختن روح است به كارى كه انجام مىدهد بوسيلهء ابزار تن ، پس از مقدمات آن كه تصور شود ، و سنجش عمل و امكانات تحقق آن است ، و بنا بر اين اراده در درون انسان است و بوسيلهء حركت اندام تن به عمل اثر مىكند ولى ارادهء حق همان توجه ايجادى او است به خلق چيزى و اين توجه ايجادى به اعتبار نسبت به خدا ارادهء او است و به اعتبار نسبت او به خلق مشيت او است و چنانچه از اين اخبار فهم شود حقيقت اراده و مشيت يكى است . ضد در اصطلاح به هر يك از دو امر وجودى غير قابل اجتماع با يك ديگر گفته شود مانند سپيدى و سياهى و در برابر تخالف تضاد تخالف عدم و ملكه و تناقض و نفى و اثبات هم هست و بسيارى از اين مثالها كه مرحوم كلينى در اين كليات باب صفات ذات صفات فعل آورده بر ضدّين تطبيق نشوند ، مثلا تقابل جهل و علم ، عجز و قدرت ، موت و حيات ، تقابل عدم و ملكه است نه تقابل دو ضد و ظاهر كلمهء \" ضد \" در اينجا به مفهوم لغوى و به معنى صرف مخالف استعمال شده است . اسم كه به معنى داغ نهادن يا از فراز گرفتن است عبارت از نشانه و نشان دهنده چيزى است كه آن را مسمى يا نامدار مىخوانند و اسم ، لفظى باشد و كونى ، در اينجا به يك اسم كونى مطلق اشاره شده است و از آن به مقام فعليه مطلقه يا وجود منبسط و فيض كلى حق تعبير كنند .\r\nاجزاء اربعه و اركان دوازده‌گانه و اسماء سيصد و شصت شماره به حساب چهار فصل و دوازده ماه و سيصد و شصت روز يا سيصد و شصت مدار\r\n\r\n","description":"","footnote":"","page_name":" 591 ","page_number":591},
  {"content":"\r\n\r\nدرجه تنظيم شده است . ديدن ذات كه مورد پرسش است مقصود ديدن به چشم نيست بلكه توجه به خود است و خود را در خاطر آوردن ، انسان با آنكه به علم وجدانى خود را درك مىكند ولى همه وقت به خود توجه ندارد و بسا خود را ناديده گرفته و بلكه فراموش مىكند و اگر بخواهد به خود متوجه شود بايد التفاتى در خود پديد آورد و خود را دريابد و بعبارت ديگر خود را ببيند ، و اين موضوع بر اثر پيشامدى است كه براى او رخ مىدهد و باعث اين توجه مىشود ، نسبت به خداوند موضوع آفرينش جهان بمانند اين پيش آمد است و منظور سائل اين است كه خدا در حاق ذات خود و پيش از پديدهء آفرينش مثلا توجهى به خود نداشته و خود را دريافت نمىكرده است .\r\nامام در پاسخ مىفرمايد : وجدان خداوند مر ذات خود را مانند وجدان بشر نسبت به خويش نيست كه غفلت و فراموشى در آن راه داشته باشد بلكه ذات خدا هميشه خود را دريافته دارد و پديدهء توجه و التفات در او زمينه و امكانى ندارد و بدان نيازى ندارد .\r\nو منظور از شنيدن خدا مر ذات خود را تحقق آواز و قرع سمع نيست بلكه اين خود سؤال از كروى و انديشه‌اى است كه انسانى هنگام توجه به انجام كارى در خود درك مىكند و به تعبير ديگر آن را حديث نفس مىگويند و برخى هم كلام نفسى را بدان تفسير كردند و گاهى اين حال بر انسان به وضعى مىكشد كه به زبان هم با خود سخن مىگويد ، مقصد سائل اين است كه خدا پيش از آفرينش خلق معرض چنين حالى كه از آن به مشورت با خود و حديث نفس تعبير مىشود قرار گرفته و در مقدمهء ايجاد عالم انديشه‌اى داشته و با خود مشورتى كرده است يا نه ؟ مىفرمايد : خير ، خدا در آفرينش و فعاليت خود نيازى به اين وضع ندارد و بلكه براى او روا نيست و نيروى او بدون اين مقدمه نافذ و مجرى است و همين موضوع در حديث دوم باب اراده\r\n\r\n","description":"","footnote":"","page_name":" 592 ","page_number":592},
  {"content":"\r\n\r\nبه خوبى روشن شده است ، در آنجا فرمود كه اراده‌اش همان فعل است و لا غير ، و براى آفريدن هر چيزى مىگويد : باش و مىباشد .\r\nباز مىفرمايد : خدا از نظر ذات خود به هيچ نامگذارى نياز ندارد ، نامگذارى براى ديگران است و مقصود از اين نام هم تلفظ نيست بلكه جلوه‌اى است كه در ذات خدا از نظر آفرينش آشكار مىشود ، يعنى نشانه‌اى كه از آن عيان مىگردد و وسيلهء اين است كه مخلوق ، خدا را بدان بخواند ، اين دعا صرف تلفظ نيست بلكه ربطى است كه از آفرينش در مخلوق پديد مىشود و همان نياز ذاتى ممكن به واجب است كه از آن به دعاى تكوينى تعبير مىشود يعنى در خواست فيض كه در خميرهء ممكنات وجود دارد و همان وسيلهء شناختن خدا است و مظهر اول آن علوّ و بزرگوارى حق است كه فيض وجود داده است و دست نياز ممكن را به درگاه خود هميشه دراز دارد .\r\nمىفرمايد : حقيقت ذات او خدا است اللَّه و على و عظيم نخست جلوه و ظهور او است در عالم موجودات . از اين خبر هم استفاده مىشود كه نامهاى الهى جلوه‌هاى او است در موجودات از جهات مختلفه كه از هر جهتى به عنوانى جلوه دارد و از آن به لفظى تعبير مىشود ، جلوهء اصل آفرينش على و عظيم است ، جلوهء نوازش حق رحمان و رحيم و رؤوف است ، جلوهء قهرش جبار و قهار و . . و . . اسماء خدا جلوه‌هاى او باشند كه پرتوى در خرد بشر بتابند و به اعتبار تعلق آنها به خرد انسانى حد و نهايت و غايت به آنها اطلاق شود ، حد هر موجودى آنجا است كه با موجود ديگرى پيوست شود ، جلوه‌هاى فعل و صنعت خدا كه آفرينش او است در كالبد ممكنات نهايت يابد ، پيوست پرتو ايجاد در آنجا مرزبندى شود و گفته شود : وجود انسان ، وجود درخت ، وجود فرشته ، وجود زمين ، وجود آسمان و . . جلوه‌هاى صفات حق كه مبدأ جلوه‌هاى فعل است در سطح تعقل مرزبندى شوند و گفته شود : علم خدا ،\r\n\r\n","description":"","footnote":"","page_name":" 593 ","page_number":593},
  {"content":"\r\n\r\nقدرت خدا و حيات خدا ، به اين نظر مقام اسماء از ذات ممتاز گردد و همان اسم جامع خدا هم كه اللَّه است از مقام ذات ممتاز شود و حقيقت حق جز همهء اينها باشد . دلالت الفاظ بر معانى به عقيدهء جمعى از دانشمندان دلالت طبعى و ذاتى است و حروف و كلمات از اين نظر داراى خواص فردى و تركيبى فراوانند كه پايهء علم اعداد و جفر است و در نظر صاحبان اين علوم حروف و كلمات تحليل و تجزيه فراوان و عميقى دارند و اين تحليل و تجزيه از نظر زبر و بينات و عدد ابجدى و عددبندىهاى ديگر مبدأ تحصيل اخبار و كشف حقايقى است در نظر علماى جفر و منشأ آثار و پيدايش مطالبى است از نظر علماى علم اعداد .\r\nاگر اين اصل درست باشد ، تفسير حروف \" بسم اللَّه \" بر آن مبتنى است و اين معانى در طبع مفرد اين حروف نيست ولى از طبع آنها در حال اين تركيب مخصوص پديد آيد .\r\nو اگر گوئيم دلالت الفاظ بر معانى به وضع است چون وضع اين جمله \"  بِسْمِ اللَّهِ الرَّحْمنِ الرَّحِيمِ  \" از طرف خدا است كه ضمن قرآن مجيد افاده شده است ممكن است براى حروف آن در حال اين تركيب مخصوص اين معانى منظور شده باشد ، و در اين صورت دلالت اين جمله بر آنها يك نحوه دلالت التزامى مىشود و خود اين حديث و امثال آن دليل بر اين وضع و دلالت محسوب مىشود . مجلسى عليه الرحمه نظر داده است كه از اين خبر عبارتى افتاده زيرا اين خبر را از برقى روايت كرده و روايت برقى در محاسن چنين است كه سؤال شد از معنى قول خدا : «  الرَّحْمنُ عَلَى الْعَرْشِ اسْتَوى  » در جواب فرمود : « استوى على ما دقّ و جلّ » طبرسى هم در احتجاج به همين لفظ نقل كرده است ( از پاورقى چاپ تهران نقل و ترجمه شد ) .\r\n\r\n","description":"","footnote":"","page_name":" 594 ","page_number":594},
  {"content":"\r\n\r\nدر بعضى از اخبار \" صمد \" را تفسير كرده است به \" مالا جوف له \" معلوم مىشود اين خبر در نظر مرحوم كلينى مصنف كتاب معتبر بوده است و از نظر سند و صحت آن ترديدى نداشته ولى مضمون و معناى آن را تشخيص نداده است .\r\nو در اينجا توجه به دو نكته بجا است :\r\n1 - معلوم مىشود مرحوم كلينى اين كتاب را به عنوان عقائد و مختارات خود جمع آورى كرده و اخبارى كه مخالف با عقيدهء او بوده و يا مقصود از آنها بر او مشتبه بوده در كتاب درج نمىكرده ، زيرا در اينجا اعتراف دارد كه اخبارى به اين مضمون هست ولى نامفهوم است و از اين اخبار در كتاب خود نقل نكرده است .\r\n2 - تعبير \" مالا جوف له \" آنچه ميان تهى نيست ، با توحيد مخالفت ندارد و دليل بر جسم بودن و مستلزم تشبيه نيست بلكه اين تعبير دلالت بر يك مقام عالى از تنزيه و عظمت و جلال خدا دارد ، براى آنكه كلمهء ( مجوف ) و تو خالى در موارد بسيارى استعمال مىشود و در هر جا به مناسبت ، مفهوم خاصى دارد ، مثلا يك سنگ يا چوب يا فرض كن مطلق جسم مجوف و تو خالى ، معنى تهى بودن درون آن جسم را مىدهد .\r\nيك كلام و جملهء تو خالى : در اينجا معنى مىدهد كه مفهوم درستى ندارد و معناى خوبى نمىدهد .\r\nيك كلمهء مجوف و تو خالى : يعنى عقل درستى ندارد .\r\nكلمهء اجوف : يعنى حرف وسط آن ، حرف علّه است .\r\nچنانچه مجوف و تو خالى در هر موردى به مناسبت مفهومى دارد وقتى در مقام نفى آمد و كلمهء \" ما \" نافيه بر سر آن در آمد ، باز در هر موردى به مناسبت بر معناى مخصوصى منطبق مىشود .\r\nجوف : تهى بودن است و در هر چيز به وصفى تطبيق مىكند و از نظر\r\n\r\n","description":"","footnote":"","page_name":" 595 ","page_number":595},
  {"content":"\r\n\r\nتحقيق همهء موجودات امكانى مجوف و ميان تهى هستند زيرا در ماده و ماهيت خود از هستى و وجود تهى و خالى هستند ، زمينهء امكان جز يك فرض تهى از حقيقت و هستى نيست و وجود و هستى غير مجوف و باصطلاح بىرخنه منحصر به همان واجب الوجود است كه هستى او از سرچشمهء خودش مىجوشد و به نظر من اين تعبير از \" صمد \" به \" مالا جوف له \" بسيار شيوا و پر معنى و لايق به مقام ذات خدا است و اين كلمه نسبت به موارد استعمال خود يك نحو كنايه‌اى است . در اين حديث سائل دو مطلب را طرح كرده است كه امام پاسخ صريح به هيچ كدام نداده ، يكى را به كلى مسكوت گذارده و پاسخ ديگرى را بطور كنايه داده است :\r\nاولا هوا چگونه به خدا احاطه مىكند ؟ خدا از عرش به آسمان اول پائين مىآيد ؟\r\nدر برابر سؤال اول جوابى ذكر نشده است و شايد علتش اين باشد كه ورود در بحث مكان و هوا از نظر فلسفى و طبيعى در خور فهم سائل و يا مردم ديگرى كه به ناچار كم و بيش از اين گونه سؤال و جواب‌ها مطلع مىشدند نبوده ، زيرا اين دو موضوع از مسائل بغرنج فلسفه و فيزيك است كه در آن روز خود فلاسفه تازه كار اسلام هم در فهم حقيقت مكان و فرضيهء آن گيج بودند و هوا از نظر تحليل و تجزيه فيزيكى و شيمى هنوز به كلى زير پرده بود و كسى از آن اطلاعى نداشت ، در اين صورت هر گونه تحقيقى براى مردم قابل فهم نبود و جواب اجمالى هم بسا شبههء آنها را تقويت مىكرد .\r\nو نسبت به جواب سؤال از خبر نزول حق از عرش به آسمان اول شايد مورد تقيه بوده است و خصوص اينكه در ضمن نامهء اين سؤال شده و جواب نامه در معرض خطر افتادن به دست دشمن و كشف اسرار است و بعلاوه بسا نامه‌نگاريها خود به منظور جاسوسى انجام مىشود اين است كه امام به طور\r\n\r\n","description":"","footnote":"","page_name":" 596 ","page_number":596},
  {"content":"\r\n\r\nكنايه جواب داده و فرموده : خدا را مكان نيست و در همه جا هست و عرش و آسمان نسبت به او يكى است و موضوع نزول و صعود در بارهء او معنى ندارد و همه چيز و همه جا در برابر او يكسان است . مرحوم مجلسى عليه الرحمة گفته است : استواء به چند معنى آمده است :\r\n1 - استقرار و تمكن بر چيزى .\r\n2 - آهنگ و رو كردن به چيزى .\r\n3 - استيلاء بر چيزى ، شاعر عرب گفته است :\r\n قد استوى بشر على العراق * من غير سيف و دم مهراق \r\nيعنى : بشر بر عراق مستولى شد ، بىشمشير و ريختن خون .\r\n4 - اعتدال و برابرى .\r\n5 - يك نسبت داشتن .\r\nاز اين چند معنى ، اول بر خدا محال است چون با براهين عقل و نقل ثابت شده است كه محال است خدا در مكان باشد ، بعضى مفسرين ( استوى ) را به معنى دوم تفسير كردند و گفتند : مقصود آيه اين است كه خدا متوجه به خلق خود است و قصد آنها را دارد . و از ابو العباس احمد بن يحيى از معنى آن پرسيدند ، گفت : استواء به معنى اقبال است . از فراء و زجاج هم در تفسير \"  ثُمَّ اسْتَوى إِلَى السَّماءِ  \" همين معنى نقل شده است ولى بيشتر مفسران آن را به معنى سوم تفسير كرده‌اند و گفته‌اند : مقصود اين است كه خدا بر عرش مستولى است و ملك و تدبيرش از آن او است . زمخشرى گفته است :\r\nچون برقرار شدن بر تخت كه سرير سلطنت است حاصل نشود جز به سلطنت ، آن را كنايه از ملك و سلطنت دانسته‌اند زيرا اين تعبير صريح‌تر و گوياتر است از اينكه گفته شود : فلانى ملك است ، و اين موضوع را كنايه از ملك آورده‌اند و گفتند : \" استوى فلان على السرير \" و مقصودشان اين است\r\n\r\n","description":"","footnote":"","page_name":" 597 ","page_number":597},
  {"content":"\r\n\r\nكه سلطنت يافت و اگر چه بر تخت هم ننشيند ، مثل اينكه مىگوئى : دست فلان كس باز است ، يا دست فلان بسته است ، يعنى جواد است يا بخيل است ، و فرقى ميان اين دو تعبير نيست از نظر معنى و اگر كسى به دست خود هم عطا ندهد و يا اينكه دست هم نداشته باشد ولى جواد باشد در بارهء او مى توان گفت : دست باز است زيرا نزد عرب معنى آن اين است كه جواد است .\r\nانتهى .\r\nو ممكن است معنى چهارم مقصود باشد ، يعنى خدا معتدل است ، و اين كنايه از اين است كه از هيچ جهت نقصى در او نيست و بنا بر اين جملهء ( على العرش ) حاليه است ، ولى ظاهر از اخبار همان معنى پنجم است كه خداوند نسبت به همهء موجودات يك نسبت دارد و قرب و بعدى در او متصور نيست و به همين مناسبت استواء را نسبت به وصف رحمانيت او داده است كه به اين صفت ايجاد و بخشش مطلق دارد و نسبت به همهء موجودات افاضه مى نمايد چنانچه شاعر مىگويد :\r\n اى كريمى كه از خزانهء غيب * گبر و ترسا وظيفه خور دارى \r\nاستدلال ابو شاكر بر اساس يك قاعدهء ادبيات عربى است و آن اين است كه : هر گاه لفظى در جمله تكرار شود اگر معرفه باشد و مثلا الف و لام داشته باشد مقصود از دومى همان معناى مقصود از اولى است مثلا گويد : \" رأيت الرجل فأكرمت الرجل \" مردى را ديدم و او را احترام كردم ، مورد احترام همان مردى است كه ديده و همچنين است اگر اولى نكره آيد و دوم معرفه به الف و لام چنانچه فرمايد : «   كَما أَرْسَلْنا إِلى فِرْعَوْنَ رَسُولًا فَعَصى فِرْعَوْنُ الرَّسُولَ   » به فرعون رسولى گسيل داشتيم و وى آن رسول را نافرمانى كرد ولى اگر اين يك لفظ در هر دو مورد نكره و با تنوين باشد ، مقصود از دومى غير از مقصود از اولى است مثلا رأيت رجلا و أكرمت رجلا دلالت دارد كه مورد اكرام غير از مورد رؤيت است و دليلش اين است كه عدول از\r\n\r\n","description":"","footnote":"","page_name":" 598 ","page_number":598},
  {"content":"\r\n\r\nضمير كه هم مختصر و هم دلالتش به مقصود واحد روشن‌تر است به اعادهء لفظ مىفهماند كه مقصود ، مرد ديگر است و الّا بايد به جاى \" و أكرمت رجلا \" بگويد و أكرمته .\r\nمضمون آيه اين است كه او است كسى كه در آسمان إله است و در زمين إله است و چون إله به لفظ نكره تكرار شده دليل است كه مؤثر در آسمان غير از مؤثر در زمين است و آن طبيعت آنها است و اين معنى بر آن تقدير است كه \"  فِي الْأَرْضِ إِلهٌ  \" جملهء مستقلى باشد و عطف به جملهء \"  هُوَ الَّذِي فِي السَّماءِ إِلهٌ  \" باشد و چنين معنى دهد كه او است كه در آسمان إله است و در زمين هم الهى موجود است و اگر \" في الأرض \" متعلق به إله باشد و جملهء تمامى نباشد و هر دو جزء صلهء الذى محسوب شود ، اين معناى مقصود ابو شاكر را نمىدهد .\r\nامام در جواب او مىفرمايد : اين آيه در مقام بسط معبوديت خدا است و في الارض هم جزء صلهء الذى است و معنايش اين است كه همان خداى واحد است كه در آسمان پرستيده شود و در زمين هم پرستيده شود . عرش در لغت و عرف به معنى سازمان بلند است . عرش عرشا : ساختمانى از چوب برپا كرد . عريش به معناى سايبان است .\r\nعرش الكرم : درخت مو را بر روى چوب برافراشت ، عرش به معنى تخت آمده است و به همين معنى در قرآن مجيد به كار رفته در داستان بلقيس فرمايد :  « أَيُّكُمْ يَأْتِينِي بِعَرْشِها »  كدام شما تخت او را مىآورد ،  « أَ هكَذا عَرْشُكِ »  آيا تخت تو همچنين است ؟ عرش : ركن و قوام چيزى را گويند ، سقف خانه و رئيس قوم را هم عرش گويند .\r\nعرش : در زبان فلسفهء قديم ، عرش بر چرخ دهم كه همهء عالم جسمانى را در درون خود دارد به كار رفته است كه آن را فلك الافلاك و فلك اطلس و محدد جهات خوانند .\r\n\r\n","description":"","footnote":"","page_name":" 599 ","page_number":599},
  {"content":"\r\n\r\nعرش : در زبان شرع همان احاطهء علمى و ايجادى خدا است به موجودات و رمز پيدايش و پايش همهء ممكنات است كه وابسته به نيروى حق است و در قبضهء او است و به اين اعتبار مىفرمايد : خدا حامل آسمانها و زمين و هر چه در آنها است مىباشد ، حاملان عرش مراكز ثابت فيض دانش خدايند .\r\n«  وَ يَحْمِلُ عَرْشَ رَبِّكَ فَوْقَهُمْ يَوْمَئِذٍ ثَمانِيَةٌ  » : جمله‌اى است كه به طور كنايه استعمال شده است براى بيان ظهور عظمت خدا در روز قيامت چون تخت را چهار تن بر دوش كشند و اين مظهر بزرگوارى است و اگر هشت‌تن بر دوش كشند نهايت اظهار عظمت است براى اظهار عظمت گارى هشت اسب به كار مىبرند در كنايه وجود و تحقق معانى تحت لفظ شرط نيست و مقصود از اين جمله همين است كه : روز قيامت عظمت خدا دو چندان بر خلق عيان شود . اگر كرسيه منصوب قرائت شود و مفعول وسع باشد و السموات فاعل باشد معنى مىدهد كه سماوات و ارض كرسى را در خود گيرند ، و اگر كرسى مرفوع باشد معنى دوم را مىدهد ، مجلسى در ( مرآة ) گويد : احتمال مىرود سؤال زراره از قرائت اهل بيت باشد و گويا هر دو قرائت شده است و كلمهء و العرش در ذيل حديث بايد عطف به ( الكرسى ) باشد و باز هم عبارت سنگين و مبهم است و به همين مناسبت مجلسى در حاشيهء اينجا گفته است كه : در توحيد صدوق عبارت چنين است :\r\n« يا فضيل السموات و الأرض و كل شىء في الكرسى » و قسمت اخير هم در آن موجود نيست . كرسى در لغت : تخت ، آنچه بر آن نشينند ، جمع :\r\nكراسى و كراس ، كرسى الاسقف : مركز اقامت او ، كرسى الملك : عرش او ، كرسى نيز به معنى علم و دانش است ، گويند : از اهل كرسى است يعنى از اهل علم ، گويند : براى اين ديوار كرسى نهيد يعنى چيزى كه او را محكم\r\n\r\n","description":"","footnote":"","page_name":" 600 ","page_number":600},
  {"content":"\r\n\r\nكند و نگه دارد ، ستون و شمعك . الكراسى : علماء و دانشمندان . مكرس :\r\nگلوبندى است كه دانه‌هايش در دو رشته باشد جدا و بوسيلهء مهر بزرگى به هم متصل شوند - المنجد .\r\nاز نظر بررسى لغت كرسى هم به همان معانى عرش است و از نظر لغوى چندان فاصله‌اى ميان آنها نيست و نمىتوان گفت از نظر تعبيرات قرآن و حديث دو معناى مختلف داشته باشند و مىتوان از ذيل روايت چهارم كلمهء عرش را عطف تفسيرى همان كرسى دانست و مقصود شرعى از آنها را يكى شمرد ، در بعضى اخبار عرش را محيط به كرسى دانسته و كرسى را در درون آن معرفى كرده است ولى مىتوان در صحت اين گونه اخبار ترديد داشت . مجلسى عليه الرحمه گويد : مراد از چهار كس از ما است :\r\nمحمد و على و حسن و حسين ( ع ) است و چهار ديگر نوح و ابراهيم و موسى و عيسى ( ع ) هستند . طبق خبرى كه رسيده و امامان ديگر در ضمن حسين ( ع ) باشند ، چون از پشت او هستند و گفته‌اند : چهار ديگر سلمان و ابو ذر و مقداد و عمارند ، و قول اول اصوب است براى اينكه از امام كاظم ( ع ) روايت شده است كه : « چون روز قيامت شود حاملان عرش هشت كس باشند ، چهار از اولين باشند كه نوح و ابراهيم و موسى و عيسى است و چهار كس از آخرين كه محمد و على و حسن و حسين باشند » . بعضى به اين حديث استدلال كرده‌اند براى اثبات ( عالم ذر ) و گفته‌اند : مخلوقات پيش از وجود در اين عالم وجودى يافتند در صورت ذره و از آنها تعهداتى گرفته شده است نسبت به توحيد و ولايت ولى ، حق اين است كه التزام به وجود مستقلى عاقلى پيش از اين وجود يك نحو تناسخى است كه بطلان آن از عقل و نقل ثابت شده است ، و منظور اين گونه احاديث\r\n\r\n","description":"","footnote":"","page_name":" 601 ","page_number":601},
  {"content":"\r\n\r\nبيان اقتضاء فطرت آفرينش و ايجاد است زيرا طبع هر موجود ممكن اعتراف به خالق است و طبع هر مكلف عاقل پيروى از رهبر حقى است كه او را به كمال مقصود برساند و اين اقتضاء و غريزهء فطرت آفرينش و فطرت عقل و شعور به اين بيان در اخبار وارد شده است و مرحوم كلينى هم توجهى به موضوع عالم ذر نداشته و از اين حديث عالم ذر استفاده نكرده است و گر نه براى آن عنوان مستقلى و باب جدائى قرار مىداد . 1 - روح : در مطلق ماده و خصوص وجود انسان رازى است سربسته و حقيقى است در بسته ، روح به مفهوم عام خود همان نيروى حركت ماده است و هميشه در جنبش است و چه خوش تعبيرى در روايت اول فرموده است كه : روح چون باد در جنبش است ، كيمياگران قديم كه مدعى بودند فلزات را با نيروى فن تبديل به طلا مىكنند معتقد بودند كه نيروئى در اين ميان هست به نام اكسير كه در مزاج هر عنصرى تأثير مىكند و او را بدل به طلا مىسازد و از آن به روح تعبير كردند .\r\nروح اتم ، روح الكتريسته ، روح گياه ، روح حيوان ، روح انسان ، همهء اين تعبيرات در مقام خود درست است و از نظر خداشناسى بايد گفت : روح همان رابطهء ممكن است با واجب و به كلمهء جامع روح هستى تعبير مىشود ، پس روح از آن خدا است و از او است و آن را در آدم دميده ، روح انسانى چيست و چند تا است ؟ از غامض ترين مسائل فلسفه است ، روح انسانى مجرد است يا مادى ؟ حكماء معتقدند روح معنوى انسان كه از آن به ( نفس ناطقه ) تعبير مىشود از عالم تجرد است و تجرد نسبى دارد يعنى در ذات خود ماده ندارد ولى در كار خود نياز به تن دارد و ميان آنها معروف است كه از تن بر آيد ولى روحانى باشد و تا هميشه بپايد ، دليل قاطع براى تجرد روح ندارند و اصول علمى امروزه تاكنون نتوانسته در اينجا رخنه‌اى كند ولى مضمون حديث اين است كه روح انسان و همان روحى هم كه خدا به خود اختصاص\r\n\r\n","description":"","footnote":"","page_name":" 602 ","page_number":602},
  {"content":"\r\n\r\nداده و در آدم دميده است مادى است ، چون مىفرمايد : از جنس باد است ، باد به مفهوم هواى متحرك و مادهء بخارى در اعماق خود تا برسد به تشعشعات اتم ، همه مادى هستند .\r\n2 - خدا آدم را به صورت او آفريد ، يعنى به نقشه‌اى كه لائق مقام آدميت بود ، يعنى در بهترين نقشه و زيباترين كالبد و اندام ، و در حديث حضرت رضا ( ع ) اين روايت چنين توجيه شده است ، حسين بن خالد گويد :\r\nبه امام رضا ( ع ) گفتم : يا بن رسول اللَّه مردم روايت كنند كه رسول خدا ( ص ) فرمود : خدا آدم را به صورت خود آفريده است ، فرمود : خدا آنها را بكشد ! اول حديث را انداختند ، رسول خدا ( ص ) به دو مرد گذشت كه به هم دشنام مىدادند ، شنيد يكى از آنها به رفيقش مىگويد : خدا رويت را زشت كند و روى هر كه به تو شباهت برد ، رسول خدا ( ص ) فرمود : اى بندهء خدا ، به برادرت چنين مگو ، زيرا خداى عز و جل آدم را به صورت او آفريده است . ذعلب كه يمانى توصيف شده است يكى از دانشمندان و سخنرانان بنام معاصر على ( ع ) بوده است و مغز پر غرور علمى داشته ، در اينجا او را خطيبى شيوا و زبان آور و پر دل توصيف كرده ولى در روايت امالى صدوق اضافه‌اى دارد كه غرور علمى او را روشن مىكند ، و در آنجا مىگويد :\r\nعلى ( ع ) به منبر بر آمد و فرمود :\r\n« سلونى قبل أن تفقدونى »\r\nذعلب حضور داشت و گفت : پسر ابى طالب بر جايگاه بلند و دشوارى قدم نهاده و من پرسشى بر او عرضه كنم كه او را شرمنده سازم و سپس اين پرسش را طرح كرد .\r\nاز بيانات على ( ع ) هم به خوبى هويدا است كه براى مرد تيزهوش و متفكر صحبت كرده است ، عباراتى و مضامينى در اين خطبهء جوابيه درج است كه دانشمندان بزرگى را گيج كرده و اكنون نمونه‌هائى از نظر آنان را نقل مىكنيم و سپس به تحليل و تجزيهء خطبه مىپردازيم :\r\n\r\n","description":"","footnote":"","page_name":" 603 ","page_number":603},
  {"content":"\r\n\r\nمرحوم مجلسى ( ره ) گويد : و الابتداء أزله - ازليت او پيش از ابتداء است ، يعنى داراى يك ازليتى است كه با ابتداء جمع نشود و با آن منافات دارد ، هر گونه ابتدائى براى او تصور شود مؤخر باشد ، چون ازليت او پيش از آن است يا مقصود اين است كه ازليت او سابقهء عليت دارد به هر ابتدائى .\r\nبتشعيره المشاعر - يعنى به ايجاد مشاعر و افاضهء وجود آنها و به وجود امكانى آنها دانسته شود كه اينها مخلوقند و براى او موجب كمال نباشند و مناط علم ذاتى او نتوانند بود و از اين رو خدا را مشاعرى نيست يا اينكه بوسيلهء افاضهء مشاعر به ما درك كرديم كه نياز بدانها داريم و قضاوت كرديم كه خدا از آنها منزه است چون احتياج او به چيزى در كمال خود محال است و يا اينكه عقل ما حكم مىكند كه خالق و مخلوق در صفات از هم جدا هستند .\r\nابن ميثم در شرح نهج ، موضوع را چنين تقرير كرده است :\r\nاگر خدا مشاعر داشته باشد يا از غير دارد و آن محال است و يا از خود دارد و آن هم نيز محال است براى اينكه اگر اين مشاعر مكمل الوهيت او باشند و براى تكميل خود به وجود آورده مستلزم نقص او است و اين محال است و اگر براى او كمال نباشند ، زيادى آن نقص باشد و باز محال گردد .\r\nبعضى از افاضل به او اعتراض كرده‌اند از چند راه :\r\n1 - نقض به علم و قدرت و صفات كمال ديگر .\r\n2 - به حل دليل او : گفته است ما شق سومى اظهار مىداريم و مى گوئيم : مشاعر او عين ذات او است .\r\n3 - اگر اين دليل درست باشد دليل جدائى است و مضمون كلام على ( ع ) نيست .\r\nدر وافى گويد : بتشعيره المشاعر عرف انه لا مشعر له .\r\n\r\n","description":"","footnote":"","page_name":" 604 ","page_number":604},
  {"content":"\r\n\r\nبوسيلهء تشعير مشاعر دانسته شده كه خدا از آن منزه است زيرا خداى عز و جل به وسيلهء آنها فهمانده است كه مشاعر احتياج به مشعر آفرينى دارند كه آن را مشعر سازد ، اگر خداى عز و جل مشعر داشت بايد مشعر آفرين داشته باشد ، زيرا خودش نمىتواند براى خودش مشعر آفريند و بايد در ذات خود محتاج باشد ، و بدان كه افاضهء هر كمالى از طرف خدا به عبادش دليل بر اين است كه خودش بر وجه اتم و اكمل داراى آن است بدون نقص ، اما دلالت آنها بر اتصاف خدا به آنها اين است كه هر كه چيزى را ندارد بر ديگرى نتواند داد و اما دلالتش بر اينكه وجود آن در خدا بىنقص است چون نقصان دليل احتياج است و منافى با مقام ربوبيت و واجب الوجودى است و همين طور كه ما از اينكه خدا علم و قدرت و ادراكمان عطا كرده استدلال كنيم كه خودش متصف به آنها است همين طور از تعلم بعد از جهل و كسب قدرت بعد از ضعف و از ادراك محسوسات به كمك مشاعر و احتياج ما بدانها در اين باره استدلال كنيم كه خداى عز و جل در علم و قدرت و ادراكش از تعلم و كسب و مشاعر بىنياز است بلكه از هر صفت زائد بر ذات مطلقا ، زيرا اين صفات براى ما از ديگرى بوجود آيد و اگر خدا هم به همان وضع بدانها متصف گردد او هم چون ما محتاج ديگرى باشد . و در ساير عبارات اين خطبه هم چون تجهيز جواهر و مضاده و مبائنه همين طور گوئيم .\r\nدر شرح ملا صدرا گويد : در حديث سابق دانستى كه معنى اينكه خدا كيفيت به كيف داده و أينيت به أين اين است كه ذات كيف و ذات أين را به جعل بسيط آفريده كه آن بالاترين اقسام جعل و ايجاد است و مقصود از تشعير مشاعر و تجهيز جواهر هم ابداع نفس مشاعر و انشاء عين جواهر است و اين جمله را براى آن گفته است تا برهانى تمام باشد بر اينكه خداى تعالى مشعرى ندارد و جوهر نيست براى آنكه مقرر شد كه يك طبيعت در ذات خود اجزائش علت و معلول هم نباشند ، مثلا گفته شود كه يك فرد از آتش\r\n\r\n","description":"","footnote":"","page_name":" 605 ","page_number":605},
  {"content":"\r\n\r\nعلت وجود فرد ديگر است ، زيرا علت بودن اين و معلول بودن آن يا بخاطر نفس آتش بودن است و اين مستلزم ترجيح بلا مرجح است چون ناريت در هر دو هست و بلكه مستلزم اين است كه هر كدام علت ديگرى باشند و معلول ديگرى بلكه چيزى علت ذات خود باشد و اين محال است و اگر علت بودن يكى براى ديگرى با ضميمهء خارجى باشد خلف لازم آيد چون فرض اين است كه خود ذات علت باشد و اكنون با ضميمه علت مىشود بلكه بايد همان ضميمه را علت تامه دانست چون شرطيت يا جزئيت نارى در آن دون نار ديگر باز ترجيح بلا مرجح است و اگر فرض كنيم معلوليت ديگرى بواسطهء ضميمه است همين اشكال در آنجا وارد است و از اينجا روشن شد كه جاعل چيزى نمىتواند بلكه محال است كه شريك مجعول خود باشد .\r\nدر تجزيه و شرح اين خطبه ، توجه به نكات زير لازم است :\r\nفصل تعريف ذات الهى :\r\n1 -  إِنَّ رَبِّي لَطِيفٌ  اللطافة : بيانى است از حاق ذات خدا كه به هيچ وجه قابل درك نيست چون هر لطيفى به واسطهء لطافت از درك حواس بر كنار است و خدا تا آنجا لطيف است كه خود لطافت او هم لطافت ديگر دارد و در اينجا اين تعبير مناسب است كه لطيف به قوهء - 2 - .\r\n2 - عظيم و كبير و جليل : در اين چند جمله مقام ظهور ذات را در صفات بيان كرده ، عظمت و بزرگوارى و جلالت مقام صفات الهى است و به جلالت ختم مىشود يعنى درك صفات الهى از نظر سلب نقائص امكان پذير است .\r\n3 - قبل كل شىء : بيان مقام ازليت مطلقه است كه آغازى و انجامى ندارد نه بطور مطلق و نه به نسبت با چيز ديگر .\r\n4 - شاء الاشياء : بيان مقام فاعليت مطلقهء خدا است .\r\n5 - في الاشياء كلها : ربط خدا با موجودات نه به بيرون است و نه\r\n\r\n","description":"","footnote":"","page_name":" 606 ","page_number":606},
  {"content":"\r\n\r\nدرون ، نه آميخته و نه بر كنار .\r\n6 - ظاهر لا بتأويل المباشرة : مقام ظهور و تجلى است .\r\n7 - ناء لا بمسافة : اندازه سنجى ميان حق و خلق ، بسيار نزديك است از نظر احاطهء ايجادى و بسيار دور است از نظر حاق هستى .\r\n8 - لطيف لا بتجسم : بيان نفوذ و تصرف حق در همهء موجودات كه از شئون مقام فعل است .\r\n9 - موجود لا بعد عدم : تعريفى از واجب الوجود .\r\n10 - فاعل لا باضطرار : بيان حدوث مطلق ممكنات است .\r\n11 - به مشعر آفرينى دانسته شود كه خود مشعرى ندارد : مشعر يعنى محل درك اشياء ، حواس ظاهره و حواس ادراكى باطنه همه را شامل است مشاعر را بايد از دو نظر سنجيد : وجود آنها و امتياز وجودى آنها كه آنها را به عنوان خاص خود از همديگر جدا مىكند و هم از موجودات ديگر و گفته مىشود چشم و گوش و بينى مثلا بررسى آنها از اين دو نظر دو مطلب را مى فهماند : از نظر مطالعهء وجود آنها فهم مىشود كه خالق آنها داراى علم و حكمت و قدرت است كه آنها را آفريده و بررسى امتياز آنها كه عبارت از فهم تشخص وجودى آنها است بر اساس اين است كه محدودند و عدمهائى بر گرد آنها درك مىشود تا تشخص آنها محرز شود ، اين دليل است كه خداى واجب الوجود از اين حدود عدميه مبرا است .\r\n12 - بتجهيره الجواهر : جوهر از نظر فلسفى يعنى موجود قائم به خود و مستقل در هستى چون يك آدم در برابر عرض كه وجودى است در غير خود چون سفيدى چهرهء يك آدم و ظاهرا مقصود از آن در اينجا عناصر است كه مبادى پيدايش موجودات ماديه هستند ، مثلا طبق تعبير حكماى يونان :\r\nآب ، خاك ، باد ، آتش - و امروزه عناصر بسيطهء ماده فراوان فهميده شده است - در هر عنصرى هم وجودى است و حدودى كه آن را مشخص كرده\r\n\r\n","description":"","footnote":"","page_name":" 607 ","page_number":607},
  {"content":"\r\n\r\nو عنصريت او از آن است و از حدود عدميه و امكان مآب و نيازمند به غير فهم شود كه آفرينندهء او جوهر نيست .\r\n13 - ضد آفرينى او دليل بىضدى او است : دو ضد يعنى دو موجودى كه در يك محل جمع نشوند چون سياهى و سفيدى از اين نظر ضدند كه وجود آنها محدود و مشروط به زمينهء خاصى است و اين ضديت دليل نقصان است و گواه است كه خدا از آن مبرا است ، و در دو قرين هم همين بيان جارى است زيرا كوچكى و محدودى وجود است كه فرصت مىدهد چيزى ديگر در كنار او قرار گيرد و قرين او شود .\r\n14 - نور و ظلمت را و . . و . . ضد هم ساخت : از اينجا وارد استدلال براى اثبات واجب الوجود شده است و دو تقرير :\r\nالف - وجود اضداد كه خود دليل بر آفرينندهء توانائى است .\r\nب - آميختن موجودات مخالف با هم و ايجاد يك مركب مؤتلف از عناصر مختلفه : حيوان و انسان و گياه تركيب شده ، در اينجا فرمولهاى متعدد و فراوان شيمى هر كدام دليلى به حساب است .\r\nج - جدا كردن موجودات بهم آميخته و تركيب شده ، يك انسان واريز مىشود روحش به جايى و تنش به جايى ، عنصر هوا به جايى و حرارت او به جايى ، و خاكش به جايى و آب و رطوبتش به جايى .\r\nدر اينجا فرمولهاى مختلف و تجزيه‌هاى شيميائى خود هر كدام دليل مستقلى محسوب است . 1 - او است يگانه ، نه از نظر شمارش : مجلسى عليه الرحمه گويد به اينكه براى او دومى از نوع خودش باشد يا اينكه مركب باشد ، اطلاق واحد بر او به حساب اين باشد كه واحد از نوع است مثلا : تدبر كنيد .\r\nمقصود اينكه اطلاق واحد بر خدا به حساب عدد نيست اين است كه واحد - يك - 1 - از نظر عدد كه موضوع علم حساب است حقيقتى جز\r\n\r\n","description":"","footnote":"","page_name":" 608 ","page_number":608},
  {"content":"\r\n\r\nصرف تصور ندارد زيرا موضوع علوم رياضى عبارت از مفهوماتى است كه وجود در ذهن دارد و نه در خارج و علم حساب يكى از علوم رياضى است و واحد عددى كه مىگوئيم 1 + 1 2 حقيقتى جز تصور ندارد و منطبق با ذات الهى نشود ، در اينجا اين معادله طرح مىشود كه خدا 1 جواب اين است كه هر گونه واحد به كلمهء يكم هم ترجمه مىشود و از اين نظر موضوع علم جبر است كه عدد به اضافه است و باز هم به خدا اطلاق نمىشود چون دومى ندارد .\r\n2 - هر كه خدا را وصف كند : وصف خدا شرح ذات او است به طورى كه در عقل بشر درآيد بدين صورت :\r\nالف - او را جسم دانند و يا صورت شمارند عقيدهء مجسمه و مشبهه .\r\nب - با تعريف منطقى و جنس و فصل ذات او را تشريح كنند : منسوب به بعضى از فلاسفه .\r\nج - براى او مبدأ صفات ثبوتيه ثابت كنند ، گويند با حيات است و علم و قدرت و . . و . . ، - عقيدهء اشاعره - توصيف به هر يك از روشهاى سه‌گانه موجب محدود شدن ذات الهى است يعنى ذات الهى مرزبندى مىشود ، در وجه اول به سطوح و خطوط و نقاط كه لازمهء شكل و صورت است و در وجه دوم به جنس و فصل و مميزات و در وجه سوم به شمارش ذات و صفات و بديهى است هر يك از اين مطالب در ذات حق يك رشته شماره بوجود آورد و او را وارد ممكنات سازد و از قدم و ازليت معزول نمايد . در ذيل اين حديث دوتا از صفات فعل را كه خالق و رب باشد ازلى شمرده و اين براى بيان آن است كه تحقق صفات فعل بر اساس مبادى ذاتى است كه عين ذات است و قديم است و حدوث حوادث در ذات حق تأثير و تغييرى پديد نكند و ذات الهى قبل از خلق و بعد از خلق و تدبير و پرورش موجودات يك نواخت است .\r\n\r\n","description":"","footnote":"","page_name":" 609 ","page_number":609},
  {"content":"\r\n\r\nزيرا هر روز در كار تازه‌اى است : اين جمله رد بر عقيدهء يهود است كه گويند : خداوند در ظرف شش روز عالم را چون ماشين خود كارى آفريد ، روز يك شنبه آفرينش را آغاز كرد و تا آخر روز جمعه به پايان رسانيد و از روز شنبه آفرينش قطع شد و خدا از كار عالم فراغت داشت و ديگر دست به كارى نزند ، خداوند در سورهء مائده اين عقيده را به سختى مورد انتقاد قرار داده و مىفرمايد : «  وَ قالَتِ الْيَهُودُ يَدُ اللَّهِ مَغْلُولَةٌ غُلَّتْ أَيْدِيهِمْ وَ لُعِنُوا بِما قالُوا بَلْ يَداهُ مَبْسُوطَتانِ  » يهود گفتند : خدا دست روى دست گذارده و بيكار است مانند كسى كه غل به هر دو دست دارد ، بسته باد دست خود آنها و لعن شوند بدان چه گفتند ، بلكه هر دو دست خدا گشوده است و اندر كار است ، فاعليت حق در دو زمينه ادامه دارد :\r\n1 - حفظ و نگهدارى جهان موجود و افاضهء بقاء : بدان كه اگر يك آن فيض هستى از طرف او به عالم نرسد يك باره در كام نيستى سقوط كند .\r\n2 - پديدش موجودات تازه و بىسابقه كه در صدر اين خطبهء مباركه بدان اشاره فرموده است و به وجه بليغى فعاليت مداوم حق را ستوده ، مى فرمايد : هر روز نقشه‌اى تازه آورده و از نيروى قدرت خويش ابتكارى اظهار نمايد . وجه ، همان سوى هر چيزى است كه با آن برابر شوند و سراسر قسمت جلوى بدن را وجه گويند ، و در عرف صورت را از آن فهميده‌اند براى اينكه معمولا در برخورد با آن روبرو شوند و روبرو شدن با خدا از نظر توجه به چيزى است كه خدا را بنمايد و مصداق كامل پيغمبر و امامان معصومند كه با گفتار و كردار نمايندهء خدايند . كلمهء \" مثانى \" اشاره است به دو آيه كه اين كلمه در آنها واقع است :\r\n1 - ( 87 سوره 15 ) : « و محققا ما به تو مثانى هفت‌گانه داديم\r\n\r\n","description":"","footnote":"","page_name":" 610 ","page_number":610},
  {"content":"\r\n\r\nبا قرآن بزرگ » مثانى جمع مثناة است يعنى دو ، دو ، يا جمع مثنية از ثناء به معنى ستايش ، صدوق ( ره ) گفته است : معنى گفتهء امام مائيم ، مثانى اين است كه مائيم كسانى كه پيغمبر ما را قرين قرآن نمود و دوم مستمسك معرفى كرد و سفارش نمود به تمسك به قرآن و ما ، و به امتش خبر داد كه از هم جدا نشويم تا سر حوض بر او وارد شويم .\r\n2 - ( 23 سوره 36 ) : « خدا بهترين حديث را نازل كرده ، كتابى است هماهنگ و هم نمونه ، بلرزد از آن دل كسانى كه از پروردگار خود بترسند » .\r\nمثانى در آيهء اول بر سورهء مباركهء حمد تطبيق شده و دليل آن را تعدد نزول آن دانسته‌اند كه يك بار در مكه نازل شده و يك بار در مدينه و اين تعبير امام كه « ما مثانى هستيم » با آيهء دوم مناسب‌تر است ، زيرا مثانى در آيهء سورهء زمر بر همهء قرآن تطبيق شده گرچه ممكن است مثانى در آيهء «  سَبْعاً مِنَ الْمَثانِي  » هم بر همهء قرآن اطلاق شده باشد و من تبعيضيه باشد ولى در آيهء سورهء زمر واضح‌تر است و از نظر مضمون آيه و آيهء پيش و آيهء بعد آن هم بسيار مناسب‌تر است ، و در توصيف قرآن به كلمهء مثانى گفته‌اند : به اعتبار اين است كه همهء سور و آياتش نمونهء هم هستند و هر كدام دوم ديگرى محسوبند و اين از نظر شركت همهء آنها است در اينكه معجزهء پيغمبرند و كلام خدا و به اين اعتبار كلمهء مثانى بر ائمه تطبيق مىشود زيرا همه ، نمونهء يك ديگرند و شريك در امامت و جانشينى از پيغمبر و هر كدام دومى اول خود مىباشند و به عبارت امروز هر كدام كپى ديگرى هستند . اسم از سمو به معنى بلندى يا از سمه به معنى نشانه است و چون ائمهء معصومين مردم را به خدا رهبرى كنند ، نشانه و معرف خدايند و به اين اعتبار اسماء تكوينى حقند و از نظر حسن عبادت و انجام روش شايسته و مقدور بشرى مظهر مقام ربوبيت حقند و وسيلهء ثبوت مقام بلند و لايق\r\n\r\n","description":"","footnote":"","page_name":" 611 ","page_number":611},
  {"content":"\r\n\r\nپرستش او هستند . حسن خلق ائمهء معصومين از چند جهت است :\r\n1 - از نظر گل آفرينش آنها كه از طينت عليين بوده است .\r\n2 - از نظر استعداد كمالات فوق العاده كه به آنها عطا شده است .\r\n3 - از نظر اخلاق عاليهء نفسانى چون مقام عصمت و علوّ همت و شجاعت .\r\nلسان ناطق : به اعتبار اين است كه بيان مقاصد خدا را مىنمايند چنانچه زبان بيان مقاصد قلبى را مىنمايد .\r\nباب اللَّه : آستانه و باب سلطان وسيلهء رسيدن به حضور او و درك مقاصد مربوط به او است و ائمه را باب اللَّه گويند به اعتبار اينكه هر كه مى خواهد خدا را بشناسد و او را بپرستد و به مقاصد عاليهء او نائل شود بايد به وسيلهء تمسك به تعليمات آنان باشد و پيغمبر هم فرمود : « من شهر دانشم و يا شهر حكمت و على در آن شهر است » .\r\nاز امام باقر ( ع ) در معنى باب اللَّه روايت شده است كه فرمود :\r\nمعناى آن اين است كه خدا خود نهان است و پيغمبر و اوصياء پس از وى را عيان كرده و هر چه از علم و حكمت كه مورد نياز مردم بوده به آن واگذارده است و چون پيغمبر علم و حكمت را از خدا دريافت ، فرمود : من شهر علم و حكمتم و على در آن است . خدا خضوع و كوچكى براى على را لازم كرده كه فرمود است ( 57 سوره 2 ) : « از در آيد و به سجده گرائيد و كلمهء تواضع بر زبان آريد تا گناهان شما را بيامرزيم و محققا براى نيكوكاران بيافزائيم » يعنى آنها كه در فضل باب و علوّ مقامش شك ندارند ، در جاى ديگر فرموده : «  وَ أْتُوا الْبُيُوتَ مِنْ أَبْوابِها  » از در خانه‌ها وارد شويد : مقصود ، امامان است كه خانه‌هاى علم و معادن آنند و آنان ابواب اللَّه و وسيله و داعيان به بهشت و دليلان آنند تا روز قيامت ، در روايت كفعمى است كه خزان اويند در\r\n\r\n","description":"","footnote":"","page_name":" 612 ","page_number":612},
  {"content":"\r\n\r\nآسمان و زمين ، يعنى خزان علم اويند در ميان اهل آسمان و زمين به هر كه خواهند بدهند و از هر كه خواهند دريغ كنند و ممكن است مقصود ، همه خيرات باشد ، چون همهء خيرات به توسط آنها به خلق مىرسد . . . . متحمل است مقصود از ميوه دادن درختان و رسيدن ميوه‌ها و روان شدن نهرها ظهور كمالات نفسانيه و جسمانيه و رسيدن آنها به نتيجهء مطلوبه و ظهور علم و امثال آن باشد . در اين حديث خدا را از تأثر به حوادث مبرا دانسته ، عواطف در ممكنات بر اثر تأثرى است كه از مشاهدهء امور خارج و از احساسات در آنها پديد مىشود ، از ديدار محبوب شادى و خرسندى در آنها پديد مىشود و از ديدار دشمن ترس و بيم و از ديدار ناملايم چون مرگ عزيزان و مناظر رقت بار افسوس و اندوه و عروض اين حالات و بروز اين عواطف نشانهء چند نقص است در وجود انسان و حيوان :\r\n1 - انسان در برابر اين حوادث مغلوب مىشود و خود را از دست مىدهد ، مثلا فوت ولد چون خارى در چشم دل او مىخلد .\r\n2 - باطن او تغيير مىكند و از حالى به حالى ديگر منتقل مىشود و گاهى اين تغيير باطن در چهرهء او نمايان مىگردد و جسم او هم تحت تأثير قرار مىگيرد ، وقتى به سختى ترسيد رنگش زرد مىشود و چون خجالت كشيد رنگش سرخ مىشود .\r\n3 - بروز اين عواطف و ظهور اين تبدلات درونى و بيرونى در بر خورد با حوادث دليل نياز و احتياج انسان است به امورى خارج از وجود خود و يا عجز و درماندگى او از امورى برابر خود مثلا فوت محبوب و فرزند و نوكر و انيس از آن جهت مايهء افسوس است كه انسان از يك جهتى بدانها نيازمند است ، بيم از دشمنى براى عجز انسان از مقاومت با او است ، پس همهء اين كيفيات ناشى از حاجت است و امام در آخر حديث مىفرمايد : چون خدا\r\n\r\n","description":"","footnote":"","page_name":" 613 ","page_number":613},
  {"content":"\r\n\r\nخلق را از روى نياز نيافريده است پس مبرا از اين كيفيات و محدوديتها است . جنب در لغت به معنى همجوار و نزديك است و امير المؤمنين از نظر قرب به خدا جنب اللَّه است . حاجب وسيلهء ميان خليفه و مردم بوده است و به توسط او عرائض و حوائج به خليفه مىرسيده و از طرف خليفه بوسيلهء او دستورات و جوائز به مردم مىرسيده و به اعتبار اينكه پيغمبر واسطهء ميان خلق و حق است ، او را به عنوان حجاب اللَّه توصيف كرده است .\r\n\r\n[ بررسى موضوع بداء 
  ]\r\nدر موضوع بداء توجه به چند نكته بجا است :\r\n1 - بداء از نظر مفهوم زبان و عرف .\r\n2 - حقيقت بداء از نظر تعليمات شرع و نظر مذهبى .\r\n3 - چرا اين موضوع در مسائل مذهب وارد شده است ؟\r\n4 - منظور اصلى از اين درس چيست ؟ و چه اثر اعتقادى و اخلاقى دارد ؟\r\n\r\n[ 1 - بداء از نظر مفهوم زبان و عرف . 
  ]\r\nنكتهء اول : بدا بدوا . . . آشكار شد . رخ داد . . . ابدى الأمر : آن را آشكار كرد . بادى بالعداوة : آشكارا به دشمنى بر خاست . از المنجد ( البادى أظلم ) :\r\nآغازكنندهء ستم ، ستمكارتر است ، يعنى از پاسخ دهندهء به دو . فما عدى مما بدى : از آنچه عيان است تجاوز نكرد . لفظ بداء از نظر لغت و عرف عرب همان معنى آشكار شدن و رخ دادن دارد و معنى پشيمانى در آن نيست .\r\n\r\n[ 2 - حقيقت بداء از نظر تعليمات شرع و نظر مذهبى . 
  ]\r\nنكتهء دوم : حقيقت بداء از نظر تعليمات شرع و مذهب ظهور امرى است بر خلاف انتظار و بر خلاف موجباتى كه مردم مىفهمند و از اين نظر گويند : بداء در امور تكوينى مثل نسخ است در احكام تشريعيه ، قانونى كه بطور مطلق تشريع شد و اعلام گرديد در نظر مردم ادامه دارد و تا اعلام ثانوى آن را وظيفهء ابدى خود مىدانند و اگر خلاف آن به آنها اعلام شود مىگويند :\r\nنسخ شده است .\r\n\r\n","description":"","footnote":"","page_name":" 614 ","page_number":614},
  {"content":"\r\n\r\nدر قوانين بشرى كه امروزه بوسيلهء مجالس مقننه يا تصويبنامه‌هاى دولتى مقرر مىشود نيز همان موضوع محرز است ، وقتى قانونى تصويب شد و به مورد اجراء گذارده شد همهء پيروان آن خود را تا هميشه موظف به انجام آن مىدانند و وقتى آن قانون از طرف هيئت مقننه محكوم به زوال گردد به اين عبارت اعلام مىشود كه : فلان قانون ملغى شد ، موضوع نسخ در شرايع الهيه از نظر احكام شخصيه مثل امر حضرت ابراهيم به ذبح اسماعيل و از نظر قوانين كليه بر اين اساس بوده است ، نسخ احكام از نظر تبدل شرايع كليه امرى است ثابت و قطعى و از نظر احكام اسلامى هم مسلّم است مانند نسخ حكم قبله و نسخ حكم هدنه با مشركين مسلّم است و بعلاوه در خود قرآن بدان تصريح شده ( سوره 2 ) : « و هر آنچه از آيات نسخ كنيم يا به تأخير اندازيم يا به دست فراموشى بسپاريم بهتر از آن را يا مانند آن را بياوريم » و در ميان مسلمين در آن اختلافى نيست و اساس آن تبدل اوضاع است كه هر وضعى مقتضى حكمى است و چون آن وضعيت متبدل شد حكم آن برداشته مىشود و حكم مناسب وضع تازه به جاى آن مىنشيند ولى موضوع بداء كه راجع به امور تكوينى است از نظر اسلام و ادلهء وارده مانند نسخ روشن و مسلّم نيست ، زيرا مصلحت آن مبهم است و تطبيق آن با قواعد علمى اسلام و توحيد مشكل است .\r\n1 - بداء را پشيمانى تعبير كرده‌اند و پشيمانى در بارهء خدا محال است .\r\n2 - گفته‌اند : بداء مستلزم نادانى است و نادانى در خدا محال است .\r\n3 - بداء در امر خلقت مستلزم تناقض است زيرا بايد چيزى وجود پيدا كند و در ظرف وجود خود متبدل به عدم گردد تا بداء از نظر تكوينى بر آن تطبيق شود زيرا نسخ در احكام به اين صورت است كه حكمى براى هميشه جعل شده و بعد برداشته شده است و لذا مىگويند : الغاء شده\r\n\r\n","description":"","footnote":"","page_name":" 615 ","page_number":615},
  {"content":"\r\n\r\nاين موضوع در احكام كه امرى است انشائى و اعتبارى قابل تحقق است ولى در امورى كه وجود خارجى دارد قابل تحقق نيست مگر به اعتبار اخبار از آنكه مثلا خبر دهد كه اين امر در فلان روز وجود پيدا مىكند و بعد خبر دهد كه وجود پيدا نمىكند و اين هم مستلزم كذب است و فرض مصلحت در كذب از طرف خدا بسيار مستبعد است .\r\nاينها مشكلاتى است كه موضوع بداء را بسيار بغرنج كرده و مورد اختلاف شديدى ساخته است ، ملا صدراى شيرازى در شرح خود گويد : بدان كه مسألهء بداء از مسائل پيچيدهء الهيه و مشكلات معارف ربانيه است . تا اينكه مىگويد : علماى سنى اعتقاد بدان را مانند اعتقاد به تقيه از مطاعن شيعه شمرده‌اند . و محقق طوسى با آن دقت نظر در مقام جواب كلام فخر رازى در نقد المحصل خود ناگزير شده بداء را انكار كند و روايت آن را ضعيف شمارد و بعد از بيان توجيهات دانشمندان شيعه براى بداء ، نظريهء شيخ صدوق و ابن اثير را نقل كرده و سپس نظريهء استاد خود مير داماد را به اين تقرير بطور خلاصه :\r\nبداء در تكوين چون نسخ است در تشريح و بداء نسخ تكوينى است و نسخ بداء تشريعى ولى بداء در مورد ذيل نيست :\r\n1 - در مقام قضاء و حاق ذات حق .\r\n2 - در جناب قدس حق و مفارقات محضه از ملائكهء قديسين .\r\n3 - در متن دهرى كه ظرف مطلق حصول قار و ثبات بات و وعاء كل عالم هستى است .\r\nبداء فقط در مقام قدر و امتداد زمانى است كه افق گذشت و تجدد و تدريج و تعاقب است و نسبت به كائنات زمانيه و كسى كه در مكان و زمان و اقليم ماده و طبيعت است ، و چنانچه حقيقت تشريع سر آمدن حكم تشريعى است و انقطاع استمرار آن نه به برداشتن آن از متن واقع همچنان حقيقت\r\n\r\n","description":"","footnote":"","page_name":" 616 ","page_number":616},
  {"content":"\r\n\r\nبداء با دقت ملاحظه قطع استمرار حكم تكوينى و به سر آمدن افاضهء وجود و تحديد زمان كون نه رفع موجودى از ظرف وجودش .\r\nو سپس گويد : عامه بداء را به همان قضا تفسير كرده‌اند . و سپس در بيان مفصلى به هر يك از اين نظريات اعتراض كرده و در فصل جدائى با شرح مفصلى خودش بداء را چنين تقرير كرده كه : در بطن عالم افلاك و ارضين براى خدا بندگانى از فرشته و غيره هستند كه مطيع محض و منقاد صرفند مانند حواس ما براى نفس ناطقه و اينها نمايندهء امور كونيه‌اند و چون آئينه حقائق وجوديه در آنها نمودار و عيان مىشود و اين عباد مكرمون را عمل و تدبير و تصور از حق است و با حق است چنانچه خدا فرمايد : «  وَ بِالْحَقِّ أَنْزَلْناهُ وَ بِالْحَقِّ نَزَلَ  » و از اين مقدمه نتيجه مىگيرد آنچه در نفوس سماويه و صحائف قدريه مكتوب است از حق است در رتبهء متأخره از قضاء در لوح محفوظ از محو و اثبات و اين صحائف سماويه و الواح قدريه يعنى قلوب ملائكه كارگر و نفوس مدبرات علويه كتاب محو و اثباتند كه در قرآن بيان شده و در نقوش آن تغيير و تبديل روا است و به اعتبار اينها است كه خدا خود را به ترديد موصوف كرده و فرموده : در هيچ كارى از گرفتن جان بندهء مؤمنم بيشتر ترديد ندارم ، و در نتيجه مندرجات اين كتب الهيه قابل تغيير است و بسا پيغمبر و امام از آنها كسب علمى كند و چون حق است گزارش دهد ولى تا مورد تحقق آن موضوع تغيير كند و اين تغيير را بداء خوانند .\r\nفهم مقصود ملا صدرا و استادش را به خود خوانندگان حواله مىكنيم با سفارش به مراجعهء گفتار مفصل آنها ولى اين نكته را ياد آور مىشوم كه توجيهى كه از بداء كردند درست به عكس مضمون اخبار وارده است زيرا صريح اخبار بداء اين است كه بداء در علم مخزون و مكنون خدا و رتبهء مقدم بر ظهور صفاتى است و اين آقايان بداء را در مقام وجود حوادث و نفوس فلكيه و فرشته‌هاى كارگردانند كه آخرين مراحل است و بايد گفت :\r\n\r\n","description":"","footnote":"","page_name":" 617 ","page_number":617},
  {"content":"\r\n\r\n من از بهر حسين در اضطرابم * تو از عباس مىگوئى جوابم \r\nمرحوم مجلسى ( ره ) پس از نقل همين اقوال و اقوال ديگر و حذف اقوال ديگر مىگويد : وجوهى كه نقل شد از معنى بداء كنار است و با آن از آسمان تا زمين تفاوت دارد و بعضى از آنها مبنى بر مقدماتى است كه مدرك دينى ندارد و بلكه مخالف اجماع مسلمين است و موجب تأويل نصوص بسيار بدون اضطرار ، و نظريهء خود را بطور خلاصه چنين بيان كرده است كه :\r\nاصرار ائمه ( ع ) در موضوع بداء رد بر يهود است كه گويند : خدا همهء موجودات را يك جا آفريده و به همين صورتى كه هستند از معدن و گياه و حيوان و انسان ، و خلق شخص آدم مقدم بر خلق اولادش نيست و تقدم و تأخر در ظهور آنها است نه در حدوث و وجود آنها و اين عقيده را از قائلين به فلسفهء كمون و بروز اخذ كرده‌اند و از قائلين به عقول و نفوس فلكيه كه گفته‌اند :\r\nتأثير خدا فقط در عقل اول است و خود در حوادث اثرى ندارد .\r\nو جمعى از آنها گفته‌اند خدا همهء موجودات را يك جا در وعاء دهر با هم آفريده و تاريخ آنها از نظر مكان است نه از نظر زمان ، ائمه ( ع ) همهء اين گفته‌ها را رد كرده‌اند و اثبات كرده‌اند كه خدا هر روز در كارى است چيزى را ببرد و تازه‌اى را بياورد ، شخصى را بميراند و ديگرى را نعمت زندگى دهد تا مردم هميشه دست زارى به سوى خدا دارند و از او خواهش كنند و دنبال طاعت و تقرب به وى باشند براى اصلاح امور دنيا و آخرت خود و بوسيلهء تصدق به فقرا و صلهء ارحام و بر به والدين و احسان اميدوار ثوابى و نتيجه‌اى باشند از قبيل طول عمر و وسعت رزق كه خدا در برابر اين اعمال خير وعده داده است . و سپس مىگويد : از اخبار استفاده مىشود كه خدا دو لوح دارد كه كائنات را در آن ثبت كرده :\r\n1 - لوح محفوظ كه تغيير ناپذير است و با علم او مطابق است .\r\n2 - لوح محو و اثبات كه حكمى در آن ثبت كند و سپس آن را محو\r\n\r\n","description":"","footnote":"","page_name":" 618 ","page_number":618},
  {"content":"\r\n\r\nكند ، و اين خود حكمتهاى بسيار دارد كه از صاحبدلان مخفى نيست مثلا مى نويسد : عمر زيد پنجاه سال است به اين معنى كه مقتضى حكمت است كه پنجاه سال عمر كند در صورتى كه عملى نكند كه عمرش بلند شود يا كم شود و اگر صلهء رحم كرد پنجاه سال را محو كند و به جاى آن شصت سال بنويسد و اگر قطع رحم كرد به جاى آن چهل سال ثبت كند ولى در لوح محفوظ واقع امر ثبت است كه عمر او شصت سال است يا چهل ، مثل اينكه طبيب حاذق از اطلاع بر مزاج شخص حكم كند كه به طبع خود شصت سال بماند ، و اگر زهر خورد و مرد يا كسى او را كشت يا دواى طول عمر به كار برد و عمرش از اين مقدار كم و زياد شد با گفتهء طبيب مخالف نيست و تغييرى كه در لوح محو و اثبات است نامش بداء است يا بطور تشبيه و استعماره مانند نسبت استهزاء و ابتلاء و سخريه به خدا يا به اعتبار نسبت به فرشته‌ها و مردم ، در صورتى كه به ثبت اول خبر دهند و دچار محو گردد و خلاف واقع در آيد ، وجود اين دو لوح چه استبعادى دارد و اين گونه محو و اثبات چرا محال است ؟\r\nتا محتاج به تأويل باشد و زحمت ، گو اينكه عقل ناقص ما حكمت آن را نفهمد با اينكه حكم بسيارى از آن ظاهر است .\r\nسپس مرحوم مجلسى وارد حكمت‌تراشى براى لوح محو و اثبات شده و چند شماره منظم كرده است و وارد اخبار بداء در ظهور امام عصر عجل اللَّه فرجه شده است و سفارش مىشود كه به كلام ايشان مراجعه شود . ولى سخن در اين است كه :\r\n1 - مرحوم مجلسى در بيان حقيقت بداء تحقيقى نكرده است اگر چه زمينه‌اى كه براى اخبار بداء چيده تا اندازه‌اى درست و ما آن را تأييد مىكنيم ولى تطبيق قول يهود با قائلين به كمون و بروز و ساير فلاسفه مورد تأمل است عقيدهء يهود تفويض در تكوين است به معنى مخصوصى كه ما شرح آن را در ضمن حل اخبار بداء مختصراً بيان كرده‌ايم .\r\n\r\n","description":"","footnote":"","page_name":" 619 ","page_number":619},
  {"content":"\r\n\r\n2 - اعتراضى كه گذشت به توجيه ايشان هم وارد است زيرا صريح اخبار بداء اين است كه بداء در علم مخزون و مكنون و مخصوص به خدا است و در آنچه به انبياء درس داده بداء نيست با اينكه تطبيق بداء به مندرجات لوح محو و اثباتى كه ايشان معتقد شده بطور اجمال و سايرين به نفوس فلكيه و كارگران ملائكه توجيه كرده‌اند ، يكى از مراحل متأخرهء از ظهور صفاتى است و در مرحلهء فعليت مقيده حق است و به قول خودشان : فاصلهء ميان اين توجيه هم با مضمون اخبار از زمين تا آسمان است و نمىشود اخبار بداء را بر آن منطبق ساخت .\r\nآنچه به نظر مىرسد اين است كه بداء از نظر تعليمات اسلام و خصوص بيانات مذهب شيعه به دو موضوع نظر دارد :\r\n1 - موضوع اختيار كامل و مطلق خدا : در برابر اظهارات فلاسفه كه خدا را به عنوان علت تامهء ايجاد معرفى مىكنند و با اينكه خدا را فاعل بالاضطرار نمىدانند مانند آتش نسبت به حرارت ولى فاعل مختار بالاضطرار مىدانند به همان معنى كه قائلين به جبر فعل اختيارى را توجيه مىكنند و مىگويند : فعل اختيارى يعنى با سابقهء علم و اراده انجام شده ولى فاعل به طور اضطرار عالم شده و بىاختيار اراده كرده و بناچار فاعل فعل شده است ، حكماء و فلاسفه در تشريح فاعليت خدا بيانى دارند كه به همين جا مىكشد و معتقدند كه خدا علت تامهء ايجاد است و انفكاك او از عالم محال است و به همين علت حدوث عالم را به حدوث ذاتى تعبير كرده‌اند و با تحليل نظريهء آنها فرمول علت تامه بودن خدا نسبت به همهء موجودات از مادى و غير مادى و از خرد و درشت منطبق است و نتيجه اين است كه : خدا بايد هر ممكنى را كه تصور شود بىدرنگ ايجاد كند و فيض وجود به او دهد و گر نه انفكاك علت تامه از معلول لازم گردد .\r\n2 - موضوع دوام فاعليت خدا بطور مطلق : در برابر عقيدهء يهود كه\r\n\r\n","description":"","footnote":"","page_name":" 620 ","page_number":620},
  {"content":"\r\n\r\nگويند : خدا جهان را به صورت يك ماشين خودكار ساخته و پرداخته و خود دست از كار كشيده و ديگر فعاليتى ندارد و خدا اين عقيده بيكارى حق را به دست بستن خود تعبير كرده و فرموده : «  وَ قالَتِ الْيَهُودُ يَدُ اللَّهِ مَغْلُولَةٌ  » يهود گويند : دست خدا بسته است يا دست خدا در كند است .\r\nبا توجه به اين دو مطلب ، منظور از اثبات بداء نفى اين دو عقيده ناروا است ، بداء در بارهء خدا به اين معنى است كه فاعليت حق نسبت به امور جهان داراى شرائط يك اختيارات كامل است هميشه هست و هميشه به قوت خود باقى است ، يكى از شئون اختيار همين است كه فاعل مختار گاهى وارد عملى مىشود و در آستانهء انجام آن عمل نظر خود را تغيير مىدهد و باصطلاح نقشهء خود را عوض مىكند و گاهى در وسط كار نقشه را عوض مىكند و يا نقشهء ديگرى را بر آن تطبيق مىكند و يا آنچه عمل شده از بن مىكند و نقشهء تازه را طرح مىكند ، مثلا فرض كن شما مىخواهيد يك خانه بسازيد ، نقشهء آن را در نظر مىگيريد و مقدمات كار را فراهم مىكنيد و بسا مشغول كار هم مىشويد و خانه را تا نتيجه يا بيش و كم مىسازيد ، و در اين جريان از روز اول كه انديشهء ساختن خانه در خاطر شما مىافتد تا هر زمان مفروضى ممكن است نقشهء ديگرى و طرح ديگرى در نظر آيد و ممكن است از انجام آن منصرف شويد ، در ضمن ممكن هم هست بواسطهء اشتباهاتى كه در نقشهء كار يا ساختمان شده در مقام رفع اشتباه بر آئيد و يا اساسا از اقدام به اين كار نادم شده باشيد ، در همهء اين تقديرات از نيروى اختيار و قدرت ارادهء شما است كه مىتوانيد عمل را در هر حال متوقف كنيد و يا آنكه نقشه را تغيير بدهيد و يا آنكه هر چه را غلط و نامرغوب ساخته شده است خراب كنيد و دوباره بسازيد ، در همهء اين موارد كلمهء بداء استعمال مىشود ، اگر ساختمان را متوقف كرديد و از شما پرسند چرا كار را تمام نمىكنيد ؟ صحيح است بگوئيد : بداء حاصل شده ، اگر نقشه را تغيير بدهيد و از شما بپرسند چرا نقشهء\r\n\r\n","description":"","footnote":"","page_name":" 621 ","page_number":621},
  {"content":"\r\n\r\nسابق را تعقيب نمىكنيد ؟ مىگوئيد : بداء حاصل شده ، اگر ساختمان را خراب كنيد و از نو بسازيد و يا قسمتى از آن را تغيير دهيد و بپرسند چرا ؟ مى گوئيد : بداء حاصل شده . كلمهء بداء در همهء اين موارد بجا استعمال شده ، اكنون بداء در يك كار بشرى را چنين بايد تجزيه و تحليل كرد كه :\r\nاز نظر اصل عمل بداء به حساب مبدأ فاعلى اعمال اختيار و فعاليتى است كه صفت كمال است ، زيرا قصور در اعمال اين فعاليت نقص عجز است و جواب شما در برابر هر اعتراضى اين است كه : آقا من اختيار مال خودم را دارم ، و از نظر سبب و داعى بر اين فعاليت موارد مختلف است به شرح زير :\r\n1 - كمبود وسائل ساختمانى و نيروى مالى .\r\n2 - اشتباه و خطا در نقشه .\r\n3 - مسامحه و سهل انگارى و تلون مزاج .\r\n4 - جهل و نادانى به عواقب ناشيه از عمل ساختمانى كه پس از علم به آن موجب پشيمانى است .\r\n5 - صرف قصد تبديل به احسن ، از نظر تبديل وضع محيط .\r\nالبته بداء از نظر علت و داعى به حساب مواد 1 - 4 دليل بر نقص است و به اين علل در خدا قابل تحقق نيست ولى مستند به سبب پنجم نقص عيبى در آن نسبت و مانند همان نسخ در احكام است كه به حسب تغيير وضعيت حكم سابق ملغى مىشود و حكم جديدى به جاى آن مىآيد .\r\nپس از توجه به اين مقدمه به اين نكته هم بايد متوجه بود كه كلمهء بداء در لغت و عرف به معنى همان ظهور چيز بىسابقه است كه به فارسى مى گويند \" رخ داد \" و معنى پشيمانى و جهل و نادانى در مفهوم آن نيست و در بعضى موارد به مناسبت و قرينه از آن استفاده مىشود ، مىگويد : مىخواستم بروم به شهربانى ، يا داشتم مىرفتم و متوجه شدم كه تحت تعقيب هستم و بداء برايم حاصل شد ، يا داشتم مىرفتم بازار يادم آمد كه ميهمان دارم و بداء\r\n\r\n","description":"","footnote":"","page_name":" 622 ","page_number":622},
  {"content":"\r\n\r\nحاصل شد يا آنكه مىخواستم بروم ميان جنگل وقتى نزديك شدم ديدم شيرى در آنجا است و بداء برايم حاصل شد .\r\nاكنون اخبار بداء را بايد به سه دسته تقسيم كرد :\r\n1 - اخبارى كه بداء را براى خدا به عنوان رمز اختيار كامل و فعاليت مطلقهء او ثابت كرده است و مضمون آنها اين است كه خداوند داراى كمال قدرت و اختيار و فعاليت است و در هر حال هر كار كه خواهد مىكنند مانند خبر 1 و 3 و 12 و 13 و 15 - مفاد اين اخبار اين است كه بداء به عنوان يك صفت كمالى براى خدا ثابت است .\r\n2 - اخبارى كه حقيقت بداء را نسبت به خدا بيان كرده از نظر اثر عملى و فعاليت حق مانند خبر 2 و 7 و 14 در خبر 14 مقام اثبات و اعلامى بداء را متعرض شده است و مىفرمايد : پيغمبر ( ص ) به صفت بداء مطلع بود و موارد تطبيق آن را مىدانست .\r\n3 - اخبارى كه اسباب موجب نقص در بداء را از خدا نفى كرده و او را از موجبات نقص منش بداء مبرا دانسته مانند خبر 9 و 10 و 11 و 14 .\r\n4 - اخبارى كه موارد بداء را مشخص كرده مانند خبر 4 و 6 و 7 .\r\n5 - اخبارى كه نحوهء تحقق بداء را در خدا توضيح داده است به اندازه‌اى كه در خور فهم بشر است مانند خبر 5 ، در اين خبر دو سابقهء انسانى را مطرح كرده است و از سنجش آن مقياسى براى فهم بداء بدست داده است :\r\n1 - سابقهء عدم مطلق و نيستى محض كه ذات خدا در بارهء آن به هيچ وجه تجلى نداشته و نه تقدير و اندازه‌گيرى براى وجود او شده و نه نام او در ليست آفريدگان درج بوده و نه هستى يافته بوده . اين است كه مىفرمايد : لم يكن مقدرا و لا مذكورا .\r\n2 - تعلق تجلى حق بدان در مقام صفات الهيه و درج آن در ليست موجودات آينده كه مىفرمايد : مقدر بوده و مذكور و موجود نشده بود ، مرحلهء\r\n\r\n","description":"","footnote":"","page_name":" 623 ","page_number":623},
  {"content":"\r\n\r\nاول مرحلهء بداء است و تعلق تقدير به انسان يك مرحله‌اى از بداء است و جاى اين تعبير است كه : « لم يكن الانسان موجودا فبدا الله ان يخلقه » انسانى در ميان نبود و براى خدا اين جلوه رخ داد كه او را خلق كند ، در حقيقت بداء از مرحله‌اى انتزاع شود كه ممكنات از نيستى مطلق به سوى عالم هستى كشانده مىشوند و اين مقام نيستى مطلق ممكنات همان عمق عميق ذات خدا است و به همين جهت از زمينهء بداء تعبير به علم مكنون و مخزون شده است و ممكنات را در اين مقام موقوف خوانده است و از آن به مدت و اجل نامعلوم تعبير شده است چنانچه در روايات 4 و 6 و 7 و 8 ملاحظه مىشود ، البته نمىتوان وضعيت واقعى اين مرحلهء بداء را در ذات فهم كرد و تصور نمود چون كه بداء در مرحلهء علم الهى است و علم الهى عين ذات او است و بداء هم از اين نظر عين ذات است و مجهول الكنه است و تا آنجا كه قابل تقريب به فهم بوده است بعنوان تنظير و درجه بندى مراتب تجليات صفات خدا و مقامات فعليه مطلقه در حديث 16 بيان شده است .\r\n\r\n[ 3 - چرا اين موضوع در مسائل مذهب وارد شده است ؟ 
  ]\r\nنكتهء سوم : چرا اين بحث در مسائل مذهبى وارد شده است ؟\r\nبا توجه به تشريح و بيانات گذشتهء موضوع بداء ، اساس فهم صفات ثبوتيه است كه فصل دوم خداشناسى است و به اين حساب بايد در تعليمات مذهبى وارد باشد ، و در حقيقت يكى از اصول معارف است چنانچه از روايات 1 و 13 و 15 فهميده مىشود و شايد اصل علت ورود اين موضوع بر بحث شرايع از عبارت توراة در سفر پيدايش ناشى شده باشد كه :\r\nباب ششم ، آيهء 4 : و در آن ايام مردانى تنومند در زمين بودند و پس از هنگامى كه پسران خدا با دختران آدميان در آمدند و آنها براى ايشان اولاد زائيدند ، ايشان جبارانى بودند كه در زمان سلف مردان نامور شدند .\r\nآيهء 5 : و خداوند ديد كه شرارت انسان در زمين بسيار است و هر تصور از خيالهاى دل وى دائما محض شرارت است .\r\n\r\n","description":"","footnote":"","page_name":" 624 ","page_number":624},
  {"content":"\r\n\r\nآيهء 6 : و خداوند پشيمان شد كه انسان را بر زمين ساخته بود و در دل خود محزون گشت .\r\nآيهء 7 : و خداوند گفت كه انسان را كه آفريده‌ام از روى زمين محو سازم ، انسان و بهائم و حشرات و پرندگان هوا را ، چون كه متأسف شدم از ساختن انسان .\r\nالبته اين توراة موجود دچار تحريف شده است و از زبانى به زبانى ترجمه شده و از هر دو نظر صحت اين تعبيرات مورد ترديد و بلكه نادرستى تعبير پشيمانى و تأسف مسلّم است ، ولى بعيد نيست كه در تعليمات اصلى و صحيح توراة در اينجا مضمون معقول و درستى براى بداء ثبت باشد چون خدا در وصف توراة حقيقى در قرآن مجيد ( 43 سوره 5 ) فرمايد : « ما براستى توراة را فرستاديم و در آن نور و هدايت بود . . . » .\r\n\r\n[ 4 - منظور اصلى از اين درس چيست ؟ و چه اثر اعتقادى و اخلاقى دارد ؟ 
  ]\r\nنكتهء چهارم : اثر اعتقادى و اخلاقى اين عقيده : اما از نظر عقيده كه معلوم شد يكى از فصول خداشناسى است بوسيلهء كمال نفس و مكمل معرفت به خدا است ، خصوص نسبت به مقام صفات و تجليات و از نظر اخلاق وسيلهء تسليم و انقياد بر هر پيشامدى است و امتحانى است براى بندگان خدا در سير الى اللَّه چنان كه يكى از حكمتهاى نسخ در احكام هم سنجش اندازهء انقياد و حسن اطاعت بنده‌ها است از دو نظر :\r\n1 - از نظر اينكه چون يك دستور براى بنده ادامه يافت و بدان عادت كرد ، بواسطهء تكرار و الفت و عادت جزء اعمال طبيعى او مىشود و ديگر روح عبادت و فرمانبرى از آن كم و يا نابود مىگردد و به همين جهت حكم نسخ مىشود تا نشاط عبادت و بندگى تجديد شود .\r\n2 - آزمايش حسن طاعت ، چون بسا باشد كه با تغيير دستور در بندهء ناشايسته كه روح عبوديت او سست است ، تمرد و سرپيچى بوجود آمده و در مقام اعتراض برآيد چنانچه شيطان از همان آغاز تكليف به سجده بر آدم در\r\n\r\n","description":"","footnote":"","page_name":" 625 ","page_number":625},
  {"content":"\r\n\r\nمقام اعتراض برآمد و از مراجعه به اخبار و تواريخ هم معلوم مىشود كه در موقع نسخ و تبديل هر حكمى افرادى اعتراض مىكردند چنانچه در بارهء تغيير قبله و تغيير بعضى از آداب و مناسك حج .\r\n\r\nخاتمه :\r\nراجع به بداء ، اخبار متفرقه‌اى هم وجود دارد مانند اخبار بداء در امامت امام كاظم ( ع ) در برابر اسماعيل برادرش و اخبار بداء در امامت امام حسن عسكرى ( ع ) در برابر محمد بن على برادرش ، مضمون اين اخبار با بداء به شرحى كه بيان شد مخالفتى ندارد ، زيرا منظور از اين اخبار اين است كه در مقام غيب الغيوب علم حق امامت نسبت به دو برادر مساوى بوده است و در مقام تجلى علم الهى در ظهور و تقدير ائمه در مرحلهء صفات امامت براى امام كاظم و امام عسكرى تقدير شده و مظهر آن فوت حضرت اسماعيل بن جعفر و محمد بن على بوده است در زمان حيات پدر خود و منظور از اين اخبار بيان جلالت قدر اسماعيل و محمد است نه مقصود اين باشد كه امامت براى آنها تقدير شده بود و با فوت آنها در حيات پدر تغيير كرد ، زيرا اين منافى است با اخبار بسيارى كه ائمه را با نام و مشخصات از زمان پيغمبر و بلكه از زمان انبياء سلف بيان كرده است .\r\nو اخبارى هم در قضاياى جزئيه رسيده كه فلان پيغمبر چنين خبر داد و بعد چنان شد ، اينها اخبار آحادى است كه با آن اين گونه مطالب اصولى اثبات نمىشود و بعلاوه صحت آنها مورد ترديد است و در آنها تصريحى به اين نيست كه موضوع بداء بوده است .\r\nدر ترتيب اين هفت كه مقدمهء وجود هر ممكنى است ميان دو روايت اختلاف است و اين اختلاف فقط در ذكر آنها است چون كلمهء واو دلالت بر ترتيب ندارد و از نظر ترتيب روايت دوم روشن‌تر است و شيخ صدوق در خصال به ذكر آن اكتفا كرده است و شرحى بر آن نوشته‌اند كه در اينجا عينا نقل مىشود :\r\n\r\n","description":"","footnote":"","page_name":" 626 ","page_number":626},
  {"content":"\r\n\r\nقضا : علم اجمالى كلى خدا است به هر چيز و آن عين علم حق است به ذات خويش كه آفرينندهء همهء موجودات است .\r\nقدر : علم تفصيلى او است به هر چيز و آن عين ذات او است از نظر كشف و حضور اشياء .\r\nاراده : علم به صلاح در وجود هر چيزى است .\r\nمشيت : خواست وجود هر چيزى است كه از آن به كلمهء \" كن \" تعبير شده .\r\nكتاب : نقشه و قالب ماهوى هر چيزى است كه فرضيهء امكان او است و از آن تعبير به ماهيت كنند .\r\nاجل : گاه آفرينش و پايش هر موجودى است كه در فرضيهء زمان از نظر تسلسل و تدريج نسبى موجودات بدان اشاره مىشود .\r\nاذن : اعلام به موجود شدن هر چيزى است از نظر مقدمات تكوينى كه در فرضيهء تعليل طبيعى يا عقلى موجودات از آنها پى به وجود آن برده مىشود و منشأ علوم پرآورازه و پر جنجال و در عين حال ناقص و كوتاه و بشرى است ، پيدايش علوم فلسفه و خصوص نجوم و رمل و جفر در جهان باستان و پيدايش علوم جديده و اكتشافات و اختراعات حيرت انگيز تا امروز و در آينده روى اين اساس است .\r\nهمهء اين مقدمات در گناهان هم كه موجود مىشود هست ، ولى جبر لازم نمىآيد ، زيرا گناه از اراده و اختيار كامل خود برخاسته و قضا و قدر و خواست با همين قيد بدان تعلق دارد و اين خودش جبر را باطل مىكند ، نه آنكه مستلزم جبر باشد چنانچه اگر آقائى مالى يا كنيزى زيبا را در اختيار بندهء خود بگذارد و به او دستور دهد آنها را حفظ كند و مواظبت نمايد و به او بگويد : در صورت خيانت تو را صد شلاق كيفر كنم و اعلام كند كه فلان روز من مسافرت مىكنم و در اين حال تو بايد بيشتر مواظبت كنى و وسايلى هم\r\n\r\n","description":"","footnote":"","page_name":" 627 ","page_number":627},
  {"content":"\r\n\r\nدر اختيار دارد كه اگر بخواهد مىتواند جلوى خيانت او را بگيرد و با اين حال آزاد گذاشت و او خيانت ورزيد ، در اين صورت نه اين بنده در خيانت خود مجبور بوده و نه آقا در كيفر خود به او ستم كرده و نه قدرت آقا بر دفع او عذر او محسوب است . مجلسى از روايت محاسن پس از سؤال از معنى \" شاء \" اين عبارت را نقل كرده كه : « قلت : فما معنى أراد ؟ قال : الثبوت عليه » - گفتم :\r\nمعنى اراده چيست ؟ فرمود : بر آن فعل پائيدن . بعد گفته است كه ممكن است اين جمله از روايت كافى افتاده باشد ، يعنى خود مصنف انداخته باشد يا نساخ آن را انداخته باشند .\r\nمشيت ، مقام فعليت مطلقه است و اراده تعلق آن است به اشخاص و جزئيات كه در اين صورت در كالبد ماهوى محدودى ظهور مىكند و اندازه‌گيرى مىشود و استقرار وجود در آن ماهيت مشخص و محدود مقام اجرا است .\r\nفرض كن كوزه‌گر مقدارى گل ساخته و روى هم گذاشته ، اين به منزلهء فعليت مطلقه است ، مقدارى از آن را چنگ مىزند و روى دستگاه مى گذارد ، اين مقام اراده است و سپس آن را به شكل خاصى در مىآورد ، اين مقام تقدير است و در آخر آن را از دستگاه جدا مىكند و كنار مىگذارد و اين مقام اجراء و امضاء است ، براى فهم مطلب ذكر شد . مراتب اربعهء تكوين از خواست و اراده و تقدير و امضاء عمومى است و هر موجودى را شامل است ، چه خوب و چه بد ، چه زشت و چه زيبا ، ولى محبت و دوستى كه در خلق يك عاطفه نشاط انگيز است و از وجدان ملايم بر مىخيزد و در خداوند مانند صفات ذاتيه عين ذات است و در مقام ظهور لطف خاصى است كه نصيب دوستان و مؤمنان است شامل همه موجودات نيست ، خدا كافر را دوست ندارد ، اين است كه سؤال مىكند :\r\n\r\n","description":"","footnote":"","page_name":" 628 ","page_number":628},
  {"content":"\r\n\r\nچگونه محبت الهى عمومى نيست ؟ امام در جواب او به روش ابهام مىرود ، شايد براى آنكه او نمىتواند اين حقيقت را درك كند و يا براى اينكه در مجلس ، نالايقانى حضور داشتند .\r\nجدائى محبت از مراتب اربعه در افعال عباد هم محسوس است ، بيمارى دواى تلخى را براى درمان خود مىخواهد و اراده مىكند و اندازه مى گيرد و مىخورد ولى قطعا آن را دوست ندارد . قانون و مقررات كه براى تربيت افراد و حفظ نظام اجتماع است بر پايهء مصالح عمومى و مقاصد متعددى تشريع مىشود ، البته بطور كلى نظر قانون اين است كه مورد عمل گردد و عمل بدان براى فرد و اجتماع مصلحت دارد و مفيد است ولى گاهى هم براى محض امتحان است و گاهى هم عمل به قانون براى فرد بخصوصى صلاح نيست و بلكه زيان دارد ، در اين دو حديث بيان مىكند كه امر الهى هميشه طبق وجود مصلحت در اجراء و عمل صادر نمىشود و گاهى براى مصالح ديگرى است ولى رشتهء ايجاد از مصلحت كلى عارى نيست و هر چه را خدا در وجود آن مصلحت بيند بيافريند و براى اين موضوع در روايت 3 تخلف شيطان را از امر به سجود مثل آورده و در روايت 4 تخلف آدم و حوا را از نهى نسبت به خوردن از آن درخت ، در اينجا اين بحث به ميان مىآيد كه اگر تخلف خلافكاران طبق مشيت و خواست الهى است ، ديگر كيفر آنان براى چيست ؟ و اين همان اشكال معروف مسألهء جبر و اختيار است كه در باب خود به تفصيل در آن بحث مىشود و در اينجا بطور اجمال اشاره مىكنيم كه مقصود اين گونه احاديث اين است كه تخلف عاصيان مايهء قهر و مغلوبيت خدا نيست چنانچه تمرد بندگان از آقايان خود در انجام فرمانهاى آنها چنين است بلكه همان تخلف هم به نيروئى انجام مىشود كه خدا به آنها داده ، عاصى گرچه دستور قانونى خدا را تخلف كرده ولى باز هم در عين تخلف بندهء تكوين و مطيع خواست او است و در باب\r\n\r\n","description":"","footnote":"","page_name":" 629 ","page_number":629},
  {"content":"\r\n\r\nمسألهء جبر و اختيار بيان كنيم كه اين اقتدارى كه خدا به بندهء خود عطا مىكند در نافرمانى مانع از مسئوليت و استحقاق عقاب او نيست . علم خدا عين ذات او است و هر چيز درست و واقعيت دار ، در آن منكشف و عيان است و آنچه باطل و نيست است در آن نيست و ارادهء خدا هم جلوه‌اى است از علم او و تعلق به امور حق و با واقع دارد ، اين عقيده خرافى و باطل مسيحيت قلابى كه خدا سومين سه مبدأ و يا سه اقنوم است باطل است و حقيقتى ندارد و در علم خدا نيست ، پسند و رضايت حق هم عنايتى است از حضرت او نسبت به حقائق موجوده و درست ، و كفر كه جهل و نادانى است واقعيتى ندارد و متعلق رضايت او نيست . اين دو حديث از يك راوى و از يك امام به دو سند نقل شده است و الفاظ آنها هم به هم نزديك است ولى روايت اول عام و مطلق است و روايت دوم موضوع را به متعلق تكليف اختصاص داده است .\r\nمرحوم مجلسى ( ره ) در شرح حديث 1 گويد : قابض و باسط از نامهاى خدايند و ممكن است در اينجا هم منظور از قبض و بسط ، قبض و بسط خدا باشد ، چون قبض و بسط او در توسعهء رزق و تنگ گرفتن آن است و نسبت به مردم مقصود از قبض و بسط دلشاد كردن و دل‌گيرى دادن به آنها باشد از نظر افاضهء معارف و در تن مردم تندرستى دادن و بيمار كردن آنها باشد و در اعمال مردم توفيق و سلب توفيق باشد و در دعاها اجابت و رد باشد و از نظر احكام اباحه و حرمت باشد .\r\nو ممكن است مقصود از قبض و بسط فعل عباد باشد كه شامل بخل وجود آنها هم بشود ، ولى احتمال اول باطل است به دو وجه :\r\n1 - وحدت دو حديث از نظر راوى و امام و اطمينان به اينكه قيد مذكور در حديث دوم كه موضوع را به متعلقات احكام كه افعال عباد است تخصيص داده از رواة حديث اول سقط شده باشد و در صورت عدم سقط و تعدد\r\n\r\n","description":"","footnote":"","page_name":" 630 ","page_number":630},
  {"content":"\r\n\r\nدو حديث قاعدهء حمل مطلق بر مقيد جارى است ، اگر نگوئيم اين قاعده اختصاص به اخبار احكام شرعيه دارد .\r\n2 - امتحان و قضاوت خدا به افعال بنده‌ها تعلق دارد ، نه به افعال خداوند خصوص با ملاحظهء جملهء آخر خبر 6 باب سابق كه : « اننى لا أسأل عما أفعل و هم يسئلون » . در بيان اين اخبار توجه به موضوعات زير بجا است :\r\n1 - ليست سفيد و سياه .\r\n2 - پيشينهء خوب و بد .\r\n3 - ربط علم با معلوم .\r\n4 - انتقاد از ظاهر سازى و عوام فريبى .\r\n1 - ليست سياه و سفيد 2 - پيشينهء خوب و بد :\r\nامروز در مجامع زنده و فعال جهان ، دولتهاى نيرومند و احزاب بزرگ و سازمانهاى مؤثر وجود يك ليست عمومى از افراد مربوط با آنها از نظر دوستى و دشمنى و موافقت و مخالفت بسيار معمول و عادى است ، از ليست افراد موافق و صالح به ليست سفيد تعبير مىكنند و از صورت و فهرست مخالفين خود به ليست سياه .\r\nالبته عالم هستى با اين عظمت در دست تدبير نامرئى و تواناى حق داراى بهترين نظم و ترتيب و تشكيل است و در اين زمينه وجود يك ليست سفيد ، دفتر صلحاء و سعداء ، دفتر عليين و يك ليست سياه ، دفتر اشقياء و دفتر سجّين حتمى است يك مطلبى كه از اين اخبار استفاده مىشود وجود چنين دفتر و ليستى است در دستگاه قدرت الهى كه نام و نشان همهء سعادتمندان و نيك بختان در دفتر عليين و ليست سفيد ثبت است و نام و نشان همهء اشقياء و بدبختان روحى در دفتر سجين و ليست سياه الهى ثبت است و خداوند عالم حساب همه را دارد .\r\n\r\n","description":"","footnote":"","page_name":" 631 ","page_number":631},
  {"content":"\r\n\r\nامروز بسيار معمول است كه هر كس براى خدمتى رجوع به يك بنگاه و اداره و سازمان دولتى مىكند يكى از شرائط قبول او به كارمندى مربوطه ورقه‌اى است به نام عدم سوء سابقه كه بوسيلهء مراجعه به مراكز مربوط به تشكيل پرونده‌ها تنظيم مىشود و افراد خوش سابقه يا كسانى كه سابقهء بدى ندارند به خدمت پذيرفته شوند و كسانى كه سوء سابقه دارند مردودند .\r\nاين روشى است كه عقلاء و مربيان اجتماع بشرى پس از سالها و سالها كاوش و تجربه و مطالعه بدان پىبردند و نبايد دستگاه منظم و عدالت و شعار و حسابگر الهى از آن تهى باشد .\r\nكلام در اينجا است كه از نظر دستگاه عدالت و تربيت الهى اين دفتر سعداء و اشقياء و اين ليست سفيد و سياه در كجا است ؟ و از چيست ؟ و چگونه صحافى شده است ؟ و چند برگ دارد ؟ و چگونه بايگانى مىشود ؟\r\nو از طرف ديگر سابقهء بندگان خدا چگونه و از كى و از كجا بررسى مىگردد .\r\nدر اينجا توجه به اين حقيقت لازم است كه سعادت ، خوشبختى ، و شقاوت ، بدبختى يك حقيقت و واقعيت ثابتى دارند كه همان بشر نخستين هم وقتى خود را شناخت دنبال سعادت مىگرديد و از شقاوت مىگريخت ، اگر فرض كنيم براى نمونه سعادت مساوى است با يك زندگانى بهشتى ، يك زندگانى بر اساس دانش و تربيت ، يك زندگانى بر اساس فلسفه و حكمت ، و شقاوت مساوى است با يك زندگى در دوزخ با يك زندگى بربريت يا يك زندگى حمق و جهالت ، درست است كه بگوئيم سعادت و شقاوت بر خلقت مردم سبقت دارند ، چون سعادت بر يك حقيقتى تطبيق مىشود كه در وجود عالى تحقق پذير است و يا به اصطلاح فلسفه بر وجود اشرف و آن وجود اشرف به سلسله مراتب بر ساير موجودات سبقت دارد و اين است مقصود امام در روايت 1 اين باب كه مىفرمايد : « خدا پيش از آنكه\r\n\r\n","description":"","footnote":"","page_name":" 632 ","page_number":632},
  {"content":"\r\n\r\nخلق را بيافريند سعادت و شقاوت را آفريد » و همهء موجودات جهان از خوب و بد يعنى موجودات منظم و نامنظم يك واقعيتى دارند كه با آن واقعيت تطبيق مىشوند از نظر وجودى آن واقعيت در علم خدا متجلى است يعنى جلوه‌اى است از علم خدا و در برابر آن يك سلسله اعدام كه سايهء آن واقعيات است درك مىشوند كه با آنها همرتبه هستند گرچه در خارج تحققى ندارند و به اعتبار آنها هم حاشيهء متن واقع محسوبند ليست سفيد كه نام سعداء در آن ثبت است همان واقعيت نورانى آنها است كه با قطع نظر از زمان و مكان و همهء قيودات درك مىشود و از آن هم مىشود تعبير كرد به يك جلوه‌اى در علم الهى و در برابر آن اعدامى تصور مىشود كه ليست سياه اشقياء است ، زيرا اشقياء يعنى بخت سوخته‌ها و بعبارت ديگر بىبختها و بىبهره‌ها ، كافر است :\r\nايمان ندارد ، حق را نفهميده ، فاسق است : عدالت ندارد ، ظالم است : توازن اخلاقى ندارد ، همه اين نداشتن‌ها كه لكهء سياه ليست اشقياء است به موازات واقعيت موجود و نورانى سعداء درك مىشود ، گرچه تحققى ندارند و به همين نظر ليست اشقياء منظم مىشود ، بنا بر اين تحقق يك ليست سفيد و يك ليست سياه براى سعداء و اشقياء واقعيتى است فوق زمان و مكان و در شمار حقائق ثابته در متن واقع است و از نظر اشاره به وجود واقعى آنها مىتوان تعبير كرد كه ليست سعداء جلوه‌اى است از جلوه‌هاى علم حق و ليست اشقياء در عكس العمل آن قابل درك است در هر مرحله‌اى كه درك‌كننده‌اى باشد كه اين عكس العمل در ادراك او قابل تحقق باشد ، در اين صورت هر كس وجودش بر واقعيت سعادت منطبق باشد هميشه محبوب خدا است و هر كس وجودش بر واقعيت شقاوت منطبق باشد هميشه دشمن خدا است زيرا ليست سفيد سعداء جلوهء علم حق و متعلق خود را با رابطهء مثبتى به حق پيوست مىدهد كه از آن به محبت تعبير مىشود و آنكه بر واقعيت شقاوت منطبق است درست در عكس العمل سعيدان قرار دارد و رابطهء او با خدا منفى\r\n\r\n","description":"","footnote":"","page_name":" 633 ","page_number":633},
  {"content":"\r\n\r\nاست و در جهت مخالف است و از او به دشمن خدا تعبير مىشود و هرگز دوست نخواهد شد .\r\nاز اينجا معلوم شد كه ليست سعداء و اشقياء يك واقعيتى است كه ماده و مدت و اندازه ندارد و در همان متن واقع بايگانى بوده و هست و خواهد بود .\r\n3 - ربط علم با معلوم : اكنون به اينجا رسيديم كه خدا اين واقعيت سعداء را بالذات و واقعيت اشقياء را به عنوان عكس العمل دانسته و اين در علم ازلى بوده و بحث از اينجا شروع مىشود كه اين سابقه و رابطهء علمى نسبت به سعادت و شقاوت قابل تخلف نيست و اگر قابل تخلف باشد انقلاب حقيقت لازم مىشود و مثل اين است كه روز شب باشد و شب روز ولى با اين حال تأثيرى در وجود معلوم دارد و مىتوان آن را علت معلوم شناخت ؟\r\nجواب در اين مسأله منفى است يعنى اين رابطه و انطباق علم با واقعيت محفوظ در متن واقع عنوان علت و سبب ندارد ، فرض كن علم حضور معلوم است نزد عالم ، اين حضور از نظر درك و اعتبار هميشه عارض بر زمينه و متن واقع است و ممكن نيست خود علت يك واقعيت باشد ، اين است كه امام در حديث دوم مىفرمايد : « هيچ كس نمىتواند حكم خدا را به حق و واقع آن درك كند ، و اين بىتأثيرى آن را در سرنوشت سعيد و شقى روشن و كامل بفهمد » تنها چيزى كه توجه بدان لازم است اين است كه پس از تحقق اين واقعيت خدا فيض نيرو و هستى به هر دو دسته سعيد و شقى مىدهد بر وجه عدالت و حفظ حقوق متساوى ولى سعيد از اين فيض الهى حسن استفاده مىكند و آن را در راه طاعت و تحصيل سعادت و پيمودن راه حق و عدالت مصرف مىكند ولى شقى از آن به اختيار خود سوء استفاده مىكند و آن را در راه شقاوت و بدبختى و دور شدن از حق و عدالت مصرف مىكند .\r\nشما بسيار ديده‌ايد كه دو شاگرد و دانش آموز با شرائط مساوى\r\n\r\n","description":"","footnote":"","page_name":" 634 ","page_number":634},
  {"content":"\r\n\r\nو بودجه مساوى وارد يك دانشكده مىشوند ، يكى از همهء وسائل موجوده حسن استفاده مىكند ، خوب درس مىخواند و خوب مىفهمد و خوب تشخيص مىدهد ، و خوش كردارى مىكند و وجودى مؤثر و مفيد براى خودش و ملتش و همنوعش مىشود و يكى بر عكس از همهء شرائط و امكانات سوء استفاده مىكند و وجود عاطل و باطل زيان آورى مىشود تا جايى كه زيان به خود و ديگران مىزند و بسا خود را انتحار مىكند ، در صورتى كه چرخ تدبير امور كلى و جزئى وادارى نسبت به آنها يك نواخت چرخيده است ، در مقام قضاوت احدى سرانجام نيك اولى و بدفرجامى دومى را به تفاوت امكانات و نه به موجبات كلى كشور مربوط نمىداند و تنها مىگويند اين شخص خوش شانس و سعادتمند بوده و آن يكى بدبخت بوده و سعادتمندى اين و بدبختى آن را از حسن اختيار و سوء اختيار خودشان مى دانند .\r\n4 - انتقاد از ظاهر سازى و عوام فريبى : در اينجا مىماند موضوع تظاهر به نيكو كردارى و بدكردارى ، البته كردار نيك نشانهء سعادت و كردار بد نشانهء شقاوت و بدبختى است ولى به زودى نمىتوان روى آنها قضاوت كرد و در هر لحظه تحول و انحراف ميسور و ميسر است ، اين است كه انتظار سرانجام در حكم به سعادت و شقاوت ضرورت دارد ، زيرا تظاهر عملى بسا به قصد فريب يا به رسم عادت انجام مىشود و در اين صورت ادامه‌اى ندارد ، چنانچه آلودگى به بدكردارى بسا بر اثر تصادف و معاشرت و قابل زوال است و به همين مناسبت امام در حديث 3 مىفرمايد : بسا سعادتمندى كه به راه اشقياء دچار مىشود ولى در نتيجه بر مىگردد و جبران مىكند و بسا شقاوتمندى كه برعكس است و اين يك پند اخلاقى بزرگى است كه انسان در هر مقامى از خوش كردارى نبايد خودبين گردد و از بيم انحراف و بدعاقبتى مصون باشد و هر بدكردارى هم نبايد نوميد باشد و راه تحول به\r\n\r\n","description":"","footnote":"","page_name":" 635 ","page_number":635},
  {"content":"\r\n\r\nسعادت را بر خود مسدود بداند . خير ، خوب ، خوبى ، خوبى كردن - شر ، بد ، بدى ، بدى كردن - زيبا ، زشت .\r\nخير و شر را بر معانى چندى اطلاق كرده‌اند و مورد بحث قرار داده‌اند :\r\n1 - خير ، طاعت و فرمانبرى خداى تعالى ، شر گناه و معصيت و اين با معنى سوم مطابق است ، خوبى كردن ، بدى كردن .\r\n2 - اسباب و موجبات طاعت و معصيت مثل علم و فهم و انقياد براى طاعت ، و اخلاق فاسد چون جهل و تمرد براى معصيت و اين مناسب معنى دوم است خوبى و بدى .\r\n3 - خير : مخلوقات مفيد و سودمند ، چون گاو و گوسفند و حبوب و خواربار ، شر : مخلوقات زيان‌آور چون زهرها و مارها و درنده‌ها و به تعبير ديگر خير نعمت و شر بلا و اين با معنى اول مناسب است خير : خوب و شر : بد .\r\nخير و شر به معنى اول از مخلوقات خدا هستند ولى امر واقعى و مطلق نيستند و به نسبت ملاحظه مىشوند ، بشر آنچه را به حال خود سودمند داند خوب مىخواند و آنچه را زيانمند به حال خود داند بد مىخواند ، پس نسبت به او و دانستن او در تشخيص خوب و بد وارد است و اگر اين نسبت و اين علم را از ميان برداريم خوب و بدى در ميان نيست .\r\nخوبى و بدى از نظر اينكه اسباب طاعت و گناهند ، از نظر اخلاق نفسانى با خوبى كردن و بدى كردن در يك حكمند ، زيرا اخلاق درونى هم اعمال نامرئى انسانند و مورد تكليفند بلكه روح تكليفند ميفرمايد : « يعلمهم و يزكيهم » آنها را بياموزد و درون آنها را پاكيزه نمايد .\r\nمورد اين اخبار خير و شر به معنى اول نيست بلكه خير و شر به معنى دوم و سوم - خوبى و خوبى كردن و بدى و بدى كردن . مقصود از اين كه خدا\r\n\r\n","description":"","footnote":"","page_name":" 636 ","page_number":636},
  {"content":"\r\n\r\nخير را به دست كسى اجرا مىكند و شر را به دست كسى ديگر اين است كه به اهل خير توفيق مىدهد و به اهل شر قدرت بدكارى مىدهد و از آنها سلب توفيق مىكند ، يعنى موجبات خير و شر را در اختيار هر دو مىگذارد ولى مردم خيرمند به اختيار خود اين وسائل را به كار خير صرف مىكنند و مردم شرانگيز اين وسائل را به كار بد صرف مىكنند ، نه اينكه مردم ابزار دست خدا هستند ، زيرا در قرآن مىفرمايد : «   فَمَنْ يَعْمَلْ مِثْقالَ ذَرَّةٍ خَيْراً يَرَهُ وَ مَنْ يَعْمَلْ مِثْقالَ ذَرَّةٍ شَرًّا يَرَهُ   » هر كه برابر ذره‌اى كار خير كند خير بيند و هر كه برابر ذره‌اى كار بد كند ، بد بيند ، در اينجا خير و شر را كار مستقل خود مردم دانسته و منظور از اجراء در اين اخبار همان ايجاد وسائل است .\r\nاين اخبار رد صريح عقيدهء فاسد ثنويه است كه به دو مبدأ خير و شر ، يزدان و اهريمن معتقد شدند و فاعل خيرات را از عامل شرور جدا دانسته‌اند ، فلاسفهء اسلامى در رد شبهه آنها معتقدند كه شرور از نظر حقيقت عدم و نيستى هستند و نياز به علت ندارند و آنچه در اين جهان بدى و شر احساس شود بواسطهء اين است كه امر موجودى حد عدمى به خود گرفته است و در حقيقت امور مادى از نظر نقصان و محدوديت خود به عدم منتهى هستند يعنى تشخص آنها همان احاطه اعدام است بدانها و اين احاطه عدمى كه مشخص وجود مادى است نسبت به محيط خارج از خود و ارتباط با انسان گاهى ايجاد ملائم مىكند و از آن درك خير و خوبى مىشود مانند گل كه از حد تشخص آن رنگ و بو عيان مىشود و گاهى هم اين رابطه ميان آن موجود و انسان مايهء احساس ناراحتى و شر مىشود ، مانند سلب ارتباط اعضاى تن بوسيلهء بريدن و سوختن يا دردناكى بر اثر سلب ملك و مال و غيره . كلمهء جبر روشن است و به معنى زور و سلب اختيار است و اين خود شعار اشاعره است كه كارهاى بندگان را از آن خدا دانند و خود شخص را به منزلهء ابزار در دست كارگر كردگار شناسند ولى كلمهء قدر مبهم\r\n\r\n","description":"","footnote":"","page_name":" 637 ","page_number":637},
  {"content":"\r\n\r\nاست از اين نظر كه مقصود از آن قدرت به معنى توانائى است و معنايش اينكه كار بنده از قدرت او است و به اين معنى در برابر عقيده جبرىها است و معتقد معتزله است كه كارهاى بندگان را مستقلا از خود آنها دانند و خدا را به كلى از كار بندگان بر كنار شمارند يا اينكه به معنى تقدير است و معنايش اين است كه كار بنده به تقدير خدا است و منطبق بر عقيدهء اشاعره و جبريه مىشود ، صاحب كافى اين كلمه را به معنى اول تفسير كرده و آن را برابر جبر آورده ولى در اخبار باب به معنى دوم هم آمده است عقيده سوم در اينجا عقيدهء اماميه است كه مذهب اختيارش گويند ولى مصنف اين كلمه را در عنوان به كار نبرده و همان امر بين الامرين را كه مضمون اخبار است در برابر جبر و قدر آورده و اين خود بواسطهء غموض مسألهء و ترديد در اين است كه آيا كلمهء اختيار تمام حقيقت امر بين الامرين را كه تعبير امام است مىرساند يا نه ؟ . اين روايت ، روايتى است كه در اين باب ذكر شده است و ما آنچه را در بارهء مسألهء بغرنج و مشكل جبر و تفويض بايد دانست ، در اينجا خلاصه مىكنيم :\r\n1 - عنوان مسأله : مردم در اعمال خود كه مورد تكليف دينى مىشود ( واجب و مستحب و حرام و مكروه و مباح ) مجبورند و اين اعمال به نيروى خدا در آنها بوجود مىآيد - اين مذهب جبرى است - اشاعره .\r\nمردم در اين گونه اعمال به خود واگذارند و خدا هيچ تأثيرى و فعاليتى در اين گونه اعمال بشر ندارد و خود مردم خلاق عمل هستند ، اين مذهب تفويض است - معتزله .\r\nمردم نه مجبورند و فعل آنها فعل خدا است و نه سر خودند و كار آنها از قدرت خدا بر كنار است بلكه وضعى دارند كه در ميانهء اين حال است - مذهب اماميه - كه آن را مذهب اختيار گويند - مذهب امر بين الامرين . در اينجا توجه به اين نكته بجا است كه چون در اخبار از اين عقيده به عنوان\r\n\r\n","description":"","footnote":"","page_name":" 638 ","page_number":638},
  {"content":"\r\n\r\nاختيار تعبير نشده و مفهوم اختيار هم كاملا روشن نيست ، صاحب كافى از مذهب حق به همان مذهب ( امر بين الامرين ) تعبير كرده و از نص روايات پيروى نموده است .\r\nجبر و اضطرار ، تفويض مطلق كار ، قضاء و قدر ، مقام متوسط - در اين حديث مورد بحث شده است ، بعد از فهم اين امور مىتوان به استدلال حديث توجه كرد و براى توجه خاطر مثلى مىآوريم :\r\nبهتر است براى توضيح مطلب به همراه من به يك كارگاه بيائيد كه ماشينهاى مختلف دارد ، از همه دسترس‌تر يك مطبعه است ، ماشين چاپ خودكار در اينجا موجود است و ماشين چاپ دستى هم هست كه ابزار آن بىحركت است و بايد به دست يك كارگر بچرخد .\r\nما اگر اراده و قدرت انسان را هم جزء او به شمار آوريم و او را از نظر جبرى يك ماشين دستى براى خدا محسوب داريم و از نظر تفويضى يك ماشين خودكار را كه خدا او را ساخته و براى عمل به خود واگذارده دور از حقيقت نگفته‌ايم ، در اين صورت وجود انسان مكلف به نظر جبرى يك ماشين دستى است براى خداوند كه به قدرت خود آن را به كار مىاندازد و اعمال گوناگون از آن بيرون مىدهد .\r\nو به نظر تفويضى ماشين خودكارى است كه پس از آن كه خدا آن را آفريده ، بدون تأثير جديدى از طرف خدا خود به خود كارهاى گوناگون توليد مىكند ، در اينجا از نظر به ماشين ما نمونه‌اى نداريم كه موضوع امر بين الامرين را با آن مجسم كنيم . من آدم الكتريكى را كه مىگويند اختراع شده است نديدم كه بتوانم تشخيص بدهم غير از يك ماشين خودكار است و به عنوان نمونه سوم معرفى كنم و به جاى ماشين ما يك كارگر خود مختار را نمونهء سوم قرار مىدهيم .\r\nيك كارگر لخت كه از خود هيچ ابزار و وسيله‌اى ندارد و همهء ابزار\r\n\r\n","description":"","footnote":"","page_name":" 639 ","page_number":639},
  {"content":"\r\n\r\nو وسائل كار را صاحب كار در اختيار او گذارده است و فرض كن او هم با كمال آزادى كار مىكند و هر آن مىتواند دست از كار بكشد ، يك كارگر رسمى در كشورهاى قانونى و آزاد ، در اين صورت مىتوان آن را نمونهء سوم شناخت و معرف امر بين الامرين دانست .\r\nفرض كن اين كارگر با خدا قراردادى مىبندد ، اكنون ما موضوع را به طور كامل تقرير مىكنيم :\r\n1 - صاحب كار : ذات اقدس الهى .\r\n2 - كارگاه : سراسر عالم .\r\n3 - كارخانه : براى توليد عمل خير و شر ، كردار نيك و كردار بد ، طاعت و معصيت . در اينجا توجه به اين نكته لازم است كه هدف كارخانه عمل خير است و عمل شر محصول بىانضباطى كارگر است .\r\n4 - كارگر : آدميزاده .\r\n5 - شرائط كارگر : عقل و كمال و بلوغ و اطلاع از برنامهء كار ، علم شريعت كه بوسيلهء پيغمبران و اوصياء و كتاب خدا بيان مىشود ، همهء دستگاه هستى براى اجراى اين برنامه است و قرآن مىفرمايد ( 29 سوره 2 ) : «  هُوَ الَّذِي خَلَقَ لَكُمْ ما فِي الْأَرْضِ جَمِيعاً  » او است خدائى كه هر آنچه در زمين است براى شما مقرر كرده ، و آيهء ( 38 سوره ابراهيم ) : « خدائى است كه آسمانها و زمين را براى شما آفريده » الآية .\r\nاستاد بزرگوار سعدى شيرازى گفته است :\r\n ابر و باد و مه خورشيد و فلك در كارند * تا تو نانى به كف آرى و به غفلت نخورى\r\nهمه از بهر تو سر گشته و فرمان بردار * شرط انصاف نباشد كه تو فرمان نبرى \r\nگفتيم اين كارگر لخت در اين كارگاه استخدام شده است ، و انسان\r\n\r\n","description":"","footnote":"","page_name":" 640 ","page_number":640},
  {"content":"\r\n\r\nهم در اين كارگاه الهى بىهمه چيز بوده حتى هستى و وجود هم از خود ندارد ، صاحب كار همه و همه وسائل كار را به او داده است و قرارى به اين صورت با او تنظيم كرده :\r\n1 - تمام وسائل كار بعهدهء صاحب كار است .\r\n2 - محصول كارخانه هر چه باشد از آن كارگر است .\r\n3 - برنامهء كار از طرف صاحب كار تنظيم مىشود .\r\n4 - بىانضباطى و تخلف كارگر موجب فساد محصول است و تحمل اين محصول فاسد بعهدهء كارگر است .\r\n5 - آزادى كامل كارگر در محيط كارگاه به وضعى كه هر وقت خواست دست از كار بكشد يا خلاف برنامه كار كند ولى مسئوليت محصول بد بعهدهء او باشد .\r\nدر اينجا توجه به اين لغتها لازم است :\r\n1 - قضاء به معنى علم اجمالى و كلى حق : نقشهء اجمالى اين كارگاه .\r\n2 - قضاء به معنى امضاء و اجراء يعنى پياده كردن جزئيات نقشه عالم در محيط خارج .\r\nقضاء به معنى اول بيشتر در كلمات حكماء و متكلمين به كار رفته ، از نظر اينكه قضاء را به علم كلى و اجمالى حق تفسير كرده‌اند در برابر قدر كه آن را به علم تفصيلى تفسير كرده‌اند و بنا بر اين قضا بر قدر تقدم دارد ولى در اخبار و خصوص اخبار اين باب قضاء به معنى دوم استعمال شده و مؤخر از مرحله قدر است كه كالبد بندى وجود است بوسيلهء ماهيت و تشخص . قدر - اندازه‌گيرى : عبارت از ترسيم جزئيات موجود است بوسيلهء خطوط تشخصات و قالب بندى وجود در نقشهء ماهيت از كليات عامه تا برسد به حدود تشخصات خارجيه .\r\nبعد از توجه به اين مقدمات اكنون بايد ما اين كارگر را تجزيه كنيم\r\n\r\n","description":"","footnote":"","page_name":" 641 ","page_number":641},
  {"content":"\r\n\r\nو او را به همان صورت لخت از همه چيز حتى وجود او بررسى كنيم تا بفهميم در كجا به ماده ( 5 ) قراردادى ( آزادى در عمل ) مىرسيم و آيا اين ماده نسبت به بنده در كارگاه بزرگ خدا واقعيت دارد يا نه ؟\r\nبراى رسيدن به اين مقصود ، ما شروع به پياده كردن تمام ارتباطات اين كارگر مىكنيم ، با اشاره به آنچه از طرف صاحب كار ( خدا ) در دسترس او قرار دارد :\r\n1 - محيط كارخانه از نهايت فضاى مربوط به او تا پهناور زمين از صحرا و دريا و . . و . .\r\n2 - برجهاى استخبار و ارتباط با اين محيط وسيع كه در وجود او تعبيه شده است : حواس خمس ظاهرهء ديدن ، شنيدن ، بوئيدن ، چشيدن ، بسيدن .\r\n3 - جهاز تنفس تا عمق ريه .\r\n4 - جهاز جريان خون از حوضچهء قلب تا بن بست رگهاى درشت و ريزى كه وجود دارند .\r\n5 - جهاز گوارش : از سر تا پاى بدن .\r\n6 - جهاز توليد مواد عناصر : كارخانجات كبد ، از قندسازى ، آهن سازى ، و . . و . .\r\n7 - جهاز اعصاب : مركز تأثرات احساسى از مغز سر تا بن بست پوست تن .\r\nاينها قسمتهاى مرئى و ديدنى وجود اين كارگر است كه از طرف صاحب كار يك جا در دسترس او قرار گرفته و زير نظر مستقيم صاحب كار محافظت و نگهبانى مىشود ، وسائل نامرئى و مرد مرموز ديگرى هم در دسترس او هست كه :\r\n8 - قوهء دريافت و محفظهء خبرهاى وارده به توسط حواس ظاهره نامبرده يعنى دستگاه حس مشترك و حافظه .\r\n9 - دستگاه تركيب و اختلاط و دسته بندى اخبار وارده : قوهء خيال .\r\n10 - دستگاه نمونه‌گيرى و كاريكاتور : قوهء واهمه .\r\n\r\n","description":"","footnote":"","page_name":" 642 ","page_number":642},
  {"content":"\r\n\r\n11 - دستگاه جوهر كشى و فرمول بندى : قوهء متصرفه و عاقله .\r\n12 - دستگاه جلب موافقين و طرد مخالفين : وجدان دوستى و دشمنى و خواهش و پس كشيدن : تمايل و تنافر .\r\n13 - دستگاه بسيج اعضاء براى توليد و انجام كار : نيروى اراده .\r\nتا اينجا ما به سر آزادى اين كارگر كارگاه خير و شر بر نخورديم ولى در اينجا به يك نيروى نامرئى ديگرى بر مىخوريم كه :\r\n14 - كليد فرمان بسيج اعضاء براى كار : نيروى اختيار : در بشر و بلكه هر جاندارى كه بتوان از او به فاعل مختار تعبير كرد اين حقيقت وجود دارد كه كليد بسيج اعضاء براى كار به جوهر وجود او آويخته است و با اين نيرو است كه در خود خلق اراده مىكند و به كار مىپردازد و به عبارت ديگر داراى نيروى خلاق اراده است و بايد اين نيرو را در بشر عين وجود او دانست همانطور كه هر كمالى در خدا عين ذات او است ، اين حقيقت اختيار است كه بواسطهء آن آزادى اين كارگر تأمين شده و در خميرهء ذات او تعبيه شده است و سر وجود انسان است و جزء وجدان او است و به همان نحوى كه انسان ذات خود را درك مىكند اين حقيقت را هم در وجود خود درك مىكند ، شما وقتى به كودك مميز خود اعتراض كنيد كه چرا اين كار را كردى ؟\r\nفورا جواب مىدهد : دلم مىخواست ، و اگر كارى به او تحميل كنيد و سرباز زند آخر جوابش اين است كه : دلم نمىخواهد بكنم .\r\nدر برابر ، اگر به يك مرد نيرومند كامل و پهلوان و يا ديكتاتور در كارى كه انجام داده اعتراض مستدلى وارد كنى جواب نهائى او اين است كه : دلم خواست و كردم ، و يا اگر در ترك كارى او را ملامت كنى آخر مى گويد : دلم نمىخواست ، اين وجدان اختيارى كه جزء خميره انسان است و از دوران كودكى تا بحران پيرى لنگر اساسى براى انجام كار خود مىداند همان كليد اراده او است كه به دست او سپرده شده و سرّ آزادى او است .\r\nو با اين بيان حقيقت نمونهء سوم در برابر ماشين خودكار : قول به تفويض ، و بنده ماشين دستى خدا است در كار : قول به جبر ، به خوبى آشكار\r\n\r\n","description":"","footnote":"","page_name":" 643 ","page_number":643},
  {"content":"\r\n\r\nمىشود و امر بين الامرين بىترديد روشن است و حقيقت قول معصوم كه مى فرمايد : بين الامرين اوسع است از ميان زمين تا آسمان هويدا است .\r\nقول به تفويض باطل است براى آنكه بنده در سيزده مادهء زندگى خود و محيط خود زير سرپرستى مطلق خدا است و آنى از آن جدا نيست و نمى توان او را ماشين خودكار بلكه نيمه خودكار خواند .\r\nقول به جبر باطل است زيرا اختيار كه كليد اراده و انجام كار است در خميرهء وجود انسان تعبيه شده است و انسان ماشين دستى خدا است ، انسان از نظر توليد خير و شر يك وضع مخصوص به خود دارد كه مانندى براى او نيست و از نشانه‌هاى صنعت بىنظير خدا است .\r\nاكنون بايد تصديق كرد قضاء الهى به معنى علم كلى و اجمالى حق يا به معنى امضاء و اجراء به تعبيرى كه شد پياده كردن نقشهء عالم جزء به جزء در خارج به هيچ وجه منافات با اختيار ذاتى انسان ندارد ، زيرا كردار اختيارى انسان با همين خصوصيت متعلق علم خدا است و با همين خصوصيت آزادى و اختيار در خارج محقق مىشود و مصداق امضاء و اجراى الهى مىگردد چنانچه تقدير و قدر به معنى قالب‌گيرى وجود در ماهيات و تشخصات به هيچ وجه با اختيار منافى نيست و بلكه مؤيد اختيار و آزادى در كار است زيرا كه بايد تشخص به اختيار در آن محقق شود .\r\nاين است كه امام در خبر اول به طور قطع به آن شيخ سائل مى فرمايد : هر قدمى در اين سفر برداشتيم به قضا و قدر بوده است و وقتى او اظهار نگرانى مىكند و به اين حساب خود را مجبور در كار و بىمزد درك مىكند و افسوس خود را با جملهء « عند اللَّه أحتسب عنائى » اظهار مىدارد ، امام به او تندى مىكند و با اين تندى از نفهمى او سرزنش مىكند : مه يا شيخ ، خفه شو ، و آن وقت سوگند ياد مىكند كه هر قدم و هر نفس شما تا مراجعت شما به كوفه اجر عظيم داشته چون شما در كار خود نه مكره بوديد و نه مضطر ، عدم اكراه از نظر حكومت عادله و كاملا آزاد خود امام است و عدم اضطرار از نظر بطلان قول به جبر در افعال عباد .\r\n\r\n","description":"","footnote":"","page_name":" 644 ","page_number":644},
  {"content":"\r\n\r\nباز هم آن شيخ سائل كه واقف به حقيقت قضاء و قدر و توافق آنها با اختيار نيست از روى تعجب مىگويد : واى ، چطور ما همهء كار را با قضا و قدر انجام داديم و زور و ناچارى هم در ميان نبود ؟\r\nامام مىفرمايد : آرى ، به هيچ وجه زور و ناچارى در ميان نبوده ، قضاء الهى موجب حتم عمل بر بنده و سلب اختيار از او نيست چنانچه معنى قدر الزام به عمل نيست بلكه اندازه‌گيرى عمل اختيارى است . از اينجا امام شروع مىكند به بيان مفاسد قول به جبر :\r\n1 - بطلان ثواب و عقاب و امر و نهى و زجر از طرف خدا : يعنى در صورت جبر ترتيب اين امور به افعال عباد بر خلاف حكمت و عقل است و فعل خلاف حكمت و عقل از خدا محال است و تحقق پذير نيست .\r\n2 - وعده و مژده به ثواب : وعيد و بيم دادن از كيفر و عقاب ساقط مىشود ، بنا بر اين كه اينها واقعيتى ندارند و مصلحت در صرف اظهار آنها است چنانچه در مورد دروغ مصلحت آميز گويند ، زيرا پس از اينكه عمل بىاختيار واقع مىشود اين ظاهر سازى بىثمر است .\r\n3 - به گنهكار سرزنشى نيست و نيكوكار ستايش و آفرينى ندارد ، زيرا هر دو ابزار دست خدايند و سرزنش و ستايش از آن فاعل است نه ابزار كار ، نه كسى به تيشهء نجارى آفرين مىگويد كه تخت خوبى ساخته و نه به شمشير سرزنش مىكند كه سر بىگناهان را انداخته .\r\n4 - گنهكار سزاوارتر به احسان باشد از نيكوكار و نيكوكار شايسته‌تر به عقوبت باشد از گنهكار ، براى تشريح اين عبارت وجوهى نقل شده است :\r\nاول آنكه بنا بر بطلان ثواب و عقاب اخروى همان ثواب و عقاب دنيوى مىماند و گنهكاران از آن بهره‌مندترند از نيكوكاران . دوم اينكه اگر در معصيت و طاعت مجبور باشند بايد معصيت كار را ثواب داد و مطيع را كيفر كرد ، چون عاصى رنج ملامت و سرزنش عمل را برده و مطيع مدح و لذت اطاعت را دريافته و در آخرت بايد رنج عاصى جبران شود و از لذت مطيع كاسته گردد تا برابر شوند ، و مجلسى وجوه ديگر هم نقل كرده است به\r\n\r\n","description":"","footnote":"","page_name":" 645 ","page_number":645},
  {"content":"\r\n\r\nهمين تقريبات ، ولى آنچه به نظر مىرسد منظور سنجيدن مذنب و عاصى در جهاد است كه مورد بحث و سؤال است و سبب اولويت اين است كه مذنب در جهاد كسى را نكشد ولى مطيع در جهاد مردم را مىكشد و اگر اين عمل به طور جبر باشد كه حسن و قبح عقلى نداشته باشد ، مذنب كه كسى را نكشته به ثواب اولى است و مطيع كه مردم را كشته به كيفر اولى است .\r\n5 - اين عقيده همكيشى با بت‌پرستها است ، زيرا آنها معتقد به جبر بودند چنانچه قرآن خبر داده ( 35 سوره 16 ) : « آنها كه مشركند گويند اگر خدا مىخواست ما جز او پرستش نمىكرديم نه خودمان و نه پدرانمان و در برابر او چيزى را غدقن نمىكرديم » .\r\nتا اينجا بيان مفاسد قول به جبر است كه مورد سؤال بوده و امام در ذيل حديث براى تكميل فائده وارد بحث از تفويض شده است و مفاسد آن را بيان كرده :\r\n1 - اگر بنده به خود واگذار باشد و در برابر خدا به كلى خود مختار باشد گناه و مخالفت او باعث غلبه و چيره شدن او بر خدا است و اين با قدرت مطلقهء خداوند منافات دارد .\r\n2 - بنا بر اين كه بنده از خود ايجاد طاعت كند و بر آن استقلال كامل داشته باشد ، اين طاعت خواهى نخواهى به خدا تحميل شده و خداوند در قبول اين طاعت بىاختيار است و وادار شده است و اين لايق مقام الوهيت نيست .\r\n3 - تفويض نوعى است از واگذارى سلطنت مطلقه ، خلق و تدبير از طرف خدا به خلق و اين مخالف يگانگى او است در صفات ثبوتيهء خاصه كه يكى از آنها مالكيت حقيقى است .\r\nسپس امام دو مفسدهء مشترك ميان هر قول به جبر و تفويض را بيان كرده و مىفرمايد :\r\nالف : آفرينش آسمان و زمين كه براى رسيدن انسان است به مقامات عاليه بشرى بيهوده مىشود .\r\n\r\n","description":"","footnote":"","page_name":" 646 ","page_number":646},
  {"content":"\r\n\r\nب : بعثت پيغمبران مژده بخش به مطيعان و بيم ده نسبت به عاصيان عبث مىگردد . اين روايت در بيان اين است كه بت پرستان و جبريان هم عقيده‌اند زيرا بت پرستان معتقد بودند كه خدا آنها را به هرزگى دستور داده و وادار كرده است چنانچه خدا مىفرمايد ( 28 سوره 7 ) : « و چون هرزگى كنند ، گويند : پدران ما اين كار را مىكردند و خدا هم ما را بدان امر كرده ، بگو خدا امر به هرزگى نمىكند » . در اين حديث ، مفسدهء ديگرى براى قول به تفويض و قول به جبر بيان كرده و آن اين است كه قول به تفويض مخالف با عزت خدا است و و قول به جبر مخالف با عدالت و حكمت او است و علت اينكه خدا به حسنات بنده اولى است اين است كه هدف آفرينش همان محصول خير است و طاعت كه طبق برنامه صاحب كارخانه است و شر و گناه از عدم انضباط و تخلف بندهء كارگر بوجود آمده و به او مربوطتر است . مقصود از قدريّه در اين حديث كسانىاند كه فعل عبد را مشمول قضا و قدر ندانند و معلول ارادهء مستقل خودش شمارند و گفتار آنها با گفتار بهشتيان و دوزخيان و شيطان مغاير است .\r\nمجلسى ( ره ) در شرح جملهء لا يكون الّا بما شاء اللَّه ( گفتهء يونس در برابر امام ) چنين گفته است :\r\nدر بسيارى از نسخه‌ها باء در كلام يونس هست و در كلام امام نيست و فرق آنها همين است و چون كه باء دلالت بر عليت دارد مى فهماند كه ارادهء خدا علت تامهء فعل عبد است و مستلزم جبر است و به همين دليل امام باء را ساقط كرده ، بعضى گفته‌اند : منظور يونس بوسيلهء آوردن كلمهء \" باء \" اين است كه خدا قدرت و اختيار به عبد داده و سپس عبد در كار خود مستقل است و مقصود امام از اسقاط باء نفى تفويض است . در بعضى نسخ باء در كلام يونس هم نيست و دو عبارت هيچ فرقى ندارند و مقصود امام تقرير كلام او بوده است ولى در تفسير على بن ابراهيم كلام يونس با امام\r\n\r\n","description":"","footnote":"","page_name":" 647 ","page_number":647},
  {"content":"\r\n\r\nتفاوت ديگرى است ، يونس گفته : « و لكنى أقول لا يكون الّا ما شاء اللَّه و قضى و قدر » امام فرمود : چنين نيست اى يونس\r\n« و لكن لا يكون الّا ما شاء اللَّه و قدر و قضى »\r\nو در اين صورت منظور امام اين است كه تقدير بر قضا مقدم است و نبايد آن را مؤخر دانست .\r\nولى به نظر من مىرسد كه وجود \" باء \" \" ما \" را مصدريه مىكند و معنى مىشود چيزى نيست مگر به مشيت و اراده و تقدير و قضاى الهى و اين مستلزم جبر است ولى اگر باء نباشد \" ماء \" موصوله است و معنى اين است كه چيزى نيست مگر آنچه خدا خواهد و اراده كند و تقدير و اجراء نمايد و تعرضى به علت موجود ندارد و با فاعليت عبد در كار خود منافات ندارد .\r\nمنظور از ذكر اول ، مقام فعليت مطلقه است كه اول نمايش عالم ممكنات است ، زيرا در مقام ذات و صفات الهيه هيچ نمودى از ممكنات نيست . در اين حديث اشاره‌اى به نكتهء آزادى عمل شده است به شرحى كه گذشت . ظاهر اين است كه اين شخص از مفوضه بوده و بنده را در كار خود مستقل مىدانسته و آن را به مردم مىآموخته و منظور امام اين است كه در تنگناى اشكال گير كرده و خواه نخواه به مذهب حق كه امر بين الامرين است اعتراف كرده . اين حديث تقرير سادهء ديگرى است از بيان امر بين الامرين به شرحى كه در حديث اول گذشت . استطاعت - از نظر لغت - استطاع استطاعة - الأمر : أطاقه و قوى عليه ، يعنى تاب و توان كار را داشت و بر آن پيروز شد - المنجد . و از نظر فقه اسلامى ، كلمهء استطاعت در شرائط حج ذكر شده است طبق آيهء قرآن كه مىفرمايد ( 97 سوره 3 ) : « و براى خدا است بر مردم حج خانهء كعبه نسبت به كسى كه استطاعت رفتن بدان جا را دارد » كلمهء استطاعت از اين جا در عرف و بيانات دين وارد شده است و فقهاء استطاعت را از نظر اينكه\r\n\r\n","description":"","footnote":"","page_name":" 648 ","page_number":648},
  {"content":"\r\n\r\nشرط وجوب حج است به سه چيز تفسير كرده‌اند :\r\n1 - تخليه سرب : آزادى كاروان ، كنايه از اينكه راه مكه بسته نباشد و دزدان سر راه را نبندند ، سرب به معنى يك دسته رونده و پرنده است ، چنانچه شاعر عرب گفته :\r\n أسرب القطا هل من يعير جناحه * لعلّي الى من قد هويت أطير \r\nاى گلهء مرغان قطا ، كسى هست كه پرهاى خود را به من عاريت دهد تا بلكه به سوى معشوق خود پرواز كنم ، و به معنى گلهء گوسفند و شتر هم بسيار استعمال شده و چون معمولا قاصدين مكه كاروان تشكيل مىدادند از آن كاروان تعبير به سرب شده و شرط بىمانع بودن راه به اين عبارت در آمده كه \" تخليه سرب \" .\r\n2 - وجود زاد و راحله : يعنى هزينهء مسافرت و مركب ، وسيلهء طى مسافت براى رفتن و برگشتن .\r\n3 - احراز كفايت امرار معاش و ادامهء زندگى پس از انجام عمل حج .\r\nولى پس از اينكه مسائل علم كلام در محيط اسلام مطرح شد و مهمترين آنها مسألهء جبر و قدر بود كه هم زودتر مورد توجه دانشمندان اسلامى قرار گرفت و هم بسط و دنبالهء فراوانى پيدا كرد ، اين كلمهء ( استطاعت ) بعنوان رمز مذهب معتزله و لنگر عقيدهء آنها شهرت بسزائى يافت و براى تشريح و تفسير آن از همان تعبيرات فقهى استطاعت در بارهء حج استفاده شد و موضوع استطاعت در حج از استطاعت مورد بحث جدا است : در حج استطاعت به معنى امكان طى طريق براى انجام حج به كار رفته ولى در علم كلام استطاعت به معنى عامى كه عبارت از رابطهء فعل عباد با خدا است به كار رفته كه ما شرح آن را در روايت ( 2 ) كاملا بيان مىكنيم .\r\nمجلسى ( ره ) گويد : استطاعت به سه معنى اطلاق شده : اول قدرت زائد بر ذات قادر ، دوم ابزار و وسيله‌اى كه بواسطهء آن قدرت بر چيزى تحصيل مىشود ، چون زاد و راحله و باز بودن راه و تندرستى در حج ، سوم عقيدهء تفويض در برابر مذهب جبر و مقصود از آن در اينجا همين معنى سوم است .\r\n\r\n","description":"","footnote":"","page_name":" 649 ","page_number":649},
  {"content":"\r\n\r\nبحث در اين حديث و مورد سؤال كشف حقيقت نحوهء صدور فعل از بنده است از نظر اينكه معتزله كه قائل به تفويض شدند ، موضوع استناد فعل را به خدا بر اساس استطاعت تصور كرده‌اند و در برابر اين اعتراض كه اگر بنده در كار خود مستقل باشد و از خود ، و خود به خود كارى را انجام دهد لازم آيد كه با خدا شريك باشد و به عبارت ديگر اصل شبههء اشاعره اين است كه فرض فاعليت بنده در برابر خدا با توحيد افعالى مخالف است و با اين كليه معروفه كه :\r\nلا مؤثر في الوجود الّا اللَّه : هيچ كس در وجود جز خدا تأثير ندارد مخالفت دارد و همين شبهه بوده است كه اشاعره را خواهى نخواهى به وادى خطرناك عقيده به جبر كشانيده و چون از عهدهء حل اين شبهه بر نيامدند به اصل جبر در افعال عباد گرائيده‌اند و همهء مفاسدى كه بر اين عقيده بار است بر نقض توحيد افعالى برگزيده‌اند و همين شبهه آنها را ناچار كرده است كه در نتيجهء احكام عقلى را به كلى ملغى كرده و منكر حسن و قبح عقلى شدند و در حقيقت در وادى اين شبهه چنان گيج شدند كه عقل خود را باختند ، اكنون اين شبهه به اين صورت طرح مىشود :\r\nاگر بنده خلاق كار خود باشد و خدا كار او را خلق نكند پس بنده با خدا در ايجاد خلقت به نسبت همين اعمال مورد تكليف شريك است و خدا كه در ذات و در صفات و در معبوديت يگانه است در فاعليت يگانه نيست ، و عجب اين است كه اشاعره براى فرار از نقض توحيد افعالى به جبر ملتزم شدند ولى در موضوع مبادى صفات ثبوتيه به صفت زائد بر ذات معتقد شدند و گرفتار نقض توحيد صفاتى گرديدند .\r\nمعتزله براى فرار از اين شبهه ، موضوع استطاعت را پيش كشيدند و گفتند : گر چه فاعل فعل بنده است ولى استطاعت فعل را خدا به او داده و همين اسناد فعل بنده به خدا از نظر اينكه خدا استطاعت به او عطا كرده در رفع شبههء نقض توحيد افعالى كافى است و فعل بنده از نظر استطاعت به خدا منسوب است گرچه خود بنده او را ايجاد كرده است و به اين مناسبت\r\n\r\n","description":"","footnote":"","page_name":" 650 ","page_number":650},
  {"content":"\r\n\r\nموضوع استطاعت در علم كلام و مدرسهء متكلمين داراى اهميت گرديد و مورد بحث و سؤال شد و دامنهء آن به محضر ائمه كشيد و يكى از مسائل مذهبى گرديد كه در اين كتاب هم باب جداگانه‌اى براى آن تنظيم شده است و اين مرد بصرى كه ظاهرا از بزرگان معتزلهء بصره بوده و مسألهء استطاعت را در محضر امام صادق ( ع ) مطرح كرده است .\r\nامام صادق ( ع ) اساس مذهب مفوضه را كه استطاعت است ابطال مى فرمايد بدين توضيح :\r\nاستطاعت عبارت است از انقياد فعل تأثير از فاعل را چون ماده آن طوع است و مطاوعه و استطاعت از اين ماده به يك معنى بازگرفته شده و استطاعت پذيرشى است كه فعل از فاعل دارد در مقام تأثير و تأثر ، به عبارت ديگر : پذيرش اثر ايجاد يا تمركز ايجاد در عمل و بنا بر اين استطاعت غير از قدرت است كه صفت فاعل است و مقدمهء فعل است و به همين مناسبت در روايت اول باب همهء امكانات عمل قائم به فاعل را مقدمهء استطاعت دانسته و فرموده : استطاعت عبد بعد از چهار خصلت است كه همه مقدمهء تحقق آن است و به اين حساب استطاعت قوه و شأنيت نيست بلكه يك فعليت و تحققى است كه بايد همراه خود فعل انجام يابد ، با توجه به اين موضوع امام مى فرمايد : استطاعت نسبت به كار نشده تحقق ندارد و نسبت به كار انجام شده هم تحقق نيابد زيرا تحصيل حاصل است و محال و منحصرا بايد در حال تحقق فعل باشد و در صورتى كه اين استطاعت را شما از خدا مىدانيد ، پس خدا در تحقق فعل عبد مؤثر است و تفويض باطل است و نسبت به كار نشده موضوعى ندارد . و استقلال عبد در خلق فعل طرفيت با خدا است و پس از اين تحقيق امام ، مرد بصرى گفت : بنا بر اين فعل به تأثير خدا و فاعليت او است و جبر لازم آيد ، امام فرمود : خير ، جبر هم نيست و گر نه مسئوليت در بين نبود و بصرى باز به تفويض برگشت و امام رد كرد و فرمود : همهء ابزار كار را خدا به عبد داده و عبد با ايجاد فعل استطاعت يابد و از نظر نيروى اختيارى كه دارد جبر هم نيست به شرحى كه در باب جبر و تفويض مفصلا گذشت .\r\n\r\n","description":"","footnote":"","page_name":" 651 ","page_number":651},
  {"content":"\r\n\r\nاين حديث شريف با شرحى كه ما در باب جبر و قدر و هم با توضيحى كه در بارهء استطاعت داديم كاملا موافق است . در روايت اول متعرض وسيلهء اتمام حجت خدا است بر خلق ، مىفرمايد : اتمام حجت به دو چيز است :\r\n1 - بدان چه خدا به مردم بدهد از وسائل و ابزار فهميدن و عمل كردن و امكانات لازمه براى اطاعت .\r\n2 - وسيلهء شناسائى و معرفت از اقامهء نشانه‌هائى كه عقل از آنها استفاده كند و از ارسال رسل و انزال كتب و اقامهء معجزات . و در روايت دوم سؤال از اين است كه اصل علم و معرفت چگونه در دل انسان بوجود مىآيد ، مىفرمايد : يك الهام الهى است و مطالعه و تحصيل مقدمات شخص را آماده دريافت آن مىنمايد و ظاهرا مقصود سؤال معرفت خدا و درك معارف حقه است كه با عالم غيب و معنويات مربوط است و علوم مادى و صنايع منظور نيست زيرا اين علوم وسائل طبيعى دارد و بر اثر اين وسائل بدست مىآيند و لطف و صفاى قريحه و طهارت باطن كه عبارت از تزكيه باشد شرط آنها نيست . بعضى هدايت را در آيهء اول به معنى رساندن به مطلوب و حق دانسته‌اند و اين مطابق ترجمهء اول است و بعضى به معنى مجرد راهنمائى و اين مطابق ترجمهء دوم است و مقصود آيه در اين صورت اين است كه حكم به ضلالت و يا خذلان ضلالت بار مردمى بعد از اتمام حجت و بيان كافى و ارائه طريق به آنها است ، در اين صورت است كه اگر تخلف ورزيدند ، ضلالت آنها در دفتر الهى ثبت مىشود و گمراه محسوب مىشوند . مجلسى ( ره ) گويد : نجد راه روشن و مرتفع است و اين خود دلالت دارد بر اينكه هدايت به نمودن راه بدى هم اطلاق مىشود به اعتبار رهنمائى به ترك و كناره‌گيرى از آن ، ميرداماد گفته است : مقصود از رهنمائى به دو مرتفع حكمت نظرى و عملى است يا دو مرتفع معاش و معاد يا دنيا و آخرت يا بهشت و دوزخ يا ثواب و عقاب يا فناء مطلق در جمال حق .\r\n\r\n","description":"","footnote":"","page_name":" 652 ","page_number":652},
  {"content":"\r\n\r\nاين عنوان در پاره‌اى نسخ وجود ندارد و روايت مندرجه زير آن جزء باب پيش درج شده است . در بعضى نسخ هم به همان كلمهء ( باب ) اكتفا شده و جملهء بعد را ندارد و اين انسب است ، زيرا اين مضمون بر خبر وارده منطبق نيست و مفهوم روشنى هم ندارد ، و چون مضمون اين خبر با عنوان باب پيش هم انطباق كامل ندارد مناسب است به كلمهء ( باب ) ممتاز گردد . معرفت كه در پارسى شناختن است ، با علم كه دانش است يك مفهوم نيستند ، معرفت نسبت به جزئيات و با سابقه بىمعرفتى است ولى دانش اعم است ، از اين رو خدا را عالم گويند ولى عارف در اسماء الهيه وارد نشده است و معرفت هم در كليات اطلاق شده و از نظر انسان چون سابقهء ندانستن دارد ، علم و معرفت تفاوتى ندارند و به همين نظر در اين روايت معرفت را برابر جهل آورده كه مساوى با ندانستن است .\r\nپديدهء علم در انسان ، راه دانش يافتن ، سرچشمه‌اى كه علم انسانى از آن مىتراود ، چه چيز را بايد دانست ، موضوعاتى است كه تاريخ علمى بشر در اطراف آن دور مىزند .\r\nعلم : هر چه در خاطر گنجد . علم : هر چه انسان را به يقين رساند . علم :\r\nآنچه از يك فرمول آزمايش شده محرز گردد . اينها نظرياتى است كه در هر تاريخى دانشمندان يكى از آنها را مورد توجه ساخته‌اند .\r\nاز نظر موضوعات علمى هم نظريات بسيار مختلف است و در هر تاريخى بشر توجه به دانستن يك مطالبى كه مناسب وضع زندگى و پرورش اجتماعى و منطقهء زيست او بوده است داشته .\r\nو در تاريخ اديان الهيه بطور كلى دانستن ما وراء ماده . الهيات : دانستن اصول اخلاق ، دانستن احكام و مقررات عبادات و امور اجتماعى مورد توجه بوده است .\r\nراه دانش : فكر و كاوش بشرى ، وحى الهى ، الهام از موجودات نامرئى چون عقول و ملائكه و جن و . . و . . در علم به معارف دينى و احكام از نظر اسلام :\r\nنصوص صادره از خدا و پيغمبر ، استنباطات عقليه چون قياس و استحسان و . . و . .\r\n\r\n","description":"","footnote":"","page_name":" 653 ","page_number":653},
  {"content":"\r\n\r\nاكنون بايد ديد كه معرفتى كه موضوع اين حديث است مطلق علم و معرفت است و مقصود اين است كه مطلق حصول معرفت و هر خاطره‌اى كه در نهاد انسانى است در برابر مطلق جهل و نادانى از خدا است و هر گونه تلاش انسانى در اين زمينه براى مقدمه چينى و آمادگى است ؟ مقصود اين نظريه اين است كه علم و معرفت يك خاصيت طبيعى براى موجودات نيست مانند حرارت نسبت به آتش و مؤيد اين نظريه اين است كه علم و دانش ثابتى است در باطن انسان ، نقشى در عقل يا نفس مجرد ، اثرى در درون مغز و اعصاب ، و امور مادى كه مقدمهء معرفت هستند نمىتوانند تأثير طبيعى در پيدايش اين آثار داشته باشند ، بنا بر اين هر گونه معرفتى كه در وجود انسانى پديد شود ايجاد خدا است و بشر در ساختمان علم و معرفت هيچ دست صنعتى ندارد .\r\nدر صورتى كه موضوع اين اخبار به مناسبت صدور از مصادر دينى در خصوص معرفة اللَّه يا معرفت احكام دينيه باشد منظور تخطئهء طرق ديگرى است كه مخالفان بدان اعتماد داشتند مثلا از نظر خداشناسى به استدلالات فلسفى يا روش رياضات صوفيانه و از نظر احكام دينى توجه به قياس و استحسان و امثال آن .\r\nدر اين حديث سه موضوع متقابل آورده شده است :\r\n1 - معرفت و نادانى كه از عوارض روحى و امور نفسانيه‌اند .\r\n2 - رضا و غضب كه از عوارض عصبى و از عواطف انسانى هستند .\r\n3 - خواب و بيدارى كه از عوارض جسمى و حالات بدنند .\r\nامور نفسانى و عواطف درونى و ريشهء جسمى خواب و بيدارى از اسرار و رموز وجود انسانند كه تا هنوز كاوشهاى علمى بشر به حقيقت آنها پى نبرده است و در لابراتورهاى فنى منعكس نشده‌اند ، بشرى كه تا عمق اتم فرو رفته است و از طرفى تا فضاى ما وراء جو را پيموده هنوز در اين اسرار درونى خود گيج است و آن را به خوبى ندانسته ، از اينجا است كه مىتوان گفت :\r\nمنظور از اين حديث و آنچه به مضمون آن است توجه دادن انسان است به اين رمز خداشناسى كه : در وجود خود انسان امور نهفته‌اى و اسرار و رموزى است\r\n\r\n","description":"","footnote":"","page_name":" 654 ","page_number":654},
  {"content":"\r\n\r\nكه بسيار عادى و عمومى و جدا نيست ولى بشر به هيچ وجه در اين اسرار نهفتهء وجود خود شركت در عمل و همكارى ندارد و دست تصرفى نسبت به آنها دراز نتواند ، و خدا است كه با لطف نهانى خود در اين بخش نامرئى وجود انسان تصرف مىكند و مىسازد و خراب مىكند . در اين حديث ، شرائط عامه تكليف را كه عبارت از علم و قدرت است بيان كرده و مىتوان گفت : عقل و بلوغ هم در ضمن قدرت و امكان عمل منظور است ، زيرا ديوانه و كودك از نظر نقصان خرد و توان بدنى قدرت بر انضباط و انجام تكليف ندارند و مسئوليتى به آنها متوجه نيست . تبليغ ، روش تبليغ ، مقتضيات وقت ، آمادگى محيط :\r\nدر اين اخبار ، از تبليغ مذهب شيعه و عقائد مخصوص آن كه شاهكارش دعوت به پيروى از امام وقت بوده است غدقن شده و استعداد مردم و آمادگى افكار عمومى منظور گرديده است .\r\nاز نظر پيروان شرايع سابقهء يهود نسبت به شريعت توراة دعوت و تبليغ دارند ، و در حقيقت شريعت توراة را خاص نژاد اسرائيل مىدانند و اين سخت‌ترين قيود نژادى است كه در جامعهء بشرى وجود داشته و خصوص در مردمى كه خود را پيرو يك شريعت الهى مىدانند ، و بر خلاف آن تبليغ در مسيحيت ركن مهم بشمار مىرود و به همين حجت مسيحيت به زودى در جهان منتشر شد .\r\nاسلام بر اساس تبليغ مؤثر و منظمى بوجود آمد و در ضمن آيات بسيار تبليغ را تشريع كرد كه رساترين آنها آيهء 125 سورهء نحل است :\r\n« دعوت كن به راه پروردگارت به حكمت و پند خوب و به بهترين روش با آنان ( مخالفان اسلام ) مناظره كن » نيروى تبليغ در اسلام و مسلمانى ادب زنده و سرشارى بوده و تاكنون هم بجا مانده است و پيشرفت اسلام در طول تاريخ بر آن متكى است ولى با اين حال در اين اخبار بطور صريح از تبليغ امر امامت غدقن شده و علتش نكات زير است :\r\n1 - وضع محيط : گاهى اوضاع محيط بطورى تاريك مىشود كه\r\n\r\n","description":"","footnote":"","page_name":" 655 ","page_number":655},
  {"content":"\r\n\r\nتوجه به امور معنويه و حقائق هستى امكان پذير نيست و بايد گفت محيط بشريت از نظر كلى يا در منطقهء خاصى دچار طوفان ترديد و تزلزل روحى و اعتقادى مىگردد ، در اين صورت وضع مردم بدان كس ماند كه در ميان گردباد شديد و طوفان شن گرفتار است و نمىتواند حركت كند و چشم باز كند و بايد سر خود را زير جامه بپوشد و صبر كند تا هوا آرام شود ، در عصر مقارن امامانى كه از تبليغ غدقن كرده‌اند وضع چنين بوده است نقطهء سفيد و سياهى هم كه به قلب مىريزد و اثرش تأثير تبليغ حق يا سلب تبليغ است همين است ، زيرا واردات قلب و حالات دل بشر هم از محيط سرچشمه مى گيرد .\r\n2 - تقيّه : بسا اوقاتى كه مخالفان بسيار نيرومند و بسيار كنجكاو بوده‌اند و جاسوسان آنها در همه جا و با همه كس آميخته بودند و تبليغ موجب حملهء ظالم و از بن بركندن دستگاه مىشده و حكمت اقتضاء سكوت داشته .\r\n3 - ممكن است نهى از تبليغ از نظر روش تبليغ باشد : البته اگر بحث و تبليغ مذهب به صورت جدال و مراء در آيد ، اثرى ندارد ، در ادامهء صحبتهاى متفرقه و خصوص پيش مردم عامى بسا مايهء توهين و استخفاف گردد چنانچه در روايت سوم گويد : با مردم براى دين خود ستيزه نكنيد كه ستيزه ، دل را بيمار مىكند ، يعنى موجب دلتنگى و سستى عقيده مىگردد .\r\n4 - منعى كه در اين اخبار رسيده راجع به شخص معين و در موقع خصوصى بوده است به ملاحظهء مصالح شخص و وقت ، و منعى كلى و عمومى نيست .\r\n\r\n\r\n","description":"","footnote":"","page_name":" 656 ","page_number":656}
  ]