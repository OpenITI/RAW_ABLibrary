[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" 1 ","page_number":1},
  {"content":"\r\n . \r\n","description":"","footnote":"","page_name":" 2 ","page_number":2},
  {"content":"\r\n\r\nوقايع الأيام\r\n( فيض العلام في عمل الشهور و وقايع الايام )\r\nثقة المحدثين\r\nحاج شيخ عباس قمى قدس سره\r\nبه كوشش\r\nمحسن صادقى\r\nعباسعلى مردى\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nجاى شناسنامه\r\n\r\n","description":"","footnote":"","page_name":" 4 ","page_number":4},
  {"content":"\r\n . \r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n\r\n\r\nسخن رئيس كنگره\r\nمحّدث بزرگوار ، مورخ گرانقدر ، سيره نويس عالى مقام ، دعا شناس معتمد ، عالم ژرف نگر عامل ، زاهد وارستهء صادق ، محقق و مؤلف بزرگ معاصر و خاتم المحدثين ، مرحوم حاج شيخ عباس قمى قدس سره ، در سال 1294 ق در قم ديده به جهان گشود . مقدمات علوم دينى را در حوزهء علميهء قم آموخت و در سال 1316 ق راهى نجف اشرف شد تا محضر استادان بنام و عالى قدرى همچون ميرزا حسين نورى ، سيد محمد كاظم يزدى و شيخ الشريعهء اصفهانى را دريابد .\r\nوصول به عالىترين مراتب علمى و دريافت اجازه روايت از محدث بزرگ شيعه ، مرحوم ميرزا حسين نورى و سيد حسن صدر ، شمارى از توفيقات علمى آن مرد دين و دانش بود .\r\nاز قلم و انديشهء محدث قمى رحمه الله نزديك به صد اثر مكتوب در حوزه‌هاى مختلف علمى به يادگار مانده است كه بيشترين آنها چاپ و منتشر شده است . سفينة البحار ، مهم‌ترين ميراث علمى و روائى او است كه فهرست موضوعى بحار الأنوار ، جامع‌ترين تأليف روائى شيعه است . ديگر آثار زبانزد و مشهور آن محدث گرانمايه ، نفس المهموم ( مقتل سيد الشهدا عليه السلام ) و منتهى الآمال ( سيره و زيست نامهء تحقيقى چهارده معصوم عليهم السلام ) و مفاتيح الجنان ( ادعيه مأثور و اذكار معتبر ) است كه خورشيد وار در آسمان تأليفات دينى و علمى مىدرخشند .\r\nزيست خاكى و جسمانى آن عالم ربّانى در 23 ذى حجهء سال 1359 ق / دوم بهمن 1319 ش در نجف اشرف به فرجام نيك رسيد و بارگاه علوى و جوار مرقد استادش ، محدث نورى رحمه الله آرامگاه ابدى او گرديد .\r\nكانون نويسندگان قمى به مناسبت هفتادمين سال وفات محدث قمى و پاسداشت مقام دانش و ديانت و ارائه الگوى مناسب به نسل جوان ، در سال 1389 ش تصميم گرفت كنگره‌اى به منظور بزرگداشت آن عالم جليل القدر برگزار كند . كميتهء علمى كنگره نيز در اين راستا فراخوان مقاله داد كه با استقبال اهل فكر و نظر رو به رو شد . نيز به تصحيح چند اثر از\r\n\r\n","description":"","footnote":"","page_name":" 7 ","page_number":7},
  {"content":"\r\n\r\nآثار محدث قمى پرداخت . علاوه بر اين ، به تدوين مجموعه‌اى از مقالات چاپ شده دربارهء ايشان با عنوان شناخت نامه محدث قمى اقدام كرد .\r\nمحصول كارهاى علمى كنگره از اين قرار است :\r\n1 . مجموعه مقالات شامل 42 مقاله كه در دو مجلد عرضه مىشود .\r\n2 . شناخت نامه محدث قمى شامل بيست مقاله .\r\n3 . يازده رساله از محدث قمى كه بعضى از آنها نخستين بار تصحيح و عرضه مىشود .\r\n4 . تصحيح شش عنوان از آثار محدّث قمى كه عبارتند از : 1 . نفس المهموم ، 2 . ترجمهء نفس المهموم از علامه ميرزا ابوالحسن شعرانى ، 3 . هدية الأحباب ، 4 . فيض العلام ، 5 و 6 .\r\nاخلاق و آداب كه شامل تلخيص معراج السعاده و تلخيص حلية المتقين‌است .\r\nهمچنين سه اثر از آثار محدّث قمى يعنى لب الوسائل ، بيت الاحزان‌و شرح حكم نهج البلاغه و نيز جلد يازدهم مفاخر اسلام تأليف حضرت آقاى دوانى رحمه الله كه شامل شرح احوال و آثار محدث قمى است ، كه قبلًا منتشر شده اما كمياب بود ، با پيگيرى كميتهء علمى مجدداً منتشر شد . اقدام ديگر دبيرخانه كنگره ، تهيهء كليهء آثار تصحيح شده محدّث قمى است تا به ضميمهء مجموعه آثار كنگره با عنوان « مجموعه آثار محدث قمى » در حدود چهل جلد عرضه شود .\r\nهمهء اين تلاش‌ها مرهون فعاليت‌هاى چندين سالهء كميتهء علمى كنگره است كه با دبيرى و اهتمام فاضل دانشور آقاى محسن صادقى به سرانجام رسيده است . شايسته است از زحمات همهء دست اندركاران ستاد برگزارى كنگره ، بخصوص دبير كنگره حجة الاسلام و المسلمين دكتر سيد محمد رضا حسينى نيز قدردانى شود .\r\nهمچنين از همهء مراكز پژوهشى و نهادهايى كه ما را در برگزارى اين همايش يارى رساندند سپاس گزارى مىكنيم .\r\nرئيس كنگره بزرگداشت محدث قمى\r\nعلى بنايى\r\n\r\n","description":"","footnote":"","page_name":" 8 ","page_number":8},
  {"content":"\r\n\r\n\r\nمقدمه تصحيح\r\nبراى كسى كه به چشم ظاهربين ، به دنيا مىنگرد ، روزها و شب‌ها چيزى جز حركتِ تكرارى ماه و خورشيد نيست . امّا اگر ژرف بنگرد ، مىبيند كه همهء روزها مانند هم نيستند . و شب‌ها نيز همه يكسان نيست .\r\nلحظاتى در تاريخ حيات بشرى هست كه با نام و ياد برخى بزرگان پيوند خورده ، جايگاهى و الا يافته و با لحظات ديگر تفاوت دارد ، گرچه همهء اين لحظات ، نتيجهء حركت خورشيد و ماه است . . . .\r\nفيض العلّام ، تلاشى است براى ثبت رويدادهايى كه به پاره‌اى از لحظات ، رنگ جاودانگى داده و آنها را در تاريخ ، از لحظات ديگر تمايز بخشيده است .\r\nاين كتاب ، به ترتيبِ روزهاى سال قمرى مرتّب شده و در هر روز ، رويدادهاى آن روز را - به ويژه آنچه به دانشمندان ارتباط دارد - به ياد مىآورد ، تا همگان بخوانند و بدانند دانشى را كه در دست دارند ، با چه زحمت و خون دلى به دستشان رسيده است .\r\nاما اين تمام درون مايهء فيض العلام نيست ؛ محدث قمى نگاهى معنوى نيز بر روزها دارد .\r\nلذا پاره‌اى از اعمال عبادى روزها و شب‌ها را نيز در آن بر مىشمارد تا دريچه‌اى از معنويت به روى تاريخ بگشايد .\r\n\r\nآثار تأليف شده در اين موضوع\r\nدر موضوع وقايع الايام تأليفات بسيارى تدوين شده است ، اما مرحوم محدث قمى در اين كتاب علاوه بر وقايع و حوادث تاريخى ، به اعمال روزها و ماه‌هاى قمرى نيز پرداخته است .\r\nدر اين جا به تعدادى از آثارى كه در موضوع وقايع الايام تأليف شده اشاره مىشود . « 1 »\r\n\r\n\r\n","description":"","footnote":"\r\n( 1 ) . براى اطلاع بيشتر مىتوان به ذريعهء شيخ آقا بزرگ تهرانى مراجعه كرد\r\n","page_name":" 9 ","page_number":9},
  {"content":"\r\n\r\n1 . بدايع الكلام فى وقايع الايام ، سيد مهدى بن محمد باقر طباطبايى يزدى ( م 1346 ق ) « 1 » .\r\n2 . وقايع الايام و السنين ، محمد حسين بن محمد باقر خاتون آبادى ، معاصر علامه مجلسى . « 2 »\r\n3 . تحفة الانام فى شرح وقايع الايام ، سيد جمال الدين محمد بن حسين يزدى طباطبايى ( م ح 1313 ق ) . « 3 »\r\n4 . تشريح الصدور فى وقايع الايام و الدهور ، على بن على رضا خويى ( م 1350 ق ) . « 4 »\r\n5 . تفصيل وقايع الايام ، محمد على بن مهدى آل عبدالغفار ( م 1345 ق ) . « 5 »\r\n6 . توضيح المقاصد فى وقايع الايام ، بهاء الدين محمد بن حسين ، مشهور به شيخ بهايى ( م 1030 ق ) . « 6 »\r\n7 . حوادث الايام فى بيان وقايع الايام ، سيد محمد بن هبة الله ، معروف به بحرالعلوم ( متولد 1296 ق ) . « 7 »\r\n8 . عدة الدهور فى وقايع الايام و الشهور ، سيد كاظم يزدى ، معروف به حيدرى ( قرن 14 ) . « 8 »\r\n9 . قلائد النحور فى وقايع الايام و الشهور ، شيخ ذبيح الله محلاتى . « 9 »\r\n10 . نفائح العلام فى وقايع الايام ، على اكبر مروج الاسلام . « 10 »\r\n\r\n\r\n","description":"","footnote":"\r\n( 1 ) . ذريعه ، ج 3 ، ص 61 ، ش 170\r\n( 2 ) . ذريعه ، ج 3 ، ص 295 ، ش 1093\r\n( 3 ) . ذريعه ، ج 3 ، ص 421 ، ش 1521\r\n( 4 ) . ذريعه ، ج 4 ، ص 188 ، ش 940\r\n( 5 ) . ذريعه ، ج 4 ، ص 355 ، ش 1551\r\n( 6 ) . ذريعه ، ج 4 ، ص 498 ، ش 2232\r\n( 7 ) . ذريعه ، ج 7 ، ص 94 ، ش 482\r\n( 8 ) . ذريعه ، ج 15 ، ص 229 ، ش 1492\r\n( 9 ) . ذريعه ، ج 17 ، ص 165 ، ش 866\r\n( 10 ) . ذريعه ، ج 24 ، ص 239 ، ش 1241\r\n","page_name":" 10 ","page_number":10},
  {"content":"\r\n\r\n11 . مسارّ الشيعه ، ابوعبدالله محمد بن نعمان ، مشهور به شيخ مفيد ( م 413 ق ) . « 1 »\r\n12 . تقويم المحسنين فى معرفة الساعات و الشهور و السنين ، مولى محسن فيض كاشانى ( م 1091 ق ) . « 2 »\r\n13 . وقايع الايام ، مولى على بن عبدالعظيم خيابانى ( متولد 1282 ق ) . « 3 »\r\n\r\nچاپ اول كتاب\r\nدر سال 1391 قمرى كانون انتشار تصميم به چاپ اين كتاب مىگيرد و از مرحوم ميرزا على محدث زاده فرزند ارشد محدث قمى درخواست مىكند تا كتاب را تصحيح و آمادهء نشر كنند .\r\nايشان نيز كتاب را بر اساس نسخهء اصل ، تصحيح مىكنند و مقدمه‌اى با موضوع « دعا و تاريخ و ارتباط آن دو با يكديگر » به آن مىافزايد كه آن را عيناً در اين چاپ آورده‌ايم . مرحوم ميرزا على محدث زاده ، كتاب را با برادرشان مرحوم ميرزا محسن محدث زاده مقابله و تصحيح مىكنند و در حواشى آن توضيحات كارگشايى مىافزايند .\r\nمرحوم محدث زاده در پايان كتاب چنين مرقوم كرده‌اند :\r\nاستنساخ اين نسخه از نسخهء اصل كه به خط مرحوم والدم مىباشد ، به دست اين حقير و برادرم جناب آقاى حاج ميرزا محسن انجام شد . در تاريخ هشتم ربيع الثانى ، روز ولادت حضرت امام حسن عسكرى عليه السلام ، به سال 1391 هجرى .\r\n\r\nچند نكته\r\n1 . مؤلف پس از مقدمه‌اى كوتاه ، ابتدا به اعمال مشترك ماه‌ها و سپس به اعمال مختصّ ماه‌ها مىپردازد . در اين بخش ابتدا اعمال مشترك ماه و سپس اعمال روزها را آورده است . پس از آن هم در هر روز به وقايع و حوادث آن روز مىپردازد .\r\n2 . مؤلف علاوه بر مطالب پيش گفته ، تحقيقات و نكته هايى دارد كه گاه با عنوان « فقير\r\n\r\n\r\n","description":"","footnote":"\r\n( 1 ) . ذريعه ، ج 20 ، ص 375 ، ش 3503\r\n( 2 ) . ذريعه ، ج 4 ، ص 400 ، ش 1765\r\n( 3 ) . ذريعه ، ج 25 ، ص 129 ، ش 742\r\n","page_name":" 11 ","page_number":11},
  {"content":"\r\n\r\nگويد » و گاهى با « حاشيهء منه » در پاورقى آورده است .\r\n3 . سال‌هاى قمرى طبق نظر مشهور از ماه محرم شروع مىشوند ، اما در اين كتاب محدث قمى از ماه رمضان آغاز كرده و در مقدمه چنين توجيه كرده كه :\r\nچون در روايات وارد شده كه ماه رمضان اول سال است و شيخ مفيد و شيخ طوسى و ديگران نيز در ذكر اعمال سنه ، ابتدا به ماه مبارك رمضان كرده‌اند ، احقر نيز اقتدا مىكنم به ايشان .\r\n4 . نخستين تأليف مرحوم محدث قمى در موضوع وقايع و اعمال ايام و ماه‌هاى قمرى است كه در سال 21 سالگى ( 1315 قمرى ) آن را به خط خود چاپ كرده‌اند . شايان ذكر است كه اين رساله پس از 116 سال ، براى نخستين بار در مجموعه آثار كنگرهء بزرگداشت محدث قمى به نام يازده رساله تصحيح و چاپ مىشود .\r\nتأليف ديگر مؤلف در اين موضوع ، رسالهء دستور العمل است كه در اعمال ماه‌ها و روزها تأليف شده است .\r\nاين كتاب را جناب آقاى ولى فاطمى تصحيح كرده كه در دفتر دوم مجموعه آثار محدث قمى چاپ شده است . در اين كتاب گاهى به وقايع و حوادث هم اشاره شده است .\r\n\r\nروش تصحيح\r\nكتاب را بر اساس چاپ كانون انتشار تصحيح ، ويرايش كرده‌ايم و حتى الامكان مصادر آن را تخريج و اغلاط مطبعى آن را تصحيح كرده‌ايم .\r\nدر اين جا از جناب آقاى محمد مولايى و عباسعلى مردى كه در تخريج مصادر كتاب قبول زحمت كرده‌اند و نيز جناب آقاى خادميان كه كتاب را بازخوانى كرده‌اند و جناب آقاى عبدالحسين طالعى كه با دقت بر كتاب نكات ارزشمندى را گوشزد نموده و نيز نمايه‌اى فنى براى كتاب تدوين كرده‌اند سپاسگزارم .\r\nوالله ولى التوفيق\r\nمحسن صادقى\r\n18 ذيحجهء 1431\r\n\r\n","description":"","footnote":"","page_name":" 12 ","page_number":12},
  {"content":"\r\n\r\n\r\n[ دعا و تاريخ و ارتباط آن دو با يكديگر « 1 » 
  ]\r\nچندى قبل كانون انتشار در نظر گرفت كه كتاب فيض العلّام مرحوم والدم قدس سره را به چاپ برساند و ضمناً از من خواستند كه مقدمه‌اى بر آن بنويسم . من هم با كمال خوش‌وقتى خواستهء آنان را استقبال نموده ، كتاب را در اختيارشان گذاشتم و اين مقدمه را كه به عنوان « دعا و تاريخ و ارتباط آن دو با يكديگر » است نگاشتم ؛ اميد آنكه خوانندگان محترم اگر بر خطا و لغزشى بر خورد فرمايند ، با ديدهء عفو و گذشت بنگرند .\r\n\r\nدعا\r\n« وَقالَ رَبُّكُمُ ادْعُونِى أَسْتَجِبْ لَكُمْ إِنَّ الَّذِينَ يَسْتَكْبِرُونَ عَنْ عِبادَتِى سَيَدْخُلُونَ جهنّم داخِرين » ؛ « 2 »\r\nو پروردگار شما گفت : مرا بخوانيد تا شما را اجابت ( استجابت ) كنم . آنان كه از پرستش تكبر مىورزند به خوارى به دوزخ در خواهند آمد .\r\nمردم دو دسته‌اند : دسته‌اى داراى اعتقادى محكم و راسخ به دعا هستند ، و دسته‌اى ديگر پشت پا به همهء ادعيه و اوراد مىزنند و آن را مخالف با عقل مىدانند . اين دسته از دو گروهِ غير مسلمان و مسلمان تشكيل يافته‌اند .\r\n\r\n\r\n","description":"","footnote":"\r\n( 1 ) . اين مقدمه را مرحوم ميرزا على محدث‌زاده بر چاپ اوّل فيض العلّام نگاشته است\r\n( 2 ) . غافر ( 40 ) : 60 .\r\n","page_name":" 13 ","page_number":13},
  {"content":"\r\n\r\nدر گروه غير مسلمان ، دانشمندانى وجود دارند كه دعا را جسارت به درگاه خدا دانسته و تقاضاى از خدا را دليل بر آشنا نبودن خدا به وظايفش مىپندارند ( موريس مترلينگ ) ، عده‌اى ديگر از منكرين ، دعا را عمل شرم آور مىدانند ( نيچه ) ، عده‌اى ديگر دعا را كار بيهوده‌اى مىپندارند ( اگوست كنت ) .\r\nدر گروه مسلمان اعتراضاتى ديگر وجود دارد ، اين گروه مىگويند : مگر نه اين است كه « أبَى اللّهُ أنْ يَجرِي الأُمورَ إلّابأسبابِها » و يا خدا مىفرمايد : « لَيْسَ لِلْإِ نْسان إِلّا ما سَعى » « 1 » و يا « فَلَنْ تَجِدَ لِسُنَّتِ اللَّه تَبْدِيلًا » « 2 » ، « وَلَنْ تَجِدَ لِسُنَّتِ اللَّه تَحْوِيلًا » « 3 » .\r\nپس ديگر معنى دعا چيست ؟ و با دعا چه چيز تغيير خواهد يافت ؟\r\nدر مورد دستهء اوّل بايد بگوييم كه تصوير غلطى از دعا در ذهن اين دسته از دانشمندان رسوخ كرده و اينان آن تصوير را ناشايسته دانسته و رد كرده‌اند ؛ مانند كسى كه خدا را منكر است كه در اصل ، حمله‌اش متوجّه صورت ذهنى است كه خودش ساخته .\r\nاگر دين و خدا و دعا به درستى شناخته و شناسانده مىشد جاى هيچ‌گونه روى گردانى و انكار نبود .\r\nدر مورد دستهء دوم گفته مىشود كه دليل انكار دعا چيزى جز قبول نظم جهان نيست ، و ما بايستى منكر واقعيت شويم و جهان را ساختهء ذهن خود تصور كنيم يا به واقعيت جهان اعتراف كنيم و نظم را قبول نماييم كه در صورت قبول بايستى دعا را كه انتظار معجزه خيزى از آن داريم مخالف نظام آفرينش دانسته و به دور بيندازيم .\r\nاين ايراد صحيح نيست ؛ چون نظم با بينش ما آميخته است و مىتوان گفت كه نسبى است .\r\n\r\n\r\n","description":"","footnote":"\r\n( 1 ) . نجم ( 53 ) : 39 .\r\n( 2 ) . احزاب ( 33 ) : 62 .\r\n( 3 ) . فاطر ( 35 ) : 43\r\n","page_name":" 14 ","page_number":14},
  {"content":"\r\n\r\nما در اين جهان از تمام علل و معلولات آگاه نيستيم و تنها گوشه‌اى از آن را مىدانيم . چه مانعى دارد آن حالتِ توجّهِ مخصوص به پروردگار و آن آمادگى خاصّ روحى ، خود در سلسله علل قرار داشته باشد و در حوادث اين جهان اثر بگذارد ؛ بنابراين انكار تأثير اين حالتِ خاصِّ روحى مساوى با ادعاى آگاهى بر همه چيز است .\r\nگذشته از اين ، بايد بدانيم كه ادعيهء اسلامى غالباً درخواست شخص نيست و تنها قسمتى كوچك از آنها مربوط به دعاهاى شخصى مىشود و تازه در اين قسمت هم هيچ گونه خلاف سنت مشاهده نمىشود . بنابراين ، همهء اينها اثر خاصّ تربيتى و انسانى دارد ، بعضى از دعاها چون دعاى بعد از نماز يك نوع سرود مذهبى است ، و بعضى چون دعاى افتتاح تعليم و تذكّر توحيد يا حمد پروردگار است ، و برخى از آنها چون دعاى كميل تقاضاى عفو و توبه و معذرت خواهى است و قسمت زيادى دعا براى غير است و در آخر ، دعاهاى شخصى است .\r\nهمانطور كه در بالا اشاره شد ، تازه در اين مورد هم خلاف سنّتى وجود ندارد .\r\nچون دعا فرمودهء خداست ، صراحت بى شك در « ادْعُونِى أَسْتَجِبْ لَكُمْ » « 1 » است ، دعا هم يكى از اسبابى است كه خداوند نتايجى بر آن موقوف و مترتّب نموده است و دايرهء اسباب جهان منحصر به آنچه ما مىدانيم ، نيست .\r\nفعاليت بايد همراه با دعا باشد ، خداوند وسايل را بر مىانگيزاند و ما بايد از اين وسايل استفاده كنيم . جالب است كه نه تنها دعا عامل غير ضرورى نيست بلكه سرباز زدن از آن ، خودپسندى و كبر است و كبر تنها باعث عدم توجّه به دعا است و همان گونه كه از آيه مستفاد مىشود كبر يك نوع كفر است . بنابراين ، دعا عملًا درس تواضع و فروتنى در برابر پروردگار و عبوديت به انسان مىآموزد و اين روح را در او پرورش مىدهد و ريشهء كفر را كه كبر است در انسان مىسوازند .\r\n\r\n\r\n","description":"","footnote":"\r\n( 1 )\r\n. غافر ( 40 ) : 60 .\r\n","page_name":" 15 ","page_number":15},
  {"content":"\r\n\r\nآثار و فوايد دعا از حدّ برون است ، شناخت خدا اوّلين اثر و فايدهء آن است .\r\nدعاكننده سعى مىكند صفات خدا را بشناسد و ملكات اخلاقى را در خود تقويت نمايد . گفتار حضرت صادق عليه السلام خطاب به كسانى كه مىگفتند ما دعا مىكنيم و مستجاب نمىشود كه فرمود : « نمىشناسيد كسى را كه مىخوانيد » دليل بر آن مدّعا است .\r\nتلقين به نفس با آثار حيرت انگيز آن از جمله فوايد دعا است . كنترل هوس‌هاى سركش يكى ديگر از فوايد دعا به شمار مىرود ، به وسيلهء دعا از طغيان شهوات جلوگيرى مىشود ، از لحاظ آثار روانى ، دعا آرامش دهنده است ، به طور محسوس از آمار انتحار و طلاق و مانند آن ، كه اثر مستقيم يأس و نااميدى است ، در پرتو دعا كم مىشود .\r\nالكسيس كارل مىگويد :\r\nكميت انديشه و بيان آن جا كه پاى نيايش و دعا فرا مىرسد در مىماند ؛ زيرا نيايش بلندترين قلّه تعبير را در پرواز عشق از ميان شب ظلمانى عقل پيدا مىكند .\r\nهم‌چنين مىگويد :\r\nدعا بر روى صفات و خصايص انسان اثر مىگذارد و اجتماعاتى كه احتياج به نيايش و دعا را در خود كشته‌اند معمولًا از فساد و زوال مصون نخواهند بود .\r\n\r\nتاريخ\r\nتاريخ مجموعه‌اى است از حركات و رويدادهاى گذشته . عامل محرّكِ تاريخ فراوان و بسيار است ولى عامل مشخص و بارز آن خود انسان است .\r\nانسان خود تاريخ را به وجود مىآورد و تنها انسان است كه به طور خودآگاه يا ناآگاه در كار است . حكومت خداوند و ذات پروردگار در حركت تاريخ همانند حكومت او در طبيعت است .\r\nانسان است كه تحوّل و تغييراتى را ايجاد مىكند . عامليت انسان گاهى با پديده‌هاى\r\n\r\n","description":"","footnote":"","page_name":" 16 ","page_number":16},
  {"content":"\r\n\r\nاختيارى و گاهى غير اختيارى شكل مىگيرد . در رديف غير آگاه چنگيزها قرار دارند ، و براى خودآگاه شروع دموكراسى و آزادى در جوامع به عنوان عامل تحرّك ، مثالى است گويا ، پس محرّك شخص تاريخ انسان است ، اين انسانى كه خود در تغيير است .\r\nاز طرف ديگر ، انسانِ حقيقى و عينى را در نظر مىگيريم و چگونگى ساختمان او را در نظر قرار مىدهيم . اين فرد عينى چگونه ساخته شده ؟ انسان از جهتى ساختهء تاريخ خود است ؛ يك فرد ، ساختهء تاريخ و محيط معنوى فرهنگى و ارزش‌هاى مذهبىاش مىباشد ، البته نه ساختهء اضطرارى و غير اختيارى ؛ بلكه ساختهء خودخواسته .\r\nعمر حقيقى يك فرد نام گذشته و تاريخ او است كه در خود متجلّى كرده است .\r\nهمه گذشتهء مسلمانان در ساختن منِ فرد در كار است .\r\nپس هر فرد كتابى است كه در عمر بدنى نوشته شده اما اين كتاب تاريخ جامعهء او است و اين شخص انعكاس و نتيجه نام جامعه است . فرهنگ در روح افراد حلول مىكند و محتويات او را مىسازد ، ولى همانطور كه گفتيم اين خودِ افرادند كه از چنان حلولى استقبال مىكنند نه اينكه جبر و اجبارى در كار باشد .\r\nاساس و روح فرهنگ ما ، مذهب ما است . بنابراين ، جامعهء مسلمان‌ها ساخته شده به دست تاريخ است ، تاريخى كه منشأ و به وجود آورندهء آن ، اسلام است .\r\nتاريخ اسلام به دست محرّكين ، انسان‌هاى بزرگ و مربّيان رتبه اوّل ، رسول اكرم صلى الله عليه و آله و خاندان رسالت عليهم السلام ، و پيروان بنام آنان ساخته شده است . اين تاريخ ساخته شده براى جامعهء مسلمان‌ها در نقش دوم سازنده است ؛ هر چه سازندگان تاريخ كامل‌تر باشند تاريخ براى زندگى جامعه كمال بيشترى دارد .\r\n\r\nرابطهء دعا و تاريخ\r\n\r\nخصوصيت مكان و زمان و شخص در اسلام\r\nبه ظاهر ، تمامى كرهء زمين مانند هم است ، اما در چند مورد خداوند در مورد جاى و\r\n\r\n","description":"","footnote":"","page_name":" 17 ","page_number":17},
  {"content":"\r\n\r\nمكان امتيازى خاص قائل شده است : « إِنَّ أَوَّلَ بَيْتٍ وُضِعَ لِلنّاسِ لَلَّذِى بِبَكَّةَ مُبارَكاً » . « 1 » و در آيهء ديگر : « فَاخْلَعْ نَعْلَيْكَ إِنَّكَ بِالْوادِ المُقَدَّسِ طُوىً » . « 2 »\r\nاين برترى از چه رو به اين مكان تعلق گرفته است ؟ اين برترى از آن جهت است كه تاريخ در اين مكان شكل خاصى گرفته است .\r\nظاهراً تمام روزها و شب‌ها يكسان است ولى باز زمان‌ها از نظر خالق متعال مخصوص است : « لَيْلَةُ القَدْرِ خَيْرٌ مِنْ أَلْفِ شَهْرٍ » « 3 » و « إِنّا أَنْزَلْناهُ فِى لَيْلَةٍ مُبارَكَةٍ » . « 4 » فضيلت اين شب ، مولود اين است كه شب سر آغاز تاريخ اسلامى است .\r\nدر مورد اشخاص و انسان‌ها نيز چنين تفاوتى به نظر مىرسد : « إِنَّ الله اصْطَفى آدَمَ وَنُوحاً » ، « 5 » « وَجَعَلَنِى مُبارَكاً » « 6 » و يا « وَاصْطَنَعْتُكَ لِنَفْسِى » ، « 7 » و يا « يَرْفَعِ اللَّه الَّذِينَ آمَنُوا مِنْكُمْ وَالَّذِينَ أُوتُوا العِلْمَ دَرَجاتٍ » . « 8 » اين برگزيدگان كيستند ؟ اينان سازندگان تاريخ هستند ، افرادى كه سنگ اوّل تاريخ نجات بشريت را نهادند . در اسلام سازندگان تاريخ از ساخته شدگان تاريخ جدا نيستند و ارتباطى ناگسستنى بين اين دو براى يادبود مجد و عظمت در گذشته از طرفى و ايجاد بزرگى و افتخار در آينده از طرف ديگر بر قرار است و اين ارتباط به وسيلهء دعا برقرار مىشود .\r\nدعا پيامى است كه از طرف پىريزى كنندگان تاريخ اسلام صادر شده و بايد به وسيلهء شكل گيرندگان از تاريخ دريافت شود . علت اينكه مىفرمايند دعا را بايد از مركزش يعنى اهل بيت رسالت - صلوات الله عليهم اجمعين - فرا گرفت ،\r\n\r\n\r\n","description":"","footnote":"\r\n( 1 ) . آل عمران ( 3 ) : 96\r\n( 2 ) . طه ( 20 ) : 12 .\r\n( 3 ) . قدر ( 97 ) : 3 .\r\n( 4 ) . دخان ( 44 ) : 3 .\r\n( 5 ) . آل عمران ( 3 ) : 33 .\r\n( 6 ) . مريم ( 19 ) : 31 .\r\n( 7 ) . طه ( 20 ) : 41 .\r\n( 8 ) . مجادله ( 58 ) : 11 .\r\n","page_name":" 18 ","page_number":18},
  {"content":"\r\n\r\nنيز همين است .\r\nدعاى يك فرد مسلمان در مكان‌هايى كه تاريخ اسلامى از آن‌جا شكل گرفته و در زمان‌هايى كه سرآغاز تاريخ اسلامى است و به ترتيبى كه پندآموزان و سازندگان تاريخ اسلامى گفته‌اند ، خوانده مىشود .\r\nو به خاطر همين حقايق بود كه مؤلّف عالىقدرِ اين كتاب ، والد بزرگوارم مرحوم مغفور ثقة المحدّثين و نخبة المحقّقين آقاى حاج شيخ عبّاس محدّث قمى رحمه الله را كه دستى گشاده در تاريخ و دستى در دعا داشت بر آن شد كه دو دست بر هم زند و كتابى به نام فيض العلام فى عمل الشهور و وقايع الأيّام به يادگار بگذارد و اثر ارزنده‌اى كه نمودار زنده‌اى از ذوق و ابتكار و اخلاص باشد ، ابداع كند .\r\nمرحوم محدّث قمى به سال 1294 هجرى در قم متولد شده و به سال 1359 در نجف اشرف درگذشت و در صحن مطهر حضرت امير المؤمنين عليه السلام مدفون شد .\r\nمرحوم والدم تا حدود توانايىاش نمىگذاشت عمرش بيهوده هدر رود و تلف گردد و دائماً اشتغال به نوشتن داشت و با اينكه بيمار بود حداقل در شبانه روز هفده ساعت در كار نوشتن و مطالعه بود و آثار بسيار مفيد و نفيسى از او باقى مانده كه تقريباً به هشتاد و چهار مجلد مىرسد و اكثر آنها نيز به چاپ رسيده .\r\nدر خاتمه از برادر عزيزم جناب آقاى ثقة الإسلام والمسلمين آقاى حاج ميرزا محسن محدّث زاده كه در استنساخ و مقابلهء اين كتاب با من كمك بسيارى نموده ، مراتب سپاسگزارى خود را تقديم محضرشان مىدارم و از خداوند توفيقاتشان را تمنّا دارم .\r\nعلى محدث زاده\r\n10 رجب المبارك 1391 ، تهران\r\n\r\n","description":"","footnote":"","page_name":" 19 ","page_number":19},
  {"content":"\r\n . \r\n","description":"","footnote":"","page_name":" 20 ","page_number":20},
  {"content":"\r\n\r\n\r\nمقدمه\r\nالحمدُ للّه ربِّ العالمين ، الرحمن الرحيم ، مالِك يَومِ الدين ، بارىء الخلائِقِ أجمعين ، وصلّى الله على سيّد الأوّلين و الآخرين ، محمّد رسول الله و خاتم النبيين وعلى آله الكهف الحصين وغياث المضطرّ المستكين سيّما على خاتمهم وقائمهم المستور عن عوالمهم العلم النور في طخياء الديجور صلاة تتكرّر الليالي والدهور ومرور الأيّام والشهور .\r\nو بعد چنين گويد : اين فقير بى بضاعت و متمسّك به احاديث اهل بيت رسالت عليهم السلام عباس بن محمد رضا القمى - ختم الله لهما بالحُسنى و السَعادة - كه اين رساله‌اى است در اعمال ايام و ليالى دوازده ماه سال به وضعى لطيف و سهل التناول در كمال ايجاز و اختصار ، مشتمل بر جميع آنچه در كتب مصابيح « 1 » و اقبال « 2 » است به نحو اجمال ، و هم متضمّن است وقايع ايام را از مواليد وَفَيات ائمّهء انام و حجج الله العلّام عليهم السلام و نُبذى از وَفَيات خلفا و امرا و سلاطين و بعض مشاهير از شعرا و علما از فريقين « 3 » با ذكر مختصرى از نوادر و آثار ايشان و ذكر بعضى از وقايع و اتفاقات ديگر ، مانند پاره‌اى از غزوات و فتوحات و غير ذلك ، در كمال إتقان و إحكام كه بر اهل علم و اطلاع مخفى\r\n\r\n\r\n","description":"","footnote":"\r\n( 1 ) . احتمالًا مراد مؤلف از « مصابيح » ، مصباح المتهجّد كبير و صغير تأليف شيخ طوسى و مصباح كفعمى است .\r\n( 2 ) . اقبال الأعمال تأليف سيّد على بن طاووس .\r\n( 3 ) . يعنى شيعه و سنى كه دو مذهب عمده از مذاهب اسلامى هستند .\r\n","page_name":" 21 ","page_number":21},
  {"content":"\r\n\r\nنخواهد ماند .\r\nبايد دانست كه اين حقير در ذكر اشخاص به القاب و كُنى كه معروف به آن بودند اكتفا نكردم ، بلكه اسم اصلى هر يك را ذكر كردم تا هر كس خواسته باشد رجوع به تراجم كند ، بتواند . چنانچه در ذكر دعاهاى متداوله كه در زادالمعاد « 1 » و نحو آن مىباشد كه دست همه كس به آن مىرسد اشاره نمىكنم كه اين دعا در كجا است و اگر در آنجا نباشد اشاره به مأخذ آن خواهم كرد تا به آنجا رجوع كند .\r\nبدان كه در ذكر احوال گذشتگان و نقل آثار ايشان فوايد بسيار و منافع بىشمار است و شبهه‌اى نيست كه سير در آثار سَلَف باعث عبرت و آگاهى خَلَف و موجب زهد در دنيا و رغبت در عُقْبى و سبب ترك كارهاى بد و تحصيل نام نيك مىشود و غير اينها از فوايد ديگر كه مخفى نيست .\r\nقال الله تعالى : « لَقَدْ كانَ فِى قَصَصِهِمْ عِبْرَةٌ لِأُولِى الأَلبابِ » ، « 2 » وقال امير المؤمنين عليه السلام فى وصيّته لِوَلِدِهِ الحسن عليهما السلام :\r\nإنّي وإن لم أكُ قد عمرتُ عمرَ مَن قد كان قبلي فَقَد نظرتُ في أعمارهم وفَكَرتُ في أخبارِهِم وَسِرتُ في آثارِهِم حتّى عُدتُ كأحَدِهِم بَل كأنّي بِما انتهى إلى من أمورِهِم قد عمرتُ مع أوّلهم وآخرهم ، فعرفتُ صفو ذلك من كدره ونَفْعه من ضَرَره . « 3 »\r\nمرتب گردانيدم اين رسالهء مباركه را به دوازده باب و يك خاتمه ، و مقدّم داشتم بر ذكر ابواب يك مقدمه ؛ و چون به تأييد خالق مِنعام « 4 » و فيض خداوند علّام اين رساله به اتمام رسد آن را موسوم كنم به فيض العلّام فى عمل الشهور و وقايع الأيّام .\r\n\r\n\r\n","description":"","footnote":"\r\n( 1 )\r\n. زاد المعاد ، تأليف علّامه محمد باقر مجلسى است كه پيش از مفاتيح الجنان يكى از كتاب‌هاى معروف دعامحسوب مىشد .\r\n( 2 ) . يوسف ( 12 ) : 111 .\r\n( 3 ) . نهج البلاغه ، ج 3 ، ص 41 ، نامهء 31 .\r\n( 4 ) . بسيار بخشش كننده .\r\n","page_name":" 22 ","page_number":22},
  {"content":"\r\n\r\n\r\nاعمال مشتركهء هر ماه\r\nدر بيان اعمالى كه در هر ماه بايد به جا آورد و آنها چند امر است :\r\n1 . در وقت ديدن هلال خواندن دعاى هلال است ؛ و اقلّش آن است كه سه دفعه « الله أكبر » و سه دفعه « لاإله إلّاالله » بگويد . پس بگويد : « الحَمدُ لِلّه الذي أذهَبَ شَهْرَ كذا وَجاءَ بِشَهرِ كَذا » « 1 » و بهترين دعاهاى هلال ، دعاى 43 ، صحيفهء كامله است . « 2 »\r\n2 . در وقت ديدن هلال هفت مرتبه سورهء حمد بخواند كه امان از درد چشم است . « 3 »\r\n3 . در اوّل هر ماه نو ، اندكى پنير بخورد . « 4 »\r\n4 . در شب اوّل هر ماه دو ركعت نماز كند و در هر ركعت حمد و سورهء انعام بخواند و از حق تعالى سؤال كند كه او را از هر ترسى و دردى ايمن گرداند . « 5 »\r\n5 . در روز اوّل هر ماه دو ركعت نماز كند . در ركعت اوّل بعد از حمد ، سى مرتبه توحيد ، و در ركعت دوم سى مرتبه سورهء « إنّا أنْزَلْناهُ » بخواند و بعد از نماز تصدّق كند به آنچه ممكن شود تا سلامتى آن ماه را براى خود بخرد . « 6 »\r\n\r\n\r\n","description":"","footnote":"\r\n( 1 ) . به جاى كذاى اوّل ، اسم ماه گذشته را بگويد و در عوض كذاى دوم ، اسم ماه نو را ببرد\r\n( 2 ) . صحيفهء سجاديه ، ص 140 - 142 .\r\n( 3 ) . زاد المعاد ، ص 462 .\r\n( 4 ) . زاد المعاد ، ص 462 .\r\n( 5 ) . زاد المعاد ، ص 100\r\n( 6 ) . مصباح المتهجّد ، ص 523 ؛ دعوات ، ص 106 ، ح 234 ؛ اقبال الأعمال ، ج 1 ، ص 197 ، باب 5 ، فصل 4 ؛ زاد المعاد ، ص 100\r\n","page_name":" 23 ","page_number":23},
  {"content":"\r\n\r\nسيّد در دروع الواقيه به روايت ديگر اين دعا را بعد از نماز اوّل ماه نقل كرده و اگر كسى نخواند هم باكى نيست و دعا اين است :\r\nبِسْمِ اللَّه الرَّحْمنِ الرَّحِيمِ\r\nوَما مِنْ دابَّةٍ فِى الأَرضِ إِلّا عَلى الله رِزْقُها وَيَعْلَمُ مُسْتَقَرَّها وَمُسْتَوْدَعَها كُلٌّ فِي كِتابٍ مُبِينٍ .\r\nبِسْمِ اللَّه الرَّحْمنِ الرَّحِيمِ . وَ إِنْ يَمْسَسْكَ الله بِضُرٍّ فَلا كاشِفَ لَهُ إِلّا هُوَ وَ إِنْ يُرِدْكَ بِخَيْرٍ فَلا رادَّ لِفَضْلِهِ يُصِيبُ بِهِ مَنْ يَشاءُ مِنْ عِبادِهِ وَهُوَ الغَفُورُ الرَّحِيمُ .\r\nبِسْمِ اللَّه الرَّحْمنِ الرَّحِيمِ . سَيَجْعَلُ اللَّه بَعْدَ عُسْرٍ يُسْراً ما شاءَ اللَّه لا قُوَّةَ إِلّا بِاللَّه .\r\nحَسْبُنا الله وَنِعْمَ الوَكِيلُ . وَأُفَوِّضُ أَمْرِي إِلَى الله إِنَّ الله بَصِيرٌ بِالعِبادِ . لا إِلهَ إِلّا أَنْتَ سُبْحانَكَ إِنِّي كُنْتُ مِنَ الظّالِمِينَ . رَبِّ إِنِّي لِما أَنْزَلْتَ إِلَيَّ مِنْ خَيْرٍ فَقِيرٌ . رَبِّ لا تَذَرْنِي فَرْداً وَأَنْتَ خَيْرُ الوارِثِينَ . « 1 »\r\nسيّد ابن طاووس روايتى ديگر از براى نماز اوّل ماه نقل كرده كه در آن « توحيد » و « إنّا أنْزَلْناهُ » يك مرتبه ذكر شده و فرموده :\r\nشايد اين روايت براى كسى باشد كه وقتش تنگ شده باشد براى خواندن سى مرتبه « توحيد » و « قدر » يا به جهت آن كه در طريق سفر يا مريض باشد يا عذر ديگر داشته باشد . « 2 »\r\n6 . روزه گرفتن سه روز از هر ماه كه آن پنج‌شنبه اوّل و آخر ماه و چهارشنبه وسط ماه است كه مواظبت بر روزه آن وسوسهء سينه را مىبرد و مقابل روزهء دهر است و از سنن مؤكّده حضرت رسول صلى الله عليه و آله است كه بر آن مواظبت داشت تا از\r\n\r\n\r\n","description":"","footnote":"\r\n( 1 ) . الدروع الواقيه ، ص 43 - 44 ، فصل 3 .\r\n( 2 ) . الدروع الواقيه ، ص 46 ، فصل 3 .\r\n","page_name":" 24 ","page_number":24},
  {"content":"\r\n\r\nدنيا رحلت فرمود . « 1 »\r\n7 . روزه گرفتن « ايّام البيض » هر ماه است كه فضيلت بسيار دارد . « 2 »\r\n8 . روزه چهارشنبه و پنج‌شنبه و جمعه است براى كسى كه حاجتى داشته باشد .\r\nبه نحوى كه در هدية الزائرين ذكر كردم . « 3 »\r\nبدان كه چون در روايات وارد شده كه ماه رمضانِ اوّل سال است و شيخ مفيد و شيخ طوسى و ديگران نيز در ذكر اعمال سنه ابتدا به ماه مبارك رمضان كردند ، احقر نيز اقتدا مىكنم به ايشان و در ذكر شهور ابتدا مىكنم به ماه رمضان ، پس مىگويم مُتوكّلًا على الله تعالى .\r\n\r\n\r\n","description":"","footnote":"\r\n( 1 ) . كافى ، ج 4 ، ص 89 - 90 ، ح 1 ؛ المقنعه ، ص 370 .\r\n( 2 ) . رك : مصباح المتهجد ، ص 820 - 821 ؛ اقبال الأعمال ، ج 3 ، ص 233 ، باب 8 ، فصل 56 ؛ زاد المعاد ، ص 19 .\r\n( 3 ) . هدية الزائرين ، ص 602 .\r\n","page_name":" 25 ","page_number":25},
  {"content":"\r\n . \r\n","description":"","footnote":"","page_name":" 26 ","page_number":26},
  {"content":"\r\n\r\n\r\nباب اوّل : وقايع و اعمال ماه رمضان\r\nباب اوّل : در ذكر وقايع و اعمال ماه مبارك رمضان است و درآن دو فصل است :\r\nفصل اوّل : در اعمال مشتركهء اين ماه است ؛ يعنى اعمالى كه اختصاص به شب و روز معيّنى ندارد .\r\n[ فصل دوم : در اعمال مخصوص شب و روز اين ماه و وقايعِ ايّام آن است . 
  ]\r\n\r\n","description":"","footnote":"","page_name":" 27 ","page_number":27},
  {"content":"\r\n . \r\n","description":"","footnote":"","page_name":" 28 ","page_number":28},
  {"content":"\r\n\r\n\r\nفصل اوّل : اعمال مشترك ماه 
  ]\r\nدر اعمال مشتركهء اين ماه است ؛ يعنى اعمالى كه اختصاص به شب و روز معيّنى ندارد .\r\nبدان كه ماه رمضان بهترين ماه‌ها است نزد خدا و نسبت به حق تعالى دارد و درهاى جهنم در آن بسته و درهاى رحمت خدا و بهشت در آن باز و شياطين در غل و زنجيرند در آن .\r\nآن ماهى است كه مردم را خوانده‌اند به مهمانى الهى . نَفَس‌ها در آن ثواب تسبيح و خواب‌ها ثواب عبادت دارد و دعا در آن مستجاب است . پس بايد پيران را تعظيم كرد و كودكان را ترحّم و خويشان را نوازش و صله بايد نمود . « بر فقرا تصدّق كرد » « 1 » .\r\nو نگاه بايد داشت زبان و چشم و گوش را از چيزهايى كه نبايد گفت و ديد و شنيد ، و مهربانى كرد بر يتيمان . در اوقات نمازها دست‌ها را به دعا بلند كرد كه بهترين ساعت‌ها است و بايد سبك كرد پشت‌ها را از بارهاى گناه به طول دادنِ سجده‌ها و بايد سعى كرد در افطار دادن به روزه داران كه « هر كه مؤمنى را افطار دهد ، ثواب بنده آزاد كردن دارد » . « 2 » بايد خُلق‌ها را خوب كرد و خدمت غلام و كنيز را سبك كرد و شرّ خود را از مردم باز داشت . نماز بسيار به جا آورد و صلوات بايد بسيار فرستاد و\r\n\r\n\r\n","description":"","footnote":"\r\n( 1 ) . كتاب من لا يحضره الفقيه ، ج 2 ، ص 99 ، ح 1840 .\r\n( 2 ) . كافى ، ج 4 ، ص 66 - 67 ، باب فضل شهر رمضان ، ح 4 ؛ كتاب من لا يحضره الفقيه ، ج 2 ، ص 94 - 95 ، ح 1831\r\n","page_name":" 29 ","page_number":29},
  {"content":"\r\n\r\nقرآن بسيار تلاوت كرد ؛ زيرا كه يك آيه از قرآن ثواب يك ختم در ماه‌هاى ديگر دارد . « 1 »\r\nخداوند در اين ماه بسيارى از گناهكاران را مىآمرزد ؛ پس بايد هر كس سعى كند كه آمرزش الهى شامل حال او شود . همانا شقى آن كسى است كه محروم گردد از آمرزش خدا در اين ماه عظيم .\r\n\r\n[ اقسام اعمال مشترك ماه 
  ]\r\nبدان كه اعمال مشتركهء اين ماه بر چهار قسم است :\r\n\r\nقسم اوّل :\r\nاعمالى است كه در هر شب و روز اين ماه به جا آورده مىشود .\r\nو آنها چند امر است :\r\n1 . خواندن اين دعا بعد از هر نماز فريضه : « اللهُمَّ ارزُقني حَجّ بَيتِكَ الحَرام » ، « 2 » إلخ .\r\n2 . خواندن اين دعا نيز بعد از هر فريضه : « ياعليُّ يا عَظيم » ، « 3 » إلخ .\r\n3 . آن‌كه بخواند بعدِ هر فريضه دعايى را كه شيخ كفعمى « 4 » و شهيد از رسول خدا صلى الله عليه و آله روايت كرده‌اند :\r\nاللهُمَّ أدخِل عَلى أهلِ القُبور السُرور ، اللهُمَّ أغنِ كُلَّ فَقير ، اللهُمَّ أشبِع كلَّ جائِع ، اللهُمَّ اكْس كلَّ عُريان ، اللهُمَّ اقضِ دَينَ كلّ مَدين ، اللهُمَّ فَرّج عَن كلّ مَكروب ، اللهُمَّ رُدّ كُلّ غريب ، اللهُمَّ فُكَّ كلّ أسير ، اللهُمَّ أصلِح كلّ فاسِد مِن أمور المسلمين ، اللهُمَّ اشفِ كلّ مريض ، اللهُمَّ سُدّ فَقرَنا بِغناك ، اللهُمَّ غَيِّر سوءَ حالنا بِحُسن حالك ، اللهُمَّ اقضِ عنَّا الدين وأغنِنا\r\n\r\n\r\n","description":"","footnote":"\r\n( 1 ) . رك : كافى ، ج 2 ، ص 618 ، ح 4 ؛ المقنعه ، ص 312 ؛ اقبال الأعمال ، ج 1 ، ص 231 ، باب 5 ، فصل 9 .\r\n( 2 ) . اقبال الأعمال ، ج 1 ، ص 79 ، باب 4 ، فصل 11\r\n( 3 ) . اقبال الأعمال ، ج 1 ، ص 79 - 80 ، باب 4 ، فصل 11 ؛ زاد المعاد ، ص 105 - 106\r\n( 4 ) . مصباح كفعمى ، ج 2 ، ص 719 - 720 ؛ بلد الأمين ، ص 222 - 223 .\r\n","page_name":" 30 ","page_number":30},
  {"content":"\r\n\r\nمِن الفَقر ، إنّك عَلى كلّ شىءٍ قَدير . « 1 »\r\n4 . در اين ماه قرآن بسيار بخواند و اگر روزى يك ختم بخواند خوب است و بعضى از ائمّه عليهم السلام در اين ماه چهل ختم قرآن و زياده مىكردند و اگر هر ختمى را ثوابش را به روح مقدّس يكى از چهارده معصوم عليهم السلام هديه كند ثوابش مضاعف گردد و در قيامت با ايشان باشد . « 2 »\r\n5 . در شب و روز اين ماه ذكر صلوات و استغفار و لا إله إلّاالله را بسيار بگويد و نوافل شب و روز را به جا آورد . « 3 » شعر نخواند و چشم و گوش و زبان خود را نيز روزه دارد از محرّمات كه روزه مجرّدِ امساك از طعام و شراب نيست .\r\n\r\nقسم دوم :\r\nاعمالى است كه در شب‌هاى ماه رمضان بايد به جا آورد .\r\nو آن نيز چند چيز است :\r\n1 . افطار است و مستحب است كه بعد از نماز شام افطار كند مگر آن كه ضعف بر او غلبه كرده باشد يا جمعى منتظر او باشند . « 4 »\r\n2 . آن كه افطار كند بر چيز پاكيزه‌اى از حرام و شبهات و بهتر آن است كه « به خرماى حلال افطار كند تا ثواب نمازش چهارصد برابر گردد » « 5 » و به خرما و آب و به رطب « 6 » و به لبن « 7 » و به حلوا و به نبات و به آب نيم گرم ، « 8 » به هر كدام افطار كند نيز خوب است .\r\n\r\n\r\n","description":"","footnote":"\r\n( 1 ) . بحار الأنوار ، ج 95 ، ص 120\r\n( 2 ) . رك : كافى ، ج 2 ، ص 618 ، ح 4 ؛ المقنعه ، ص 312 ؛ اقبال الأعمال ، ج 1 ، ص 231 ، باب 5 ، فصل 9 .\r\n( 3 ) . زاد المعاد ، ص 109\r\n( 4 ) . تهذيب الأحكام ، ج 4 ، ص 198 ، ح 570 ؛ اقبال الأعمال ، ج 1 ، ص 236 - 237 ، باب 6 ، فصل 3 ؛ زاد المعاد ، ص 108\r\n( 5 ) . اقبال الأعمال ، ج 1 ، ص 241 - 242 ، باب 6 ، فصل 5 .\r\n( 6 ) . تهذيب الأحكام ، ج 4 ، ص 198 ، ح 569 ؛ اقبال الأعمال ، ج 1 ، ص 241 ، باب 6 ، فصل 5 .\r\n( 7 ) . محاسن ، ج 2 ، ص 491 ، ح 587 ؛ تهذيب الأحكام ، ج 4 ، ص 199 ، ح 574 .\r\n( 8 ) . زاد المعاد ، ص 109\r\n","page_name":" 31 ","page_number":31},
  {"content":"\r\n\r\n3 . آن كه در وقت افطار دعاهاى واردهء آن را بخواند ، از جمله آن كه بگويد : « اللهُمَّ لَكَ صُمتُ وَعلى رِزقِكَ أفطرتُ وَعَليكَ تَوكّلتُ » ؛ تا خدا عطا فرمايد به او ثواب هر كسى را كه در اين روز روزه داشته . « 1 »\r\nو اگر بتواند دعاى « اللهُمَّ ربّ النورِ العَظيم » إلخ را كه سيّد نيز روايت كرده بخواند كه فضيلت بسيار دارد . « 2 »\r\n4 . در لقمهء اوّل بگويد : « بِسمِ الله يا واسِعَ المَغفِرَة اغفرلي » . « 3 »\r\n5 . در وقت افطار سورهء « إنّا أنْزَلْناهُ » را بخواند . « 4 »\r\n6 . در وقت افطار تصدّق كند و افطار دهد روزه‌داران را اگر چه به چند دانه خرما يا شربتى آب باشد . « 5 »\r\n7 . در هر شب خواندن هزار مرتبه « إنّا أنْزَلْناهُ » وارد است . « 6 »\r\n8 . در هر شب خواندن صد مرتبه « حم دخان » اگر ميسّر شود . « 7 »\r\n9 . اين دعا را در هر شب بخواند تا گناه چهل سالهء او آمرزيده شود : « اللهُمَّ ربّ شَهر رَمضان » ، « 8 » إلخ .\r\n10 . در هر شب بعد از نماز مغرب دعا كند براى حج به اين دعا : « اللهُمَّ بِكَ وَمِنكَ أطلُبُ » إلخ . و اين دعا را سيّد از حضرت صادق عليه السلام روايت كرده و در اقبال در آنجايى كه دعاهاى بعد از فريضه را ذكر كرده ، نقل فرموده است . « 9 »\r\n\r\n\r\n","description":"","footnote":"\r\n( 1 ) . اقبال الأعمال ، ج 1 ، ص 246 ؛ زاد المعاد ، ص 108 .\r\n( 2 ) . اقبال الأعمال ، ج 1 ، ص 239 ، باب 6 ، فصل 4 .\r\n( 3 ) . اقبال الأعمال ، ج 1 ، ص 244 ، باب 6 ، فصل 8 ؛ زاد المعاد ، ص 108\r\n( 4 ) . زاد المعاد ، ص 108\r\n( 5 ) . رك : تهذيب الأحكام ، ج 4 ، ص 202 ، ح 583 ؛ زاد المعاد ، ص 109\r\n( 6 ) . زاد المعاد ، ص 106\r\n( 7 ) . زاد المعاد ، ص 106\r\n( 8 ) . الهدايه شيخ صدوق ، ص 187 - 188 ؛ اقبال الأعمال ، ج 1 ، ص 144 ؛ زاد المعاد ، ص 105\r\n( 9 ) . اقبال الأعمال ، ج 1 ، ص 78 - 79 ، باب 4 ، فصل 10 .\r\n","page_name":" 32 ","page_number":32},
  {"content":"\r\n\r\n11 . در هر شب دعاى افتتاح را بخواند . « 1 »\r\n12 . در هر شب بخواند : « اللهُمَّ إنّي أسألُكَ أن تَجعلَ فيما تَقضي » « 2 » ، إلخ .\r\n13 . در هر شب بخواند : « اللهُمَّ بِرَحمَتِك في الصالحين فأدخِلنا » « 3 » ، إلخ .\r\nو بدان كه از چيزهايى كه در شب‌هاى ماه رمضان بايد به جا آورده شود هزار ركعت نماز است در مجموع اين ماه . به اين ترتيب كه در دههء اوّل و دههء دوم در هر شبى بيست ركعت خوانده شود ، هر دو ركعت به يك سلام ، به اين طريق كه هشت ركعت آن را بعد از نماز مغرب بخواند و دوازده ركعت آن را بعد از نماز عشا و در دههء آخر در هر شب سى ركعت بخواند ، باز هشت ركعت آن را بعد از نماز مغرب و بيست و دو ركعت ديگر را بعد از نماز عشا و مجموع اين نمازها هفتصد ركعت مىشود و باقى مانده را كه سيصد ركعت باشد در شب‌هاى قدر بخواند ؛ يعنى شب نوزدهم صد ركعت و شب بيست و يكم صد ركعت و شب بيست و سيم صد ركعت . پس مجموع هزار ركعت شود .\r\nبه ترتيب ديگر نيز نقل كرده‌اند « 4 » و آنچه ذكر شد موافق مشهور بود .\r\nبدان كه سابقين به اين هزار ركعت نماز خيلى عنايت داشتند به حدّى كه بعد از\r\n\r\n\r\n","description":"","footnote":"\r\n( 1 ) . زاد المعاد ، ص 180 - 187\r\n( 2 ) . اقبال الأعمال ، ج 1 ، ص 145 ، باب 4 ، فصل 15 .\r\n( 3 ) . اقبال الأعمال ، ج 1 ، ص 143 ، باب 4 ، فصل 15 .\r\n( 4 ) . آن چنين است كه در شب‌هاى قدر اكتفا كند به همان صد ركعت و آن بيست ركعت را كه در شب نوزدهم و سى ركعت را كه در شب بيست و يكم و بيست و سوم به حسب قسمت موظف بود ترك كند ، مجموع هشتاد ركعت مىشود قسمت كند بر چهار جمعه در ماه رمضان در هر جمعه ده ركعت كند به اين طريق : چهار ركعت نماز امير المؤمنين عليه السلام و دو ركعت نماز حضرت فاطمه عليه السلام و چهار ركعت نماز حضرت جعفر عليه السلام . و در شب جمعهء آخر ماه بيست ركعت نماز امير المؤمنين عليه السلام بكند و در شب شنبهء آخر بيست ركعت نماز حضرت فاطمه عليها السلام ، پس هزار ركعت نماز تمام مىشود . [ رك : اقبال الأعمال ، ج 1 ، ص 46 - 47 ، باب 3 ، فصل 6 
  ] ( منه عفي عنه )\r\n","page_name":" 33 ","page_number":33},
  {"content":"\r\n\r\nهر دو ركعت از آن دعايى در اقبال « 1 » و مصباح « 2 » و غيره نقل كرده‌اند و شيخ طوسى با آن كه مصباح متهجد را مختصر كرده و دعاهاى بسيار را ذكر نكرده اما اين دعاها را ترك نكرده . و از اين معلوم مىشود كه خيلى محلّ حاجت و ابتلاى مردم به آن بوده كه اين همه اهتمام به آن داشته‌اند و ليكن در اين عصرها گمان ندارم كه در هزار نفر يكى پيدا شود كه اين هزار ركعت نماز را با آن دعاها به جا آورد . به هر حال ، اگر كسى موفق شد به خواندن اين نمازها و او را مجال خواندن دعاهاى واردهء بعد از آن نباشد ، لااقل اين دعاى مختصر را ترك نكند كه از حضرت عسكرى عليه السلام روايت شده است كه در ماه رمضان بعد از هر دو ركعت از نوافل بايد خوانده شود و آن دعا اين است :\r\nاللهُمَّ اجْعَلْ فيما تَقْضي وَتُقَدِّرُ مِنَ الأمْرِ المَحتومِ ، وَفيما تَفْرُقُ مِنَ الأمرِ الحَكيمِ في لَيلةِ القَدْرِ أن تَجْعَلَني مِنْ حُجّاجِ بَيتِكَ الحَرامِ ، المَبرورِ حَجُّهُم ، المَشكورِ سَعيُهُم ، المَغفورِ ذُنوبُهُم ، وَأسْألُكَ أن تُطيلَ عُمري في طاعتِكَ وَتُوَسِّعَ لي في رِزْقي ، يا أرحمَ الراحِمين . « 3 »\r\n\r\nقسم سوم :\r\nدر اعمال سحرهاى ماه مبارك رمضان است .\r\nو آن نيز چند چيز است :\r\n1 . سحور خوردن ، و ترك نكند سحور را اگر چه به يك دانه خرماى زبون « 4 » يا شربت آب باشد . « 5 » و بهترين سحورها سَويق و خرما است . « 6 » و وارد شده كه « حق تعالى و ملائكه صلوات مىفرستند بر آنها كه استغفار مىكنند در سحرها و سحور مىخورند » . « 7 »\r\n\r\n\r\n","description":"","footnote":"\r\n( 1 )\r\n. رك : اقبال الأعمال ، ج 1 ، ص 81 ، باب 4 ، فصل 12 .\r\n( 2 ) . رك : مصباح المتهجّد ، ص 542 - 544 .\r\n( 3 ) . اقبال الأعمال ، ج 1 ، ص 80 - 81 ، باب 4 ، فصل 12 .\r\n( 4 ) . زاد المعاد ، ص 106\r\n( 5 ) . تهذيب الأحكام ، ج 4 ، ص 197 - 198 ، ح 565 ؛ زاد المعاد ، ص 107\r\n( 6 ) . تهذيب الأحكام ، ج 4 ، ص 200 ، ح 567 .\r\n( 7 ) . دعائم الإسلام ، ج 1 ، ص 271 ؛ بحار الأنوار ، ج 93 ، ص 310 - 311 ، ح 4 ؛ زاد المعاد ، ص 106 - 107\r\n","page_name":" 34 ","page_number":34},
  {"content":"\r\n\r\n2 . سورهء « إنّا أنْزَلْناهُ » را در وقت سحور بخواند كه هر كه اين سورهء مباركه را در وقت افطار كردن و سحور بخواند در ما بين اين دو وقت ثواب كسى داشته باشد كه در راه خدا در خون خود بغلتد . « 1 »\r\n3 . دعاى ابوحمزه ثمالى را در سحرها بخواند . « 2 »\r\n4 . دعاى « اللهُمَّ إنّي أسألك مِن بَهائك بأبهاه » بخواند . « 3 »\r\n5 . در سحرها بخواند اين دعا را كه شيخ « 4 » و سيّد « 5 » ذكر كرده‌اند : « يا عُدَّتي عِندَ كُربَتي » ، إلخ .\r\n6 . بخواند دعاى « ادريس » را كه هر دو نيز روايت كرده‌اند : « سبحانَك لا إله إلّاأنت » « 6 » ، إلخ .\r\n7 . بخواند اين تسبيحات را كه سيّد روايت كرده : « سُبحانَ مَن يَعلَمُ جَوارِح القُلوبِ » « 7 » ، إلخ .\r\n8 . بخواند اين دعا را كه مختصرترين دعاهاى سحر است : « يا مَفزَعي عِندَ كُربَتي » « 8 » ، إلخ .\r\nو بدان كه علما فرموده‌اند كه اگر نيت روزه را بعد از سحور بكند بهتر است و از\r\n\r\n\r\n","description":"","footnote":"\r\n( 1 ) . زاد المعاد ، ص 107\r\n( 2 ) . مصباح المتهجّد ، ص 528 - 604 ؛ زاد المعاد ، ص 107 - 108\r\n( 3 ) . اقبال الأعمال ، ج 1 ، ص 95 - 99 ، باب 4 ، فصل 13 . سيّد گفته كه بعد از دو ركعت نافله اين دعا خوانده مىشود .\r\n( 4 ) . مصباح المتهجّد ، ص 422 ، ح 541 / 151 .\r\n( 5 ) . اقبال الأعمال ، ج 1 ، ص 177 ، باب 4 ، فصل 20 .\r\n( 6 ) . مصابح المتهجد ، ص 600 - 604 ؛ اقبال الأعمال ، ج 1 ، ص 180 - 183 ، باب 4 ، فصل 20 .\r\n( 7 ) . اقبال الاعمال ، ج 1 ، ص 184 .\r\n( 8 ) . اقبال الأعمال ، ج 1 ، ص 183 - 184 ، باب 4 ، فصل 20 .\r\n","page_name":" 35 ","page_number":35},
  {"content":"\r\n\r\nاوّل شب تا آخر شب نيت مىتوان كرد و همين كه مىداند و قصد دارد كه فردا از براى خدا روزه مىگيرد و امساك از مفطرات مىكند بس است و شايسته است كه در سحرها نماز شب را ترك نكند و تهجّد به عمل آورد .\r\n\r\nقسم چهارم :\r\nدر اعمال روزهاى ماه رمضان است .\r\nبدان كه از براى روزهاى اين ماه دو نوع دعا روايت شده : يكى مخصوص به هر روز است كه بعدها به آن اشاره مىشود ؛ و ديگر آن دعاهايى است كه مكرّر مىشود هر روز و آن چند دعا است :\r\n1 . در هر روز بخواند : « اللهُمَّ هذا شَهرُ رَمَضان ، وَهذا شَهْرُ الصِيامِ » ، إلخ . و اين دعا به دو نحو روايت شده : يكى مختصر است چنانچه در كافى است « 1 » و حقير در هديه آن را ذكر كردم ، « 2 » و ديگر مبسوطتر است چنانچه در اقبال « 3 » است و علّامه مجلسى رحمه الله ، آن را در زادالمعاد نقل فرموده . « 4 »\r\n2 . خواندن اين تسبيحات عشر است در هر روز : سُبحانَ الله بارئ النَسَم « 5 » إلخ .\r\n3 . خواندن اين صلوات است : « إِنَّ اللَّهَ وَمَلائِكَتَهُ يُصَلُّونَ عَلَى النَّبِيِّ » « 6 » إلخ .\r\n4 . خواندن اين دعاى عظيم‌الشأن است : اللهُمَّ إنّي أدعُوك كَما أمَرْتَني « 7 » إلخ .\r\n5 . خواندن اين دعا كه در اقبال است : يا عُدَّتي في كُربَتي « 8 » إلخ .\r\n6 . خواندن‌اين‌دعا كه شيخ « 9 » وسيّد « 10 » روايت كرده‌اند وحقير در هديه نقل‌كرده‌ام : « 11 »\r\n\r\n\r\n","description":"","footnote":"\r\n( 1 ) . كافى ، ج 4 ، ص 75 - 76 ، ح 7 .\r\n( 2 ) . هدية الزائرين ، ص 520 - 521 .\r\n( 3 ) . اقبال الأعمال ، ج 1 ، ص 81 ، باب 4 ، فصل 12 . در اقبال الأعمال براى هر شب است\r\n( 4 ) . زاد المعاد ، ص 144 - 149 ، دعاى روزهاى ماه رمضان .\r\n( 5 ) . مصباح المتهجد ، ص 616 - 620 ؛ اقبال الأعمال ، ج 1 ، ص 208 - 212 ، باب 5 ، فصل 6 .\r\n( 6 ) . مصباح المتهجد ، ص 620 - 623 ؛ اقبال الأعمال ، ج 1 ، ص 212 - 215 ، باب 5 ، فصل 6 .\r\n( 7 ) . مصباح المتهجد ، ص 625 ؛ اقبال الأعمال ، ج 1 ، ص 219 - 228 ، باب 5 ، فصل 6 .\r\n( 8 ) . اقبال الأعمال ، ج 1 ، ص 177 ، باب 4 ، فصل 20 . در اقبال الأعمال براى اعمال سحر است\r\n( 9 ) . مصباح المتهجّد ، ص 623 - 625 ، ح 700 .\r\n( 10 ) . اقبال الأعمال ، ج 1 ، ص 216 - 218 ، باب 5 ، فصل 6 .\r\n( 11 ) . هدية الزائرين ، ص 521 - 523 .\r\n","page_name":" 36 ","page_number":36},
  {"content":"\r\n\r\nاللهُمَّ إنّي أسألُك مِن فَضلِك بأفضَلِهِ إلخ .\r\n7 . خواندن اين دعا است كه شيخ كفعمى ذكر فرموده :\r\nيا ذَا الذي كانَ قَبلَ كُلِّ شَىءٍ ، وَخَلَقَ كُلَّ شَيءٍ ، ثُمَّ يَبقى وَيَفنى كُلُّ شَيءٍ ، « 1 » يا ذَا الذي لَيسَ في السَّمواتِ العُلى وَلا في الأرضينَ السُّفلى وَلا فَوقَهُنَّ وَلا بَينَهُنَّ وَلا تَحتَهُنَّ إلهٌ يُعبَدُ غَيرُهُ ، لَكَ الحَمدُ حَمداً لايَقوى على إحصائِه إلّاأنتَ ، صَلِّ عَلى محمّد وَآلِ مُحمّد صَلاةً لايَقوى على إحصائِه إلّاأنتَ . « 2 »\r\n8 . در هر روز صد مرتبه اين ذكر را بگويد كه محدثِ فيض در خلاصة الأذكار ذكر فرموده :\r\nسُبحانَ الضآرّ النافع ، سُبحان القاضي بِالحقّ ، سُبحانَ العَليِ الأعلى ، سُبحانَهُ وبِحَمدِهِ ، سُبحانَه وَتَعالى . « 3 »\r\n\r\n\r\n","description":"","footnote":"\r\n( 1 )\r\n. مصدر : + / « وَخَلَقَ كُلَّ شَيءٍ » .\r\n( 2 ) . مصباح كفعمى ، ج 2 ، ص 723 .\r\n( 3 ) . خلاصة الأذكار ، ص 195 - 196 .\r\n","page_name":" 37 ","page_number":37},
  {"content":"\r\n\r\n\r\nفصل دوم : اعمال مخصوص روز و شب ماه رمضان 
  ]\r\nدر اعمال مخصوصهء شب و روز اين ماه است و وقايعِ ايّام آن است .\r\n\r\nشب اوّل « 1 »\r\nدر آن چند عمل است :\r\n1 . آن كه طلب هلال كند و بعضى استهلال اين ماه را واجب دانسته‌اند . « 2 »\r\n2 . چون رؤيت هلال كرد ، اشاره به هلال نكند بلكه رو به قبله كند و دست‌ها را به آسمان بلند كند و بگويد : « رَبّي وربّك اللَّه » « 3 » إلخ . و بخواند دعاى هلال را كه ابن عقيل واجب دانسته « 4 » و اگر وقت داشته باشد بخواند دعاهايى را كه سيّد در اقبال از\r\n\r\n\r\n","description":"","footnote":"\r\n( 1 ) . مؤلف - رحمة الله عليه - در حاشيه تذكر داده كه به جاى كلمهء « شب » و « روز » از رمز « ش » و « ر » استفاده كرده ، اما ما در كتاب همان كلمات « شب » و « روز » را به كار برديم .\r\n( 2 ) . ميرزاى قمى در جامع الشتات نظر علامه حلى را دربارهء وجوب استهلال رمضان و شوال ، از تذكره نقل و تضعيف كرده است . رك : جامع الشتات ، ج 4 ، ص 514\r\n( 3 ) . كتاب من لا يحضره الفقيه ، ج 3 ، ص 100 - 101 ، ح 1846 ؛ اقبال الأعمال ، ج 1 ، ص 66 ، باب 4 ، فصل 4\r\n( 4 ) . مختلف الشيعه ، ج 3 ، ص 501 - 502 ؛ علامه حلى گفته است كه هيچ يك از علما بر وجوب اين قائل نيستند اگرمرادش از وجوب تأكيد استحباب باشد قبول است و گرنه اراده معناى حقيقى وجوب از آن ممنوع است ؛ زاد المعاد ، ص 99\r\n","page_name":" 38 ","page_number":38},
  {"content":"\r\n\r\nرسول خدا صلى الله عليه و آله و امير المؤمنين عليه السلام و امام جعفر صادق عليه السلام و حضرت كاظم عليه السلام براى هلال روايت كرده‌اند . « 1 »\r\n3 . بخواند دعاى 43 صحيفه كامله را در وقت رؤيت هلال هر ماه و خصوص هلال اين ماه . « 2 »\r\n4 . مجامعت با حلال خود كند « 3 » و اين از خصوصيات اين ماه است ، و الّا در ماه‌هاى ديگر جماع در شب اوّل مكروه است .\r\n5 . غسل شب اوّل ماه كند . « 4 »\r\n6 . در نهر جارى غسل كند و سى كف آب بر سر بريزد . « 5 »\r\n7 . زيارت قبر امام حسين عليه السلام كند تا گناهانش ريخته شود و ثواب حجّاج و مُعتمِرين آن سال را دريابد . « 6 »\r\n8 . در اين شب ابتدا كند به خواندن هزار ركعت نمازِ اين ماه به نحوى كه در فصل اوّل گذشت .\r\n9 . آن كه در نماز نافله اين شب و ساير شب‌هاى اين ماه سورهء « إنّا فَتَحنا » بخواند . « 7 »\r\n10 . دو ركعت نماز كند در اين شب ، در هر ركعت حمد و سورهء انعام بخواند و سؤال كند كه حق تعالى از او كفايت شرور كند . « 8 »\r\n\r\n\r\n","description":"","footnote":"\r\n( 1 ) . اقبال الأعمال ، ج 1 ، ص 63 - 68 ، باب 4 ، فصل 4\r\n( 2 ) . صحيفهء سجاديه ، ص 140 - 142 .\r\n( 3 ) . مسارّ الشيعه ، ص 21 - 22 ؛ زاد المعاد ، ص 99\r\n( 4 ) . اقبال الأعمال ، ج 1 ، ص 55 ، باب 4 ، فصل 1 ؛ زاد المعاد ، ص 99\r\n( 5 ) . اقبال الأعمال ، ج 1 ، ص 55 ، باب 4 ، فصل 1 ؛ به نقل از كتاب اعتقد ابو محمد جعفر بن احمد قمى ؛ زاد المعاد ، ص 99\r\n( 6 ) . اقبال الأعمال ، ج 1 ، ص 46 ، باب 3 ، فصل 5 ؛ زاد المعاد ، ص 99 - 100\r\n( 7 ) . زاد المعاد ، ص 100 و 101\r\n( 8 ) . اقبال الأعمال ، ج 1 ، ص 75 ، باب 4 ، فصل 9 ؛ زاد المعاد ، ص 100\r\n","page_name":" 39 ","page_number":39},
  {"content":"\r\n\r\n11 . بخواند دعاى « اللهُمَّ إنّ هذا الشَهرَ المُبارك » ، إلخ و اين دعايى است كه حضرت صادق عليه السلام در شب آخر شعبان و در اين شب مىخواند . « 1 »\r\n12 . بعد از نماز مغرب بخواند اين دعاى وارده از حضرت جواد عليه السلام را كه در اقبال است : « اللهُمَّ يا مَنْ يَملكُ التَدبير » ، إلخ . « 2 »\r\n13 . بخواند در اين شب اين دعاى مأثور از حضرت صادق عليه السلام را كه در اقبال است :\r\n« اللهُمَّ رَبَّ شهر رَمضان مُنَزِّل القُرآن » ، إلخ . « 3 »\r\n14 . بخواند دعاى 44 صحيفه كامله را كه در وقت دخول ماه رمضان حضرت سجاد عليه السلام مىخواند . « 4 »\r\n15 . بخواند دعاىِ وارده از حضرت موسى بن جعفر عليه السلام را : « اللهُمَّ إنّي أسألكُ بِاسمِك الذِي دانَ لَه كُلَّ شيء » ، إلخ . « 5 »\r\n16 . بخواند « اللهُمَّ إنّ هذا شَهرُ رَمَضان » ، إلخ . و اين دعا را سيّد در اقبال ذكر كرده ، « 6 » پس از آن دعاى بسيار طويلى از حضرت صادق عليه السلام نقل كرده كه فرموده : مىخوانى آن را در وقت حضور ماه رمضان . « 7 »\r\n17 . بخواند اين دعا را كه حضرت صادق عليه السلام از حضرت رسول خدا صلى الله عليه و آله نقل كرده است كه در وقت دخول ماه رمضان مىخواندند :\r\nاللهُمَّ إنّهُ قَدْ دَخَلَ شَهْرُ رَمضانَ ، اللهُمَّ رَبَّ شَهرِ رَمضانَ الذي أنزَلْتَ فيهِ القُرآنَ\r\n\r\n\r\n","description":"","footnote":"\r\n( 1 ) . مصباح المتهجّد ، ص 850 - 851\r\n( 2 ) . اقبال الأعمال ، ج 1 ، ص 76 - 77 ، باب 4 ، فصل 10\r\n( 3 ) . اقبال الأعمال ، ج 1 ، ص 78 ، باب 4 ، فصل 10 . در اقبال الأعمال به جاى « نزّل القرآن » ، « منزّل القرآن » است\r\n( 4 ) . صحيفهء سجاديه ، ص 142 - 147 .\r\n( 5 ) . كافى ، ج 4 ، ص 72 ، ح 3 .\r\n( 6 ) . اقبال الأعمال ، ج 1 ، ص 118 - 119 ، باب 4 ، فصل 14\r\n( 7 ) . اقبال الأعمال ، ج 1 ، ص 119 - 137 ، باب 4 ، فصل 14\r\n","page_name":" 40 ","page_number":40},
  {"content":"\r\n\r\nوَجَعَلْتَهُ بَيّناتٍ مِنَ الهُدى وَالفُرقانَ . اللهُمَّ فَبارِكْ لَنا في شَهْرِ رَمَضان ، وَاعِنّا عَلى صِيامِهِ وَصَلاتِهِ وَتَقَبَّلْهُ مِنّا . « 1 »\r\nبدان كه سيّد ابن طاووس از براى هر شب از اين ماه دعواتى از كتاب ابن أبي قرّة نقل كرده « 2 » و از جمله براى اين شب چهار دعا ذكر فرموده ، هر كه طالب است رجوع كند به اقبال ، و دعاهاى امشب و ساير شب‌ها را بخواند .\r\nو بدان نيز كه شيخ شهيد رحمه الله از امير المؤمنين عليه السلام براى هر شب از اين ماه نمازى نقل كرده ، « 3 » ما در ذكر هر شب نماز را نقل مىكنيم .\r\nاما نماز امشب چهار ركعت است ، در هر ركعت حمد يك مرتبه و توحيد پانزده مرتبه . « 4 »\r\nو در اين شب ، سنهء 145 خروج كرد در بصره ، ابراهيم بن عبد اللهِ محض ، قتيلِ باخَمْرى و بيعت كردند با او وجوهِ مردم چنانچه در عمدة الطالب است . « 5 »\r\n\r\nروز اوّل\r\nدر آن چند عمل است :\r\n1 . غسل كردن در آب جارى و ريختن سى كف آب بر سر كه باعث ايمنى از جميع دردها و بيمارىها است در تمام سال . « 6 »\r\n2 . كفى از گلاب به رو بزند تا از خوارى و پريشانى نجات يابد و قدرى گلاب هم بر سر خود بزند تا در آن سال از سرسام ايمن شود .\r\n\r\n\r\n","description":"","footnote":"\r\n( 1 ) . اقبال الأعمال ، ج 1 ، ص 137 - 138 ؛ زاد المعاد ، ص 101\r\n( 2 ) . رك : اقبال الأعمال ، ص 145 - 148 ، فصل 16 .\r\n( 3 ) . الدروس ، ج 1 ، ص 197 - 198\r\n( 4 ) . زاد المعاد ، ص 213\r\n( 5 ) . عمدة الطالب ، ص 129 .\r\n( 6 ) . اقبال الأعمال ، ج 1 ، ص 193 - 194 ، باب 5 ، فصل 1\r\n","page_name":" 41 ","page_number":41},
  {"content":"\r\n\r\n3 . دو ركعت نماز اوّل ماه و تصدّق را به عمل آورد . « 1 »\r\n4 . دو ركعت نماز كند در ركعت اوّل حمد و « إنّا فَتَحنا » و در دوم حمد و هر سوره كه خواهد تا حق تعالى جميع بدىها را در آن سال از او دور گرداند و در حفظِ خدا باشد تا سال آينده .\r\n5 . بعد از طلوع فجر اين دعا را بخواند :\r\nاللهُمَّ قد حضر شهرُ رمضان وقد افترضتَ علينا صِيامه وأَنزلتَ فيه القرآن هدىً للناس وبَيّنات مِن الهدى والفرقان ، اللهُمَّ أعِنّا على صيامه وتقلّبه منّا وتسلّمه منّا ولنا في يُسرٍ منك وعافيةٍ إنّك على كلّ شيء قدير . « 2 »\r\n6 . اين دعا را بخواند اگر در شب نخوانده : « الحَمدُ لِلّه الذي هَدانا لِحَمدِهِ » و اين دعاى 44 صحيفه است . و همچنين بخواند دعاى نبوى « 3 » صلى الله عليه و آله و كاظمى « 4 » عليه السلام را اگر در شب نخوانده .\r\nبدان كه سيّد ابن طاووس رحمه الله از براى هر روز اين ماه دعاهاى مخصوصى نقل كرده « 5 » و ما در اينجا اكتفا مىكنيم به نقل دعاى مختصرِ هر روز .\r\nدعاى اين روز :\r\nاللهُمَّ اجعَلْ صِيامِي فيه « 6 » صِيامَ الصائمين ، وَقِيامي فيه قِيامَ القائِمينَ ، وَنَبّهْني فيهِ عَنْ نَوْمَةِ الغافِلينَ ، وَهَبْ لي فيه « 7 » جُرمي ، يا إلهَ العالمين ، واعفُ عَنّي يا عافياً عن المجرمين . « 8 »\r\n\r\n\r\n","description":"","footnote":"\r\n( 1 ) . اقبال الأعمال ، ج 1 ، ص 197 ، باب 5 ، فصل 4\r\n( 2 ) . زاد المعاد ، ص 100 - 101 ؛ كافى ، ج 4 ، ص 74 ، ح 4\r\n( 3 ) . مراد دعاى « اللهم إنّه قد دخل شهر رمضان . . . » است . زاد المعاد ، ص 101\r\n( 4 ) . مراد دعاى « اللهم انى اسئلك باسمك الذى دان له كل شىء . . . » است . زاد المعاد ، ص 101 - 105\r\n( 5 ) . رك : اقبال الأعمال ، ج 1 ، ص 228 به بعد .\r\n( 6 ) . مصدر : - « فيه » .\r\n( 7 ) . مصدر : - / « فيه » .\r\n( 8 ) . اقبال الأعمال ، ج 1 ، ص 229 - 230 ، باب 5 ، فصل 7 . مصدر : - « وَاعفُ عَنّي يا عافياً عن المُجرِمين » .\r\n","page_name":" 42 ","page_number":42},
  {"content":"\r\n\r\n\r\nوقايع غرّهء « 1 » ماه رمضان\r\nبدان كه در شب غرّهء اين ماه ، سنهء 654 واقع شد واقعهء احتراق مسجد نبوى صلى الله عليه و آله به نحوى كه فروگرفت جميع مسجد و سقف و منبر و درها را ؛ و اين واقعه معروف است .\r\nسمهودى در خلاصة الوفا بأخبار دارالمصطفى تفصيل اين حريق و حريق ديگر را كه ثانياً واقع شد نوشته است . « 2 »\r\nدر روز غرّهء اين ماه بنا بر قول شيخ بهائى :\r\nدر سال دهم بعثت خديجهء كبرى در سن شصت و پنج سالگى رحلت كرد و پيغمبر صلى الله عليه و آله در قبر او نازل شد . « 3 »\r\nحقير روز دهم را اختيار كردم و در آنجا احوال ساير زوجات پيغمبر صلى الله عليه و آله را ذكر خواهم نمود .\r\nو نيز در غرّهء اين ماه ، سنهء 428 ، شيخ الرئيس ابو على حسين بن عبدالله بن سينا نادرهء عصر و اعجوبهء دهر ، صاحب كتاب شفا ، قانون و اشارات ، در همدان وفات يافت . « 4 »\r\n\r\nشب دوم\r\nنمازش چهار ركعت ، در هر ركعت حمد و بيست مرتبه « إنّا أنزلناه » . « 5 »\r\n\r\n\r\n","description":"","footnote":"\r\n( 1 ) . مراد اوّل ماه است .\r\n( 2 ) . خلاصة الوفا بأخبار دارالمصطفى ، ج 2 ، ص 181 - 187 .\r\n( 3 ) . توضيح المقاصد ، ص 22 .\r\n( 4 ) . رك : روضات الجنات ، ج 3 ، ص 170 - 185 ، ش 268 .\r\n( 5 ) . زاد المعاد ، ص 213\r\n","page_name":" 43 ","page_number":43},
  {"content":"\r\n\r\n\r\nروز دوم\r\nبخواند :\r\n« اللهُمَّ قَرّبْني فيهِ إلى مَرْضاتِك ، وَجَنِّبْني فيهِ مِنْ سَخَطِكَ وَنَقِماتِكَ وَوَفِّقْني فيهِ لِقراءَةِ آياتك ، « 1 » بِرَحْمَتِكَ يا أرْحَمَ الراحِمين » . « 2 »\r\n\r\nشب سوم\r\nنمازش ده ركعت است ، در هر ركعت حمد و پنجاه مرتبه توحيد . « 3 »\r\n\r\nروز سوم\r\nبخواند :\r\nاللهُمَّ ارْزُقْني فيهِ الذِهْنَ وَالتَنْبيهَ وَأَبْعِدْني فيهِ عَن السفاهَةِ وَالتَمْوِيهِ ، وَاجعَلْ لي نَصيباً مِن كُلِّ خَيْرٍ تُنَزَّلُ فيهِ بِجودِكَ يا أجْوَدَ الأجوَدينَ . « 4 »\r\nو روايت شده كه انجيل در اين روز بر حضرت عيسى عليه السلام نازل شده . « 5 »\r\nو در اين روز ، به روايت عاصمى وفات حضرت فاطمه عليها السلام واقع شده . « 6 »\r\nو در شب گذشته ، سنهء 413 ، شيخ مفيد ، محمد بن محمد بن النعمان - عليهم الرضوان - در بغداد وفات يافت . « 7 »\r\n\r\n\r\n","description":"","footnote":"\r\n( 1 ) . مصدر : « كتابك » به جاى « آياتك » .\r\n( 2 ) . اقبال الأعمال ، ج 1 ، ص 250 ، باب 6 ، فصل 13 .\r\n( 3 ) . زاد المعاد ، ص 213\r\n( 4 ) . اقبال الأعمال ، ج 1 ، ص 254 ، باب 7 ، فصل 1 .\r\n( 5 ) . كافى ، ج 2 ، ص 628 - 629 ، ح 6 ؛ زاد المعاد ، ص 178 ؛ شيخ مفيد روز 12 رمضان را روز نزول انجيل ذكر كرده است . ( مسارّ الشيعه ، ص 23 ) .\r\n( 6 ) . بحار الأنوار ، ج 43 ، ص 214\r\n( 7 ) . روضات الجنات ، ج 6 ، ص 154 ، ش 576 . تولدش 11 ذيقعده 336 است .\r\n","page_name":" 44 ","page_number":44},
  {"content":"\r\n\r\nو در اين روز ، شيعه و سنّى براى تشييع او اجتماع كردند و چندان جمعيت بود كه ميدان « اشنان » بر مردم تنگ شد و به غير از جماعت اهل سنت ، هشتاد هزار نفر شيعه جمع شده بود و تمامى براى آن جناب مىگريستند و مانند چنان روزى ديده نشده بود . سيّد مرتضى بر آن جناب نماز خواند . قبر شريفش در پايين پاى حضرت جواد عليه السلام پهلوى قبر شيخش ابوالقاسم جعفر بن قولويه قمى واقع است . « 1 »\r\nو مدايح اين شيخِ بزرگوار زياده از آن است كه ذكر شود . و بس است در فضيلت او ملاحظهء توقيعات شريفهء صادره از امام زمان ( عج ) كه از براى اين بزرگوار ؛ چه مرقوم فرموده :\r\nوَحُكيَ أنَّه وُجِدَ مَكتوباً على قَبره بِخطّ القائم عليه السلام :\r\n لا صَوّتَ النّاعي بفَقدِكَ أنّه * يَومٌ عَلى آلِ الرَّسُولِ عظيمٌ\r\nإن كُنتَ قَد غَيَّبتَ في جَدَثِ الثَرى * فالعَدلُ والتَّوحيدُ فيكَ مُقيمٌ\r\nوالقائمُ المَهدي يَفرَحُ كُلَّما * تُلِيَتْ عَلَيكَ مِنَ الدُّروسِ علومٌ « 2 » \r\nو در اين روز ، سنهء 567 ، شيخ متبحّر عبدالله بن أحمد معروف به ابن خشّابِ نحوى وفات يافت . « 3 » سيوطى در طبقات نوادرى از او نقل كرده ، « 4 » جاى نقلش نيست .\r\n\r\nشب چهارم\r\nنمازش هشت ركعت است و در هر ركعت حمد و بيست مرتبه « إنّا أنْزَلْناهُ » . « 5 »\r\n\r\n\r\n","description":"","footnote":"\r\n( 1 ) . روضات الجنات ، ج 6 ، ص 154 ، ش 576 .\r\n( 2 ) . مجالس المؤمنين ، ج 1 ، ص 477 ؛ بحار الأنوار ، ج 53 ، ص 255 .\r\n( 3 ) . بغية الوعاة ، ج 2 ، ص 30 ، ش 1353 ؛ كتاب تاريخ الأئمهء عليهم السلام او از مآخذ كشف الغمّه و بحار الأنوار است كه از آن به مواليد اهل البيت عليهم السلام هم تعبير شده است . ( الذريعه ، ج 3 ، ص 217 - 218 ، ش 805 ) .\r\n( 4 ) . رك : بغية الوعاة ، ج 2 ، ص 29 - 31 ، ش 1353 .\r\n( 5 ) . زاد المعاد ، ص 213\r\n","page_name":" 45 ","page_number":45},
  {"content":"\r\n\r\n\r\nروز چهارم\r\nبخواند :\r\nاللهُمَّ قَوِّني فيهِ عَلى إقامَةِ أمرِكَ ، وَارزُقني فيهِ حَلاوَةَ ذِكرِكَ ، وَأوزِعْني فيهِ لأداء شُكرِك ، بِكَرَمِكَ وَاحفظني فيه بِحفظك وَسترك يا أبصرالناظرين ( ياخير الناصرين خ ل ) . « 1 »\r\nو در اين روز ، سنهء 53 ، زياد بن أبيه در كوفه هلاك شد « 2 » و حال او را در تحفة الأحباب نقل كرده‌ام ، بدان جا رجوع شود . « 3 »\r\n\r\nشب پنجم\r\nنمازش دو ركعت است ، در هر ركعت حمد و پنجاه مرتبه توحيد و بعد از سلام صد مرتبه صلوات . « 4 »\r\n\r\nروز پنجم\r\nبخواند :\r\nاللهُمَّ اجْعَلْني فيهِ مِنَ المُستَغْفِرين ، وَاجْعَلْني فيهِ مِن عِبادِكَ الصالِحينَ القانِتين ، وَاجْعَلْني فيهِ مِنْ أوْلِيائِكَ المُتَّقينَ ( المقربين خ ل ) بِرَأفَتِكَ يا أرْحَمَ الراحِمِينَ . « 5 »\r\nو به قولى در اين روز ، سنهء 195 ، ولادت حضرت جواد عليه السلام واقع شده « 6 » و ليكن مشهور دهم رجب است . « 7 »\r\n\r\n\r\n","description":"","footnote":"\r\n( 1 ) . اقبال الأعمال ، ج 1 ، ص 257 ، باب 8 ، فصل 1 . ( با اندك تفاوتى در الفاظ ) .\r\n( 2 ) . تاريخ طبرى ، ج 4 ، ص 214 ؛ كامل ابن اثير ، ج 3 ، ص 493 .\r\n( 3 ) . رك : تحفة الأحباب ، ص 162 - 164 ، ش 217 .\r\n( 4 ) . زاد المعاد ، ص 213\r\n( 5 ) . اقبال الأعمال ، ج 1 ، ص 260 ، باب 9 ، فصل 1 .\r\n( 6 ) . بحار الأنوار ، ج 50 ، ص 15 به نقل از تاريخ غفّارى ؛ شيخ طوسى در تهذيب الأحكام ، ج 6 ، ص 91 ، باب 37 ، ماه‌رمضان را بدون ذكر روز خاصى گفته است\r\n( 7 ) . رك : مصباح المتهجد ، ص 85\r\n","page_name":" 46 ","page_number":46},
  {"content":"\r\n\r\n\r\nشب ششم\r\nنمازش چهار ركعت است ، در هر ركعت حمد و « تَبارَك الذي بِيَدِه المُلك » . « 1 »\r\n\r\nروز ششم\r\nبخواند :\r\nاللهُمَّ لا تَخْذُلْني فيهِ بِتَعَرُّضِ مَعْصِيَتِكَ ، وَلا تَضْرِبْني « 2 » بِسِياطِ نَقِمَتِكَ ، وَزَحْزِحْني فيهِ مِنْ مُوجِباتِ سَخَطِكَ ، بِمَنِّكَ ( واياديك خ ل ) يا مُنْتَهى رَغْبَةِ الراغِبينَ . « 3 »\r\nو در اين روز ، تورات بر حضرت موسى بن عمران عليه السلام نازل شد . « 4 »\r\nو در اين روز ، سنهء 201 ، مردم بيعت كردند با حضرت رضا عليه السلام . « 5 »\r\nو مجمل اين واقعه آن است كه مأمون در سنهء 200 براى پاره‌اى از مصالح كه گنجايشِ نقلش نيست ، رجاء بن أبي الضحّاك را با بعضى از مخصوصان خود به خدمتِ امام رضا عليه السلام در مدينه فرستاد كه آن جناب را به مرو احضار نمايند و چون آن حضرت را از مدينه به مرو آوردند مأمون آن حضرت را تجليل و تكريم نمود و اظهار كرد كه من مىخواهم خود را از خلافت خلع كنم و به تو تفويض نمايم .\r\nحضرت فرمود كه اگر خلافت را خدا براى تو قرار داده جايز نيست كه خود را عزل كنى و به ديگرى ببخشى و اگر خلافت از تو نيست تو را اختيارِ آن نيست كه به ديگرى تفويض نمايى .\r\n\r\n\r\n","description":"","footnote":"\r\n( 1 ) . يعنى سوره ملك ( سورهء شصت و هفتم قرآن ) ؛ زاد المعاد ، ص 213\r\n( 2 ) . مصدر : + / « فيه » .\r\n( 3 ) . اقبال الأعمال ، ج 1 ، ص 263 ، باب 10 ، فصل 11 .\r\n( 4 ) . مسارّ الشيعه ، ص 22 ؛ تقويم المحسنين ، ص 11\r\n( 5 ) . مسارّ الشيعه ، ص 22 ؛ زاد المعاد ، ص 178\r\n","page_name":" 47 ","page_number":47},
  {"content":"\r\n\r\nمأمون گفت : البتّه بايد قبول كنى . حضرت فرمود : من به رضاى خود هرگز قبول نخواهم كرد و تا مدت دو ماه اين سخن در ميان بود . پس از آن مأمون گفت : پس ولايت عهدى مرا قبول كن كه بعد از من خلافت از تو باشد .\r\nحضرت اخبار كرد به او شهادت خود را پيش از او . مأمون قبول نكرد و گفت‌وگوى بسيار ما بين ايشان رد و بدل شد . آخرالأمر مأمون تهديد كرد آن حضرت را . آن جناب مجبوراً قبول كرد و شرايطى قرار داد كه مأمون قبول نمود .\r\nپس در مثلِ چنين روزى مأمون مجلسى عظيم ترتيب داد و كرسى آن حضرت را در پهلوى كرسى خود گذاشت و دو وسادهء « 1 » بزرگ براى آن حضرت قرار داد و جميع اكابر و اشراف و سادات و علما را جمع كرد . اوّل پسر خود عباس را امر كرد كه با حضرتش بيعت كند و بعد از آن ساير مردم بيعت كردند . پس بدره‌هاى زر آوردند و جوايز بسيار به مردم داده شد و خطبا و شعرا برخاستند خطبه و قصايد غرّا در شأن آن حضرت خواندند و جايزه خود را گرفتند و امر شد در رؤوس منابر و منائر « 2 » نام آن حضرت را بلند گردانند و وجوه دنانير و دراهم را به نام نامى و لقب گرامى آن حضرت مزيّن گردانند و در همان سال در مدينه بر منبر رسول خدا صلى الله عليه و آله خطبه خواندند و در دعاى به حضرت امام رضا عليه السلام گفتند :\r\nوَليُّ عهد المسلمينَ عليُّ بن موسى بنِ جعفر بنِ محمّد بنِ عليّ بن الحسين بن عليّ بن أبي طالب عليهم السلام .\r\n سِتَّةٌ آباؤهُم ماهُم * أفضَلُ مَن يَشربُ صَوبَ الغَمامِ « 3 » \r\nمأمون امر كرد سياه پوشى را كه بدعتِ بنى عباس بود ، ترك كنند و در عوض جامه‌هاى سبز بپوشند و يك دختر خود امّ حبيبه را به آن حضرت تزويج كرد و دختر\r\n\r\n\r\n","description":"","footnote":"\r\n( 1 ) . وساده : بالش .\r\n( 2 ) . منائر ، جمع مناره .\r\n( 3 ) . الإرشاد ، ج 2 ، ص 262 - 263 .\r\n","page_name":" 48 ","page_number":48},
  {"content":"\r\n\r\nديگر خود امّ الفضل را به حضرت جواد نامزد كرد و تزويج كرد به اسحاق بن موسى ، دخترِ عمّش اسحاق بن جعفر را .\r\nدر آن سال ابراهيم بن موسى برادر حضرت رضا عليه السلام از جانب مأمون امير حاجّ شد و با مردم حج كرد . و در جمله‌اى از روايات است كه :\r\nچون آن حضرت ولى عهد شد ، شعرا مدح آن جناب گفتند و قصايد غرّا در شأن آن جناب بخواندند و مأمون ايشان را صله داد مگر ابونواسِ شاعر كه ساكت بماند .\r\nمأمون او را عتاب كرد كه تو با آن كه شيعى مذهب و مايل به اهل بيتى و هم شاعر زمان و فريد دورانى ، چرا حضرت رضا عليه السلام را مدح نگفتى ؟ ابونُواس اين اشعار بگفت و چه خوب گفته :\r\n قِيلَ لي أنتَ أوحَدُ النّاسِ طَرّاً * في فُنُونٍ منَ الكَلامِ النَبِيهُ\r\nلَكَ مِن جَوهَرِ الكَلامِ بَديعٌ * يَثمِرُ الدُّرَ في يَدى مُجتَنِيهِ\r\nفعلى ماتَركت مَدحَ ابن مُوسى * والخِصالُ الّتي تَجْمَعنَ فِيهِ\r\nقُلتُ لا أستَطِيعُ « 1 » مَدحَ إمامٍ * كانَ جَبريلُ خادماً لِأبِيهِ\r\nقَصُرَت ألْسُنُ الفَصاحَةُ فِيهِ * ولهذَا القَريضِ لا يَحتَوِيهِ \r\nمأمون دهان ابونواس را پر از لؤلؤ كرد . « 2 »\r\nشيخ مفيد رحمه الله فرموده كه :\r\nدر اين روز مستحب است صدقه و احسان بر مساكين و كثرت شكر خدا بر ظهور حقّ آل محمد عليه السلام و ارغام منافقين . « 3 »\r\nو سيّد رحمه الله روايت كرده كه براى شكرانهء اين نعمت دو ركعت نماز در اين روز\r\n\r\n\r\n","description":"","footnote":"\r\n( 1 ) . مصدر : « لا استطيع » .\r\n( 2 ) . عيون أخبار الرضا عليه السلام ، ج 1 ، ص 154 - 155 ، باب 40 ، ح 9 ؛ بحار الأنوار ، ج 49 ، ص 235 ، ح 3 .\r\n( 3 ) . مسارّ الشيعه ، ص 22 .\r\n","page_name":" 49 ","page_number":49},
  {"content":"\r\n\r\nبگزارند ، در هر ركعت بعد از حمد بيست و پنج مرتبه توحيد بخوانند . « 1 »\r\nدر اين روز نيز ، سنهء 253 ، سرى سقطى كه يكى از رجال طريقت و خالِ ابوالقاسم جُنيد است در بغداد وفات كرد . « 2 »\r\nو هم در اين روز ، سنهء 463 ، وفات كرد شيخِ فقيهِ جليل سلّار بن عبدالعزيزِ ديلمى كه از بزرگانِ شاگردانِ شيخ مفيد و سيّد مرتضى است و صاحب كتاب مراسم است . « 3 »\r\n\r\nشب هفتم\r\nنمازش چهار ركعت است ، در هر ركعت حمد و سيزده مرتبه « إنّا أنْزَلْناهُ » . « 4 »\r\n\r\nروز هفتم\r\nبخواند :\r\nاللهُمَّ اعِنّي « 5 » على صِيامِهِ وَقِيامِهِ ، وَجَنِّبْني فيهِ من هَفَواتِهِ وَآثامِهِ ، وَارْزُقْني فيهِ ذِكْرَكَ « 6 » بِدوامِهِ بِتَوْفيقِكَ يا وَليّ المُؤمِنينَ « 7 » ( ياهادي المضلّين خ ل ) .\r\n\r\n\r\n","description":"","footnote":"\r\n( 1 ) . اقبال الأعمال ، ج 1 ، ص 263 ، باب 10 ، فصل 11 .\r\n( 2 ) . الوافي بالوفيات ، ج 15 ، ص 85 ، ش 3 ؛ وفيات الأعيان ، ج 2 ، ص 357 - 359 ، ش 256 . وفات او را 256 يا 257 گفته است .\r\n( 3 ) . نام كتاب الأحكام النبويه والمراسم العلويه است كه به مراسم مشهور است . سلّار يا سالار مدفون به خسروشاه است . آثار ديگر او عبارتند از : الأسئلة السلاريه ، التذكرة في حقيقة الجوهر ، التقريب في اصول الفقه ، الأبواب والفصول في الفقه و . . . . ( رك : الذريعه و كشف الحجب والأستار )\r\n( 4 ) . زاد المعاد ، ص 213\r\n( 5 ) . مصدر : + / « فيه » .\r\n( 6 ) . مصدر : + / « شكرك » .\r\n( 7 ) . اقبال الأعمال ، ج 1 ، ص 267 ، باب 11 ، فصل 1 .\r\n","page_name":" 50 ","page_number":50},
  {"content":"\r\n\r\nدر اين روز ، سنهء 224 ، ابراهيم بن مهدى ، عموى مأمون ، معروف به ابن شكله « 1 » وفات كرد و از براى او وقايعى است در ايام مأمون از تغلب او بر خلافت و استتار او از مأمون و غير ذلك . « 2 » و او همان است كه در غنا و ضرب ملاهى مهارتى تمام داشته .\r\n\r\nشب هشتم\r\nنمازش دو ركعت است ، در هر ركعت حمد و ده مرتبه توحيد و بعد از سلام هزار مرتبه « سبحان الله » . « 3 »\r\n\r\nروز هشتم\r\nبخواند :\r\nاللهُمَّ ارْزُقْني فيهِ رَحمةَ الأيتامِ ، وَإطعامَ الطّعامِ وَإفشاءَ السلامِ ، وَمُجانَبَةَ اللِئامِ ، وَصُحَبَةَ الكِرامِ ، بِطَوْلِكَ يا مَلْجَأَ الآمِلينَ . « 4 »\r\nو در اين روز ، سنهء 455 ، وفات كرد در رى محمد بن ميكائيل بن سلجوق ، اوّل سلاطين سلجوقيه ، معروف به « طغرل بك » ؛ و « الب ارسلان » به جاى وى نشست .\r\n\r\nشب نهم\r\nنمازش شش ركعت است ما بين نماز مغرب و عشاء ، در هر ركعت حمد و هفت\r\n\r\n\r\n","description":"","footnote":"\r\n( 1 ) . شكله نام مادر اوست ( سير اعلام النبلاء ، ج 10 ، ص 557 ، ش 192 ) .\r\n( 2 ) . رك : سير أعلام النبلاء ، ج 10 ، ص 557 - 561 .\r\n( 3 ) . زاد المعاد ، ص 213\r\n( 4 ) . اقبال الأعمال ، ج 1 ، ص 270 ، باب 12 ، فصل 1 .\r\n","page_name":" 51 ","page_number":51},
  {"content":"\r\n\r\nمرتبه « آية الكرسى » و بعد از فراغ پنجاه مرتبه صلوات . « 1 »\r\n\r\nروز نهم\r\nبخواند :\r\nاللهمّ اجعل لي فيه نصيباً مِن رَحمتك « 2 » الواسِعَةِ ، وَاهْدِني « 3 » لِبَراهينِكَ الساطِعَةِ ، وَخُذْ بِناصِيَتي إلى مَرْضاتِكَ الجامِعَةِ بِتحنّنك « 4 » يا امَلَ المُتشاقينَ . « 5 »\r\n\r\nشب دهم\r\nبيست ركعت نماز دارد . در هر ركعت صد و سى مرتبه « توحيد » . « 6 »\r\n\r\nروز دهم\r\nبخواند :\r\nاللهُمَّ اجْعَلْني مِنَ المُتَوَكّلينَ عَلَيْكَ ، وَاجْعَلْني مِنَ الفائِزينَ إلَيكَ « 7 » وَ « 8 » مِن المُقَرَّبينَ لَدَيكَ ، بِإحسانِكَ يا غايَةَ الطالِبينَ . « 9 »\r\n\r\n\r\n","description":"","footnote":"\r\n( 1 ) . زاد المعاد ، ص 213\r\n( 2 ) . مصدر : در متن وقايع الأيام « اللهُمَّ احظني فيهِ مِنْ رَحمَتِكَ » بود .\r\n( 3 ) . مصدر : + / « فيه » .\r\n( 4 ) . مصدر : « بمحبَّتِكَ » به جاى « بتحنّنك » .\r\n( 5 ) . اقبال الأعمال ، ج 1 ، ص 273 ، باب 13 ، فصل 1 .\r\n( 6 ) . زاد المعاد ، ص 213\r\n( 7 ) . مصدر : « لديك » به جاى « إليك » .\r\n( 8 ) . مصدر : + / « واجعلني » .\r\n( 9 ) . اقبال الأعمال ، ج 1 ، ص 276 ، باب 14 ، فصل 1 .\r\n","page_name":" 52 ","page_number":52},
  {"content":"\r\n\r\n\r\n[ همسران پيامبر اكرم صلى الله عليه و آله 
  ]\r\nو در اين روز ، سه سال پيش از هجرت ، حضرت خديجه - سلام الله عليها - از دنيا رحلت كرد « 1 » و جلالت شأنش زياده از آن است كه احصا شود .\r\nو شايسته باشد كه در اين مقام به ذكر مختصرى از حال زوجاتِ حضرت رسول صلى الله عليه و آله اشاره گردد .\r\nزن‌هايى كه آن جناب با آنها زفاف فرموده ، يازده است :\r\nزوجهء نخستين آن حضرت ، خديجه بنت خُوَيلِد است كه تا او زنده بود حضرت رسول صلى الله عليه و آله زنى ديگر نگرفت و حرمت او را رعايت مىداشت و سبقت اسلام و خدمات او بر رسول خدا صلى الله عليه و آله زياده از آن است كه ذكر شود ، و بس است در فضيلت او كه والدهء حضرت زهرا عليها السلام است و ذُراري رسول خدا صلى الله عليه و آله تمام منتهى مىشوند به او .\r\nدوم ، سُوده بنت زَمعهء قُرشيه است . گويند در سال هشتم هجرت حضرت رسول صلى الله عليه و آله خواست او را طلاق گويد ، عرض كرد : مىخواهم در سلكِ زوجات باشم مرا طلاق مگوى ، و نوبت خود را به يكى از زوجات بخشيد ، « 2 » و او همان است كه گاهى به سخنان مطايبه آميز حضرت را متبسّم مىساخت . در اواخر خلافت عمر يا زمان حكومت معاويه در مدينه وفات كرد « 3 » و اسماء بنت عُمَيْس براى او ترتيبِ نعش داد .\r\nسوم ، عايشه دختر ابوبكر است كه كنيه‌اش امّ عبدالله است به نام خواهر زاده‌اش عبدالله زبير ، در شب هفدهم اين ماه وفاتش ذكر مىشود .\r\nچهارم ، حَفْصه دختر عمر است . گويند : وقتى حضرت او را طلاق فرمود ، عمر خاك بر سر پراكند كه ديگر از بهر من چه مكانت ماند ؟ و چندان الحاح كرد كه آن\r\n\r\n\r\n","description":"","footnote":"\r\n( 1 ) . مسارّ الشيعه ، ص 22 - 23 ؛ تقويم المحسنين ، ص 11\r\n( 2 ) . سيرهء ابن اسحاق ، ج 5 ، ص 238 ، ح 360 .\r\n( 3 ) . طبقات الكبرى ، ج 8 ، ص 52 - 57 . ابن سعد سال وفات او را 54 ( ايام خلافت معاويه ) مىداند\r\n","page_name":" 53 ","page_number":53},
  {"content":"\r\n\r\nجناب رجوع فرمود . به قولى در سنهء 41 وفات كرد و مروان بن الحكم حاكم مدينه بر او نماز خواند و در بقيع به خاك رفت .\r\nپنجم ، زينب بنت خُزَيْمه است كه تزويجش در نيمهء اين ماه واقع شده است .\r\nششم ، امّ سَلَمه بنت أبي اميّه است و او دختر عاتكه است كه عمّهء رسول خدا صلى الله عليه و آله بود و او واپس‌ترين همهء زنان رسول خدا صلى الله عليه و آله وفات كرد .\r\nهفتم ، زينب بنت جَحْش است كه مادرش اميمه دختر عبدالمطّلب است . و او در پيش ، زوجهء زيد بن حارثه بوده و او همان است كه خدا او را براى حضرت رسول تزويج كرده و فرموده : « فَلَمّا قَضى زَيْدٌ مِنْها وَطَراً زَوَّجْناكَها » . « 1 »\r\nو خبر وليمه در زفاف او و نزول آيهء « فَإِذا طَعِمْتُمْ فَانْتَشِرُوا » « 2 » در جاى خود رفته .\r\nگويند :\r\nوقتى رسول خدا صلى الله عليه و آله با زنان خويش فرمود : « أطْوَلُكُنَّ يَداً أسْرَعُكُنّ لُحُوقاً بِي ؛ يعنى چون من از جهان بيرون شوم آن كس از شما كه دراز دست‌تر است زودتر به من ملحق شود » . زنان قَصَبَه « 3 » برگرفتند و دست‌هاى خود را پيمودند . سوده را دست درازتر بود و بعد از رسول خدا چون نخستين زينب وفات كرد دانستند كه درازىِ دست كنايه از كثرت خيرات و صدقات بوده ؛ چه زينب به دست خود زحمت حِرفَت مىكشيد و مزد آن را به صدقه مىداد . « 4 »\r\nهشتم ، جُوَيْريه دختر حارث بن ابى ضرار است كه در سال پنجم يا ششم هجرت زوجهء رسول خدا صلى الله عليه و آله شد و در حدود سال پنجاهم وفات كرد .\r\nنهم ، امّ حبيبه دختر ابوسفيان « 5 » است كه زوجهء عبيدالله بن جَحْش بود و به جانب\r\n\r\n\r\n","description":"","footnote":"\r\n( 1 ) . احزاب ( 33 ) : 37 .\r\n( 2 ) . احزاب ( 33 ) : 53 .\r\n( 3 ) . يكى از واحدهاى انداره‌گيرى طول در آن زمان\r\n( 4 ) . البداية والنهاية ، ج 4 ، ص 169 ؛ سيرة النبويه ، ابن كثير ، ج 3 ، ص 284 .\r\n( 5 ) . فقير گويد : به همين ملاحظه كه امّ حبيبه زوجهء رسول خدا صلى الله عليه و آله بود ، اهل سنت معاويه را خال المؤمنين عليه السلام مىگويند . حكيم سنائى گفته :\r\n پسر هند اگر چه خال من است * دوستى وىام به كارى نيست\r\nور خطى او نوشت بهر نبى * به خطش نيز افتخارى نيست\r\nدر مقامى كه شير مردانند * به خط و خال اعتبارى نيست \r\n( منه عفي عنه )\r\n","page_name":" 54 ","page_number":54},
  {"content":"\r\n\r\nحبشه هجرت كرده بود . شوهرش از دين اسلام به دين نصرانيّت در آمد و مرتد شد و بعد از چندى بمرد . پس از آن نجاشى پادشاه حبشه او را براى حضرت رسول صلى الله عليه و آله خواستگارى كرد و جعفر بن ابى طالب و خالد بن سعيد بن العاص عقد او را خواندند . نجاشى كابين او را بداد و وليمه به مردم خورانيد و او را براى رسول خدا صلى الله عليه و آله بفرستاد . در سال چهل و دوم يا چهارم وفات كرد .\r\nدهم ، صفيه دختر حَىّ بن اخطَب است كه نسبش به حضرت هارون منتهى مىشود ، و او در سابق زوجهء كنانة بن الربيع بود . كنانه در حرب خيبر كشته شد و صفيه اسير شد . رسول خدا صلى الله عليه و آله او را خاصّ خويش گردانيد ، پس او را آزاد ساخت و اعتاق او را صِداق او فرمود و در مراجعت از خيبر در منزل مهبا با او زفاف فرمود و چون به مدينه وارد شد او را در خانهء حارثة بن النُعمان فرود آورد و زنان انصار چون وصف جمال او را شنيده بودند به ديدار او شتافتند و عايشه و حفصه و زينب و جويريه نيز به لباس مبدّل به ديدار او شدند و او را تماشا كردند . حفصه به جويريه گفت : زود باشد كه اين جاريه بر ما غلبه كند . گفت : او از قومى است كه زنان ايشان نزد شوهر كم‌بخت باشند و عايشه و حفصه گاه گاهى او را هدف تير زبان مىكردند . وقتى رسول خدا صلى الله عليه و آله بر صفيه وارد شد او را گريان ديده ، سبب پرسيد . عرض كرد : عايشه و حفصه مىگويند ما بهتريم از تو ؛ چه ما را شرف قرابت است و هم زنان اوييم . فرمود : چرا نمىگويى پدر من هارون و عمّ من موسى و شوهر من محمد صلى الله عليه و آله است ؟ و صفيّه در زمان عمر وفات كرد .\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nيازدهم ، ميمونه دختر حارث است و مادر او هند است كه در حقّ او گفته‌اند :\r\n« هِي أكرَمُ عَجوز جَمَعَتْ عَلَى الأرضِ أصهاراً » ؛ « 1 » حاصل آن كه زنى به مرتبهء او نرسيد در بزرگىِ دامادها ؛ چه يك دخترش ميمونه زن حضرت رسول صلى الله عليه و آله و ديگر امّ الفضل زن عباس عموى رسول خدا صلى الله عليه و آله بوده و ديگر اسماء بود كه از شوهر ديگرش « عُمَيس » آورده بود و او در اوّل زوجهء جعفر بن ابى طالب بود و بعد زوجهء ابى بكر شد و بعد زوجهء امير المؤمنين گرديد و از هر سه فرزند آورد و از ابوبكر محمد را بزاد و ديگر زينب بنتِ عميس بود كه زوجهء حضرت حمزه عليه السلام بوده و ديگر سَلْمى بنت عميس بود كه زوجهء شدّاد بن الهاد « 2 » صحابىِ معروف بوده .\r\nبالجمله ، ميمونه در سال هفتم در مراجعت از عمرهء قضا در « ارض سرف » كه در نواحى مكه است به تزويج رسول خدا صلى الله عليه و آله در آمد و زفاف او در آن جا واقع شد و چنان اتفاق افتاد كه بعد از چهل و چهار سال در همان منزل وداع جهان گفت و در محل قُبّه زفاف به خاك سپرده شد .\r\nبه اتفاق علماى سِيَر حضرت رسول صلى الله عليه و آله با اين يازده زن زفاف فرمود . خديجه و زينب بنت خزيمه در حيات آن حضرت رحلت كردند ، و نه زن ديگر بعد از آن حضرت وفات كردند ، چنانچه معلوم شد .\r\nو در روز دهم نيز ، سنهء 60 ، رسولان اهل كوفه نامه‌هاى ايشان را براى امام حسين عليه السلام به مكه رسانيدند و پيوسته كاغذها و نامه‌ها رسيد تا نيمهء ماه ، دوازده هزار كاغذ نزد آن حضرت جمع شد . پس ، آن حضرت مسلم را به كوفه روانه فرمود چنانچه بعد اشاره به آن خواهم نمود .\r\n\r\n\r\n","description":"","footnote":"\r\n( 1 )\r\n. مزّى گفته است كه گفته‌اند : هي العجوز التي قيل فيها : أكرم الناس أصهاراً . ( تهذيب الكمال ، ج 35 ، ص 298 ، ش 7923 ) .\r\n( 2 ) . هادى لقب عمرو است ؛ چون آتش مىافروخت در راه مهمانان تا دليل شود به مُضيفِ او ، او را هادى لقب داده‌اند . ( منه عفي عنه )\r\n","page_name":" 56 ","page_number":56},
  {"content":"\r\n\r\nو نيز در روز دهم ، و به قولى در روز شانزدهم سنهء 463 ، سيّد عالم جليل ابو يعلى محمد بن الحسن بن حمزة الجعفري ، « 1 » فقيه و متكلّم و جالس در مجلس شيخ مفيد وفات كرد و در خانهء خودش در بغداد مدفون شد .\r\n\r\nشب يازدهم\r\nنمازش دو ركعت است ، در هر ركعت حمد و بيست مرتبه سورهء كوثر . « 2 »\r\n\r\nروز يازدهم\r\nبخواند :\r\nاللهُمَّ حَبّبْ إلَيَّ فيهِ الإحسانَ ، وَكَرِّهْ إلَيَّ فيهِ الفُسوقَ وَالعِصيانَ ، وَحَرِّمْ عَلَيَّ فيهِ السَخَطَ وَالنيرانَ ، بِعَوْنِكَ ياغَوثَ المُسْتَغيثين . « 3 »\r\n\r\nشب دوازدهم\r\nنمازش هشت ركعت است ، در هر ركعت حمد و سى مرتبه « إنّا أنْزَلْناهُ » . « 4 »\r\n\r\n\r\n","description":"","footnote":"\r\n( 1 )\r\n. او داماد و جانشين شيخ مفيد است و بعد از او به جاى وى نشسته است . از كتب اوست : نزهة الناظر و تنبيه‌الخاطر ، المسألة الواردة من صيدا ، جواب مسألة اهل الموصل ، المسألة في مولد صاحب الزمان عليه السلام ، المسألة في الرد على الغلاة ، مسألة في ايمان آباء النبى صلى الله عليه و آله و . . . . ( الدرجات الرفيعه في طبقات الشيعه ، ص 499 - 500 ) . نجاشى وفات او را شنبه ششم رمضان 463 گفته است . ( رجال النجاشى ، ص 404 ، ش 1070 ) .\r\n( 2 ) . زاد المعاد ، ص 213\r\n( 3 ) . اقبال الأعمال ، ج 1 ، ص 280 ، باب 15 ، فصل 1 . در اقبال الأعمال « المُستَضعَفين » به جاى « المستغيثين » آمده است .\r\n( 4 ) . زاد المعاد ، ص 213\r\n","page_name":" 57 ","page_number":57},
  {"content":"\r\n\r\n\r\nروز دوازدهم\r\nبخواند :\r\nاللهُمَّ زَيِّنّي فيهِ بِالسَتْرِ وَالعِفاف ، وَاستُرني فيه بِلباس « 1 » القُنُوع والكَفاف ، وَحَلِّني فيهِ بِحُليّ الفَضْل وَالإنصافِ ، بِعِصْمَتِكَ يا عِصمَةَ الخائِفين . « 2 »\r\nو در اين روز ، انجيل بر حضرت عيسى عليه السلام نازل شد . « 3 »\r\nدر اين روز ، رسول خدا صلى الله عليه و آله عقد اخوّت بست ما بين اصحاب خود « 4 » از مهاجر و انصار و امير المؤمنين عليه السلام را برادر خود قرار داد .\r\nو در اين روز ، سنهء 597 ، عبدالرحمان بن على معروف به ابوالفرج ابن جوزى حنبلي در بغداد وفات كرد « 5 » و ابوالمظفر يوسف بن قزغلي صاحب تذكره و تاريخ ، سبطِ او است كه در اواخر سنهء 654 در دمشق وفات كرد .\r\nگويند : ابن جوزى به خط خود بسيار كتابت كرده بود و ريزه‌هاى تراش قلم خود را كه به آن حديث نوشته بود جمع كرده بوده ، وقت مردن وصيّت كرد كه آب غسل مرا به آن ريزه‌هاى قلم گرم نماييد . چون وفات كرد آب غسل او را به آنها گرم كردند و كفايت كرد ، بلكه زياد هم آمد . « 6 »\r\nابن جوزى تأليفات بسيار دارد و نوادر حكايات او بسيار است و او رأسِ اذكيا بوده . وقتى در محضر « ناصر لدين الله » از او پرسيدند كه افضلِ مردم بعد از رسول خدا صلى الله عليه و آله كيست ؟ چون ناصر شيعى مذهب بوده ، ابن جوزى جرأت تصريح به عقيدهء خود نكرد . لاجرم به اجمال جواب داد و گفت : « أفضلهم بَعده مَن كانَت بِنتُه في بَيتِه » ؛ « 7 »\r\n\r\n\r\n","description":"","footnote":"\r\n( 1 ) . مصدر : « وَالبسني فيه لباس » به جاى « واسترنى فيه به لباس » .\r\n( 2 ) . اقبال الأعمال ، ج 1 ، ص 284 ، باب 16 ، فصل 1 .\r\n( 3 ) . مسارّ الشيعه ، ص 23 .\r\n( 4 ) . تقويم المحسنين ، ص 13 - 14 .\r\n( 5 ) . الوافي بالوفيات ، ج 18 ، ص 110 .\r\n( 6 ) . وفيات الأعيان ، ج 3 ، ص 141 ، ش 370 « ابوالفرج ابن الجوزى »\r\n( 7 ) . سير أعلام النبلاء ، ج 22 ، ص 200 . مصدر : « تحته » به جاى « في بيته »\r\n","page_name":" 58 ","page_number":58},
  {"content":"\r\n\r\nيعنى افضل مردم بعد از رسول خدا صلى الله عليه و آله آن كسى است كه دختر او در خانه وى است .\r\nو اين عبارت دو احتمال دارد : يكى آنكه مراد آن باشد كه دختر پيغمبر صلى الله عليه و آله در خانه او است كه على عليه السلام باشد و احتمال ديگر آن كه دختر شخص افضل در خانه پيغمبر صلى الله عليه و آله است كه ابوبكر باشد و اين جواب از لطايف أجوِبه است .\r\nو هم معروف است كه از او پرسيدند از عدد خلفا . در جواب گفت : « أربع أربع أربع » . اهل سنت حمل بر تأكيد كردند و شيعه بر ائمّهء اثنا عشر عليهم السلام .\r\nو ليكن با اين فطانت و ذكاوت ، زنى او را مفحم « 1 » كرد هنگامى كه در منبر تفوّه كرد به كلمهء « سَلوني قَبلَ أن تَفقِدوني » و آن قضيه معروف است و در صراط مستقيم هم مذكور است « 2 » و اين به جهت آن بود كه اين كلمه از خصايص امير المؤمنين عليه السلام بوده كه باب مدينه علم رسول خدا صلى الله عليه و آله بوده و خود آن جناب فرمود كه : « لايقولها بعدي إلّامُدّعٍ « 3 » كَذّاب » « 4 » و هم جماعتى اين كلمه را گفتند و رسوا شدند و مقام ذكرش نيست .\r\n\r\nشب سيزدهم\r\nاوّل ليالى بيض است و در آن سه عمل است :\r\n1 . غسل ؛ « 5 »\r\n2 . چهار ركعت نماز ، در هر ركعت صد و بيست و پنج مرتبه توحيد ؛ « 6 »\r\n\r\n\r\n","description":"","footnote":"\r\n( 1 ) . درمانده ، درماندن از سخن ، واماندن در حجت .\r\n( 2 ) . صراط مستقيم ، ج 1 ، ص 218 .\r\n( 3 ) . مصدر : + / « أو » .\r\n( 4 ) . بحار الأنوار ، ج 10 ، ص 126 ، ح 6 .\r\n( 5 ) . زاد المعاد ، ص 109\r\n( 6 ) . زاد المعاد ، ص 213\r\n","page_name":" 59 ","page_number":59},
  {"content":"\r\n\r\n3 . دو ركعت نماز است كه در شب سيزدهم رجب و شعبان نيز خوانده مىشود در هر ركعت بعد از حمد ، يس و تبارك الملك و توحيد بخواند . « 1 »\r\n\r\nروز سيزدهم\r\nبخواند :\r\nاللهُمَّ طَهِّرْني فيهِ مِنَ الدَنَسِ وَالأقْذار ، وَصَبَّرني فيهِ عَلى كائِناتِ الأقدار ، وَوَفِّقْني لِلتُّقى وَصُحبَةِ الأبرارِ ، بِعَونِكَ « 2 » يا قُرَّةَ عَيْنِ المساكين . « 3 »\r\nدر اين روز ، سنهء 95 ، حَجّاجِ ثَقَفى به سبب مرض آكله كه در جوف او پيدا شد ، به دركات جحيم پيوست و در بلدهء واسط كه از بناهاى خود او است به خاك رفت و من شرح حال او را در كتاب تاريخ خود ذكر كردم ، « 4 » و هم نقل كردم كه عدد كشتگان او به غير از آنچه كه به سبب حروب و عساكر او كشته شده‌اند ، به صد و بيست هزار به شمار رفته ، « 5 » و در محبس او پنجاه هزار مرد و سى هزار زن كه شانزده هزار از آنها برهنه و عريان بودند ، از دنيا رفتند ، و مرد و زن را با هم حبس مىكرد و محبس او را سقفى و ساترى نبود . « 6 »\r\nروايت است كه در جمعهء آخر عمر خود سوار شده بود كه به نماز جمعه مىرفت كه صداى ضجّه شنيد . پرسيد : اين شيون چيست ؟ گفتند : صداى كسانى است كه در زندان تو مىباشند كه از گرسنگى و سختى صيحه و ضجّه مىكشند . حجّاج رو به ناحيهء ايشان كرد و گفت : « اخْسَؤُا فِيها وَلاتُكَلِّمُونِ » . « 7 » پس از آن جمعه خداوند او را\r\n\r\n\r\n","description":"","footnote":"\r\n( 1 ) . زاد المعاد ، ص 178 - 179 ؛ اقبال الأعمال ، ج 1 ، ص 287 نمازى براى شب 13 رمضان ذكر كرده كه اين‌گونه است : دو ركعت : در هر ركعت حمد يك بار و سورهء « يس » و « قل هو الله احد » يك بار\r\n( 2 ) . مصدر : « بعزّتك » به جاى « بعونك » .\r\n( 3 ) . اقبال الأعمال ، ج 1 ، ص 288 ، باب 17 ، فصل 1 .\r\n( 4 ) . رك : تتمّة المنتهى ، ص 123 - 126 .\r\n( 5 ) . رك : تتمّة المنتهى ، ص 124 به نقل از تجارب الأُممِ ابن مسكويه ، ج 2 ، ص 293 .\r\n( 6 ) . رك : تتمّة المنتهى ، ص 124 .\r\n( 7 ) . مؤمنون ( 23 ) : 108 .\r\n","page_name":" 60 ","page_number":60},
  {"content":"\r\n\r\nمهلت نداد و نماز جمعهء ديگر نخواند كه به جهنم پيوست . « 1 »\r\nحجّاج از شيعيان امير المؤمنين عليه السلام و خواصّ آن حضرت بسيار بكشت و كميل بن زياد و قنبر را او شهيد كرد و عبدالرحمان بن ابى ليلى را چندان تازيانه زد كه كتف‌هايش سياه شد و امر كرد كه امير المؤمنين عليه السلام را سب كند ، او در عوض مناقب آن حضرت بگفت . حجّاج او را بكشت و يحيى بن امّ الطويل را كه از حواريّين حضرت سجاد عليه السلام بود ، دست و پا بريد تا شهيد شد و آخر كسى را كه شهيد كرد سعيد بن جبير بود . و حضرت امير عليه السلام كرّةً بعدَ كرّة در مخاطبات خود با اهل كوفه از امارات و خونريزى حجّاج و گرفتارىهاى مردم در زمان او و بني اميه خبر داده و از او به غير از غلام ثقفى تعبير به « ابا وذحة » نيز فرموده . و ابن ابى الحديد و غيره در شرح آن وجوهى گفته‌اند . « 2 »\r\nو در اين روز ، سنهء 418 ، وفات كرد ابوالقاسم حسين بن على وزير مغربى كه مردى فاضل و عاقل و شجاع و صاحب تصنيفات « 3 » و قليل النظير بوده . مادرش فاطمه دختر نعمانى صاحب كتاب غيبت است .\r\n\r\nشب چهاردهم\r\nنمازش شش ركعت است . در هر ركعت حمد و سى مرتبه « إذا زُلزِلَت » . « 4 »\r\n\r\n\r\n","description":"","footnote":"\r\n( 1 ) . رك : تتمّة المنتهى ، ص 124 به نقل از مروج الذهب ، ج 3 ، ص 204 .\r\n( 2 ) . رك : شرح نهج البلاغهء ابن أبى الحديد ، ج 7 ، ص 277 - 280 .\r\n( 3 ) . ابوالقاسم حسين بن على بن حسين بن محمد بن يوسف ( ذى حجه 370 - ميارفارقين 418 ق ) كه نسبش‌به بهرام گور مىرسد . از كتب اوست : خصائص علم القرآن ، مختصر اصلاح المنطق ، رسالة اختيار شعر ابى تمام ، ادب الخواص ، المأثور في ملح الخدور و . . . . نجاشى وفات او را پانزدهم رمضان 418 گفته است . در نجف اشرف كنار مرقد امام امير المؤمنين عليه السلام دفن شد . براى اطلاع بيشتر رك : رجال النجاشى ، ص 69 ، ش 167 و أمل الآمل ، ج 2 ، ص 97 - 98 ، ش 264 ، و . . .\r\n( 4 ) . زاد المعاد ، ص 213 - 214\r\n","page_name":" 61 ","page_number":61},
  {"content":"\r\n\r\nو نيز در اين شب ، چهار ركعت نماز كند به دو سلام در هر ركعت بعد از حمد ، يس و تبارك و توحيد بخواند . « 1 »\r\n\r\nروز چهاردهم\r\nبخواند :\r\nاللهُمَّ لا تُؤاخِذْني فيهِ بِالعَثَراتِ ، وأقِلني فيهِ مِنَ الخَطايا وَالهَفَواتِ ، وَلاتَجعَلْني غَرَضاً لِلْبَلايا وَالآفاتِ ، بِعِزَّتِكَ يا عِزّ المُرسلين . « 2 »\r\nدر اين روز ، سنهء 67 ، مختار ابن ابى عبيده « 3 » در كوفه كشته شد ، « 4 » در جنگى كه ما بين او و مصعب بن زبير واقع شد و پس از قتل مختار ، مُصعَب بر كوفه مسلّط شد و داخل دارالإماره گرديد و اصحاب مختار را يك يك بكشت .\r\nپس حرم مختار را طلبيد و امر كرد كه از مختار تبرّى جويند و او را لعنت كنند و اگر نه كشته شوند . تمامى تبرّى جستند جز دختر سَمُرَة بن جُنْدَب و دختر نعمان بن بشيرِ انصارى كه گفتند : چگونه لعن كنيم و بيزارى جوييم از مردى كه مىگفت : ربّ من خدا است و قائم الليل و صائم النهار بود و جان خود را در راه خدا و رسول صلى الله عليه و آله\r\n\r\n\r\n","description":"","footnote":"\r\n( 1 ) . در اقبال الأعمال ، ج 1 ، ص 287 ، باب 17 ، چهار ركعت ، در هر ركعت « حمد » و « يس » و « قل هو الله احد » يك مرتبه گفته است\r\n( 2 ) . اقبال الأعمال ، ج 1 ، ص 292 ، باب 18 ، فصل 1 . در اقبال الأعمال آخر دعا « بعزّك يا عزّ المسلمين » آمده است .\r\n( 3 ) . نام پدر مختار ابو عبيد بدون ها است ، در اغلب ضبطها او را ابو عبيده مىنويسند كه اشتباه است . ( مفاخر اسلام ، ج 11 ، بخش دوم ، ص 989 ، پانوشت ) .\r\n( 4 ) . بدان كه روايات در باب مختار مختلف است ، ليكن آنچه مسلم است آن است كه مختار ، دل امام زين العابدين عليه السلام را شاد كرده بلكه دلجويى و شاد نمود قلوب شكسته دلان و مظلومان و مصيبت زدگان و ارامل و ايتام آل پيغمبر صلى الله عليه و آله را به كشتن عبيدالله بن زياد و فرستادن سر نحس او را براى ايشان كه پنج سال در سوگوارى و گداز بودند و يك نفر از ايشان سرمه در چشم نكشيد و خود را خضاب نفرموده و دود از مطبخ ايشان بر نخاست تا سر عبيدالله براى ايشان آمد ، پس از عزا در آمدند به علاوه مختار خانه‌هايى را كه خراب بود از ايشان آباد كرد و اعانت‌ها به ايشان نمود . خوشا حال مختار در مسرور كردن او دل‌هاى محزون ماتم زدگان اهل بيت اطهار عليهم السلام . ( منه عفي عنه )\r\n","page_name":" 62 ","page_number":62},
  {"content":"\r\n\r\nو در خون خواهى از كشندگان امام حسين عليه السلام بذل نمود و دل‌ها را از كشتن ايشان شفا داد . مصعب اين مطلب را براى برادرش عبدالله نوشت . جواب آمد كه بايد تبرّى از مختار جويند و اگر نه كشته شوند . دختر سمرة ، مختار را لعن كرد و زنده ماند و دختر نعمان ابا كرد و كشته گشت . و واقعهء كشته شدن مصعب در روز 13 جمادى الأولى مذكور خواهد شد .\r\n\r\nشب پانزدهم\r\nاز ليالى متبركه است و در آن چند عمل است :\r\n1 . غسل ؛ « 1 »\r\n2 . زيارت امام حسين عليه السلام ؛ « 2 »\r\n3 . شش ركعت نماز به سه سلام ، در هر ركعت بعد از حمد ، يس و تبارك و توحيد ؛ « 3 »\r\n4 . چهار ركعت نماز ، در دو ركعت اوّل حمد و صد مرتبه توحيد و در دو ركعت ديگر حمد و پنجاه مرتبه توحيد ؛ « 4 »\r\n5 . صد ركعت نماز ، در هر ركعت بعد از حمد ده مرتبه توحيد . « 5 » و از براى اين نماز فضيلت بسيار نقل شده است ؛ « 6 »\r\n6 . آنكه كسى كه در اين شب نزد قبر امام حسين عليه السلام باشد مستحب است كه بعد از\r\n\r\n\r\n","description":"","footnote":"\r\n( 1 ) . اقبال الأعمال ، ج 3 ، ص 292 ، باب 19 ؛ زاد المعاد ، ص 179\r\n( 2 ) . اقبال الأعمال ، ج 3 ، ص 45 - 46 ، باب 3 ، فصل 5 و ص 294 ، باب 19 ؛ زاد المعاد ، ص 179\r\n( 3 ) . زاد المعاد ، ص 179\r\n( 4 ) . زاد المعاد ، ص 214\r\n( 5 ) . اقبال الأعمال ، ج 3 ، ص 293 ، باب 19\r\n( 6 ) . رك : همان ، ص 293 - 294 ، باب 19 ؛ زاد المعاد ، ص 179\r\n","page_name":" 63 ","page_number":63},
  {"content":"\r\n\r\nنماز عشا ، ده ركعت نماز كند در هر ركعت بعد از حمد ده مرتبه توحيد بخواند و از خدا پناه جويد از آتش جهنم . « 1 »\r\n\r\nروز پانزدهم\r\nبخواند :\r\nاللهُمَّ ارْزُقْني فيهِ طاعَةَ الخاشِعينَ ، وَأشْعِر فيهِ قَلْبي إنابَةَ المُخبتين « 2 » بِأَمنِكَ يا أمانَ الخائِفين . « 3 »\r\nدر اين روز ، سال دوم هجرى و به قول بعضى سال سيم تولّد با سعادت حضرت مجتبى عليه السلام واقع شد . « 4 » و روز هفتم او ، جبرئيل براى تهنيت بر پيغمبر نازل گرديد و امر كرد كه او را نام و كنيت بگذارد و سرش را بتراشد و عقيقه از براى او بكُشد و گوشش را سوراخ كند و روايت است كه امام حسن عليه السلام از سر تا به سينه به حضرت رسول صلى الله عليه و آله شبيه بوده .\r\nو شيخ مفيد فرموده كه تولد امام محمد تقى عليه السلام نيز در اين روز بوده ، « 5 » ليكن مشهور دهم رجب است . به هر حال روز بسيار شريفى است و صدقات و مبرّات در آن فضيلت بسيار دارد .\r\nو در اين روز ، سنهء سوم حضرت رسول صلى الله عليه و آله تزويج فرمود زينب بنت خُزَيْمه را و او از پيش ، زوجهء عبيدة بن الحارث بود كه در بدر شهيد شد و مدت هشت ماه در خانهء رسول خدا صلى الله عليه و آله بود و در ربيع الآخر وفات كرد « 6 » و او را امّ المساكين مىگفتند\r\n\r\n\r\n","description":"","footnote":"\r\n( 1 ) . اقبال الأعمال ، ج 3 ، ص 294 ، باب 19 ؛ زاد المعاد ، ص 179\r\n( 2 ) . مصدر : « المخلصين » به جاى « المخبتين » است .\r\n( 3 ) . اقبال الأعمال ، ج 1 ، ص 297 - 298 ، باب 19 ، فصل 1 .\r\n( 4 ) . كافى ، ج 1 ، ص 461 ، باب مولد الحسن بن على ( صلوات الله عليهما ) ؛ مسارّ الشيعه ، ص 24 ؛ تقويم المحسنين ، ص 11 .\r\n( 5 ) . مسارّ الشيعه ، ص 24 ؛ إعلام الورى بأعلام الهدى ، ج 2 ، ص 91 ؛ تقويم المحسنين ، ص 11\r\n( 6 ) . الاصابة ، ج 8 ، ص 157 ، ش 11236 .\r\n","page_name":" 64 ","page_number":64},
  {"content":"\r\n\r\nبه جهت كثرت شفقت و ترحّم و اطعام او بر مساكين . « 1 »\r\nو در اين روز ، سنهء ششم حضرت امام حسين عليه السلام مسلم را به جانب كوفه روانه كرد و كاغذهاى كوفيان را جواب فرمود و در آن نوشت كه فرستادم به سوى شما برادر و پسر عمّ ، ثقهء اهل بيتِ خويش مسلم بن عقيل را . پس اگر او بنويسد به سوى من كه مجتمع شده است رأى عقلا و دانايان و اشراف شما بر آنچه در نامه‌ها درج كرده‌ايد ، همانا به زودى به سوى شما خواهم آمد - إن شاء الله .\r\nو در اين روز ، سنهء 383 ، فاضل اديب و شاعر متبحّر ليبيب « ابوبكر خوارزمى محمد بن العباس » در نيشابور وفات كرد « 2 » و او همان است كه وقتى خواست بر صاحب بن عَبّاد وارد شود به حاجب گفت كه به جناب صاحب بگو كه يكى از ادبا اذن بار مىطلبد . صاحب پيغام داد كه من قرار داده‌ام كه اذن ندهم به اديبى كه بيست هزار شعر از دواوين عرب از حفظ نداشته باشد . ابوبكر جواب داد كه اين مقدار شعر از نظم مردان مىخواهى يا از نظم زنان . چون اين جواب به صاحب رسيد ، دانست كه ابوبكر است او را اذن داد ، « 3 » و با وى انس گرفت و به واسطهء صاحب بر عضدالدوله وارد شد و مرتبهء رفيعى پيدا كرد ، ليكن در آخر امر كفران نعمت صاحب نمود و او را هجو كرد و بعد از چندى وفات نمود . چون خبر هجو و خبر فوت ابوبكر به صاحب رسيد اين شعر بگفت :\r\n أقول لركب من خراسان قابل « 4 » * أما مات خوارزميكم قيل لي نعم\r\nفقلت اكتبوا بالجصّ من فوق قبره * الا لعن الرحمن من كفر النعم « 5 » \r\nو اين ابوبكر پسر خواهر محمد بن جرير طبرى است و كلمات علما در تعيين اين\r\n\r\n\r\n","description":"","footnote":"\r\n( 1 ) . الاصابة ، ج 8 ، ص 157 ، ش 11236 .\r\n( 2 ) . وفيات الأعيان ، ج 4 ، ص 402 ، ش 664 .\r\n( 3 ) . سير أعلام النبلاء ، ج 16 ، ص 526 ، ش 387 .\r\n( 4 ) . مصدر : « رائح » به جاى « قابل »\r\n( 5 ) . انساب سمعانى ، ج 4 ، ص 44 - 45\r\n","page_name":" 65 ","page_number":65},
  {"content":"\r\n\r\nطبرى مختلف است كه آيا طبرى مورّخ شافعى است و يا طبرى إمامى ؟ و مقام را جاى بسط نيست .\r\nو اين ابوبكر از مورّخين عظام و صاحب رسايلى است كه در مصر و اسلامبول طبع شده است و از جمله آنها رقعه‌اى است كه به اهل نيشابور نوشته و فهرست مظالم تيميه و عدويه و امويه و عباسيه قرار داده و آن رقعه را بعينه محقّق اديب جناب حاجى ميرزا ابوالفضل در اواخر شفاء الصدور ايراد فرموده . « 1 »\r\n\r\nشب شانزدهم\r\nنمازش دوازده ركعت است ، در هر ركعت حمد و دوازده مرتبه « الهيكُم التَّكاثُر » بخواند . « 2 »\r\n\r\nروز شانزدهم\r\nبخواند :\r\nاللهُمَّ وَفِّقْني فيهِ لِعَمل الأبرار ، وَجَنِّبْني فيهِ مُرافَقَةَ الأشرارِ ، وَاوردني فيهِ بِرَحْمَتِكَ في دارِ القَرارِ ، بِأُلوهيَّتِكَ يا إلهَ العالمين . « 3 »\r\n\r\nشب هفدهم\r\nنمازش دو ركعت است ، در ركعت اوّل حمد و هر سوره كه خواهد و در ركعت دوم حمد و صد مرتبه توحيد و بعد از سلام صد مرتبه لا إلهَ إلّاالله . « 4 »\r\n\r\n\r\n","description":"","footnote":"\r\n( 1 ) . شفاء الصدور ، ج 2 ، ص 326 به بعد .\r\n( 2 ) . زاد المعاد ، ص 214\r\n( 3 ) . اقبال الأعمال ، ج 1 ، ص 302 ، باب 20 ، فصل 1 . با اندكى اختلاف .\r\n( 4 ) . زاد المعاد ، ص 214\r\n","page_name":" 66 ","page_number":66},
  {"content":"\r\n\r\nو در اين شب ، غسل مستحب است . « 1 »\r\nو در اين شب ، سنهء 58 ، عايشه دختر ابوبكر در مدينه وفات كرد « 2 » و ابوهريره بر وى نماز گزاشت و در همين شب در بقيع به خاك رفت و واقعهء جمل و كينه‌هاى او از امير المؤمنين عليه السلام در جاى خود به شرح رفته . علماى عامّه گويند كه رُبع احكام شرعيه از عايشه به ما رسيده و مَرويّات او را دو هزار و دويست و ده حديث نوشته‌اند و شيخ ازرى عليه السلام ، در حقّ او فرمود :\r\n حفظت أربعين حديث * و من الذكر آية تنساها \r\nو ما بين او و ابوهريره منافرت بوده و پاره‌اى از احاديث ابوهريره را تكذيب كرده ؛ چنانچه سيوطى در كتاب الإصابة فيما استدركته عائشه على الصحابة ذكر كرده و من مقدارى از آن را در فيض القدير نگاشتم . « 3 »\r\n\r\nروز هفدهم\r\nدعاى آن :\r\nاللهُمَّ اهْدِني فيه لِصالِحِ الأَعْمالِ ، وَاقْضِ لي فيهِ الحَوائِجَ وَالآمالَ ، يا مَنْ لايَحتاجُ إلى التَّفْسيرِ وَالسؤال ، يا عالِماً بِما في صُدورِ الصامتين ، « 4 » صَلِّ عَلى مُحَمّد وَآلِهِ الطاهرين . « 5 »\r\n\r\n\r\n","description":"","footnote":"\r\n( 1 ) . زاد المعاد ، ص 179\r\n( 2 ) . در كامل بهايى است كه چون معاويه خواست در مكه براى پسرش يزيد بيعت از مردم بگيرد عايشه انكارِ آن‌كرد و براى معاويه تهديد فرستاد و پيغام داد كه برادرم محمد را كشتى و براى يزيد بيعت مىستانى . معاويه بيمناك شد كه مبادا عايشه فتنه كند لهذا در خانهء خود چاهى بكند و از آهك پر كرد و فرشى پرقيمت بر روى آن پهن كرد و كرسى برآن نهاد و عايشه را وقت نماز خفتن به خانهء خود خواند ، چون وارد شد معاويه او را بدان كرسى اشارت كرد كه بنشيند چون بر آنجا نشست فرو شد به چاه و هلاك شد . ( منه عفي عنه ) .\r\nكامل بهائى ، ج 2 ، ص 270 ، فصل 16 فى قتل معاويه عايشه را . ( با كمى اختلاف )\r\n( 3 ) . فيض القدير ، ص 147 - 149 .\r\n( 4 ) . مصدر : « العالمين » به جاى « الصامتين » .\r\n( 5 ) . اقبال الأعمال ، ج 1 ، ص 307 ، باب 21 ، فصل 1 .\r\n","page_name":" 67 ","page_number":67},
  {"content":"\r\n\r\nو در اين روز ، سنهء 2 ، واقعهء بدر اتفاق افتاد « 1 » و مسلمانان سيصد و سيزده نفر بودند و مشركين نهصد و بيست تن و از مشركين هفتاد نفر اسير شدند و هفتاد نفر كشته شدند كه از جمله رؤساى ايشان : عُتبه ، شَيْبه ، وليد ، عاص بن سعيد ، زَمعة بن الأسود و نوفل بوده و بيشتر ايشان به شمشير امير المؤمنين عليه السلام به دركات جحيم شتافتند و چون جنگ بر طرف شد و فتح براى حضرت رسول صلى الله عليه و آله واقع شد ، حضرت فرمود :\r\nكيست كه از ابوجهل خبرى آورد . عبدالله بن مسعود گفت : يا رسول الله ، من حاضرم و برخاست و در ميان كشتگان قريش فحص كرد . ابوجهل را ديد كه مجروح بر روى خاك افتاده . عبدالله پا بر گردن او نهاد و بر سينهء وى نشست و موى زَنَخ او را بكشيد و گفت : « الحَمدُ لِلّهِ الذي أخزاك » .\r\nابوجهل گفت : اى شبانكِ گوسفند ، بر جاى بلندى بر آمدى ! بگو فتح با كيست ؟\r\nگفت : فتح ، خداى و رسول راست . هم اكنون سرت از تن دور كنم . ابوجهل بعد از كلماتى گفت : سر من را از پايين گردن جدا كن تا بزرگ و مهيب بنمايد در چشم محمّد ، و به او بگو كه من پيوسته با تو دشمن بودم و امروز عداوتم سخت‌تر است .\r\nعبدالله گفت : من لختى از اعضاى سرت را به گردن خواهم افزود تا از همهء سرها حقيرتر و خردتر بنمايد . پس شمشير كشيد تا كار او را تمام نمايد . شمشيرش را حدّت نبود . لاجرم تيغ ابوجهل را بركشيد و سرش را بر گرفت و به نزد رسول خدا صلى الله عليه و آله آورد و در خاك افكند . حضرت در او تأمّل فرمود و حمد خداى به جاى آورد .\r\nو در اين روز ، محمد بن مسلم فقيه مدنى تابعى معروف به زُهْري - به ضمّ زاى و سكون ها - وفات كرد « 2 » و جدّ او عبدالله بن شهاب بن زهره در بدر با مشركين بوده .\r\n\r\n\r\n","description":"","footnote":"\r\n( 1 ) . زاد المعاد ، ص 179\r\n( 2 ) . وفيات الأعيان ، ج 4 ، ص 178 ، ش 563 . ابن خلكان سال وفات او را 123 ، 124 و 125 نيز روايت كرده است\r\n","page_name":" 68 ","page_number":68},
  {"content":"\r\n\r\n« قيلَ لِلزُهْري : هل شهد جدُّك بدراً ؟ قال : نَعَم ، وَلكن مِن ذلك الجانِب » . « 1 »\r\nو كلمات علما در مدح و قدح او مختلف است و مقامِ تفصيل نيست .\r\nو در اين روز ، سنهء 710 ، به قول شيخ بهائى رحمه الله قطب شيرازى وفات كرد ، « 2 » و حقير حال او را در روز 24 اين ماه ذكر مىكنم .\r\n\r\nشب هجدهم\r\nنمازش چهار ركعت است ، در هر ركعت حمد و بيست و پنج مرتبه سورهء كوثر . « 3 »\r\n\r\nروز هجدهم\r\nدعاى آن :\r\nاللهُمَّ نَبِّهْني فيهِ لِبَرَكاتِ أسحارِهِ ، وَنَوِّر قَلبي فيهِ بِضِياءِ أنوارِهِ ، وَخُذ بِكُلّ أَعْضائي إلى اتّباعِ آثارِهِ ، بنورك يا نُورَ « 4 » قُلوبِ العارِفينَ . « 5 »\r\nو در اين روز ، زبور نازل شده است . « 6 »\r\n\r\nشب نوزدهم\r\nاوّلِ شب‌هاى قدر است « 7 » و شب قدر همان شبى است كه در تمام سال شبى\r\n\r\n\r\n","description":"","footnote":"\r\n( 1 ) . المسترشد ، ص 149 .\r\n( 2 ) . توضيح المقاصد ، ص 23 .\r\n( 3 ) . زاد المعاد ، ص 214\r\n( 4 ) . مصدر : « يا منوِّرَ » به جاى « يا نور »\r\n( 5 ) . اقبال الأعمال ، ج 1 ، ص 311 ، باب 22 ، فصل 1 .\r\n( 6 ) . كافى ، ج 4 ، ص 157 ، ح 5 ؛ بحار الأنوار ، ج 11 ، ص 59 ؛ تقويم المحسنين ، ص 11\r\n( 7 ) . زاد المعاد ، ص 179\r\n","page_name":" 69 ","page_number":69},
  {"content":"\r\n\r\nبه خوبى و فضيلت آن نمىرسد و عمل در آن بهتر است از عمل كردن در هزار ماه و در آن شب تقدير امورات سال مىشود و ملائكه و روح كه اعظمِ ملائكه است در آن شب به اذن پروردگار به زمين نازل مىشوند و به خدمتِ امام زمان ( عج ) مشرّف مىشوند . آنچه براى هر كس مقدّر شده است بر امام عليه السلام عرض مىكنند . « 1 » و از براى مخفى بودنِ آن شب حكمت‌هاى بسيار و فوائدِ عبادت كردن در آن شب بىشمار است و اعمال شب‌هاى قدر بر دو نوع است :\r\n- / يكى آن كه در هر سه شب بايد كرد ؛\r\n- / ديگر آنكه مخصوص به هر شبى . « 2 »\r\n\r\n[ اعمال مشترك شب‌هاى قدر 
  ]\r\nاما اوّل ، پس آن چند چيز است :\r\n1 . غسل است و بهتر آن است كه مقارن غروب آفتاب غسل كند « 3 » كه نماز مغرب را با غسل بخواند . « 4 »\r\n2 . دو ركعت نماز است . در هر ركعت بعد از حمد هفت مرتبه توحيد و بعد از فراغ هفتاد مرتبه أستَغفِرُاللهَ وَأتوبُ إليه . « 5 »\r\n3 . قرآن مجيد را بگيرد و بگشايد و بگذارد در مقابل خود و بگويد :\r\nاللهُمَّ إنّي أسألُكَ بِكِتابِكَ المُنزَلِ وَما فيهِ ، وَفيهِ اسمُكَ الأكبَرُ ، وَأسماؤُكَ الحُسنى وَما\r\n\r\n\r\n","description":"","footnote":"\r\n( 1 ) . زاد المعاد ، ص 179 - 180\r\n( 2 ) . زاد المعاد ، ص 185\r\n( 3 ) . قرب الإسناد ، ص 168\r\n( 4 ) . فى الوسائل [ ج 3 ، ص 324 ، ح 3768 
  ] « عن زرارة و الفضيل عن أبي جعفر عليه السلام قال : الغسل في شهر رمضان عند وجوب الشمس قبيله ثمّ يصلّى و يفطر » ؛ در كتاب وسائل از زراره و فضيل از امام باقر عليه السلام نقل شده كه فرمود : غسل در ماه رمضان هنگام غروب آفتاب قبل از مغرب به جا آورده شود و سپس نماز بخواند و افطار كند . ( على ابن المؤلف )\r\n( 5 ) . زاد المعاد ، ص 185\r\n","page_name":" 70 ","page_number":70},
  {"content":"\r\n\r\nيُخافُ ويُرْجى ، أن تَجعَلَني مِنْ عُتَقائِك مِنَ النار .\r\nپس هر چه حاجت دارد بخواهد . « 1 »\r\n4 . آنكه مصحف شريف را بگيرد و بر سر گذارد و بگويد :\r\nاللهُمَّ بِحَقِّ هذا القُرآن ، وَبِحَقِّ مَن أرْسَلْتَهُ بِهِ ، وَبِحَقِّ كُلِّ مُؤمِنٍ مَدَحْتَهُ فيهِ ، وَبِحَقِّكَ عَلَيهِم فَلا أحَدَ أعرَفُ بِحَقِّكَ مِنكَ .\r\nپس ده مرتبه بگويد . « بِكَ يااللّه » و ده مرتبه « بِمحَمّد » - پس هر يك از معصومين را نام برد و ده مرتبه بگويد تا به حجّة بن الحسن ( عج ) برسد . آن وقت حاجت خود را از خدا بخواهد . « 2 »\r\n5 . زيارت كند امام حسين عليه السلام « 3 » را و زيارت مخصوصهء آن حضرت را در اين شب‌ها « 4 » در هديه ذكر كرده‌ام . « 5 »\r\n6 . احيا بدارد اين شب‌ها را . « 6 »\r\n7 . صد ركعت نماز كند و اگر بتواند در هر ركعت بعد از حمد ده مرتبه توحيد بخواند « 7 » و بعد از هر دو ركعت دعاى آن را كه شيخ « 8 » و سيّد « 9 » نقل كرده‌اند ، بخواند .\r\n8 . دعاى جوشن كبير بخواند . « 10 »\r\n9 . بخواند اين دعا را كه كفعمى از امام زين العابدين عليه السلام روايت كرده كه در اين سه شب مىخوانده در حال قيام و قعود و ركوع و سجود : « اللهُمَّ إنّي أمْسَيْتُ لَكَ عَبداً\r\n\r\n\r\n","description":"","footnote":"\r\n( 1 ) . اقبال الأعمال ، ج 1 ، ص 346 ، باب 23 ؛ زاد المعاد ، ص 185\r\n( 2 ) . اقبال الأعمال ، ج 1 ، ص 346 - 347 ، باب 23 ؛ زاد المعاد ، ص 185 - 186\r\n( 3 ) . زاد المعاد ، ص 186\r\n( 4 ) . مزار ابن مشهدى ، ص 414\r\n( 5 ) . هدية الزائرين ، ص 148 - 150 .\r\n( 6 ) . زاد المعاد ، ص 180\r\n( 7 ) . زاد المعاد ، ص 186\r\n( 8 ) . مصباح المتهجّد ، ص 550 - 553 .\r\n( 9 ) . اقبال الأعمال ، ج 1 ، ص 313 - 317 ، باب 23 ؛ زاد المعاد ، ص 186 - 187\r\n( 10 ) . زاد المعاد ، ص 186\r\n","page_name":" 71 ","page_number":71},
  {"content":"\r\n\r\nداخراً » « 1 » ، إلخ . « 2 »\r\nو علّامه مجلسى رحمه الله فرموده كه :\r\nبهترين دعاها و اعمال در اين شب‌ها طلب آمرزش و دعا براى مطالب دنيا و آخرت خود و پدر و مادر و خويشان خود و برادران مؤمن ، زنده و مردهء ايشان ، است و اذكار و صلوات بر محمد و آل محمد صلى الله عليه و آله آنچه مقدور شود . « 3 »\r\n\r\nو اما دوم يعنى اعمال مخصوصهء اين شب\r\nپس چند چيز است :\r\n1 . صد مرتبه : « أستَغفِرُ اللهَ رَبّي وَأتوبُ إلَيه » ؛ « 4 »\r\n2 . صد مرتبه : « اللهُمَّ العَنْ قَتَلَةَ أمير المؤمنين » ؛ « 5 »\r\n3 . بخواند دعاى « يا ذَاالذي كان » « 6 » كه در آخر فصل اوّل ذكر شد ؛\r\n4 . بخواند « اللهُمَّ اجعَل فيما تقضي وتقدّر » « 7 » ، إلخ .\r\nو نماز امشب به روايت شهيد رحمه الله پنجاه ركعت است با حمد و پنجاه مرتبه [ سورهء 
  ] « إذا زُلْزِلَت » . و گويا مراد آن باشد كه در هر ركعت يك مرتبه بخواند ؛ زيرا كه مشكل است كه در مثلِ چنين شبى با اين همه اعمال دو هزار و پانصد مرتبه « إذا زُلزِلَت » خواندن .\r\n\r\n\r\n","description":"","footnote":"\r\n( 1 ) . در مصدر : « داخراً » .\r\n( 2 ) . مصباح كفعمى ، ج 2 ، ص 687 .\r\n( 3 ) . زاد المعاد ، ص 186 . با اندك اختلاف در الفاظ .\r\n( 4 ) . اقبال الأعمال ، ج 1 ، ص 312 ، باب 23 ؛ زاد المعاد ، ص 186 - 187\r\n( 5 ) . زاد المعاد ، ص 186\r\n( 6 ) . مصباح كفعمى ، ج 2 ، ص 723 .\r\n( 7 ) . اقبال الأعمال ، ج 1 ، ص 80 - 81 ، باب 4 ، فصل 12 ؛ زاد المعاد ، ص 186 - 187\r\n","page_name":" 72 ","page_number":72},
  {"content":"\r\n\r\n\r\nروز نوزدهم\r\nبخواند :\r\nاللهُمَّ وَفِّرْ فيهِ حَظّي مِنْ بَركاتِهِ ، وَسَهِّلْ سَبيلي إلى حِيازَةِ خَيْراتِهِ ، وَلا تَحْرِمْني القَليلَ « 1 » مِن حَسناتِهِ ، يا هادِى إلى الحَقِّ المُبينِ . « 2 »\r\nدر صبح اين روز ، سنهء 40 ، حضرت امير المؤمنين عليه السلام را ضربت زدند . « 3 » و مجملِ واقعه آنكه در سال چهلم گروهى از خوارج در مكه جمع شدند و مذاكرهء نهروان كردند و بر كشتگان نهروان بگريستند و سه نفر با هم معاهده كردند كه در يك شب امير المؤمنين عليه السلام ، و عمرو عاص و معاويه را بكشند .\r\nابن ملجم كشتن على عليه السلام را بر ذمّت نهاد و وارد كوفه شد و قُطام بنت اخضر را ملاقات كرد و آن زنى بود از خوارج كه امير المؤمنين عليه السلام پدر و برادر او را در نهروان كشته بود و چون در نهايت حسن و جمال بود ، ابن ملجم او را خواستگارى كرد . قُطام گفت : مهر من سه هزار درهم است با غلام و كنيزى و كشتن على بن ابى طالب عليه السلام .\r\nابن ملجم گفت : چگونه على را بكشم ؟ گفت غفلةً او را مىكشى و وردان بن مجالد را كه از قبيلهء خودش بود براى يارى ابن ملجم طلبيد و ابن ملجم نيز شبيب بن بجرهء خارجى را هم‌دست كرد و در انتظار بودند تا شب نوزدهم ماه رمضان رسيد .\r\nدر آن شب قطام در مسجد خيمه زده بود و مشغول اعتكاف بود . آن سه ملعون به عزيمت قتل على عليه السلام به مسجد آمدند . قطام بافته‌اى چند از حرير بر سينه‌هاى ايشان بست و شمشيرهاى به زهر آب داده به ايشان داد تا حمايل كردند و بيامدند به نزديك آن درى كه امير المؤمنين عليه السلام از آن در داخل مسجد مىشد ، نشستند و كسى از راز ايشان مطّلع نبود ، جز اشعث بن قيس كه او نيز با ايشان متّفق بود و به يارىِ\r\n\r\n\r\n","description":"","footnote":"\r\n( 1 ) . مصدر : « من قبول » به جاى « القليل » .\r\n( 2 ) . اقبال الأعمال ، ج 1 ، ص 350 ، باب 23 ، فصل 1 .\r\n( 3 ) . تقويم المسحنين ، ص 11 - 12 .\r\n","page_name":" 73 ","page_number":73},
  {"content":"\r\n\r\nايشان آمده بود . همين كه وقت صبح حضرت امير عليه السلام داخل مسجد شد و صداى نازنينش بلند شد به « يا أيّها الناس ، الصلاة » كه ابن ملجم و همراهانش شمشيرها كشيدند و بر آن حضرت حمله آوردند و گفتند : « الحُكْمُ لِلّهِ لا لَكَ يا عليّ » .\r\nشمشير شبيب خطا كرد و شمشير ابن ملجم بر فرق همايون آن حضرت جا كرد و شكافت و خون جارى شد و محاسن شريفش كه در عزاى پيغمبر خضاب نشده بود به خون خضاب شد و واقع شد آنچه خدا و رسول صلى الله عليه و آله به آن خبر داده بودند و امير المؤمنين عليه السلام در انتظار آن بود و آسوده شد آن جناب از صدمات دنيا و از غدر و مكر معاويه و عمرو عاص و از بى وفايى كوفيان غدّار - صَلواتُ اللهِ وَسلامُه عَلَيه . « 1 »\r\nو بدان كه واقدى گفته كه در شب قتل امير المؤمنين عليه السلام ، سنهء چهل ، على بن عبدالله بن عباس ، جدِّ سفاح و منصور متولد شد . « 2 »\r\nو اين نزد احقر بعيد است بلكه او در زمان حيات آن جناب به دنيا آمد و امير المؤمنين عليه السلام او را على نام نهاد و ابوالحسن كنيه داد و ابوالأملاك از او تعبير فرمود . « 3 » و چون عبدالملكِ مروان خليفه شد از شدت بغض و عداوتى كه با امير المؤمنين عليه السلام داشت به على گفت كه من طاقت ندارم كه نام و كنيه على را در تو بشنوم ، كنيه و نام خود را تغيير بده . پس كنيهء خود را ابو محمد كرد و گفت اسم خود را\r\n\r\n\r\n","description":"","footnote":"\r\n( 1 ) . در كامل بهائى است كه چون خبر قتل على عليه السلام به معاويه رسيد جاريّهء مغنّيه‌اى را گفت كه « يا جاريّة غنّى اليوم قرّت عَيني ؛ يعنى تغنى كن كه امروز چشمم روشن شده . گفت : چه خبر خوش است ؟ گفت : يقولون قتل امير المؤمنين عليه السلام ؛ مىگويند كه امير المؤمنين عليه السلام كشته شده . جاريه گفت : بعد از اين غنا نگويم . معاويه گفت تا او را بسيار تازيانه زدند ، گفت : « كُفّوا عَنّي ؛ دست از من برداريد » ، پس اشعارى در مرثيهء حضرت بگفت : ألا أبلغ معاوية بن حرب / فلا قُرّت عيون الشامتينا / قتلتم خير من مركب المطايا إلخ . عمودى پيش معاويه بود ، بر سر آن مؤمنه زد تا شهيد شد . رحمة الله تعالى عليها . ( منه ) [ كامل بهائى ، ج 2 ، ص 218 به نقل از كتاب حاويه تأليف مأمونى 
  ]\r\n( 2 ) . طبقات الكبرى ، ج 5 ، ص 312 ، طبقهء سوم ، تابعين از مدينه .\r\n( 3 ) . رك : تهذيب التهذيب ، ج 7 ، ص 313 ، ش 577 .\r\n","page_name":" 74 ","page_number":74},
  {"content":"\r\n\r\nتغيير نمى دهم .\r\nو در اين روز ، سنهء 684 ، آية الله علّامه حلّى متولد شده « 1 » و شايد در روز 21 محرم اشاره به حال اين بزرگوار بنمايم .\r\n\r\nشب بيستم\r\nنمازش هشت ركعت است به هر سوره‌اى كه ميسّر شود . « 2 »\r\n\r\nروز بيستم\r\nدعايش اين است :\r\nاللهُمَّ افْتَحْ عَليَّ « 3 » فيهِ أبوابَ الجِنان ، وَأَغْلِقْ عَنّي فيهِ أبْوابَ النيرانِ ، وَوَفِّقني فيهِ لِتِلاوَةِ القُرآنِ ، يا مُنْزِلَ السكينَةِ في قُلوبِ المُؤمِنينَ . « 4 »\r\nو در اين روز ، سنهء هشتم ، فتح مكه واقع شد « 5 » و رسول خدا صلى الله عليه و آله به مسجدالحرام آمد و با محجن خود استلام فرمود و آهنگ تخريب اصنام و اوثان فرمود و اين هنگام سيصد و شصت بت در اطراف خانهء كعبه نصب بود . رسول خدا صلى الله عليه و آله با چوبى كه در دست داشت به هر كدام اشاره فرمود و آيهء « قُلْ جاءَ الحَقُّ » « 6 » خواند ، تمامى نگون‌سار شدند . « 7 » پس حضرت رسول صلى الله عليه و آله كليد خانهء كعبه را طلب داشت و در بگشود و امر\r\n\r\n\r\n","description":"","footnote":"\r\n( 1 ) . خلاصة الأقوال ، ص 113 ، باب 1 الحسن ، ش 53 .\r\n( 2 ) . زاد المعاد ، ص 214\r\n( 3 ) . مصدر : « لي » به جاى « عَليّ » .\r\n( 4 ) . اقبال الأعمال ، ج 1 ، ص 355 ، باب 24 ، فصل 1 .\r\n( 5 ) . مسارّ الشيعه ، ص 26 ؛ تقويم المحسنين ، ص 12 ؛ شيخ بهائى در توضيح المقاصد ( ص 23 ) فتح مكه را 19 رمضان‌ذكر كرده است .\r\n( 6 ) . اسراء ( 17 ) : 81 .\r\n( 7 ) . البداية والنهاية ابن كثير ، ج 4 ، ص 345 .\r\n","page_name":" 75 ","page_number":75},
  {"content":"\r\n\r\nفرمود كه صورت‌هايى كه بر ديوار خانهء كعبه كشيده بودند محو كردند . پس داخل خانه شد و نماز گزاشت و بيرون آمد و عِضادَتَيْن باب را بگرفت و تهليلات معروف « لا إلهَ إلّاالله وَحْدَه » را خواند .\r\nمردم قريش صف كشيده بودند و تمامى در ترس بودند كه پيغمبر صلى الله عليه و آله با ايشان چه خواهد كرد .\r\nحضرت ايشان را خطاب كرد كه در حقّ خويش چه گمان مىبريد ؟ گفتند : گمان خير مىبريم ، « أخ كريم وابن أخ كريم وقد قدرت » . از اين سخن اشاره به قصهء يوسف و عفو او از برادران كردند .\r\nرسول خدا صلى الله عليه و آله را رقّتى حاصل شد و آب در چشم بگردانيد و از اهل مكّه بانگ گريه برخاست . آن گاه آن حضرت فرمود : من آن گويم كه برادرم يوسف گفت : « لا تَثْرِيبَ عَلَيْكُمُ اليَوْمَ يَغْفِرُ اللَّهُ لَكُمْ وَهُوَ أَرْحَمُ ألْرّاحِمِينَ » . « 1 »\r\nو جرم و جنايت ايشان را معفو داشت . وَلكن قال صلى الله عليه و آله لَهُم :\r\nألا لَبِئس جِيرانُ النبي كُنتُم ، لقد كَذِبتم وطَرَدتُم وأخرجتُم وأذيتم « 2 » ثُمّ ما رَضِيتُم حتّى جئتُموني في بلادي تُقاتِلوني ، اذهبُوا فأنتمُ الطُلَقاء . « 3 »\r\nچون هنگام نماز پيشين رسيد ، بلال را فرمان رفت تا بر بام خانه بانگ نماز گفت . « 4 » جماعتى از قريش ؛ مانند عِكرِمَه ، خالد بن اسيد و ابوسفيان هر كدام سخنانى زشت گفتند . « 5 » پس مردان قريش براى بيعت به نزد رسول خدا صلى الله عليه و آله آمدند و\r\n\r\n\r\n","description":"","footnote":"\r\n( 1 ) . يوسف ( 12 ) : 92 .\r\n( 2 ) . مصدر : « وفللتم » به جاى « واذيتهم »\r\n( 3 ) . إعلام الورى بأعلام الهدى ، ج 1 ، ص 226 ؛ نيز رك : مناقب آل أبي طالب ، ج 1 ، ص 180 ؛ سيرهء ابن هشام ، ج 4 ، ص 870 - 871 .\r\n( 4 ) . إعلام الورى بأعلام الهدى ، ج 1 ، ص 226 .\r\n( 5 ) . رك : إعلام الورى بأعلام الهدى ، ج 1 ، ص 226 - 227 .\r\n","page_name":" 76 ","page_number":76},
  {"content":"\r\n\r\nمسلمانى گرفتند و سورهء مباركهء « إِذا جاءَ نَصْرُ اللَّهِ » كه آخر سوره‌اى است كه نازل شده در اين وقت نازل شد .\r\nو نقل شده كه در همين روز امير المؤمنين عليه السلام پاى بر دوش پيغمبر گذاشت و بالاى بام كعبه رفت و بت‌ها را به زمين انداخت و در هم شكست و به رعايت ادب خود را از ميزاب كعبه به زير انداخت . « 1 »\r\nو در اين روز ، سنهء 542 ، وفات يافت سيّد شريف ابوالسعادات هبة الله بن على حسنى معروف به ابن الشجرى بغدادي نحوي ، صاحب امالى و غيره . و اين سيّد جليل از اكابر علماى اماميه و مشايخ ايشان است « 2 » - رضوان الله عليهم .\r\nو در اين روز ، سنهء 626 ، ياقوتِ حَمَوى صاحب معاجم ثلاثه « 3 » و مراصدالإطّلاع وفات يافت و او اوّلًا مملوك يكى از تُجّار بغداد بوده و هم مايل به مذهب خوارج بوده ، مىخواستند مردم او را بكشند ، لاجرم از بغداد به حلب و موصل فرار كرد و از آنجا به خراسان و هكذا . « 4 » و كسى كه مراجعه كند به كتب او مىداند كه در چه مرتبه‌اى از احاطه و اطلاع بوده .\r\n\r\nشب بيست و يكم\r\nفضيلتش زيادتر است از شب نوزدهم و بايد اعمال آن شب را از غسل و احيا و زيارت امام‌حسين عليه السلام و نماز هفت « قُل هُوَ الله » و قرآن سرگرفتن و صد ركعت نماز و دعاى جوشن و غيرها در اين شب به عمل آورد . « 5 » و نماز امشب هشت ركعت است\r\n\r\n\r\n","description":"","footnote":"\r\n( 1 ) . تقويم المحسنين ، ص 12\r\n( 2 ) . خاتمة المستدرك ، ج 3 ، ص 86 - 87 . سيوطى وفات او را 6 رمضان گفته و آثار ذيل را از نوشته‌هاى او بر شمرده است : الأمالى ، الانتصار ، كتاب الحماسه ، مااتفق لفظه واختلف معناه ، شرح اللمع ابن جنّى ، شرح تصريف ملوكى و . . . . ( بغية الوعاة ، ج 2 ، ص 271 - 272 ، ش 2092 )\r\n( 3 ) . مراد كتابهاى معجم البلدان ، معجم الأدبا و معجم الشعراء است .\r\n( 4 ) . رك : وفيات الأعيان ، ج 6 ، ص 127 - 139 ، ش 790 « ياقوت الحموي » .\r\n( 5 ) . رك : زاد المعاد ، ص 186 - 187\r\n","page_name":" 77 ","page_number":77},
  {"content":"\r\n\r\nبه حمد و هر سوره‌اى كه ميسّر است . « 1 » و از اين شب شروع مىشود به دعاهاى شب‌هاى دههء آخر و آن بر دو قسم است :\r\nيكى آن كه در هر شب مكرر مىشود ، مانند دعايى كه « مُرازِم » از حضرت امام صادق عليه السلام نقل كرده : « اللهُمَّ إنّكَ قُلتَ في كِتابِك المُنزَل » ، « 2 » ، إلخ .\r\nو اين دعا كه ابن ابى عُمَيْر از آن جناب نقل كرده :\r\nأعوذُ بِجلالِ وَجهِكَ الكريم أن يَنقَضي عَنّي شَهرُ رَمضان أو يَطلعَ الفجرُ من لَيلتِي هذه وبقي لك عندي تبعةٌ أو ذنبٌ تُعَذِّبني عليه يوم ألقاك . « 3 »\r\nدوم : دعاهاى مخصوصهء هر شب است .\r\nو آن نيز دو قسم است : يكى آن است كه مشايخ نقل كرده‌اند كه دعاى امشب اوّلش اين است : « يا مُولِجَ الليل في النهار » و اين دعا مشهور و در زادالمعاد نيز هست ، « 4 » و ديگر دعايى است كه سيّد ابن باقى روايت كرده و او در مصباح كفعمى است هر كه خواهد به آنجا رجوع كند . « 5 »\r\nو بدان كه در هر شب از اين دهه غسل وارد است « 6 » و در اين دهه اعتكاف سنت است و بهترين اوقاتِ اعتكاف است « 7 » و در روايت دعائم است كه حضرت رسول خدا صلى الله عليه و آله فرمودند كه اعتكاف در دههء آخر ماه رمضان مقابل دو حج و دو عمره است . « 8 »\r\n\r\n\r\n","description":"","footnote":"\r\n( 1 ) . دعائم الإسلام ، ج 1 ، ص 286 .\r\n( 2 ) . بحار الأنوار ، ج 95 ، ص 155 .\r\n( 3 ) . كافى ، ج 4 ، ص 160 ، ح 1 .\r\n( 4 ) . زادالمعاد ، ص 204 - 205 .\r\n( 5 ) . مصباح كفعمى ، ج 2 ، ص 686 - 689 .\r\n( 6 ) . اقبال الأعمال ، ج 1 ، ص 358 - 359 ، باب 25 .\r\n( 7 ) . اقبال الأعمال ، ج 1 ، ص 356 ، باب 25 .\r\n( 8 ) . دعائم الإسلام ، ج 1 ، ص 286 .\r\n","page_name":" 78 ","page_number":78},
  {"content":"\r\n\r\nو بدان كه در اين شب حضرت رسول صلى الله عليه و آله به معراج رفت « 1 » و حضرت عيسى عليه السلام در اين شب به آسمان بالا برده شد . « 2 » در اين شب حضرت موسى عليه السلام و حضرت يوشع بن نون وصىّ آن جناب از دنيا رحلت فرمودند . « 3 » در اين شب واقع شد شهادت مولاى ما امير المؤمنين عليه السلام .\r\nشيخ مفيد فرموده كه در اين شب تجديد مىشود احزان آل محمد صلى الله عليه و آله و اشياع « 4 » ايشان . « 5 »\r\nو در اين شب غسل كند « 6 » و صد ركعت نماز به جا آورد و صلوات بسيار بفرستد « 7 » وسعى وكوشش كند در نفرين بر ظالمان آل‌محمد صلى الله عليه و آله ولعن بر قاتل اميرالمؤمنين عليه السلام .\r\nدر اين شب :\r\nحمّاد بن عثمان بر حضرت صادق عليه السلام وارد شد . حضرت سؤال كرد كه غسل كرده‌اى ؟ عرض كرد : بلى . پس حضرت حصيرى طلبيد و حمّاد را نزديك خويش خواند و مشغولِ نماز گرديد و پيوسته آن حضرت نماز خواند و حمّاد نيز خود را به آن حضرت چسبانيده بود و نماز مىخواند تا از نمازهاى خود فارغ شدند . پس آن حضرت دعا كرد و حمّاد آمين گفت تا صبح طلوع كرد . آن جناب اذان و اقامه گفت و بعض غلمان خود را طلبيد و پيش ايستاد و نماز صبح خواند در ركعت اوّل حمد و « إنّا أنْزَلْناهُ » و در دوم حمد و توحيد خواند و بعد از نماز مشغول به تسبيح و تحميد و تقديس و ثنا بر خدا و صلوات بر رسول و دعا براى مؤمنين و مؤمنات و مسلمين و مسلمات شد . پس سر به سجده نهاد و به مقدار يك ساعت به جز نفس چيزى از آن جناب شنيده نشد . پس از آن ، اين دعا را خواند : « لا إله إلّاأنت مُقلّب القلوب\r\n\r\n\r\n","description":"","footnote":"\r\n( 1 ) . مسارّ الشيعه ، ص 26 .\r\n( 2 ) . فقه الرضا عليه السلام ، ص 83 ؛ مسارّ الشيعه ، ص 26 .\r\n( 3 ) . مسارّ الشيعه ، ص 26 .\r\n( 4 ) . اشياع : اتباع و انصار ، شيعيان ، پيروان .\r\n( 5 ) . مسارّ الشيعه ، ص 27 .\r\n( 6 ) . فقه الرضا عليه السلام ، ص 83 ؛ اقبال الأعمال ، ج 1 ، ص 359 ، باب 25 .\r\n( 7 ) . زاد المعاد ، ص 187\r\n","page_name":" 79 ","page_number":79},
  {"content":"\r\n\r\nوالأبصار » . « 1 »\r\nتا آخر دعا كه در اقبال است و در آخر آن اشاره شده به چند علامتى از ظهور امام زمان عليه السلام . « 2 »\r\n\r\nروز بيست و يكم\r\nبخواند :\r\nاللهُمَّ اجعَلْ لي فيهِ إلى مَرْضاتِكَ دَليلًا ، وَلا تَجْعَلْ لِلشَيْطانِ فيهِ عَليَّ سَبيلًا ، وَاجْعَلِ الجَنّةَ مَنْزِلًا لي وَمقيلًا ، يا قاضِيَ حَوائِجَ الطالِبينَ . « 3 »\r\nو چون اين روز قتل امير المؤمنين عليه السلام است مناسب است زيارت آن جناب و كلمات حضرت خضر عليه السلام ، در اين روز كه به منزلهء زيارت آن حضرت است . احقر در هديه ذكر كردم . « 4 »\r\n\r\nشب بيست و دوم\r\nنمازش هشت ركعت است ، به حمد و هر سوره‌اى كه خواهد « 5 » و غسل و دعاهاى اين شب را به عمل آوردط\r\n\r\nروز بيست و دوم\r\nبخواند :\r\nاللهُمَّ ( افتَحْ لي فيهِ أبوابَ فَضْلِكَ ، خ ) وأنزِلْ عَليّ فيهِ « 6 » بَرَكاتِك ، وَوَفِّقْني فيهِ لِمُوجِباتِ\r\n\r\n\r\n","description":"","footnote":"\r\n( 1 ) . اقبال الأعمال ، ج 1 ، ص 366 - 368 ، باب 25 ، فصل 1 . اين دعا در اقبال الأعمال براى روز بيست و يكم آمده است ، نه شب بيست و يكم\r\n( 2 ) . اقبال الأعمال ، ج 1 ، ص 368 ، باب 25 ، فصل 1 . اين دعا در اقبال الأعمال براى روز بيست و يكم آمده است\r\n( 3 ) . اقبال الأعمال ، ج 1 ، ص 369 ، باب 25 ، فصل 1 .\r\n( 4 ) . هدية الزائرين ، ص 243 - 245 .\r\n( 5 ) . زاد المعاد ، ص 214\r\n( 6 ) . مصدر : + / « مِنْ » .\r\n","page_name":" 80 ","page_number":80},
  {"content":"\r\n\r\nمَرضاتِكَ ، وَأَسْكِنّي بِبَركتِهِ « 1 » بُحْبوحَةَ جَنّانِكَ ، « 2 » يا مُجيبَ دعوة المضطرّين . « 3 »\r\nدر اين روز ، سنهء 273 ، ابن ماجهء قزوينى ، محمد بن يزيد بن ماجه ، صاحب كتاب سنن مشهور وفات كرد « 4 » و بعضى كتاب او را يكى از صِحاح ستّ شمرده‌اند .\r\nو در اين روز ، سنهء 1286 ، شيخِ اجلِّ افقه الفقها و العلما شيخ العراقين مرحوم شيخ عبدالحسين طهرانى « 5 » استاد شيخ ما جناب حاجى ميرزا حسين نورى - رحمة الله عليهما - وفات يافت . قبر شريفش در باب سلطانيه صحن حسينى عليه السلام ، واقع است .\r\nجلالت شأن آن جناب و خدمات آن بزرگوار نسبت به تعميرات بِقاع مطهّره و قباب ساميهء ائمهء عراق عليهم السلام مشهور و مشهود است - جزاه الله خيرالجزاء .\r\n\r\nشب بيست و سوم\r\nاز دو شب قدرِ سابق افضل است و از احاديث بسيار مستفاد مىشود كه شب قدر همين شب است « 6 » و اين شب جُهنى « 7 » است « 8 » و در اين شب جميع امور بر وفق\r\n\r\n\r\n","description":"","footnote":"\r\n( 1 ) . مصدر : - « ببركته »\r\n( 2 ) . مصدر : « جنّاتك »\r\n( 3 ) . اقبال الأعمال ، ج 1 ، ص 373 ، باب 26 ، فصل 1 .\r\n( 4 ) . الوافي بالوفيات ، ج 5 ، ص 144 « ابن ماجه » .\r\n( 5 ) . او در كاظمين وفات كرد و در كربلا دفن شد . ( رك : اعيان الشيعه ، ج 7 ، ص 438 - 439 ، ش 1480 )\r\n( 6 ) . فضائل الأشهر الثلاثه ، ص 62 ، ح 44 ؛ اقبال الأعمال ، ج 1 ، ص 375 ، باب 27 ؛ كنز العمال ، ج 8 ، ص 537 ، ح 24045 .\r\n( 7 ) . سيّد رحمه الله در اقبال الأعمال از حمّاد بن عيسى از محمد بن يوسف از پدرش نقل كرده كه شنيدم از حضرت باقر عليه السلام كه مىفرمود :\r\nجهنى آمد به محضر رسول خدا صلى الله عليه و آله و عرض كرد : من شتر و گوسفند و غلامان بسيارى دارم ، امر فرما شبى را به مدينه بيايم و به نماز حاضر گردم و آن شب از ماه رمضان باشد . پيغمبر اكرم صلى الله عليه و آله او را نزديك بخواند و به گوشش سخنى گفت . از آن به بعد جهنى در شب بيست و سيم ماه رمضان با شتر و گوسفند و غلامانش به مدينه مىآمد و تا به صبح مىماند و صبحگاه به محلش برمىگشت ، و اسم جهنى عبد اللَّهِ انصارى ( در اقبال الأعمال عبد الرحمان بن انيس الأنصارى آمده است ) بوده . ( على ابن المؤلف ) [ مصباح المتهجّد ، ص 627 - 628 ؛ اقبال الأعمال ، ج 1 ، ص 375 ، باب 27 
  ] : . . . و اسم الجهنيّ عبدالرحمان الانصاري .\r\n( 8 ) . زاد المعاد ، ص 188\r\n","page_name":" 81 ","page_number":81},
  {"content":"\r\n\r\nحكمت مقدر مىگردد . « 1 » و از براى اين شب غير از اعمالى كه با دو شب سابق مشترك است چند عمل ديگر است :\r\n1 . خواندن سوره عنكبوت و روم كه حضرت صادق عليه السلام قسم ياد فرمود كه خوانندهء اين دو سوره در اين شب از اهل بهشت است ؛ « 2 »\r\n2 . خواندن سوره حم دخان ؛ « 3 »\r\n3 . خواندن « إنّا أنْزَلْناهُ » هزار مرتبه ؛ « 4 »\r\n4 . آنكه تكرار كند در اين شب بلكه در تمام اوقات اين دعا را كه براى وجود مبارك امام عصر ( عج ) وارد شده :\r\nاللهُمَّ كن لِوَليّك الحُجّةِ بنِ الحَسَن ، صَلواتُك عَلَيه ، في هذِهِ الساعَةِ وَفي كُلِّ ساعة وَساعات الليل وَالنهار وَليّاً وَحافِظاً وَقائِداً وَناصِراً وَدَليلًا وَعَيناً حَتّى تُسكِنَه أرضَك طَوعاً وَتُمَتِّعَهُ فيها طَويلًا ؛ « 5 »\r\n5 . بخواند : اللهُمَّ امدُد لي في عُمري « 6 » إلخ ؛\r\n6 . بخواند : اللهُمَّ اجعَل فِيما تَقضِي وَفيما تُقَدّر « 7 » إلخ ؛\r\n7 . بخواند دعاى على بن الحسين عليه السلام را كه در اقبال است : يا باطِناً في ظهورِه ، « 8 » إلخ ؛\r\n8 . آنكه غير از غسل اوّل شب ، غسلى نيز در آخر شب كند . « 9 »\r\n\r\n\r\n","description":"","footnote":"\r\n( 1 ) . زاد المعاد ، ص 188\r\n( 2 ) . ثواب الأعمال ، ص 109 ؛ مصباح المتهجّد ، ص 577 ؛ اقبال الأعمال ، ج 1 ، ص 381 - 382 ، باب 27 .\r\n( 3 ) . كافى ، ج 1 ، ص 252 ؛ اقبال الأعمال ، ج 1 ، ص 386 ، باب 27 .\r\n( 4 ) . مصباح المتهجد ، ص 577 .\r\n( 5 ) . مصباح المتهجد ، ص 630 .\r\n( 6 ) . اقبال الأعمال ، ج 1 ، ص 379 ، باب 27 .\r\n( 7 ) . اقبال الأعمال ، ج 1 ، ص 381 ، باب 27 .\r\n( 8 ) . اقبال الأعمال ، ج 1 ، ص 382 ، باب 27 .\r\n( 9 ) . تهذيب الأحكام ، ج 4 ، ص 331 ، ح 1035 ؛ زاد المعاد ، ص 187\r\n","page_name":" 82 ","page_number":82},
  {"content":"\r\n\r\nو بدان كه از براى غسل و احياى اين شب و زيارت امام حسين عليه السلام و صد ركعت نماز فضيلت بسيار و تأكيد شده « 1 » و روايت است كه :\r\nحضرت صادق عليه السلام سخت مريض شده بود ، چون شب بيست و سيم ماه مبارك رسيد ، موالى خود را امر فرمود كه حركتش دادند به مسجد و آن شب را در مسجد بود تا به صبح . « 2 »\r\nو نماز امشب هشت ركعت است به حمد و هر سوره‌اى كه ميسّر شود . « 3 » علّامه مجلسى فرموده كه :\r\nهر مقدار قرآن كه ممكن باشد در اين شب بخوانند و دعاهاى صحيفه كامله را بخوانند ، خصوصاً دعاى مكارم الأخلاق و دعاى توبه و روزهاى اين شب ها را نيز بايد حرمت داشت و به عبادت و تلاوت و دعا به سر آورد ؛ زيرا كه در احاديث معتبره ، وارد شده است كه روز قدر در فضيلت مثل شب قدر است . « 4 » انتهى .\r\nو بدان كه سيّد در اقبال فرموده كه در اين شب مضايقه نكند انسان از دعا كردن براى برادران ، « 5 » و فرموده كه :\r\nمن بعد از تصنيف كتاب اقبال در يكى از شب‌هاى جليلهء ماه رمضان در وقت سحر مشغول به دعا بودم براى كسانى كه واجب بود يا نيكو بود مقدّم داشتنِ ايشان را به دعا ، پس در خاطرم گذشت كه سزاوار است منكرين اقدس الهى و مستخفّين به حرمت حضرت بارى - جل شأنه - مقدّم داشته شوند در دعا و دعا شود در حقّ ايشان به هدايت از ضلالت ، به جهت آنكه مفاسدِ آثارِ كفر و ضلالت ايشان بيشتر است از جنايت عارفين و ضرر ايشان اعظم است . پس الحال كه ممكن نيست مرا دفع ايشان به جهاد و منع ايشان از الحاد و فساد ، پس دعا كنم در حقّ ايشان\r\n\r\n\r\n","description":"","footnote":"\r\n( 1 ) . رك : زاد المعاد ، ص 186\r\n( 2 ) . اقبال الأعمال ، ج 1 ، ص 386 ؛ بحار الأنوار ، ج 95 ، ص 169 .\r\n( 3 ) . زادالمعاد ، ص 214 .\r\n( 4 ) . زادالمعاد ، ص 190 . با اندكى تغيير در كلمات .\r\n( 5 ) . اقبال الأعمال ، ج 1 ، ص 384 ، باب 27 .\r\n","page_name":" 83 ","page_number":83},
  {"content":"\r\n\r\nبه هدايت .\r\nپس در آن وقت سحر ، دعا كردم در حقّ هر ضال و گمراهى به آنكه هدايت يابند از راه باطل و به راه حق در آيند .\r\nپس تأييد فرمود اين مطلب را كه دعاى در حقّ گمراهان باشد به شفاعت حضرت ابراهيم عليه السلام در حقّ قوم لوط ؛ و دعاى حضرت رسول صلى الله عليه و آله در حقّ كفار قوم خود : اللهُمَّ اغفِر لِقَومي فإنّهم لايَعلَمون با آنكه اذيت آن حضرت مىكردند ؛ و آنكه حضرت عيسى عليه السلام فرموده كه بوده باش مثل خورشيد كه مىتابد بر برّ و فاجر . « 1 »\r\n\r\nروز بيست و سوم\r\nبخواند :\r\nاللهُمَّ اغْسِلْني فيهِ مِنَ الذُنوبِ ، وَطَهِّرْني فيهِ مِن العُيوبِ ، وَامْتَحِنْ فيهِ قَلْبي بِتَقوَى القُلُوبِ ، يا مُقيلَ عَثَراتِ المُذنِبين . « 2 »\r\nو گذشت كه در روايات وارد شده است كه روز قدر در فضيلت مثل شب قدر است ، « 3 » پس قدرِ اين روز را نيز بدان .\r\nو در اين روز ، سنهء 220 ، احمد بن طولون صاحب ديار مصريه و شاميه متولد شده . « 4 »\r\n\r\nشب بيست و چهارم\r\nنمازش هشت ركعت است به حمد و هر سوره كه خواهد « 5 » و غسل نيز در اين شب\r\n\r\n\r\n","description":"","footnote":"\r\n( 1 ) . اقبال الأعمال ، ج 1 ، ص 384 - 385 ، باب 27 .\r\n( 2 ) . اقبال الأعمال ، ج 1 ، ص 387 ، باب 27 ، فصل 1 .\r\n( 3 ) . المصنف ابن ابى شيبه كوفى ، ج 8 ، ص 304 ، باب 75 ، ح 61 .\r\n( 4 ) . الوافي بالوفيات ، ج 6 ، ص 265 - 266 . « ابن طولون التركي » .\r\n( 5 ) . زاد المعاد ، ص 214\r\n","page_name":" 84 ","page_number":84},
  {"content":"\r\n\r\nوارد است . « 1 »\r\n\r\nروز بيست و چهارم\r\nبخواند :\r\nاللهُمَّ إنّي أسألُكَ فيهِ ما يُرْضيكَ ، وَأعُوذُ بِكَ فيهِ مِمّايُؤذيكَ وأسألُكَ التَّوْفيقَ ( وَ التَوْفيقَ ان ، خ ل ) فيهِ لِأن أُطيعَكَ وَلا أَعصِيَكَ ، يا عالِماً بِأحوالِ السائِلينَ . « 2 »\r\nشيخ بهائى فرموده كه :\r\nدر اين روز ، سنهء 65 ، متغلّبِ بنى اميه ، مروان بن حكم هلاك شد و سببش آن بوده كه تزويج كرده بود زن يزيد بن معاويه را . روزى به پسر زنش ، خالد بن يزيد ، گفت : يابن الوظيّه ! زنش چون شنيد در غضب شد و روزى در وقت خوابِ مروان وساده‌اى « 3 » بر صورتش نهاد و با كنيزكان روى آن نشست تا مروان هلاك شد و در آن وقت 63 سال از عمر نحسش گذشته بود . « 4 »\r\nفقير گويد كه من در تاريخ خود ، احوال مروان و پدر او را و وفات او را به نحو ديگر ذكر نمودم و در آنجا نقل كردم از كتب عامه كه حضرت رسول اكرم صلى الله عليه و آله در حقّ او فرمود : الوزغ بن الوزغ ، الملعون بن المعلون . و بيان كردم مناسبت و سنخيّت وزغ را با بنى اميه ، « 5 » و در اين‌جا به چند كلمه از حال او اكتفا مىكنم .\r\nبدان كه مروان ، مادر پدرش زرقاء از ذوات الاعلام است « 6 » و پدرش حكم عموى\r\n\r\n\r\n","description":"","footnote":"\r\n( 1 ) . زاد المعاد ، ص 109\r\n( 2 ) . اقبال الأعمال ، ج 1 ، ص 392 ، باب 28 ، فصل 1 .\r\n( 3 ) . وساده : بالش ، متكا\r\n( 4 ) . توضيح المقاصد ، ص 24 .\r\n( 5 ) . رك : تتمّة المنتهى ، ص 101 - 108 .\r\n( 6 ) . كامل ابن اثير ، ج 4 ، ص 194 .\r\n","page_name":" 85 ","page_number":85},
  {"content":"\r\n\r\nعثمان و طريدِ رسول الله صلى الله عليه و آله است و مروان را عثمان در زمان خلافت به وزارت و كتابت سرّ خود اختيار كرد .\r\nبه عقيدهء اهل سنت سببِ قتلِ عثمان ، مروان شد به جهت كاغذى كه در قتل محمد بن ابى بكر براى عبد الله بن ابى سرح والىِ مصر ، او نوشته بود و مهر عثمان را بر او زده بود .\r\nو او همان است كه در جنگ جمل همراه عايشه بوده و طلحه را تيرى بزد و بكشت و بعد از فتح اسير شد و حسنين عليهما السلام از او نزد امير المؤمنين شفاعت كردند . حضرت او را رها كرد . عرض كردند : بيعت بگير از او . فرمود : مگر بيعت نكرد با من بعد از قتل عثمان ؟ مرا حاجت به بيعت او نيست ، همانا دست او دست يهودى است . چه يهود به غدر معروفند اگر به دست بيعت كنند به سينهء خود غدر كنند و مر او را امارتى است محقّر و بىقدر چنانچه سگى بينى خود را بليسد . پس فرمود : وَهُو أبو الأكبش الأربعة وَستلقى الأُمّة منه وَمن ولده يوماً أحمر . چنان شد كه آن حضرت فرموده بود . چنانچه در تاريخ خود شرح دادم . « 1 »\r\nو مروان را « خيط باطل » مىگفتند « 2 » و او از اشدّ مردم بود در عداوت خدا و رسول و اهل بيت عليهم السلام بخصوص امير المؤمنين عليه السلام . و دو مرتبه در مدينه حكومت يافت و ابن اثير گفته كه در هر جمعه بر منبر رسول خدا صلى الله عليه و آله بالا مىرفت و در محضر مهاجر و انصار مبالغه در سبّ امير المؤمنين عليه السلام مىكرد « 3 » و او بعد از معاوية بن يزيد به امارت رسيد و نه ماه و كسرى مدت سلطنت او بود . پس از او عبدالملك پسرش به جاى وى نشست و روزگار امت در زمان او و پسرانش سياه شد . لعنة الله عليهم اجمعين .\r\nو در اين روز ، سنهء 354 ، ابوالطيّب أحمد بن حسين كوفى معروف به متنبّي شاعر ،\r\n\r\n\r\n","description":"","footnote":"\r\n( 1 ) . رك : تتمّة المنتهى ، ص 103 .\r\n( 2 ) . سير أعلام النبلاء ، ج 3 ، ص 477 .\r\n( 3 ) . كامل ابن اثير ، ج 4 ، ص 193 .\r\n","page_name":" 86 ","page_number":86},
  {"content":"\r\n\r\nدر اراضى بغداد به سبب محاربه با جمعى از قطّاعان طريق كشته گشت . « 1 » و او را متنبّى گفتند براى آنكه نقل شده كه ادعاى نبوّت كرد و در باديهء سماوه خلق بسيارى بر او گرد آمدند و امير حِمْص او را بگرفت و توبه داد « 2 » و از كثرت حفظ او سمعانى نقل كرده كه به يك نظر مطالب سى ورقه را از بر مىكرده . « 3 » و سيّد شهيد قاضى نور الله رحمه الله او را از شعراء شيعه شمرده و اين شعرِ منسوب به صاحب ابن عبّاد را به دو نسبت داده :\r\n أبا حَسَن لَو « 4 » كان حُبُّكَ مَدخَلي * جَهنَّم كان الفوزُ عندي جَحِيمَها\r\nوَكَيفَ يَخافُ النّارَ مَن كانَ مُوقِناً * بأنّ أمير المؤمنينَ قَسيمَها « 5 » \r\nو در اين روز ، به قول سيوطى در بُغيه « 6 » و غيره سنهء 710 قطب شيرازى محمود بن مسعود بن مصلحِ شيرازى در تبريز وفات كرد و در نزديك قبر بيضاوى به خاك رفت .\r\nو قطب در اوّل شاگرد كاتبى بوده ، چون محقّق طوسى به قزوين آمد و به منزل كاتبى تشريف برد ، كاتبى قطب را به او سپرد ، و او ملازمت خواجه را اختيار نمود و از او علوم بسيار استفاده كرد تا به حدى كه او را از كثرت علم ، علّامه گفتند . و ما بين قطب و پسر خواهرش شيخ سعدى مطايباتى است كه جاى ذكرش نيست .\r\n\r\nشب بيست و پنجم\r\nنمازش هشت ركعت است ، در هر ركعت حمد و ده مرتبه توحيد « 7 » و غسل در اين\r\n\r\n\r\n","description":"","footnote":"\r\n( 1 ) . روضات الجنات ، ج 1 ، ص 224 ، ش 65 .\r\n( 2 ) . وفيات الأعيان ، ج 1 ، ص 122 « ابو الطيب المتنبّى » .\r\n( 3 ) . الانساب ، ج 5 ، ص 192 « المتنبّى » .\r\n( 4 ) . مصدر : « إن » .\r\n( 5 ) . مجالس المؤمنين ، ج 2 ، ص 530 . قاضى نورالله اين دو بيت را از كتاب نقض الفضايح عبد الجليل رازى نقل كرده ، و در مجالس المؤمنين ( ص 526 - 531 ) هم مطلبى كه شيعه بودن را دلالت كند نيافتيم .\r\n( 6 ) . بغية الوعاة ، ج 2 ، ص 235 - 236 ، ش 1983 .\r\n( 7 ) . زاد المعاد ، ص 214\r\n","page_name":" 87 ","page_number":87},
  {"content":"\r\n\r\nشب مستحبّ مؤكّد است . « 1 »\r\n\r\nروز بيست و پنجم\r\nبخواند :\r\nاللهُمَّ اجْعَلْ سَعْيي فيهِ مَشْكوراً وَذَنبي ( بِعَفوِك ، خ ) فيهِ مَغْفوراً ، وَعَمَلي فيهِ مَقبُولًا ، وَعَيْبي بِجودكَ « 2 » فيهِ مَستوراً ، يا سامِعَ أصْواتِ المُبْتَهِلينَ . « 3 »\r\nو در اين روز ، سنهء 518 ، وفات يافت : اديب اريب ابوالفضل احمد بن محمد ميدانى « 4 » نيشابورى ، صاحب مجمع الأمثال و غيره ، و ما بين او و زمخشرى لطيفه‌اى است كه جاى ذكرش نيست . « 5 »\r\nو در اين روز ، سنهء 544 فخر رازى متولد شد . « 6 »\r\nو در اين روز ، سنهء 693 ، وفات كرد ابو عبد الله محمد بن قاضى القضات احمد بن خليل خويى شافعى دمشقى صاحب شرحِ فصولِ ابن مُعْط و غيره . « 7 » و پدرش همان است كه تفسير فخر رازى را تتميم كرده از سوره عنكبوت تا آخر سورهء يس . و از سورهء والصافات تا به آخر را نجم الدين احمد بن محمد قمولى تكميل كرده . و اين مطلب را مطّلع خبير سيّد اجل مير حامد حسين هندى رحمه الله در عبقات فرموده .\r\n\r\n\r\n","description":"","footnote":"\r\n( 1 ) . زاد المعاد ، ص 109\r\n( 2 ) . مصدر : - « بجودك » .\r\n( 3 ) . اقبال الأعمال ، ج 1 ، ص 396 ، باب 29 .\r\n( 4 ) . ميدان به فتح ، اسم محله‌اى است در نيشابور و از اشعار ميدانى است :\r\n تنفس صبح الشيب في ليلِ عارِضى * فَقُلتُ عَساهُ يكتفى بعذارى\r\nفلمّا فشى عاتبته فأجابني * أيا هَل تَرى صُبْحاً بِغَير نَهار \r\n( منه ره )\r\n( 5 ) . بغية الوعاة ، ج 1 ، ص 303 ، ش 689 .\r\n( 6 ) . وفيات الأعيان ، ج 4 ، ص 250 « فخر الدين الرازي » . نيز نوشته است كه تولد او را 543 هم گفته‌اند .\r\n( 7 ) . بغية الوعاة ، ج 1 ، ص 35 ، ش 37 ؛ روضات الجنات ، ج 8 ، ص 84 ، ش 691 .\r\n","page_name":" 88 ","page_number":88},
  {"content":"\r\n\r\nو در اين روز ، سنهء 1137 كه ايام فتنه افاغنه بود ، در اصفهان وفات كرد شيخِ فقيه ، اعجوبهء دهر ، بهاء الدين مولانا محمد بن تاج الدين حسن بن محمد اصفهانى ، معروف به فاضل هندى ، به جهت آنكه در مبدأ امر و حال صِغَر در بلاد هند بوده . « 1 » و آن جناب را مصنّفات بسيار است ؛ مانند كشف اللثام ، شرح لمعه ، شرح قصيدهء سيّد حميرى ، تفسير قرآن ، تلخيص شفا و غيرها .\r\nوَحُكيَ عَنه قالَ :\r\nفَرَغتُ مِن تَحصيلِ العلوم منقولِها ومعقولِها وَلَم أكمَلْ ثلاثَ عشرةَ سنة وَشَرَعتُ في التَصنيفِ وَلم أكمَل اثنتي عَشَرة . « 2 »\r\nمزارش در تخت فولاد اصفهان است .\r\n\r\nشب بيست و ششم\r\nنمازش هشت ركعت است به حمد و توحيد . « 3 »\r\n\r\nروز بيست و ششم\r\nبخواند :\r\nاللهُمَّ اجْعَلْني مُحِبّاً لِأولِيائِكَ ، وَمُعادِياً لِأَعْدائِكَ ، مُسْتَنّاً ( مُتَمَسِّكاً ، خ ل ) بِسُنَّة خاتَمِ أنْبِيائِكَ ، يا عاصِمَ قُلوبِ النَّبِيّينَ . « 4 »\r\nو در اين روز ، سنهء 1125 ، وفات كرد محقّقِ مدقّق آقا جمال الدين بن المحقّق آقا\r\n\r\n\r\n","description":"","footnote":"\r\n( 1 ) . خاتمة المستدرك ، ج 2 ، ص 144 - 145 .\r\n( 2 ) . كشف اللثام ، ج 1 ، ص 112 .\r\n( 3 ) . زاد المعاد ، ص 214\r\n( 4 ) . اقبال الأعمال ، ج 1 ، ص 399 ، باب 29 ، فصل 1 .\r\n","page_name":" 89 ","page_number":89},
  {"content":"\r\n\r\nحسين خوانسارى ، « 1 » صاحبِ مؤلَّفاتِ رائقه كه از جمله حاشيه بر شرح لمعه است كه در نهايت تحقيق و إتقان نوشته . « 2 » مزار شريفش در تخت فولاد است در نزد قبّهء مرحوم والدش كه شاه سليمان صفوى بنا كرده - رحمهم الله تعالى .\r\n\r\nشب بيست و هفتم\r\nنمازش چهار ركعت است ، در هر ركعت حمد و « تبارك الملك » و اگر نتواند بيست و پنج مرتبه توحيد بخواند . « 3 » و در اين شب غسل بخصوص وارد شده است .\r\nو منقول است كه حضرت امام زين العابدين عليه السلام در اين شب مكرّر اين دعا را مىخواند از اولِ شب تا آخرِ شب :\r\nاللهُمَّ ارْزُقْني التَّجافي عَن دارِ الغُرور ، وَالإنابَةَ إلى دارِ الخُلودِ ، والاسْتِعْدادَ لِلْمَوتِ قَبْلَ حُلولِ الفَوْتِ . « 4 »\r\nو شيخ فقيه على بن يوسف بن مطهر ، برادر علّامه حلّى ، وفات امير المؤمنين و وفات يوشع و عروج عيسى را به آسمان در اين شب ذكر كرده « 5 » و آن را ليلة القدر\r\n\r\n\r\n","description":"","footnote":"\r\n( 1 ) . روضات الجنات ، ج 2 ، ص 215 ، ش 177 .\r\n( 2 ) . آثارى نيز به فارسى دارد از جمله الإمامة و ترجمة الصلاة وأذكارها كه دومى را براى شاه سلطان حسين و درشش فصل تأليف كرده است . ( ذريعه ، ج 4 ، ص 113 ، ش 533 ) .\r\n( 3 ) . زاد المعاد ، ص 214\r\n( 4 ) . اقبال الأعمال ، ج 1 ، ص 402 - 403 ، باب 31 .\r\n( 5 ) . العدد القوية ، ص 241 - 242 .\r\nشايان ذكراست كه ايشان اين سه واقعه را مصادف با شب بيست و يكم دانسته است . ( العدد القوية ، ص 235 ، ش 7 - 8 ) . اما در ادامه كه اقوالى را در شهادت امام امير المؤمنين عليه السلام ذكر مىكند مىگويد : در آن شب اختلاف است كه از جمله ابن عباس و حسن بصرى شب شهادت آن حضرت را شب بيست و هفتم دانسته‌اند . حسن بصرى اين شب را ليلة القدر مىداند كه عروج عيسى و وفات يوشع در آن واقع شده است\r\n","page_name":" 90 ","page_number":90},
  {"content":"\r\n\r\nگفته و ليكن مأخوذ از كتب عامّه و منقول از حسن بصرى است « 1 » و مشهور نزد ما همان است كه ذكر شد .\r\n\r\nروز بيست و هفتم\r\nبخواند :\r\nاللهُمَّ ارْزُقْني فيهِ فَضْلَ لَيْلَةِ القَدْرِ ، وَصيِّرْ أُمُوري فيهِ مِنَ العُسرِ إلىَ اليُسْرِ ، وَاقْبَلْ مَعاذيري وَحُطَّ عَنِّي الوِزْرَ ، يا رَؤُوفاً بِعِبادِهِ الصالِحينَ . « 2 »\r\nعلّامه مجلسى فرموده كه دعاى روز بيست و هفتم را كفعمي در بيست و نهم ذكر كرده و موافق مذهب شيعه در روز بيست و سيم خواندن دور نيست كه أنسب باشد . « 3 »\r\nوالله يعلم .\r\nو در اين روز ، سنهء 1111 ، وفات يافت مُروّج مذهب جعفرى ، فخرُ الشيعة ومُحيي الشريعة العالم الربّاني مولانا محمّد باقر بن محمّد تقي الإصفهانى المُشتَهَر بِالمَجلسي المطلق أو بِالمَجلسي الثاني . « 4 »\r\nآثار و تأليفات او اشهر از آن است كه ذكر شود . شيخ ما محدّث نورى رساله‌اى در حال اين بزرگوار نوشته موسوم به الفيض القدسى ، مدت عمرش هفتاد و سه سال بوده و تاريخ ولادتش : « جامع كتاب بحار الأنوار » . و در تاريخ وفاتش نظم و نثر به مناسبت بسيار گفته شده ليكن هيچ كدام مثل اين بيت نيست :\r\n ماه رمضان چو بيست و هفتمش كم شد * تاريخ وفات باقرِ اعلم شد \r\nچه ، مضمون اين شعر متضمّن است روز و ماه و سال وفات را بدون ارتكاب ضرورت و اطناب ، ولِلّه درّه .\r\n\r\n\r\n","description":"","footnote":"\r\n( 1 )\r\n. العدد القوية ، ص 242 .\r\n( 2 ) . اقبال الأعمال ، ج 1 ، ص 404 ، باب 31 ، فصل 1 ؛ بحار الأنوار ، ج 95 ، ص 64 .\r\n( 3 ) . زاد المعاد ، ص 220\r\n( 4 ) . سال صحيح وفات او 1110 است . رك : كتاب علّامه مجلسى بزرگمرد علم و دين\r\n","page_name":" 91 ","page_number":91},
  {"content":"\r\n\r\nقبر شريفش الآن ملجأ خلايق است در جامعِ عتيقِ اصفهان و از مشهورات است استجابت دعا در آن بقعهء مباركه و در آن بقعهء جماعتى از صلحا نيز مدفونند كه جاى ذكرش نيست .\r\n\r\nشب بيست و هشتم\r\nنمازش شش ركعت است ، در هر ركعت بعد از حمد هر يك از آية الكرسى و توحيد و كوثر را ده مرتبه بخواند و بعد از سلام صد مرتبه صلوات بفرستد . « 1 »\r\n\r\nروز بيست و هشتم\r\nبخواند :\r\nاللهُمَّ وَفِّرْ فيهِ حَظّي مِن النَّوافِلِ ، وَأكرِمْني فيهِ بإحْضار ( الأحلام في ، خ ل ) المَسائِلِ ، وَقَرِّبْ فيهِ « 2 » وَسيلَتي « 3 » مِن بَينِ الوَسائِلِ ، يا مَنْ لا يَشْغَلُهُ إلْحاحُ المُلِحّينَ . « 4 »\r\n\r\nشب بيست و نهم\r\nنمازش دو ركعت است ، در هر ركعت حمد و بيست مرتبه توحيد « 5 » و غسل در اين شب فراموش نشود . « 6 »\r\n\r\n\r\n","description":"","footnote":"\r\n( 1 ) . زاد المعاد ، ص 214\r\n( 2 ) . مصدر : - « فيه » .\r\n( 3 ) . مصدر : + / « إليك » .\r\n( 4 ) . اقبال الأعمال ، ج 1 ، ص ص 407 ، باب 32 ، فصل 1 .\r\n( 5 ) . زاد المعاد ، ص 214\r\n( 6 ) . زاد المعاد ، ص 109\r\n","page_name":" 92 ","page_number":92},
  {"content":"\r\n\r\n\r\nروز بيست و نهم\r\nبخواند :\r\nاللهُمَّ غَشِّني فيهِ مِنَ الرَحْمَةِ وَارْزُقْني فيهِ التَّوْفيقَ وَالعِصْمَةَ ، وَطَهِّرْ قَلْبي مِنْ غَياهِبِ التُّهْمَةِ ، يا رَحيماً بِعِبادِهِ المُذْنِبين . « 1 »\r\n\r\nشب سىام\r\nنمازش دوازده ركعت است ، در هر ركعت حمد و بيست مرتبه توحيد و بعد از فراغ ، صد مرتبه صلوات بفرستد . « 2 » سيّد براى اين شب ده ركعت نماز روايت كرده به كيفيّتى كه در اقبال مذكور است . « 3 »\r\nو بدان كه اين شب ، شبِ بسيار مباركى است . و از براى اين شب چند عمل است :\r\n1 . غسل ؛ « 4 »\r\n2 . زيارت امام حسين عليه السلام ؛ « 5 »\r\n3 . خواندن سوره انعام و كهف و يس « 6 » و صد مرتبه أستغفر اللهَ وأتوبُ إليه ؛ « 7 »\r\n4 . وداع ماه رمضان براى اظهار اينكه روزه و عبادت اين ماه بر ما دشوار نبود و ما خواهان او بوديم و از مفارقت آن آزرده و محزونيم .\r\n\r\n\r\n","description":"","footnote":"\r\n( 1 ) . اقبال الأعمال ، ج 1 ، ص 410 ، باب 33 ، فصل 1 .\r\n( 2 ) . زاد المعاد ، ص 214\r\n( 3 ) . اقبال الأعمال ، ج 1 ، ص 417 - 418 ، باب 34 .\r\n( 4 ) . اقبال الأعمال ، ج 1 ، ص 410 ، باب 34 .\r\n( 5 ) . اقبال الأعمال ، ج 1 ، ص 410 ، باب 34 .\r\n( 6 ) . زاد المعاد ، ص 202 .\r\n( 7 ) . اقبال الأعمال ، ج 1 ، ص 419 ، باب 34 .\r\n","page_name":" 93 ","page_number":93},
  {"content":"\r\n\r\nو سيّد « 1 » و غيره « 2 » براى اين شب دعاهاى بسيار به جهت وداع نقل كرده‌اند و بهترين آنها دعاى وداع صحيفه كامله است . « 3 » و سيّد روايت كرده از حضرت صادق عليه السلام كه آن حضرت فرمودند :\r\nهر كه شب آخر ماه رمضان وداع كند آن ماه شريف را و بگويد :\r\nاللهُمَّ لا تَجعَلْه آخِرَ العَهْدِ مِن صِيامي لِشَهْرِ رَمَضانَ ، وَأعوذُ بِكَ أن يَطْلُعَ فَجْرُ هذِهِ اللَّيْلَةِ إلّا وَقَدْ غَفَرْتَ لي .\r\nبيامرزد حق تعالى او را پيش از آنكه صبح كند و روزى فرمايد او را توبه و انابه . « 4 »\r\nو سيّد و شيخ صدوق از جابر بن عبد الله انصارى روايت كرده‌اند كه گفت :\r\nرفتم خدمت حضرت رسول صلى الله عليه و آله در جمعهء آخر ماه مبارك رمضان ، چون نظر آن حضرت بر من افتاد فرمود كه « اى جابر اين آخر جمعه‌اى است از ماه رمضان پس آن را وداع كن و بگو :\r\nاللهُمَّ لا تَجْعَلْهُ آخِرَ العَهْدِ مِنْ صِيامِنا إيّاهُ ، فَإنْ جَعَلْتَهُ فَاجْعَلْني مَرْحوماً ، وَلا تَجْعَلْني مَحْروماً .\r\nپس به درستى كه هر كه اين دعا را در اين روز بخواند به يكى از دو خصلت نيكو ظفر مىيابد يا به رسيدن به ماه رمضان آينده يا به آمرزش خدا و رحمت بى انتها . « 5 »\r\nو شيخ مفيد در مسارّ الشيعه فرموده كه :\r\nدر شب آخر ماه رمضان ختم مىشود نوافل ماه رمضان - يعنى آن هزار ركعت نماز كه سابقاً مذكور شد - و مستحب است در آن شب ، ختم كردن قرآن ، و خوانده مىشود\r\n\r\n\r\n","description":"","footnote":"\r\n( 1 ) . رك : اقبال الأعمال ، ج 1 ، ص 411 - 417 ، باب 34 .\r\n( 2 ) . رك : كافى ، ج 4 ، ص 165 - 166 ؛ مصباح المتهجد ، ص 357 - 358 .\r\n( 3 ) . صحيفهء سجاديه ، ص 148 - 159 .\r\n( 4 ) . اقبال الأعمال ، ج 1 ، ص 436 ، باب 34 .\r\n( 5 ) . اقبال الأعمال ، ج 1 ، ص 422 ، باب 34 ؛ فضائل الأشهر الثلاثه ، ص 139 ، ح 149 .\r\n","page_name":" 94 ","page_number":94},
  {"content":"\r\n\r\nدر آن شبْ وداع ، و آن شب ، شبِ بسيار با بركتى است . « 1 »\r\nمؤلّف گويد : دعاهاى وداع را در شب آخر خواندن سنت است و اگر روز آخر بخوانند خوب است و اگر آخر ماه مشتبه باشد ، شب بيست و نهم احتياطاً بخوانند .\r\nو بدان كه از چيزهايى كه در شب آخر ماه رمضان سنت است آزاد كردنِ بنده‌ها است و معامله حضرت على بن الحسين عليه السلام با كنيزان و عبيد خود در اين شب و آزاد نمودن آنها را از قيدِ رقّيّت مشهور است .\r\n\r\nروز سىام\r\nبخواند :\r\nاللهُمَّ اجْعَلْ صِيامي فِيهِ بِالشُّكْرِ وَالقَبولِ ، عَلى ماتَرْضاهُ وَيَرْضاهُ الرَّسولُ ، مُحْكَمَةً فُرُوعُهُ بِالأُصولِ ، بِحَقِّ مُحمَّدٍ وَآلِهِ الطّاهِرينَ الأخْيارِ الأبْرارِ صَلَّى اللهُ عَلَيْهِم . « 2 »\r\nو براى آخر روز ، دعايى سيّد در اقبال نقل كرده كه اوّلش اين است : « اللهُمَّ إنّك أرحمُ الراحمين » . « 3 » به آنجا رجوع كن و آن را بخوان .\r\nو چون در اين روز غالباً قرآن‌ها ختم مىشود سزاوار است كه بعد از ختم بخواند دعاى 42 صحيفه كامله را كه اولش اين است : « اللهُمَّ إنّك أعَنْتَني عَلى خَتْمِ كِتابِك » و اگر خواسته باشند اين دعاى مختصر را بخوانند كه شيخ از امير المؤمنين عليه السلام نقل كرده است :\r\nاللهُمَّ اشرَحْ بِالقُرآنِ صَدْري وَاسْتَعْمَلْ بِالقُرْآنِ بَدَني وَنَوِّرْ بِالقُرآنِ بَصَري وَأطلِقْ بِالقُرآنِ لِساني وأعِنّي عَلَيْهِ ما أبقَيْتَني ، فَإنّه لاحَوْلَ وَلا قُوَّةَ إلّابِك . « 4 »\r\n\r\n\r\n","description":"","footnote":"\r\n( 1 ) . مسارّ الشيعه ، ص 27 - 28 .\r\n( 2 ) . اقبال الأعمال ، ج 1 ، ص 448 ، باب 35 ، فصل 1 .\r\n( 3 ) . اقبال الأعمال ، ج 1 ، ص 446 - 447 ، باب 35 .\r\n( 4 ) . مصباح المتهجّد ، ص 322 - 323 ، ح 431 .\r\n","page_name":" 95 ","page_number":95},
  {"content":"\r\n\r\nو در اين روز ، سنهء 622 ، احمد بن المستضىء ناصر بالله خليفه سى و چهارمِ عبّاسى وفات يافت . مدت خلافتش چهل و هفت سال بود « 1 » و از بناهاى او است بقعهء عباس و ائمّهء اربعه عليهم السلام در بقيع ، و مادرش هم در سنهء 570 قبّه‌اى براى بقعهء حضرت حمزه عليه السلام در احد بنا كرده . و هم به امر ناصر در سنهء 606 در سامره در ميان صفّه و سرداب مقدس ، شبّاكى با درى از چوب ساج بنا كردند و فعلًا در زمان ما كه سنهء 1330 است آن در موجود است و به اعلى درجه امتياز منبّت شده و الحق در صناعت نجارى از نفايس روزگار است با آنكه اين همه زمان بر آن گذشته و در مرور و دهور به حفظ و نگهدارى آن چندان اعتنا نشده و پيوسته محل آمد و شدِ زوّار و انواع مردم بوده و استعمال مىشده و بعضى جاهاى آن را شمع و چراغ سوخته ، هنوز مثل بهترين جواهر جلوه‌گر است و در كتيبه آن آيهء مودّت و عباراتى به خط بسيار خوشى ثبت است كه من عين عبارت آن را مىنگارم :\r\nبِسمِ اللهِ الرحمن الرحيم .\r\nقل لا أسألكم عليه أجراً إلّاالمَودّة في القُربى وَمَن يَقْتَرِف حَسنةً نَزِد لَه فيها حسناً إنّ الله غَيورٌ شكورٌ .\r\nهذا ما أمر بِعَمَلِه سيّدنا وَمولانا الإمام المُفترض طاعته على جميع الأنام أبوالعبّاس أحمد الناصر لِدينِ الله المُبين أمير المؤمنين وَخليفةِ ربّ العالمين ، الذي طبق البلاد إحسانه وَعدله و عمر البلاد برّه وفضله قرن الله أوامره الشريفة بالنجح والنشر وجنوده بالتأييد والنصر جعل لِأيّامه المُخلّدة حدّاً لايَكْبُو جَواده ولِرايته المُمَجّدة سعداً لايخبو زناده في عزّ تخضع له الأقدار فيُطيعه عواصيها وملك تخشع له الملوك فيملكه نواصيها ويَتولّى المولوي الحسين بن سعد الموسوي الذي يرجو الحياة في أيّامه\r\n\r\n\r\n","description":"","footnote":"\r\n( 1 ) . كامل ابن اثير ، ج 12 ، ص 438 - 440 . مدت خلافت او را 46 سال و 10 ماه و 20 روز گفته است .\r\n","page_name":" 96 ","page_number":96},
  {"content":"\r\n\r\nالمُخلّدة ويَتَمنّى إنفاق عمره في الدعاء لِدولته المُوبّدة استجاب الله له دعوته في أيّامه الشريفة السنيّة في سنة ستّ وستّمأه الهلالية .\r\nو در داخل صفّه هم به خط كوفى اسامى حجج طاهره عليهم السلام ثبت است .\r\nو در اين روز ، چنانچه شيخ بهائى فرموده :\r\nسنهء 716 وفات كرد سلطان الجاتيو محمدِ خدابنده و عمرش به سى و شش سال رسيده بود . و معنى الجاتيو سلطانِ مبارك است و او متصلّب در تشيّع بوده و تعظيم مىكرده علماء شيعه را مانند علّامه و غيره - رضوان الله عليهم . « 1 »\r\n\r\n\r\n","description":"","footnote":"\r\n( 1 ) . توضيح المقاصد ، ص 24 - 25 .\r\n","page_name":" 97 ","page_number":97},
  {"content":"\r\n . \r\n","description":"","footnote":"","page_name":" 98 ","page_number":98},
  {"content":"\r\n\r\n\r\nباب دوم : وقايع و اعمال ماه شوال\r\n\r\n","description":"","footnote":"","page_name":" 99 ","page_number":99},
  {"content":"\r\n . \r\n","description":"","footnote":"","page_name":" 100 ","page_number":100},
  {"content":"\r\n\r\n\r\nشب اوّل\r\nاز جمله ليالى شريفه است و در فضيلت و ثوابِ عبادت و احياىِ آن ، احاديث بسيار وارد شده ؛ و روايت شده است كه آن شب كمتر از شب قدر نيست . « 1 »\r\nو از براى اين شب مبارك وظايفِ چند است كه از فيض آنها غفلت نبايد نمود :\r\n1 . غسل است در وقت غروب آفتاب . « 2 »\r\n2 . احياى آن شب به نماز و دعا و سؤال از حق تعالى چنانچه امير المؤمنين عليه السلام مىكرد و مىفرمود : كارگر را مزدش را در اين شب مىدهند . « 3 »\r\n3 . آن كه بخواند در عقب نماز مغرب و عشا و عقب نماز صبح و عقب نماز عيد :\r\nالله أكبرُ ، الله أكبرُ ، لا إلهَ إلّااللهُ وَاللهُ أكبرُ ، وَلِلّهِ الحَمْدُ على ماهَدينا ، وَلَهُ الشكرُ على ما أولانا . « 4 »\r\n4 . آنكه چون نماز مغرب و نافله آن را خواند ، دست‌ها را به سوى آسمان بلند كند و بگويد :\r\nيا ذَاالمَنِّ وَالطَّولِ ، يا ذَاالجودِ ، يا مُصْطَفى مُحمّدٍ وَناصِرَهُ ، صَلِّ على مُحمّدٍ وَآلِ مُحَمّدٍ ،\r\n\r\n\r\n","description":"","footnote":"\r\n( 1 ) . رك : اقبال الأعمال ، ج 1 ، ص 458 ، باب 36 .\r\n( 2 ) . مصباح المتهجد ، ص 648 ؛ اقبال الأعمال ، ج 1 ، ص 457 ، باب 36 ؛ زاد المعاد ، ص 220 .\r\n( 3 ) . مسارّ الشيعه ، ص 30\r\n( 4 ) . مصباح المتهجد ، ص 648 - 649 ؛ اقبال الأعمال ، ج 1 ، ص 459 ، باب 36 .\r\n","page_name":" 101 ","page_number":101},
  {"content":"\r\n\r\nوَاغْفِرْلي كُلَّ ذَنبٍ أحْصَيْتَهُ ، وَهُو عِندَك في كتابٍ مُبينٍ .\r\nپس به سجده برود و صد مرتبه در سجده بگويد : « أتوبُ إلى الله » ، پس هر حاجت كه دارد از حق تعالى بخواهد كه بر آورده خواهد شد - إن شاء الله تعالى . « 1 »\r\n5 . زيارت امام حسين عليه السلام است « 2 » و من زيارت مخصوصهء آن حضرت را در هديه ذكر كردم . « 3 »\r\n6 . آنكه ده مرتبه بگويد :\r\nيا دائِمَ الفَضلِ عَلى البَريّةِ ، يا باسِطَ اليَدَينِ بِالعَطيّة ، يا صاحِب المَواهِب السنيّة ، صلّ على محمّد وَآلِهِ خيرِ الورى سَجيّة ، وَاغفِرلَنا ياذا العُلى في هذه العشيّة .\r\nو در هر شب عيد و هر شب جمعه اين دعا ده مرتبه خوانده مىشود ، چنانچه كفعمى ذكر فرموده . « 4 »\r\n7 . به جا آوردن دو ركعت نماز است . در ركعت اوّل بعد از حمد هزار مرتبه توحيد و در دوم يك مرتبه بخواند و بعد از سلام سر به سجده گذارد و صد مرتبه بگويد :\r\n« أتوبُ إلى الله » ، پس بگويد : « يا ذاالمَنِّ وَالجودِ ، يا ذاالمَنِّ وَالطَّولِ ، يا مُصطفى مُحمّد صلى الله عليه و آله ، صَلِّ على محمّد وَآل محمّد وآلِه ، و افعل بي كَذا و كَذا » و به جاى آن حاجات خود را بطلبد . « 5 »\r\nو روايت است كه امير المؤمنين عليه السلام اين دو ركعت را با اين كيفيت به جا مىآورد ، پس سر از سجده بر مىداشت و مىفرمود :\r\nبه حقّ آن خداوندى كه جانم به دست قدرت او است هر كه اين نماز را بكند هر حاجت از خدا بطلبد البته عطا كند و اگر به عدد ريگ‌هاى بيابان گناه داشته باشد ، خدا\r\n\r\n\r\n","description":"","footnote":"\r\n( 1 ) . اقبال الأعمال ، ج 1 ، ص 458 ، باب 36 .\r\n( 2 ) . مزار شهيد اوّل ، ص 153 - 154\r\n( 3 ) . هدية الزائرين ، ص 152 - 156 .\r\n( 4 ) . مصباح كفعمى ، ج 2 ، ص 751 - 752 .\r\n( 5 ) . اقبال الأعمال ، ج 1 ، ص 460 ، باب 36 .\r\n","page_name":" 102 ","page_number":102},
  {"content":"\r\n\r\nبيامرزد . « 1 »\r\nو در روايت ديگر به جاى هزار مرتبه توحيد صد مرتبه وارد شده ، « 2 » ليكن نماز را بايد بعد از نماز مغرب نافلهء آن به جا آورد . و شيخ « 3 » و سيّد « 4 » بعد از اين نماز دعايى نقل كرده‌اند مشتمل بر اسامى مباركه حق تعالى و آن دعا را در هديه ايراد كردم « 5 » و اگر كسى دعا را نخواند ، عيبى ندارد .\r\nو سيّد چهارده ركعت نمازى براى اين شب روايت كرده هر كس اقبال به آن داشته باشد به اقبال رجوع كند « 6 » و شيخ كفعمى در اعمال اين شب فرموده :\r\nمستحب است در اين شب آنكه غسل كند در اوّل شب و در آخر شب و شش ركعت نماز كند به حمد يك دفعه و توحيد پنج مرتبه و مستحب است نيز ده ركعت نماز ، إلخ . « 7 »\r\n\r\nروز يكم\r\nروز عيد فطر است و روزِ عيد و سرور مؤمنين است براى قبولى اعمال ايشان و آمرزش گناهشان و رسيدن ايشان به آن جوايز و عطاهاى سَنيِّه كه از براى روزهء ماه رمضان آنها مهيّا شده .\r\nو اعمال اين روز شريف چند چيز است :\r\n\r\n\r\n","description":"","footnote":"\r\n( 1 ) . اقبال الأعمال ، ج 1 ، ص 460 .\r\n( 2 ) . مصباح المتهجد ، ص 649 .\r\n( 3 ) . مصباح المتهجّد ، ص 649 - 651 ، ح 723 .\r\n( 4 ) . اقبال الأعمال ، ج 1 ، ص 461 - 463 ، باب 36 .\r\n( 5 ) . هدية الزائرين ، ص 543 - 544 .\r\n( 6 ) . اقبال الأعمال ، ج 1 ، ص 463 ، باب 36 .\r\n( 7 ) . مصباح كفعمى ، ج 2 ، ص 753 - 754 .\r\n","page_name":" 103 ","page_number":103},
  {"content":"\r\n\r\n1 . آنكه بخوانى بعد از نماز صبح و نماز عيد ، آن تكبيراتى را كه در شب بعد از نماز مىخواندى . « 1 »\r\n2 . آنكه بخوانى بعد از نماز صبح چنانچه سيّد روايت كرده : « اللهُمّ إنّي تَوجَّهتُ إليك بِمُحمّد إمامي » ، إلخ . « 2 » و شيخ اين دعا را بعد از نماز عيد ذكر كرده . « 3 »\r\n3 . بيرون كردن زكات فطره ؛ « 4 » و آن دادنِ ششصد و چهارده مثقال و ربع مثقال صيرفى از يكى از غَلّات اربع است به فقرا ، از براى هر سَرى از خود و هر كه عيال او باشد . و تفصيل آن در كتب فقهيّه است .\r\n4 . غسل است « 5 » و روايت است كه :\r\nدر زير سقفى بكن و چون خواستى غسل كنى بگو : « اللهُمَّ إيماناً بِكَ ، وَتَصْديقاً بِكِتابِك ، واتّباع سُنّة نبيّك محمّد صلى الله عليه و آله » .\r\nپس بسم الله بگو و غسل كن و چون فارغ شدى از غسل بگو : « اللهُمَّ اجْعَلْهُ كَفّارةً لِذُنوبي ، وَطهِّرْ ديني ، اللهُمَّ اذهَب عَنّي الدَنَس » . « 6 »\r\n5 . پوشيدن جامه نيكو و به كار بردن بوى خوش و رفتن به سوى صحرا « 7 » براى نماز كردن در زير آسمان است ، چنانچه شيخين فرموده‌اند . « 8 »\r\n6 . پيش از نماز عيد در اوّل روز افطار كنى و بهتر آن است كه به خرما يا به شيرينى\r\n\r\n\r\n","description":"","footnote":"\r\n( 1 ) . اقبال الأعمال ، ج 1 ، ص 459 ، باب 36 .\r\n( 2 ) . اقبال الأعمال ، ج 1 ، ص 468 - 472 ، باب 37 ، فصل 2 .\r\n( 3 ) . مصباح المتهجّد ، ص 655 ، ح 726 / 102 .\r\n( 4 ) . اقبال الأعمال ، ج 1 ، ص 483 ، باب 36 ، فصل 10 .\r\n( 5 ) . مسارّ الشيعه ، ص 31 ؛ مصباح المتهجد ، ص 653 ؛ زاد المعاد ، ص 227\r\n( 6 ) . اقبال الأعمال ، ج 1 ، ص 475 - 476 ، فصل 4 ؛ زاد المعاد ، ص 227\r\n( 7 ) . مرحوم والد در مفاتيح در اعمال روز عيد فطر مىفرمايد : ( و در غير مكه ) رفتن به سوى صحرا إلخ . و هم‌چنين‌در مفاتيح در ذيل اعمال روز عيد فطر فرموده : « و بيرون نروى مگر بعد از طلوع آفتاب » و بخوان ، إلخ . ( على ابن المؤلف )\r\n( 8 ) . المقنعه ، ص 202 ؛ مصباح المتهجّد ، ص 653 - 654 .\r\n","page_name":" 104 ","page_number":104},
  {"content":"\r\n\r\nمثل شكر و غيره باشد « 1 » و شيخ مفيد فرموده كه :\r\nمستحب است تناول كردن مقدار كمى از تربت سيّد الشهدا عليه السلام كه شفا است از براى هر دردى . « 2 »\r\n7 . آنكه چون مهيّا شدى از براى رفتن به نماز عيد بخوان : « اللهُمَّ إليك وَجَّهتُ وَجهي » « 3 » و چون متوجه به نماز عيد شدى بخوان : اللهُمَّ مَن تَهَيَّأَ في هذا اليَوم ، « 4 » إلخ .\r\n8 . خواندن نماز عيد است و آن دو ركعت است ، در ركعت اوّل حمد و سورهء اعلى و بعد از قرائت ، پنج تكبير بگويد و بعد از هر تكبيرى قنوت معروف « 5 » را بخواند . پس تكبير ششم بگويد و به ركوع رود و بعد از ركوع و سجود برخيزد به ركعت دوم . و بعد از حمد ، والشمس بخواند و در اين ركعت قنوت را چهار مرتبه بخواند . پس نماز را تمام كند و بعد از سلام ، تسبيح حضرت زهرا عليها السلام بفرستد « 6 » و بعد از نماز عيد دعاهاى بسيار وارد شده است و بهترينِ آنها دعاى 46 صحيفه كامله است « 7 » و اوّل آن\r\n\r\n\r\n","description":"","footnote":"\r\n( 1 ) . رك : اقبال الأعمال ، ج 1 ، ص 477 ، باب 36 ، فصل 5 .\r\n( 2 ) . مسارّ الشيعه ، ص 31 .\r\n( 3 ) . اقبال الأعمال ، ج 1 ، ص 484 - 486 ، باب 36 ، فصل 12\r\n( 4 ) . اقبال الأعمال ، ج 1 ، ص 477 ، باب 36 ، فصل 4 ؛ زاد المعاد ، ص 228 - 229\r\n( 5 ) . قنوت معروف نماز عيدين اين است :\r\nاللهُمَّ أهْلَ الكِبْرِياءِ وَالعَظَمَةِ وَأهْلَ الجُودِ وَالجَبَروتِ وَأهْلَ العَفْوِ وَالرَّحمَةِ وَأهْلَ التَّقوى وَالمَغْفِرَةِ ، أسْأَلُكَ بِحَقِّ هذا اليَوْمِ الذي جَعَلْتَهُ لِلْمُسلِمينَ عيداً وَلِمُحَمَّد صلى الله عليه و آله ذُخْراً وَشَرَفاً وَكَرامةً وَمَزيداً ، أنْ تُصَلّيَ عَلى مُحَمّدٍ وَآلِ مُحَمّدٍ وَأنْ تُدْخِلَني في كُلِّ خَيْرٍ أدْخَلْتَ فيهِ مُحمّداً وَآل مُحمّد ، وَأن تُخْرِجَني مِنْ كُلِّ سُوءٍ أخْرَجْتَ مِنْهُ مُحَمّداً وَآل مُحمّدٍ صَلواتُكَ عَليهِ وَعَلَيْهِم . اللهُمَّ إنّي أسْألُك خَيْرَ ماسَألَكَ بِهِ عِبادُكَ الصالِحونَ وَ أعوذُبِكَ مِمّا اسْتَعاذَ مِنهُ عِبادُكَ المُخلصون . [ مصباح المتهجد ، ص 654 
  ]\r\nو بدان كه سيّد در اقبال الأعمال عوض پنج تكبير شش تكبير گفته و دعاى قنوت را شش مرتبه ذكر كرده [ اقبال الأعمال ، ج 1 ، ص 495 - 497 ، باب 37 ، فصل 18 
  ] و ليكن تمامى علما پنج مرتبه گفته‌اند چنانچه واضح است . ( منه عفي عنه ) .\r\n( 6 ) . مصباح المتهجد ، ص 655 .\r\n( 7 ) . زاد المعاد ، ص 227 - 228\r\n","page_name":" 105 ","page_number":105},
  {"content":"\r\n\r\n« يا مَنْ يَرحَمُ مَنْ لايَرْحَمُهُ العِباد » است و شيخ دعايى را كه بعد از نماز صبح از ناحيهء مقدّسه وارد شده بعد از نماز عيد ذكر كرده .\r\nو مستحب است كه نماز عيد در زير آسمان و بر روى زمين بدون فرش و بوريا واقع شود و آنكه برگردد از مصلّى از غير آن راهى كه رفته بود و دعا كند از براى برادران دينى خود ، به قبولىِ اعمال .\r\n9 . زيارت كردن حضرت امام حسين است « 1 » و زيارت مخصوصهء آن حضرت را در اين روز در هديه ذكر كردم . « 2 »\r\n10 . خواندن دعاى ندبه است . « 3 »\r\nو بدان كه سزاوار است از براى تو كه در اين روز ، دلت مضطرب و معلّق باشد ما بين خوف و رجا ؛ زيرا كه نمىدانى كه روزه‌ات قبول شده و از عطاها و جايزه‌هاى الهى نصيب تو شده يا آنكه عملت مردود و از جملهء اشقيا و بدعاقبت‌ها شده‌اى كه از رحمت الهى محروم شده‌اند .\r\nپس بايد محزون و مغموم باشى و تضرّع و زارى و مسألت كنى از حق تعالى كه رحمتش را شامل حال تو كند و تو را دست خالى از درِ خانه خود برنگرداند . و حديث حضرت مجتبى عليه السلام در اين روز مشهور است . « 4 » و اين مطلب اختصاص به روز عيد فطر ندارد ، بلكه بايد عقبِ هر عبادتى حالت چنين باشد .\r\nو نيز سزاوار است كه در اين روز محزون باشى به جهت غيبت امام زمان ( عج ) و ممنوع بودنِ آن حضرت از تصرّف در امور رعيّت خود و فوت شدن نماز عيد با آن\r\n\r\n\r\n","description":"","footnote":"\r\n( 1 ) . زاد المعاد ، ص 227\r\n( 2 ) . هدية الزائرين ، ص 152 - 156 .\r\n( 3 ) . مزار ابن مشهدى ، ص 573 - 584 ؛ اقبال الأعمال ، ج 1 ، ص 504 - 514\r\n( 4 ) . كافى ، ج 4 ، ص 181 ؛ كتاب من لا يحضره الفقيه ، ج 1 ، ص 511 ، ح 1479 .\r\n","page_name":" 106 ","page_number":106},
  {"content":"\r\n\r\nحضرت و هم تأسّى كرده باشى بر ايشان ؛ زيرا كه نمىشود عيدى از براى مسلمين مثل عيد قربان و عيد فطر مگر آنكه تازه مىشود اندوه و غصّه از براى آل محمد عليهم السلام به جهت آنكه مىبيند حقّ خود را در دست غيرشان ؛ يعنى امت و رعيّت خود را در حيرت و ضلالت مىبيند و ممكن نيست به حسب ظاهر ايشان را هدايتِ ايشان و تصرف در امورشان .\r\nو نيز شايسته است كه در وقت جمع شدن مردم در مصلّى و وقوف ايشان متذكّر شوى روز قيامت را و بيرون آمدن مردگان را از قبور و جمع شدن ايشان را در محشر و وقوف ايشان .\r\nو چون مردم از نماز عيد به منازل خود برگشتند ، متذكّر شوى رجوع مردمان را در قيامت به منازل خويش از جنّت و نار و هكذا .\r\n\r\nاما وقايع اين روز\r\nپس بدان كه در اين روز مُلهَم شد زنبور عسل به صنعت عسل « 1 » چنانچه حق تعالى فرموده : « وَأَوْحى رَبُّكَ إِلَى النَّحْلِ » . « 2 »\r\n\r\n[ عمرو عاص 
  ]\r\nو در اين روز ، عمرو عاص در مصر به جهنّم پيوست . « 3 » از عبدالله بن عباس نقل است كه گفت :\r\nهنگام احتضار به عيادت عمرو عاص رفتم و گفتم كه اى عمرو تو همى مىگفتى :\r\nمىخواهم هنگام مرگ يكى از مردمان هوشمند را ملاقات كنم و از وى پرسش كنم كه چگونه خويش را مىيابى ، اينك مرگ تو فرا رسيده و مردى خردمندى ، بگو تا\r\n\r\n\r\n","description":"","footnote":"\r\n( 1 ) . توضيح المقاصد ، ص 25 ؛ تقويم المحسنين ، ص 12\r\n( 2 ) . نحل ( 16 ) : 68 .\r\n( 3 ) . مسارّ الشيعه ، ص 32 .\r\n","page_name":" 107 ","page_number":107},
  {"content":"\r\n\r\nچگونه‌اى ؟ گفت : آسمان را مىنگرم كه معلّق است بر سر من و من در ميان اين هر دو چنانم كه در چشمهء سوزنم . « 1 »\r\nو در تاريخ بنى اميّه است كه عمرو عاص در هنگام مرگ خود مىگفت :\r\nچنان است كه كوه رَضْوى را برگردن من حمل داده‌اند و در درون من شوك و خار است و مرا از سوراخ سوزن به در مىبرند .\r\nو كلماتى چند از او منقول است و چون امير المؤمنين عليه السلام فرمود : « الحِكمَةُ ضالّةُ المُؤمِن ، فَخُذ ضالّتك وَلَو مِن أهل الشرك » ، « 2 » لهذا من اين كلمات را از او نقل مىكنم :\r\n- / قال : أمير عادِل خَيرٌ مِن مَطَرٍ وابِلٌ ؛ وَأسدٌ حَطومٌ خَيرٌ مِن سُلطانٍ ظَلوم ؛ وَسُلطانٌ ظَلومٌ خَيرٌ مِن فِتنة تَدومُ ؛ و زلّةُ الرجلِ عظم يُجبِرُ وزلّة اللسان لاتَبقى وَلا تَذَر .\r\n- / و قال أيضاً : جمع العَجز إلى التَواني ففتح بَينهما الندامة وجمع الجَبن إلى الكَسَل ففتح بَينهما الحِرمان . « 3 »\r\nو هم گفته كه :\r\nهرگز سرّ خود را با كسى نگفتم كه او از پرده بيرون افكند و من او را ملامت كنم ؛ زيرا كه در چنين حال ملامت بر من واجب تر است كه سينه من از وى تنگ تر است كه از نخست سرّ خود را حفظ نتوانستم كرد .\r\nدر سال وفاتش اختلاف است .\r\nمادرش نابغه كنيزكى بوده كه عبدالله بن جذعان او را بخريد و آزاد كرد ؛ چه ، بسيار زناكار بود و ابولهب و امية بن خَلَف و هشام بن مغيره و ابوسفيان و عاص بن وائل در طُهرِ واحد با او زنا كردند و او به عمرو آبستن شد . چون بار بگذاشت هر يك او را دعوى دار شدند . آخر الأمر حكومت به نابغه گذاشتند ، او عاص را اختيار كرد . و به\r\n\r\n\r\n","description":"","footnote":"\r\n( 1 ) . شرح نهج البلاغه ابن ابى الحديد ، ج 6 ، ص 323 .\r\n( 2 ) . تاريخ بغداد ، ج 8 ، ص 245 ؛ در نهج البلاغه ، ج 4 ، ص 18 ، حكمت 80 : « . . . فَخُذِ الحِكمَة وَلَو مِن أهلِ النِفاق » .\r\n( 3 ) . شرح نهج البلاغه ابن ابى الحديد ، ج 6 ، ص 322 - 323 .\r\n","page_name":" 108 ","page_number":108},
  {"content":"\r\n\r\nاو گفتند كه پسرت به ابوسفيان شبيه تر است ، چرا عاص را برگزيدى ؟ گفت : ابوسفيان بخيل است و عاص نفقهء نيكوتر دهد « 1 » و از اين جا است كه يكى از آل عبدالمطّلب در حقّ عمرو عاص گفته :\r\n أبوك أبوسفيان لاشكّ قَد بدت * لنا فيك منه بيّنات الدلائل\r\nففاخر به ، إمّا فخرت ولا تكن * تفاخر بِالعاص الهجين بن وائل « 2 » \r\nبا اين نژاد و نسب عجب نباشد اگر دشمن‌ترين خلق باشد با رسول خدا و علىِ مرتضى عليهما السلام .\r\n\r\nبا على كى شود مخنّث دوست\r\nو قضيهء ارتداد و مبارزات او با امير المؤمنين در صفّين و كشفِ عورت كردن « 3 » و حيلهء او در رفع مصاحف و قصهء تحكيم او هر يك در جاى خود به شرح رفته و او و معاويه بسيار خون به دل نازنين امير المؤمنين عليه السلام كردند و با اين حال دوازده شعر در مدح امير المؤمنين عليه السلام گفته ، هشت بيت آن در يوم غدير بوده :\r\n بِآلِ مُحَمَّد عُرِفَ الصَوابُ * وَفي أبياتِهِم نَزَل الكِتابُ\r\nوَهُم حُجَجَ الإلهِ عَلى البَرايا * بِهِم وَبِجَدّهِم لا يُستَرابُ\r\nوَلا سِيَّما أبو حَسَن عَلِيّ * لَه فِي الحَربِ مَرتَبةٌ تَهابُ\r\nطَعامُ سُيُوفِهِ مهَجُ الأعادي * وَفَيضُ دَمِ الرِّقابِ لَها شَرابٌ\r\nوَضَربَتُه كَبَيعتِهِ بِخُم * مَعاقِدُها مِنَ القَومِ الرِّقابُ\r\nعَلِىُّ الدُّرُّ و الذَّهَبُ المُصَفّا * وَباقِى الناس كُلُّهم تُرابٌ \r\n\r\n\r\n","description":"","footnote":"\r\n( 1 ) . شرح نهج البلاغه ابن ابى الحديد ، ج 6 ، ص 283 به نقل از ربيع الأبرار زمخشرى ؛ بحار الأنوار ، ج 33 ، ص 229 - 230 به نقل از شرح نهج البلاغه .\r\n( 2 ) . شرح نهج البلاغه ابن ابى الحديد ، ج 6 ، ص 284 - 285 . شعر از حسان بن ثابت است . ابن ابى الحديد گفته است كه دو نفر ( سفيان و عاص ) دعوى دار بودند .\r\n( 3 ) . رك : شرح نهج البلاغه ابن ابى الحديد ، ج 6 ، ص 313 - 314 .\r\n","page_name":" 109 ","page_number":109},
  {"content":"\r\n\r\n هُوَ البَكّاءُ فِي المِحرابِ لَيلًا * هُو الضَّحّاكُ إذَا اشتَدَّ الضرابُ\r\nهُو النَبأُ العَظيمُ و فُلكُ نُوحٍ * وَ بابُ اللّهِ و انقطع الخطابُ « 1 » \r\nو نهم : اين بيت معروف است كه مَثَل گشته است :\r\n وَ مناقب شهد العدوّ بفضلها * والفضل ماشَهِدَت بِه الأعداء \r\nاين شعر را در يكى از ايام صفّين بگفت هنگامى كه معاويه از شجاعت على عليه السلام نقل مىكرده و مدح آن جناب مىنموده . و سه بيت ديگر نيز از او روايت شده كه اين ، جمله دوازده بيت باشد ؛ چون به حكم « لكلّ بيتٍ ، بيتٌ في الجَنّة » ؛ « 2 » خداوند در ازاى هر بيت كه در مناقب گفته شود بيتى در بهشت عطا كند و عمرو عاص را در بهشت نصيبى نبود ، لاجرم گويند : امام حسن عليه السلام آن اشعار را از او به دوازده هزار درهم بخريد .\r\nو در اين روز ، سنهء 256 ، محمد بن اسماعيل بخارى ، صاحب صحيح معروف وفات كرد . « 3 »\r\nوَلِلبُخاري حِكاية معروفة عِندَ وُرودِهِ في بغداد وَاجتماع أهل الحديث لَديه وَعَرضهم عليه الأحاديث المغلوبة . « 4 » وَحُكِي عنه أنّه قال : « ما وضعتُ في كتابي الصحيح إلّااغتسلتُ قبلَ ذلك وصلّيت ركعتين » . « 5 »\r\n\r\n\r\n","description":"","footnote":"\r\n( 1 ) . با اينكه در برخى از منابع از جمله النصائح الكافيه ( ص 114 ) اين شعر را به عمرو عاص نسبت داده‌اند اما خود شيخ عباس قمى در الكنى و الألقاب ( ج 1 ، ص 374 - 375 « ابن الفارض » ) آن را ضمن اينكه ذيل نام ابن الفارض آورده آن را از ناشى اصغر دانسته است .\r\n( 2 ) . رك : عيون أخبار الرضا عليه السلام ، ج 1 ، ص 15 ، ح 1 - 3\r\n( 3 ) . تاريخ بغداد ، ج 2 ، ص 6 ، ش 424 ؛ وفيات الأعيان ، ج 4 ، ص 190 ، ش 569 « البخاري » ، تولد او 12 يا 13 شوال 194 گفته شده است .\r\n( 4 ) . تاريخ بغداد ، ج 2 ، ص 20 - 21 ، ش 424 ؛ سير أعلام النبلاء ، ج 12 ، ص 408 - 409 ، ش 171 « ابوعبد الله البخاري » ؛ وفيات الأعيان ، ج 4 ، ص 198 ، ش 569 « البخاري » .\r\n( 5 ) . تاريخ بغداد ، ج 2 ، ص 9 ، ش 424 ؛ مقدمة فتح الباري شرح صحيح البخاري ، ص 5 و 490 ؛ سير أعلام النبلاء ، ج 12 ، ص 402 .\r\n","page_name":" 110 ","page_number":110},
  {"content":"\r\n\r\nو قال أيضاً : صنّفتُ كتابي الصحيح لِستّ عشرة سنةً خرجته من ستّمأة ألف حديث و جعلته حُجّةً فيما بيني وَبَين الله . « 1 »\r\nو از ابن تيميه نقل است كه بخارى احتياط كرد و از احاديث حضرت صادق عليه السلام در صحيح خود نقل نكرد ، به جهت آنكه شك و ريبى [ كه 
  ] در بعضى احاديث آن جناب براى او حاصل « 2 » شده بود . و عجب است از جناب بخارى كه احتياط كرد در نقل احاديث حضرت صادق بن محمد - أرواحنا فداه - كه لقب آسمانى آن جناب صادق است و مراعات احتياط ننمود در نقل روايت از خوارج و نواصب . و از هزار و دويست نفر از ايشان روايت كرد به تصريحِ ابن البيع و غيره ، كه از جملهء ايشان است عمران بن حطان « 3 » مادحِ ابن ملجم . « 4 » و شرح اين مقام طولانى است و ما در فيض قدير به برخى از آن اشاره كرديم . « 5 »\r\nو از فتاوى مشهورهء بخارى ، حكم به تعميم رضاع است ؛ يعنى هرگاه دو طفل از يك پستان شير بخورند برادر رضاعى مىشوند ، خواه شير گاو باشد يا بز باشد يا خر باشد و فتوا داد به اين تا اينكه علماء عصرش او را از بخارا به همين سبب اخراج كردند .\r\nو در اين روز ، سنهء 393 ، « طائع لِلّه » خليفه عبّاسى وفات كرد . « 6 »\r\n\r\n\r\n","description":"","footnote":"\r\n( 1 ) . مقدمة فتح الباري شرح صحيح البخارى ، ص 490 ؛ سير أعلام النبلاء ، ج 12 ، ص 405 .\r\n( 2 ) . و يناسب في المقام قول من قال :\r\n وإذا خفيت على الغبى فعاذر * ان لا ترانى مقلة عمياء\r\nشب پره گر وصل آفتاب نخواهد * رونق بازار آفتاب نكاهد \r\n( منه عفي عنه )\r\n( 3 ) . صحيح بخارى ، ج 7 ، ص 45 و 65 ، كتاب اللباس .\r\n( 4 ) . رك : روضات الجنات ، ج 7 ، ص 279 - 280 ، ش 641 .\r\n( 5 ) . رك : فيض القدير ، ص 76 - 96 ، فصل دوم : در بطلان تمسك رازى در قدح حديث غدير ، به عدم نقل بخارى و . . .\r\n( 6 ) . سير أعلام النبلاء ، ج 15 ، ص 126 ، ش 62 « الطائع لله » .\r\n","page_name":" 111 ","page_number":111},
  {"content":"\r\n\r\nو در اين روز ، سنهء 569 ، سعيد بن المبارك معروف به ابن دهان نحوى بغدادى وفات كرد . « 1 »\r\nو در اين روز ، سنهء 606 ، وفات كرد در مدينه هرات محمدبن عمر شافعى اشعرى مازندرانى ، معروف به امام فخررازى « 2 » و ملقّب به ابن الخطيب ، « 3 » صاحب تفسير و محصول و شرح اشارات كه محقق طوسى در ردّ او شرح اشارات را نوشته و قطب رازى بعد از ايشان محاكمات را نوشته . « 4 »\r\nذهبى در حقّ فخر رازى گفته كه :\r\nاز براى او است تشكيكاتى در مسائل دين كه مورث حيرت است . از خدا مىخواهم كه ايمان را در دل‌هاى ما ثابت دارد . و گفته كه : از كتاب‌هاى او است سرّ مكتوم فى مخاطبة النجوم كه سحر صريح است و شايد توبه كرده باشد از تأليف آن ، ان شاء الله تعالى . « 5 »\r\n\r\nروز دوم\r\nسنهء 605 ، شيخ زاهد صالح ابوالحسين ورام بن ابى فراس ، وفات كرد « 6 » و او جدّ امّىِ سيّد بن طاووس و صاحب كتاب تنبيه الخواطر است كه معروف است به مجموعهء ورّام .\r\n\r\n\r\n","description":"","footnote":"\r\n( 1 ) . بغية الوعاة ، ج 1 ، ص 495 ، ش 1235 . تولد او 11 رجب 494 بوده است .\r\n( 2 ) . بدانكه فخر رازى از علماى خوارزمشاهيه و صاحب ثروت و مال بوده و اين رباعى منسوب به او است :\r\n درويشى جوى و روى در شاه‌مكن * وز دامن فقر دست كوتاه مكن\r\nاندر دهن مار شو و مال مجوى * در چاه بزى و طلب جاه مكن \r\n( منه رحمه الله )\r\n( 3 ) . روضات الجنات ، ج 8 ، ص 42 ، ش 682 .\r\n( 4 ) . رك : روضات الجنات ، ج 8 ، ص 46 ، ش 682 .\r\n( 5 ) . ميزان الإعتدال ، ج 3 ، ص 340 ، ش 6686 .\r\n( 6 ) . ابن اثير در كامل ( ج 12 ، ص 282 ) وفات او را دوم محرم ذكر كرده است .\r\n","page_name":" 112 ","page_number":112},
  {"content":"\r\n\r\nو بدان كه امروز ، اوّل ايام ستّه است كه در باب روزهء آن اختلاف است . در بعضى روايات استحباب آن وارد است و در بعضى روايات ، نهى از آن شده . چنانچه رواياتى هم وارد شده بر كراهت سه روز بعد از روز فطر و شايد روايات استحباب محمول بر تقيّه باشد . و شيخ « كفعمى » و « بهائى » فرموده‌اند كه روزه اين شش روز مستحب است و روايت شده كه مقابل روزهء دهر است . « 1 »\r\nمؤلف گويد كه شايد وجهش اين باشد چنانچه بعضى گفته‌اند اين شش روز با ماه رمضان سى و شش روز مىشود و به حكم : « مَنْ جاءَ بِالْحَسَنَةِ فَلَهُ عَشْرُ أَمْثالِها » « 2 » به منزلهء سيصد و شصت روز ، روزه مىشود و اين موافق عدد ايام سال است . پس درست است حديث : « مَن صامَها فَكأنّما صامَ الدَهر » .\r\n\r\nروز سوم\r\nدر اين روز ، سنهء 247 ، متوكّل خليفه دهم عبّاسى كشته شد . « 3 » و اين به سبب آن بود كه آن خبيث ، امير المؤمنين عليه السلام را سخت دشمن مىداشت و تنقيص مىنمود آن جناب را . روزى به حسب عادت ميشومِ « 4 » خويش اسم مبارك آن حضرت را برد و بر آن جناب جسارت كرد . منتصر فرزندش در آن مجلس حاضر بود . از شنيدن ناسزا به امير المؤمنين رنگش متغيّر گشت و در غضب رفت . متوكّل او را شتم كرد و اين بيت انشاد كرد :\r\n غَضَبُ الفَتى لِابنِ عَمِّهِ * رَأسُ الفَتى فِي حَرامِهِ \r\n\r\n\r\n","description":"","footnote":"\r\n( 1 ) . مصباح كفعمى ، ج 2 ، ص 750 ، فصل 45 ؛ توضيح المقاصد ، ص 26 .\r\n( 2 ) . انعام ( 6 ) : 160 .\r\n( 3 ) . توضيح المقاصد ، ص 26 .\r\n( 4 ) . بد اغر ، نامبارك و ناخجسته .\r\n","page_name":" 113 ","page_number":113},
  {"content":"\r\n\r\nمنتصر در صدد قتل او بر آمد و چند نفر از غلامان خاصّ متوكّل را براى كشتن او معين كرد . در شب چهار شنبهء سوم يا چهارم اين ماه در حالى كه متوكّل مشغول شرب خمر بود بر او ريختند و خونش بريختند . « 1 »\r\nو حضرت امير المؤمنين عليه السلام در اخبار غيبيّهء خود اشاره به او كرده در آنجا كه فرموده : « وَعاشِرُهم أكفَرُهم يقتله أخصّ الخلق « 2 » به » . « 3 »\r\nمتوكّل مردى خبيث السيره و بد سريره - و چنانچه امير المؤمنين فرموده - « أَكفَرِ آل عباس » بوده و با آل ابوطالب سخت دشمنى مىكرد .\r\nابوالفرج نقل كرده كه :\r\nعمر بن فرج را والى مدينه و مكه كرده بود . عمر منع كرد مردم را از احسان با آل ابوطالب و سخت در عقب اين كار شد ، به حدّى كه اگر خبر مىرسيد به او كه يكى احسانى كرده به ايشان اگر چه به چيز كمى بوده او را عقوبت مىكرد . لاجرم مردمان دست از رعايت ايشان برداشتنند و به حدّى كار بر ايشان سخت شد كه تمام لباس‌هاى زن‌هاى علويّات ، كهنه و پاره شده بود و يك لباس درست نداشتند كه نماز در آن بخوانند ، مگر يك پيراهن درست كه براى ايشان بود . هرگاه مىخواستند نماز بخوانند يك يك به نوبت آن پيراهن را مىپوشيدند و نماز مىخواندند و چون هر يك فارغ مىشد ، بيرون مىكرد و به ديگرى مىداد و خود به چرخ ريسى مىنشست و پيوسته به اين عُسرت روزگار گذرانيدند تا متوكّل هلاك شد . « 4 »\r\nو هم از كارهاى متوكّل آن بوده كه منع كرد مردم را از زيارت قبر امام حسين عليه السلام و زيارت امير المؤمنين عليه السلام و همت خود را بر آن گماشت كه آثار قبر مطهر حسينى را\r\n\r\n\r\n","description":"","footnote":"\r\n( 1 ) . رك : فوات الوفيات ، ج 1 ، ص 290 ، ش 103 « المتوكل العبّاسي » .\r\n( 2 ) . مصدر : « اخصهم » به جاى « اخص الخلق » .\r\n( 3 ) . مناقب آل أبي طالب ، ج 2 ، ص 109 ؛ بحار الأنوار ، ج 41 ، ص 322 .\r\n( 4 ) . مقاتل الطالبيين ، ص 396 .\r\n","page_name":" 114 ","page_number":114},
  {"content":"\r\n\r\nمحو و نابود نمايد . « 1 » وَيَأبَى الله إلّاأن يُتِمَّ نورَهُ .\r\nگفته شده كه متوكّل هفده مرتبه اين قبر شريف را خراب كرد و باز به صورت اوّلى برگشت .\r\nو در حديث زائده است كه حضرت زينب عليها السلام در وقت حركت از كربلا ، چون جزع و اضطراب امام چهارم عليه السلام را ديد عرض كرد :\r\n« وَينصِبون لهذا الطفّ علماً لِقبرِ أبيك سيّد الشهداء لايُدرَسُ أثره [ . . . 
  ] ؛\r\nيعنى در زمين كربلا بر قبر پدرت سيّد الشهدا عليه السلام علامتى نصب كنند كه اثر آن هرگز بر طرف نشود » و به مرور ليالى و ايام ، محو و مطموس نگردد و هر چند كه سلاطين كَفَرَه و اعوان ظَلَمَه در محو آثار آن سعى و كوشش نمايند ، ظهورش زياده گردد و علوّش بالاتر خواهد گرفت . « 2 »\r\nو چنان شد كه آن عالمهء غير معلّمه فرموده . پيوسته مردم به زيارت آن قبر مطهر رفتند و در تعميرات آن قبر منوّره كوشيدند و مجاورت آنجا را اختيار كردند تا نوبت به زمانى رسيد كه شهر نو بنيان نمودند و عمارت‌هاى عاليه و قصور بسيار پاكيزه بنا كردند كه فعلًا مشاهَد است .\r\nو امير المؤمنين عليه السلام از عمارت‌ها و قصور آنجا خبر داده در آنجا كه فرموده :\r\nكَأنّي بِالقصورِ قد شيّدت حولَ قبر الحسين وَكأنّي بِالمَحامِل تخرج من الكوفة إلى قَبرِ الحُسَين . « 3 »\r\nشيخ بهائى فرموده كه :\r\nدر اين روز غزوهء حُنَين واقع شده بعد از فتح مكه به مدت پانزده روز و لشكر اسلام\r\n\r\n\r\n","description":"","footnote":"\r\n( 1 ) . رك : فوات الوفيات ، ج 1 ، ص 290 ، ش 103 « المتوكل العبّاسي » .\r\n( 2 ) . بحار الأنوار ، ج 28 ، ص 57 به نقل از كامل الزيارات ، ص 444 - 446 ، باب 88 .\r\n( 3 ) . عيون أخبار الرضا عليه السلام ، ج 2 ، ص 53 ، باب 32 ؛ بحار الأنوار ، ج 41 ، ص 287 .\r\n","page_name":" 115 ","page_number":115},
  {"content":"\r\n\r\nدوازده هزار نفر بودند و كشته نشد از ايشان جز چهار نفر . « 1 » انتهى .\r\nبدان كه حُنَين وادىاى است ميان مكه و طائف كه حضرت رسول صلى الله عليه و آله با لشكر هوازن و ثقيف محاربه فرمودند در آنجا . و اين دو قبيله متّفق شده بودند و مىآمدند براى قتل مسلمانان ، چون خبر به حضرت رسول صلى الله عليه و آله رسيد با دوازده هزار نفر متوجه ايشان شد كه دو هزارِ ايشان از طُلَقا بودند .\r\nابوبكر چون كثرت مسلمانان و قلّت كفار را بديد ، چشم بر آنها زد و گفت : لَن نَغلِب اليوم من قِلَّة . چشم زخم ابوبكر بر مسلمانان تأثير كرد . كفّار كمين كرده بودند . ناگاه از كمين گاه بيرون شدند و مسلمانان را تير باران كردند ، مسلمانان راه فرار پيش گرفتند و تمامى فرار كردند ، جز ده نفر كه نه تن آنها از بنىهاشم بودند و يك تن از انصار كه أيمن بن امّ أيمن باشد كه در آن جنگ شهيد گشت . و به روايتى جز چهار نفر كسى باقى نماند كه سه نفرِ ايشان از بنىهاشم بود . امير المؤمنين عليه السلام و عباس و ابوسفيان بن الحارث بن عبدالمطّلب . « 2 »\r\nپيغمبر در آن روز سوار بر استر بود ؛ استر خود را نهيب مىداد و روباروى دشمن حمله مىكرد و مىفرمود :\r\n أنَا النَبيُّ لاكَذِب * أنَا بنُ عَبدِالمطَّلب « 3 » \r\nو جز در اين حرب در جنگ‌هاى ديگر نقل نشده كه خود آن حضرت رزم داده باشد . و عباس و ابوسفيان ركاب و لجام استر را گرفته بودند و نمىگذاشتند كه آن حضرت به ميان دشمنان درآيد . و از اين جا معلوم شود كثرت شجاعت آن حضرت ، چه آنكه استر لايق كر و فر نيست و از هنگامهء ستيز ، پاى گريز ندارد . با اين حال رسول خدا صلى الله عليه و آله بر دشمن حمله مىكرد و نسب خود را نيز اظهار مىفرمود . پس عباس مأمور\r\n\r\n\r\n","description":"","footnote":"\r\n( 1 ) . توضيح المقاصد ، ص 26 .\r\n( 2 ) . رك : الإرشاد ، ج 1 ، ص 139 - 140 .\r\n( 3 ) . رك : الإرشاد ، ج 1 ، ص 143 .\r\n","page_name":" 116 ","page_number":116},
  {"content":"\r\n\r\nشد كه فراريان را ندا در دهد و او مردى جَهْوَرِىُّ الصوت بود كه تا يك فرسخ و بيشتر نداى او مىرفت .\r\nپس عباس به آواز بلند ندا كرد :\r\nيامَعشَر المُهاجرين وَالأنصار ، يا أهل بيعة الشجرة ، يا أصحاب سورة البقرة ، إلى أين تَفِرّون ؟ « 1 »\r\nو از اصحاب سوره بقره ، اشارت است به آياتى كه از بهر جهّال نازل شده :\r\nقال تعالى : « فَلَمّا كُتِبَ عَلَيْهِمُ القِتالُ تَوَلَّوْا إِلّا قَلِيلًا مِنْهُمْ » . « 2 »\r\nپس اصحاب مراجعت كردند تا نزديك به صد كس فراهم شد . و رسول خدا صلى الله عليه و آله فرمود : « الآن حمى الوطيس ؛ يعنى اكنون تنور حرب گرم شد » و مشتى خاك و سنگ‌ريزه به جانب كفار ريخت و فرمود : شاهَتِ الوُجوه .\r\nهيچ كس از هوازن نماند جز آنكه چشم و گوشش از آن خاك پر شد و شكست بر ايشان افتاد . امير المؤمنين عليه السلام ، ابوجرول را كه از ابطال و شجاعان مردم هوازن بود و رايتى سياه در دست داشت و جمعى از مسلمانان را كشته بود ، به ضربتى او را به خاك هلاك افكند . مشركين را بعد از قتل او توان اندك شد و امير المؤمنين عليه السلام بعد از قتل ابوجرول ، چهل كس ديگر را به جهنم فرستاد . چنان ايشان را دو نيمه كرد كه اگر به ميزان سنجيده مىشدند ، خردلى تفاوت نداشتند و رسول خدا صلى الله عليه و آله از خدا طلب نصرت كرد و جنود الهى نازل شد و يك‌سره كفار منهزم شدند و مسلمانان فتح كردند . « 3 »\r\nفرمان رفت كه هر كس از مسلمين كافرى را بكشد سلاح و جامه‌اش از آنِ قاتل است .\r\n\r\n\r\n","description":"","footnote":"\r\n( 1 ) . الإرشاد ، ج 1 ، ص 142\r\n( 2 ) . بقره ( 2 ) : 246 .\r\n( 3 ) . رك : الإرشاد ، ج 1 ، ص 143 - 144 .\r\n","page_name":" 117 ","page_number":117},
  {"content":"\r\n\r\nو حق تعالى اشاره به اين غزوه نموده در سوره برائت كه فرموده است :\r\n« لَقَدْ نَصَرَكُمُ اللَّهُ فِى مَواطِنَ كَثِيرَةٍ وَيَوْمَ حُنَيْنٍ إِذ أَعْجَبَتْكُمْ كَثْرَتُكُمْ » « 1 » الآيات .\r\nو ابن ابى الحديد ، اشاره به همين واقعه كرده در قصيدهء فتحِ مكّه در آنجا كه گفته :\r\n وَأَعْجَبَ انساناً « 2 » مِن القَوْمِ كثرةٌ * فَلَمْ تُغنِ شيئاً ثُمَّ هَرْوَلَ مُدْبِراً\r\nوَضاقَتْ عَليهِ الأرْضُ مِن بَعدِ رُحبها * وَلِلنّص حُكْمٌ لا يُدافِعُ بِالمرا\r\nوَلَيسَ بِنُكْرٍ في حُنَينِ فِرارُه * وَفي أحدٍ قد فَرَّ خوفاً وَخَيبرا\r\nرُوَيْدَكَ إنّ المَجْدَ حُلْوٌ لِطاعِمٍ * غريبٌ فإنْ مارَسْتَهُ ذُقْتَ مُمْقرا « 3 » \r\n\r\nروز پنجم\r\nدر اين روز ، سنهء 36 ، امير المؤمنين عليه السلام به جهت دفع معاويه ، آهنگ صفّين كرد و ابومسعود عقبة بن عامر انصارى را در كوفه خليفهء خويش گذاشت و از طريق مدائن و انبار حركت فرمود با نود هزار جمعيت .\r\nو در اين روز ، سنهء 60 ، مسلم بن عقيل وارد كوفه شد . مردم كوفه فوج فوج به خدمتش شتافتند و نامهء امام حسين عليه السلام را استماع كردند و با مسلم بيعت كردند تا هيجده هزار نفر شدند . پس مسلم كاغذى به امام حسين عليه السلام نوشت و بيعت كوفيان را اطلاع داد و آن جناب را به كوفه خواست .\r\n\r\n\r\n","description":"","footnote":"\r\n( 1 ) . توبه ( 9 ) : 25 .\r\n( 2 ) . المراد به أبوبكر .\r\n( 3 ) . القصائد السبع العلويات ، ص 29 ، قصيدهء دوم ، ابيات 39 - 42 ؛ الروضة المختاره ( شرح قصايد هاشميات و علويات ) ، ص 107 - 108 .\r\n","page_name":" 118 ","page_number":118},
  {"content":"\r\n\r\n\r\nروز ششم\r\nدر اين روز ، سنهء 252 ، مستعين بالله خليفهء دوازدهم عبّاسى كشته شد . « 1 »\r\n\r\nروز هفتم\r\nدر اين روز ، در حدود سنهء 1080 ، وفات كرد سيّد فاضل حكيم متكلّم رفيع الدين محمد بن سيّد حيدر ، معروف به ميرزا رفيعا نائينى كه از اعاظم علماى زمان شاه صفى و از مشايخ علّامه مجلسى است « 2 » و ظاهراً كتاب حملهء حيدريّه از آن جناب است . « 3 »\r\n\r\nروز هشتم\r\nدر اين روز ، سنهء 372 ، عضدالدولهء ديلمى كه نام مباركش فناخسرو است و از شيعيان با اخلاص امير المؤمنين عليه السلام است در بغداد از دنيا درگذشت « 4 » و پسرش صمصام الدوله به جاى او نشست و جنازهء عضدالدوله را به نجف حمل دادند و در جوار روضهء مباركه امير المؤمنين عليه السلام به خاك سپردند و بر لوح مزارش نوشتند :\r\nهذا قَبرُ عضدالدولة وَتاجُ المِلّة « 5 » أبى شجاع ابن ركن الدولة أحبّ مجاورة هذا الإمام المعصوم « 6 » لِطَمَعِهِ في الخلاص « يومَ تأتي كلّ نَفس تجادل عَن نفسها » « 7 » وَصَلواته على\r\n\r\n\r\n","description":"","footnote":"\r\n( 1 ) . خطيب در تاريخ بغداد ( ج 5 ، ص 291 ، ش 2794 ) شوال مطلق گفته و ذهبى در سير أعلام النبلاء ( ج 12 ، ص 49 ، ش 9 « المستعين » ) روز سوم شوال را ذكر كرده است .\r\n( 2 ) . روضات الجنات ، ج 7 ، ص 84 ، ش 600 .\r\n( 3 ) . در ذريعه ( ج 7 ، ص 91 - 92 ، ش 473 ) ، حمله حيدرى را از آثار ميرزا محمد رفيع بن محمد مشهدى متخلص به باذل ( م 1123 يا 1124 ) دانسته است\r\n( 4 ) . توضح المقاصد ، ص 26 - 27 .\r\n( 5 ) . مصدر : « المملكة » .\r\n( 6 ) . مصدر : « المتقى »\r\n( 7 ) . نحل ( 16 ) : 111 .\r\n","page_name":" 119 ","page_number":119},
  {"content":"\r\n\r\nمحمّد وَعِترته الطاهرة . « 1 »\r\nو استيلاء عضدالدوله بر ممالك و ملوك از تمامى ملوك بنى بويه بيشتر بوده . او را شهنشاه مى گفتند و بر منابر بغداد بعد از نام خليفه نام او را مىبردند و بيمارستان عَضُدى بغداد و مشهد امير المؤمنين عليه السلام را او بنا كرد و مصارف بسيار صرف تعمير بقعهء منوّرهء آن حضرت و صرف قبر امام حسين عليه السلام نمود . و عضدالدوله در فضل و كمال يگانهء عصر خود بوده و نوادر آثار او بسيار است و جاى نقلش نيست . « 2 »\r\n\r\nروز نهم\r\nدر اين روز ، سنهء 110 ، محمد بن سيرينِ بصرى وفات كرد . « 3 » و ابن سيرين در تأويل رؤيا يد طولى داشت و حكايات تعبيرات او معروف است و او مردى بزّاز بوده « 4 » و پدرش بندهء انس بن مالك بوده . و انس همان است كه خادم رسول بوده و به بركت خدمت آن حضرت متموّل و كثير الاولاد گشته بود ، به حدّى كه هفتاد و هشت پسر و دو دختر داشت . و او همان است كه كتمان حديث غدير كرد و به نفرين امير المؤمنين عليه السلام مبروص شد . « 5 » و ما بين ابن سيرين و حسن بصرى منافرت تمامى\r\n\r\n\r\n","description":"","footnote":"\r\n( 1 ) . البداية والنهاية ، ج 11 ، ص 342 .\r\n( 2 ) . ابن خلكان گفته كه عضدالدوله براى ابو منصور افتكينِ تركى ، غلام معزّ الدوله ابن بويه والى دمشق نوشت در جواب كاغذ او : « غرك عزك ، فصار قصار ذلك ذلك فاخش فاحش فعلك فعلك بهذا تهدا » . [ وفيات الأعيان ، ج 4 ، ص 54 ، ش 532 « عضد الدوله » ؛ سير أعلام النبلاء ، ج 16 ، ص 308 ، ش 216 « هفتكين » 
  ]\r\nفقير گويد كه اين عبارت را نسبت دهند به حضرت امير المؤمنين عليه السلام [ مناقب آل أبي طالب ، ج 1 ، ص 326 ؛ بحار الأنوار ، ج 40 ، ص 163 ؛ ج 75 ، ص 83 
  ] و گويند كه براى معاويه نوشت در جواب كاغذ او كه نوشته بود : « على قدرى و غلى قدرى » . و اگر واقع داشته باشد عضدالدوله از آن مَشرعِ فصاحت اخذ كرده است . ( منه عفي عنه )\r\n( 3 ) . وفيات الأعيان ، ج 4 ، ص 182 ، ش 565 « محمد بن سيرين » ؛ روضات الجنات ، ج 7 ، ص 249 ، ش 632 . سال‌ولادتش دو سال باقى مانده از خلافت عثمان است .\r\n( 4 ) . وفيات الأعيان ، ج 4 ، ص 182 ، ش 565 « محمد بن سيرين » .\r\n( 5 ) . بحار الأنوار ، ج 37 ، ص 197 ؛ خلاصهء عبقات الأنوار ، ج 3 ، ص 262 .\r\n","page_name":" 120 ","page_number":120},
  {"content":"\r\n\r\nبوده ، چنانچه در غرّهء رجب به آن اشاره خواهد شد - إن شاء الله تعالى .\r\nدر دارالسلام شيخ ما محدّث نورى است كه :\r\nابن سيرين مؤدّب اولاد حجّاج بود و مىشنيد كه حجّاج ناسزا به امير المؤمنين عليه السلام مىگفت و انكار بر او نمىكرد و ليكن چون مردم لعن بر حجّاج كردند او از مسجد بيرون شد و گفت : طاقت نمى آورم كه شتم حجّاج را بشنوم . « 1 »\r\n\r\nروز دهم\r\nدر اين روز ، سنهء 328 ، محمد بن على بن الحسين بن مُقْله ، كاتب مشهور وفات كرد . « 2 » و ابن مقله همان است كه با برادرش حسن ، خط را از كوفيت نقل كردند و على بن الهلال تهذيبِ آن نمود . و از براى ابن مقله وقايعى است از تكرار عزل و نصب او از وزارت در ايام خلفا و بالاخره راضى بالله دست او را قطع كرد و در پايان كار زبانش را نيز بريد و مدتى در حبس بود تا وفات يافت . « 3 »\r\n\r\nروز يازدهم\r\nدر اين روز ، سنهء 703 ، سلطان محمود غازان خان وفات كرد « 4 » و او ميل تمام به تشيّع داشت ، ليكن ممكن نشد از اظهار آن تا آنكه برادرش سلطان محمد خدابنده\r\n\r\n\r\n","description":"","footnote":"\r\n( 1 ) . دار السلام ، ج 1 ، ص 147 ، منام فيه سوء حال حجّاج .\r\n( 2 ) . وفيات الأعيان ، ج 5 ، ص 117 ، ش 698 « ابن مقله » . ولادتش پنجشنبه هفت روز مانده از شوال 273 بود ه است . در توضيح المقاصد ( ص 27 ) وفات ابن مقله را چهاردهم شوال گفته است .\r\n( 3 ) . رك : وفيات الأعيان ، ج 5 ، ص 113 - 118 ، ش 698 « ابن مقله » .\r\n( 4 ) . توضيح المقاصد ، ص 27 .\r\n","page_name":" 121 ","page_number":121},
  {"content":"\r\n\r\nاظهار كرد . و وزير غازان خان ، سعد الدين محمد آوجى است كه در تعظيم ذرّيهء خير البريه و ترويج مذهب اماميه و رعايت علماء حقّه ، مساعى جميله به ظهور رسانيده و علّامه حلّى رساله سعديه را به نام او نوشته است . « 1 »\r\nو در اين روز ، سنهء 1232 ، ملا على اكبر ايجى اصفهانى ، فقيهِ متكلّم ، وفات كرد . « 2 » و از مؤلَّفات او است زبدة المعارف و رساله‌اى در آنكه نمازهاى نافله به يك سلام است و ردّ آن رساله را جناب آسيّد محمد باقر حجّة الاسلام نوشته .\r\n\r\nروز دوازدهم\r\nدر اين روز ، سنهء 1030 ، شيخنا الأجلّ بهاء الملّة والدين محمد بن الشيخ حسين الحارثى در اصفهان وفات يافت و جنازه نازنينش را به مشهد مقدّس حمل كردند . « 3 »\r\nقبر شريفش واقع است در بقعهء بزرگى در جوار روضه رضويّه عليه السلام و مردمان را اعتقاد تمامى است به قبر آن جناب و نذورات بسيار بخصوص شمع و چراغ به آن بقعهء شريفه برند و جلالت قدر و نباهت شأنش بر احدى مخفى نيست و علماى رجال ، آن جناب را ستايش بليغ نموده‌اند و سيّد اجلّ سيّد عليخان در سلافه او را از مجدّدين مذهب شيعه در مائهء حادى عشر شمرده ، « 4 » و گفته كه :\r\nنسبتش با سابقين از افاضل و اعيان مثل ملت محمديه است نسبت به ساير ملل و اديان ، « 5 » إلخ .\r\n\r\n\r\n","description":"","footnote":"\r\n( 1 ) . الرسالة السعديه ، ص 4 « مقدّمهء مؤلف » .\r\n( 2 ) . روضات الجنات ، ج 4 ، ص 408 ، ش 423 .\r\n( 3 ) . روضات الجنات ، ج 7 ، ص 68 ، ش 599 .\r\n( 4 ) . سلافة العصر ، ص 289 .\r\n( 5 ) . سلافة العصر ، ص 290 .\r\n","page_name":" 122 ","page_number":122},
  {"content":"\r\n\r\nنسب شريفش منتهى مىشود به حارثِ أعورِ هَمْدانى كه از اصحاب و دوستان امير المؤمنين عليه السلام است و مخاطب به خطاب : « يا حارَ هَمْدان مَن يَمُت يَرَني » « 1 » است و در تاريخ وفات شيخ بهائى اشعار عربى و فارسى گفته شده ، از جمله : « بى سر و پا گشت شرع و افسر فضل اوفتاد » .\r\n\r\nروز سيزدهم\r\nواقع شد ولادت بخارى صاحب صحيح در سنهء 194 . « 2 »\r\nو ولادت شيخنا الأجلّ شيخ زين الدين بن على الشامى ، معروف به شهيد ثانى در سنهء 911 ، جلالت شأنش زياده از آن است كه ذكر شود . ابن العودى رساله‌اى در حال آن بزرگوار نوشته . « 3 » تأليفاتش بسيار و غالباً در دست است از جمله شرح لمعه است كه در مدت شش ماه و شش روز نوشته . در طريق قسطنطنية در ساحل بحر كشته شد و در تاريخ شهادتش گفته شده :\r\n تاريخ وفات ذلك الأوّاهِ * الجَنّة مستقرّه واللهِ \r\n\r\nروز چهاردهم\r\nدر اين روز ، سنهء 84 ، عبدالملك بن مروان در دمشق وفات يافت « 4 » و زياده از بيست\r\n\r\n\r\n","description":"","footnote":"\r\n( 1 ) . اوائل المقالات ، ص 74 ؛ الخرائج و الجرائح ، ج 2 ، ص 812 .\r\n( 2 ) . وفيات الأعيان ، ج 4 ، ص 190 ، ش 569 « البخاري »\r\n( 3 ) . و آن رساله موسوم است به بغية المريد من الكشف عن أحوال الشيخ زين الدين الشهيد رحمه الله وقال فيه : « تعدّ الثناءعليه ولقد شاهدتُ منه سنة ورودي إلى خدمته أن كان ينقل الحَطَب على حمار في الليل لعياله ويصلّي الصبح في المسجد ويشتغل بالتدريس بقية نهاره » . ( منه رحمه الله )\r\n( 4 ) . كامل ابن اثير ( ج 4 ، ص 517 ) روز مرگ او را 15 شوال به سال 86 ذكر كرده است .\r\n","page_name":" 123 ","page_number":123},
  {"content":"\r\n\r\nو يك سال خلافت كرد و پيش از سلطنت پيوسته ملازمت مسجد داشت و تلاوت قرآن مىنمود و او را حَمامَةُ المسجد مىگفتند . چون خبر سلطنت به او رسيد قرآن را بر هم نهاد و گفت : « سَلامٌ عَليك ، هذا فِراقٌ بَيني وَبَينك » . « 1 »\r\nو او مردى فتّاك و سفّاك و بخيل بود و اوّل كس است كه پول را به سكّهء اسلامى نقش زد ، به تفصيلى كه دميرى در حيوة الحيوان نقل كرده . « 2 » و او است كه در خواب ديد كه چهار مرتبه در محراب بول كرد . سعيد بن المسيّب تعبير كرد كه چهار نفر از صلب او خليفه و صاحب محراب شوند و چنان شد كه تعبير كرده بود . « 3 » و بعضى همين چهار خليفه را مراد گرفته‌اند از « أكبش أربعه » در كلام امير المؤمنين در حقّ مروان : « وَهُوَ أبو الأكبش الأربعة ، « 4 » إلخ » .\r\n\r\nروز پانزدهم\r\nدر اين روز ، سال سوم هجرى غزوه احد واقع شد « 5 » و اين بعد از غزوهء بدر بود به يك سال . و ابوسفيان و بعض ديگر از مشركين ، زنان خود را نيز همراه آورده بودند و در اولِ كار غلبه براى مسلمانان واقع شد به سبب كشتن امير المؤمنين عليه السلام طلحة ابن ابى طلحة را كه كبش الكُتيبه و علمدارِ لشكر كفار بود . كفار فرار كردند و مسلمانان به اخذ غنائم جمع شدند . پس خالد بن الوليد با جمعى ديگر كه در كمين بودند ، بيرون آمدند و دور پيغمبر را با شمشير و نيزه احاطه كردند و پيشانى آن جناب\r\n\r\n\r\n","description":"","footnote":"\r\n( 1 ) . رك : تاريخ بغداد ، ج 10 ، ص 389 ، ش 5568 ؛ الوافي بالوفيات ، ج 19 ، ص 139 ، ش 3 « امير المؤمنين الأموي » . خطيب مرگ او را آخر و نيمهء شوال روايت كرده است .\r\n( 2 ) . حيوة الحيوان ، ج 1 ، ص 97 - 98 .\r\n( 3 ) . وفيات الأعيان ، ج 2 ، ص 387 ، ش 262 « سعيد بن المسيب » ؛ حيوة الحيوان ، ج 2 ، ص 164 . در حيوة الحيوان ابن‌سيرين تعبير كننده خواب است .\r\n( 4 ) . نهج البلاغه ، ج 1 ، ص 124 ، خطبهء 73 : « وَهُوَ أبو الأكبش الأربعة وستلقى الأمّة منه و من ولده يوما أحمر » .\r\n( 5 ) . مسارّ الشيعه ، ص 32 - 33 ؛ توضيح المقاصد ، ص 27 .\r\n","page_name":" 124 ","page_number":124},
  {"content":"\r\n\r\nرا شكستند و از اصحاب آن حضرت هفتاد نفر كشته گشت وابن قميئه فرياد برداشت كه محمد صلى الله عليه و آله را كشتم ، اصحاب رسول صلى الله عليه و آله فرار « 1 » كردند و كسى باقى نماند جز امير المؤمنين عليه السلام .\r\nو رسول خدا صلى الله عليه و آله مدهوش گشته بود و امير المؤمنين عليه السلام كفار را از آن حضرت دور مىكرد و نود جراحت بر بدن على عليه السلام رسيده بود و در آن روز از مواسات آن جناب ملائكه تعجب كردند و در ميان آسمان و زمين ندا بلند شد :\r\n لا سَيفَ إلّاذُوالفِقار * و لا فَتى إلّاعَليّ « 2 » \r\n\r\n\r\n","description":"","footnote":"\r\n( 1 ) ابن ابى الحديد در يكى از قصائد سبع 
  ] ص 29 - 30 ، قصيدهء دوم ، ابيات 41 - 49 [ اشاره به فرار ابى بكر در غزوات پيغمبر صلى الله عليه وآله كرده و در آنجا گفته :\r\n\r\nوليس بنكر فى حنين فراره * وفى أحد قد فر خوفا وخبيرا\r\nرويدك إن المسجد حلو لطاعم * غريب فإن مارسته ذفت ممقرا ( أى مرا )\r\nو ما كل من رام المعالي تحملت * مناكية منها الركام الكنهورا\r\n\r\nالركام ، السحاب المتكائف الكنهور منه العظيم واستعار اللفظين للأثقال التي يتحملها طالب العليا :\r\n\r\nتنح عن العلياء يسحب ذيولها [ مصدر : ذيلها 
  ] * همام تردى بالعلى وتازرا\r\nفي لم يعرق فيه تيم بن مرة * ولا عبد اللات الخبيثة أعصرا\r\nولا كان معزولا غداة براءة * ولا عن صلاة أم فيها مؤخرا\r\nولا كان في بعب بن زيد مؤمرا * عليه فاضحى لابن زيد مؤمرا\r\nولا كان يوم الغار يهفو خبائه [ مصدر : جنانه 
  ] * جذارا ولا يوم العريش تسترا\r\n\r\nيوم العريش روز بدر است كه براى رسول خدا صلى الله عليه وآله و سلم عريش بنا كرده بودند كه در سايهء آن بنشيند . ابوبكر نيز از ترس ، خود را در آن پنهان كرده بود تا آنكه رؤساى قريش كشته شدند وفتح از براى رسول خدا صلى الله عليه وآله واقع شد .\r\n\r\nإمام هدى بالقرص آثر فاقتصضى * له القرص رد القرص ابيض أزهرا\r\n\r\nاين شعر آخر اشاره است به ايثار امير المؤمنين عليه السلام [ كه 
  ] نان خود را به مسكين ويتيم واسير [ داد 
  ] چنانچه مشهور است و در سورهء \" هل اتى \" به آن اشاره شده است وهم اشاره است به رد شمس بر آن حضرت وابن ابى الحديد مضمون اين شعر را از ابن نما شاعر اخذ كرده چنانچه در شرح نهج البلاغه نقل كرده :\r\n\r\nجاد بالقرص والطوى بلا جنبيه * وعاف الطعام وهو سغوب\r\nفأعاد القرص المنبر عليه * القرص والمقرض الكرام كسوب\r\n\r\n[ شرح نهج البلاغه ، ج 19 ، ص 101 
  ] ( منه رحمه الله )\r\n( 2 ) كافى ، ج 8 ، ص 110 ، ح 90 ؛ رسائل المرتضى ، ج 4 ، ص 119 ؛ رسالة السعديه ، ص 24 .\r\n","page_name":" 125 ","page_number":125},
  {"content":"\r\n\r\nپس بعضى اصحاب ملحق شدند ؛ مانند عاصم بن ثابت ، ابو دجانه ، و سهل بن حنيف . و در آن روز اسدالله حضرت حمزه - سيّد الشهدا زمان خود - به دست « وحشى » شهيد گشت و اين وحشى همان است كه بعد از اين واقعه از ترس حضرت رسول صلى الله عليه و آله به سختى زندگى مىكرد و در آخر كار خود را پوشيده به خدمت آن حضرت رسانيد و ناگاه بر سر آن جناب ايستاد و كلمه شهادت بگفت و اين آيت مبارك در حقّ او نازل شد : « وَآخَرُونَ مُرْجَوْنَ لِأَمْرِ اللَّهِ إِمّا يُعَذِّبُهُمْ وَ إِمّا يَتُوبُ عَلَيْهِمْ » . « 1 »\r\nو وحشى از حضرت رسول صلى الله عليه و آله پنهان مىزيست به جهت آنكه نگاه رسول صلى الله عليه و آله به صورت او نيفتد و شهادت حمزه را ياد نكند تا در ايام خلافت ابى بكر كه به جنگ مُسَيلمهء كذّاب رفت و هم حربه بر او برانيد و او را بكشت . مسلمانان از قتل مسيلمه نيك شاد شدند چندان كه در شهادت حمزه حزين بودند و وحشى همىگفت : بهترينِ خلق را من كشتم و بدترين خلق نيز به دست من تباه شد . « 2 »\r\nو بالجمله ، بعد از شهادت حمزه ، هند مادر معاويه از بغض و عدواتى كه با حمزه داشت جگر حمزه را طلبيد و در دهان گذاشت ، در دهانش به قدرت خدا سخت شد و از دهان بيفكند . از اين جهت او را « آكلة الأكباد » گفتند . پس به بالين حمزه آمد و گوش و بينى و اعضاى آن جناب را مُثله كرد و ابن الزبعرى در مفاخرت قريش و فتح ايشان اشعارى بگفت كه يزيد به بعضى از آنها تمثّل جست در آن هنگام كه سر مبارك امام حسين عليه السلام را در مجلس او آوردند .\r\n\r\n\r\n","description":"","footnote":"\r\n- لمولى كاظم الأزري رحمه الله :\r\n\r\nذاك يوم جبريل أنشد فيه * مدحا ذوالعلى له أنشاها\r\nلا فتى في الوجود إلا على * ذاك شخص بمثله الله باها\r\nما حوى الخافقان إنس و جن * قصبات السبق التي قد حواها\r\n\r\n[ الأزريه ، ص 58 - 59 
  ] ( منه رحمه الله )\r\n( 1 ) . توبه ( 9 ) : 106 .\r\n( 2 ) . طبقات الكبرى ، ج 7 ، ص 418 « وحشى بن حرب الحبشى » . او بعد از آن به حمص رفت و در آنجا درگذشت .\r\n","page_name":" 126 ","page_number":126},
  {"content":"\r\n\r\nو قتل حمزه در رسول خدا صلى الله عليه و آله سخت تأثير كرد و چون از جنگ‌گاه به مدينه تشريف آورد - و اين هنگام كه كمتر خانه‌اى بود كه از آن بانگ گريه و سوگوارى بلند نباشد از جهت عزاى شهيدان خود ، جز از خانهء حمزه - لهذا رسول خدا صلى الله عليه و آله اشك در چشمانش گرديد و فرمود : « لكِن حَمزة لا بَواكيَ لَه » ؛ حمزه در اين روز گريه كن ندارد .\r\nانصار ، چون اين شنيدند ، به خانه‌هاى خود شدند و زن‌ها را گفتند كه بر كشتگان خويش گريه نكنيد . اوّل به خانهء حمزه شويد و بر او بگرييد ، آنگاه بر كشتگان خود نوحه نماييد . ايشان چنين كردند . پيغمبر را خوش آمد و دعا كرد در حقّ ايشان و اين قاعده در ميان زنان مدينه ماند كه در هر مصيبتى كه روى بكند اوّل لختى بر حمزه بگريند ، آنگاه بر مصيبت خود . « 1 »\r\nبالجمله ، حمزه را با خواهر زاده‌اش عبدالله بن جَحْش در يك قبر نهادند « 2 » و از اين گونه هر كس با كسى مألوف بود هر دو تن و سه تن را در يك لحد مىنهادند و ايشان را با همان جامه‌هاى خون آلود به خاك مىسپردند و قصهء شكافتن قبور شهداى احد ، در زمان معاويه ، هنگامى كه خواست چشمه آب از آنجا جارى كند ، معروف است .\r\nشايسته است كه مؤمنين در اين روز محزون و غمگين باشند و بسيارى از لذايذ را ترك نمايند به جهت مصيبت و شكستگى خاطر پيغمبر خدا صلى الله عليه و آله .\r\nو نيز در اين روز ، به قول بعض علما ، ردّ شمس شده براى حضرت امير المؤمنين عليه السلام . « 3 » و مشهور نزد اصحاب و مقتضاى اخبار كثيره آن است كه دو دفعه آفتاب براى امير المؤمنين عليه السلام برگشته : « 4 » يكى در حيات رسول خدا صلى الله عليه و آله در نزديكى مسجد قبا در آن موضعى كه او را الآن مسجد ردّ شمس و مسجد فضيخ مىگويند و\r\n\r\n\r\n","description":"","footnote":"\r\n( 1 ) . طبقات الكبرى ، ج 2 ، ص 44 و ج 3 ، ص 11 .\r\n( 2 ) . تاريخ الإسلام ، ج 2 ، ص 200 .\r\n( 3 ) . مصباح كفعمى ، ج 2 ، ص 600 ، فصل 42 ؛ تقويم المحسنين ، ص 12\r\n( 4 ) . رك : مجموع الغرائب ، ص 259\r\n","page_name":" 127 ","page_number":127},
  {"content":"\r\n\r\nديگر بعد از وفات رسول خدا صلى الله عليه و آله در اراضى بابل نزديك به حلّهء سيفيّه . و تفصيل هر دو در كتب مناقب و معجزات ذكر شده و سيِّد حِمْيَرى در قصيده مذهّبه به هر دو اشارت كرده در آنجا كه گفته :\r\n رُدَّت عَلَيهِ الشَّمسُ لَمّا فاتَهُ * وَقتُ الصَّلاةِ وَقَد دَنَت لِلمَغربِ « 1 » \r\nو در اين روز ، سنهء 275 ، سليمان بن اشعث ، ابو داود سجستانى ، صاحب سنن كه يكى از صحاح ستّ است ، در بصره وفات كرد . « 2 »\r\nو در اين روز ، سنهء 1248 ، وفات كرد در اصفهان شيخ عالم فاضل آشيخ محمد تقى صاحب هداية المسترشدين ، « 3 » برادر شيخ محمد حسين صاحب فصول . اصلشان از قريه ايوانكى است و در اوايل جوانى ، شيخ محمدتقى به عتبات عاليات مشرّف شد براى تحصيل علم ، و اخذ كرد از صهرِ معظّمِ خود جناب آشيخ جعفر و از آسيّد محسن كاظمى و آسيّد على حائرى - رضوان الله عليهم . و پس از مراجعت از عتبات به اصفهان رفت و قريب سيصد نفر از فضلا در درس او حاضر مىشدند . « 4 »\r\n\r\nروز هفدهم\r\nسال پنجم ، غزوهء خندق پيش آمد و آن را غزوهء احزاب نيز مىگويند ؛ از اين جهت كه قريش از همهء قبائل استمداد كردند و جهودان بنى النضير را كه پيغمبر از مدينه بيرون شدن فرموده بود به جهت كين و كيدى كه با رسول خدا صلى الله عليه و آله داشتند به كفار مكه پيوستند و با ايشان معاهده كردند كه در حرب رسول خدا يك‌دل و يك جهت باشند و\r\n\r\n\r\n","description":"","footnote":"\r\n( 1 ) . خصائص الأئمه ، ص 52 ؛ الإرشاد ، ج 1 ، ص 346 .\r\n( 2 ) . وفيات الأعيان ، ج 2 ، ص 405 ، ش 272 « ابو داود السجستاني » . ولادت او به سال 202 بوده است\r\n( 3 ) . كرام البرره ، ج 1 ، ص 216 .\r\n( 4 ) . روضات الجنات ، ج 2 ، ص 124 ، ش 148 ؛ ريحانة الأدب ، ج 2 ، ص 449 .\r\n","page_name":" 128 ","page_number":128},
  {"content":"\r\n\r\nمهيّاى جنگ پيغمبر شدند .\r\nو از اين سوى ، خبر به پيغمبر رسيد ، در باب ايشان مشورت كرد . سلمان عرض كرد كه دور مدينه را خندق بكنند . پس حفرِ خندق كردند . مشركين كه وارد شدند ، در آن طرف خندق منزل كردند و مسلمانان از ايشان ترسِ بسيار پيدا كردند و زياده از بيست روز حربى واقع شد جز آنكه تير و سنگ به هم مىانداختند .\r\nآخر الأمر ، يك روز جماعتى از قريش مانند عمرو بن عبدِود ، نوفل بن عبد الله ، هبيرة بن ابى وهب ، عكرمة بن ابىجهل ، ضرار بن الخطاب مهياى حرب شدند و اسب‌هاى خود را سوار شده از موضعى كه تنگ‌تر بود ، از خندق جستن كردند .\r\nعمروبن عبدود ، مبارز طلبيد و چون عمرو را فارسِ يَلْيَل مىناميدند « 1 » و او را با هزار سوار برابر مىدانستند و اصحاب وصف شجاعت او را شنيده بودند ، كسى جرأتِ ميدانِ او نكرد و همه سرها به زير افكندند و عمر بن الخطّاب به جهت عذر اصحاب سخنى چند از شجاعت عمرو تذكره كرد كه خاطر اصحاب شكسته‌تر گشت و منافقين چيره شدند و عبدالرحمان بن عوف با جماعتى گفت كه اين شيطان كه عمرو باشد هيچ كس را زنده نخواهد گذاشت . صواب آن است كه اگر توانيم با يكديگر همدست شويم و محمد را دست بسته به دو سپاريم تا او را بكشد و خود با قوم پيوسته شويم و روزگار به آسودگى بريم .\r\nرسول خدا صلى الله عليه و آله چون شنيد كه عمرو مبارز مىطلبد فرمود : هيچ دوستى باشد كه شرّ اين دشمن را كفايت كند ؟ شير يزدان ، علىِ مرتضى عليه السلام عرض كرد : من مبارزت كنم با او .\r\nحضرت خاموش شد . ديگر باره عمرو ندا كرد كه كيست به نبرد من آيد و اسب خود را از چپ و راست به جولان در آورد و گفت :\r\n\r\n\r\n","description":"","footnote":"\r\n( 1 ) . مناقب آل أبي طالب ، ج 2 ، ص 324 .\r\n","page_name":" 129 ","page_number":129},
  {"content":"\r\n\r\n وَلَقَد بَحَحتُ مِنَ النِّداءِ * بِجَمعِكُم هَل مِن مُبارِزٍ « 1 » \r\nيعنى : بانگ من درشت و خشن شد از بس در موقف مبارزت ايستادم و طلب مبارز كردم .\r\nچون عمرو لختى از اين گونه سخن كرد ، ديگر باره امير المؤمنين عليه السلام اجازتِ ميدان خواست . رسول خدا صلى الله عليه و آله همچنان خاموش بود . در اين كرّت عمرو از درِ شناعت و شماتت سخنى چند ادا كرد .\r\nعلى عليه السلام ، عرض كرد : يا رسول الله مرا رخصت فرماى تا با وى محاربت كنم .\r\nخدا رحمت كند مرحوم فتحعلى خان ملك الشعرا را كه در اين مقام چه نيكو گفته :\r\n پيمبر سرودش كه عمرو است اين * كه دست يلى آخته ز آستين\r\nعلى گفت : اى شاه اينك منم * كه يك بيشه شير است در جوشنم \r\nامير المؤمنين عليه السلام ، اذن قتال گرفت و آهنگ ميدان كرد و زمين جنگ با عمرو تنگ كرد و در جواب اشعار او فرمود :\r\n لا تَعجَلن فَقَد أتاك * مُجيب صوتِك غير عاجز \r\nدر اين وقت رسول خدا صلى الله عليه و آله فرمود : « بَرَزَ الإيمانُ كُلُّه إلى الشركِ كُلِّه » .\r\nپس امير المؤمنين عليه السلام عمرو را دعوت فرمود به يكى از سه امر : يا اسلام آورد يا دست از جنگ با پيغمبر بدارد و يا از اسب پياده شود .\r\nعمرو امر سوم را اختيار كرد ، اما در نهان از جنگ با امير المؤمنين عليه السلام ترسناك بود .\r\nلاجرم گفت : يا على به سلامت باز شو ، هنوز تو را هنگام ميدان و نبرد با مردان نرسيده .\r\nهنوزت دهان شير بويد همى ، و ديگر آنكه من با پدرت دوست بودم و دوست نمىدارم كه تو را بكشم و نمىدانم پسر عمّت به چه ايمنى تو را به جنگ من فرستاد و حال آنكه من قدرت دارم تو را به نيزه‌ام بربايم و در ميان آسمان و زمين معلّق بدارم كه\r\n\r\n\r\n","description":"","footnote":"\r\n( 1 ) . كنز الفوائد ، ص 137 .\r\n","page_name":" 130 ","page_number":130},
  {"content":"\r\n\r\nنه مرده باشى و نه زنده .\r\nعلى عليه السلام فرمود : اين سخن را بگذار . همانا من دوست مىدارم كه تو را در راه خدا بكشم . پس عمرو پياده شد و اسب خود را پى كرد و با شمشير آخته بر سر امير المؤمنين تاخت و با يكديگر سخت بكوشيدند كه زمين از گرد تاريك شد و لشكريان از دو جانب ايشان را نمىديدند .\r\nآخر الأمر ، عمرو فرصتى كرد و شمشير خود را بر امير المؤمنين عليه السلام فرود آورد .\r\nامير المؤمنين سپر در سر كشيد . شمشير عمرو سپر را دو نيمه كرد و سر آن جناب را جراحتى رسانيد .\r\nامير المؤمنين عليه السلام چون شير زخم خورده بر عمرو شتافت و به يك ضربت كار او را بساخت و تكبير بگفت . مسلمانان دانستند كه امير المؤمنين عليه السلام غلبه جسته . « 1 » شاد شدند و رسول خدا صلى الله عليه و آله فرمود كه مبارزت على روز خندق افضلِ اعمالِ امّتِ من است تا روز قيامت . « 2 »\r\nو عكرمه و هَيبَره و نوفل و ضِرار كه همراه عمرو بودند فرار كردند . اين مقام را گنجايشِ بيش از اين نيست . « 3 »\r\nو در اين روز ، سنهء 257 ، صاحب زنج داخل بصره گرديد « 4 » و مردم بصره را بكشت و خانه‌ها را با مسجد جامع بسوزانيد و عباس بن فرج معروف به رياشى نحوى لغوى\r\n\r\n\r\n","description":"","footnote":"\r\n( 1 ) . رك : مناقب آل ابى طالب ، ج 2 ، ص 323 - 326 .\r\n( 2 ) . طرائف سيّد بن طاووس ، ص 514 ؛ شرح اصول كافى مولى صالح ، ج 12 ، ص 413 ؛ مشارق انوار اليقين ، ص 312\r\n( 3 ) .\r\n يالها ضربة حوت مكرمات * لم يزن ثقل أجرها ثقلاها\r\nهذه من علاه إحدى المعالى * وعلى هذه فقس ماسواها \r\n[ الأزريه ، ص 55 
  ] ( منه )\r\n( 4 ) . وفيات الأعيان ، ج 3 ، ص 28 ، ش 320 « الرياشي » .\r\n","page_name":" 131 ","page_number":131},
  {"content":"\r\n\r\nدر جامع مشغولِ نماز ضحى خواندن بود كه او را نيز بكشتند « 1 » و شايد در غرّهء ربيع الأوّل اشاره به فتنه صاحب زنج بكنيم - ان شاء الله .\r\n\r\nروز هجدهم\r\nدر اين روز ، سنهء 367 ، عزّ الدولهء ديلمى پدر زن طائع للّه خليفه عبّاسى به قتل رسيد در حربى كه ما بين او و پسر عمّش عضدالدوله واقع شد « 2 » و حضرت امير المؤمنين عليه السلام در اخبار غيبيّه خود از سلطنت ديالمه از قتل عزّ الدوله بر دست عضدالدوله خبر داده در آنجا كه فرموده : « وَالمترف ابن الأجَذم يَقتله ابن عَمّه على دِجلَة » . « 3 »\r\nتعبير فرموده از عزّ الدوله به مترف ؛ چون كه نقل شده كه او صاحب لهو و شرب بوده و از او به ابن الأجذم به جهت آنكه پدرش معزّ الدوله مقطوع اليد بود « 4 » و او را نيز اقطع مىگفتند ، چنان‌كه در ربيع الثانى به آن اشاره خواهم نمود - ان شاء الله . و پسر عمّش عضدالدوله است كه او را در قصر الجفن نزديك دجله بكشت و ما در جمادى الأولى اشاره خواهيم كرد به استيلاء ديالمه بر بغداد و اخبار حضرت امير المؤمنين عليه السلام از ايشان .\r\nو در اين روز ، سنهء 578 يا 598 ، وفات يافت فخر الأجلّه و شيخ فقهاء حلّه ، محمد بن احمد بن ادريس حلّى ، « 5 » فقيه متبحّر صاحب كتاب سرائر .\r\nو ابن ادريس چون گاهى از شيخ [ طوسى 
  ] تعبير به جدّ مىكند ، بعضى گفته‌اند كه مادرش دختر شيخ طوسى است و اين بعيد است به حسب طبقه ، و وجه اتصالش\r\n\r\n\r\n","description":"","footnote":"\r\n( 1 ) . رك : همان ص 27 - 28 .\r\n( 2 ) . وفيات الأعيان ، ج 1 ، ص 267 - 268 ، ش 10 « عزالدولة البويهي » .\r\n( 3 ) . شرح نهج البلاغه ابن ابى الحديد ، ج 7 ، ص 49 ؛ بحار الأنوار ، ج 41 ، ص 352 .\r\n( 4 ) . شرح نهج البلاغه ابن ابى الحديد ، ج 7 ، ص 49 .\r\n( 5 ) . روضات الجنات ، ج 6 ، ص 278 ، ش 584 .\r\n","page_name":" 132 ","page_number":132},
  {"content":"\r\n\r\nبه شيخ معلوم نيست چنانچه شيخ ما ، « 1 » در خاتمهء مستدرك ذكر فرموده . « 2 »\r\n\r\nروز نوزدهم\r\nدر اين روز ، سنهء 265 ، يعقوب بن ليث صفّار به علت قولنج وفات كرد . « 3 » برادرش عمرو به جاى وى نشست . و يعقوب در اصل مسگر بود و كم‌كم در تهيّهء جُند و جِيش بر آمد و خوارج را بكشت تا آنكه كارش بالا گرفت و بلاد خراسان و سِجِستان و بسيارى از بلاد را تسخير كرده و او مردى سيّاس بوده و مسعودى در مروج الذهب به برخى از آن اشاره كرده . « 4 » و قاضى نور الله از تاريخ گزيده نقل كرده كه صفّاريّه همگى شيعه و هفت نفر بوده‌اند . اوّل ايشان يعقوب و مدت ملكشان پنجاه و شش سال بوده . « 5 »\r\nو در اين روز ، سنهء 406 ، ابو حامد بن محمد اسفراينى در بغداد وفات كرد . « 6 » و او همان است كه گفته‌اند هفتصد فقيه در مجلس درسش حاضر مىشده . « 7 »\r\n\r\n\r\n","description":"","footnote":"\r\n( 1 ) . ولادت شيخ ما ، در اين روز سنهء 1254 واقع شده است . ( منه رحمه الله )\r\n( 2 ) . رك : روضات الجنات ، ج 6 ، ص 274 - 290 ، ش 584 .\r\nشايان ذكر است كه اخيرا علّامه سيّد محمد مهدى خرسان آثار ايشان را در 14 جلد تصحيح و با عنوان موسوعة ابن ادريس الحلّي منتشر كرده است\r\n( 3 ) . كامل ابن اثير ( ج 7 ، ص 325 ) روز نهم و وفيات الأعيان ( ج 6 ، ص 420 ، ش 828 « يعقوب الصفار » ) روزچهاردهم شوال گفته‌اند .\r\n( 4 ) . مروج الذهب ، ج 4 ، ص 202 - 206 .\r\n( 5 ) . مجالس المؤمنين ، ج 2 ، ص 338 .\r\n( 6 ) . وفيات الأعيان ، ج 1 ، ص 74 ، ش 26 .\r\n( 7 ) . او از علماى شافعى است به سال 344 متولد شده است . او را از فقهاى مجدد در قرن چهارم بر شمرده‌اند . از آثار اوست : تعليقات على مختصر المزنى ، التعليقة الكبرى ، البستان في النوادر . ( سير أعلام النبلاء ، ج 17 ، ص 193 - 197 ، ش 111 )\r\n","page_name":" 133 ","page_number":133},
  {"content":"\r\n\r\n\r\nروز بيستم\r\nدر اين روز ، سنهء 817 ، وفات كرد در زبيدِ يمن فاضل متبحّر محمد بن يعقوب فيروز آبادى شيرازى « 1 » صاحب قاموس و غيره . « 2 » و او مجاورت مكه را اختيار كرده بود و قاموس را در مكه تصنيف كرد و از او نقل شده كه به خواب نمىرفتم تا دويست سطر مطلب حفظ كنم . « 3 »\r\n\r\nشب بيست و سوم\r\nدر اين روز ، سنهء 1151 ، وفات كرد سيّدِ محدّثِ فاضلِ بارعِ حكيم ، مير محمد حسين خاتون آبادى ، صاحب تأليفات فاضله ، و او سبط علّامه مجلسى است « 4 » و من احوال او را در كتاب رجال نوشته‌ام . « 5 »\r\n\r\nروز بيست و سوم\r\nدر اين روز ، سنهء 1112 ، وفات كرد سيّدِ سند و ركنِ معتمد سيّد نعمت الله ابن سيّد عبدالله موسوى ششترى ، صاحب تأليفات مشهوره . « 6 » و سيّد بر جماعتى از اساتيد فن\r\n\r\n\r\n","description":"","footnote":"\r\n( 1 ) . روضات الجنات ، ج 8 ، ص 104 ، ش 702 . ولادتش به سال 729 بوده است .\r\n( 2 ) . ديگر آثار او عبارتند از : الأحاديث الضعيفه ، امتضاض السهاد في افتراض الجهاد ، بصائر ذوى التمييز في لطائف الكتاب العزيز ، حاصل كورة الخلاص في فضائل سورة الاخلاص .\r\n( 3 ) . روضات الجنات ، ج 8 ، ص 101 ، ش 702 .\r\n( 4 ) . رك : روضات الجنات ، ج 2 ، ص 360 - 365 ، ش 221 .\r\n( 5 ) . رك : الفوائد الرضويه ، ج 2 ، ص 779 - 780 . از مصنفات اوست : خزائن الجواهر در اعمال سنه ، السبع المثاني ، وسيلة النجاة ، نجم ثاقب ، الواح سماويه ، كلمهء تقوى در تحريم غيبت ، مفتاح الفرج و . . . .\r\n( 6 ) . روضات الجنات ، ج 8 ، ص 159 ، ش 726\r\n","page_name":" 134 ","page_number":134},
  {"content":"\r\n\r\nدر شيراز و اصفهان تلمّذ كرده از جمله : آسيّد هاشم بحرانى و آخوند ملا صدرا و محدثِ فيض و شيخ عبد على حويزى شيرازى ، صاحب نور الثقلين و محقّق خوانسارى و آميرزا رفيعا نائينى و آخر كسى را كه تلمّذ كرده علّامه مجلسى رحمه الله بوده و با او اتصال تمام داشته . و سيّد را اصطلاحى است در تعبير از مشايخ خود . و از احفاد او است سيّد اجلّ آسيّد عبدالله كه از افاضل علم و حديث و صاحب اجازهء معروفه و شرح بر نخبهء فيضيه است . و او غيرِ سيّد عبدالله شبّرِ كاظمى است كه مصنّفات بسيار دارد كه جمله‌اى از آنها تراجم كتب فارسيهء علّامه مجلسى است به عربى . « 1 »\r\nو در اين روز ، سنهء 1151 ، وفات كرد سيّد جليل عالم صالح مير محمد حسين بن محمد صالح ، سبطِ علّامه مجلسى رحمه الله . « 2 »\r\n\r\nروز بيست و پنجم « 3 »\r\nدر اين روز ، سنهء 681 ، وفات كرد شيخ متبحّر اديب ، عبدالرحمان بن عبدالله ، معروف به سهيلىِ نحوىِ لغوى ، صاحب شرح جمل و كتاب الإعلام بما في القرآن من الأسماء والأعلام . « 4 » و آن كتاب لطيفى است و صاحب روضات ، نبذى از آن نقل نموده « 5 » و گفته شده كه در هفده سالگى نابينا شده بود و از اشعار او است :\r\n\r\n\r\n","description":"","footnote":"\r\n( 1 ) . رك : روضات الجنات ، ج 8 ، ص 150 - 159 ، ش 726 .\r\n( 2 ) . وفات ايشان در شب 23 هم آمده است .\r\n( 3 ) . مرحوم والد در كتاب انوار البهيه مىفرمايد :\r\nحضرت صادق عليه السلام در ماه شوال سال صدوچهل و هشت هجرى در اثر انگور زهر آلودى كه منصور به آن حضرت خورانيد در سن شصت و پنج سالگى از دنيا رفت و بعضى از دانشمندان متتبّع روز وفات آن حضرت را در بيست و پنجم شوال تعيين كرده‌اند و به قولى در روز دوشنبه نيمهء رجب از دنيا رحلت نمود و به آن اشاره خواهد شد . [ الأنوار البهية ، ص 172 
  ] ( محسن بن المؤلف )\r\n( 4 ) . وفيات الأعيان ( ج 3 ، ص 144 ، ش 371 « السهيلي » ) وفات او را 26 و بغية الوعاة ( ج 2 ، ص 71 ، ش 1491 ) 15 شوال ذكر كرده است .\r\n( 5 ) . روضات الجنات ، ج 5 ، ص 45 - 49 .\r\n","page_name":" 135 ","page_number":135},
  {"content":"\r\n\r\n يا مَن يَرى ما فِي الضَّمِيرِ ويَسمَعُ * أنتَ المُعِدُّ لِكُلِّ ما يُتَوقَّعُ\r\nيا مَن يُرجى لِلشدائِدِ كُلِّها * يا مَن إليهِ المُشتَكى والمَفزَعُ « 1 » \r\n\r\nروز بيست و ششم\r\nدر اين روز ، سنهء 310 ، مورّخ خبير و محدّث بصير ، محمد بن جرير بن يزيد بن كثيرِ طبرىِ شافعى در بغداد وفات كرد « 2 » و او يكى از ائمّهء مجتهدين اهل سنت و صاحب تفسير كبير و تاريخ شهير است . و از تأليفات او كتاب الولايه است كه جمع كرده طرق حديث غدير خم را در دو مجلّد ضخيم ، « 3 » و كتابى هم در طرق حديث طير نوشته است . و او غير از محمد بن جرير بن رستم طبرى امامى است كه صاحب دلائل الإمامه است .\r\nو در اين روز ، سنهء 646 ، وفات كرد در اسكندريه ، عثمان بن عمر مالكى كردى معروف به ابن حاجب « 4 » به جهت آنكه پدرش حاجبِ عزّالدين صلاحى بوده و ابن حاجب تأليفات رائقه‌اى دارد ؛ مانند : مختصر اصول ، مختصر فقه ، و كافيه در نحو ، شافيه در صرف و غيرها . و در بين مردم مشهور است كه ابن حاجب در واقعه هلاكو در بغداد كشته شد ، بعد از آنكه خود را پنهان كرده بود و خواجه نصير او را به معونتِ\r\n\r\n\r\n","description":"","footnote":"\r\n( 1 ) . إلى أن قال :\r\n مالى سوى قرعى لبابك حيلة * فلئن رددت فاىّ باب أقرع\r\nو من الذى ادعوه واهتف اسمه * ان كان فضلك عن فقيرك يمنع\r\nحاشا لمجدك ان تقنّط عاصياً * الفضل اجزل والمواهب أوسع \r\n[ روضات الجنات ، ج 5 ، ص 45 ، ش 437 
  ]\r\n( 2 ) . وفيات الأعيان ، ج 4 ، ص 192 ، ش 570 « ابن جرير الطبرى » . تولدش 224 بوده است .\r\n( 3 ) . اين كتاب به كوشش آقاى رسول جعفريان در انتشارات دليل ما چاپ شده است\r\n( 4 ) . وفيات الأعيان ، ج 3 ، ص 250 ، ش 413 « ابو عمرو بن الحاجب » .\r\n","page_name":" 136 ","page_number":136},
  {"content":"\r\n\r\nرمل پيدا كرد و اين قضيه را بسطى دهند و اين مطلب واقعيت ندارد و در جاى معتبرى ديده نشده ، به علاوه آنكه استيلاء هلاكو و ورود او به بغداد در سنهء 655 بوده چنانچه محقّقِ طوسى به امير حله نوشته :\r\nأمّا بعد ، فَقَد نزلنا بغداد سنة خَمسَ وَخمسين وَستّمائة فَساءَ صَباحُ المُنذِرين ، فدعونا مالكها إلى طاعتنا فأبى ، فَحَقّ عَليهِ القَولُ فأخذناهُ أخذاً وَبيلًا وَقَد دَعوناك إلى طاعَتِنا ؛ فَإن أتَيتَ فَرَوحٌ وَرَيحان وَجنّة نَعيم وَإن أبيت فلا سلطان مِنك عَلَيك فَلا تَكُن كَالباعِث عَلى حَتفِه بظلفه وَالجادع مارن أنفه بكفّه ، وَالسلام .\r\n\r\nروز بيست و هفتم\r\nحدود سنهء 300 ، شيخ اجلّ اقدم ابوالقاسم سعد بن عبدالله بن ابى خلف اشعرى قمى وفات كرد « 1 » و اين شيخ جليل خدمت حضرت ابى محمد عسكرى عليه السلام شرفياب شده با احمد بن عيسى قمى . چنانچه شيخ صدوق در اكمال الدين نقل كرده ، اگر چه بعضى از اصحاب آن حديث را ضعيف شمرده‌اند .\r\nبه هر حال ، سعد بن عبدالله از ثِقاتِ اماميه و شيخِ طائفهء وقت خود بوده و تصانيف بسيار دارد از جمله : بصائر الدرجات است كه شيخ حسن بن سليمان حلّى تلميذ شيخ شهيد او را منتخب كرده و فعلًا آن منتخب در دست است و اين بصائر غير از بصائر الدرجاتى است كه علّامه مجلسى در بحار از او نقل مىفرمايد و رمز او را « ير » قرار داده . چه او از تأليفات شيخ افقه نبيل محمد بن الحسن الصفّار مدفون به قم است كه از مشايخِ اشياخِ شيخ صدوق است .\r\nو نيز در اين روز ، سنهء 320 ، مقتدر بالله عبّاسى مقتول شد « 2 » در جنگى كه ما بين او\r\n\r\n\r\n","description":"","footnote":"\r\n( 1 ) . خلاصة الأقوال ، ص 156 ؛ نجاشى ( رجال ، ص 177 ، ش 467 ) وفات او را 299 يا 301 ذكر كرده است .\r\n( 2 ) . تاريخ بغداد ، ج 7 ، ص 226 ، ش 3692 ؛ شيخ بهائى در توضيح المقاصد ( ص 28 ) قتل او را در 28 ذكر كرده است\r\n","page_name":" 137 ","page_number":137},
  {"content":"\r\n\r\nو مونسِ خادم و لشكرش واقع شد و مقتدر خليفه هيجدهم بنى عباس است و هر ششم از خلفاء بنى عباس يا مخلوع گشتند و يا مقتول يا مخلوع و مقتول . چنانچه خليفهء ششم محمد امين بوده كه مخلوع و مقتول گشته ، و خليفه ششمِ ديگر « مستعين » بوده كه او نيز مخلوع و مقتول شده ، و « مقتدر » خليفه ششمِ ديگر است كه مقتول شد به دست لشكرش و حضرت امير المؤمنين عليه السلام در اخبار غيبيهء خود به قتل « مقتدر » اشاره نموده در آنجا كه فرموده : « 1 »\r\nكَأنّي أرى ثامن عشرهم تفحّص رِجلاه في دَمه بعد أن يأخذه جنده بكظمه مِن ولده ثلث رجال سيرتهم سيرة الضلال . « 2 »\r\nو مراد از سه رجل از اولاد او ، راضى ، متّقى و مطيع مىباشند كه هر سه خليفه شدند و در ميان آل عباس اتفاق نيفتاده غير از اين سه نفر ، سه برادرِ ديگرى كه همگى خليفه شده باشند .\r\nو نيز در اين روز ، سنهء 1100 ، وفات كرد ، عالم فاضل ميرزا علاء الدين گلستانه ، شارح نهج البلاغه و غيره كه علّامه مجلسى رحمه الله داماد او است . « 3 »\r\n\r\nروز بيست و هشتم\r\nدر اين روز يا در روز 29 ، سنهء 320 ، قاهر بالله بعد از مقتدر بر مسند خلافت نشست « 4 » و چون بر خلافت مستقر شد آل مقتدر را بگرفت و ايشان را تعذيب و\r\n\r\n\r\n","description":"","footnote":"\r\n( 1 ) . اين عبارات در آن خطبه‌اى است كه ابن شهر آشوب در مناقب ايراد فرموده .\r\n( 2 ) . مناقب آل أبي طالب ، ج 2 ، ص 110 ؛ بحار الأنوار ، ج 41 ، ص 322 .\r\n( 3 ) . علّامه مجلسى شوهر خواهر اوست . وى دو شرح بر نهج البلاغه دارد : شرح كبير با عنوان حدائق الحقائق في شرح كلمات كلام الله الناطق و ديگر شرح صغير با عنوان بهجة الحدائق . روضة الشهداء و منهج اليقين از ديگر آثار او هستند ( جامع الرواة ، ج 1 ، ص 544 )\r\n( 4 ) . تاريخ بغداد ، ج 1 ، ص 356 ، ش 253 .\r\n","page_name":" 138 ","page_number":138},
  {"content":"\r\n\r\nشكنجه كرد ، از جمله مادر مقتدر را بزد و بعد او را به حلق آويزان كرد به نحوى كه بولش بر صورتش جارى مىشد و به همين حال معذّب بود تا بمرد . و قاهر مدت يك سال و نيم خلافت كرد و در پنجم جمادى الأولى سنهء 322 در خانه او ريختند و او را بگرفتند و چشمانش را كور كردند و از خلافت او را خلع كردند . « 1 »\r\nنقل شده از مردى كه گفت :\r\nمن در جامع منصورى در بغداد نماز مىخواندم كه ناگاه مرد نابينايى را ديدم كه جبّهء كهنه‌اى در بر داشت كه از كهنگى و اندراس روى آن رفته بود ، همين قدر آسترى از آن با قدرى پنبه در آن مانده بود و مىگفت : ايّهاالناس ، بر من تصدق كنيد ، همانا من ديروز امير شما بودم و امروز از فقراء مسلمين مىباشم . پرسيدم كه اين كور كيست ؟\r\nگفتند : قاهر بالله خليفه عباسى است . « 2 »\r\nو بس است از براى مردِ عاقلِ دانا همين يك قضيه ، در بى اعتبارى دنيا . أعاذَنا اللهُ تَعالى مِن نكبات الزمان .\r\n\r\nروز سىام\r\nدر مصباحِ كفعمى « 3 » و تقويم المحسنين « 4 » است كه در آخر شوال بوده ايام نحسى كه هلاك كرد حق تعالى در آن قوم عاد را ؛ يعنى اوّل ايام نَحِسات بوده . و ليكن آنچه حقير از تاريخ يافتم ايام نَحِسات - كه مراد وزيدنِ رياحِ عواصف بوده - در آن هفت شب و\r\n\r\n\r\n","description":"","footnote":"\r\n( 1 ) . تاريخ بغداد ، ج 1 ، ص 356 ، ش 253 ؛ شيخ بهائى اين واقعه را ششم جمادى الآخرهء 322 ذكر كرده است : توضيح المقاصد ، ص 13 - 14 . او بدين حال بود تا در شب جمعه سوم جمادى الأولى 239 مرد . ( تاريخ بغداد ، ج 1 ، ص 356 ، ش 253 ) . نيز رك : سير أعلام النبلاء ، ج 15 ، ص 98 - 103 ، ش 57 « القاهر بالله » .\r\n( 2 ) . رك : سير أعلام النبلاء ، ج 15 ، ص 101 ، ش 57 « القاهر بالله » .\r\n( 3 ) . مصباح كفعمى ، ج 2 ، ص 600 ، فصل 42 .\r\n( 4 ) . تقويم المحسنين ، ص 12\r\n","page_name":" 139 ","page_number":139},
  {"content":"\r\n\r\nهشت روز كه عاديان را كه قومِ هودِ نبى عليه السلام بود هلاك كرد . مبدأ وزيدن آن بادها ، اوّل شوال مطابق اوّل ايام « برد العجوز » بوده و بدان جهت آن ايام را برد العجوز گفتند كه عجوزى در آن چند روزه مسكنى در زير زمين مرتب داشته ، پنهان بود . در روز ششم باد به آنجا نيز داخل شد و او را هلاك كرد . « وَالله العالم » .\r\n\r\n","description":"","footnote":"","page_name":" 140 ","page_number":140},
  {"content":"\r\n\r\n\r\nباب سوم : وقايع و اعمال ماه ذى القعده\r\n\r\n","description":"","footnote":"","page_name":" 141 ","page_number":141},
  {"content":"\r\n . \r\n","description":"","footnote":"","page_name":" 142 ","page_number":142},
  {"content":"\r\n\r\nبدان كه اين ماه اوّل ماه‌هاى حرام است كه حق تعالى در قرآن ذكر فرموده و آنها ذى القعده ، ذى الحجّه ، محرّم و رجب است كه در جاهليت و اسلام معظّم و مكرّم بوده‌اند .\r\nو سيّد روايتى نقل فرموده در آنكه ذى القعده ، محل اجابت دعا است در وقت شدّت . « 1 » و در روز يك‌شنبهء اين ماه نمازى با فضليت بسيار از رسول خدا صلى الله عليه و آله روايت كرده « 2 » كه مجملش آن است كه در روز يكشنبه غسل كند و وضو بگيرد و چهار ركعت نماز بگزارد . در هر ركعت حمد يك مرتبه و توحيد سه مرتبه و معوّذتين يك مرتبه .\r\nپس استغفار كند « 3 » هفتاد مرتبه و ختم كند استغفار را به « لا حولَ وَلا قُوّةَ إلّابِاللهِ العَلىِّ العَظيم » . پس بگويد :\r\nيا عَزيز ، يا غفّار اغفِرلي ذُنوبي وَذنوبَ جميع المؤمنين وَالمؤمنات ؛ فَإنّه لا يَغفِرُ الذنوبَ إلّاأنت .\r\nو بدان كه روايت شده كه :\r\nهر كه در يكى از ماه‌هاى حرام سه روز متوالى كه پنج‌شنبه و جمعه و شنبه باشد روزه بدارد ، ثواب نهصد سال عبادت براى او نوشته شود . « 4 »\r\n\r\n\r\n","description":"","footnote":"\r\n( 1 )\r\n. اقبال الأعمال ، ج 2 ، ص 17 ، باب 2 ، فصل 1 .\r\n( 2 ) . اقبال الأعمال ، ج 2 ، ص 20 ، باب 2 ، فصل 4 .\r\n( 3 ) . ظاهر آن است كه اين استغفار و دعاى بعد را ، بعد از نماز بايد به جا آورد . ( منه رحمه الله )\r\n( 4 ) . اقبال الأعمال ، ج 2 ، ص 21 ، فصل 5 ؛ الدر المنثور ، ج 3 ، ص 235 .\r\n","page_name":" 143 ","page_number":143},
  {"content":"\r\n\r\n\r\nروز يكم\r\nدر اين روز ، سنهء 126 ، محمد بن على بن عبدالله بن عباس ، والدِ سفّاح و منصور وفات يافت . « 1 »\r\nو در اين روز ، سنهء 175 يا 177 ، شريك بن عبدالله بن سنان نخعى وفات كرد « 2 » و او در كوفه ايام مهدى قضاوت داشت و هادى او را عزل كرد . مسعودى نقل فرموده كه :\r\nشريك پيش از اشتغال به قضاوت ، روزى بر مهدى وارد شد . مهدى او را گفت كه بايد يكى از سه امر را اختيار كنى : يا قضاوت كنى در كوفه ، يا اولاد مرا حديث و علم آموزى ، يا يك دفعه از طعام من بخورى .\r\nشريك اگر چه از هر يك از اين سه امر ابا داشت ليكن چاره نديد . با خود تأمّلى كرد و گفت : خوردن طعام آسان‌تر است بر من از آن دو امر .\r\nپس مهدى امر كرد طبّاخ را كه طعام پاكيزه عمل آورد و الوانى از مخ معقود با شكر طبرزد و عسل درست كند . چون طعام را آوردند و شريك از خوردن آن فارغ شد ، قيّم به امر طعام با مهدى گفت : « لَيسَ يفلح الشيخ بعدَ هذِهِ الآكِلَة أبداً » ؛ بعد از اين طعام ، ديگر شريك ، رستگار نخواهد شد هرگز » .\r\nفضل بن ربيع گفته كه به خدا قسم كه شريك پس از خوردن آن طعام اختيار كرد محادثت عباسيين را ، و اولاد ايشان را تعليم داد و متولّى قضاوت ايشان شد . « 3 »\r\nو معلوم باشد كه اين شريك غير از شريك بن اعور سلمى است كه از اصحاب امير المؤمنين عليه السلام است و از براى او است قضيهء لطيفه‌اى « 4 » با معاويه و در كوفه قبل از\r\n\r\n\r\n","description":"","footnote":"\r\n( 1 ) . كامل ابن اثير ( ج 5 ، ص 259 ) و تاريخ الإسلام ( ج 8 ، ص 225 ، ش 4 ) مرگ محمد پدر سفاح را 124 ذكر كرده‌اند .\r\n( 2 ) . وفيات الأعيان ، ج 2 ، ص 468 ، ش 291 « القاضي شريك النخعي » .\r\n( 3 ) . مروج الذهب ، ج 3 ، ص 320 .\r\n( 4 ) . وهي كما عن المشايخ أنّه دخل يوماً على معاوية ، فقال له معاوية : والله إنّك لشريك ، وليس للّه شريك . وإنّك لابن أعور والبصير خير من الأعور . و إنّك لدميم ، و الجيّد خير من الدميم . فكيف سُدت قومك ؟ فقال له شريك : إنّك لمعاوية ، و ما معاوية إلّاكلبة عوت واستعوت الكلاب . وإنّك لابن الصخر ، والسهل خير من الصخر . و إنّك لابن الحرب ، والسلم خير من الحرب . و إنّك لابن أُمية ، و ما أُمية إلّاأمة صغرت فاستصغرت . فكيف صرتَ أميرالمؤمنين ؟ فغضب معاوية ، وخرج شريك وهو يقول :\r\n أيشتمني معاوية بن صخر * وسيفي صارم ومعي لساني \r\n[ نفس الرحمان في فضائل ، ص 284 ، در مصدر الذميم در هر دو جا به جاى الدميم 
  ]\r\n فلا تبسط علينا بابن هند * لسانك إن بلغت ذرى الأماني \r\nالأبيات . ( منه عفي عنه )\r\n","page_name":" 144 ","page_number":144},
  {"content":"\r\n\r\nشهادت مسلم و هانى به چند روز وفات كرد - رحمة الله عليه .\r\n\r\nروز دوم\r\nدر اين روز ، در حدود سنهء 323 ، ابو جعفر محمد بن على شلمغانى معروف به ابن ابى العزاقر را به امر راضى بالله بكشتند و بدنش را در بغداد به دار كشيدند . « 1 » و او يكى از آن چند نفر است كه كذباً على الله ادّعاى بابيّت و وكالت امام عصر عليه السلام مىنمودند و مقالات شنيعه از ايشان ناشى شد و توقيع شريف به لعن و برائت از ايشان بيرون آمد .\r\nو شلمغانى در اوّل امر بر استقامت بود ليكن در آخر كار حسد برد بر جناب شيخ ابوالقاسم حسين بن روح نايب سومِ امام عصر « 2 » و مرتد شد و جناب شيخ لعن او را فاش كرد و تمام شيعه را امر كرد به لعن او .\r\n\r\nروز چهارم\r\nدر اين روز ، سنهء 681 ، وفات يافت خواجه عطا ملك جُوينى ، « 3 » برادر خواجه\r\n\r\n\r\n","description":"","footnote":"\r\n( 1 ) . وفيات الأعيان ، ج 2 ، ص 156 .\r\n( 2 ) . رجال نجاشى ، ص 378 ، ش 1029 ؛ فهرست شيخ طوسى ، ص 224 ، ش 627 ؛ خلاصة الأقوال ، ص 399 .\r\n( 3 ) . رك : فوات الوفيات ، ج 2 ، ص 64 - 65 ، ش 327 .\r\n","page_name":" 145 ","page_number":145},
  {"content":"\r\n\r\nشمس الدين محمد صاحب ديوان كه از جانب هلاكوخان وزارت داشته و متولّى حكومت ممالك ايران بوده و بيت القصيدهء ديوان حشمت و وزارت بوده و در حقّ او گفته شده :\r\n مَا الناسُ إلّاكَالقَريضِ وإنَّما * بَيتُ القَصِيدةِ صاحبُ الدِّيوانِ \r\nو نسب ايشان منتهى مىشود به ابوالمعالى جوينى ، امامِ طايفهء شافعيه ، ليكن خود ايشان شيعه و امامى مذهب بودند و پدر ايشان تا ابوالمعالى همگى صاحبانِ مناصب بودند .\r\nو خواجه عطا ملك همان است كه به حكم آقاباخان در خِطّهء بغداد رايت حكومت برافراخت و آن بلده را كه بعد از قتل مستعصم ويران و خراب بود ، به اندك زمانى معمور نمود و در زمين نجف نهرى حفر كرد و آب فرات را به حوالى مشهدِ نجف جارى نمود . و او همان است كه شيخ كمال الدين ميثم بحرانى « 1 » كتاب شرح نهج البلاغه را به نام نامىِ او نوشته ، « 2 » چنانچه مولانا فاضل حسن بن على طبرى « 3 » كتاب كامل بهائى را به نام برادرزاده‌اش بهاء الدين محمد بن صاحب ديوان كه نظير صاحب بن عَبّاد بوده منسوب كرده . « 4 » و كسى كه خواهد بر جلالت اين سلسله جليله مطّلع شود ، رجوع\r\n\r\n\r\n","description":"","footnote":"\r\n( 1 ) . شيخ كمال الدين ميثم بن على بن ميثم بحرانى ، فيلسوف محقق و حكيم مدقّق ، صاحب شروح نهج البلاغه و شرح صد كلمه و رساله در امامت و غيرها است و بعضى از علما نسبت داده‌اند به او كتاب الاستغاثه في بدع المحدثه و حق آن است كه استغاثه تأليف على بن احمد كوفى است . و همين ابن ميثم است صاحب حكايت معروفه كُلي يا كُمّى . قبرش در قريهء « هلتا » است . صاحب مجمع البحرين او را در لغت « مثم » ذكر نموده . [ مجمع البحرين ، ج 4 ، ص 171 
  ] و اعتراض كرده‌اند بر او آنكه شايسته بود در لغت « وثم » ذكر شود . و عن بعض العلماء : أنّ مِيثم حيثما ذكر فهو بكسر الميم إلّامَيثم البحراني فإنّه بفتح الميم . [ كشف الحجب والأستار ، ص 358 
  ] ( منه )\r\n( 2 ) . معجم المطبوعات العربيه ، ج 2 ، ص 1822 .\r\n( 3 ) . شيخ اجل عماد الدين حسن بن على بن محمد طبرى از بزرگان علماء مازندران است و كتبى تأليف نموده در فقه و حديث و غيره . و از كتاب‌هاى او مناقب الطاهرين است كه در تولّى و فضيلت اهل بيت است و ديگر از كتب او كامل السقيفه است كه در معايب اعداء اهل بيت عليهم السلام و تبرّى از ايشان است .\r\n( 4 ) . كامل بهائى ، ج 1 ، ص 12 .\r\n","page_name":" 146 ","page_number":146},
  {"content":"\r\n\r\nكند به مجالس المؤمنين . « 1 »\r\n\r\nروز پنجم\r\nبه مفاد آيهء « وَ إِذْ يَرْفَعُ إِبْراهِيمُ القَواعِدَ مِنَ البَيْتِ وَ إِسْمعِيلُ » « 2 » رفعِ قواعد خانهء مكه شد به دست ابراهيم و اسماعيل . « 3 »\r\nبدان كه در بيست و پنجم ذى القعده ، آدم صفى عليه السلام به دستيارى جبرئيل ، خانه كعبه را برآورد « 4 » و حجرالاسود را نصب كرد و اين خانه ، محل اسعاف مطالب و مطافِ قادم و ذاهب بود تا دو هزار و دويست و چهل و دو سال از هبوط گذشته كه طوفان نوح واقع شد و آب تمام عالم را فرو گرفت و اگرچه بيت العتيق از آسيب غرق ، محفوظ ماند ، اما چنانچه در تاريخ است بيشتر حائط آن بنا ، عرصهء هَدْم و انمحا گشت و بعد از طوفان ، آن موضع چون تلّ سرخى مىنمود و مردم از آن تلّ سرخ ، حوائج خود مىخواستند و قربانى مىنمودند . و اين بود تا سه هزار و چهارصد و بيست و نه سال بعد از هبوط كه حضرت ابراهيم مأمور به تجديد عمارت خانهء مكّه شد . پس به مدد اسماعيل و ارشاد جبرئيل به ساختن خانه پرداخت . پسر سنگ آوردى و پدر بر روى هم نهادى و چون به مقام حجرالاسود رسيد ، اسماعيل در پىِ سنگ نيكويى بود كه در خور آن موضع باشد كه صدايى از كوه ابوقبيس بر آمد كه اى ابراهيم ! تو را نزد من وديعتى است و حجرالاسود را كه جبرئيل هنگام طوفان در آن كوه پنهان كرده بود ،\r\n\r\n\r\n","description":"","footnote":"\r\n( 1 ) . رك : مجالس المؤمنين ، ج 2 ، ص 480 - 487 .\r\n( 2 ) . بقره ( 2 ) : 127 .\r\n( 3 ) . توضيح المقاصد ، ص 28 .\r\n( 4 ) . رك : مسارّ الشيعه ، ص 34 .\r\n","page_name":" 147 ","page_number":147},
  {"content":"\r\n\r\nتسليمِ ابراهيم كرد و آن حضرت به جاى خودش استوار فرمود . و توليت آن بقعهء شريفه را به اسماعيل تفويض نمود .\r\nو در اين روز ، سنهء 664 ، وفات يافت سيّد اجلّ عالى مقام طاووس آل طاووس رضى الدين على بن موسى بن جعفر مشهور به سيّد ابن طاووس . « 1 » نسب شريفش منتهى مىشود به داود بن حسن بن حسنِ مجتبى عليه السلام . والدهء ماجده‌اش دختر شيخ مسعود ورّام بن ابى فراس و برادرش سيّد اجل احمد بن موسى صاحب بُشرى و مَلاذ است و پسرِ برادرش سيّد عبدالكريم بن احمد ، صاحب فرحة الغري است . و فضائل سيّد در زهد و عبادت و تقوا و جلالت قدر و معرفت او به عظمت خدا و ائمّه عليهم السلام زياده از آن است كه ذكر شود ، هر كه طالب باشد رجوع به كتب آن جناب نمايد ، خصوص به كتاب كشف المحجة . « 2 »\r\nوَكانَ رحمه الله مُستجابُ الدعوة وَصاحب الكرامات الباهرة ، وَكانَ فَصيحاً بَليغاً دَعّاءاً ؛ وَبِالجُملَة ، إطالة الكلام في حقّه إذدراء لِشأنه .\r\n او نمىماند به ما گرچه ز ما است * ما همه مِسيم و احمد كيميا است \r\nو در اين روز ، سنهء 760 ، وفات يافت عبد الله بن يوسف حنبلى ، معروف به ابن هشام ، صاحب كتاب مغنى اللبيب . « 3 » و او غير از ابن هشام « 4 » صاحب سيرهء نبويّه است .\r\n\r\nروز هشتم\r\nدر اين روز ، سنهء 385 ، على بن عمر معروف به دار قطنى ، حافظ معروف وفات\r\n\r\n\r\n","description":"","footnote":"\r\n( 1 ) . روضات الجنات ، ج 4 ، ص 338 ، ش 405 . ولادتش پنجشنبه 15 محرم 589 بوده است .\r\n( 2 ) . نام دقيق اين كتاب كشف المحجة لثمرة المهجة است كه چند ترجمه فارسى دارد و يكى از ترجمه‌هاى روان آن فانوس از آقاى اسد الله مبشّرى است .\r\n( 3 ) . بغية الوعاة ، ج 2 ، ص 62 ، ش 1457 . تولدش ذى قعده 708 بوده است .\r\n( 4 ) . او ابو محمد ، عبد الملك بن هشام بن ايوب حميرى كه متوفاى 218 ق است .\r\n","page_name":" 148 ","page_number":148},
  {"content":"\r\n\r\nكرد و چون ديوان سيّدِ حِمْيَرى را حفظ كرده بود او را به تشيّع نسبت دادند . « 1 » و دار قطن به فتح را ، اسم محلّه‌اى است در بغداد .\r\n\r\nروز دهم\r\nدر اين روز ، سنهء 1030 وفات كرد به مكهء معظمه « 2 » و مدفون شد به قرب قبر خديجه ، شيخ جليل ، ابن الفقها و ابوالفقيهين ، فخرالدين محمد بن الشيخ حسن بن الشهيد الثانى - رضى الله عنهم . و اين شيخ معظم مجاور به مكه بود و بر صاحب مدارك و ميرزا محمد استرآبادىِ رجالى تلمّذ كرده و بر تهذيب و استبصار شرح نوشته و حواشى بسيار بر كتب فقه و اصول و حديث نگاشته و اشعار رائقه گفته . از جمله قصيده‌اى در مرثيهء سيّدالشهدا عليه السلام كه شيخ حرّ عاملى در أمل الآمل از او نقل كرده . « 3 »\r\n\r\nروز يازدهم\r\nدر اين روز ، سنهء 148 ، ولادتِ با سعادتِ حضرت امام رضا عليه السلام واقع شده در مدينه ، بنا بر مشهور . « 4 » و در تعيين اسم والدهء ماجده‌اش اختلاف است و مشهور در اخبار « تكتم » و « نجمه » است و بعد از ولادت حضرت رضا عليه السلام طاهره‌اش گفتند . « 5 »\r\n\r\n\r\n","description":"","footnote":"\r\n( 1 )\r\n. سير أعلام النبلاء ، ج 16 ، ص 452 .\r\n( 2 ) . روضات الجنات ، ج 7 ، ص 45 ، ش 597 .\r\n( 3 ) . أمل الآمل ، ج 1 ، ص 140 - 141 ، ش 152 .\r\n( 4 ) . روضة الواعظين ، ص 236 ؛ الدروس ، ج 2 ، ص 14 ؛ إعلام الورى بأعلام الهدى ، ج 2 ، ص 40 ؛ بحار الأنوار ، ج 49 ، ص 10\r\n( 5 ) . بحار الأنوار ، ج 49 ، ص 10\r\n","page_name":" 149 ","page_number":149},
  {"content":"\r\n\r\nو روايت شده از آن مخدّره كه گفت :\r\nچون حامله شدم به فرزند بزرگوارِ خود ، به هيچ وجه ثقلِ حمل در خود احساس نمى كردم و چون به خواب مىرفتم صداى تسبيح و تهليل و تمجيد حق تعالى از شكم خود مىشنيدم ، و خائف و ترسان مىشدم . چون بيدار مىگشتم صدايى نمىشنيدم . چون آن فرزند سعادتمند از من متولد شد ، دست‌هاى خود را بر زمين گذاشت و سر مطهّر خود را به سوى آسمان بلند كرد و لب‌هاى مباركش حركت مىكرد و سخنى مىگفت كه نفهميدم و در آن ساعت امام موسى عليه السلام نزد من آمد و فرمود : گوارا باد تو را اى نجمه ! كرامت پروردگار تو .\r\nپس آن فرزند سعادتمند را در جامهء سفيدى پيچيدم و به آن حضرت دادم . در گوش راستش اذان گفت و در گوش چپش اقامه گفت و آب فرات طلبيد و كامش را به آن برداشت ، پس به دست من داد و فرمود : بگير اين را كه بقيّة الله است در زمين و حجت خدا است بعد از من . « 1 »\r\nروايت شده كه حضرت امام موسى عليه السلام به پسران خود مىفرمود كه :\r\nاى اولاد من ! برادر شما ، على بن موسى ، عالم آل محمد است ، از او سؤال كنيد معالمِ دين خود را . حفظ كنيد فرمايشات او را . همانا شنيدم از پدرم كه مكرّر به من مىفرمود كه عالم آل محمد صلى الله عليه و آله در صلب تو است و اى كاش من او را درك مىكردم .\r\nهمانا او همنامِ امير المؤمنين على عليه السلام است . « 2 »\r\nو شيخ صدوق از ابراهيم بن العباس روايت كرده كه گفت :\r\nهرگز نديدم كه حضرت رضا عليه السلام كسى را به كلام خويش جفا كند و نديدم كه هرگز كلام كسى را قطع كند ، يعنى در ميان سخن او ، سخنى گويد و رد نكرد حاجتِ احدى را كه مقدورِ او بود - بر آورد - و هيچ گاهى در حضور كسى پا دراز نفرمود و در مجلس ، در محضر مردم تكيه نمى فرمود و هيچ وقتى نديدم او را كه به يكى از\r\n\r\n\r\n","description":"","footnote":"\r\n( 1 ) . عيون أخبار الرضا عليه السلام ، ج 1 ، ص 29 - 30 ، باب 3 ، ح 2 .\r\n( 2 ) . إعلام الورى بأعلام الهدى ، ج 2 ، ص 64 - 65 ؛ بحار الأنوار ، ج 49 ، ص 100 ، ح 17 .\r\n","page_name":" 150 ","page_number":150},
  {"content":"\r\n\r\nغلامان خود ، بد گويد و فحش دهد و هيچ گاهى نديدم كه آب دهان خود را دور افكند و هيچ گاهى نديدم كه در خنده خود قهقهه كند بلكه خنده او تبسّم بود . و چون خلوت مىفرمود و خوان طعام نزد او مىنهادند ، مماليك خود را تمام سرسفره مىطلبيد حتى دربان و ميرآخور را و با آنها طعام ميل مىفرمود .\r\nو عادت آن جناب آن بود كه شب‌ها كم مىخوابيد و بيشترِ شب را بيدار بود و روزه بسيار مىگرفت و روزهء سه روز از هر ماه كه پنج شنبهء اوّل ماه و پنج شنبهء آخر ماه و چهارشنبهء ميان ماه باشد از او فوت نشد و مىفرمود : روزهء اين سه روز ، مقابل روزه دهر است .\r\nو آن حضرت « كثير المعروف » بود و در پنهانى صدقه بسيار مىداد و بيشتر صدقات او در شب‌هاى تار بود . پس اگر كسى ادّعا كند كه مثل آن حضرت در فضل ديده است پس تصديق نكنيد او را . « 1 »\r\nو در اين روز ، سنهء 336 ، ولادت شيخِ اجلِّ سعيد ، ابوعبداللهِ مفيد واقع شد . « 2 » و اين شيخ بزرگوار به كثرت فضائل و مناقب معروف است و عامه و خاصّه به فضل او معترف و از بحر علم او مغترفند . قريب به دويست كتاب تأليف فرموده .\r\nابن حجرِ عسقلانى گفته كه شيخ مفيد را منّتى است بر هر يك از اماميه « 3 » و خطيب بغداد گفته كه خداوند به موت او اهل سنت را راحت داد . « 4 » وفات آن جناب در روز سوم ماه رمضان به شرح رفت .\r\n\r\nروز دوازدهم\r\nدر اين روز ، سنهء 776 ، وفات يافت در دمشق ، ابو جعفر محمد بن محمد بويهى\r\n\r\n\r\n","description":"","footnote":"\r\n( 1 ) . عيون أخبار الرضا عليه السلام ، ج 2 ، ص 197 - 198 ، باب 44 ، ح 7 .\r\n( 2 ) . روضات الجنات ، ج 6 ، ص 154 ، ش 576 .\r\n( 3 ) . لسان الميزان ، ج 5 ، ص 368 ، ش 1196 .\r\n( 4 ) . تاريخ بغداد ، ج 3 ، ص 449 - 450 ، ش 1615 .\r\n","page_name":" 151 ","page_number":151},
  {"content":"\r\n\r\nمعروف به قطبِ رازى . « 1 » و آن جناب منسوب است به سلاطين بنى بويه چنانچه محقّق كركى فرموده يا به بابويه قمى چنانچه از شيخِ شهيد نقل شده . و اصلش از ورامين رى است « 2 » و از مصنّفات او است : محاكمات و شرح شمسيه و شرح مطالع و حاشيه بر قواعد علّامه و غيره و او از تلامذه علّامه حلّى است و قواعد را به خط خود نوشته و علّامه در پشت همان قواعد ، اجازه‌اى براى او نگاشته و قطب به شيخ شهيد اجازه داده و شيخ شهيد و ديگران تصريح كرده‌اند كه او از بزرگان علماى اماميه است و از او تجليل تمام نموده‌اند « 3 » و علماى عامّه نيز از او تجليل و توقير نموده‌اند و در تراجم او را ذكر كرده‌اند « 4 » و مير سيّد شريف بر او تلمّذ كرده . جناب مير سيّد محمد باقر ، قطب رازى را در روضات الجنات از علماى عامه گرفته و بر آن نيز اصرارِ بليغى نموده « 5 » و شيخ ما محدّث نورى در خاتمهء مستدرك انتصار از قطب كرده و كلماتِ سيّد را رد كرده و اعتراضاتِ بسيار بر او نموده ، هر كه طالب است به آنجا رجوع نمايد . « 6 » غَفَراللهُ لَنا وَلَهم بِرأفَتِه وَجَمعنا وَإيّاهُم في مُستَقرّ رَحمته .\r\n\r\nروز سيزدهم\r\nو به قولى سلخ شوال سنهء 295 مكتفى بالله على بن معتضد عباسى وفات كرد « 7 » و مدت خلافتش قريب شش سال و هفت ماه بوده و اوّل امر ، بنايش بر رعيّت پرورى\r\n\r\n\r\n","description":"","footnote":"\r\n( 1 ) . روضات الجنات ، ج 6 ، ص 42 و 44 ، ش 559 . سال وفات را در هر دو مورد 766 گفته است .\r\n( 2 ) . روضات الجنات ، ج 6 ، ص 38 ، ش 559 .\r\n( 3 ) . رك : خاتمة المستدرك ، ج 2 ، ص 351 - 386 ؛ نيز 386 - 399\r\n( 4 ) . رك : خاتمة المستدرك ، ج 2 ، ص 386 - 399 .\r\n( 5 ) . روضات الجنات ، ج 6 ، ص 38 - 41 ، ش 559 .\r\n( 6 ) . رك : خاتمة المستدرك ، ج 2 ، ص 364 - 369 .\r\n( 7 ) . ابن اثير ( الكامل ، ج 8 ، ص 28 ) مرگ او را ذى القعده گفته است .\r\n","page_name":" 152 ","page_number":152},
  {"content":"\r\n\r\nو عدالت و رفع ظلم بوده ، ليكن در آخر كار حالش به عكس شد و خواست بناء قصرى كند به ناحيهء شماسيه ، ضياع و مزارع آن ناحيه را از صاحبانش غصب كرد و بناء قصر در آنجا نمود . مردمان زبان به نفرين او گشودند ، دولتش سپرى شد . هنوز قصر به پايان نرسيده بود كه عمرش به پايان رسيد و چه خوب گفته شيخ سعدى :\r\n بسى بر نيايد كه بنياد خود * كند آن كه بنهاد بنياد بد\r\nخرابى كند مرد شمشير زن * نه چندان كه آهِ دلِ پيرزن\r\nچراغى كه بيوه زنى بر فروخت * بسى ديده باشى كه شهرى بسوخت \r\nگويند سلطان محمودِ غزنوى مىگفته كه من از نيزهء شيرمردان آن قدر نمى ترسم كه از دوك پيرزنان .\r\nو در اين روز ، سنهء 1028 ، وفات كرد به مكهء معظّمه ، سيّدنا الأجلّ ميرزا محمد بن على الأسترآبادى اصلًا والساكن في الغرى و المجاور بمكّة والمدفون بها . « 1 » صاحب كتب رجاليه و شرح آيات الأحكام و غيره .\r\nاين سيّد جليل به كثرت وثاقت و زهد و تقوا و ورع معروف است و او همان است كه امام زمان عليه السلام را ملاقات كرده ، چنانچه علّامه مجلسى ذكر فرموده . « 2 »\r\nو از خودِ سيّد نقل شده كه شبى در اطراف خانهء خدا طواف مىكردم كه جوان خوشرويى را ديدم كه مشغول به طواف شده ، همين كه نزديك به من رسيد ، دسته گل سرخى به من عطا كرد و اين در غير فصل گل بود . من گرفتم و بوييدم و گفتم : اى سيّد من ! اين گل از كجا است ؟ فرمود : از خرابات . اين بفرمود و پنهان شد . « 3 »\r\nدر أنساب سمعانى و غيره است كه خرابات جزيرهء مغرب است از بحر محيط . « 4 »\r\n\r\n\r\n","description":"","footnote":"\r\n( 1 )\r\n. روضات الجنات ، ج 7 ، ص 37 ، ش 596 .\r\n( 2 ) . بحار الأنوار ، ج 52 ، ص 176 ، باب من تشرف فى الغيبة الكبرى بلقاء مولانا الحجة عليه السلام .\r\n( 3 ) . بحار الأنوار ، ج 52 ، ص 176 ؛ روضات الجنات ، ج 7 ، ص 37 - 38 ، ش 596 .\r\n( 4 ) . روضات الجنات ، ج 7 ، ص 38 ، ش 596 .\r\n","page_name":" 153 ","page_number":153},
  {"content":"\r\n\r\n\r\nروز چهاردهم\r\nبه قول شيخ بهائى ، منصورِ حلّاج كشته شد « 1 » و من قتل او را در روز 24 ذكر مىكنم .\r\n\r\nشب پانزدهم\r\nشب مباركى است . خداوند نظر مرحمت مىفرمايد بر بندگان مؤمن خود . و كسى كه در اين شب به طاعت حق تعالى مشغول باشد از براى او باشد اجر صد نفر سائح كه معصيت نكرده باشد خدا را طرفة العينى ، چنانچه در روايت نبوى است . پس اين شب را مغتنم شمار و مشغول كن خود را به طاعت و عبادت و نماز و طلب حاجت از خدا .\r\nهمانا روايت شده كه هر كه سؤال كند در اين شب حاجتى از خداوند تعالى ، به او عطا خواهد شد . « 2 »\r\n\r\nروز پانزدهم\r\nدر اين روز ، سنهء 132 ، بنى عباس جمع كثيرى از بنى اميه را در نهر اردن به قتل رسانيدند . پس از آن فرشى بر روى ايشان گسترانيدند و به طعام خوردن مشغول شدند در حالى كه بنى اميّه ناله و اضطراب مىنمودند و در تحتِ ايشان جان مىدادند .\r\nو در اين روز ، سنهء 253 ، محمد بن عبدالله بن طاهر معروف به ادبيّت و فصاحت و كثرت حفظ و عطا وفات كرد . « 3 »\r\n\r\n\r\n","description":"","footnote":"\r\n( 1 ) . توضيح المقاصد ، ص 28 .\r\n( 2 ) . اقبال الأعمال ، ج 2 ، ص 22 ، فصل 6 .\r\n( 3 ) . خطيب در تاريخ بغداد ( ج 3 ، ص 40 ، ش 1004 ) مرگ او را نيمهء شب يازدهم ذكر كرده است .\r\n","page_name":" 154 ","page_number":154},
  {"content":"\r\n\r\n\r\nروز شانزدهم\r\nدر اين روز ، سنهء 326 ، كافى الكفاة صاحب بن عَبّاد متولد شد . « 1 » وفاتش در روز 24 صفر خواهد آمد .\r\nو در اين روز ، سنهء 454 ، وفات كرد محمد بن سلامه ، معروف به قضاعى ، فقيه شافعى ، « 2 » صاحب كتاب شهاب كه تمامش كلمات حِكْميهء رسول خدا صلى الله عليه و آله است ، به ترتيب حروف تهجى ، و سيّد اجلّ ، ضياء الدين فضل الله الراوندى كه از بزرگان علماى اماميه و از مشايخ ابن شهر آشوب است آن را شرح كرده موسوم به ضوء الشهاب « 3 » و در شرحِ « كادَ الحَسَدُ أن يَغلبَ القَدَر » قضيهء عجيبى نقل كرده است . « 4 »\r\nو در اين روز ، سنهء 529 ، هفده نفر از فدائيه در خيمهء مسترشد باللهِ عباسى ريختند\r\n\r\n\r\n","description":"","footnote":"\r\n( 1 ) . وفيات الأعيان ، ج 1 ، ص 231 ، ش 96 « الصاحب بن عبّاد » . وفاتش 24 صفر 385 بوده است .\r\n( 2 ) . ابن عساكر ( تاريخ مدينة دمشق ، ج 53 ، ص 170 ) وفات او را شب هفدهم ذكر كرده است .\r\n( 3 ) . ضوء الشهاب و همچنين شرح ديگر شهاب ، تأليف قطب الدين راوندى ، با عنوان ضياء الشهاب ، تاكنون چاپ نشده‌اند . اما يكى از دوستان دانشور ما ، حضرت آقاى مهدى سليمانى آشتيانى اين دو شرح را تصحيح كرده و آمادهء چاپ دارند\r\n( 4 ) . ملخّص آن داستان اين است :\r\nدر بغداد زمان موسى الهادىِ عباسى ، مرد توانگرى بود و همسايه‌اى داشت كه بىنهايت بر آن توانگر حسد مىورزيد و به هر وسيله‌اى كه ممكن بود متوسّل شد و بر عليه همسايه كارى نتوانست انجام دهد . تا آنكه غلامى خريد و او را تربيت نمود و فراوان به او مهربانى كرد تا آنكه غلام به حدّ رشد و جوانى رسيد و اندامش قوّت گرفت . روزى به او گفت : فرزندم من از تو خواهشى دارم انجام ده . غلام سر طاعت به زير آورد . آقا گفت : حاجت من اين است كه مرا به بام خانهء همسايه ببرى و بكشى تا او را به زندان برند و بكشند . غلام هر چه كرد آقا منصرف نشد و با غلام قرار گذاشت كه پس از مرگش آزاد باشد ( عبدِ مدبّر ) و مبلغ سه هزار مثقال نقره هم براى او تعيين نمود . چون شب آخر عمرش رسيد غلام را روى بام خانهء همسايه برد و امر كرد كه گردنش را بزند ، غلام گردن مولا را بزد و شبانه بگريخت ، روز بعد هر چه اهل خانه تفحّص كردند او را نيافتند ، آخر روز او را روى بام همسايه كشته يافتند ، همسايه را دستگير نموده و پس از كشف حال ، موسى امر كرد وى را آزاد ساختند . انتهى . ( على ابن المؤلف )\r\n","page_name":" 155 ","page_number":155},
  {"content":"\r\n\r\nو او را با خواصّش بكشتند ، « 1 » و ظاهراً به تحريك سلطان محمود پسرِ برادرِ سلطان سنجر بوده . و مسترشد مردى شجاع و مَهيب بوده . « 2 » گفته شده كه بعد از « معتضد » أشهمِ « 3 » از او در خلفاى بنى عباس نبوده . پس از او پسرش راشد بالله به جاى وى نشست . دو يا سه سال بيشتر خلافت نكرد كه او را از خلافت خلع كردند . پس ، از ترس سلطان مسعود به اصفهان فرار كرد ، در آنجا جماعتى از فدائيه بر او ريختند و خونش بريختند « 4 » و او خليفهء سىام بود كه پنجمِ هر ششم است از خلفاى مخلوع و مقتول .\r\n\r\nروز هفدهم\r\nدر ايام خلافت سفّاح ، يزيد بن عمر بن هبيره را با پسرش داود به فرمان سفّاح بكشتند . « 5 » و ابن هبيره همان است كه از جانب مروانِ حمار والى كوفه و بصره بود و به كثرت اكل مانند معاويه معروف بوده و معن بن زائدِ شيبانى كه در جود و سخاوت و شجاعت نظير ابودلفِ عِجْلى امامى معروفِ آفاق است ، از خواصّ ابن هبيره بود .\r\nچون او كشته گشت ، معن خود را پنهان نمود و از ترس ، خود را ظاهر نمىكرد تا اينكه از كثرت توارى و طول خفا به تنگ آمد . پس صورت خود را مدّتى در آفتاب بداشت تا رنگش سياه شد . آنگاه جبّه‌اى از پشم پوشيد و تغيير هيئت داد و سوار بر شترى شد كه به قصد باديه از بغداد بيرون شود . چون به دروازهء بغداد رسيد ، مردى سياه چهره از پاسبانان دروازه دنبال او را گرفت و بر شتر او چسبيد و گفت تو\r\n\r\n\r\n","description":"","footnote":"\r\n( 1 ) . ذيل تاريخ بغداد ، ج 5 ، ص 148 ، ش 1326 .\r\n( 2 ) . ذيل تاريخ بغداد ، ج 5 ، ص 144 ، ش 1326 .\r\n( 3 ) . الشهم : الذكي الفؤاد ، السيّد النافذ الحكم . ( المنجد )\r\n( 4 ) . رك : سير أعلام النبلاء ، ج 19 ، ص 568 - 569 ، ش 326 « الراشد بالله » .\r\n( 5 ) . وفيات الأعيان ، ج 6 ، ص 320 ، ش 818 .\r\n","page_name":" 156 ","page_number":156},
  {"content":"\r\n\r\nمعن بن زائده مىباشى كه منصور در طلب تو است ، كجا فرار مىكنى ؟ معن گفت : اى مرد ، من معن نيستم ، اشتباه كرده‌اى . گفت : تو « معن‌اى » و من خوب تو را مىشناسم .\r\nمعن هر چه كرد خود را پوشيده دارد ، فايده نكرد ، لاجرم عقدى از جواهر قيمتى همراه خود داشت ، آن را به آن مرد داد و گفت : اى مرد ! منصور به تو آن قدر جايزه نخواهد داد اگر مرا نزد او ببرى . اينك اين را از من بگير و مرا نديده بگير . آن مرد سياه عقدِ جواهر را گرفت و تماشا كرد و گفت : راست گفتى قيمت اين چند هزار اشرفى است و مواجب من در هر ماهى بيست درهم است ، ليكن من اين عقد را به تو بخشيدم و تو را رها كردم تا بدانى كه در دنيا سخىتر از تو هم پيدا مىشود و به عطاهاى خودت عُجب نكنى . پس آن جواهر را رد كرد و معن را رها كرد . معن گفت : مرا شرمنده كردى و ريختن خون من بهتر بود از اين كار تو . و هر چه اصرار كه آن عقد را قبول كند ، نكرد .\r\nپس معن فرار كرد و پيوسته مختفى بود تا يوم هاشميّه با لِثام « 1 » بر منصور وارد شد و در حمايت او با دشمنانش جنگ كرد تا ايشان را شكست داد . منصور گفت : تو كيستى ؟\r\nخود را ظاهر كن بشناسم . لثام از صورت برداشت و گفت من آنم كه در جست‌وجوى من مىباشى . منصور او را نوازش كرد و خلعت بخشيد . « 2 »\r\nو در حدود سنهء 151 ، در مدينهء بُست به دست خوارج مقتول شد و جماعتى او را مرثيه گفتند و شاعر او مروان بن ابى حفصه است و از قصايدى كه در مدح معن گفته ، قصيدهء لاميه او است كه از جمله آن ، اين يك بيت است :\r\n تَجنَّبَ « لا » في القَولِ حَتّى كَأَنّهُ * حَرامٌ عَلَيهِ قَولُ « لا » حِينَ يُسأَلُ « 3 » \r\n\r\n\r\n","description":"","footnote":"\r\n( 1 ) . لثام : رو بند ، نقاب .\r\n( 2 ) . رك : الفرج بعد الشدة ، ج 2 ، ص 372 - 373 .\r\n( 3 ) . سير أعلام النبلاء ، ج 8 ، ص 480 ، ذيل شمارهء 124 \" مروان بن ابى حفصه \" ؛ وفيات الأعيان ، ج 5 ، ص 190 ، ش 716 \" مروان بن ابى حفصه \" .\r\nهذا المضمون قد تكرر في أشعار الشعراء و أحسن ما قيل فيه قول الفرزدق في القصيدة المعروفة بين الفريقين في مدح سيدنا و مولانا علي بن الحسين عليه السلام : \" ما قال لا ، قط إلا في تشهده / لو لا التشهد كانت لاؤه نعم . [ مدينة المعاجز ، ج 4 ، ص 396 
  ] ( منه عفي عنه )\r\n","page_name":" 157 ","page_number":157},
  {"content":"\r\n\r\n\r\nروز بيستم\r\nدر اين روز ، سنهء 270 ، احمد بن طولون والىِ ديارِ مصريه در مصر وفات كرد « 1 » و او مردى بوده به كثرت خونريزى معروف . مقتولينِ او را هيجده هزار تن ذكر كرده‌اند .\r\nو در اين روز ، سنهء 381 ، جوهر بن عبدالله خادم معزّ اسماعيلى وفات كرد . و او همان است كه بعد از آنكه كافور اخشيد والىِ مصر وفات كرد و معزّ او را به احترام تمام به مصر روانه كرد . مصريان در روز ورود او با او بناى جنگ گذاشتند ، ديدند تاب او را ندارند . روز ديگر به استقبال او بيرون شدند و همه پياده بودند و او سواره با ايشان آمد تا وقت زوال به كنار شهر مصر رسيد ، داخل بلد شد و اعيان مصر را رخصتِ مراجعت داد و خود با لشكرش در موضعى كه الحال به قاهره مشهور است نزول نمود و در همان شب چهار ديوار قاهره را با بعضى از خانه‌ها مهيا ساخت . چون اهل مصر روز ديگر ، جهت تهنيت آمدند و آن شهر نو را ديدند بسى تعجب نمودند .\r\nپس جوهر امر كرد خطبه و سكه به نام مولاى او بزنند و لباس سياه ، ديگر نپوشند و خطبا را جامه‌هاى سفيد بپوشانيد و چون روز جمعه شد امر كرد در عقب حمد بر خدا صلوات بر رسول و اهل بيت طاهره عليهم السلام بفرستند و در جمعه ديگر گفت : « حَيَّ عَلى خَيرِ العَمَل » در اذان گفتند . « 2 »\r\nو در اين روز ، سنهء 1178 ، متولد شد ميرزا محمد بن عبدالنبى ، اخبارىِ بحت ، معاصر شيخ افقه آشيخ جعفر عرب . « 3 » و ما بين شيخِ كبير و او منافرت تمامى بوده است\r\n\r\n\r\n","description":"","footnote":"\r\n( 1 ) . وفيات الأعيان ، ج 1 ، ص 174 ، ش 71 « احمد بن طولون » . تولدش 23 رمضان 220 در سامرا بوده است .\r\n( 2 ) . رك : وفيات الأعيان ، ج 1 ، ص 375 - 379 ، ش 145 « جوهر الصقلي » ؛ البداية والنهاية ، ج 11 ، ص 354 - 355 .\r\n( 3 ) . روضات الجنات ، ج 7 ، ص 127 ، ش 631 .\r\n","page_name":" 158 ","page_number":158},
  {"content":"\r\n\r\nو شيخ در ردّ او رسالهء لطيفه‌اى نوشته است .\r\n\r\nروز بيست و سوم\r\nدر اين روز ، سنهء 203 ، به قولى شهادت حضرت امام رضا عليه السلام واقع شده « 1 » و زيارت آن حضرت از نزديك و دور سنت است . بدان كه از روزى كه مأمون حضرت رضا عليه السلام را وليعهد خود كرد كه روز ششم شهر رمضان باشد - چنانچه گذشت - اوّل ابتلا و گرفتارى آن حضرت شد ، چه آنكه مبتلا شد به معاشرت مأمون منافق كه به حسب ظاهر در تعظيم و احترام حضرت رضا عليه السلام مىكوشيد اما در باطن پيوسته كاسه‌هاى زهر به كام مباركش مىرسانيد و در آخر كار چندان آن جناب به تنگ آمده بود كه از خدا مرگ خود را مىخواست چنانچه ياسرِ خادم روايت كرده كه :\r\nهر روز جمعه كه آن حضرت از مسجد جامع مراجعت مىكرد به همان حالى كه عرق دار و غبار آلوده بود دست‌ها را به درگاه الهى برمىداشت و عرضه مىكرد : بارالها ! اگر فرج و گشايش كار من در مرگ من است ، پس همين ساعت مرگ مرا برسان .\r\nو پيوسته در غم و حزن بود تا از دنيا رحلت كرد .\r\nدر كيفيت شهادت آن جناب روايات مختلف است و من اكتفا مىكنم در اين‌جا به آنچه شيخ صدوق « 2 » و مفيد ذكر فرموده‌اند .\r\nابن بابويه روايت كرده كه :\r\nچون امام رضا عليه السلام با مأمون به جانب عراق مىآمدند روزى آن جناب را تبى عارض شد و ارادهء فصد كرد و مأمون از پيش ، يكى از غلامان خود را - كه به روايت شيخ مفيد ، عبدالله بن بشير نام داشت - / « 3 » امر كرده بود كه ناخن‌هاى خود را بلند كند و\r\n\r\n\r\n","description":"","footnote":"\r\n( 1 ) . مسارّ الشيعه ، ص 34 .\r\n( 2 ) . عيون أخبار الرضا عليه السلام ، ج 2 ، ص 267 - 268 ، باب 61 ، ح 1 .\r\n( 3 ) . الإرشاد ، ج 2 ، ص 270 .\r\n","page_name":" 159 ","page_number":159},
  {"content":"\r\n\r\nبه كسى هم اظهار نكند و چون شنيد كه حضرت ارادهء فَصْد دارد ، زهرى مانند تمر هندى بيرون آورد و به آن غلام داد و گفت : اين را ريزه كن و با ناخن‌هاى خود سرشته و خمير كن و دست خود را به آن آلوده گردان و ميان ناخن‌هاى خود را از آن پر كن و دست خود را مشوى و با من بيا .\r\nپس مأمون سوار شد و به عيادت آن حضرت آمد و نشست تا آن جناب را فصد كردند ، و به روايت ديگر نگذاشت .\r\nو در خانه‌اى كه حضرت مىبود ، بوستانى بود كه درختان انار در آن بود . همان غلام را گفت كه چند دانه انار بچين ، چون چيد و آورد ، گفت : اينها را براى حضرت رضا در جامى دانه كن . و به روايت شيخ مفيد گفت : فشار بده و آبش را بگير . « 1 » پس آن جام را به دست شوم خود گرفت و نزد آن امام مظلوم گذاشت و گفت : از اين آب انار تناول كنيد كه براى شما نيكو است .\r\nحضرت فرمود : الحال باشد ، ساعتى ديگر بعد از رفتنِ شما . مأمون گفت نه به خدا سوگند ، البته بايد در حضور من تناول نمايى و اگر نبود رطوبتى در معدهء من ، هر آينه من نيز در خوردن با تو موافقت مىكردم .\r\nپس به جز مأمون آن جناب چند قاشقى از آن تناول فرمود . پس مأمون بيرون رفت و حضرت در همان ساعت به قضاى حاجت شتافت .\r\nراوى گفت كه نماز عصر را نكرده بوديم كه پنجاه مرتبه او را حركت داد و از آن زهر قاتل ، احشاء و امعاى آن جناب به زير آمد . چون اين خبر به مأمون رسيد ، پيغام فرستاد كه اين ماده‌اى است از فصد به حركت آمده است ، دفعش براى شما نافع است و چون شب درآمد ، حالِ آن جناب دگرگون شد و امر شدت گرفت و چون صبح گشت آن حضرت به رياضِ رضوان انتقال فرموده بود . و آخر كلامى كه از آن جناب شنيده شده اين آيه مبارك بوده :\r\n\r\n\r\n","description":"","footnote":"\r\n( 1 ) . الإرشاد ، ج 2 ، ص 270 .\r\n","page_name":" 160 ","page_number":160},
  {"content":"\r\n\r\n« قُلْ لَوْ كُنْتُمْ فِى بُيُوتِكُمْ لَبَرَزَ الَّذِينَ كُتِبَ عَلَيْهِم القَتْلُ إِلى مَضاجِعِهِمْ » ، « 1 » « وَكانَ أَمْرُ اللَّهِ قَدَراً مَقْدُوراً » . « 2 »\r\nو به روايت شيخ مفيد ، حضرت بعد از خوردن زهر ، دو روز زنده بود و وفات كرد . « 3 » پس مأمون يك روز و يك شب ، وفات آن جناب را پنهان داشت .\r\nپس محمد بن جعفرِ صادق را با جماعت آل ابوطالب كه حاضر بودند ، طلبيد و خبر وفات آن جناب را به ايشان اظهار كرد و گريست و حزنِ شديد اظهار كرد . پس ايشان را به نزد آن جناب آورد و بدن آن حضرت را به ايشان نمود و گفت : گواه باشيد كه آسيبى از ما به او نرسيده است .\r\nپس با جنازهء آن جناب خطاب كرد كه اى برادر ! بر من گران است كه تو را بدين حالت ببينم و مىخواستم كه پيش از تو بميرم و تو خليفه و جانشين من باشى و ليكن با تقدير خدا چه مىتوان كرد . « 4 »\r\nپس جنازهء آن جناب را بعد از غسل و تكفين حركت دادند و در همين موضعى كه فعلًا مدفون است ، دفن نمودند . قبر شريفش در خانهء حميد بن قحطبه در قبله قبر رشيد است و در وقت غسل و تكفين و نماز و دفن ، پسرش حضرت جواد عليه السلام حاضر بود و اين امورات بر دست آن جناب واقع مىشد و مردم نمىدانستند .\r\nدر بعضى روايات است كه مأمون از ترس آنكه مبادا مردم فتنه كنند ، جنازهء حضرت را در شب حركت داد و دفن نمود « 5 » - صلوات الله عليه .\r\n مِن سِرِّهِ أن يُرى قبراً بِرُؤيَتِهِ * يُفَرِّجُ اللّهُ عَمَّن زارَهُ كُربَهُ \r\n\r\n\r\n","description":"","footnote":"\r\n( 1 ) . آل عمران ( 3 ) : 154 .\r\n( 2 ) . احزاب ( 33 ) : 38 .\r\n( 3 ) . الإرشاد ، ج 2 ، ص 270 .\r\n( 4 ) . عيون أخبار الرضا عليه السلام ، ج 2 ، ص 268 ، باب 61 ، ح 1 .\r\n( 5 ) . عيون أخبار الرضا عليه السلام ، ج 2 ، ص 270 ، باب 62 .\r\n","page_name":" 161 ","page_number":161},
  {"content":"\r\n\r\n فَليَأتِ ذَا القَبرُ إنَّ اللّهَ أسكَنَه * سُلالَةً مِن رَسُولِ اللّهِ مُنتَجِبَه « 1 » \r\nو در اين روز ، سنهء 256 ، زبير بن بكّار وفات كرد و زبير از اولاد عبدالله بن زبير است و از اعيان علما و قاضى مكه بوده و بر نسب قريش اطلاع تمامى داشته و كتاب أنساب قريش و موفقيات از تصنيفات او است . « 2 » و او همان است كه ساق و قدمش را بَرَص گرفت براى آنكه قسم داد يكى از طالبيين را به اين قبر و منبر . پدرش بكّار ، همان است كه ظلم كرد بر حضرت رضا و آن جناب بر او نفرين فرمود . در وقت دعاى آن حضرت از قصر افتاد و گردنش كوبيده شد . « 3 » و جدّش عبدالله بن مصعب همان است كه عهد يحيى بن عبدالله بن حسن را پاره كرد و سعايت كرد در حقّ او نزد رشيد ، يحيى او را قسم به صيغهء برائت داد و او قسم خورد ، در همان وقت تب كرد و بعد از سه روز بمرد و قبر او چند مرتبه منخسف شد . « 4 »\r\nدر اين روز ، سنهء 403 ، محمد بن الطيب معروف به قاضى ابوبكر باقلانىِ بصرى ، ناصرِ طريقه ابوالحسن اشعرى ، معروف به مناظره در بغداد وفات كرد . « 5 »\r\nدر اين روز - / يا روز 24 - / سنهء 309 ، حسين بن منصورِ حلّاج كشته شد « 6 » به فتواى\r\n\r\n\r\n","description":"","footnote":"\r\n( 1 ) . عيون أخبار الرضا عليه السلام ، ج 2 ، ص 313 ؛ مىگويند اين دو بيت را فرشته‌ها گفته اند .\r\n( 2 ) . وفيات الأعيان ، ج 2 ، ص 312 ، ش 240 « الزبير بن بكّار » .\r\n( 3 ) . عيون أخبار الرضا رحمه الله ، ج 2 ، ص 243 ، باب 48 ، ح 1 .\r\n( 4 ) . عيون أخبار الرضا رحمه الله ، ج 2 ، ص 242 ، باب 48 ، ح 1 .\r\nفقير گويد كه سيّد اجل سيّد عليخان شيرازى شارح صحيفه در حديث مسلسل به آباء روايت كرده از امير المؤمنين عليه السلام : « إنّه يقول : سمعتُ رسول الله صلى الله عليه و آله يقول : نحنُ بنو عبد المطّلب ماعادانا بيت إلّاوقد خرب ، ولا عاوانا كلب إلّاوقد جرب ، وَمَن لم يصدّق فيلجرّب » . [ رياض السالكين ، ج 1 ، ص 38 
  ] و اين مطلب به تجربه رسيد . و به همين ملاحظه ، عبدالمطّلب براى حجّاج نوشت كه از آل ابوطالب كسى را مكش ، چه آنكه آل حرب گاهى كه خون اولاد ابوطالب را ريختند ، مرگ ، ايشان را فرو گرفت و دولتشان زايل شد . پس حجّاج از ريختن خون طالبيين اجتناب مىكرد از ترس زوال ملك و سلطنت ، نه از خوف خداوند عزّوجلّ . ( منه رحمه الله )\r\n( 5 ) . وفيات الأعيان ، ج 4 ، ص 269 - 270 ، ش 608 « ابوبكر الباقلاني » .\r\n( 6 ) . سير أعلام النبلاء ، ج 14 ، ص 351 ، ش 205 « الحلاج » ؛ الوافي بالوفيات ، ج 13 ، ص 47 « الحلاج » .\r\n","page_name":" 162 ","page_number":162},
  {"content":"\r\n\r\nعلما ، چه علما و فقهاى آن عصر حكم كردند به حلّيت خون او ، به واسطه شنيدن بعضى كلمات از او . و در محضر حامد بن عباس وزير مقتدر ، قاضى ابو عمرو فتوا به ريختن خون او داد و سايرين نيز فتوا دادند و در سجلّى نوشتند . و حلّاج پيوسته مىگفت : « الله الله في دَمي » . « 1 »\r\nپس او را به زندان بردند و واقعه را به عرض خليفه مقتدر بالله برسانيدند . مقتدر گفت : اگر علما فتوا به ريختن خون او دادند ، بدهيد او را به جلّاد تا هزار تازيانه بر او بزند و اگر هلاك نشد ، هزار تازيانهء ديگر بزند ، پس او را گردن زند .\r\nپس او را در صبح سه شنبه 23 ذى قعده به جلّاد دادند و هزار تازيانه بر او زد . پس دست‌ها و پاهاى او را قطع كرد و سر او را جدا كرد و در جسر بغداد به دار كشيد . پس بدن او را بسوزانيد و خاكسترش را در دجله ريخت . گويند اتّفاقاً آب دجله در آن سال زياد شد . اصحاب حلاج گفتند كه به واسطهء خاكستر حلّاج بوده . و مردم در حقّ او دو فرقه‌اند و واقعهء او با على بن بابويه قمى و قصّهء او با ابوسهلِ نوبختى در غيبت شيخ طوسى « 2 » و سيزدهمِ بحار « 3 » مسطور است .\r\n\r\nشب بيست و پنجم\r\nاين شب ، شب « دَحْوُ الأرض » و از ليالى شريفه است كه رحمت خدا در آن نازل مىشود « 4 » و قيام به عبادت در آن اجر بسيار دارد . « 5 » و از حسنِ وشّا روايت است كه گفت :\r\n\r\n\r\n","description":"","footnote":"\r\n( 1 ) . سير أعلام النبلاء ، ج 14 ، ص 351 ، ش 205 « الحلاج » .\r\n( 2 ) . الغيبه ، ص 401 - 403 ، ح 376 و 377 .\r\n( 3 ) . بحار الأنوار ( چاپ جديد ) ، ج 51 ، ص 369 - 371 .\r\n( 4 ) . رك : مسارّ الشيعه ، ص 34 .\r\n( 5 ) . كتاب من لا يحضره الفقيه ، ج 2 ، ص 89 ، ح 1884 ؛ ثواب الأعمال ، ص 79 ؛ اقبال الأعمال ، ج 2 ، ص 24 ، فصل 10 .\r\n","page_name":" 163 ","page_number":163},
  {"content":"\r\n\r\nمن با پدرم در خدمتِ امام رضا عليه السلام شام خورديم در شب بيست و پنجم ماه ذى القعده ، پس فرمود كه امشب حضرت ابراهيم و حضرت عيسى متولد شده‌اند و زمين از زير كعبه پهن شده است . پس هر كه روزش را روزه بدارد چنان است كه شصت ماه روزه داشته باشد . « 1 »\r\nو به روايت ديگر است كه فرمود : « در اين روز حضرت قائم ( عج ) قيام خواهد فرمود » . « 2 »\r\n\r\nروز بيست و پنجم\r\nروز دَحْوُالأرض است ؛ « 3 » يعنى روزى است كه زمين‌ها از زير خانهء خدا كشيده شدند و پهن شدند ؛ چه آنكه اوّل موضعى كه از زمين خلق شد ، موضع خانهء كعبه بوده ؛ و لهذا كعبه را امّ القرى مى گويند . و اين روز از آن چهار روز است كه در تمام سال به فضيلت روزه امتياز دارد و روزه‌اش مثل روزهء هفتاد سال است ، « 4 » و هر كه اين روز را روزه بدارد و شبش را به عبادت به سر آورد از براى او عبادت صد سال نوشته شود ؛ « 5 » و از براى روزه‌دارِ اين روز ، هر چه در ميان آسمان و زمين است ، استغفار كند . « 6 » و اين روزى است كه رحمت خدا در آن منتشر گرديده و از براى عبادت و اجتماع به ذكر خدا در اين روز ، اجر بسيار است « 7 » و از براى اين روز به غير از روزه و عبادت و ذكر\r\n\r\n\r\n","description":"","footnote":"\r\n( 1 ) . كتاب من لا يحضره الفقيه ، ج 2 ، ص 89 ، ح 1884 ؛ ثواب الأعمال ، ص 79 ؛ اقبال الأعمال ، ج 2 ، ص 24 ، فصل 10 .\r\n( 2 ) . اين سخن از سيّد بن طاووس است كه گفته در نسخه‌اى از ثواب الأعمال كه نزد من است اين بخش از روايت را افزوده دارد : اقبال الأعمال ، ج 2 ، ص 24 ، فصل 10 ؛ اما در نسخهء چاپى ثواب الأعمال اين افزوده را نيافتيم\r\n( 3 ) . اقبال الأعمال ، ج 2 ، ص 24 ، باب 2 ، فصل 10 .\r\n( 4 ) . وسائل الشيعه ، ج 10 ، ص 450 ، ح 13816 .\r\n( 5 ) . وسائل الشيعه ، ج 10 ، ص 451 ، ح 13821 .\r\n( 6 ) . اقبال الأعمال ، ج 2 ، ص 27 ، باب 2 ، فصل 12 .\r\n( 7 ) . رك : اقبال الأعمال ، ج 2 ، ص 23 - 29 ، باب 2 .\r\n","page_name":" 164 ","page_number":164},
  {"content":"\r\n\r\nخدا ، دو عمل وارد است :\r\n1 . نمازى كه در كتب شيعهء قميّين « 1 » روايت شده و آن دو ركعت است در وقت چاشت . در هر ركعت بعد از حمد پنج مرتبه سوره والشمس بخواند و نماز را تمام كند و بعد از نماز بخواند : « لا حَولَ وَلا قُوّةَ إلّابِاللهِ العَليِّ العَظيم » .\r\nپس دعا كند و بخواند :\r\nيا مُقيلَ العَثَرات ، أقِلني عَثرتي ؛ يا مُجيب الدعوات ، أجِب دَعْوتي ؛ يا سامعَ الأصوات اسمَع صَوْتي وَارْحَمني وَتجاوَز عَن سَيّئاتي وَما عِندي ياذا الجلالِ وَالإكرام . « 2 »\r\n2 . خواندن اين دعا است كه شيخ روايت فرموده : « اللهُمَّ داحِيَ الكعبة » « 3 » ، إلخ .\r\nو محقّق داماد در رساله أربعة أيام خود در اعمال روز دحو الأرض گفته كه :\r\nزيارت حضرت امام رضا عليه السلام در اين روز افضلِ اعمال مستحبّه و آكدِ آدابِ مسنونه است . « 4 »\r\nو بدان كه در اين روز ، يا روز بعد و به قولى در روز 23 ، خروج فرمود رسول خدا صلى الله عليه و آله ، به حجّة الوداع از مدينه « 5 » با يكصد و چهار هزار يا يكصد و بيست و چهار هزار . و حضرت فاطمه عليها السلام و تمامى زوجات نيز همراه بودند و از راه شجره حركت فرمود و در ذوالحليفه محمد بن ابى بكر متولد شد ، اسماء به خدمت آن حضرت فرستاد كه با نفاس چه كنم ؟ حضرت دستورالعمل براى او فرمود . « 6 »\r\nو در اين روز ، بنابر قولى در سنهء 145 ، شهادت ابراهيم بن عبدالله بن حسن بن\r\n\r\n\r\n","description":"","footnote":"\r\n( 1 ) . تعبير « شيعة القميين » از ابن طاوس است .\r\n( 2 ) . وسائل الشيعه ، ج 8 ، ص 182 ، ح 10371 به نقل از سيد بن طاوس .\r\n( 3 ) . مصباح المتهجّد ، ص 669 - 671 ، ح 732 ؛ اقبال الأعمال ، ج 2 ، ص 27 - 29 .\r\n( 4 ) . أربعة أيام ( به ضميمه مزار آقا جمال خوانسارى ) ، ص 52 .\r\n( 5 ) . كامل ابن اثير ، ج 2 ، ص 302 .\r\n( 6 ) . رك : تاريخ الإسلام ، ج 2 ، ص 700 .\r\n","page_name":" 165 ","page_number":165},
  {"content":"\r\n\r\nحسن بن على بن ابى طالب عليه السلام در باخمرى واقع شد . « 1 » و من كيفيت شهادت او را در تتمة المنتهى فى وقايع ايام الخلفاء نگاشته‌ام . « 2 »\r\nو در اين روز ، سنهء 387 ، ابو محمد حسن بن ابراهيم معروف به ابن زولاق مصرى صاحب تاريخ ، وفات كرد . « 3 »\r\n\r\nروز بيست و هشتم\r\nدر اين روز ، سنهء 360 ، ابوالقاسم سليمان بن احمد طبرانى ، صاحب معجم كبير در اسماء صحابه ، در اصفهان وفات كرد . « 4 » و طبرانى از حفّاظ علماء سنت است و عدد شيوخ او را به هزار گفته‌اند . « 5 » و منسوب است به طبريه به خلاف طبرى كه منسوب است به طبرستان . و طبريه بلدى است نزديك به شام به مسافت سه روز راه ، و در كنار دريا واقع است . گويند كوه طور مشرف است بر آن و قبر حضرت لقمان حكيم در آنجا واقع است و در آنجا نهر عظيمى جارى است كه نصف آبش گرم و نصف ديگرش سرد است . « 6 »\r\n\r\nروز بيست و نهم\r\nروايت شده كه :\r\n\r\n\r\n","description":"","footnote":"\r\n( 1 ) . تذكرة الخواص ، ج 2 ، ص 96 .\r\n( 2 ) . تتمة المنتهى في تاريخ الخلفاء ، ص 201 - 207\r\n( 3 ) . سال وفات او را 386 نيز گفته‌اند . رك : سير أعلام النبلاء ، ج 16 ، ص 462 - 463 ، ش 335 .\r\nمتولد 306 است و از آثار اوست : أخبار قضاة مصر ، التاريخ الكبير على السنين ، فضائل مصر و أخبارها و . . . .\r\n( 4 ) . وفيات الأعيان ، ج 2 ، ص 407 ، ش 274 « ابو القاسم الطبراني » ؛ روضات الجنات ، ج 4 ، ص 82 ، ش 341 . تولد او را 260 در طبريه شام گفته‌اند .\r\n( 5 ) . وفيات الأعيان ، ج 2 ، ص 407 ، ش 274 « ابو القاسم الطبراني » .\r\n( 6 ) . رك : معجم البلدان ، ج 4 ، ص 17 - 20 « طبريه » .\r\n","page_name":" 166 ","page_number":166},
  {"content":"\r\n\r\nدر اين روز ، كعبه نازل شده و آن اوّل رحمتى است كه از خدا نازل شده . و هر كه اين روز را روزه دارد ، كفّارهء هفتاد سالِ او باشد . « 1 »\r\n\r\nروز سىام\r\nدر اين روز ، سنهء 220 ، بنابر مشهور حضرت امام محمد تقى عليه السلام به زهر معتصم شهيد شد « 2 » و اين بعد از دو سال و نيم تقريباً از فوت مأمون گذشته بوده ، چنانچه خود آن جناب مىفرموده : « الفرجُ « 3 » بعدَ المأمونِ بِثَلاثينَ شَهراً » . « 4 » و در وقت وفات از سنّ شريفش بيست و پنج سال و چند ماهى گذشته بود . « 5 » قبر شريفش در كاظمين در پشت سر جدّ بزرگوارش حضرت امام موسى عليه السلام واقع است - صلوات الله عليهم .\r\n\r\n\r\n","description":"","footnote":"\r\n( 1 ) . كتاب من لا يحضره الفقيه ، ج 2 ، ص 90 ، ح 1815 ؛ اقبال الأعمال ، ج 2 ، ص 23 - 24 ، فصل 9 .\r\n( 2 ) . توضيح المقاصد ، ص 29 .\r\n( 3 ) . اين كلمه مُشعِر است بر آنكه آن حضرت از معاشرت مأمون در كمال اذيت و صدمه بوده كه مرگ خود را فرج وگشايش خود تعبير فرموده ، چنان كه پدرش حضرت امام رضا عليه السلام در زمان ولايتعهد نيز چنين بوده ، در هر جمعه كه از مسجد جامع مراجعت مىفرموده به همان حالى كه عرق‌دار و غبار آلوده بوده دست‌ها را به درگاه الهى بلند مىكرد و مىگفت : الهى اگر فرج و گشايش امر من در مرگ من است پس همين ساعت در مرگ من تعجيل فرما و پيوسته در غم و كرب بود تا از دنيا رحلت فرمود - صلوات الله عليه . ( منه عفي عنه )\r\n( 4 ) . بحار الأنوار ، ج 50 ، ص 64 .\r\n( 5 ) . توضيح المقاصد ، ص 29 .\r\n","page_name":" 167 ","page_number":167},
  {"content":"\r\n . \r\n","description":"","footnote":"","page_name":" 168 ","page_number":168},
  {"content":"\r\n\r\n\r\nباب چهارم : وقايع و اعمال ماه ذى الحجّة الحرام\r\n\r\n","description":"","footnote":"","page_name":" 169 ","page_number":169},
  {"content":"\r\n . \r\n","description":"","footnote":"","page_name":" 170 ","page_number":170},
  {"content":"\r\n\r\nبدان كه اين ماه از ماه‌هاى شريفه است و چون اين ماه و اصل مىشد ، صلحاى صحابه و تابعين اهتمام عظيم در عبادت مىكردند . و دهه اوّل آن ، ايامش « ايام معلومات » « 1 » و در نهايتِ فضيلت و بركت است و از رسول خدا صلى الله عليه و آله مروى است كه « عمل خير و عبادت در هيچ ايامى نزد حق تعالى محبوب‌تر نيست از اين دهه » . « 2 » و نيز براى اين دهه اعمالِ چند است :\r\n1 . روزه گرفتنِ نه روزِ اوّلِ اين دهه كه ثواب روزهء تمام عمر را دارد ؛ « 3 »\r\n2 . خواندن دو ركعت نماز ما بين مغرب و عشا در تمام شب‌هاى اين دهه ، در هر ركعت بعد از حمد ، يك مرتبه توحيد و اين آيه را بخواند : « وَواعَدْنا مُوسى . . . » « 4 » كه هر كه چنين كند با ثواب حاجيان شريك خواهد بود ؛ « 5 »\r\n\r\n\r\n","description":"","footnote":"\r\n( 1 ) . مراد از ايام معلومات اشاره به آيهء « واذكروا الله فى ايام معلومات » ، است كه در روايات دههء اوّل ذى حجّه آن‌اوقات برشمرده است . رك : تهذيب الأحكام ، ج 5 ، ص 447 ، ح 1558 / 204 ؛ اقبال الأعمال ، ج 2 ، ص 33 - 34 .\r\n( 2 ) . اقبال الأعمال ، ج 2 ، ص 34 - 35 .\r\n( 3 ) . اقبال الأعمال ، ج 2 ، ص 48 - / 49 ، باب 3 ، فصل 7 .\r\n( 4 ) . اعراف ( 7 ) : 142 .\r\nتمام آيهء شريفه اين است :\r\n( وَواعَدْنا مُوسى ثَلاثِينَ لَيْلَةً وَأَتْمَمْناها بِعَشْرٍ فَتَمَّ مِيقاتُ رَبِّهِ أَرْبَعِينَ لَيْلَةً وَقالَ مُوسى لِأَخِيهِ هرُونَ اخْلُفْنِى فِى قَوْمِي وَأَصْلِحْ وَلا تَتَّبِعْ سَبِيلَ المُفْسِدِينَ ) . ( منه ره )\r\n( 5 ) . روايت از امام صادق عليه السلام است : اقبال الأعمال ، ج 2 ، ص 35 - 36 ، فصل 5 .\r\n","page_name":" 171 ","page_number":171},
  {"content":"\r\n\r\n3 . از روز اوّل تا روز عرفه در عقبِ نمازِ صبح و پيش از مغرب اين دعا را بخواند ، چنانچه حضرت صادق عليه السلام مىخوانده است : « اللهُمَّ هذه الأيّامُ التي فَضَّلْتَها » ، « 1 » إلخ .\r\n4 . در هر روز از دهه بخواند پنج دعايى را كه جبرئيل براى حضرت عيسى هديه آورده و آن جناب براى حواريين فضيلتِ خواندنِ آن را شرح داده است ؛ « 2 »\r\n5 . بخواند اين تهليلاتِ مباركِ علويّه را ، و اگر روزى ده مرتبه بخواند بهتر است و از براى آن فضيلت بسيارى ذكر شده : « 3 » « لا إلهَ إلّاالله عَدَدَ الليالي وَالدُهور » . « 4 »\r\nو چون اين ماه داراى ايام شريفه و اعمال بسيار است ، شايسته است كه مردم اهتمام كنند در طلبِ هلال آن و اعمال شب و روز اوّل ماه را كه در مقدمه گذشت ، به جا آورند .\r\n\r\nروز يكم\r\nروز ، بسيار مباركى است و در آن چند عمل وارد است :\r\n1 . روزه ، كه ثواب هشتاد ماه دارد ؛ « 5 »\r\n2 . خواندن نماز حضرت فاطمه عليها السلام است و شيخ فرمود كه :\r\nروايت شده كه آن چهار ركعت است به دو سلام ، مثل نماز امير المؤمنين عليه السلام ، در هر\r\n\r\n\r\n","description":"","footnote":"\r\n( 1 ) . مصباح المتهجّد ، ص 672 ، ح 734 ؛ مزار ابن المشهدى ، ص 443 .\r\n( 2 ) . اقبال الأعمال ، ج 2 ، ص 46 - 47 ، باب 3 ، فصل 6 .\r\n( 3 ) . رك : ثواب الأعمال ، ص 72 ؛ مزار ابن مشهدى ، ص 441 - 442 ؛ اقبال الأعمال ، ج 2 ، ص 47 - 48 ، باب 3 ، فصل 6\r\n( 4 ) . تهليلات مباركه :\r\n! لا إله إلّاالله عددَ الليالي والدُهور ، لا إله إلّاالله عَددَ أمواج البُحور ، لا إله إلّاالله ورحمته خير ممّا يَجمعون ، لا إله إلّاالله عَددَ الشوك والشجر ، لا إله إلّاالله عددَ الشعر والوَبَر ، لا إله إلّاالله عددَ الحجر والمَدَر ، لا إله إلّاالله عددَ لمح العيون ، لا إله إلّاالله في الليل إذا عَسعَس ، وَالصبح إذا تنفّس ، لا إله إلّاالله عددَ الرياح في البراري والصُخور ، لا إله إلّاالله من اليوم إلى يومٍ يُنفخ في الصور . ( منه رحمه الله )\r\n( 5 ) . اقبال الأعمال ، ج 2 ، ص 37 ، باب 3 ، فصل 6 .\r\n","page_name":" 172 ","page_number":172},
  {"content":"\r\n\r\nركعت حمد يك مرتبه و توحيد پنجاه مرتبه و بعد از سلام ، تسبيح آن حضرت بخواند و بگويد : « سُبحانَ ذي العِزّ » إلخ . « 1 »\r\n3 . نمازى است كه سيّد « 2 » از كتب قميين روايت كرده و آن دو ركعت است پيش از زوال به نيم ساعت . در هر ركعت حمد يك مرتبه و هر يك از توحيد و آية الكرسى و « إنّا أنْزَلْناهُ » ده مرتبه ؛\r\n4 . هر كه از ظالمى بترسد در اين روز بگويد : « حَسْبي حَسْبي حَسبي مِنْ سُؤالي عِلْمُكَ بِحالي » تا حق تعالى كفايت كند شرّ ظالم را از او . « 3 »\r\nبدان كه در اين روز تولد حضرت ابراهيم خليل عليه السلام واقع شد « 4 » و هم در اين روز به روايت شيخين تزويج شد فاطمه با امير المؤمنين عليهما السلام . « 5 »\r\nدر اين روز ، سنهء 9 ، رسول خدا صلى الله عليه و آله ابوبكر را فرستاد به سمت مكه كه آيات اوايل سورهء برائت را بر كفار مكه بخواند . پس از رفتن او ، جبرئيل « 6 » نازل شد كه اداء اين امر بايد به دست تو يا به دست مردى كه از تو باشد ، بشود . « 7 »\r\nو به روايت ديگر بايد على عليه السلام ، تبليغ كند از جانبِ تو . پس رسول خدا صلى الله عليه و آله ، امير المؤمنين عليه السلام را كه به منزلهء جانش بود از براى اين امر اختيار كرد و با وى فرمود كه شتاب فرماى و آيات برائت را از ابوبكر بگير و خود در موسم حج بر مردمان قرائت كن و هم ايشان را ابلاغ كن كه هيچ كس به خانهء خدا در نيايد الّا آنكه مؤمن باشد .\r\n\r\n\r\n","description":"","footnote":"\r\n( 1 ) . مصباح المتهجّد ، ص 671 .\r\n( 2 ) . اقبال الأعمال ، ج 2 ، ص 49 ، باب 3 ، فصل 8 .\r\n( 3 ) . اقبال الأعمال ، ج 2 ، ص 50 ، باب 3 ، فصل 9 .\r\n( 4 ) . اقبال الأعمال ، ج 2 ، ص 36 ، باب 3 ، فصل 6 .\r\n( 5 ) . مسارّ الشيعه ، ص 36 ؛ مصباح المتهجّد ، ص 671 ؛ مصباح كفعمى ، ج 2 ، ص 600 ، فصل 42 و ص 767 ، فصل 48\r\n( 6 ) . به قولى روز سوم نازل شد . [ مسارّ الشيعه ، ص 36 
  ] ( منه )\r\n( 7 ) . مصباح كفعمى ، ج 2 ، ص 600 ، فصل 42 ؛ بحار الأنوار ، ج 35 ، ص 303\r\n","page_name":" 173 ","page_number":173},
  {"content":"\r\n\r\nو هيچ عريان ، طواف خانه نكند و چنان نداند كه چون برهنه باشد مانند كودك مادرزاد از مَساوى و مَعايب عريان خواهد بود . و ديگر آنكه از پسِ اين سال هيچ مشرك مأذون نيست كه حج بگزارد ، و ديگر آنكه هر كافرى كه از خدا و رسول عهدى مؤجّل داشته باشد در عهد خويش بپايد تا مدت منقضى شود و اگر او را عهدى نباشد تا مدت چهار ماه در زينهار است ؛ يعنى از دهم ذى الحجه تا دهم ربيع الآخر . و اگر از اين پس ، مسلمانى نگيرد ، جان و مال او به هدر خواهد بود . و فرمود ابوبكر را در امر خود مختار كن ، اگر خواهد ملازمِ خدمتِ تو باشد و اگر نه ، به مدينه برگردد .\r\nپس ناقهء غضبا را به امير المؤمنين عليه السلام داد تا برنشست و با جابربن عبدالله حركت فرمود .\r\nروز دوم به ابى بكر رسيد و آيات برائت را از وى بگرفت و او را در آمدن و برگشتن مختار كرد .\r\nابوبكر به مدينه برگشت و به حضرت رسول صلى الله عليه و آله عرض كرد كه مرا از براى كارى اهل و لايق دانستى كه گردن‌ها به سوى آن كشيده شده بود ، چون پاره‌اى راه رفتم مرا معزول ساختى . پيغمبر صلى الله عليه و آله فرمود : من تو را معزول نساختم بلكه خدا تو را معزول ساخت .\r\nاز آن طرف ، علىِ مرتضى ، آيات را بگرفت و پست و بلندِ زمين را درهم نورديد تا به مكه رسيد و اعمال حجّ به جا آورد و در سه روز تشريق در مجمع كفار و مشركين كه تمام دل‌ها از بغض و عداوت على آكنده بودند ، هر صبح و شام آيات برائت و فرمايشات رسول خدا صلى الله عليه و آله را بر مردم تبليغ فرمود « 1 » و پس از انجام امر ، از مكه مراجعت فرمود و ليكن در طريق اقتصاد سير مىفرمود .\r\nاز زمانى كه على عليه السلام حركت كرده بود ، وحى در باب على از رسول خدا صلى الله عليه و آله منقطع\r\n\r\n\r\n","description":"","footnote":"\r\n( 1 ) . رك : مناقب آل أبي طالب « فصل في الاستتابة والولاية » .\r\n","page_name":" 174 ","page_number":174},
  {"content":"\r\n\r\nشد و حضرت رسول صلى الله عليه و آله پيوسته ياد آن حضرت بود و به جهت كثرت حزن و اندوه بر على از زن‌ها كناره كرده بود و آثار حزن و اندوه بر صورت مباركش ظاهر گشته بود .\r\nصحابه با خود گفتند : نمىدانيم سبب غم پيغمبر چيست ؟ آيا خبر فوت او از آسمان رسيده يا مريض گشته ؟ يا از ما دلتنگى پيدا كرده ؟ چون ابوذر در نزد رسول خدا صلى الله عليه و آله ، خيلى مقام داشت او را براى تحقيق اين امر ، خدمت آن حضرت فرستادند .\r\nابوذر كلمات اصحاب را عرضه داشت . فرمود : غم من براى هيچ كدام از اينها نيست ، بلكه براى مفارقت على عليه السلام است .\r\nابوذر چون سبب غم پيغمبر را دانست ، روزى به جهت اطلاع از حال على عليه السلام از مدينه حركت كرد به استقبال امير المؤمنين عليه السلام ، چون پاره‌اى راه پيمود ، آن جناب را ديدار كرد كه از مكّه برگشته . با آن حضرت ديدنى كرد و عرض كرد كه پدر و مادرم فداى تو باد ، آهسته تشريف بياور تا من پيش‌تر بروم و بشارتِ آمدنِ شما را به پيغمبر صلى الله عليه و آله بدهم ، همانا رسول خدا صلى الله عليه و آله از مفارقت تو ، در غم و اندوه است .\r\nامير المؤمنين عليه السلام خواهش او را قبول فرمود . ابوذر تعجيل كنان به خدمت رسول خدا صلى الله عليه و آله رسيد و بشارت داد آن حضرت را به ورود على عليه السلام . حضرت رسول صلى الله عليه و آله سوار شد [ و 
  ] با اصحاب به استقبال على شتافت . چون به آن جناب رسيد ، پياده شد و امير المؤمنين عليه السلام را در برگرفت و با او معانقه كرد ، پس صورت به شانهء على عليه السلام گذاشت و از شوق بگريست و آن حضرت نيز به گريه در آمد . پس حضرت رسول صلى الله عليه و آله فرمود به على كه پدر و مادرم به قربانت باد ، چه كردى در مكه ؟ همانا وحى از من در امر تو منقطع شد . پس امير المؤمنين عليه السلام خبر داد به آن جناب آنچه به جا آورده بود .\r\nدر اين روز ، سنهء 126 ، يزيدبن الوليد بن عبدالملك در دمشق وفات كرد « 1 »\r\n\r\n\r\n","description":"","footnote":"\r\n( 1 ) . وفيات الأعيان ، ج 7 ، ص 111 ؛ البداية والنهاية ، ج 10 ، ص 19 .\r\n","page_name":" 175 ","page_number":175},
  {"content":"\r\n\r\nو مدت خلافتش پنج ماه بوده « 1 » و در ايام خلافت خود بر طريقه عمر بن عبدالعزيز سلوك كرد و او را ناقص مىگفتند به جهت آنكه مواجب خود را ناقص و كم كرد « 2 » و عبارت معروفهء « الناقصُ والأشجُ أعدَلا بني مروان » اشاره به او و به عمرِ عبدالعزيز است . « 3 »\r\nدر اين روز ، سنهء 504 ، على بن محمد طبرىِ معروف به الكياهراسى - الكيا يعنى كبيرالقدر - در بغداد وفات كرد و او از فقهاء شافعيه است . « 4 » و او مخالف است با معاصر خود غزّالى ، در باب لعن يزيد ؛ چه او تجويز كرده ، « 5 » به عكس غزّالى .\r\nدر اين روز ، سنهء 586 ، متولد شد شيخ اديب ، مورّخ متكلّم ، عبدالحميد بن محمد المداينى المعتزلى معروف به ابن ابى الحديد . « 6 » و او همان است كه شرح كرده نهج البلاغه را براى خزانه كتب وزير مؤيدالدين محمد قمى .\r\nقيلَ في حقِّهِ : هُو بين علماء السّنة بِمَنزلة عمر بن عبدالعزيز بين الخلفاء الأُموية . « 7 »\r\nوَلَه القصائد السبع المعروفة في فضائِل علىّ عليه السلام التي شَرَحَها نجمُ الأئمّة الشارح الرضي الأسترابادى الإمامي - رضوان الله عليه - وَالسيّد الأجلّ السيّد محمّد صاحب المدارك .\r\n\r\n\r\n","description":"","footnote":"\r\n( 1 )\r\n. فوات الوفيات كتبى ، ج 2 ، ص 646 ، ش 582 .\r\n( 2 ) . كامل ابن اثير ، ج 5 ، ص 291 ؛ البداية والنهاية ، ج 10 ، ص 18 نيز رك : سير أعلام النبلاء ، ج 5 ، ص 375 ، ش 170\r\n( 3 ) . البداية والنهاية ، ج 6 ، ص 268 .\r\n( 4 ) . الكيا متولد 450 و از مدرسين نظاميهء بغداد بود . او عالمى فصيح و جَهْوَرىُ الصوت بوده است . به اتهام باطنىگرى مدتى از نظاميه اخراج شده است . كتابى در رد مفردات احمد بن حنبل دارد : البداية والنهاية ، ج 12 ، ص 213 ؛ سير أعلام النبلاء ، ج 19 ، ص 350 - 352 ، ش 207 « الكيا » .\r\nاز آثار اوست : احكام القرآن ، شفاة المسترشدين في مباحث المجتهدين ، لوامع الدلائل في زوايا المسلسل و . . . .\r\n( 5 ) . البداية والنهاية ، ج 12 ، ص 213 ؛ جواهر المطالب في مناقب الإمام على عليه السلام ، ج 2 ، ص 301 - 302\r\n( 6 ) . روضات الجنات ، ج 5 ، ص 21 ، ش 431 .\r\n( 7 ) . رك : روضات الجنات ، ج 5 ، ص 20 ، ش 431 .\r\n","page_name":" 176 ","page_number":176},
  {"content":"\r\n\r\n\r\nروز چهارم\r\nشيخ بهائى فرمود كه :\r\nروز زينت است كه موسى عليه السلام غلبه كرد بر ساحران ، هنگامى كه عصاى خود را افكند . « 1 »\r\n\r\nروز پنجم\r\nدر اين روز ، سنهء 220 ، به قولى شهادت حضرت جواد عليه السلام واقع شده « 2 » و مشهور آخرِ ذى القعده « 3 » است .\r\n\r\nروز ششم\r\nدر اين روز ، بنابر روايتى تزويج فاطمه عليها السلام به امير المؤمنين عليه السلام شده . « 4 »\r\nدر اين روز ، سنهء 158 ، منصور دوانيقى در طريق مكه وفات كرد « 5 » و در « حجون » به خاك رفت . و منصور در بين بنى عباس ، شباهت تمام داشت به هشام بن عبدالملك در ميان بنى اميه ، چه آنكه در امور سياسى تقليد هشام را مىكرد . و منصور مردى بخيلِ ممسك بوده و بيست سال الّا كسرى خلافت كرد و بغداد از بناهاى او است . و\r\n\r\n\r\n","description":"","footnote":"\r\n( 1 ) . توضيح المقاصد ، ص 29 .\r\n( 2 ) . دلائل الإمامة ، ص 395 .\r\n( 3 ) . كافى ، ج 1 ، ص 486 .\r\n( 4 ) . زاد المعاد ، ص 240 - 241 .\r\n( 5 ) . كامل ابن اثير ، ج 6 ، ص 17 .\r\n","page_name":" 177 ","page_number":177},
  {"content":"\r\n\r\nاو مردى بىرحم بود و از آل ابوطالب بسيار كس بكشت و حضرت صادق عليه السلام و عبداللهِ محض و حسنِ مثلّث و بسيارى از بنى الحسن را او شهيد كرد . و شايد در روز 26 محرم به برخى از آن اشاره شود . إن شاء الله تعالى .\r\n\r\nروز هفتم\r\nروزى است كه حضرت موسى عليه السلام برساحران غلبه كرد . « 1 »\r\nدر اين روز ، به قول كفعمى و شهيد در سنهء 114 ، وفات حضرت باقر عليه السلام واقع شد . « 2 »\r\nشيخ كلينى و ديگران از حضرت صادق عليه السلام روايت كرده‌اند كه فرمود :\r\nپدرم را بيمارى صعبى عارض شد كه اكثر مردم بر آن حضرت خائف شدند و اهل بيت آن حضرت گريان گرديدند .\r\nحضرت فرمود : كه من در اين مرض نخواهم رفت ؛ زيرا كه دو كس نزد من آمدند و مرا چنين خبردادند . پس ، از آن مرض صحت يافت و مدتى صحيح و سالم ماند .\r\nپس روزى مرا طلبيد و فرمود : جمعى از اهل مدينه را حاضر كن . چون ايشان را حاضر كردم ، فرمود : كه اى جعفر ! چون من به عالم بقا رحلت كنم مرا غسل ده و كفن كن و قبر مرا چهار انگشت از زمين بلند گردان و آب بر قبر من بريز و اهل مدينه را گواه گرفت .\r\nچون ايشان رفتند ، گفتم : اى پدر ! آنچه مىفرمودى به عمل مىآوردم و احتياج به گواه نبود . فرمود : اى فرزند ! براى اين گواه گرفتم كه بدانند تويى وصىِّ من و در امامت با تو نزاع نكنند . « 3 »\r\n\r\n\r\n","description":"","footnote":"\r\n( 1 ) . مصباح كفعمى ، ج 2 ، ص 600 .\r\n( 2 ) . الدروس ، ج 2 ، ص 15 ؛ توضيح المقاصد ، ص 29 - 30 .\r\n( 3 ) . كافى ، ج 3 ، ص 200 ، ح 5 .\r\n","page_name":" 178 ","page_number":178},
  {"content":"\r\n\r\nگفتم : اى پدر بزرگوار ! من امروز شما را از همه روز صحيح‌تر مىيابم و آزارى در شما مشاهده نمى نمايم . فرمود : آن دو كس كه مرا در آن مرض خبر دادند كه صحت مىيابم در اين مرض به نزد من آمدند و گفتند به عالم بقا رحلت مىنمايى .\r\nو به روايت ديگر فرمود كه :\r\nاى فرزند گرامى ! مگر نشنيدى كه حضرت على بن الحسين عليه السلام از پسِ ديوار مرا ندا كرد كه اى محمد ! بيا ، زود باش كه ما انتظار تو را مىكشيم .\r\nروايت شده كه آن حضرت هشتصد درهم براى تعزيه و ماتم خود وصيت فرمود .\r\nو از حضرت صادق عليه السلام مروى است كه پدرم گفت :\r\nاى جعفر ! از مال من وقفى بكن براى ندبه كنندگان كه ده سال در منى در موسم حج بر من گريه كنند و رسم ماتم را تجديد نمايند .\r\nبالجمله ، آن حضرت را به زهر شهيد كردند و آيا قاتل آن حضرت ، هشام بن عبدالملك است يا ابراهيم بن الوليد ؟ اختلاف است و در بعضى روايات است كه عبدالملكِ مروان ، زينى فرستاد در مدينه و بر اسب زدند . و حضرت باقر عليه السلام سوار شد و در آن زهرى تعبيه كرده بودند . پس بدن مكرّمش ورم كرد و آثار موت در خود مشاهده نمود . سپس وصيت خود را فرمود و سه روز در درد و الَم بود و در روز سوم از اثر زهر شهيد شد .\r\nاين روايت مخالف اقوال مشهوره و تواريخ مضبوطه است ؛ چه آنكه عبدالملك در سنهء 86 وفات كرد و وفات حضرت باقر عليه السلام را از سال صد و چهارده تا صد و هفده ذكر كرده‌اند و آن در ايام خلافت هشام بن عبدالملك بوده و شايد از روايت لفظ هشام سقط شده باشد و آن زين زهر آلود را هشام بن عبدالملك فرستاده باشد . والله العالم .\r\nدر اين روز ، سنهء 179 ، حضرت امام موسى عليه السلام را وارد بصره كردند و به عيسى بن\r\n\r\n","description":"","footnote":"","page_name":" 179 ","page_number":179},
  {"content":"\r\n\r\nجعفر بن ابى جعفر منصور ، تسليم كردند . عيسى آن حضرت را در يكى از حجرات خانه خود كه نزديك به ديوانخانه بوده محبوس كرد « 1 » و مشغول فرح و سرورِ عيد گرديد .\r\nاز يكى از كاتبان او كه نصرانى بوده نقل شده كه مىگفت : اين عبد صالح و بندهء شايسته خدا يعنى موسى بن جعفر عليه السلام در اين ايام كه در اين خانه محبوس بود چيزى چند شنيد از لهو و لعب و ساز و خوانندگى و انواع فواحش و منكرات كه گمان ندارم هرگز به خاطر شريفش آنها خطور كرده باشد . « 2 » مدت يك سال در بصره محبوس بود .\r\nپس آن جناب را به بغداد بردند و در نزد فضل بن ربيع حبس كردند .\r\nدر اين روز ، سنهء 106 ، طاووس يمانى به مكه وفات كرد « 3 » و او يكى از فقهاء عصر خود بوده و روايت او مناجات حضرت سجاد را در حجر و گفت‌وگوى او با آن جناب معروف است و او از علماء عامه به شمار رفته ، اگر چه صاحب روضات او را از علماء خاصّه شمرده . « 4 »\r\nدر اين روز ، سنهء 463 ، احمد بن على معروف به خطيب بغداد صاحب تاريخ بغداد وفات كرد « 5 » و او را حافظ مشرق مىگفتند ، چنانچه ابن عبدالبرّ صاحب استيعاب را حافظ مغرب ، و اتفاقاً هر دو در يك سال بمردند . « 6 »\r\n\r\n\r\n","description":"","footnote":"\r\n( 1 )\r\n. عيون أخبار الرضا رحمه الله ، ج 1 ، ص 82 ، باب 7 ، ح 10 .\r\n( 2 ) . عيون أخبار الرضا رحمه الله ، ج 1 ، ص 82 - 83 ، باب 7 ، ح 10 .\r\n( 3 ) . وفيات الأعيان ، ج 2 ، ص 509 ، ش 306 ؛ روضات الجنات ، ج 4 ، ص 141 ، ش 363 .\r\n( 4 ) . روضات الجنات ، ج 4 ، ص 140 - 142 ، ش 363 « الشيخ ابوعبدالرحمان طاووس بن كيسان الخولانى الهمدانى اليمانى » .\r\n( 5 ) . سير أعلام النبلاء ، ج 18 ، ص 287 ، ش 137 « الخطيب » . تولد او 392 بوده است .\r\n( 6 ) . سير أعلام النبلاء ، ج 18 ، ص 159 « ابن عبد البر » .\r\n","page_name":" 180 ","page_number":180},
  {"content":"\r\n\r\n\r\nروز هشتم\r\nروز ترويه است .\r\nو در اين روز ، حُجّاج نيت حجّ تمتّع كنند و محرم شده از مكه به سمت منى روند و شب را در آنجا بيتوته كنند و صبح عرفه به جانب عرفات روند و روزهء اين روز ، فضليت دارد و كفّارهء شصت سال روايت شده . « 1 »\r\nدر اين روز ، سنهء 60 ، مسلم بن عقيل در كوفه خود را ظاهر كرد « 2 » و اصحاب خود را امر به خروج فرمود . به اندك زمانى از اصحاب مسلم مسجد و بازار مملوّ شد و دور قصرالإماره را گرفتند و كار را بر ابن زياد تنگ كردند . اتباع ابن زياد كوفيان را تخويف و انذار كردند و از معاونت مسلم ايشان را سست گردانيدند . كوفيان بناى نفاق و تفرّق نهادند و پيوسته از دور مسلم پراكنده شدند تا شب داخل شد و از آن جماعت باقى نماند جز سى نفر .\r\nمسلم نماز مغرب را در مسجد به جا آورد و چون از مسجد پاى بيرون نهاد ، ديگر كسى با او نبود . پس تنها متحيّرانه در كوچه‌هاى كوفه مىگرديد تا به درِ خانه طوعه رسيد و آن زنى بود كه به انتظار پسر خود بر درِ خانهء خويش ايستاده بود . مسلم را چون نظر بر وى افتاد سلام كرد و شربت آبى طلبيد . طوعه آب آورد . مسلم آشاميد و آنجا نشست . طوعه ظرف آب را به خانه برد و گذاشت و برگشت . مسلم را آنجا نشسته ديد . عرض كرد : اى بندهء خدا ، مگر آب نياشاميدى ؟ فرمود : بلى . گفت : برخيز به خانهء خود برو . مسلم جواب نفرمود . دوباره اعاده كرد . جواب نشنيد ، تا دفعه سوم گفت : سبحان الله ! اى بنده خدا برخيز ، به سوى اهل خود برو ، چه بودنِ تو در اين وقت شب بر درِ خانهء من شايسته نيست و من هم حلال نمىكنم . مسلم برخاست و\r\n\r\n\r\n","description":"","footnote":"\r\n( 1 ) . اقبال الأعمال ، ج 2 ، ص 49 ، فصل 10 .\r\n( 2 ) . مسارّ الشيعه ، ص 36 .\r\n","page_name":" 181 ","page_number":181},
  {"content":"\r\n\r\nفرمود : يا أمة الله ! مرا در اين شهر ، خانه و خويشى و يارى نيست . غريبم و راه به جايى نمى برم . آيا ممكن است به من احسانى كنى و مرا در خانه خود پناه دهى ؟ و شايد من بعد از اين مكافات كنم . عرض كرد : قضيهء شما چيست ؟ فرمود : من مسلم بن عقيل هستم كه كوفيان مرا فريب دادند و دست از يارى من برداشتند و مرا تنها و بىكس گذاشتند .\r\nطوعه ، مسلم را به خانه آورد و شب عرفه را در خانه طوعه بود . روز عرفه ، لشكر آمدند براى قتال او و با او محاربه كردند تا آنكه آن جناب را دستگير كردند « 1 » به تفصيلى كه مقام گنجايشِ نقل ندارد .\r\nدر همان روز ، بعينه عمرو بن سعيد بن العاص با جماعت بسيارى ، به بهانهء حجّ به مكه آمدند و از جانب يزيد مأمور بودند كه امام حسين عليه السلام را در مكه به هر حال كه باشد بگيرند و به نزد يزيد ببرند يا آنكه او را به قتل رسانند .\r\nلاجرم امام حسين عليه السلام احرام حج را به عمره عدول فرمود و طواف خانه و سعى ما بين صفا و مروه به جاى آورد و مُحِل شد و متوجّه عراق گرديد .\r\nابن عباس گفته كه پيش از آنكه متوجه عراق گردد ، بر در كعبه ايستاده بود و دست جبرئيل در دست او بود و جبرئيل ندا مىكرد مردم را : « هَلُمّوا إلى بَيعةِ الله » . « 2 » و خطبهء آن حضرت « خَطُّ الموتُ عَلى ابنِ آدمَ » « 3 » و كلمات آن جناب با برادرش محمدِ حنفيه و مكالماتش با عبادِله در وقت حركتش به سمت عراق ، در جاى خود به شرح رفته است .\r\n\r\n\r\n","description":"","footnote":"\r\n( 1 )\r\n. در كامل بهائى است كه مسلم چون شب را در خانهء طوعه بماند صبح چون شيههء اسبان شنيد دعا مىخواند . دعارا به تعجيل به آخر رسانيد و سلاح بپوشيد و با طوعه گفت كه آنچه بر تو بود اى طوعه از نيكى ، كردى و از شفاعت رسول صلى الله عليه و آله نصيب يافتى ، من دوش در خواب بودم عمم امير المؤمنين عليه السلام را ديدم مرا گفت : فردا پيش من خواهى بود . لشكر بر در خانه رسيد ، ترسيد كه آتش در خانه زنند ، از خانه بيرون رفت و چهل و دو مرد از آن ملاعينان بكشت إلخ . [ كامل بهائى ، ج 2 ، 275 
  ] ( منه عفي عنه )\r\n( 2 ) . مدينة المعاجز ، ج 3 ، ص 503 ، ش 1018 .\r\n( 3 ) . بحار الأنوار ، ج 44 ، ص 366 - 367 .\r\n","page_name":" 182 ","page_number":182},
  {"content":"\r\n\r\n\r\nشب نهم\r\nاين شب ، از ليالى متبرّكه و شب مناجات با قاضى الحاجات است :\r\nو توبه در آن شب مقبول و دعا در آن مستجاب است و كسى كه آن شب را به عبادت به سر آورد ، اجر صد و هفتاد سال عبادت داشته باشد . « 1 »\r\nو از براى آن شب چند عمل است :\r\n1 . بخواند : « اللهُمَّ يا شاهدَ كُلِّ نَجْوى » « 2 » ، إلخ ؛\r\n2 . بخواند تسبيحات عشر را كه سيّد در اقبال ذكر كرده ؛ « 3 »\r\n3 . بخواند دعاى « اللهُمَّ مَن تَعَبَّأ وتَهَيَّأ » را كه در روز عرفه و شب‌هاى جمعه نيز وارد است ؛ « 4 »\r\n4 . زيارت كند زمين كربلا را و بماند در آنجا تا روز عيد تا آنكه از شرّ آن سال نگاه داشته شود . « 5 »\r\n\r\nروز نهم\r\nاين روز ، روز عرفه و از اعياد عظيمه است ، اگر چه به اسم عيد ناميده نشده است . و روزى است كه حق تعالى ، بندگان خود را به عبادت و اطاعت خويش خوانده و موائد جود و احسان خود را براى ايشان گسترانيده و وعده فرموده ايشان را به آمرزش گناهان ايشان و پوشانيدن عيب‌هايشان .\r\n\r\n\r\n","description":"","footnote":"\r\n( 1 ) . اقبال الأعمال ، ج 2 ، ص 49 - 50 ، باب 3 ، فصل 11\r\n( 2 ) . اقبال الأعمال ، ج 2 ، ص 50 - 55 ، باب 3 ، فصل 12 .\r\n( 3 ) . اقبال الأعمال ، ج 2 ، ص 56 ، باب 3 ، فصل 12 .\r\n( 4 ) . مصباح المتهجد ، ص 269 - 270 .\r\n( 5 ) . اقبال الأعمال ، ج 2 ، ص 56 ، باب 3 ، فصل 13 .\r\n","page_name":" 183 ","page_number":183},
  {"content":"\r\n\r\nو از براى اين روز اعمالى چند است :\r\n1 . غسل ؛ « 1 »\r\n2 . زيارت امام حسين « 2 » عليه السلام و اگر كسى توفيق يابد كه در اين روز ، در تحت قبّهء مقدّسهء آن حضرت باشد ثوابش كمتر نيست از كسى كه در عرفات باشد ، بلكه زياده است ؛\r\n3 . بعد از نماز عصر پيش از آنكه مشغول به خواندن دعاهاى عرفه شود دو ركعت نماز به جا آورد در زير آسمان و اعتراف كند نزد حق تعالى به گناهان خود تا فايز شود به ثواب اهل عرفات و گناهانش آمرزيده گردد ؛ « 3 »\r\nو شيخ كفعمى بعد از اين دو ركعت فرمود كه دو ركعت ديگر به جا آورد : در ركعت اوّل حمد و توحيد و در دوم حمد و جحد ، پس از آن ، چهار ركعت ديگر به جا آورد ، در هر ركعت حمد و پنجاه مرتبه توحيد ، « 4 » كه اين چهار ركعت نماز بعينه نماز امير المؤمنين عليه السلام است كه فضليت بسيار دارد .\r\n4 . دعاى 47 صحيفه كامله را بخواند ؛ « 5 »\r\n5 . دعاى عرفهء سيّد الشهدا را بخواند ؛ « 6 »\r\n6 . بخواند تسبيحاتى را كه كفعمى نقل كرده و فرموده كه ثواب آن از كثرت ، احصا نمىشود ، « 7 » و اوّلِ آن : « سُبحانَ اللهِ قَبلَ كلِّ أحَد » است ؛\r\n7 . بخواند دعاهاى عرفه را كه وارد شده از حضرت رسول و على بن الحسين و\r\n\r\n\r\n","description":"","footnote":"\r\n( 1 ) . توضيح المقاصد ، ص 30\r\n( 2 ) . اقبال الأعمال ، ج 2 ، ص 56 ، باب 3 ، فصل 13 و ص 61 - 67 ، باب 3 ، فصل 17 و فصل 18 .\r\n( 3 ) . اقبال الأعمال ، ج 2 ، ص 67 ، باب 3 ، فصل 19 .\r\n( 4 ) . مصباح كفعمى ، ج 2 ، ص 769 ، فصل 48 .\r\n( 5 ) . نيز رك : اقبال الأعمال ، ج 2 ، ص 87 - 102 ، باب 3\r\n( 6 ) . زاد المعاد ، ص 260 - 319 .\r\n( 7 ) . مصباح كفعمى ، ج 2 ، ص 770 ، فصل 48 .\r\n","page_name":" 184 ","page_number":184},
  {"content":"\r\n\r\nحضرت صادق و كاظم عليهما السلام و سيّد در اقبال ذكر فرموده . « 1 »\r\nبالجمله ، كسى كه توفيق يابد و امروز در عرفات باشد ادعيه و اعمال بسيار دارد و بهترين اعمال در اين روز ، دعا است و در تمام ايام سال اين روز شريف به جهت دعا امتيازى دارد ، لاجرم دعاهاى بسيار براى اين روز ، وارد شده و بسيارى از آنها را علّامه مجلسى در زاد المعاد نقل فرموده « 2 » و دعا از براى برادران مؤمن از زنده و مرده بسيار بايد كرد و روايت وارده در حال عبدالله بن جُندَب رحمه الله در موقف عرفات و دعاى او براى برادران مؤمن خود ، مشهور است . « 3 » و رجاء واثق از برادران دينى آنكه اين مجرم رو سياه را در حال حيات و ممات از دعا فراموش نكنند .\r\nعملِ امّ داود در اين روز به جا آوردن نيكو است و احاديث در باب روزهء اين روز مختلف است و اكثر علما جمع كرده‌اند ما بين احاديث به اينكه اگر در ماه اشتباه نباشد و روزه او را از دعا كردن ضعيف نگرداند ، سنت است و الّا مكروه است ؛ يعنى ثوابش كمتر است . و سيّد از براى اين روزه ، دوازده ركعت نماز نقل كرده به حمد و آية الكرسى و توحيد و بعد از سلام دعاى مختصرى ، چنانچه در اقبال است و از براى آخر روز عرفه اين دعا را نقل كرده :\r\nيا ربّ إنّ ذنوبي لا تضرّك و إنّ مغفرتك لي لاتنقصك فأعطِني ما لايَنقصك وَاغفرلي ما لاتضرّك . « 4 »\r\nايضاً در عَشيّهء عرفه بخواند :\r\nاللهُمَّ لا تَحْرِمْني خَيرَ ما عِندَكَ لِشَرِّ ماعِندي ، فإنْ أنتَ لَم تَرْحَمْني بِتَعَبي وَ نَصَبي ، فَلا تَحْرِمْني أجرَ المُصابِ على مُصيبَتِهِ . « 5 »\r\n\r\n\r\n","description":"","footnote":"\r\n( 1 ) . اقبال الأعمال ، ج 2 ، ص 70 - 188 ، باب 3 ، فصل 22 .\r\n( 2 ) . رك : زاد المعاد ، ص 256 - 319 .\r\n( 3 ) . رك : عدة الداعي ، ص 171 .\r\n( 4 ) . اقبال الأعمال ، ج 2 ، ص 187 ، باب 3 ، فصل 22 .\r\n( 5 ) . اقبال الأعمال ، ج 2 ، ص 187 - 188 ، باب 3 ، فصل 22 .\r\n","page_name":" 185 ","page_number":185},
  {"content":"\r\n\r\nگفته شده كه در اين روز ، توبه آدم قبول شده و حضرت ابراهيم و حضرت عيسى متولّد شده‌اند و توبه بر داود نازل شده . « 1 »\r\nدر اين روز ، سنهء 60 ، شهيد شد مسلم بن عقيل « 2 » و هانى بن عروة « 3 » - رحمة الله عليهما .\r\nدر اين روز ، اصحاب رسول خدا صلى الله عليه و آله مأمور شدند كه درهاى خانه‌هاى خود را كه به مسجد آن حضرت باز مىشد ببندند ، مگر حضرت امير المؤمنين عليه السلام .\r\nدر اين روز ، سنهء 538 ، فخر خوارزم ابوالقاسم محمد بن عمر معتزلى ، معروف به زمخشرى در زمخشر كه يكى از قرّاء خوارزم است وفات كرد . « 4 » و او را جار الله گويند به جهت آنكه چندى مجاورت مكه را اختيار كرده بود . گويند در يكى از اسفار او به بلاد خوارزم ، به سبب سرما ، يك پاى او قطع شده بود ، پس با چوب راه مىرفت .\r\nو مصنّفات او بسيار است مانند كشّاف و فائق و اساس البلاغة و ربيع الأبرار و انموذج « 5 »\r\n\r\n\r\n","description":"","footnote":"\r\n( 1 ) . مسارّ الشيعه ، ص 37\r\n( 2 ) . مسارّ الشيعه ، ص 37\r\n( 3 ) . هاني بن عروه از قبيلهء مذحج است و در جنگ جمل ملازم ركاب امير المؤمنين عليه السلام بوده و رجز « مالك حرب حثها جمالها » از او است . [ مناقب آل أبي طالب ، فصل فيما ظهر منه عليه السلام في حرب الجمل 
  ] ( منه عفي عنه )\r\n( 4 ) . سير أعلام النبلاء ، ج 20 ، ص 154 ، ش 91 « الزمخشري » . تولد او رجب 467 است .\r\n( 5 ) . و هم از مصنفات زمخشرى است نصايح كبار و نصايح صغار كه هر دو در زهد و موعظه است و در كتاب‌نصايح كبار كه پنجاه مقامه است در آخر مقامه‌اى كه در خمول است چند شعر گفته و خود را مخاطب به آن ساخته :\r\n اطلب أبا القاسم الخمولَ ودع * غيرك يطلب أسامياً و كنى\r\nشبه ببعض الأموات نفسك لا * تبرزه ان كنت عاقلًا فطنا\r\nادفنه في البيت قبل ميتته * و اجعل له من خموله كفنا\r\nعلك تطفى ما انت موقده * اذانت في الجهل تخلع الرسنا \r\nو هم از اشعار او است كه در مرثيهء شيخ خود ابو مضرِ منصور گفته :\r\n و قائلة ماهذه الدرر التي * تساقط من عينيك سمطين سمطين\r\nفقلت هو الدر الذي كان قدحشى * ابو مضر اذنى تساقط من عينى \r\n[ وفيات الأعيان ، ج 5 ، ص 172 ، ش 71 « الزمخشري صاحب الكشاف » 
  ] و در حق زمخشرى ، امير مكّه گفته :\r\n جميع قرى الدنيا سوى القرية التي * تبوأها داراً فداء زمخشر\r\nواحر بان تزهى زمخشر بامرى * اذا عدفى اسد الشرى زمخ الشرى \r\n[ عمدة الطالب ، ص 125 
  ] ( منه عفي عنه )\r\n","page_name":" 186 ","page_number":186},
  {"content":"\r\n\r\nو غيرها . و اشعار خوب مىگفته و از اشعار او است كه در كشاف در تفسير سوره بقره ذكر كرده و هم وصيت نموده كه بر لوح قبرش بنويسند :\r\n يا مَن يَرى مدالبَعُوضِ جَناحَها * في ظُلْمَةِ اللَّيل البهيم إلّاالألْيل\r\nوَيَرى مَناطَ عُرُوقِها « 1 » في نَحرِها * وَالمُخُّ في تِلكَ العِظامِ النَحلِ\r\nاغفِر لِعَبدٍ تابَ عَن فرطاتِه‌ِما كانَ مِنهُ فِي الزَّمانِ الأوَّلِ « 2 » \r\nدر ثلث اوّل شب اين روز ، سنهء 689 ، وفات يافت شيخ جليل فقيه يحيى بن احمد بن يحيى حلّى پسر عمّ محقّق ، صاحب جامع الشرايع و نزهة الناظر . « 3 » و از براى او است حكايتى « 4 » با محقّق هنگام ورود محقّق طوسى به حلّه در سلطنت هلاكوخان .\r\n\r\n\r\n","description":"","footnote":"\r\n( 1 ) . مصدر : عروق نياطها به جاى « مناط عروقها » .\r\n( 2 ) . كشّاف ، ج 1 ، ص 72 .\r\n( 3 ) . روضات الجنات ، ج 8 ، ص 199 ، ش 747 .\r\n( 4 ) . آن حكايت چنانچه علّامه رحمه الله در اجازهء بنى زهره نوشته چنين است كه فرموده :\r\nدر ايام هلاكو خان ، خواجه نصيرالدين طوسى وزير او بود . هلاكو او را فرستاد به عراق ، خواجه به حلّه تشريف آورد . فقهاى حلّه در محضرش جمع شدند . جناب خواجه از شيخ فقيه نجم‌الدين ابوالقاسم محقق پرسيد كه اعلمِ اين جماعت كدام است ؟ فرمود : همگى فضلا و علما مىباشند ، اگر يكى مبرّز در فنى باشد ديگرى مبرّز در فن ديگر است . گفت : اعلمِ ايشان به اصولَيْن كدام است ؟ محقّق اشاره فرمود به پدرم ، سديدالدين يوسف بن مطهّر و به سوى فقيه مفيدالدين محمد بن جهم و فرمود : اين دو نفر اعلمِ اين جماعتند به علم كلام و اصول . شيخ يحيى بن سعيد مكدّر شد و نوشت به عمّش ابو القاسم محقق اشعارى را و در آن درج كرد كه چگونه شد ابن المطهر و ابن الجهم را ذكر نمودى و مرا ذكر نكردى ؟ محقق در جواب او عذر خواهى فرمود و نوشت كه شايد خواجه از شما مسأله‌اى در علم اصولَيْن مىپرسيد و شما توقف مىكرديد در جواب و اين باعث خجالت من مىگشت - رضوان الله عليهم اجمعين . [ بحارالأنوار ، ج 104 ، ص 64 - 65 ، اجازه كبيره علّامه به بنى زهره ؛ نيز رك : روضات الجنات ، ج 8 ، ص 198 ، ش 747 
  ] ( منه عفي عنه )\r\n","page_name":" 187 ","page_number":187},
  {"content":"\r\n\r\nو نيز در شب گذشته بعد از مغرب ، سنهء 1246 ، وفات يافت به سبب طاعون كبير كه در عراق عرب ظاهر شده بود ، سيّد اجلّ ، صاحب مقامات عاليه و كرامات باهره ، سيّد محمد باقر قزوينى ، پسر خواهر علّامه بحرالعلوم . « 1 » شيخ اجلّ محدث نورى در خاتمهء مستدرك به برخى از مقامات او اشاره كرده است . « 2 »\r\n\r\nشب دهم\r\nاين شب ، از ليالى متبركه و از جمله چهار شبى است كه احياى آنها سنت است « 3 » و درهاى آسمان در اين شب باز است . و در اين شب سنت است زيارت امام حسين عليه السلام « 4 » و زيارت مخصوصهء آن حضرت را در هديه ذكر كردم . « 5 » و دعاى « يا دائم الفضل » كه در شب عيد فطر ذكر شد در اين شب نيز ، ده مرتبه خوانده مىشود . « 6 »\r\nدر اين شب ، سنهء 548 ، شيخ اجلّ اقدم ، سعيد و حبر فقيه فريد ، امين الإسلام ابوعلى فضل بن الحسن طبرسى ، صاحب مجمع البيان و غيره در سبزوار ، وفات كرد . « 7 »\r\nجنازهء شريفش را به ارض اقدس حمل كردند . قبر شريفش فعلًا در آن بلد در قبرستان\r\n\r\n\r\n","description":"","footnote":"\r\n( 1 ) . خاتمة المستدرك ، ج 2 ، ص 131 .\r\n( 2 ) . خاتمة المستدرك ، ج 2 ، ص 131 - 133 .\r\n( 3 ) . مصباح المتهجد ، ص 648 ؛ اقبال الأعمال ، ج 2 ، ص 189 ، باب 4 ، فصل 1 .\r\n( 4 ) . اقبال الأعمال ، ج 2 ، ص 190 ، باب 4 ، فصل 3\r\n( 5 ) . هدية الزائرين ، ص 152 - 156 .\r\n( 6 ) . مصباح كفعمى ، ج 2 ، ص 751 ، فصل 46 .\r\n( 7 ) . روضات الجنات ، ج 5 ، ص 359 ، ش 544 .\r\n","page_name":" 188 ","page_number":188},
  {"content":"\r\n\r\nقتلگاه معروف است . و قتلگاه موضعى است در مشهد كه در اواخر دولت صفويه كه فتنهء افاغنه بود به اشارهء عبدالله خان افغان قتل عام شد و شهدا در آن‌جا به خاك رفتند .\r\nاين شيخ جليل پدرِ ابونصر حسن بن فضل صاحب مكارم الأخلاق و جدّ ابوالفضل على بن حسن صاحب مشكوة الأنوار است و سلسلهء او از علما بوده‌اند .\r\nوَبِالجُملة ، محامد أمين الدين الطبرسى أكثر مِن أن يكتب ؛ وَمقالته في الرضاع معروفة ، وَهي قوله بِعدم اعتبار اتّحاد الفَحل في نَشرِ الحُرمة . و كذا قوله بأنّ المعاصي كلّها كبيرة وَإنّما يكون اتّصافها بالصغيرة بِالنِسبَة إلى ما هو أكبر . « 1 »\r\nوَنسب إليه صاحب رياض العلماء ما ينسب إلى المولى فتح‌الله الكاشاني المفسّر ما اشتهر بين الخاصّ وَالعام من واقعة السكتة وَالدفن وقضية النبّاش . « 2 »\r\n\r\nروز دهم\r\nروز عيد اضحى است و بسيار روز شريفى است ، و ما در عيد فطر به مختصرى از آداب عيد اشاره كرديم و در اين جا نيز چند عمل مذكور مىشود :\r\n1 . غسل است كه در اين روز سنت مؤكّد است « 3 » و بعضى از علما واجب دانسته‌اند ؛ « 4 »\r\n2 . نماز عيد است به همان نحو كه در عيد فطر ذكر شده ؛ ليكن در اين روز مستحب است كه افطار بعد از نماز ، از گوشت قربان شود و سيّد در اقبال در بين نماز اين عيد ، دعاهاى مخصوصى ذكر كرده ؛ « 5 »\r\n3 . خواندن دعاهايى است كه وارده شده پيش از نماز عيد و بعد از نماز آن و\r\n\r\n\r\n","description":"","footnote":"\r\n( 1 ) . روضات الجنات ، ج 5 ، ص 362 ، ش 544 .\r\n( 2 ) . رياض العلماء ، ج 4 ، ص 357 - 358 .\r\n( 3 ) . اقبال الأعمال ، ج 2 ، ص 193 ، باب 4 ، فصل 5 ؛ زاد المعاد ، ص 319 .\r\n( 4 ) . زاد المعاد ، ص 319\r\n( 5 ) . اقبال الأعمال ، ج 2 ، ص 202 - 204 ، باب 4 ، فصل 7 .\r\n","page_name":" 189 ","page_number":189},
  {"content":"\r\n\r\nبهترين دعاهاى اين روز دعاى 48 صحيفه است : « اللهُمَّ هذا يومٌ مُبارَك » « 1 » إلخ . و اگر دعاى 46 ، « يا مَنْ يَرحَمُ مَن لا يَرحَمُهُ العِبادُ » « 2 » را نيز بخواند خوب است ؛\r\n4 . خواندن دعاى ندبه است ؛ « 3 »\r\n5 . قربانى است كه سنت مؤكّد است ؛ « 4 »\r\n6 . خواندن تكبيرات است براى كسى كه در منى باشد عقبِ پانزده نماز كه اوّلش نماز ظهر روز عيد است و آخرش نماز صبحِ روزِ سيزدهم . و كسانى كه در ساير شهرها هستند ، بخوانند عقب ده نماز از ظهرِ روزِ عيد تا صبح دوازدهم ، و تكبيرات اين است :\r\nاللهُ أكبر ، الله أكبر ، لا إله إلّاالله وَالله أكبر ، الله أكبر وَلِلّهِ الحَمد ، الله أكبرُ على ما هدانا ، الله أكبر على ما رَزَقنا مِن بَهيمَةِ الأنعام ، وَالحمدُ لِلّه على ما أبلانا . « 5 »\r\nو مستحب است تكرار اين تكبيرات عقبِ نمازها به قدر امكان و خواندنِ بعد از نوافل نيز .\r\nدر اين روز ، سنهء 328 ، محمد بن قاسم بغدادى معروف به ابن انبارى وفات يافت . « 6 »\r\nو او مردى بود معروف به كثرت حفظ . گفته‌اند : صد و بيست تفسير قرآن با اسانيد آن از حفظ داشته و سيصد هزار بيت شاهد قرآنى حافظ بوده . از او پرسيدند : چه مقدار است محفوظات تو ؟ گفت : سيزده صندوق . « 7 »\r\n\r\n\r\n","description":"","footnote":"\r\n( 1 )\r\n. صحيفهء سجاديه ، ص 186 - 194 .\r\n( 2 ) . صحيفهء سجاديه ، ص 160 - 164 .\r\n( 3 ) . اقبال الأعمال ، ج 2 ، ص 233 ، باب 4 ، فصل 7 .\r\n( 4 ) . اقبال الأعمال ، ج 2 ، ص 233 ، باب 4 ، فصل 8 .\r\n( 5 ) . المقنع ، ص 150 ؛ مصباح المتهجد ، ص 662 .\r\n( 6 ) . وفيات الأعيان ، ج 4 ، ص 342 ، ش 642 .\r\n( 7 ) . رك : تذكرة الحفاظ ، ج 3 ، ص 842 - 843 ؛ روضات الجنات ، ج 7 ، ص 309 ، ش 649 .\r\n","page_name":" 190 ","page_number":190},
  {"content":"\r\n\r\n\r\nروز يازدهم\r\nاين روز ، اوّل ايام سه روزهء تشريق است كه حرام است روزهء آنها بر كسى كه در منى است . « 1 » و به قولى روز ولادت حضرت رضا عليه السلام است . « 2 »\r\nدر اين روز ، سنهء 207 ، عمر بن واقد معروف به واقدى صاحب مغازى ، قاضى بغداد وفات يافت . « 3 » و در رجال كبير در ترجمهء ابراهيم بن محمد بن ابى يحيى امامى كه از اصحاب صادقَيْن عليهما السلام است نقل كرده از بعض ثِقات عامّه كه كتب واقدى تمام كتب ابراهيم است ، واقدى آنها را نقل كرده و به خود نسبت داده است . « 4 »\r\n\r\nروز دوازدهم\r\nدر اين روز ، سنهء 136 ، ابو العباسِ سفّاح كه نامش عبدالله است نه احمد و اوّل خلفاء بنى عباس و نبيرهء ابن عباس است ، در هاشميه وفات كرد « 5 » و او به آل ابى طالب رأفت داشت به عكسِ برادرش منصور .\r\n\r\nشب چهاردهم\r\nشقّ القمر شده به اعجاز رسول خدا صلى الله عليه و آله در مكّهء معظّمه « 6 » به نحوى كه در كتب\r\n\r\n\r\n","description":"","footnote":"\r\n( 1 ) . توضيح المقاصد ، ص 30 .\r\n( 2 ) . صاحب كشف الغمّه [ ج 3 ، ص 335 
  ] از كمال الدين بن طلحه [ مطالب السؤول ، ج 2 ، ص 128 ، باب 8 
  ] نقل كرده در سنهء 153 و ليكن مشهور ، روز يازدهم ذى القعده است . ( منه )\r\n( 3 ) . فهرست ابن نديم ، ص 111 ؛ تهذيب الكمال مزى ، ج 26 ، ص 192 - 193 ، ش 5501 .\r\n( 4 ) . رجال نجاشى ، ص 14 - 15 ، ش 12 .\r\n( 5 ) . تاريخ مدينة دمشق ، ج 32 ، ص 276 ، ش 3522 و ج 67 ، ص 30 ، ش 8639 .\r\n( 6 ) . تفسير قمى ، ج 2 ، ص 340 - 341 ؛ مجمع البحرين ، ج 2 ، ص 529 ؛ بحار الأنوار ، ج 17 ، ص 351 - 356 ؛ تفسير نور الثقلين ، ج 5 ، ص 175 .\r\n","page_name":" 191 ","page_number":191},
  {"content":"\r\n\r\nمعتبره ذكر شده است .\r\n\r\nروز چهاردهم\r\nدر اين روز ، سنهء 317 ، قرامطه به سركردگىِ ابوطاهر قرمطى وارد مكه شدند و دست تعدّى بر مسلمانان گشادند و ايشان را در مسجدالحرام بكشتند و كشتگانِ ايشان را در چاه زمزم بريختند و جامهء كعبه را برداشتند و بر خود قسمت كردند و اموال حاجّ و خانه‌هاى مكه را غارت كردند و باب خانه و حجرالأسود را بكندند و حَجَر را با خود حمل كردند به « هَجَر » بردند و زياده از بيست سال نزد ايشان بود . امير بغداد و عراق پنجاه هزار دينار به ايشان دادند كه حَجَر را رد كنند ، قبول نكردند تا در زمان « مُطيعُ لِلّه » در سنهء 339 ، به امرِ عبيداللهِ مهدى اسماعيلى ، صاحب مملكت افريقيّه به مكه برگردانيدند . « 1 »\r\nدر وقتِ بردنِ حَجَر ، چهل شتر در زير بار او هلاك شد و در وقت برگردانيدن بارِ يك شترِ لاغرِ بى طاقت كردند ، همان او را ببرد « 2 » و از بركت آن ، فربه و چاق شد . و اين استبعادى ندارد ؛ چه آنكه حجرالأسود ، آيتى است از آيات الهى و از براى او شؤونى است كه جاى نقلش نيست .\r\nدر مجمع البحرين در لغت قرمط از شيخ بهائى نقل شده كه :\r\nدر سنهء 310 ، در ايام موسم قرامطه داخل مكه شدند و حجرالأسود را بردند و بيست سال نزد ايشان بود و خلق بسيارى بكشتند و از جمله على بن بابويه بود كه در طواف بود . قرامطه شمشير بر او زدند . او از پاى در آمد و بر زمين افتاد و بگفت :\r\n تَرَى المُحِبّينَ صَرعى في ديارِهِم * كفتيه الكَهف لا يَدرونَ كَم لَبِثوا « 3 » \r\n\r\n\r\n","description":"","footnote":"\r\n( 1 ) . رك : كامل ابن اثير ، ج 8 ، ص 207 - 208 .\r\n( 2 ) . رك : شرح نهج البلاغه ابن ميثم ، ج 3 ، ص 349 . ابن ميثم تعداد شتران را 25 نفر گفته است .\r\n( 3 ) . البداية والنهاية ، ج 11 ، ص 182 ؛ مجمع البحرين ، ج 3 ، ص 493 - 494 ؛ خاتمة المستدرك ، 3 ، ص 281 .\r\n","page_name":" 192 ","page_number":192},
  {"content":"\r\n\r\nو اين قضيه غريبى است با آنكه كسى ذكر نكرده ، مخالف است با تاريخ وفات ابن بابويه ؛ چه وفات او در شعبان سنهء 329 ، سال تناثر نجوم است .\r\nدر اين روز ، سنهء 356 ، على بن الحسين المروانى معروف به ابوالفرج اصفهانى شيعىِ زيدى ، صاحب اغانى و مقاتل الطالبيين وفات كرد . كتاب اغانى را در مدت پنجاه سال جمع كرد و تحفه برد براى مجلس سيف الدولهء حمدانى امير شام ، سيف الدوله او را هزار دينار جايزه داد و فضلا بخصوص صاحب بن عبّاد و عضدالدوله و سيف الدوله به اين كتاب عنايتى تمام داشتند و از خويشتن جدا نمىكردند . « 1 »\r\n\r\nروز پانزدهم\r\nدر اين روز ، سنهء 34 ، اصحاب رسول خدا صلى الله عليه و آله اطراف خانهء عثمان را محاصره كردند و از او درخواست نمودند كه خويشتن را از خلافت خلع كند . « 2 » عثمان مىگفت :\r\nلباسى را كه خدا بر من پوشانده از خود دور نمى كنم . مردم هم كار را بر او سخت گرفته بودند و كار كم‌كم بالا گرفت تا روز هيجدهم كه او را به قتل رسانيدند . « 3 »\r\nدر اين روز ، سنهء 212 ، بنابر مشهور بين علما ، ولادتِ با سعادتِ حضرت على هادى عليه السلام واقع شده « 4 » در قريه صريا كه در حوالى مدينهء طيّبه است .\r\nدر اين روز ، سنهء 242 ، يحيى بن اكثمِ قاضى در ربذه وفات كرد « 5 » و او از ندماء مجلس مأمون بود و از پيش در بصره قضاوت داشت . و او به عمل قوم لوط معروف\r\n\r\n\r\n","description":"","footnote":"\r\n( 1 ) . رك : روضات الجنات ، ج 5 ، ص 220 - 226 ، ش 490 .\r\n( 2 ) . مسارّ الشيعه ، ص 38 .\r\n( 3 ) . مسارّ الشيعه ، ص 40 ؛ توضيح المقاصد ، ص 32 .\r\n( 4 ) . كافى ، ج 1 ، ص 497 ؛ الإرشاد ، ج 2 ، ص 297 ؛ بحار الأنوار ، ج 50 ، ص 197 .\r\n( 5 ) . تاريخ بغداد ، ج 14 ، ص 205 ، ش 7489 .\r\n","page_name":" 193 ","page_number":193},
  {"content":"\r\n\r\nبود و چون اولادهاى مردم بصره را فاسد كرد ، اهل بصره به تنگ آمدند و به مأمون شكايت‌ها از او پيغام كردند . مأمون او را از قضاوتِ آنجا عزل كرد .\r\nگويند : روزى مأمون از يحيى پرسيد كه اين شعر از كيست :\r\n قاضٍ يَرَى الحَدَّ فِي الزِّنى و لا * يَرى عَلى مَن يَلوطُ مِن بَاسٍ \r\nيحيى گفت : از ابن ابى نُعَيم است و هم از اشعار او است :\r\n ما أحسَبَ الجَورُ يَنقَضي و عَلَى * الأُمَّةِ والٍ مِن آلِ عَبّاسٍ \r\nمأمون از خجلت ساعتى سر به زير افكند و فرمان داد تا ابن ابى نُعَيم را نفى بلد كردند . « 1 »\r\n\r\nروز هفدهم\r\nدر اين روز ، سنهء 303 ، سيف الدولهء حمدانى متولد شد . « 2 »\r\nدر سنهء 488 محمد بن ابى نصر اندلسى ، معروف به حميدى ، صاحب كتاب الجمع بين الصحيحَيْن در بغداد وفات كرد . « 3 »\r\nو نيز وفات كرد در اين روز ، ابن وردى شافعى « 4 » و احمد بن محمد معروف به شُمُّنى ، شارحِ مغنى و استادِ سيوطى . « 5 »\r\n\r\nشب هجدهم\r\nشب عيد غدير و شب با شرافتى است و سيّد در اقبال دوازده ركعت نماز ، به يك\r\n\r\n\r\n","description":"","footnote":"\r\n( 1 ) . تاريخ بغداد ، ج 14 ، ص 200 ، ش 7489 .\r\n( 2 ) . تاريخ مدينة دمشق ، ج 43 ، ص 22 ، ش 4950 .\r\n( 3 ) . سير أعلام النبلاء ، ج 19 ، ص 126 ، ش 63 « الحميدي » .\r\n( 4 ) . بغية الوعاة ، ج 2 ، ص 189 ، ش 1858 . سال وفاتش 749 است .\r\n( 5 ) . بغية الوعاة ، ج 1 ، ص 321 ، ش 739 . وفات او سال 872 و تولدش رمضان 801 بوده است .\r\n","page_name":" 194 ","page_number":194},
  {"content":"\r\n\r\nسلام به كيفيتى مخصوص براى اين شب با دعايى نقل كرده است . « 1 »\r\n\r\nروز هجدهم\r\nروز عيد غدير و عيد آل محمد عليهم السلام و عظيم‌ترين اعياد است .\r\nملخّصِ روايات غدير آن است كه چون رسول خدا صلى الله عليه و آله از سفر حجّة الوداع مراجعت فرمود ، در نزديكى جُحفه به خمّ غدير كه جبرئيل نازل شد به تأكيدِ تمام كه يا ايّها الرسول ! تبليغ كن آنچه به تو نازل شده از جانب پروردگار تو ، در باب على و اگر نرسانيدى پس تبليغ نكردى رسالت او را ، و خدا حفظ خواهد كرد تو را از مردم .\r\nجبرئيل در اين باب ، چند دفعه در مواقف متعدّده نازل شده بود و ليكن چون آيه عصمت و حفظ نياورده بود ، رسول خدا صلى الله عليه و آله منتظر آن بود ، تا در اين جا آيهء تبليغ و عصمت را به تأكيدِ شديد آورد .\r\nپس آن جناب به حكم الهى ، در خمّ غدير توقف فرمود و فرمان كرد كه تمامى اصحاب ، چه آنهايى كه جلوتر به جانب منزل رفته‌اند چه آنهايى كه در عقب مىآيند ، در آنجا جمع شوند و آن موضعى بوده كه قابل نزول و توقف نبوده و چون چاشت و قريب به زوال بود ، هوا نيز در نهايت گرما بوده ، به نحوى كه مردم استظلال به دواب مىنمودند و بعضى از شدت حرارت زمين ، نصف رداى خود را بر سر و نصف ديگر آن را در زير پا فرش مىكردند .\r\nآن موضع را كه مشتمل بر اشواك « 2 » و خس و خاشاك بود ، صاف كردند و منبرى از جهاز شتر يا كجاوه‌ها يا از احجار ترتيب دادند و صحابه در اين وقت حاضر بودند ، موافق بعضى از كتب معتبره صد و بيست هزار نفر بودند . پس آن جناب بر منبر صعود فرمود و خطبه طويله بليغه انشا فرمود . پس امير المؤمنين عليه السلام را بلند كرد به حدّى كه\r\n\r\n\r\n","description":"","footnote":"\r\n( 1 ) . اقبال الأعمال ، ج 2 ، ص 237 - 238 ، باب 5 ، فصل 1 .\r\n( 2 ) . جمع شَوْك : خار و خاشاك .\r\n","page_name":" 195 ","page_number":195},
  {"content":"\r\n\r\nبياض زير بغل اقدسش نمايان گرديد و مردم همه آن جناب را ديدند و فرمود :\r\nمَن كُنتُ مَولاهُ فَعَليّ مَولاه ، اللهُمَّ والِ مَن والاهُ وَعادِ مَن عاداهُ وَانصُر مَن نَصرَهُ وَاخذُل مَن خَذَلَهُ .\r\nپس امر به تمسّكِ ثقلين نمود و آنچه را كه بايد در اين مقام بفرمايد ، فرمود .\r\nو آيهء « اليَوْمَ أَكْمَلْتُ لَكُمْ دِينَكُمْ » « 1 » نازل شد و اين آيهء شريفه از آياتى است كه نزول آن مكرّر شده .\r\nپس حسّان بن ثابت و بعضى ديگر در اين باب اشعارى گفتند و از جمله اشعار حسّان اين يك بيت است كه در محضر آن جمع از صحابه خوانده و رسول خدا صلى الله عليه و آله كلمهء : « لا زِلتَ يا حسّان مؤيّداً بِروحِ القُدُس ما نَصَرتَنا بِلِسانِك » در حقّ او فرمود .\r\n فَقال لَهُ : قُمْ يا علي ، فَإنَّني * رَضيتُك مِن بَعدي إماماً وَهادِياً « 2 » \r\nپس موافق نقل بعضى ، خيمه‌اى براى امير المؤمنين - صلوات الله عليه - بر سر پا كردند و مردمان به جهت بيعت با او حاضر شدند و اوّل كسى كه آن جناب را به حصول مرتبت مولائيت تهنيت نمود ، خليفهء ثانى بود كه گفت : « بَخٍّ بَخٍّ ، هَنِيّاً لَك يا بنَ أبي طالب ، أصبَحتَ مَولايَ وَمَولى كُلّ مُؤمِن وَمُؤمِنَة » . « 3 »\r\nبه روايت دارقطنى و عاصمى ، خليفه اوّل نيز شريك ثانى گرديد در اداى تهنيت .\r\nحديث غدير از احاديث متواتره بين الفريقين است و هيچ حديثى به مرتبهء آن نمىرسد . و از ابوالمعالىِ جوينى منقول است كه تعجب مىكرد و مىگفت : در بغداد در دست صحافى ، كتابى ديدم كه در آخر آن نوشته : « اين جلدِ بيست و هشتم از طريق حديث : « مَن كُنتُ مَولاهُ فَعَليّ مَولاه » است و بعد از اين ، جلد بيست و نهم بيايد » . « 4 »\r\n\r\n\r\n","description":"","footnote":"\r\n( 1 )\r\n. مائده ( 5 ) : 3\r\n( 2 ) . الإرشاد ، ج 1 ، ص 176 - 177 ؛ كامل بهائى ، ج 1 ، ص 281 - 282 .\r\n( 3 ) . الإرشاد ، ج 1 ، ص 177 ؛ كامل بهائى ، ج 1 ، ص 281 .\r\n( 4 ) . نهج الإيمان ابن جبر ، ص 134 ؛ الصوارم المهرقه ، ص 178 ؛ بحار الأنوار ، ج 37 ، ص 236 .\r\n","page_name":" 196 ","page_number":196},
  {"content":"\r\n\r\nسيدِ اجلّ حامى الملّة و سيف الأمّة مير حامد حسين هندى - رضوان الله عليه - دو مجلد كبير از عبقات الأنوار را در اين حديث شريف نوشته و من آن دو مجلد را مختصر كردم و ناميدم به فيض القدير فيما يتعلّق بحديث الغدير . « 1 »\r\nبالجمله ، اعمال اين روز مبارك ، چند چيز است :\r\n1 . روزه است كه كفّارهء شصت سال گناه است . « 2 »\r\n2 . غسل است . « 3 »\r\n3 . زيارت حضرت امير المؤمنين عليه السلام است « 4 » و سزاوار است كه انسان هر كجا باشد سعى كند كه خود را به قبر مطهّر آن حضرت برساند . و از براى آن جناب در اين روز ، سه زيارت مخصوصه نقل شده كه يكى از آنها زيارت معروفهء امين الله است كه از نزديك و دور خوانده مىشود و آن از زيارات جامعهء مطلقه است .\r\n4 . بخواند تعويذى را كه سيّد در اقبال از حضرت رسول صلى الله عليه و آله روايت كرده است . « 5 »\r\n5 . دو ركعت نماز كند و به سجده رود و صد مرتبه شكر خدا كند ، پس سر از سجده بردارد و بخواند : « اللهُمَّ إنّي أسألُك بِأنّ لَك الحَمد » « 6 » إلخ . و اگر اين دو ركعت نماز را نزديك به زوال بكند و در ركعت اوّل قدر و در دوم توحيد بخواند بهتر است .\r\n6 . دو ركعت نماز كند ، پيش از زوال به نيم ساعت . در هر ركعت حمد يك مرتبه و توحيد و « إنّا أنْزَلْناهَ » و آية الكرسى « 7 » را هر يك ده مرتبه بخواند كه مقابل صد هزار حج\r\n\r\n\r\n","description":"","footnote":"\r\n( 1 ) . فيض القدير را مرحوم محدث قمى در سال 1321 ق به سامان رساند و نخستين بار مؤسسهء در راه حق آن را به سال 1406 ق / 1365 ش چاپ كرد و سپس بوستان كتاب قم به سال 1376 ، چاپ دوم آن را منتشر ساخت\r\n( 2 ) . اقبال الأعمال ، ج 2 ، ص 276 - 277 ، باب 5 ، فصل 15 ؛ بحار الأنوار ، ج 95 ، ص 298 .\r\n( 3 ) . المقنعه ، ص 204 ، باب 20 ؛ اقبال الأعمال ، ج 2 ، ص 280 ، باب 5 ، فصل 15 .\r\n( 4 ) . اقبال الأعمال ، ج 2 ، ص 272 - 275 ، باب 5 ، فصل 13 و ص 306 - 307 ، باب 5 ، فصل 16 .\r\n( 5 ) . اقبال الأعمال ، ج 2 ، ص 275 - 276 ، باب 5 ، فصل 14 .\r\n( 6 ) . اقبال الأعمال ، ج 2 ، ص 277 - 279 ، باب 5 ، فصل 15 .\r\n( 7 ) . به روايت شيخ « آية الكرسى » مقدم بر « إنّا أنزلناه » است . [ المقنعه ، ص 205 ، باب 20 
  ]\r\n","page_name":" 197 ","page_number":197},
  {"content":"\r\n\r\nو صد هزار عمره و باعث قضاء حوائج است . « 1 » و بهتر آنكه بعد از نماز اين دعا را بخواند : « رَبَّنا إِنَّنا سَمِعْنا مُنادِياً » « 2 » إلخ .\r\n7 . بخواند دعاى ندبه را . « 3 »\r\n8 . بخواند دعاى « اللهُمَّ إنّي أسألُك بِحَقّ مُحمّدٍ نَبِيّك وَعَلى وَلِيّك » إلخ ، كه شيخ مفيد روايت كرده . « 4 »\r\nو اگر بتواند بخواند دعاهاى مبسوطه را كه سيّد در اقبال نقل كرده است . « 5 »\r\n9 . آنكه چون مؤمنى را ملاقات كند اين تهنيت را بگويد : « الحَمدُ لِلّه الذي جَعَلَنا مِن المُتَمَسّكينَ بِوِلايةِ أمير المؤمنين وَالأئِمّة عليهم السلام » . « 6 »\r\nو نيز بخواند :\r\nالحَمْدُ لِلّهِ الذي أكرَمَنا بِهذا اليَوْم ، وَجَعَلنا مِنَ المُوفينَ بِعَهْدِهِ الذي عَهِدَهُ إلَينا وَميثاقِهِ الذي واثَقَنا بِهِ مِنْ وِلايَةِ وُلاةِ أمرِه ، وَالقُوّامِ بِقِسطِه ، وَلم يَجْعَلْنا مِن الجاحِدينَ وَالمُكذِّبينَ بِيَوْمِ الدينِ . « 7 »\r\nبدان كه در اين روز شريف از براى پوشيدن جامه‌هاى نيكو و زينت كردن و شادى كردن و شاد نمودن شيعيان امير المؤمنين عليه السلام و عفو از تقصيرات ايشان و توسعه بر عيال و اطعام مؤمنان و افطار دادن روزه داران و مصافحه با مؤمنين و رفتن به زيارت ايشان و تبسّم كردن بر رويشان و شكر الهى به جاى آوردن به جهت نعمت بزرگ ولايت و بسيار فرستادن صلوات و اكثار در عبادات و طاعات از براى هر يك فضيلتى\r\n\r\n\r\n","description":"","footnote":"\r\n( 1 ) . اقبال الأعمال ، ج 2 ، ص 282 ، باب 5 ، فصل 15 .\r\n( 2 ) . اقبال الأعمال ، ج 2 ، ص 283 - 303 ، باب 5 ، فصل 15 .\r\n( 3 ) . اقبال الأعمال ، ج 2 ، ص 233 ، باب 4 ، فصل 7 .\r\n( 4 ) . المقنعه ، ص 205 - 207 ، باب 20 .\r\n( 5 ) . اقبال الأعمال ، ج 2 ، ص 283 - 306 ، باب 5 ، فصل 15 .\r\n( 6 ) . اقبال الأعمال ، ج 2 ، ص 261 ، باب 5 ، فصل 6 .\r\n( 7 ) . اقبال الأعمال ، ج 2 ، ص 283 ، باب 5 ، فصل 15 .\r\n","page_name":" 198 ","page_number":198},
  {"content":"\r\n\r\nعظيم است . و يك درهم كه در اين روز ، كسى به برادر مؤمن خود بدهد ، برابر است با هزار درهم در غيرِ اين روز و طعام دادن به مؤمنى در اين روز مثل طعام دادن به جميع پيغمبران و صدّيقان است . و اين روز ، روزِ قبولىِ اعمال شيعيان و روز بر طرف شدن غم‌هاى ايشان است . « 1 »\r\nاين روز :\r\nروزى است كه حضرت موسى عليه السلام بر ساحران غلبه كرده و خداوند آتش را بر حضرت ابراهيم عليه السلام سرد و سلامت كرده و حضرت موسى عليه السلام ، يوشع بن نون را وصىِ خود گردانيد و حضرت عيسى عليه السلام ، شمعون الصفا را وصىِ خود قرار داده و حضرت سليمان عليه السلام رعيّت خود را بر استخلافِ آصف بن برخيا اشهاد كرده و رسول خدا صلى الله عليه و آله ما بين اصحاب برادرى افكند . « 2 »\r\nدر اين روز :\r\nبيعت كردند مردم با امير المؤمنين عليه السلام بر خلافت ، بعد از عثمان ؛ چه آنكه در اين روز ، سنهء 35 ، اصحاب به خانهء عثمان ريختند و خونش بريختند و جنازهء او تا سه روز ، غير مدفون ماند و كسى جرأتِ دفن نداشت . تا بعد از سه روز جسد او را بر تخته پاره‌اى نهادند ، چنانچه پايش آويزان بود و سرش به تخته مىخورد . خواستند او را به قبرستان برند ، مصريان بر سرِ راه شدند و سنگ همى افكندند تا كسى او را به گورستان مسلمانان نبرد . لاجرم او را در « حش كوكب » كه نزديك مقبره جهودان بود ، دفن كردند . چون معاويه فرمانروا گشت ، حكم داد تا مسلمانان مردگان خود را در بقيع از آن سوى كه عثمان دفن بود به خاك سپردند تا مدفن او به گورستان بقيع اتصال يافت . « 3 »\r\n\r\n\r\n","description":"","footnote":"\r\n( 1 ) . رك : اقبال الأعمال ، ج 2 ، ص 261 ، باب 5 ، فصل 6 .\r\n( 2 ) . مسارّ الشيعه ، ص 40 - 41 .\r\n( 3 ) . مسارّ الشيعه ، ص 40 .\r\n","page_name":" 199 ","page_number":199},
  {"content":"\r\n\r\nدر اين روز ، سنهء 672 ، وفات يافت سلطان المحقّقين و برهان الموحّدين حجّة الفرقه الناجية الخواجه نصير الملّة و الحقّ و الدين ، محمد بن محمد بن الحسن الطوسى . « 1 » اصلش از بلوك جهرود از موضعى كه او را « وشاره » گويند از دهات قم است . چون مولد شريفش در طوس واقع شده لهذا به محقّق طوسى معروف گشته .\r\nمدفنش در بقعهء كاظميه عليه السلام در سمت سر ، در آن موضعى است كه ناصر عبّاسى براى خود تهيه كرده بود و قسمت او نشد بلكه در رصافه دفن شد . و از غرائب اتّفاق ، روز تهيه و حفر آن قبر با روز ولادت محقّق طوسى يكى بوده .\r\nگويند : در وقت وفات به آن جناب گفتند كه جنازه‌ات را به نجف حمل كنيم .\r\nفرمود : « من خجالت مىكشم از امام موسى عليه السلام كه چنين وصيت كنم » . « 2 »\r\nفاضل اشكورى در محبوب القلوب مقدارى از حال آن جناب را نوشته است ، « 3 » و اين مختصر را گنجايشِ نقل نيست . « 4 »\r\nدر اين روز ، مقتداى شيعه شيخ اجلّ اعلم على بن عبدالمعالى كركى معروف به محقّق ثانى صاحب جامع المقاصد و نفحات اللاهوت ، وفات يافت و جلالت شأنش زياده از آن است كه ذكر شود . تاريخ وفاتش ، مقتداى شيعه / 940 . « 5 »\r\nدر اين روز ، سنهء 1144 ، وفات كرد عالم ربانى المولى محمد بن عبدالفتاح تنكابنى مازندرانى مشهور به سراب ، تلميذ صاحب ذخيره محقّق خراسانى ، در اصول دين تأليفاتى دارد . صاحب روضات حكايت عجيبى از او با شخصى جنّى در سفر زيارت ائمّه عليهم السلام نقل كرده ، « 6 » مقام نقلش نيست .\r\n\r\n\r\n","description":"","footnote":"\r\n( 1 ) . روضات الجنات ، ج 6 ، ص 312 ، ش 588 .\r\n( 2 ) . روضات الجنات ، ج 6 ، ص 319 ، ش 588 .\r\n( 3 ) . محبوب القلوب ، ج 2 ، ص 414 - 446 .\r\n( 4 ) . براى تفصيل در شرح حال خواجه نصير الدين طوسى رك : الكنى و الألقاب ، ج 2 ، ص 712 - 714 ؛ الفوائد الرضويه ، ج 2 ، ص 933 - 945 .\r\n( 5 ) . روضات الجنات ، ج 4 ، ص 372 ، ش 414 .\r\n( 6 ) . روضات الجنات ، ج 7 ، ص 108 - 109 ، ش 606 .\r\n","page_name":" 200 ","page_number":200},
  {"content":"\r\n\r\n\r\nشب نوزدهم\r\nبه قول كفعمى « 1 » و محدثِ فيض شبِ عروسىِ حضرت زهرا عليها السلام است ؛ و مختار حقير ، شب بيست و يكم محرم الحرام است .\r\n\r\nروز بيست و يكم\r\nبه قولى روز مباهله است .\r\nو در شب اين روز ، سنهء 654 ، ابوالمظفر يوسف بن قزاغُلى واعظ مشهور حنفى صاحب تذكره و مرآت الزمان و تفسير القرآن در دمشق وفات كرد . « 2 »\r\n\r\nروز بيست و سوم\r\nدر اين روز ، سنهء 233 محدثِ معروف يحيى بن مَعين وفات يافت . « 3 » و مَعين به فتح ميم ، پدر يحيى ، خراج رى بر دست او بوده ، چون وفات كرد ، هزار هزار و\r\n\r\n\r\n","description":"","footnote":"\r\n( 1 ) . مصباح كفعمى ، ج 2 ، ص 601 ، فصل 42 .\r\n( 2 ) . تاريخ الإسلام ، ج 48 ، ص 184 ، ش 176 .\r\nدر شب بيست و سوم ذى الحجة به سال 1359 در نيمهء شب ، مؤلف اين كتاب - مرحوم محدث قمى - در نجف اشرف وفات يافت و در روز 23 در صحن جنبِ قبرِ مرحوم نورى استاد معظمش مدفون شد - رضوان الله عليه . ( على بن المؤلف )\r\n( 3 ) . وفيات الأعيان ، ج 6 ، ص 142 ، ش 791 « الحافظ ابن معين » . برخى وفات او را 7 روز مانده از ذى قعده گفته‌اند . ابن خلكان در اين باره به طور مفصل سخن رانده است .\r\n","page_name":" 201 ","page_number":201},
  {"content":"\r\n\r\nپنجاه هزار درهم به يحيى ارث رسيد . يحيى آن اموال را صرف حديث كرد « 1 » و نظير او در اصحاب ما محمد بن مسعود عيّاشى است كه تمام تركهء پدرش را كه سيصد هزار دينار زر سرخ باشد انفاق بر علم و حديث كرد و خانه‌اش مثل مسجد ، از محدّثين مملوّ بود ، « 2 » يكى كتاب ، نسخه مىكرد و ديگرى مقابله مىنمود و ديگرى قرائت مىكرد و يكى ديگر تعليقه مىنوشت و هكذا . و زياده از دويست تصنيف كرده . از تلاميذ او است شيخ ابو عمروِ كَشّى صاحب رجال معروف كه شيخ آن را تلخيص فرموده است .\r\n\r\nروز بيست و چهارم\r\nبنابر اشهر ، روزى است است كه مباهله كرد رسول خدا صلى الله عليه و آله با نصاراى نجران « 3 » و پيش از آنكه خواست مباهله كند ، عبا بر دوش مبارك گرفت و حضرت امير المؤمنين عليه السلام و فاطمه و حسن و حسين عليهم السلام را داخل در زير عبا نمود و گفت :\r\nپروردگارا ! هر پيغمبرى را ، اهل بيتى بوده است كه مخصوص‌ترين خلق خدا بوده‌اند به او ، خداوندا اينها اهل بيت منند . پس ، از ايشان بر طرف كن شك و گناه را و پاك كن ايشان را پاك كردنى .\r\nپس جبرئيل نازل شد و آيهء تطهير در شأن ايشان آورد . پس حضرت رسول صلى الله عليه و آله اين چهار بزرگوار را بيرون برد از براى مباهله . چون نگاه نصارا بر ايشان افتاد و حقيقت آن حضرت و آثار نزول عذاب مشاهده كردند ، جرأتِ مباهله ننمودند و استدعاى مصالحه و قبول جزيت نمودند .\r\n\r\n\r\n","description":"","footnote":"\r\n( 1 )\r\n. وفيات الأعيان ، ج 6 ، ص 139 ، ش 791 « الحافظ ابن معين »\r\n( 2 ) . رجال نجاشى ، ص 350 - 351 ، ش 944 « محمد بن مسعود » .\r\n( 3 ) . اقبال الأعمال ، ج 2 ، ص 354 ، باب 6 ، فصل 5 .\r\n","page_name":" 202 ","page_number":202},
  {"content":"\r\n\r\nدر اين روز ، حضرت امير المؤمنين عليه السلام ، در ركوع ، انگشتر خود را به سائل داد « 1 » و آيه « إِنَّما وَلِيُّكُمُ اللَّهُ . . . » « 2 » در شأنش نازل شد . « 3 »\r\nبالجمله ، اين روز بسيار شريفى است و در آن چند عمل وارد است :\r\n1 . غسل ؛ « 4 »\r\n2 . روزه ؛ « 5 »\r\n3 . دو ركعت نماز « 6 » و آن مثل نماز روز غدير است در وقت و كيفيت و ثواب ؛\r\n4 . خواندن دعاى مباهله كه شبيه به دعاهاى سحرهاى ماه رمضان است ؛ « 7 »\r\n5 . دو ركعت نماز كند با آداب و شرايط ، و بعد از نماز ، هفتاد مرتبه استغفار كند .\r\nپس اشاره كند به موضع سجود خود و بخواند : « الحَمدُ لِلّه ربِّ العالَمين » ، إلخ . « 8 »\r\nو شايسته است در اين روز ، تصدّق بر فقرا به جهت تأسّى به مولاى خود ، امير المؤمنين عليه السلام و زيارت كردن آن حضرت . و انسب ، خواندن زيارت جامعه است .\r\nدر اين روز ، سنهء 232 ، واثق بالله خليفه نهم عبّاسى ، پسر معتصم به علت استسقاء در « سُرَّ مَن رأى » وفات كرد . « 9 » پس از فوت او ، جامه‌اى بر روى او كشيدند و مردم\r\n\r\n\r\n","description":"","footnote":"\r\n( 1 ) . العدد القوية ، ص 308 .\r\n ابا حسن نفديك نفسي ومهجتي * وكل بطىء في الهدى ومسارع\r\nفأنت الذي اعطيت اذ كنت راكعاً * فدتك نفوس القوم يا خير راكع\r\nفانزل فيك الله خير ولاية * وبينها في محكمات الشرايع \r\n[ بشارة المصطفى ، ص 410 
  ] ( منه رحمه الله )\r\n( 2 ) . مائده ( 5 ) : 55 .\r\n( 3 ) . اقبال الأعمال ، ج 2 ، ص 368 ، باب 6 ، فصل 6 .\r\n( 4 ) . مصباح كفعمى ، ج 2 ، ص 798 ، فصل 48 .\r\n( 5 ) . اقبال الأعمال ، ج 2 ، ص 354 ، باب 6 ، فصل 5 .\r\n( 6 ) . زاد المعاد ، ص 352\r\n( 7 ) . اقبال الأعمال ، ج 2 ، ص 356 - 359 ، باب 6 ، فصل 5 .\r\n( 8 ) . اقبال الأعمال ، ج 2 ، ص 354 - 356 ، باب 6 ، فصل 5 .\r\n( 9 ) . تاريخ الإسلام ، ج 17 ، ص 385 « هارون الواثق بالله » .\r\n","page_name":" 203 ","page_number":203},
  {"content":"\r\n\r\nمشغول شدند به بيعت كردن با برادرش متوكّل و از جنازه واثق غفلت نمودند . از بستان خانه ، چند موشى بيرون آمد و چشمان واثق را از كاسه بيرون آوردند و كسى نفهميد تا گاهى كه او را غسل دادند . « 1 »\r\nو نيز در اين روز ، سنهء 511 ، وفات كرد در اصفهان ، محمد بن ملكشاه بن آلب ارسلان سلجوقى . « 2 »\r\n\r\nروز بيست و پنجم\r\nروز شريفى است و روزى است كه « هل أتى » در حقّ اهل بيت عليهم السلام نازل شده « 3 » به جهت آنكه سه روز ، روزه گرفتند و افطار خود را در هر سه شب به مسكين و يتيم و اسير دادند و به آب خالص ، افطار نمودند .\r\nشايسته است كه شيعيان اهل بيت در اين ايام ، تأسّى به موالى خود نمايند در تصدّق بر مساكين و ايتام و سعى در اطعام ايشان و روزه بدارند . و چون بعض علما ، اين روز را ، روز مباهله مى دانند ، « 4 » زيارت جامعه و دعاى مباهله را در اين روز خواندن ، مناسب است .\r\n\r\nروز بيست و ششم\r\n\r\n\r\n","description":"","footnote":"\r\n( 1 ) . رك : تاريخ الإسلام ، ج 17 ، ص 385 « هارون الواثق بالله » .\r\n( 2 ) . كامل ابن اثير ، ج 10 ، ص 525 .\r\n( 3 ) . مصباح المتهجد ، ص 767 .\r\n( 4 ) . مصباح المتهجد ، ص 759 .\r\n","page_name":" 204 ","page_number":204},
  {"content":"\r\n\r\nدر اين روز ، سنهء 23 ، ابو لؤلؤ ، عمر را زخم زد و اين به سبب آن بود كه گويند : او غلام مغيره بود و مغيره ضريبه « 1 » بر او بسته بود كه هر ماه صد درهم به او بدهد . ابو لؤلؤ نزد عمر از مغيره شكايت كرد و درخواست كرد كه عمر شفاعتى در تخفيف ضريبهء او كند .\r\nعمر گفت : صنعتِ تو چيست ؟ گفت : درودگرم و نقّاشم و آهنگرم و آسياى بادى را نيكوتر توانم ساخت . عمر گفت : با اين همه صنعت كه تو دارى اين قرار داد بر تو زياد نيست . پس از او خواست كه آسياى بادى براى او بسازد .\r\nابو لؤلؤ گفت : از براى تو آسيايى بسازم كه آوازه آن گوش تا گوش جهان را فرو گيرد . اين بگفت و برفت .\r\nعمر گفت كه اين غلام مرا تهديد به قتل كرد و سينه او را از كينه خويش آكنده يافتم .\r\nپس روزى چند نگذشت كه ابو لؤلؤ تصميمِ قتلِ عمر كرد و خنجر خود را كه دو سر داشت و دسته‌اش در ميان بود ، با خود برداشت و چيزى بر سر پيچيده كه كمتر شناخته شود و صبح زود به مسجد آمد ، در صف اوّل از براى نماز بامداد بايستاد . و به قولى در سر راه عمر در كمين نشست ، تا عمر رسيد . خود را به او رسانيد و او را از چپ و راست ، شش ضربت زد بر بازو و شكم . و از آن زخم‌ها ، زخمى گران به زير ناف آمد و عمر از پاى در آمد . « 2 »\r\nابو لؤلؤ فرار كرد . مردم از قفاى او بتاختند و بانگ بگيريد بگيريد در دادند . هر كس به او نزديك مىشد ، ابو لؤلؤ روى بر مىتافت و او را خنجرى مىزد تا سيزده كس را خنجر زد ، كه شش تن از ايشان بمردند . و از اين‌جا حديث ذو شُجون « 3 »\r\n\r\n\r\n","description":"","footnote":"\r\n( 1 ) . ضريبه : مبلغى كه اداى آن را بر بنده‌اى يا مرد ذمّى و امثال آنها الزام كنند ، خراج و مانند آن ، خراج زمين .\r\n( 2 ) . كامل ابن اثير ، ج 3 ، ص 49 - 50 .\r\n( 3 ) . شُجون جمع شَجن ؛ سخن ذو شجون : فنون و اغراض مختلف دارد و پيچ در پيچ است يا شاخه‌ها و شعبه‌هاىمختلفى دارد .\r\n","page_name":" 205 ","page_number":205},
  {"content":"\r\n\r\nمىشود كه آخر الأمر مأخوذ و به دست خود ، مقتول شد يا آنكه فرار كرد از راه و بيراه ، خود را به كاشان رسانيد و ببود تا بمرد .\r\nكلمات فريقين در اين مقام مختلف است و در بيرون دروازه كاشان قبرى را به او نسبت دهند و او را بابا شجاع الدين گويند . و ميرزا مخدوم شريفى در نواقض الروافض « 1 » قضيه‌اى از عادتِ اهلِ كاشان در اين مقام ذكر كرده كه ذكرش در اينجا مناسب نيست .\r\nعمر را پس از زخمى شدن به خانه بردند و طبيب حاضر كردند . طبيب هر چه به او خورانيد از شربت « 2 » و شير ، بعينه بدون تغيير از همان زخم بيرون آمد . لاجرم طبيب گفت : اين زخم بهبودى ندارد . وصيت خود بكن . عمر تصديقِ او كرد و سخت بگريست .\r\nآنگاه پسرش عبدالله را گفت كه مردم را بخواند تا درآيند . چون اصحاب در آمدند ، در امر خلافت گفت‌وگو كرد . پس امر خلافت را در ميان شش نفر به شورا افكند و ايشان ، امير المؤمنين عليه السلام ، عثمان ، طلحه ، زبير ، سعد ، و عبدالرحمان بن عوف بودند .\r\nپس ابو طلحهء انصارى را بخواند و گفت : از پسِ آنكه مرا به خاك سپردند ، پنجاه مرد از انصار انتخاب كن تا با شمشيرهاى كشيده حاضر باشند و اين شش تن را در سراى عايشه بازدار و سه روز مهلت گذار تا مشورت كنند و يك تن را به خلافت بردارند . اگر پنج تن در امرى متّفق شدند و يك نفر مخالفت كرد ، سر او را از گردن\r\n\r\n\r\n","description":"","footnote":"\r\n( 1 ) . ميرزا مخدوم ( متوفاى حدود 995 ) نوهء دخترى مير سيّد شريف جرجانى است . بر كتاب او رديه‌هاى بسيارىنوشته‌اند كه مىتوان مثالب النواصب ( مصائب النواصب ) از قاضى نور الله شوشترى ، العذاب الواصب على الجاهد والناصب ( مصائب النواصب ) ابو على محمد بن اسماعيل حائرى رجالى ، الرد على نواقض الروافض عبد النبى بن شرف الدين محمد طسوجى را بر شمرد . ( رك : الذريعه آقا بزرگ تهرانى )\r\n( 2 ) . وفي كامل ابن اثير [ ج 3 ، ص 52 
  ] : « ودعى له طبيب من بني الحرث بن كعب فسقاه نبيذاً فخرج غير متغيّر فسقاه لبناًفخرج كذلك أيضاً فقال له : اعهد يا أمير المؤمنين ، قال : قد فرغت » إلخ . ( منه عفي عنه )\r\n","page_name":" 206 ","page_number":206},
  {"content":"\r\n\r\nدور كن . اگر چهار كس در كارى همدست شدند و دو تن بر خلاف شد ، آن دو تن را بكش . اگر سه تن به راهى رفت و سه تن طريق ديگر گرفت ، آن سه تن كه عبدالرحمان بن عوف در آن است بر صواب باشند ، طرف ديگر را گردن بزن . « 1 » اگر سه روز به نهايت شد و هنوز ايشان در امرى اتفاق نكردند ، هر شش تن را گردن بزن و بگذار مسلمين را تا از براى خود اختيار كنند .\r\nپس به نزد عايشه فرستاد و خواستار شد كه اذن بدهد در رواق رسول خدا صلى الله عليه و آله به خاك رود . « 2 » عايشه قبول كرد . عمر وصاياى خود را كرد و در اواخر ماه وفات نمود .\r\nامير المؤمنين عليه السلام در خطبه شقشقيّه كه بعضى دردهاى دل خود را اظهار فرموده از جمله از شوراى عمر دردِ دل كرده در قول خود كه « فيا لِلّه وَلِلشورى » ، إلخ . « 3 »\r\n\r\nروز بيست و هفتم\r\nدر اين روز ، سنهء 132 ، مروان بن محمد بن مروان بن الحكم به قتل رسيد « 4 » و دولت آل مروان منقرض شد و اين مروان كه آخر خلفاى مروانيّه است ملقّب به حمار است و سبب اين لقب را مختلف گفته‌اند و در اخبار الدُّوَل است كه :\r\nمروان ملقّب به حمار بود به جهت كثرت صبر او بر شدايد و مكاره حروب و هيچ گاه از جنگ روى بر نمىتافت و از اين باب است مَثَلى كه مىگويند : « فُلانٌ أصبَرَ مِن حِمار في الحُروب » . « 5 »\r\n\r\n\r\n","description":"","footnote":"\r\n( 1 )\r\n. تاريخ طبرى ، ج 3 ، ص 265 ؛ كامل ابن اثير ، ج 3 ، ص 67 .\r\n( 2 ) . تاريخ طبرى ، ج 3 ، ص 265 .\r\n( 3 ) . نهج البلاغه ، ج 1 ، ص 34 ، خطبهء 3 .\r\n( 4 ) . كامل ابن اثير ، ج 5 ، ص 424 .\r\n( 5 ) . أخبار الدول ، ج 2 ، ص 58 ، فصل 14 .\r\n","page_name":" 207 ","page_number":207},
  {"content":"\r\n\r\nدر اين واقعه عبدالحميد ، كاتب مروان نيز به قتل رسيد « 1 » و عبدالحميد همان است كه در كتابت و ادبيّت مهارتى تمام داشته و در بلاغت به او مَثَل مىزنند :\r\nحتّى قيلَ فُتِحَتِ الرَسائل بِعَبد الحميد وَخُتِمَت بِابن العَميد . « 2 » وَمِن كلامِه لِمَن كان خطّه ردّياً : « أطِل جِلفَةَ قَلَمكَ وَأسمِنها و حَرِّف قَطَّك وَأيمِنها » ، « 3 » ففعل فجادَ خَطُّه .\r\nدر اين روز ، سنهء 212 ، به روايت شيخين « 4 » ولادتِ با سعادتِ حضرت أبى الحسن هادى عليه السلام واقع شده .\r\nو امروز ، روز سرور و روزه و نماز و شكر و صدقات است .\r\n\r\nروز بيست و هشتم\r\nدر اين روز ، سنهء 63 ، واقعه حَرّه اتفاق افتاد . « 5 » و مجمل آن واقعه آن است كه چون اهل مدينه بر شنايع اعمال يزيد بن معاويه اطلاع يافتند ، عامل او را با مروان بن الحكم و ساير امويّين از مدينه بيرون كردند و بيعت يزيد را از خود خلع نمودند و با عبدالله بن حنظلهء غسيل الملائكه ، بيعت كردند .\r\nاين خبر چون به يزيد رسيد ، مسلم بن عقبه را كه از او به مجرم و مسرف نيز تعبير\r\n\r\n\r\n","description":"","footnote":"\r\n( 1 ) . وفيات الأعيان ، ج 3 ، ص 229 ، ش 405 « عبد الحميد الكاتب » . با اين تفاوت كه ابن خلكان قتل مروان را دوشنبه‌سيزدهم ذيحجه ذكر مىكند .\r\n( 2 ) . وفيات الاعيان ، ج 3 ، ص 228 ، ش 405 « عبد الحميد الكاتب » . ابن العميد ابوالفضل محمد بن عميد قمى ، معروف به ادبيت و كمال است كه در 19 محرم مختصرى از حال او ذكر مىشود . و احسن از كلام عبد الحميد به جهت صباحت خط ، كلام امير المؤمنين عليه السلام است كه به كاتب خود عبدالله بن ابى رافع تعليم فرموده : قال عليه السلام : ألق دواتك وأطل جلفة قلمك ، وفرّج بين السطور وقرمط بين الحروف فإنّ ذلك اجدر بصباحة الخط . [ نهج البلاغه ، ج 4 ، ص 75 ، ح 315 
  ] ( منه عفي عنه )\r\n( 3 ) . وفيات الأعيان ، ج 3 ، ص 232 ، ش 405 « عبد الحميد الكاتب » .\r\n( 4 ) . مسارّ الشيعه ، ص 42 ؛ مصباح المتهجّد ، ص 767 .\r\n( 5 ) . تاريخ طبرى ، ج 4 ، ص 380 ؛ كامل ابن اثير ، ج 4 ، ص 120 .\r\n","page_name":" 208 ","page_number":208},
  {"content":"\r\n\r\nكنند ، با لشكرى فراوان از شام به مدينه فرستاد . چون لشكر يزيد به سنگستان مدينه كه معروف به حَرّة واقم است رسيدند ، اهل مدينه به دفع ايشان بيرون شدند . اهل شام شمشير در ميان ايشان كشيدند و جماعت بسيارى از اهل مدينه را بكشتند و حربى عظيم فيما بين واقع شد . اهل مدينه ديدند تاب مقاومت آن لشكر را ندارند ، به مدينه گريختند و پناه به روضهء رسول صلى الله عليه و آله بردند .\r\nلشكر شام ، مردم مدينه را تعاقب كردند و اصلًا از خدا و رسول شرم نكردند ، با اسبان خود داخل روضهء منوّره شدند و پيوسته از مردم كشتند تا روضه و مسجد پر از خون شد و تا قبر مطهّر نبوى صلى الله عليه و آله خون رسيد .\r\nمدائنى از زهرى روايت كرده كه هفتصد نفر از وجوهِ ناس از قريش و انصار و مهاجر و موالى كشته شد و از ساير مردمانِ غير معروف از مرد و زن و حرّ و عبد ، عدد مقتولين ده هزار تن به شمار رفت .\r\nمسرف پس از فراغ از حرب ، اموال و زنان اهل مدينه را تا سه روز بر لشكر خويش مباح داشت . لشكر شام كه اصلًا دين نداشته و به حكمِ : « الناسُ على دينِ مُلوكِهِم » آيينى جز آيين يزيد نمىدانستند ، دست تعدّى بر اعراض و اموال مسلمانان گشودند و فسق و فساد و زنا را مباح ساختند به حدى كه نقل شده كه در مسجد نبوى ، زنا كردند و بعد از واقعهء حَرّه هزار زنِ بى شوهر ، فرزند زنا متولد كرد كه اولاد ايشان را اولاد الحَرّه ناميدند .\r\nپس از اين قتل و غارت و زناها ، از مردم اقرار گرفت به عبوديت يزيد . و اين واقعه معروف است و شيعه و سنّى آن را ذكر كرده‌اند . « 1 »\r\nدر اين روز ، سنهء 285 ، محمد بن يزيد معروف به مبرّد ، عالمِ لغوىِ نحوىِ بصرى وفات كرد . « 2 »\r\n\r\n\r\n","description":"","footnote":"\r\n( 1 ) . رك : تاريخ طبرى ، ج 4 ، ص 370 - 381 ؛ كامل ابن اثير ، ج 4 ، ص 111 - 121 .\r\n( 2 ) . رك : تاريخ الإسلام ، ج 21 ، ص 299 - 301 ؛ بغية الوعاة ، ج 1 ، ص 231 - 233 ، ش 503 ؛ روضات الجنات ، ج 7 ، ص 283 - 285 ، ش 642 .\r\n","page_name":" 209 ","page_number":209},
  {"content":"\r\n\r\nو نيز در [ اين روز ، 
  ] سنهء 334 ، جعفر بن يونس خراسانى بغدادى معروف به شبلى در بغداد وفات كرد . « 1 » و شبلى از جمله ارباب طريقت و عرفان است و جنيد و حلّاج را مصاحبت كرده و قضاياى او بسيار است .\r\n\r\nروز بيست و نهم\r\nدر اين روز ، سنهء 23 ، عمر بن خطّاب وفات كرد . « 2 » صهيب رومى بر وى نماز گزاشت و نعش او را در جنب ابوبكر به خاك سپردند و قبر او را چنان حفر كردند كه سر او با كتف ابوبكر محاذى و برابر واقع شد . مدت خلافتش ده سال و شش ماه و كسرى بوده .\r\nشيخ بهائى فرموده كه در اين روز ، سنهء 252 ، مستعين بالله عباسى هلاك شده ؛ « 3 » و حقير قول مسعودى را اختيار كردم و قتل او را در ششم شوال نگاشتم . و نزد اهل دانش مسلّم است كه در امثال اين مقام ، كلام مسعودى و امثال او از مورّخينِ معتمدين ، بر عقيدت فقيه مقدّم است .\r\n\r\nروز سىام\r\nآخرِ سالِ عرب است . به روايت سيّد دو ركعت نماز وارد است : در هر ركعت حمد يك مرتبه و توحيد و آية الكرسى هر يك ده مرتبه و بعد از سلام بخواند :\r\nاللهُمَّ ما عَمِلتُ في هذِهِ السنَةِ مِن عَمَلٍ نَهيتني عَنهُ وَلَمْ تَرضَهُ وَنسيتُه وَلَم تَنْسَهُ وَدَعَوتَني إلى التَوبَةِ بَعدَ اجترائي عَلَيك .\r\n\r\n\r\n","description":"","footnote":"\r\n( 1 )\r\n. تاريخ بغداد ، ج 14 ، ص 398 ، ش 7708 « ابو بكر ، الشبلى الصوفي » .\r\n( 2 ) . رك : تاريخ طبرى ، ج 3 ، ص 266 .\r\n( 3 ) . توضيح المقاصد ، ص 33 . در مصدر « المقتفى بالله » آمده است به جاى « مستعين بالله » .\r\n","page_name":" 210 ","page_number":210},
  {"content":"\r\n\r\nاللهُمَّ فَإنّي أستَغفِرُك مِنه ، فَاغفِرلي ، وَما عَمِلتُ مِن عَمَلٍ يُقَرِّبُني إليك فَاقْبَلهُ مِنّي وَلاتَقطَعْ رَجائي مِنكَ يا كَريم . « 1 »\r\nشيخ كفعمى اين نماز را به اين نحو روايت كرده كه در ركعت اوّل بعد از حمد ده مرتبه توحيد و در دوم بعد از حمد ده مرتبه آية الكرسى بخواند و بعد از نماز همان دعا را بخواند . « 2 »\r\nدر اين روز ، سنهء 206 ، نضر بن شميل ، نحوىِ بصرى در مرو وفات كرد « 3 » و او از اصحاب خليل بن احمد و صاحب فنونى از علم است . گويند در بصره امر معيشت بر او تنگ شد ، به عزم مسافرت به خراسان حركت كرد ، قريب سى هزار نفر از اهل علم بصره مشايعتِ او كردند .\r\nنضر چون به مربد رسيد گفت : اى اهل بصره ! دشوار است بر من مفارقت شماها . و به خدا قسم اگر روزى يك كيله باقلا مىيافتم از شماها مفارقت نمى كردم . در ميان آن همه جماعت كسى پيدا نشد كه اين مقدار را متحمّل شود . لاجرم به خراسان رفت و در مرو مقيم شد . روزى در مجلس مأمون يك كلمه تعليمِ او كرد ، پنجاه هزار درهم از مأمون و سى هزار درهم از فضل بن سهل به او رسيد و آن كلمه اين بود كه مأمون حديثى مسند خواند از رسول خدا صلى الله عليه و آله كه فرمود : « إذا تَزَوّجَ الرَجُل المرأةَ لِدينِها وَجَمالِها كان فيها سداد من عَوَز » .\r\nو « سداد » را به فتح خواند و نضر به كسر خواند و گفت : به فتح ، لحن و غلط است .\r\nمأمون گفت : مرا نسبت به لحن مىدهى ؟\r\nگفت : شما قرائت كرديد به همان نحو كه هيثمِ راوى براى شما روايت كرده و او مردى لحّان بوده .\r\n\r\n\r\n","description":"","footnote":"\r\n( 1 ) . اقبال الأعمال ، ج 2 ، ص 380 ، باب 9 .\r\n( 2 ) . مصباح كفعمى ، ج 2 ، ص 469 - 470 . با اختلاف اندكى در الفاظ دعا .\r\n( 3 ) . وفيات الأعيان ، ج 5 ، ص 404 ، ش 764 « النضر بن شميل » .\r\n","page_name":" 211 ","page_number":211},
  {"content":"\r\n\r\nقال : فَما الفرقُ بَينَهُما ؟ قال : السَداد بِالفتح القَصدُ في الدين وَالسَبيل ، وَالسِداد بِالكسر البلغة وَكُلّ ما سددت بِه شَيئاً فَهو سداد ثُمّ تَمَثّلَ بِبيت العرجى :\r\n أضاعُوني وَأيّ فَتى أضاعُوا * لِيومٍ كَريهَةٍ وَسِدادِ ثَغرٍ « 1 » \r\nاين قضيه را حريرى در درة الغوّاص مفصّلًا ذكر كرده است . « 2 »\r\nدر اين روز ، سنهء 338 ، احمد بن محمد مصرى ، معروف به ابن النحّاسِ نحوى وفات كرد . « 3 »\r\nو نيز در سنهء 606 ، ابن اثير صاحب جامع الأصول در موصل وفات كرد . « 4 »\r\nابن اثير بر چند نفر اطلاق مىشود :\r\nيكى ، همين شخص كه مبارك بن محمد بن محمد بن عبدالكريم صاحب نهايه و انصاف في الجمع بين الكشف والكشّاف و جامع الأُصول است . و جامع الأُصول ، كتابى است كه جميعِ احاديثِ صحاحِ ستّ كه عبارت است از صحيح بخارى و مسلم و مؤطّأ مالك و سنن نسائى و جامع تِرمِذى و سنن ابى داود سِجِستانى در آن جمع است .\r\nو ديگر برادرش على صاحب كتاب كامل التواريخ و اسْدُ الغابه في معرفة الصحابه است كه در سنهء 630 وفات كرد . « 5 »\r\nو ديگر برادرش ضياء الدين نصر الله است كه در سنهء 637 ، در بغداد وفات كرد . « 6 »\r\n\r\n\r\n","description":"","footnote":"\r\n( 1 ) . رك : وفيات الأعيان ، ج 5 ، ص 397 - 405 ، ش 764 « النضر بن شميل » .\r\n( 2 ) . درّة الغواص ، ص 64 ، ش 93 . در درّة الغواص هشيم آمده است .\r\n( 3 ) . تذكرة الحفاظ ، ج 3 ، ص 996 « ابن النحاس المصري » .\r\n( 4 ) . كامل ابن اثير ، ج 12 ، ص 288 .\r\n( 5 ) . تذكرة الحفاظ ، ج 4 ، ص 1400 « ابن الأثير » .\r\n( 6 ) . الوافي بالوفيات ، ج 27 ، ص 24 - 25 « ضياء الدين بن الأثير » .\r\n","page_name":" 212 ","page_number":212},
  {"content":"\r\n\r\n\r\nباب پنجم : وقايع و اعمال ماه محرم\r\n\r\n","description":"","footnote":"","page_name":" 213 ","page_number":213},
  {"content":"\r\n . \r\n","description":"","footnote":"","page_name":" 214 ","page_number":214},
  {"content":"\r\n\r\nبدان كه چون در دهم اين ماه ، جناب سيّد الشهدا عليه السلام به مرتبهء شهادت فايز گرديده و در اكثر اين دهه ، آن جناب و اهل بيتش محزون و غمگين بوده‌اند و اخبار موحشه به ايشان مىرسيده ، بايد شيعيان از وقت رؤيت هلال ، محزون و غمگين شوند و به لوازم تعزيت آن حضرت قيام نمايند .\r\nدر روايت معروفهء رضويّه است كه فرمود :\r\nپدرم امام موسى عليه السلام چون ماه محرم داخل مىشد كسى آن حضرت را خندان نمى ديد و اندوه و حزن پيوسته بر او غالب مىشد تا عاشرِ محرم . و چون روز عاشورا مىشد ، آن روز ، روز مصيبت و حزن و گريهء او بود و مىفرمود : « امروز ، روزى است كه حسين عليه السلام شهيد شده است » . « 1 »\r\n\r\nشب اوّل\r\nدر آن چند نماز وارد است :\r\n1 . صد ركعت نماز به حمد و توحيد ؛ « 2 »\r\n2 . دو ركعت نماز ، در ركعت اوّل حمد و انعام و در دوم حمد و يس ؛ « 3 »\r\n\r\n\r\n","description":"","footnote":"\r\n( 1 ) . امالى صدوق ، ص 191 ، مجلس 27 ، ح 2 ؛ روضة الواعظين ، ص 169 .\r\n( 2 ) . اقبال الأعمال ، ج 3 ، ص 41 ، باب 1 ، فصل 2 .\r\n( 3 ) . اقبال الأعمال ، ج 3 ، ص 41 ، باب 1 ، فصل 2 .\r\n","page_name":" 215 ","page_number":215},
  {"content":"\r\n\r\n3 . نماز وارده از رسول خدا صلى الله عليه و آله كه فرمود :\r\nهر كه در اين شب دو ركعت نماز كند به حمد و يازده توحيد و صبحش را كه اوّل سال است روزه بدارد ، مثل كسى است كه تمام سال را مداومت به خير كرده و در آن سال محفوظ باشد و اگر بميرد ، به بهشت برود . « 1 »\r\nسيّد براى هلال اين ماه دعاهاى مبسوطى در اقبال ذكر كرده است . « 2 »\r\n\r\nروز يكم\r\nبدان كه اوّل محرم ، اوّل سال است و در آن دو عمل است :\r\n1 . روزه ؛ « 3 » روايت شده كه :\r\nريّان بن شبيب ، دائىِ معتصم عباسى در مثلِ چنين روز ، بر حضرت رضا عليه السلام وارد شد .\r\nآن جناب فرمود : « اى پسرِ شبيب ! اين روز ، روزه هستى ؟ » عرض كرد : خير . فرمود :\r\n« امروز روزى است كه حق تعالى دعاى حضرت زكريّا را در آن مستجاب فرموده ، پس هر كه در اين روز روزه بدارد و خدا را بخواند ، خداوند دعاى او را مستجاب كند ، چنانچه دعاى زكريّا را مستجاب فرموده » . « 4 » إلخ .\r\n2 . دو ركعت نماز ، كه از رسول خدا صلى الله عليه و آله روايت شده و بعد از فراغ دست به دعا بر دارد و سه دفعه بخواند دعاى « اللهُمَّ أنتَ الإلهُ القَديم » . إلخ . « 5 »\r\nشيخ طوسى در مصباح فرموده كه :\r\nمستحب است روزهء دهه اوّل محرّم و ليكن روز عاشورا را امساك نمايد از طعام و شراب تا بعد از عصر ، آن وقت به قدر كمى تربت تناول نمايد . « 6 »\r\n\r\n\r\n","description":"","footnote":"\r\n( 1 ) . اقبال الأعمال ، ج 3 ، ص 41 ؛ بحار الأنوار ، ج 95 ، ص 333 .\r\n( 2 ) . اقبال الأعمال ، ج 3 ، ص 30 - 41 ، باب 1 ، فصل 2 .\r\n( 3 ) . رك : اقبال الأعمال ، ج 3 ، ص 42 ، باب 1 ، فصل 3 .\r\n( 4 ) . عيون أخبار الرضا عليه السلام ، ج 2 ، ص 268 - 270 ، باب 28 ، ح 58 ؛ اقبال الأمال ، ج 3 ، ص 29 - 30 .\r\n( 5 ) . اقبال الأعمال ، ج 3 ، ص 42 - 43 ، باب 1 ، فصل 3 ؛ بحار الأنوار ، ج 95 ، ص 334 .\r\n( 6 ) . مصباح المتهجّد ، ص 771 .\r\n","page_name":" 216 ","page_number":216},
  {"content":"\r\n\r\nدر اين روز ، حضرت ادريسِ پيغمبر ، به آسمان بالا برده شده ، « 1 » و آن حضرت بعد از وفات آدم به دويست سال ، مبعوث به رسالت شد . پس مردم را به حق دعوت كرد و با آنكه سلطنت و نبوت براى آن جناب جمع شده بود در مسجد سهله اقامت نمودى و خياطت فرمودى و اوّل كس است كه به سوزن جامه دوخت و به قلم نگاشتن آموخت و شهرهاى بسيار در جهان بنيان فرمود . و از بناهاى آن جناب است هرمان در غربىِ مصر ، و آن دو بناى عظيم است مربّع مخروط ، مشتمل بر چهار مثلّث كه هر ضلعى تا ضلعى چهار صد ذراع مسافت دارد و ارتفاع هر يك به همين مسافت است و اين بنا را در شش ماه به پايان آورده . گويند بر آن نوشتند :\r\nقُل لِمَن يأتي بَعد ما يهدمها في ستّماة عام وَقد بنيتُها في ستّة أشهُر ، وَالهدم أيسَر مِن البُنيان . « 2 »\r\nدر اين روز ، به فرمايش شيخ بهائى سال چهارم ، غزوهء ذات الرقاع واقع شده . « 3 »\r\nفقير گويد كه مورّخين اين غزوه را در جمادى الأُولى سال ششم ذكر كرده‌اند . « 4 »\r\nبه هر جهت ، در اين غزوه ، پيغمبر ، ابوذر را در مدينه گذاشت و با جماعتى كه متجاوز از هفتصد نفر نبودند به جانب نجد رفت و در ذات الرقاع فرود آمد . كفار آنجا از هول و ترس به كوه‌ها فرار كردند و از غايت دهشت ، بسيارى زنان خود را نتوانستند حركت بدهند ، لاجرم مسلمانان زنان ايشان را اسير كردند . چون هنگام نماز رسيد ، مسلمانان خواستند نماز بخوانند ، از كفار ايمن نبودند كه مبادا در وقت نماز بر سر\r\n\r\n\r\n","description":"","footnote":"\r\n( 1 ) . توضيح المقاصد ، ص 2 .\r\n( 2 ) . رك : بحار الأنوار ، ج 57 ، ص 240 ، ش 80 .\r\n( 3 ) . توضيح المقاصد ، ص 2 - 3 .\r\n( 4 ) . مورخين بر يك سخن نيستند . از آنهايى كه اين غزوه را در محرم ذكر كرده‌اند مىتوان به محمد بن سعدِ واقدىدر الطبقات الكبرى ، ج 2 ، ص 61 و ابن حبّان در الثقات ، ج 1 ، ص 257 و مسعودى در التنبيه والاشراف ، ص 214 و ابن كثير در السيرة النبويه ، ج 3 ، ص 161 اشاره كرد . از آنان كه اين غزوه را در جمادى الأولى ذكر كرده‌اند محمد بن حبيب البغدادى در المحبر ، ص 113 و طبرى در تاريخ الطبرى ، ج 2 ، ص 227 را مىتوان نام برد\r\n","page_name":" 217 ","page_number":217},
  {"content":"\r\n\r\nايشان بتازند . اين هنگام نماز خوف نازل شد و ايشان نماز خوف گزاشتند و اين اوّل نماز خوفى بود كه به جا آورده شد . « 1 »\r\nجابر بن عبدالله كه در اين سفر همراه بوده ، روايت كرده كه زنى كافره از اسيران از ترس بمرد . شوهرش كه چنين فهميد سوگند ياد كرد كه از قفاى پيغمبر مىروم تا يك تن از مردمش را بكشم . هنگام مراجعت ، پيغمبر در دره‌اى فرود آمد . دو نفر از مهاجر و انصار براى حراست بالاى كوه شدند . نخست از اوّل شب نوبت گذاشتند . مرد مهاجر بخفت و انصارى به نماز ايستاد و آن كافر برسيد و صداى نماز انصارى را شنيد . تيرى به جانب او افكند . انصارى تير را بكشيد و نماز را قطع نكرد . آن كافر تير ديگر انداخت ، باز نماز را نشكست . در ضربت سوم ، نماز را به نهايت برده بود ، مهاجرى را بيدار كرد تا از پى كافر شتافت و او را بيافت . پس چون برگشت و زخم سه تير در انصارى ديد ، با وى گفت كه چرا در ضربت نخستين مرا بيدار نكردى ؟ گفت :\r\nآن وقت سوره‌اى از قرآن مىخواندم و نخواستم قطع كنم . و به خدا سوگند كه اگر نه آن بود كه مأمور به حراست بودم اگر هزار تير بر من مىآمد ، قطع سوره نمىكردم تا جان بدهم . « 2 »\r\nاز براى جابر نيز مكالماتى است با رسول خدا صلى الله عليه و آله در اين سفر ، هنگامى كه شترش در راه ماند و خوابيده بود ، « 3 » مقام را گنجايشِ نقل نيست .\r\nاين غزوه را ذات الرِّقاع گويند از جهت آنكه در آن اراضى ، تل‌هاى بسيار و پستى و بلندىهاى رنگ و رنگ بود ، چون جامهء مرقّع ، نه آنكه بعضى اصحاب پاهايشان مجروح شده بود و صله‌ها و رقعه‌ها بر پاى خود بسته بودند . « 4 »\r\n\r\n\r\n","description":"","footnote":"\r\n( 1 ) . الطبقات الكبرى ، ج 2 ، ص 62 .\r\n( 2 ) . در كتاب أمان الأخطار سيّد بن طاووس است كه آنكه تير خورد ، عباد بن بشر بود و رفيقش عمارِ ياسر بود و سوره‌اى را كه مىخواند سورهء « كهف » بوده است . [ أمان الأخطار ، ص 133 - 134 
  ] ( منه )\r\n( 3 ) . رك : الطبقات الكبرى ، ج 2 ، ص 61 .\r\n( 4 ) . السيرة النبويه ابن كثير ، ج 3 ، ص 160 .\r\n","page_name":" 218 ","page_number":218},
  {"content":"\r\n\r\nو نيز در غرّهء محرم ، سنهء 20 ، فتح مصر بر دست عمرو عاص شد « 1 » و بعد از آن اسكندريّه « 2 » عنوةً مفتوح شد و عمرو عاص را اسكندريّه پسندِ خاطر افتاد . شرح فتوحات را به عمر نوشت و خواستار شد كه در اسكندريّه سكون اختيار كند . عمر جواب نوشت كه ما بين من و خود ، آب را حاجر « 3 » نكنيد تا هرگاه بخواهم ، بتوانم بر راحلهء خود سوار شوم و بى مانعى بر شما وارد شوم . پس عمرو عاص آهنگ فسطاطِ مصر كرد . و اين شهر از اين روى فسطاط نام يافت كه عمرو عاص هنگام فتح مصر در اين موضع فسطاط « 4 » برافراشته بود و در تحت قبّهء آن نشيمن داشت . چون آهنگ اسكندريّه نمود ، بفرمود تا فسطاط را بركَنند و با خود حمل دهند . گفتند : كبوترى بر بالاى آن بچه نهاده است . گفت : حرام است كه آن را بركَنيم و بچگان كبوتر را به هم بزنيم . فسطاط را بگذاشت و طريقه اسكندريّه برداشت . در آن وقت كه مراجعت كرد هم به جاى فسطاط آمد و آنجا را نشيمن كرد و لشكريان نيز در گرد آن فسطاط ، خانه‌ها بنا كردند . پس آنجا شهرى شد موسوم به فسطاط .\r\nجامع اين كتاب ، عباس قمى گويد كه از اينجا معلوم شود كه جلافت و قساوت و كفر عمرِ سعد و لشكرش به چه حد و مرتبه بوده كه در كربلا به اين مقدار كه عمرو\r\n\r\n\r\n","description":"","footnote":"\r\n( 1 ) . كامل ابن اثير ، ج 2 ، ص 564 .\r\n( 2 ) . بدان كه در تواريخ است كه چون اسكندريه مفتوح شد از كتب حكمت در خزائن ملوكيه او بسيار جمع شده‌بود . عمرو عاص براى عمر نوشت كه با آن كتاب‌ها چه عمل نمايد . جواب آمد كه اگر در ميان آنها كتاب‌هايى است كه موافق با قرآن است ما را كتاب خدا كافى است و اگر مخالف با قرآن است كه حاجتى به آن نيست آنها را معدوم كن . عمرو عاص آن كتاب‌ها را بر حمامىهاى اسكندريه تفريق كرد كه عوض هيزم در زير خزانهء آنها بسوزانند . و گفته‌اند : هزار حمام داشته و مدت شش ماه حمام‌ها به آتش آن كتاب‌ها گرم مىشدند ، و از بعض كتاب‌هاى نصارا نقل شده كه عدد آن كتاب‌ها كه سوخته شد ، هفتصد هزار مجلد بوده . ( منه رحمه الله )\r\n( 3 ) . حاجر : بازدارنده .\r\n( 4 ) . خيمه و خرگاه ، سراپرده .\r\n","page_name":" 219 ","page_number":219},
  {"content":"\r\n\r\nعاصِ كافر ، مراعات بچه كبوتران كرد ، ايشان مراعات اهل بيت و اطفال سيّد الشهدا را نكردند ، بلكه آتش به خيمه‌هاى ايشان زدند و آن مظلومان شكسته دلان را چه صدمه‌ها كه زدند . چنانچه حضرت رضا عليه السلام فرموده : « وأضرَمَتِ النيران في مَضاربنا » . « 1 »\r\nو چه خوب گفته شاعر :\r\n آتش به آشيانه مرغى نمىزنند * گيرم كه خيمه ، خيمهء آل عبا نبود \r\nو نيز در غرّهء محرم ، سنهء 81 ، محمد بن حنفيّه فرزند امير المؤمنين عليه السلام وفات كرد « 2 » و در بقيع به خاك رفت . و بعضى گفته‌اند كه از فتنه ابن زبير فرار كرد به جانب طائف و در آنجا وفات كرد .\r\nجماعت كيسانيّه او را امام مىدانستند و او را مهدىِ آخر زمان مىخواندند و به اعتقاد ايشان آنكه ، محمد در جبال رَضْوى كه كوهستانىِ يمن است ، جاى فرموده است و زنده است تا گاهى كه خروج كند . الحمد لِلّه كه اهل آن مذهب ، منقرض شدند .\r\nاز قوّتِ محمد نقل شده كه وقتى زرهى چند به خدمت امير المؤمنين آوردند ، يكى از آنها از اندازهء قامت بلندتر بود . حضرت فرمود تا مقدارى از دامان آن را قطع كند .\r\nمحمد دامان زره را به دست جمع كرد و از آنجا كه امير المؤمنين علامت نهاده بود به يك قبضه بگرفت و مثل آنكه بافتهء حريرى را قطع كند دامن‌هاى دِرْع آهنين را از هم دريد . و كثرت شجاعت و دليرى او از سير در تاريخ حرب جمل و صفين معلوم مىشود .\r\nشيخ كَشّى از حضرت رضا عليه السلام روايت كرده كه فرمود :\r\nامير المؤمنين عليه السلام مىفرمود كه محامده يعنى محمدها ابا دارند از معصيت خداى عزّوجلّ . راوى پرسيد كه اين محامده كيانند . فرمود : محمد بن جعفر ، محمد بن ابى بكر ، محمد بن ابى حُذَيْفه و محمد بن امير المؤمنين . « 3 »\r\n\r\n\r\n","description":"","footnote":"\r\n( 1 ) . روضة الواعظين ، ص 169 ؛ مناقب آل أبي طالب ، ج 3 ، ص 238 .\r\n( 2 ) . رك : سير أعلام النبلاء ، ج 4 ، ص 128 ، ش 36 « ابن الحنفيه وابناه » .\r\n( 3 ) . اختيار معرفة الرجال ( رجال كشى ) ، ص 70 ، ش 125 .\r\n","page_name":" 220 ","page_number":220},
  {"content":"\r\n\r\nفقير گويد كه محمد بن جعفر بن ابى طالب در صفين شهيد شد و محمد بن ابى بكر در نيمهء جمادى الأُولى ، قتلش بيايد و محمد بن ابى حُذَيْفه پسر دايىِ معاويه و از اتباع و انصار امير المؤمنين است و او همان است كه معاويه او را بگرفت و در زندان حبس كرد ، مدتى مديد در زندانِ او بود تا شهيد شد . « 1 »\r\nدر اين روز ، سنهء 161 ، سفيان بن سعيد ثورى در بصره وفات كرد . « 2 » و در احاديث اماميه رواياتى در ذمّ او وارد شده است . و او است كه خطبه رسول صلى الله عليه و آله را در مسجد خيف از حضرت صادق عليه السلام اخذ كرد و چون تأمّل در كلمهء « والنصيحة لائمة المسلمين » نمود و فهميد مراد امير المؤمنين عليه السلام و اولاد او است ، آن را پاره كرد . « 3 »\r\nدر اين روز ، سنهء 632 شهاب الدين عمر بن محمد سهروردى ، شافعى صوفى ، وفات كرد « 4 » و نسبش به محمد بن ابى بكر منتهى مىشود و او مرجع ارباب طريقت بوده و از كسانى كه درك خدمت او را نموده شيخ سعدى است و دو كلمه از وصاياى او نقل نموده كه بعضى آن را در ضمن شعر آورده :\r\n به طرف بوستانش گفته سعدى * دو پندم داد شيخِ سهروردى\r\nيكى بر عيب مردم ديده مگشا * دوم پرهيز كن از خودپسندى \r\nدر اين روز ، واقدى « 5 » و شيخ حسين پدر شيخ بهائى « 6 » متولّد شده‌اند .\r\nدر اين روز ، سنهء 1011 ، شيخ اجلّ شيخ حسن ابن زين الدين الشهيد الثانى وفات\r\n\r\n\r\n","description":"","footnote":"\r\n( 1 ) . اختيار معرفة الرجال ( رجال كشى ) ، ص 70 - 72 ، ش 125 .\r\n( 2 ) . وفيات الأعيان ، ج 2 ، ص 39 - 40 ، ش 226 « سفيان الثوري » ؛ روضات الجنات ، ج 4 ، ص 63 ، ش 334\r\n( 3 ) . كافى ، ج 1 ، ص 403 - 404 ، ح 2 .\r\n( 4 ) . سير أعلام النبلاء ، ج 22 ، ص 277 ، ش 239 « السهروردي » .\r\n( 5 ) . وفيات الأعيان ، ج 4 ، ص 350 ، ش 644 « الواقدي » . وفاتش را شامگاه دوشنبه 11 ذيحجه سال 207 ذكر كرده است .\r\n( 6 ) . روضات الجنات ، ج 2 ، ص 344 ، ش 217 .\r\n","page_name":" 221 ","page_number":221},
  {"content":"\r\n\r\nكرد « 1 » و اين شيخ از وجوه علما و فقهاى اماميّه و اولاد و احفاد او از فقها مىباشند و او را مصنّفات رشيقه « 2 » است در حديث و فقه ؛ مانند منتقى الجُمّان و معالم و اثنا عشريّه و غيرها .\r\n\r\nروز دوم\r\nدر اين روز ، سنهء 61 حضرت امام حسين عليه السلام به زمين كربلا ورود فرمود و چون به آن زمين رسيد ، پرسيد كه اين زمين چه نام دارد ؟ گفتند : كربلا مىنامندش . چون نام كربلا شنيد گفت : « اللهُمَّ إنّي أعوذُبِك مِن الكَربِ وَالبَلاء » .\r\nپس فرمود : اين موضع كرب و بلا و محل مِحنت و عنا است ، فرود آييد كه اين‌جا منزل و محل خيام ما است . اين زمين جاى ريختن خون ما است و در اين مكان واقع خواهد شد قبرهاى ما . خبر داد مرا جدّم رسول خدا صلى الله عليه و آله به اينها . پس در آنجا فرود آمدند . « 3 »\r\nدر اين روز ، سنهء 605 به قول ابن اثير ، وفات كرد به حلّه ، شيخ زاهد عالم ورّام بن ابى فراس ، « 4 » صاحب تنبيه الخواطر . و او از بزرگان علماى اماميّه و از احفاد مالك اشتر و جدّ امّىِ سيّد ابن طاووس است .\r\nقالَ السيّد رحمه الله في فلاح السائل :\r\nكانَ جَدّي وَرّام بن أبي فراس - قدّس الله جلّ جلاله روحَه - « 5 » مِمّن يُقتدى بِفِعله وَقد أوصى أن يجعل في فَمِه بَعدَ وَفاتِه فصّ عقيق عليه أسماء أئمّته - صلوات الله عليهم . « 6 »\r\n\r\n\r\n","description":"","footnote":"\r\n( 1 )\r\n. روضات الجنات ، ج 2 ، ص 302 ، ش 204 .\r\n( 2 ) . زيبا و نيكو .\r\n( 3 ) . رك : الملهوف ، ص 49 .\r\n( 4 ) . كامل ابن اثير ، ج 12 ، ص 282 .\r\n( 5 ) . مصدر : + / « وهو » .\r\n( 6 ) . فلاح السائل ، ص 75 .\r\n","page_name":" 222 ","page_number":222},
  {"content":"\r\n\r\n\r\nروز سوم\r\nحضرت يوسف صديق را سياره از چاه بيرون آوردند . « 1 »\r\nدر اين روز ، عمر بن سعد با چهار هزار سوار به كربلا وارد شد و فرستاد نزد امام حسين عليه السلام كه براى چه به اين جا آمده‌ايد ؟ آن حضرت جواب داد : براى آنكه اهل كوفه به من نامه‌ها نوشتند و مرا به اين جانب طلبيدند ، به تفصيلى كه در مقاتل نوشته شده . و روز به روز لشكر به جهت يارى او وارد شد تا در روز ششم محرم به روايت سيّد بيست هزار سوار نزد او جمع شد .\r\nدر اين روز ، سنهء 252 ، مستعين بالله را از خلافت خلع كردند . « 2 »\r\n\r\nروز چهارم\r\nاوّل خلافت عثمان است . بدان كه گاهى كه عمر بن الخطاب در جناحِ سفرِ آخرت بود ، امر خلافت را در ميان شش نفر به شورا افكند و مدت آن را سه روز قرار داد چنان كه روز بيست و ششم ذى حجّه معلوم شد . پس از آنكه عمر در سلخِ ماهِ ذى الحجّه درگذشت تا سه روز كار خلافت به جهت شور تأخير افتاد و عاقبت بر عثمان قرار گرفت . « 3 » پس روز چهارم عثمان لباس خلافت بر تن پوشيد . و مورّخين ثبت كرده‌اند كه بعد از استقرار امر خلافت بر عثمان ، به سراى خويش آمد . جماعتِ بنى اميه ، صغير و كبير به شادمانى گرد او فراهم شدند و در خانه را از بيگانگان مسدود داشتند . در اين وقت ابوسفيان بانگ برداشت كه آيا غير از بنى اميه كس ديگر\r\n\r\n\r\n","description":"","footnote":"\r\n( 1 ) . مسارّ الشيعه ، ص 43 .\r\n( 2 ) . تاريخ طبرى ( ج 7 ، ص 493 ) و كامل ابن اثير ( ج 7 ، ص 167 ) خلع را چهارم محرم ذكر كرده است\r\n( 3 ) . در كامل ابن اثير ( ج 3 ، ص 79 ) آمده كه شورا عصر سوم محرم به نتيجه رسيد .\r\n","page_name":" 223 ","page_number":223},
  {"content":"\r\n\r\nدر اين سراى مىباشد ؟ گفتند : نه ، گفت : اى جماعتِ بنى اميه از درِ نشاط و بازى ، اين منصب خلافت را مانند گوى در ميان خود ، دست به دست دهيد . قسم به آنكه ابوسفيان را سوگند به او رواست كه نه عذابى است و نه حسابى و نه بهشتى است و نه جهنمى و نه حشرى است و نه قيامتى .\r\nعثمان چون اين كلمات را شنيد ، بيمناك شد كه اگر اين كلمات گوشزدِ مسلمانان شود ، فتنه‌اى بزرگ پديد آيد . فرمان داد تا او را از مجلس بيرون كردند . گويند اوّل مسامحتى بود از عثمان در اجراى حكم خداوند ؛ چه حكم مرتد قتل است نه اخراج از مجلس .\r\nبالجمله ، پس از آن عبدالرحمان بن عوف بر عثمان وارد شد و عثمان را امر كرد به مسجد رود و بر منبر صعود كند . عثمان به مسجد رفت و بر منبر صعود كرد و خواست تا خطبه‌اى ايراد كند ، راه سخن بر او مسدود شد و نتوانست چيزى بگويد .\r\nلاجرم گفت : اى مردم ، همانا ابوبكر و عمر ساخته اين مقام مىشدند و از آن پيش كه بالاى منبر شوند خطبه‌اى پرداخته و ازبر مىكردند و بر بالاى منبر قرائت مىكردند ، و من تدارك اين كار نكردم و عاجز ماندم و شما آن را خرده نگيريد ، چه احتياج شما به امام عادل « 1 » افزون است از امام خطيب و زود باشد كه خطبه‌ها بر حسب مراد اصغا\r\n\r\n\r\n","description":"","footnote":"\r\n( 1 ) . و الحق عجب به عدالت رفتار كرد . بنى اميه و آل حكم و بنى ابى معيط را بر مردم مسلّط نمود . وليدِ شارب‌الخمر را حكومت كوفه داد و ابن عامر را در بصره و معاويه را در شام و عبد الله بن ابى سرحِ كافر را در مصر والى گردانيد و حكم بن العاص طريد رسول خدا را به مدينه برگردانيد . اموال مسلمانان را بر آل حكم و بنى اميه قسمت نمود . خمس افريقيه را به مروان داد و فدك را تيول وى كرد و چراگاه مدينه را خاصِّ مواشىِ بنى اميه نمود و بر بزرگان اصحاب رسول صلى الله عليه و آله چه ستم‌ها نمود . ابوذر را با آن جلالت شأن نفى بلد كرد . ابن مسعود را چندان بزد كه بعض اضلاعش شكست و عمار را چندان زد كه مرض فتق پيدا نمود و جمع كرد مردم را بر قرائت زيد بن ثابت عثمانى و قرآن‌ها را سوزانيد و چندان بنى اميه ، كه به سبب او بر مردم مسلط شده بودند ، ستم كردند كه بزرگان اصحاب تظلّم بر مردمان كردند و بر كارهاى او انكار نمودند . عاقبت او را محاصره كردند و كردند آنچه كردند . و عمار علناً مىگفت كه سه چيز است كه شهادت مىدهد به كفر عثمان و من چهارم ايشانم و مىخواند سه آيهء « و من لم يحكم بما أنزل الله » را . عايشه در عداوت عثمان از همه بالاتر بوده و او را نعثل مىگفت و مكرر قميص پيغمبر صلى الله عليه و آله را در آورد و گفت اين پيراهن پيغمبر است هنوز پوسيده نشده است كه عثمان تغيير داد شريعت او را ، اقتلوا نعثلا ، قتل الله نعثلا . [ بحار الأنوار ، ج 31 ، ص 296 
  ] ( منه )\r\n","page_name":" 224 ","page_number":224},
  {"content":"\r\n\r\nنماييد . « 1 » اين كلمات بگفت و از منبر فرود آمد و به سراى خويش رفت . « 2 »\r\nدر روايت روضة الأحباب است كه عثمان در اوّل جمعه از خلافت خويش بر منبر رفت . راه سخن بر او بسته شد و نتوانست اداء خطبه كند ، لاجرم تركِ خطبه كرد و اين كلمات بگفت و از منبر فرود آمد :\r\nبَسمِ اللهِ الرَحمنِ الرَحيم .\r\nأيّها الناس ، سَيَجعلُ الله بَعد عُسرٍ يُسراً وَبعدَ عَيّ نطقاً وإنّكم إلى إمام فَعّال أحوج منكم إلى إمام قوّال .\r\nأقول قولي وَأستغفر الله لي وَلَكُم . « 3 »\r\n\r\nروز پنجم\r\nحضرت موسى عليه السلام با بنى اسرائيل از دريا عبور كردند و فرعون و جنودش غرق شدند . « 4 »\r\n\r\nروز ششم\r\nدر اين روز ، سنهء 406 ، وفات كرد در بغداد سيّد اجلّ شريف و عنصر لطيف ، محمد\r\n\r\n\r\n","description":"","footnote":"\r\n( 1 ) . اصغا كردن : استماع كردن ، شنودن گفتار كسى .\r\n( 2 ) . احقاق الحقّ ، ص 256 ؛ الوافي بالوفيات ، ج 20 ، ص 32 .\r\n( 3 ) . احقاق الحقّ ، ص 256 ؛ الوافي بالوفيات ، ج 20 ، ص 32 ؛ بحار الأنوار ، ج 31 ، ص 245 ؛ نيز رك : أدب المجالسه ، ص 71 .\r\n( 4 ) . مسارّ الشيعه ، ص 43 .\r\n","page_name":" 225 ","page_number":225},
  {"content":"\r\n\r\nبن الحسين معروف به سيّد رضى ، ذوالحسبين ، نقيب علويه و شريفِ اشراف بغداد . « 1 »\r\nو اين سيّد بزرگوار برادر سيّد مرتضى است كه وفاتش در روز 25 ربيع الأوّل ذكر مىشود و آن جناب به عظمت شأن و علوّ همت و فصاحت زبان معروف است .\r\nوفاتش قبل از سيّد مرتضى واقع شد و فخر الملك وزير بهاء الدوله بن عضدالدولهء ديلمى و جميع اعيان و اشراف و قضات بغداد به جنازهء او حاضر شدند . سيّد مرتضى نتوانست از كثرت جزع و غصّه ، جنازه برادر را مشاهده كند ، لاجرم در تشييع و دفن او حاضر نشد ، بلكه در حرم مطهر جدش حضرت موسى كاظم عليه السلام رفت و فخر الملك بر جنازه سيّد رضى نماز خواند و در خانه خود ، سيدِ سعيد را دفن كردند و آخر روز بود كه فخر الملك به حرم رفت و سيّد مرتضى را از حرم به خانه آورد . و بعد از چندى جسد شريف سيّد رضى را به كربلا حمل كردند و در نزد قبر والدش در جوار امام حسين عليه السلام دفن نمودند . « 2 »\r\nسيّد رضى را تصنيفات رائقه است ، از جمله : مجازات القرآن ، مجازات النبويّة و كتاب معانى القرآن . و از مجموعات آن جناب كتاب نهج البلاغه است و اشعار بسيار گفته و جماعتى از فضلا آن اشعار را جمع كردند و تدوين نموده‌اند و فضلا را به اشعار او عنايتى تمام است و او را اشعرِ قريش گفته‌اند . « 3 »\r\n\r\nروز هفتم\r\nروزى است كه حق تعالى تكلّم فرموده با حضرت موسى در كوه طور . « 4 »\r\n\r\n\r\n","description":"","footnote":"\r\n( 1 )\r\n. روضات الجنات ، ج 6 ، ص 197 ، ش 578 .\r\n( 2 ) . رك : روضات الجنات ، ج 6 ، ص 190 - 209 ، ش 578 .\r\n( 3 ) . رك : تاريخ بغداد ، ج 2 ، ص 243 ؛ سير أعلام النبلاء ، ج 17 ، ص 285 ، ش 174 « الرضى » ؛ عمدة الطالب ، ص 208\r\n( 4 ) . مسارّ الشيعه ، ص 43 .\r\n","page_name":" 226 ","page_number":226},
  {"content":"\r\n\r\nدر اين روز ، عمر بن سعد ، عمرو بن حجّاج را با پانصد سوار بر شريعهء فرات موكّل كرد و امام حسين عليه السلام را از آب منع كرد ، به جهت نامه‌اى كه ابن زياد در اين باب براى او نوشته بود . « 1 »\r\n\r\nروز هشتم\r\nدر اين روز ، سنهء 686 ، وفات كرد بدر الدين محمد بن محمد بن مالكِ اندلسى ، نحوى معروف به ابن ناظم ، شارح الفيّهء پدرش و صاحب شرح كافيه و غيره . « 2 »\r\n\r\nروز نهم\r\nروز تاسوعا است و روزى است كه شمر بن ذى الجوشن با نامهء ابن زياد در باب قتل امام حسين عليه السلام وارد كربلا شد و ابن سعد بر حسب آن نامه ، مهيّاى قتل آن حضرت شد . لاجرم وقت عصر بود كه لشكر خود را بانگ زد كه : « يا خيلَ اللهِ اركَبي وَبِالجَنّةِ أبشِري » .\r\nجنود نامسعود او سوار شد و رو به عسكر سيّد الشهدا آوردند در حالى كه آن حضرت در پيش خيمه ، شمشير خود را دربر گرفته بود و سر به زانو نهاده بود و به خواب رفته بود . جناب زينب چون هياهوى لشكر را شنيد ، به نزد برادر دويد ، عرض كرد : برادر مگر صداهاى لشكر را نمىشنويد كه نزديك شده‌اند ؟ پس حضرت سر از زانو برداشت و خواهر را فرمود كه اى خواهر ، اكنون رسول خدا را در خواب ديدم كه به من فرمود : تو به سوى من خواهى آمد .\r\n\r\n\r\n","description":"","footnote":"\r\n( 1 ) . الإرشاد ، ج 2 ، ص 86 - 87 ؛ روضة الواعظين ، ص 182 .\r\n( 2 ) . بغية الوعاة ، ج 1 ، ص 196 ، ش 408 ؛ روضات الجنات ، ج 8 ، ص 82 .\r\n","page_name":" 227 ","page_number":227},
  {"content":"\r\n\r\nحضرت زينب تا اين خبر را شنيد ، طپانچه بر صورت زد و واويلا گفت . حضرت فرمود كه اى خواهر ، ويل و عذاب از براى تو نيست ، صبر كن و ساكت باش ، خدا تو را رحمت كند .\r\nپس جناب عباس را فرستاد تا تحقيق كند چه مطلب شده . چون معلوم كرد كه بناى قتل است ، آن شب را حضرت از ايشان مهلت خواست كه قدرى نماز و دعا و استغفار به جا آورد . « 1 »\r\nو بالجمله ، اين روز ، روزِ اندوه و حزنِ اهل بيت عليهم السلام است .\r\nشيخ كلينى از جناب صادق عليه السلام روايت كرده كه آن جناب فرمود :\r\nتاسوعا روزى بود كه جناب حسين عليه السلام و اصحابش را در كربلا محاصره كردند و سپاه شام بر قتال آن حضرت اجتماع كردند و ابن مرجانه و عمرِ سعد خوشحال شدند به سبب كثرت سپاه و بسيارىِ لشكر كه براى آنها جمع شده بود و جناب حسين عليه السلام و اصحابش را ضعيف شمردند و يقين كردند كه ياورى از براى آن حضرت نخواهد آمد و اهل عراق او را مدد نخواهند نمود . پس فرمود : پدرم فداى آن ضعيفِ غريب . « 2 »\r\n\r\nشب دهم\r\nشب عاشورا است و در اين شب جناب سيّد الشهدا اصحاب خود را جمع كرد و خطبه‌اى خواند و كلماتى با آنها فرمود كه حاصلش آنكه من بيعت خود را از شما برداشتم و شما را به اختيار خودتان گذاشتم تا به هر جانب كه خواهيد كوچ دهيد و اكنون پرده شب ، شما را فرو گرفته . شب را مطيّهء « 3 » رهوار خود قرار دهيد و به هر سو\r\n\r\n\r\n","description":"","footnote":"\r\n( 1 ) . الإرشاد ، ج 2 ، ص 89 - 91 ؛ روضة الواعظين ، ص 183 .\r\n( 2 ) . كافى ، ج 4 ، ص 147 ، ح 7 .\r\n( 3 ) . مطيه : مَركب\r\n","page_name":" 228 ","page_number":228},
  {"content":"\r\n\r\nكه خواهيد برويد . اهل بيتش عرض كردند : براى چه اين كار بكنيم ، آيا براى اينكه بعد از تو زندگى كنيم ؟ خداوند هرگز نگذارد كه ما اين كار نا شايسته را ديدار كنيم و اصحاب نيز هر يك به اين نحو كلماتى گفتند و شهادت در خدمت آن حضرت را بر زندگى دنيا اختيار نمودند . « 1 »\r\nاز جناب على بن الحسين عليه السلام روايت است كه فرمود :\r\nدر آن شبى كه پدرم در صباح آن شهيد شد من به حالت مرض نشسته بودم و عمه‌ام زينب پرستارى من مىكرد كه ناگاه ديدم پدرم كناره گرفت و به خيمهء خود رفت . و با آن جناب بود ، جون آزاد كردهء ابوذر ، شمشير آن جناب را اصلاح مىنمود . پدرم مىگفت : يادَهرُ أفٍّ لَك مِن خَليل إلخ . و اين ابيات را دو دفعه يا سه مرتبه انشاد فرمود و من حفظ كردم . پس چون دانستم كه از خواندن آنها چه اراده كرده ، گريه گلويم را گرفت ، بر آن صبر نمودم و اظهار جزع ننمودم و ليكن عمّه‌ام زينب چون اين كلمات را بشنيد خويشتن دارى نتوانست كرد ؛ چه زن‌ها را حالت رقّت و جزع بيشتر است .\r\nپس برخاست و بىخودانه با سر و پاى برهنه به جانب آن حضرت شتافت و گفت :\r\nاى كاش مرگ مرا نابود ساختى و اين زندگى از من برداشتى . اين وقت زمانى را ماند كه مادرم فاطمه و پدرم على و برادرم حسن از دنيا رفته ، چه اى برادر ! تو جانشين گذشتگان و فريادرس بازماندگانى .\r\nحضرت به جانب او نظر كرد و فرمود : اى خواهر نگران مباش كه شيطان حلم تو را نربايد و اشك در چشم‌هاى مباركش بگشت و به اين مثل تمثّل جست :\r\nلَو تَرَك القَطا لَنامَ ؛ يعنى : اگر صيّاد ، مرغ قطا را به حال خود گذاشتى ، آن حيوان در آشيانه خود ، شاد بخفتى .\r\nزينب گفت : يا ويلتاه : آيا به ستم جان شريفت گرفته خواهد شد ؟ پس اين مطلب بيشتر دل مرا مجروح خواهد كرد و غصّهء آن بر من سخت‌تر اثر خواهد نمود . پس\r\n\r\n\r\n","description":"","footnote":"\r\n( 1 ) . رك : الإرشاد ، ج 2 ، ص 91 - 94 .\r\n","page_name":" 229 ","page_number":229},
  {"content":"\r\n\r\nلطمه بر صورت خود زد و بر رو افتاد و غش كرد . « 1 »\r\nپس جناب امام حسين عليه السلام آب بر صورت او بپاشيد تا به هوش آمد و او را به كلماتى چند تسليت داد . پس از آن فرمود : اى خواهر من ! تو را قسم مىدهم و بايد كه به قسم من عمل كنى . گاهى كه من كشته شوم ، گريبان در مرگ من چاك مزنى و چهره خويش را به ناخن نخراشى و از براى شهادت من به ويل و ثبور فرياد نكنى . پس سيّد سجّاد عليه السلام فرمود كه پدرم عمّه‌ام را آورد و در نزد من نشانيد . « 2 »\r\nروايت است كه حضرت امام حسين عليه السلام در آن شب فرمود كه خيمه‌هاى حرم محترم را به يكديگر متصل كردند و بر دور آنها خندقى حفر كردند و از هيزم پر كردند كه جنگ از يك طرف باشد و دشمن نتواند متعرّض خيام حرم شود . « 3 »\r\nخدا داند كه آن خداپرستان در آن شب آخر عمرشان چه زحمت‌ها كشيدند از حفرِ خندق و جمع كردن هيزم و تحصيل آب براى وضو و غسل و شستن جامه‌هاى خويش كه كفن‌هاى ايشان بود و چه عبادت‌ها و تضرّعات و مناجات با قاضى الحاجات كه در آن شب به جا آوردند و پيوسته صداى تلاوت و عبادت از عسكر سعادت اثر آن نور ديدهء خيرالبشر بلند بود . و شايسته است كه شيعيان به آن سعادتمندان تأسى كنند و اين شب را به عبادت و تلاوت و گريه و اندوه احيا دارند .\r\nسيّد در اقبال از براى اين شب ، دعا و نمازهاى بسيار با فضيلت‌هاى بسيار نقل كرده ، « 4 » و از جمله ، چهار ركعت نماز است در هر ركعت حمد و پنجاه مرتبه توحيد « 5 » و اين نماز مطابق است با نماز امير المؤمنين عليه السلام كه فضيلت بسيار دارد و بعد از نماز فرموده : ذكر خدا بسيار كند و صلوات بفرستد بر رسول خدا صلى الله عليه و آله و لعن كند بر دشمنان\r\n\r\n\r\n","description":"","footnote":"\r\n( 1 ) . مقاتل الطالبيين ، ص 112 - 113 .\r\n( 2 ) . الإرشاد ، ج 2 ، ص 93 - 94 ؛ بحار الأنوار ، ج 45 ، ص 1 - 3 .\r\n( 3 ) . الإرشاد ، ج 2 ، ص 94 .\r\n( 4 ) . اقبال الأعمال ، ج 3 ، ص 45 - 50 ، باب 1 ، فصل 7 .\r\n( 5 ) . اقبال الاعمال ، ج 3 ، ص 47 ، باب 1 ، فصل 7 .\r\n","page_name":" 230 ","page_number":230},
  {"content":"\r\n\r\nايشان ، آنچه مىتواند .\r\nدر فضيلت احياى اين شب ، روايت كرده كه مثل آن است كه عبادت كرده باشد خدا را به عبادت جميع ملائكه . « 1 » و اگر كسى را توفيق شامل حال شود و در اين شب در كربلا باشد و زيارت امام حسين عليه السلام كند و بيتوته نزد آن جناب نمايد تا صبح ، خدا او را محشور فرمايد در جملهء شهدا و مُلطّخ « 2 » به خون سيّد الشهدا عليه السلام چنانچه شيخ مفيد فرموده . « 3 »\r\nدر روايت جناب صادق عليه السلام است كه :\r\nمَن باتَ عِندَ قَبرِ الحُسين عليه السلام لَيلَةَ عاشوراء ، لَقى الله يومَ القيامةُ مُلَطّخاً بِدَمِهِ وَكَأنّما قُتِلَ مَعَهُ في عَرصة كربلا . « 4 »\r\nبدانكه در همان شب قتل امام حسين عليه السلام ، اعمش « 5 » و عمر بن عبدالعزيز و هشام بن عروه « 6 » و زهرى و قتاده متولد شدند .\r\nدر شب عاشورا ، سنهء 361 ، سلطان محمود سبكتكين نيز متولد شد .\r\n\r\nروز دهم\r\nروز عاشورا و روز شهادت امام حسين عليه السلام است .\r\nو در اين روز ، در كربلا در وقت صباح حضرت امام حسين عليه السلام دست به دعا برداشت و گفت : « اللهُمَّ أنتَ ثِقَتي في كلّ كَربٍ وَأنتَ رَجائي في كُلّ شِدَّة » ، « 7 » إلخ .\r\n\r\n\r\n","description":"","footnote":"\r\n( 1 )\r\n. اقبال الأعمال ، ج 3 ، ص 46 .\r\n( 2 ) . ملطّخ : آغشته .\r\n( 3 ) . مسارّ الشيعه ، ص 25 ؛ مصباح المتهجّد ، ص 771 .\r\n( 4 ) . كامل الزيارات ، ص 191 ، باب 71 ، ح 1 . « عرصته » به جاى « عرصة كربلا » آمده است\r\n( 5 ) . وفيات الأعيان ، ج 2 ، ص 403 ، ش 271 « الأعمش » ؛ روضات الجنات ، ج 4 ، ص 76 ، ش 337 .\r\n( 6 ) . سير أعلام النبلاء ، ج 5 ، ص 115 ، ش 48 « عمر بن عبد العزيز » .\r\n( 7 ) . الإرشاد ، ج 2 ، ص 96 ؛ بحار الأنوار ، ج 45 ، ص 4 .\r\n","page_name":" 231 ","page_number":231},
  {"content":"\r\n\r\nپس صف آرايىِ لشكر خود نمود و امر فرمود تا آتش در هيزم‌هاى خندق زدند كه آن خندق آتش حاجب باشد از رفتن لشكر به جانب خيمه‌هاى زنان . « 1 »\r\nاز آن طرف عمرِ سعد نيز صفوف لشكر خود را آراست .\r\nدر آن زمان ، حضرت سوار بر شترى شد و ما بين دو لشكر ايستاد و اهل عراق را ندا كرد و بعد از حمد « 2 » و صَلات ، نسب خود را اظهار نمود و بيان فرمود كه آيا شما نيستيد كه نامه‌هاى متواتر به من نوشتيد و مرا بدين‌جا دعوت كرديد ؟ الحال چه شده ؟ آيا من كسى را كشته‌ام يا كسى را آسيبى زده‌ام يا مالى از كسى برده‌ام ؟ براى چه براى كشتن من جمع شده‌ايد ؟\r\nعمرِ سعد تيرى به چلهء كمان گذاشت و با لشكر گفت كه شهادت دهيد نزد امير كه من بودم اوّل كسى كه تير به جانب حسين افكند . همين كه آن تير را افكند ، لشكر او نيز سيّد الشهدا را تير باران كردند .\r\nحضرت فرمود به اصحاب خود كه خدا رحمت كند شماها را ، مهيّا شويد مرگى را كه چاره نداريد . و در همان ساعت جماعتى از اصحاب آن جناب شهيد شدند و پيوسته يك يك به ميدان رفتند و شهيد شدند تا وقتِ ظهر شد . ابو ثمامه عرض كرد :\r\n\r\n\r\n","description":"","footnote":"\r\n( 1 ) . رك : الإرشاد ، ج 2 ، ص 96 .\r\n( 2 ) . سيّد بحر العلوم رحمه الله چه خوب فرموده است :\r\n كم قام فيهم خطيباً منذراً وتلى * آياً فما اغنت الآيات والنذر\r\nقال انسبوني فجدّي أحمد وسلوا * ماقال فيّ و لم يكذبكم الخبر\r\nدعوتموني لنصري أين نصركم * و اين ما خطت الأقلام والزبر ؟\r\nحلا تمونا عن الماء المباح وقد * اضحت تناهله الاوعار والغمر\r\nهل من مغيث يغيث الآل من ظمأ * بشربة من نمير مالها خطر\r\nهل راحم يرحم الطفل الرضيع وقد * جف الرضاع و ما للطفل مصطبر ؟\r\nهل من نصير محام أو أخى حسب * يرعى النبي ؟ فما حاموا ولا نصروا \r\n( منه عفي عنه )\r\n","page_name":" 232 ","page_number":232},
  {"content":"\r\n\r\nوقت زوال است مىخواهم يك نمازى ديگر با شما به جا بياورم . از لشكر عمرِ سعد مهلت نماز خواستند . آن كافران بى حيا ، مهلت ندادند . لاجرم زهير بن قين و سعيد بن عبدالله خود را وقايهء آن جناب كردند و هر تير و نيزه كه وارد مىشد بر بدن خود مىخريدند تا آن جناب نماز خود را تمام كرد .\r\nبالجمله ، يك يكِ اصحاب به ميدان رفتند و شهيد شدند تا نوبت به جوانان هاشمى رسيد . ايشان نيز يك يك ، به جهاد رفتند و به نحوى جهاد كردند و شهيد شدند كه از تصور حالشان ، جگرها آتش مىگيرد .\r\nجناب علىِ اكبر ، چون خواست به ميدان برود ، پدر نگاه مأيوسانه‌اى به قامت او كرد ، گريه او را فرو گرفت و كلمات معروفهء « اللهُمَّ اشهَد عَلى هؤُلاءِ القَوم » را فرمود . « 1 » علىِ اكبر چون به ميدان رفت و جنگ كرد و تشنگى در او خيلى تأثير كرد ، برگشت نزد پدر و گفت : « يا أبا ، العَطَشُ قَد قَتَلَني ، وَثِقلُ الحَديد أجهَدَني » . « 2 »\r\nخدا داند كه در اين حال چه بر آن پدر مهربان گذشت كه آبى نداشت كه جگر تفتهء فرزندش را خنك كند . لاجرم سخت بگريست و على به ميدان برگشت و جهاد كرد تا او را شهيد كردند . همين كه پدر بالاى سر او آمد و آن بدن پاره پاره و صورت شبيه رسول خدا صلى الله عليه و آله را به خون و غبار آلوده ديد ، صورت به آن صورت نهاد و فرمود :\r\nقَتَلَ اللهُ قَوماً قَتَلوكَ ، ما أجرأهم عَلى الرحمن وَعَلى انتهاكِ حُرمَةِ الرسول ، على الدنيا بَعدَكَ العَفاء . « 3 »\r\nو هكذا ملاحظه نمود شهادت قاسم و واقعه قطع شدن دست‌هاى جناب ابوالفضل و كيفيت شهادت آن مظلوم و ساير شهدا كه مجال ذكر نيست .\r\nبالاتر از همه تذكر شهادت آن طفل رضيع است . نمى دانم كه سيدِ مظلومان چه\r\n\r\n\r\n","description":"","footnote":"\r\n( 1 ) . بحار الانوار ، ج 45 ، ص 42 - 43 .\r\n( 2 ) . بحار الأنوار ، ج 45 ، ص 43 .\r\n( 3 ) . الإرشاد ، ج 2 ، ص 106 .\r\n","page_name":" 233 ","page_number":233},
  {"content":"\r\n\r\nحالى داشته آن وقتى كه آن طفل را به آن جناب دادند كه آبى براى او بگيرد ، عوض آنكه آن قوم بىحيا آن طفل را آب دهند تيرى به گلوى نازك او زدند كه آن طفل در دست پدر جان داد .\r\nو تأمّل كن در حال عبدالله بن الحسن ، آن هنگامى كه عموى خود را در قتلگاه ميان لشكر تنها ديد از خيمه نزد آن جناب دويد ، وقتى رسيد كه ظالمى شمشير بلند كرده بود كه به آن حضرت زند . عبدالله گفت : واى بر تو ، اى فرزند خبيثه ، مىخواهى عموى مرا بكشى . پس دست خود را سپر كرد . شمشير دست مقدس او را قطع كرد و به پوست آويزان شد . پس آن مظلوم ناله‌اش بلند شد كه يا امّاه ( عمّاه ) . « 1 »\r\nحضرت او را در دامن گرفت و او را تسلّى مىداد كه حرمله او را تيرى بزد و شهيد كرد .\r\nملاحظه كن و كيفيت شهادت خود آن مظلوم را ببين كه چه گذشته بر آن حضرت و بر اهل بيت او . خصوص آن وقتى كه به جهت وداع ايشان به خيام آمد و آنها را صدا زد و با يك يك وداع كرد و امر به صبر فرمود و آن لباس كهنه را طلبيد و در زير جامه‌هاى خود پوشيد و به ميدان رفت و رجز خواند و با آن حال تشنگى و داغ‌هاى كمرشكن كه آن حضرت ديده بود ، چه نوع مبارزت و شجاعتى از آن حضرت ظاهر شد تا آنكه پيشانىِ مقدّسش را شكستند . جامه بلند كرد كه خون از چهره پاك نمايد ، تير زهر آلود سه شعبه به قلب مباركش رسيد ، همين كه آن تير را از قفا بيرون كشيد ، مانند ناودان خون از جاى آن جارى شد . حضرت دست‌ها را از آن پر مىكرد و به جانب آسمان مىريخت و هم به سر و صورت خويش مىماليد .\r\nدر اين وقت به واسطه آن زخم و زخم‌هاى فراوان ديگر كه بر بدنش بود ضعف و ناتوانى عارضِ آن جناب شد ، از كارزار ايستاد . مالك بن يسر به جانب آن جناب\r\n\r\n\r\n","description":"","footnote":"\r\n( 1 ) . الإرشاد ، ج 2 ، ص 110 .\r\n","page_name":" 234 ","page_number":234},
  {"content":"\r\n\r\nروان شد و ناسزا گفت و شمشيرى بر سر مباركش زد كه كلاه زير عمامه آن حضرت مملوّ از خون شد و صالح بن وهب نيزه بر پهلوى مباركش زد كه از اسب بر روى زمين افتاد .\r\nجناب زينب چون اين بديد ، از خيمه بيرون دويد و فرياد برداشت : « واأخاه ، واسيّداه ، وا أهل بيتاه » . اى كاش آسمان خراب مىشد و بر زمين مىافتاد و كاش كوه‌ها از هم مىپاشيد . و عمرِ سعد را فرمود : اى عمر ! ابو عبدالله را مىكشند و تو او را نظاره مىكنى . آن ملعون جواب نگفت .\r\nزينب با لشكر فرمود : واى بر شما ، مگر ميان شما يك نفر مسلمان نيست ؟ احدى جواب او را نداد .\r\nو بالجمله : شمر لشكر را ندا كرد كه مادر بر شماها بگريد ، چه انتظار مىبريد ، چرا كار حسين را تمام نمىكنيد ؟ پس همگى بر آن حضرت از هر سو حمله كردند .\r\nحُصَيْن بن نُمَيْر تيرى بر دهان مقدسش زد و ابو ايّوبِ غنوى تيرى بر حلقوم شريفش زد و زرعة بن شريك ضربتى بر شانه چپش زد و سنان بن انس نيزه‌اى بر گلوى مباركش فرو برد و تيرى بر نحر شريف آن مظلوم زد . « 1 »\r\nپس آن جناب را شهيد كردند به نحوى كه ذكرش را شايسته نمى دانم . پس از آن ، بدن مقدّسش را برهنه كردند و لشكر به خيام محترمش ريختند و آنچه در خيمه‌ها بود ، بردند و زن‌هاى داغديده را بيازردند . زن‌ها ناله‌هاشان بلند شد . عمرِ سعد به جانب خيام آمد . زن‌ها نزديك او جمع شدند و چنان صيحه كشيدند و گريستند كه ابن سعد به حال آنها رقّت كرد . فرياد زد كه كسى متعرّض ايشان نشود . زن‌ها خواهشِ لباس‌هاى ربوده خود را نمودند . عمرِ سعد حكم به رد كرد ، ليكن كسى بر ايشان رد نكرد ، و اين واقعه مفصل است و مقام را گنجايشِ بيش از اين نيست ؛ « وَإلى اللهِ المُشتَكى\r\n\r\n\r\n","description":"","footnote":"\r\n( 1 ) . الإرشاد ، ج 2 ، ص 111 - 112 ؛ روضة الواعظين ، ص 189 .\r\n","page_name":" 235 ","page_number":235},
  {"content":"\r\n\r\nوَهُو المُستَعان » .\r\nشايسته است كه شيعيان در اين روز مشغول كارى از كارهاى دنيا نشوند و از براى خانه خود چيزى ذخيره نكنند و مشغول گريه و نوحه و مصيبت باشند و تعزيت حضرت امام حسين عليه السلام را اقامه نمايند و به ماتم اشتغال نمايند چنانچه در ماتم عزيزترين اولاد و اقاربِ خود اشتغال مىنمايند و زيارت كنند حضرت سيّد الشهدا را به زيارات عاشورا و سعى كنند بر نفرين و لعن بر قاتلان آن حضرت و تعزيت گويند يكديگر را در مصيبت آن حضرت و بگويند :\r\nأعظَمَ الله أُجورَنا وَأُجورَكُم بِمُصابنا بِالحُسين عليه السلام وَجَعلنا وَإيّاكُم مِن الطالِبينَ بِثاره مَع وَليِّهِ الإمام المَهدي مِن آل محمّد عليهم السلام . « 1 »\r\nو اگر كسى در اين روز در نزد قبر امام حسين عليه السلام باشد و مردم را آب دهد ، مثل كسى باشد كه لشكر آن حضرت را آب داده باشد و با آن جناب در كربلا حاضر شده باشد .\r\nخواندن هزار مرتبه توحيد در اين روز فضيلت دارد . از حضرت صادق عليه السلام مروى است كه :\r\nهر كه در روز عاشورا هزار مرتبه سوره اخلاص بخواند ، خداوند رحمان نظر كند به او . و كسى را كه خداوند رحمان نظر فرمايد عذاب نكند هرگز . « 2 »\r\nظاهراً مراد ، نظرِ رحمت و شفقت است .\r\nو نيز شايسته است كه شيعيان در اين روز امساك كنند از خوردن و آشاميدن بىآنكه قصد روزه كنند و در آخر روز ، بعد از عصر افطار كنند به غذايى كه اهل مصيبت مىخورند مثل ماست « 3 » يا شير و امثال آنها ، نه مثل غذاهاى لذيذه ، و آنكه جامه‌هاى پاكيزه بپوشند و بندها را بگشايند و آستين‌ها را بالا كنند به هيئت\r\n\r\n\r\n","description":"","footnote":"\r\n( 1 ) . مصباح المتهجد ، ص 773 ؛ بحار الأنوار ، ج 98 ، ص 290 .\r\n( 2 ) . اقبال الأعمال ، ج 3 ، ص 80 ، فصل 15 ؛ بحار الأنوار ، ج 95 ، ص 343 ، ح 4 .\r\n( 3 ) . شيخ فرموده كه به قدر كمى تربت تناول كنند . [ مصباح المتهجد ، ص 771 
  ] ( منه )\r\n","page_name":" 236 ","page_number":236},
  {"content":"\r\n\r\nصاحبان مصيبت .\r\nشيخ طوسى در مصباح از عبدالله بن سنان روايت كرده است كه گفت :\r\nمن در روز عاشورا به خدمت حضرت امام جعفر صادق عليه السلام رفتم ، ديدم كه رنگ مباركش متغيّر و آثار حزن و اندوه از روى شريفش ظاهر است و مانند مرواريد آب از ديده‌هاى مباركش مىريزد . گفتم : يابن رسول الله ! سبب گريهء شما چيست ؟ هرگز ديده شما گريان مباد . فرمود : مگر غافلى كه امروز چه روزى است ؟ مگر نمى دانى كه در مثل اين روز ، جدّ من حسين عليه السلام شهيد شده است ؟ گفتم : يابن رسول الله ! چه مىفرماييد دربارهء روزهء اين روز ؟ فرمود : روزه بدار ، بى نيّت روزه ، و در روز افطار كن نه از روى شماتت و تمام روز را روزه مدار و بعد از عصر به يك ساعت به شربتى از آب افطار كن كه در مثل اين روز در اين وقت جنگ از آل رسول منقضى شد و سى نفر از ايشان با موالىِ ايشان بر زمين افتاده بودند كه هر يك از ايشان اگر در حيات حضرت رسول صلى الله عليه و آله فوت مىشد ، آن حضرت صاحب تعزيهء او بود . پس حضرت آن قدر گريست كه محاسن شريفش تر شد . « 1 » إلخ .\r\nدر اواخر روز عاشورا سزاوار است كه يادآورى از حالِ حرمِ امام حسين و دختران و اطفال آن حضرت كه در اين وقت در كربلا اسير اعدا و مشغول به حزن و بكا بودند و مصيبت‌هايى بر ايشان گذشته كه در خاطر هيچ آفريده‌اى خطور نكند و قلم را تاب نوشتن نباشد . پس برخيزى و سلام كنى بر رسول خدا و علىِّ مرتضى و فاطمه زهرا و حسنِ مجتبى و ساير امامان از ذرّيّهء سيّد الشهدا عليهم السلام و ايشان را تعزيت گويى بر اين مصائب عظيمه با قلب محزون و چشم گريان .\r\nبدان كه در اين روز ، سنهء 226 بِشْرِ بن حارثِ حافى ، عارف معروف وفات كرد . « 2 » گويند اصلش از مرو است « 3 » و در ابتداء امر ، مردى بوده پيوسته به شرب خمر\r\n\r\n\r\n","description":"","footnote":"\r\n( 1 ) . مصباح المتهجّد ، ص 782 .\r\n( 2 ) . وفيات الأعيان ، ج 1 ، ص 276 ، ش 114 « بشر الحافي » . تولد او را 252 نوشته‌اند .\r\n( 3 ) . تاريخ مدينة دمشق ، ج 10 ، ص 180 ، ش 881 .\r\n","page_name":" 237 ","page_number":237},
  {"content":"\r\n\r\nو استماع ساز و غنا و طرب و ساير ملاهى اشتغال داشته تا آنكه روزى حضرت موسى بن جعفر عليه السلام از درِ خانهء او عبور مىفرمود ، يكى از كنيزان بِشْر از خانه بيرون آمده بود .\r\nحضرت به او فرمود : آقاى تو آزاد است يا بنده ؟ گفت : حُرّ و آزاد است . فرمود : چنين است ، اگر بنده بود به شرايط عبوديت و بندگى رفتار مىكرد . چون كنيز وارد خانه شد اين سخن را براى بشر نقل كرد . كلام آن جناب در دل او اثر كرد . پا برهنه دويد تا به خدمت آن حضرت رسيد و بر دست آن جناب توبه كرد و ترك خانه و زندگى گفت و پيوسته پا برهنه راه مىرفت به جهت آنكه به اين حال به سعادت و خدمتِ امام رسيده بود و به اين سبب او را حافى لقب دادند . و او را سه خواهر بود و هر سه بر طريقهء او بودند و صوفيّه را اعتقاد تمامى است به او . « 1 »\r\nدر اين روز ، سنهء 352 ، معزّ الدولهء ديلمى مردم بغداد را امر كرد كه دكاكين و بازارها را ببنديد و طبّاخين طبخ نكنند و قبه‌هايى در بازارها نصب كنند . پس زن‌ها با موهاى آشفته بيرون شدند و لطمه بر صورت زدند و اقامهء ماتم براى جناب حسين بن على نمودند . « 2 » و اين اوّل روزى بود كه نوحه گرى شد براى آن حضرت در بغداد .\r\nدر اين روز ، سنهء 656 ، هلاكو وارد بغداد شد و واقعه او در بغداد معروف است و در روز بيست و هشتم به آن اشاره خواهد شد .\r\n\r\nروز يازدهم\r\nبدان كه چون روز عاشورا عمرِ سعد از كار قتل امام حسين عليه السلام بپرداخت ، سر مبارك آن حضرت را به خولى و حميد بن مسلم سپرد و در همان روز عاشورا ايشان را به نزد ابن زياد روانه كرد و بقيهء سرها را نيز در ميان قبائل پخش كرد تا به نزد\r\n\r\n\r\n","description":"","footnote":"\r\n( 1 ) . منهاج الكرامه ، ص 59 ؛ روضات الجنات ، ج 2 ، ص 130 ، ش 150 ؛ الكنى والألقاب ، ج 2 ، ص 166 - 168 .\r\n( 2 ) . كامل ابن اثير ، ج 8 ، ص 549 .\r\n","page_name":" 238 ","page_number":238},
  {"content":"\r\n\r\nابن زياد برند و به سوى او تقرّب جويند .\r\nخولى به تعجيل تمام حركت كرد ، شب يازدهم به كوفه وارد شد ، چون در آن وقت شب ، ممكن نبود ملاقاتِ پسرِ زياد ، لاجرم به خانهء خود رفت و سرِ پسرِ پيغمبر را در زير اجّانه « 1 » جاى داد .\r\nاز آن طرف عمرِ سعد شب يازدهم را در كربلا بماند و روز يازدهم تا وقت زوال نيز در كربلا اقامت كرد و بر كشتگان سپاه خويش نماز گزاشت و همگى را به خاك سپرد و چون روز از نيمه بگذشت ، امر كرد كه دختران پيغمبر را بر شتران بى وطاء « 2 » سوار كردند و ايشان را چون اسيران ترك و روم روان داشتند . « 3 » چون ايشان را به قتلگاه عبور دادند زن‌ها را كه نظر بر جسد امام حسين و كشتگان افتاد ، لطمه بر صورت زدند و صدا به صيحه و ندبه برداشتند .\r\n چه بر مقتل رسيدند آن اسيران * به هم پيوست نيسان و حزيران\r\nيكى مويه كنان گشتى به فرزند * يكى شد موكنان بر سوگ فرزند\r\nيكى از خون به صورت غازه مىكرد * يكى داغ على را تازه مىكرد\r\nبه سوگ گلرخان سرو قامت * به پا كردند غوغاى قيامت\r\nنظر افكند چون دخت پيمبر * به نور ديدهء ساقىِ كوثر\r\nبه ناگه نعرهء « هذا أخي » زد * به جان خلد نارِ دوزخى زد \r\nدر حديث معتبر كامل الزياره است كه حضرت سيّد سجاد به زائده فرمود :\r\nهمانا چون روز عاشورا رسيد به ما آنچه رسيد از دواهى و مصيبات عظيمه و كشته گرديد پدرم و كسانى كه با او بودند از اولاد و برادران و ساير اهل بيت او ، پس حرم محترم و زنان مكرّم آن حضرت را بر شتران سوار كردند براى رفتن به جانب كوفه .\r\n\r\n\r\n","description":"","footnote":"\r\n( 1 ) . اجّانه : تغار ، ظرف خُم مانَند .\r\n( 2 ) . بى وطاء : بى پوشش ، بدون زين .\r\n( 3 ) . ملهوف ، ص 84 ؛ بحار الأنوار ، ج 45 ، ص 107 به نقل از آن و مثير الأحزان .\r\n","page_name":" 239 ","page_number":239},
  {"content":"\r\n\r\nپس من نظر كردم به سوى پدر و ساير اهل بيت او كه در خاك و خون آغشته گشته و بدن‌هاى طاهرهء ايشان بر روى زمين است و كسى متوجه دفن ايشان نشده ، سخت بر من گران آمد و سينهء من تنگى گرفت و حالتى مرا عارض شد كه همى خواست جان از تن من پرواز كند . عمّه‌ام - زينب كبرى - چون مرا بدين حال ديد ، پرسيد : اين چه حالت است كه در تو مىبينم اى يادگار جدّ و پدر و برادر من ؟ ! مىنگرم تو را كه مىخواهى جان تسليم كنى . گفتم : اى عمّه ! چگونه جزع نكنم و اضطراب نداشته باشم و حال آنكه مىبينم سيّد و آقاى خود و برادران و عموها و عموزادگان و اهل و عشيرت خود را كه آغشته به خون در اين بيابان افتاده‌اند و تن ايشان عريان و بى كفن است و هيچ كس بر دفن ايشان نمى پردازد و بشرى متوجّه ايشان نمىگردد ، گويا ايشان را مسلمان نمىدانند .\r\nعمّه‌ام گفت : از آنچه مىبينى دلگران مباش و جزع مكن . به خدا قسم كه اين عهدى بود از رسول خدا به سوى جدّ و پدر و عمّ تو - صلوات الله عليهم اجمعين . و رسول خدا مصائب هر يك را به ايشان خبر داد و به تحقيق كه حق تعالى در اين امّت پيمان گرفته از جماعتى كه فراعنهء ارض ايشان را نمىشناسند ليكن در نزد اهل آسمان‌ها معروفند كه ايشان اين اعضاى متفرقه و جسدهاى در خون طپيده را جمع كنند و دفن نمايند و در ارض طف بر قبر پدرت سيّد الشهدا علامتى نصب كنند كه اثر آن هرگز بر طرف نشود و به مرور ايام و ليالى محو و مطموس نگردد و هر چند كه سلاطين كَفَرَه و اعوان ظَلَمَه در محو آثار آن سعى و كوشش نمايند ظهورش زياده گردد و رفعت و علوّش بالاتر خواهد گرفت . « 1 »\r\nو بقيه اين حديث از جاى ديگر اخذ شود .\r\nدر اين روز ، سنهء 295 ، محمد بن عيسى تِرمِذى صاحب صحيح معروف وفات كرد . « 2 »\r\n\r\n\r\n","description":"","footnote":"\r\n( 1 ) . كامل الزيارات ، ص 444 - 446 ، باب 88 .\r\n( 2 ) . وفيات الأعيان ، ج 4 ، ص 195 ، ش 572 « الترمذى » . تولدش را ذيحجه 212 يا 213 گفته‌اند .\r\n","page_name":" 240 ","page_number":240},
  {"content":"\r\n\r\n\r\nروز دوازدهم\r\nدر اين روز ، سنهء 95 ، به قول شيخ شهيد ، « 1 » حضرت سيّد سجّاد وفات فرموده .\r\nشيخ بهائى فرموده كه :\r\nدر اين روز ، سنهء 735 ، قطب الأقطاب شيخ صفى الدين اسحاق اردبيلى وفات و حالات و كرامات او بين خاص و عام مشهور است و كتبى در اين باب نوشته شده از جمله صفوة الصفا است كه ابن بزّاز نوشته . « 2 »\r\nفقير گويد كه اين شيخ صفى از اولاد حمزة بن موسى الكاظم عليه السلام و از اجداد سلاطين صفويّه است كه به او منسوبند .\r\n\r\nروز چهاردهم\r\nوفات يافت سيّد اجلّ آسيّد صدر الدين محمد بن سيّد صالح عاملى اصفهانى ، داماد مرحوم شيخ كبير جناب آشيخ جعفر و در نجف به خاك رفت . « 3 »\r\n\r\nروز پانزدهم\r\nبه قول شيخ بهائى فتح خيبر شده « 4 » و ما ، در روز 24 رجب اشاره به آن خواهيم كرد .\r\n\r\n\r\n","description":"","footnote":"\r\n( 1 ) . الدروس ، ج 2 ، ص 14 .\r\n( 2 ) . توضيح المقاصد ، ص 4 . كتاب صفوة الصفا در ترجمهء احوال و اقوال و كرامات شيخ صفى الدين اسحاق اردبيلى نوشته شده است . اين كتاب به تصحيح غلامرضا طباطبائى مجد در 1348 صفحه توسط انتشارات زرياب تهران در سال 1376 چاپ شده است .\r\n( 3 ) . وفات سيّد صدر الدين محمد به سال 1264 بوده است . دانشمندى كثير الاطلاع بوده و در علم رجال داراى تصنيف است . داماد شيخ جعفر كاشف الغطا است . كتاب مجال الرجال و حاشيه‌هايى بر رجال شيخ ابى على از آثار او در علم رجال است . خاتمة مستدرك الوسائل ، ج 2 ، ص 111 - 112 .\r\n( 4 ) . توضيح المقاصد ، ص 4 .\r\n","page_name":" 241 ","page_number":241},
  {"content":"\r\n\r\nدر اين روز ، سنهء 589 ، سيّد اجلّ سيّد ابن طاووس متولد شد . « 1 »\r\nدر اين روز ، به قول شيخ بهائى :\r\nحرب عظيمى واقع شد ما بين سلاطين اوزبك و سلطان اعظم شاه طهماسب صفوى در جام خراسان و حق تعالى نصرت داد عساكر ايمان و مخذول كرد جنود كفر و طغيان را . « 2 »\r\n\r\nروز شانزدهم\r\nتحويل قبله از بيت المقدس به سوى كعبه شده چنانچه شيخ كفعمى « 3 » و بهائى « 4 » فرموده‌اند . و در نيمه رجب خواهد آمد .\r\n\r\nروز هفدهم\r\nشيخنا الأجلّ شيخ بهاء الدين العاملى كه در اين روز ، سنهء 953 ، در بعلبك متولد شده فرموده كه :\r\nدر اين روز عذاب بر اصحاب فيل نازل شده ، « 5 » چنانچه حق تعالى در قرآن مجيد خبر\r\n\r\n\r\n","description":"","footnote":"\r\n( 1 ) . روضات الجنات ، ج 4 ، ص 338 ، ش 405 .\r\n( 2 ) . توضيح المقاصد ، ص 4 .\r\n( 3 ) . مصباح كفعمى ، ج 2 ، ص 595 ، فصل 42 . در مصباح گفته شده كه بيت المقدس قبله قرار داده شد\r\n( 4 ) . توضيح المقاصد ، ص 4 - 5 .\r\n( 5 ) . مؤلف اين كتاب ، عباس قمى - عفي عنه - گويد :\r\nواقعهء هلاك اصحاب فيل را خداوند در سورهء « ألَمْ تَرَ كَيفَ فَعَل » خبر داده كه ظاهر معنىاش آن است كه آيا نديدى كه چگونه كرد پروردگار تو به اصحاب فيل ؟ كه مراد ابرهه و لشكر او مىباشند . آيا نگردانيد مكر ايشان را در ابطال و تباهى ؟ و مراد از مكر ايشان ترويج كينهء خودشان و خراب كردن خانهء خدا بوده و فرستاد بر ايشان يعنى از طرف ساحل درياى هند فرستاد مرغان گروه گروه كه مىانداختند ايشان را به سنگى از سنگ گِل يعنى گِل سنگ شده مانند دانه‌هاى تسبيح پخته . پس گردانيد خدا ايشان را مثل برگ كاه خورده شده كه مراد هلاكت و استيصال ايشان است از آن گل مهره‌ها كه از نخود كوچك‌تر و از عدس بزرگ‌تر بوده .\r\nبدان كه جمعى هستند كه خود را از دين و مذهب گسسته مهار و خليع العذار نموده و عقيده كرده‌اند كه اين جهان را مدار بر طبع خويش بوده و هيچ كس را آن قدرت نيست كه طبيعت جهان را بگرداند و در اجرام فلكى تأثير نمايد و معجزات انبيا و كرامات اوليا را حمل بر كذب و بهتان كنند . ليكن قصهء اصحاب فيل باطل مىسازد اعتقاد و خرافات ايشان را ؛ چه آنكه آن خرق عادتى است به غايت بزرگ كه بىشك از جانب خدا است و نتوان نسبت داد آن را به طبيعت و دهر ؛ زيرا كه از جملهء بديهيات است كه مرغان ابابيل با سنگ گل‌هاى كوچك به قدر عدس يك دفعه براى هلاكت جماعتى بيايند و بر بالاى سر آنها بايستند و آن گل مهره‌ها را بر سر آنها بيافكنند چنان كه فرق را سوراخ كند و از مقعدشان بيرون شود و اگر بر مركب و فيل برسد او را نيز سوراخ كرده و گذر كند و استخوان و آهن را در هم شكند . البته اين مطلب به طبيعت دهر نيست و بودنِ آن از جانب خدا و صاحب خانهء كعبه به مرتبه‌اى واضح و روشن است كه از روز روشن‌تر است و محتاج به بيان نيست « مَتى احتاجَ النهارُ إلى دليل » .\r\nو اما وقوع آن ، پس از مسلّمياتِ هر مسلم و كافر است و به مرتبه‌اى مشهور و مسلّم است كه آن را مبدأ تاريخ قرار دادند كه پيش از هجرت بناى تاريخ را بر آن نهاده بودند و اين قصه را شعراى زمان جاهليت و اسلام در اشعار خود مكرر ذكر نموده‌اند . مراجعه شود به شعر اميّة بن ابى الصلت و عبد الله بن مخزوم و ابن الرقباء و نفيل و غيره كه مقام را مقتضى ذكر آن اشعار نيست . و از همه بالاتر ذكر آن در قرآن مجيد است و معلوم است كه كسى آن را به قرآن نيفزوده ؛ بلكه از زمان رسول خدا تا به زمان ما به تواتر نقل شده و مسيلمهء كذّاب به مقابل آن ، خرافات خود را ساخته « الم‌تر كيف فعل ربك بالحبلى ، أخرج منها نسمة تسعى الخ » . [ إعجاز القرآن باقلاني ، ص 157 
  ]\r\nو اين هم مسلّم است كه چون رسول خدا صلى الله عليه و آله اين سوره را بر اهل مكه خواند هيچ كس انكار او ننمود ، با وجود شدت حرص ايشان بر تكذيب آن حضرت . و غالب و بيشتر مردم كه پيغمبر صلى الله عليه و آله اين سوره را بر ايشان خواند ، واقعهء فيل را به چشم خود معاينه كرده بودند ؛ چه آنكه از آن واقعه چندان نگذشته بود . ولادت رسول خدا صلى الله عليه و آله در همان سال كه عام الفيل مىگفتند واقع شد . در چهل سالگى مبعوث به رسالت شد و در اوائل بعثت كه در مكه بود اين سوره بر آن حضرت نازل شد و بر مردم خوانده و هنوز يكى از آن سنگ ريزه‌ها در خانهء ام‌ّهانى بود كه ابن عباس‌گفته كه در هنگام كودكى با آن بازى مىكرديم . و هر كه را اندك حصافتىباشد ، داند كه هر كس خواهد او را به پيغمبرى باور دارد و از روى صدق به دين او در آيد ، چنين قصهء بزرگ را تكذيب نتواند گفت . ( منه عفي عنه )\r\n","page_name":" 242 ","page_number":242},
  {"content":"\r\n\r\nداده است . « 1 »\r\n\r\n\r\n","description":"","footnote":"\r\n( 1 ) . مسارّ الشيعه ، ص 45 ؛ توضيح المقاصد ، ص 5 .\r\n","page_name":" 243 ","page_number":243},
  {"content":"\r\n\r\n\r\nروز هجدهم\r\nدر اين روز ، سنهء 419 ، امام الحرمين متولّد شده « 1 » و در روز 25 ربيع الثانى مختصرى از حال او خواهد آمد .\r\nدر اين روز ، وفات حضرت سجّاد عليه السلام بوده به قولى . « 2 »\r\n\r\nروز نوزدهم\r\nدر اين روز ، سنهء 366 ، ركن الدوله حسن بن بويه امير عراق عجم ، پدر عضدالدولهء ديلمى در رى وفات كرد . « 3 » و او همان است كه ابوالفضل بن عميد قمىِ كاتب وزير او بوده و ابن عميد در علم فلسفه و نجوم و ادب ، اوحد عصر خويش بود و او را جاحظ ثانى مىگفتند و در حقّ او گفته‌اند : « بُدئت الكتابةُ بِعبد الحميد و خُتِمت بِابن العَميد » . « 4 »\r\nعبد الحميد كاتب مروانِ حمار و در ادبيت و بلاغت معروف بود و از اتباع ابن عميد اسماعيل صاحب بن عبّاد است و به ملاحظهء مصاحبت با او ، او را صاحب مىگفتند . و ابن عميد را استاد نيز مىگفتند ؛ وقتى صاحب به بغداد سفر كرد چون مراجعت نمود گفتند : بغداد چگونه بلدى بود ؟ گفت : « بغداد في البلاد كالأستاد في العباد » . « 5 »\r\n\r\n\r\n","description":"","footnote":"\r\n( 1 )\r\n. مراد عبدالملك بن شيخ عبدالله جوينىِ شافعى ، استاد غزّالى است كه در 25 ربيع الآخر 478 وفات كرده است . وفيات الأعيان ، ج 3 ، ص 169 ، ش 378 « امام الحرمين » .\r\n( 2 ) . بحار الأنوار ، ج 46 ، ص 12 به نقل از مناقب ابن شهر آشوب .\r\n( 3 ) . وفيات الأعيان ، ج 2 ، ص 119 ، ش 176 « ركن الدولة ابن بويه » : « وتوفى ركن الدولة ليلة السبت لاثنتي عشرة ليلةبقيت من المحرم سنة ستّ وستّين وثلاثمائة بالري » .\r\n( 4 ) . سير أعلام النبلاء ، ج 16 ، ص 137 ، ش 95 « ابن العميد » .\r\n( 5 ) . معجم البلدان ، ج 1 ، ص 461 .\r\n","page_name":" 244 ","page_number":244},
  {"content":"\r\n\r\n\r\nشب بيست و يكم\r\nدر سنهء 2 ، به قول مشهور ، شبِ عروسىِ فاطمه زهرا عليها السلام بوده است « 1 » و آنچه از روايات شيعه و سنى ظاهر مىشود آن است كه فاطمه را در وقت بردن به خانهء امير المؤمنين بر « بغلهء شهبا » يا ناقه‌اى سوار كرده بودند و جبرئيل و ميكائيل با هفتاد هزار ملك نازل شده بودند .\r\nجبرئيل زمام بغله را بگرفت و اسرافيل ركاب و ميكائيل دنبال آن را داشت و پيغمبر جامه‌هاى فاطمه را مستوى مىكرد و آن ملائك با ديگر فرشتگان تكبير مىگفتند . « 2 »\r\nاما به حسب ظاهر ، سلمان زمام بغله را گرفته بود و حمزه و عقيل و جعفر و اهل بيت از قفاى فاطمه سير مىكردند و بنىهاشم با تيغ‌هاى كشيده بودند و زوجات رسول صلى الله عليه و آله از پيش‌روى رجز مىخواندند و من از رجزها يكى دو بيت بيشتر ذكر نمى كنم :\r\nامّ سلمه مىخواند :\r\n سِرنَ بِعَونِ اللّهِ جاراتي * واشكُرنَهُ في كُلِّ حالاتٍ \r\n وَسِرنَ مَع خَيرِ نِساءِ الوَرى * تَفدي بِعَمّاتٍ و خالاتٍ \r\nعايشه مىگفت :\r\n يا نِسوةُ استَتَرونَ بِالمَعاجِرِ * وَاذكُرنَ ما يَحسُنُ فِي المَحاضِرِ \r\nحفصه مىگفت :\r\n فاطمةُ خَيرُ نِساءِ البَشَرِ * وَمَن لَها وَجهٌ كَوَجهِ القَمَرِ \r\n\r\n\r\n","description":"","footnote":"\r\n( 1 ) . اقبال الأعمال ، ج 3 ، ص 92 ، باب 2 ؛ بحار الأنوار ، ج 43 ، ص 92 .\r\n( 2 ) . تاريخ بغداد ، ج 5 ، ص 211 ؛ بحار الأنوار ، ج 43 ، ص 115 .\r\n","page_name":" 245 ","page_number":245},
  {"content":"\r\n\r\n زَوَّجَكِ اللّهُ فتىً فاضلًا * أعني عَليّاً خَير مِنَ الحَضَرِ \r\nزن‌هاى ديگر ، اوّل بيت رجزها را مىخواندند و تكبير مىگفتند تا داخل خانه شدند . « 1 »\r\nپيغمبر على را طلبيد به مسجد و فاطمه را نيز طلبيد و دست فاطمه را در دست على نهاد و فرمود : « بارَكَ اللهُ في ابنةِ رسولِ الله » و كاسه‌اى طلبيد و جرعه‌اى از آن مضمضه فرمود و در آن ريخت . پس ، از آن آب ، بر سر و سينه و ميان دو كتف فاطمه پاشيد و دعا كرد در حقّ او و على و در حقّ نسل ايشان و هم فرمود : « مَرحَباً بِبَحرين يَلتَقِيان وَنَجمَينِ يَقتَرِنان » . « 2 »\r\nپيغمبر از نزد ايشان بيرون شد و عضادهء در را بگرفت و فرمود :\r\nطهّركُما وَطهّر نَسلَكُما ، أنا سِلمٌ لِمَن سالَمَكُما ، وَحربٌ لِمَن حارَبَكُما ، استَودعكما الله وَاستخلفه عليكما . « 3 »\r\nپس هر كس به منزل خود رفت و از زنان كسى نماند نزد فاطمه جز اسماء بنت عميس به جهت معاهده با خديجه . « 4 » و آن معاهده چنين بود كه اسماء گفته : خديجه را در وقت وفات ديدم كه مىگريست . گفتم : اى بىبى ، براى چه مىگريى ؟ فرمود : براى فاطمه . چون كه زن در وقت زفاف محتاج است به زنى كه محرم اسرارش باشد و اعانت بجويد بر آن بر حوائج خود ، و فاطمه تازه عهد به صباوت است و مىترسم در شب زفاف ، چنين زنى براى او نباشد . گفتم : اى سيّدهء من ! با خدا عهد كردم كه اگر زنده بمانم در شبِ عروسىِ فاطمه من از شما نيابت كنم در اين امر . لهذا در آن شب ، اسماء به عهد خود وفا كرد ، و قضيه را چون براى رسول خدا صلى الله عليه و آله نقل كرد ، حضرت ياد\r\n\r\n\r\n","description":"","footnote":"\r\n( 1 ) . بحار الأنوار ، ج 43 ، ص 115 - 116 .\r\n( 2 ) . بحار الأنوار ، ج 43 ، ص 117 .\r\n( 3 ) . مناقب خوارزمى ، ص 352 ؛ بحار الأنوار ، ج 43 ، ص 117 .\r\n( 4 ) . بحار الأنوار ، ج 43 ، ص 117 .\r\n","page_name":" 246 ","page_number":246},
  {"content":"\r\n\r\nخديجه كرد و گريست و دعا در حقّ اسماء فرمود .\r\nفقير گويد : حديث اسماء بنت عُمَيْس در كشف الغمّه و غيره نقل شده و گنجى شافعى گفته : اين اسماء ، اسماء بنت يزيد ابن سكن انصارى است كه احاديثى از رسول خدا صلى الله عليه و آله نقل كرده نه اسماء بنت عميس ؛ زيرا كه او در آن وقت زوجهء جعفر طيّار بود و با شوهرش در حبشه بوده است . « 1 »\r\nشيخ مفيد فرموده كه :\r\nروزه روزش مستحب است به جهت شكر الهى بر آنكه جمع فرمود ما بين حجت و صفيهء خودش . « 2 »\r\nدر اين شب ، سنهء 726 ، وفات يافت آية الله في العالمين ، جمال الملّة و الحقّ و الدين ، ابو منصور حسن بن شيخ فقيه سديد الدين يوسف بن المطهّر الحلّى معروف به علّامه حلّى - رفع الله مقامه . « 3 » و آن جناب پسر خواهر محقّق حلّى است و تصانيف آن بزرگوار در علوم با آنكه تمام در نهايت احكام و اتقان است ، به مرتبه‌اى است كه حساب كردند اگر تقسيم شود بر ايام عمر شريفش از مهد تا لحد ، نصيب بر روزى كرّاسى شود . و علما و فقها از بحر علم او مغترف و به عظمت و بزرگوارى آن معظم مقر و معترفند . « 4 »\r\nحكايت مباحثهء آن جناب با علماء مذاهب اربعه در مجلس شاه خدابنده معروف و تشيع آن سلطان و اتباع او به بركات علّامه و امر كردن سلطان به خطبه خواندن به اسم\r\n\r\n\r\n","description":"","footnote":"\r\n( 1 ) . كفاية الطالب في مناقب امير المؤمنين على بن أبي طالب ، ص 170 - 171 ، باب 82 .\r\n( 2 ) . مسارّ الشيعه ، ص 36 .\r\n( 3 ) . روضات الجنات ، ج 2 ، ص 282 ، ش 198 . تولد او يازدهم يا نوزدهم رمضان 648 بوده است\r\n( 4 ) . و ذكر الميرزا في الرجال الكبير والشيخ ابو علي في منتهى المقال وفاة شيخنا العلامة في ليلة حادي عشر المحرّم و نقل الثاني ( أي أبوعلى ) عن مجمع البحرين في مادّة علم : إنّ بعض الفضلاء وجد بخطّ العلامة رحمه الله خمسمأة مجلّد من مصنّفاته غير خط غيره ثم [ مجمع البحرين ، ج 3 ، ص 238 
  ] قال : بل في كتاب روضة العارفين نقل بعض شرّاح التجريد أنّ للعلّامة نحواً من ألف مصنّف . إلخ . ( منه عفي عنه )\r\n","page_name":" 247 ","page_number":247},
  {"content":"\r\n\r\nائمّهء اثناعشر و سكّه زدن به نام ايشان معروف است . « 1 »\r\nآن بزرگوار بر جماعتى از علما تلمّذ كرده كه از جملهء ايشان است محقّق طوسى و كاتبى قزوينى صاحب شمسيّه و دايىاش محقّق و پدرش شيخ يوسف .\r\nوفات آن جناب در حلّه واقع شد . جنازه‌اش را به نجف حمل كردند و در ايوان مقدّس حضرت امير المؤمنين عليه السلام او را به خاك سپردند .\r\nوَمحامد شيخنا العلّامة - رَفَع الله مَقامه - أكثرُ مِن أن يُحصى وَيُحصر وَلا يسع ذكر بعضه هذا المختصر .\r\n وَإنّ قَميصاً خيط من نسج تسعة * وَعشرين حرفاً عَن معاليه قاصر \r\n\r\nروز بيست و يكم\r\nدر اين روز ، سنهء 430 ، وفات يافت حافظ احمد بن عبدالله اصفهانى معروف به ابو نُعَيم - به ضم نون - صاحب كتاب حلية الأولياء . « 2 » و او از اعلمِ محدّثين و از اكابر حفّاظ ثِقات است و از علماء عامّه به شمار رفته و ليكن احتمال تشيع او مىرود و او از اجداد مجلسيّين است .\r\nو معلوم باشد كه حافظ در اصطلاح محدّثين كسى را گويند كه صد هزار حديث با سند آن حفظ داشته باشند .\r\nو حجّت بر كسى گويند كه سيصد هزار حديث در حفظ او باشد . و اما استعمال حافظ در حافظ شيرازى ظاهراً جارى بر اين استعمال نباشد بلكه مراد حافظيت او است قرآن را ، چنانچه خودش خبر داده از حفظ داشتن قرآن را در اين شعر :\r\n نديدم خوش‌تر از شعر تو حافظ * به قرآنى كه اندر سينه دارى \r\n\r\n\r\n","description":"","footnote":"\r\n( 1 ) . روضات الجنات ، ج 2 ، ص 248 ، ش 198 .\r\n( 2 ) . وفيات الأعيان ، ج 1 ، ص 92 ، ش 33 \" الحافظ ابونعيم \" . تولدش را 336 و 334 گفته اند .\r\n","page_name":" 248 ","page_number":248},
  {"content":"\r\n\r\n\r\nشب بيست و دوم\r\nشب دوشنبه ، سنهء 460 ، شيخ طايفه و رئيس اماميه ، فخر الأعاجم ، ابو جعفر محمد بن الحسن الطوسى - نوّرالله ضريحَه - در نجف اشرف وفات يافت . « 1 »\r\nوَكانَ الشيخ رحمه الله ، جَليلُ القدر عَظيم المنزله عارفاً بِالرجالِ وَالأخبار وَالفِقهِ وَالأُصول وَالكلام وَالأدب ، وَجميع الفضائل تنسب إليه ، صَنّفَ في كلّ فَنّ مِن فُنون الإسلام وَكانَ جامِعاً لِكَمالات النفس في العِلم وَالعمل ، وَكانَ مرجع فضلاء الزمان وَمُربّيهِم حتّى حُكيَ أنّ فضلاء تلامذته الذين كانوا مُجتهدين يزيدون على ثلاثمائة فاضل من الخاصّة وَمِن العامّة لا يُحصى . و الخلفاء أعطوه كرسي الكلام وَكان ذلك لمن كان وحيد عصره وَعلّامة دهره . وَكانَ ذلك ببغداد ، ثمّ هاجرَ إلى مشهد أمير المؤمنين - صلوات الله عليه - خوفاً مِن الفِتن التي تجدّدت ببغداد وَأحرقت كتبه و كرسي كان يجلس لِلكلام . وَلَه تأليفات كثيره في التفسير وَالأُصول وَالفروع وَغيرها ، منها كتابا التهذيب والاستبصار المشهورين في جميع الأعصار ، دُفِن رحمه الله بِدارِه وَهِيَ الآن مسجد معروف بِمسجد الطوسى بِقُرب الحضرة العَلويّة - صلوات الله عليه .\r\n\r\nروز بيست و دوم\r\nدر اين روز ، سنهء 792 ، وفات كرد محقّق مدقّق ، ملّا سعد تفتازانى هروى شافعى در سمرقند و مدفون گرديد به سرخس ؛ « 2 » مصنّفات او بسيار است ؛ مانند شرح شمسيه و مقاصد و شرح آن و شرح تصريف و حاشيهء كشّاف و شرح مطوّل كه در سنّ بيست سالگى نوشته است .\r\nدر اين روز ، سنهء 1140 ، به امر سلطان اشرف افغانى ، شاه سلطان حسين صفوى\r\n\r\n\r\n","description":"","footnote":"\r\n( 1 ) . روضات الجنات ، ج 6 ، ص 216 ، ش 580 .\r\n( 2 ) . روضات الجنات ، ج 4 ، ص 36 ، ش 327 .\r\n","page_name":" 249 ","page_number":249},
  {"content":"\r\n\r\nرا در محبس اصفهان هلاك كردند . پس ، از اصفهان حركت كرد و بدن سلطان را بدون غسل و كفن بگذاشت و اهل و عيالش را اسير كرد و اموالش را به غارت برد . پس از زمانى مردم نعش سلطان را به قم حركت دادند و در جوار حضرت فاطمه - لازالت مهبطاً للفيوضات الربّانية - نزديك پدرانش به خاك سپردند . « 1 »\r\n\r\nروز بيست و سوم\r\nدر اين روز ، سنهء 169 ، مهدىِ عباسى ، پسر منصور در ماسبذان كه از بلاد دينور و حدود كلهر است وفات كرد . « 2 » گويند : وفاتش به سبب آن شد كه سوار اسب بود ، اسب او دويدن گرفت و او را به درِ خرابه‌اى بكوفت كه از صدمت آن هلاك شد . پس هادى پسرش به خلافت رسيد . و مهدى همان است كه در صدد كشتن عيسى بن زيد بن امام زين العابدين بود و عيسى از او در كوفه متوارى گشته بود و نسب خود را از مردم پوشيده بود و به لباس سقّايى خود را در آورده بود و سقّايى مىكرد و هيچ كس حتى عيال و اولادش او را نمىشناختند . وقتى دختر او را براى پسر مردى از سقّايان خواستگارى كردند ، عيالش گفت : بيا دختر خود را به او بدهيم ، تو مردى سقّايى و او هم مردى سقّا است . جرأت نكرد به عيال خود بگويد كه من از نوادهء امام زين العابدين‌ام و دختر من ، خانم است و كفو و هم‌شأن پسر فلان مرد سقّا نيست . هر چه زن او به ملاحظهء فقر و افلاس او در اين باب اصرار كرد ، او ساكت بود و جرأتِ بيان نسب خود نداشت تا از خدا كفايت امر خود را خواست . بعد از چندى دخترش مرد و از آن غصّه راحت شد ، ليكن اين اندوه و غصّه در دلش ماند كه مادامى كه دخترش زنده بود ، نتوانست خود را به او بشناساند و با او بگويد كه اى نور ديده ! تو از فرزندان\r\n\r\n\r\n","description":"","footnote":"\r\n( 1 ) . روضات الجنات ، ج 7 ، ص 118 ، ش 608 .\r\n( 2 ) . تاريخ بغداد ، ج 3 ، ص 18 ، ش 989 ؛ أخبار الطوال ، ص 386 .\r\n","page_name":" 250 ","page_number":250},
  {"content":"\r\n\r\nپيغمبرى و خانم مىباشى نه آنكه دختر يك مرد فعله خود را گمان كنى . و او بمرد و شأن خود را ندانست و نفهميد كه كى بود و چه جلالت داشت .\r\nبالجمله ، عيسى در كوفه بمرد و چون چيزى نداشت كه خرج يتيمان او كنند ، لاجرم يتيمان او را براى مهدىِ عباسى بردند كه شايد به حال آنها ترحّمى كند و از او امان طلبيدند كه آن كودكان را اذيت و آزارى نرساند . مهدى چون ايشان را ديد بگريست و گفت : اطفال كوچك را چه تقصير است كه من ايشان را آسيبى برسانم ، آنكه با سلطنت من معارض بود پدر ايشان بود ، و اگر او نيز با من منازعت نمىداشت و به نزد من مىآمد مرا كارى با وى نبود تا چه رسد به كودكان يتيم . پس آن يتيمان را به سينه چسبانيد و ايشان را به كفالت خود در آورد .\r\nدر اين روز ، حدود سنهء 438 ، احمد بن محمد بن ابراهيم ثعلبى ، مفسّر مشهور ، وفات كرد . « 1 »\r\n\r\nشب بيست و پنجم\r\nدر سنهء 198 ، محمد امين برادر مأمون را در بغداد به قتل رسانيدند « 2 » و سر او را براى مأمون به خراسان فرستادند . مأمون دنياپرست امر كرد كه سر برادر را در صحن خانه بر چوبى نصب كردند و لشكر و جنود خود را طلبيد و شروع كرد به عطا دادن و هر كدام را كه جايزه مىداد ، امر مىكرد كه ابتدا بر آن سر لعن كنند ، پس جايزه خويش بستانند . مردم نيز لعن كردند و جايزه گرفتند . و از اين كار مأمون معلوم مىشود كثرت شقاوت و دنيادارى مأمون كه به جهت امر خلافت بدون تقصير برادر خود را بكشد و با سر او اين نحو عمل كند و با اين حال تا دو ماه اصرار كند به حضرت رضا عليه السلام كه من\r\n\r\n\r\n","description":"","footnote":"\r\n( 1 ) . وفيات الأعيان ، ج 1 ، ص 80 ، ش 31 « الثعلبي » .\r\n( 2 ) . كامل ابن اثير ، ج 6 ، ص 288 .\r\n","page_name":" 251 ","page_number":251},
  {"content":"\r\n\r\nمىخواهم خلافت را به تو تفويض كنم . آيا هيچ عاقلى تصور مىكند كه جز شيطنت و مكر چيز ديگرى مقصودِ مأمون بوده است ؟\r\nبرادرش امين خوب او را مىشناخت . هنگامى كه او را دستگير كرده بودند به احمد بن سلام گفت كه من شكى ندارم كه مرا به نزد برادرم مأمون مىبرند ، ليكن نمى دانم كه مرا مىكشد يا عفو مىكند . گفت : تو را نمى كشد بلكه علاقه رَحِم دلِ او را با تو مهربان خواهد كرد . امين گفت : « هيهات ، المُلكُ عقيمٌ لا رَحِمَ لَه » . « 1 »\r\n\r\nروز بيست و پنجم\r\nسال نود و پنجم كه آن سال را سنة الفقهاء مىگفتند از كثرت مردن فقها و علما ، « 2 » حضرت على بن الحسين عليه السلام از دنيا رحلت كرد « 3 » و قاتل آن حضرت را وليد بن عبدالملك گفته‌اند . روايت شده كه :\r\nدر شب وفاتش آبِ وضو طلبيد ، چون آب برايش آوردند فرمود : در اين آب ميته است ، چون نزديك چراغ بردند ، موش مرده‌اى در آن بود ، آن را ريختند و آب ديگر برايش آوردند . پس خبر فوت خود را داد و هم در آن شب مدهوش شد ، چون به هوش آمد سوره « واقعه » و « إنّا فَتَحنا » خواند و گفت : « الْحَمْدُ لِلَّهِ الَّذِى صَدَقنا وَعْدَهُ وَأَوْرَثَنا الأَرْضَ نَتَبَوَّأُ مِنَ الجَنَّةِ حَيْثُ نَشاءُ فَنِعْمَ أَجْرُ العامِلِينَ » . « 4 »\r\nآن حضرت در وقت وفات حضرت باقر را به سينه چسبانيد و اين وصيت را كه پدر در وقت شهادت به او كرده بود ، به پسر كرد كه زنهار ، ستم مكنيد بر كسى كه ياورى بر تو به غير از خدا نداشته باشد .\r\n\r\n\r\n","description":"","footnote":"\r\n( 1 ) . رك : تاريخ طبرى ، ج 7 ، ص 76 - 93 .\r\n( 2 ) . بحار الانوار ، ج 46 ، ص 151 . در طبقات ابن سعد ( ج 5 ، ص 144 و 208 ) و علل احمد بن حنبل ( ج 3 ، ص 472 ) سال 94 ، سال سنة الفقهاء گفته شده است .\r\n( 3 ) . مسارّ الشيعه ، ص 45 .\r\n( 4 ) . زمر ( 39 ) : 74 .\r\n","page_name":" 252 ","page_number":252},
  {"content":"\r\n\r\nپس به روايت راوندى اين كلمات را مكرّر نمود تا وفات فرمود :\r\n« اللهُمَّ ارحَمني فَإنّك كَريمٌ ، اللهُمَّ ارحَمني فَإنّك رَحيم » . « 1 »\r\nبعد از وفات تمامى مردم به جز سعيد بن المسيّب بر جنازهء آن جناب حاضر شدند ، « 2 » و آن حضرت را به بقيع بردند و در نزد عمّش حضرت مجتبى عليه السلام دفن نمودند .\r\nروايت شده كه چون جسد مباركش را از براى غسل برهنه كردند و بر مغتسل « 3 » نهادند بر پشت مباركش از آن انبان‌هاى طعام و ساير چيزها كه بر دوش كشيده بود براى فقرا و ارامل و ايتام ، اثرها ديدند كه مانند زانوى شتر پينه بسته بود .\r\nو آن جناب را ناقه‌اى بود كه بيست و دو حج بر آن گزارده بود و يك تازيانه بر او نزده بود . « 4 »\r\nبعد از دفن آن حضرت ، آن ناقه از حظيرهء « 5 » خود بيرون آمد و به نزديك قبر آن جناب رفت بى آنكه آن قبر را ديده باشد و سينهء خود را بر آن قبر گذاشت و فرياد و ناله كرد و آب از ديدگان خود ريخت . خبر به حضرت باقر عليه السلام دادند . تشريف آورد و به ناقه فرمود : ساكت شو و بر گرد ، خدا بركت دهد براى تو . ناقه به جاى خود برگشت « 6 » و بعد از اندك زمانى به نزد قبر آمد و باز شروع به ناله و اضطراب كرد و تا سه روز ، چنين بود تا هلاك شد .\r\nبالجمله ، حضرت سيّد سجّاد به سنّ پنجاه و هفت بود كه وفات كرد « 7 » و بعد از\r\n\r\n\r\n","description":"","footnote":"\r\n( 1 ) . الدعوات ، ص 250 ، ح 704 .\r\n( 2 ) . رك : اختيار معرفة الرجال ( رجال كشى ) ، ص 116 ، ش 185 .\r\n( 3 ) . مغتسل : محل غسل .\r\n( 4 ) . كافى ، ج 1 ، ص 467 .\r\n( 5 ) . حظيره : خوابگاه شتر و گوسفند\r\n( 6 ) . رك : كافى ، ج 1 ، ص 467 - 468 .\r\n( 7 ) . الإرشاد ، ج 2 ، ص 138 .\r\n","page_name":" 253 ","page_number":253},
  {"content":"\r\n\r\nواقعه كربلا قريب سى و پنج سال زندگى كرد و اين قطعه از زمان شدت استيلاء بنى اميه بوده كه اهل بيت نبوت را تمكن از ارشاد و دعوت و هدايت عباد نبوده ، به اين ملاحظه ، از معاشرت مردم ، به زهد و عبادت پرداخته و عبادات شاقّه براى خود مقرّر فرموده بود .\r\nبعد از شهادت پدرش ، چند سالى در باديه اقامت كرد و خانه‌اى از موى - كه سياه چادر باشد - از براى خود اتّخاذ كرد و در آن اوقات گاه گاهى به زيارت جد و پدرش به جانب عراق مىرفت و از صدمات و مشقّت‌هاى سفر كربلا ، خيلى ضعيف و ناتوان شده بود به نحوى كه به اندك سردى هوا متأثر مىشد و بايد پوستين و لباس‌هاى پشمينه بپوشد . و با اين ضعف بدن در شبانه روزى هزار ركعت نماز مىگزاشت و كفالت مىنمود اهل بيت صد خانه از فقراى مدينه را و يكى از عبادت موظفه آن مظلوم گريستن بر پدر بزرگوارش بود . كثرت گريستن آن حضرت بر پدر ، خصوص در وقت ديدن طعام و آب و كلمات غلام آن جناب با وى و بيان كردن آن حضرت حال يعقوب را در فراق يوسف و بيان حال خود ، معروف است .\r\nدر اين روز ، سنهء 354 ، محسن بن على قاضى تنوخىِ امامى وفات كرد ، « 1 » و او همان كس است كه قصيدهء ابن معتز را در مفاخر بنى عباس رد كرده .\r\n\r\nروز بيست و ششم\r\nدر اين روز ، سنهء 146 ، وفات كرد على بن الحسن المثلّث در زندان . « 2 »\r\nبدان كه يك پسر امام حسنِ مجتبى عليه السلام را حسن مثنّى مىگفتند و او داماد حضرت سيّدالشهدا عليه السلام بود و آن حضرت فاطمه دختر خود را كه شبيه به فاطمهء زهرا عليها السلام بود\r\n\r\n\r\n","description":"","footnote":"\r\n( 1 ) . اگر صاحب الفرج بعد الشدة باشد ، در وفات اشتباه چاپى رخ داده ؛ چرا كه وفات التنوخى 384 است\r\n( 2 ) . در مقاتل الطالبيين ، ص 132 وفات او را هفت روز باقى مانده از محرم ذكر كرده است .\r\n","page_name":" 254 ","page_number":254},
  {"content":"\r\n\r\nبه او تزويج فرموده بود .\r\nحسن مثنّى ده اولاد داشت كه پنج تن از آنها از فاطمه بودند : عبد الله ، ابراهيم ، حسن مثلّث ، زينب و امّ كلثوم .\r\nعبدالله بن حسن را ، عبد اللهِ محض مىناميدند و او شيخ بنىهاشم و اجمل و اكرم و اسخاى ناس بود و او را شش پسر بود :\r\n1 . محمد معروف به نفس زكيّه ؛\r\n2 . ابراهيم قتيل باخمرى و اين هر دو را منصور در جنگ بكشت ؛\r\n3 . موسى الجون ؛\r\n4 . يحيى صاحب ديلم كه در واقعهء فخ حضور داشت و بعد از آن واقعه به بلاد ديلم گريخت و بود تا زمان رشيد كه شهيد گرديد ؛\r\n5 . سليمان كه در فخ شهيد شد ؛\r\n6 . ادريس كه در فخ حضور داشت و بعد از آن واقعه در زمان رشيد مسموم شد .\r\nو اما ابراهيم بن الحسن را يازده فرزند بوده كه از جمله اسماعيلِ طباطبا است و من شرح حالات بنى الحسن را در منتهى الآمال نگاشتم . « 1 »\r\nو اما حسن بن الحسن كه او را حسن مثلّث گويند به واسطه آنكه پسر سوم است كه بلاواسطه حسن نام دارد . او را شش پسر بود از جمله على است كه او را على الخير و على العابد مىگفتند و او پدر حسين بن على شهيد فخّ معروف است .\r\nو بالجمله ، در زمان منصور به امر او على را با پدرش حسن و عموهايش ، عبدالله و ابراهيم و ابوبكر با عباس برادرش و محمد و اسحاق پسران عمّش ابراهيم و سليمان و عبدالله و على و عباس پسران عمّ ديگرش داود بن الحسن با بعضى ديگر كه قريب بيست نفر باشند ، اين جمله را در سنهء 140 بگرفتند و در مدينه ، در زندان و\r\n\r\n\r\n","description":"","footnote":"\r\n( 1 ) . رك : منتهى الآمال ، ج 1 ، ص 511 - 584 .\r\n","page_name":" 255 ","page_number":255},
  {"content":"\r\n\r\nقيد و بند كردند تا سه سال در مَحبس مدينه بودند تا سنهء 144 ، منصور حج كرد و در مراجعت از مكه داخل مدينه نشد و به ربذه رفت .\r\nمنصور فرستاد كه بنى الحسن را حركت دهند . ايشان را با محمدِ ديباج برادر مادرىِ عبد اللهِ محض در سلاسل و اغلال كرده به كمال شدت و سختى ايشان را به ربذه حركت دادند و در وقت حركت ايشان حضرت صادق عليه السلام از وراء سترى ايشان را نگريست و سخت بگريست و بر طايفهء انصار نفرين كرد كه وفا نكردند به شرايط بيعت با رسول خدا صلى الله عليه و آله در حفظ و حمايت فرزندان او . پس داخل خانه شد و تب كرد و تا بيست شب در تب و تاب بود .\r\nچون ايشان را به ربذه وارد كردند ، منصور امر كرد ، محمدِ ديباج را چندان تازيانه زدند كه صورتش مانند زنگيان شد و يك چشمش نيز از كاسه بيرون شد و از بدنش خون بسيار آمد . پس امر كرد كه جامهء درشتى بر او پوشانيدند و به سختى آن جامه را از تن او بيرون كردند ، آن جامه ، با پوست تن او از بدن كنده شد . پس ايشان را با لب تشنه و شكم گرسنه با غل و زنجير بر شتران برهنه سوار كردند و در ركاب منصور به جانب كوفه حركت دادند .\r\nشتر محمد را در پيش شتر برادرش عبدالله قرار دادند و عبدالله پيوسته نگاهش به پشت محمد مىافتاد و آثار تازيانه را مىديد و جزع مىكرد و منصور در ميان محملى بود كه رو پوش آن از حرير و ديباج بود ، وقتى از نزد ايشان عبور كرد ، عبدالله فرياد كشيد كه اى ابوجعفر ! آيا ما با اسيران شما در بدر چنين كرديم ؟ و از اين سخن اشارتى بود به اسيرى عباس جدّ منصور در بدر و ترحّم پيغمبر بر او و فرمودنِ آنكه عباس نگذاشت امشب خواب كنم .\r\nپس ايشان را با سوء حال به كوفه بردند و در محبس هاشميّه در سردابى حبس نمودند كه سخت تاريك بود به حدّى كه شب و روز معلوم نبود .\r\nمسعودى فرموده كه محبس ايشان بر شاطى فرات به قرب قنطره كوفه بود و الحال\r\n\r\n","description":"","footnote":"","page_name":" 256 ","page_number":256},
  {"content":"\r\n\r\nمواضع ايشان در كوفه در زمان ما كه سنهء 332 است معلوم و زيارتگاه است و تمامى در آن موضع مىباشند و قبور ايشان همان زندان است كه سقف آن را بر روى ايشان خراب كردند و گاهى كه ايشان در زندان بودند ، ايشان را از براى قضاء حاجت بيرون نمىكردند . لاجرم در همان محبس قضاء حاجت مىنمودند و به تدريج رائحهء آن منتشر گشت و بر ايشان از اين جهت سخت مىگذشت . بعضى از موالىِ ايشان مقدارى غاليه بر ايشان ببردند تا به بوى خوش او ، دفع بوهاى كريهه كنند .\r\nبالجمله ، به سبب آن رائحهء كريهه و بودنِ در حبس و بند ، ورم در پاهايشان پديد گشت و به تدريج به بالا سرايت مىكرد تا به دل ايشان مىرسيد ، و صاحبش را هلاك مىكرد و چون محبس ايشان مُظلم و تاريك بود ، اوقات نماز را نمىتوانستند تعيين كنند . لاجرم قرآن را پنج جزء كرده بودند و به نوبت در هر شبانه روزى يك ختم قرآن قرائت مىكردند و هر خمسى كه تمام مىگشت يك نماز از نمازهاى پنج گانه به جا مىآوردند .\r\nهرگاه يكى از ايشان مىمرد ، جسدش پيوسته در بند و زنجير بود تا گاهى كه بو بر مىداشت و پوسيده مىگشت و آنها كه زنده بودند او را بدين حال مىديدند و اذيت مىكشيدند . و سبط ابن جوزى نيز شرحى از محبس ايشان بدون ذكر غاليه نقل نموده . « 1 » و ما نيز در كتاب منتهى در ذكر حال حسنِ مثلّث و تعداد فرزندان او اشاره بدين محبس نموديم . « 2 »\r\nدر ميان ايشان على بن الحسن العابد در عبادت و ذكر و صبر بر شدائد ممتاز بود و در روايتى وارد شده كه بنوالحسن اوقات نماز را نمىدانستند مگر به تسبيح و اوراد او ؛ « 3 » چه او پيوسته مشغول ذكر بود و به حسب اوراد خود كه موظف بود\r\n\r\n\r\n","description":"","footnote":"\r\n( 1 ) . تذكرة الخواص ، ج 2 ، ص 108 - 114 .\r\n( 2 ) . رك : منتهى الآمال ، ج 1 ، ص 543 - 546 .\r\n( 3 ) . مقاتل الطالبيين ، ص 129 و 131 .\r\n","page_name":" 257 ","page_number":257},
  {"content":"\r\n\r\nبر شبانه روز ، مىفهميد دخول اوقات نماز را . وقتى عمويش عبدالله از ضجرت حبس و ثقالت قيد و بند ، على را گفت كه مىبينى ابتلا و گرفتارى ما را ، از خدا نمىخواهى كه ما را از اين زندان و بلا نجات دهد ؟ على زمانِ طويلى پاسخ نداد ، آنگاه گفت : اى عم ! همانا از براى ما در بهشت درجه‌اى است كه نمىرسيم به آن درجه مگر به اين بليه يا به چيزى كه اعظم از اين باشد . و هم از براى منصور دركه‌اى است در جهنم كه نمىرسد به آن مگر آنكه به جا آورد به ما آنچه را كه مىبينى از بلايا . پس اگر مىخواهى ، صبر مىكنيم بر اين بلايا و شدائد و به زودى راحت مىشويم ، چه آنكه مرگ ما نزديك شده است و اگر مىخواهى دعا مىكنيم به جهت خلاصى ، ليكن منصور به آن دركه ، كه در جهنم دارد نخواهد رسيد .\r\nگفتند : صبر مىكنيم . پس سه روز بيشتر نگذشت كه در زندان جان دادند « 1 » و راحت شدند و على بن الحسن به حالت سجده از دنيا رخت كشيد . عبدالله به گمانِ آنكه او را خواب ربوده ، گفت : فرزند برادرم را بيدار كنيد ، چون او را حركت دادند ، ديدند بيدار نمىشود . دانستند كه وفات كرده « 2 » و سنين عمرش در آن وقت به چهل و پنج رسيده بود .\r\nدر اين روز ، سنهء 1021 ، وفات يافت در اصفهان ، عالم زاهد كامل ملا عبدالله بن حسين تسترى ساكن در اصفهان و صاحب مدرسهء كبيره خود در جنب مسجد نقش جهان . « 3 »\r\nگويند : قريب صد هزار نفر در تشييع جنازهء او جمع شده بودند و مثل روز عاشورا مردم نوحه و گريه مىكردند و در جوار اسماعيل بن زيد بن الحسن عليه السلام او را به خاك سپردند و بعد از يك سال او را به كربلا حمل كردند . « 4 »\r\n\r\n\r\n","description":"","footnote":"\r\n( 1 ) . مقاتل الطالبيين ، ص 132 .\r\n( 2 ) . مقاتل الطالبيين ، ص 129 .\r\n( 3 ) . روضات الجنات ، ج 4 ، ص 242 ، ش 388 .\r\n( 4 ) . رك : روضات الجنات ، ج 4 ، ص 243 ، ش 388 .\r\n","page_name":" 258 ","page_number":258},
  {"content":"\r\n\r\nاو شاگرد مقدّس اردبيلى و استاد مجلسى اوّل است و از تأليفات او است كتاب شرح قواعد . و از زهد آن بزرگوار نقل شده كه هيچ گاه مرتكب مباحات نگشت ، بلكه هر عملى كه مىكرد ، يا واجب بوده يا مستحب . و گفته‌اند كه :\r\nعمامه‌اى به چهارده شاهى خريده بود و چهارده سال بر سر داشت .\r\nمجلسى اوّل گفته كه من با استادم ملا عبدالله روزى رفتيم خدمت شيخ ابوالبركات واعظ در جامع عتيق اصفهان ، و او مردى معمّر بود و قريب صد سال عمر كرده بود ، چون بر او وارد شديم ، تكلّم كرد . از جمله حرف‌هاى او آن بود كه گفت : من از شيخ على محقّق به غير واسطه روايت مىكنم . آنگاه اجازه داد به جناب مولانا . بعد امر كرد يك كاسه شربت قند آوردند و در نزد مولانا نهادند ، چون نظر مولى بر آنان افتاد ، فرمود : من كه مريض نيستم و اين شربت هم مال مريض است . ابوالبركات آيهء « قُلْ مَنْ حَرَّمَ زِينَةَ اللَّهِ » « 1 » خواند . پس عرض كرد : شما رئيس مؤمنين مىباشيد و اينها به جهت مؤمنين خلق شده است . مولانا عذر خواست و فرمود : من هنوز خيال نمىكردم كه آب قند را غير از مريض هم مىخورد . « 2 »\r\nاين ملا عبدالله غير از ملا عبدالله بن محمود تسترى خراسانى ، عالم زمان شاه طهماسب صفوى است كه در سنهء 997 ، طايفه اوزبكيه به مشهد ريختند . او را گرفتند و به بخارا و ماوراء النهر بردند و با علماى آنجا مباحثه كرد و بر همه غالب شد ، آنگاه فرمود : من شافعى مىباشم ، قبول نكردند ، و او را شهيد كردند و بدنش را آتش زدند - رحمة الله عليه . « 3 »\r\n\r\nروز بيست و هفتم\r\n\r\n\r\n","description":"","footnote":"\r\n( 1 ) . اعراف ( 7 ) : 32 .\r\n( 2 ) . روضات الجنات ، ج 4 ، ص 239 - 240 ، ش 388 .\r\n( 3 ) . روضات الجنات ، ج 4 ، ص 230 - 231 ، ش 387 .\r\n","page_name":" 259 ","page_number":259},
  {"content":"\r\n\r\nدر اين روز ، سنهء 64 ، لشكر شام به سركردگىِ حُصَيْن بن نُمَيْر وارد مكه شدند به جهت محاربه با ابن زبير ، و كردند آنچه كردند از احراقِ بيت و هَدْم آن ، چنانچه در روز سوم ربيع الأوّل خواهد آمد - إن شاء الله تعالى .\r\n\r\nروز بيست و هشتم\r\nدر اين روز ، سنهء 656 ، واقعه هلاكو و قتل مستعصم روى داد و دولت بنى عباس در عراق منقرض شد . گويند كه لشكر هلاكو زياده از دو هزار هزار و سيصد هزار از مردم بغداد بكشتند و نهرها از خون مردم جارى شد و در دجله ريخت .\r\nدميرى گفته كه امر چندان سخت بود بر مردمان كه كسى فرصت نوشتن تاريخ مرگ مستعصم و دفن كردن جسد او را نداشت . « 1 »\r\nذهبى گفته كه گمان نمىكنم خليفه را كسى دفن كرده باشد و بليّه چندان عظيم بوده كه هيچ گاه مثال آن ديده نشده بود . « 2 »\r\nسيّد در اقبال فرموده كه :\r\nاين واقعه در دوشنبه 28 محرم بود و من نيز در بغداد در خانه خودم به مفيديّه بودم .\r\nو ظاهر شد در اين واقعه تصديقِ اخبار نبويّه « 3 » و معجزات باهرهء محمديه صلى الله عليه و آله و ما آن شب را كه شب خوف و وحشت بود ، بيتوته كرديم و خداوند ما را سالم نگاه داشت از آن هول‌ها ، و پيوسته در حمايت الهى بوديم تا آنكه پادشاه زمين در ماه صفر مرا طلبيد و مرا والى گردانيد بر علويّين و علما و زهّاد ، و با من هزار نفر از جانب خود همراه كرد كه ما را نگاهدارى كنند تا به حلّه برسيم . پس ما را به سلامتى به حله رسانيدند و من قرار دادم با خودم كه در هر سال مثلِ چنين روز ، دو ركعت نماز شكر\r\n\r\n\r\n","description":"","footnote":"\r\n( 1 ) . حيوة الحيوان ، ج 1 ، ص 144 .\r\n( 2 ) . رك : سير أعلام النبلاء ، ج 23 ، ص 181 - 184 .\r\n( 3 ) . مراد اخبار آن حضرت است از اين واقعه .\r\n","page_name":" 260 ","page_number":260},
  {"content":"\r\n\r\nبه جا آورم به جهت سلامتىام از اين محذور و به جهت تصديقِ جدّ ما محمد صلى الله عليه و آله در اخبارِ خود از متجدّداتِ دهور ، و دعا كنم براى ملك ارض به دعاء مبرور . « 1 »\r\nپس فرموده كه :\r\nدر اين روز ، زائل شد دولت بنى عباس ، همچنان كه مولاى ما علىّ عليه السلام خبر داده از زوال آن در اخبارى كه شايع است ما بين مردم . « 2 »\r\n\r\nروز سىام\r\nدر اين روز ، سنهء 189 ، جعفر بن يحيى برمكى به امر هارون رشيد به قتل رسيد « 3 » و به قتل او ، دولت برامكه زائل شد و رشيد ، يحيى بن خالد و فضل بن يحيى را در حبس كرد و پيوسته در حبس بودند تا هلاك شدند . و مدت دولت برامكه در زمان رشيد هفده سال و هفت ماه و پانزده روز بوده و در اين مدت امر وزارت و امور مملكت و رعيت و سياست تمام با ايشان بود و رياست ايشان به مرتبه‌اى بود كه در حقّ ايشان گفتند : « إنّ أيّامهم عَروس و سُرور دائم لايَزول » .\r\nحكايات عطايا و بخشش‌هاى ايشان و اشعار شعرا در مدحشان معروف و مشهور است و ابن خلّكان برمكى به برخى از حال ايشان اشاره كرده « 4 » و كيفيت بدبختى ايشان و نكبت روزگار با ايشان طويل است و من در اينجا اكتفا مىكنم به ذكر يك حكايت مشهور كه در آن پند و عبرتى است براى دانايان غير مغرور .\r\n\r\n\r\n","description":"","footnote":"\r\n( 1 ) . اقبال الأعمال ، ج 3 ، ص 95 ، باب 2 ، فصل 1 .\r\n( 2 ) . اقبال الأعمال ، ج 3 ، ص 95 ، باب 2 ، فصل 1 .\r\n( 3 ) . وفيات الاعيان ، ج 1 ، ص 336 ، ش 132 « جعفر البرمكي » . در تاريخ بغداد ( ج 7 ، ص 171 ، ش 3606 ) روز اول‌صفر گفته است\r\n( 4 ) . رك : وفيات الأعيان ، ج 1 ، ص 328 - 346 ، ش 132 « جعفر البرمكي » .\r\n","page_name":" 261 ","page_number":261},
  {"content":"\r\n\r\nاز محمد بن عبدالرحمانِ هاشمى منقول است كه گفت :\r\nروز عيدِ قربانى بود كه داخل شدم بر مادرم . ديدم زنى با جامه‌هاى بسيار كهنه نزد او است و تكلّم مىكند . مادرم به من گفت : اين زن را مىشناسى ؟ گفتم : نه . گفت : اين عباده مادر جعفرِ برمكى است . پس من رو به جانب عباده كردم و با او مقدارى تكلّم نمودم و پيوسته از حال او تعجب مىنمودم تا آنكه از او پرسيدم كه اى مادر ! از اعاجيب دنيا چه ديدى ؟ گفت : اى پسر جان ! روز عيدى مثلِ چنين روز بر من گذشت در حالى كه چهار صد كنيز به خدمت من ايستاده بودند و من مىگفتم : پسرم جعفر حقّ مرا ادا نكرده و بايد كنيزان و خدمتكاران من بيشتر از اينها باشد . و امروز هم يك عيد است بر من مىگذرد كه منتهاى آرزوى من دو پوست گوسفند است كه يكى را فرش خود كنم و ديگرى را لحاف خود نمايم . « 1 »\r\nمحمد گفت : من پانصد درهم به او دادم ، چنان خوشحال شد كه نزديك بود قالب تهى كند و گاه گاهى عباده نزد ما مىآمد تا از دنيا برفت .\r\nبس است از براى عاقل دانا ، همين يك حكايت در بىوفايىِ دنيا .\r\n\r\n\r\n","description":"","footnote":"\r\n( 1 ) . تاريخ بغداد ، ج 7 ، ص 168 ، ش 3606 .\r\n","page_name":" 262 ","page_number":262},
  {"content":"\r\n\r\n\r\nباب ششم : وقايع و اعمال ماه صفر\r\n\r\n","description":"","footnote":"","page_name":" 263 ","page_number":263},
  {"content":"\r\n . \r\n","description":"","footnote":"","page_name":" 264 ","page_number":264},
  {"content":"\r\n\r\nبدان كه اين ماه معروف به نحوست است و شايد سبب آن واقع شدن وفات رسول خدا صلى الله عليه و آله است در آن ، همچنان كه نحوست دوشنبه به اين سبب است ؛ و يا به جهت آن است كه اين ماه بعد از سه ماه حرام واقع شده كه در آن سه ماه حرب و قتال نبوده و در اين ماه ، شروع به قتال مىنمودند و خانه‌ها و منازل از اهلش خالى مىشد و اين هم يك سبب است در وجه تسميهء آن به صفر . « 1 »\r\nبه هر حال از براى رفع نحوست هيچ چيز بهتر از تصدّقات و ادعيه و استعاذات وارده نيست و اگر كسى خواهد محفوظ بماند از بلاهاى نازله در اين ماه ، در هر روز ده مرتبه بخواند اين دعايى را كه محدّثِ فيض - رَوَّحَ الله روحه - در خلاصة الأذكار ذكر فرموده :\r\nيا شديدَ القوى ، يا شديدَ المِحال ، يا عزيزُ يا عزيزُ يا عزيزُ ذَلَّت بعظمتك جميعُ خلقك فاكفِني شرَّ خلقِك ، « 2 » يا مجملُ يا منعمُ يا مُفضِل يا لا إله إلّاأنت ، سُبحانك إنّي كُنتُ من الظالمين ، فاستجبنا له وَنجّيناه من الغمّ وَكذلك نُنجي المؤمنين ، وَصلّى الله على محمّد و آله الطيّبين الطاهِرين . « 3 »\r\nسيّد در اقبال دعايى براى هلال اين ماه روايت كرده . « 4 »\r\n\r\n\r\n","description":"","footnote":"\r\n( 1 ) . رك : مصباح كفعمى ، ج 2 ، ص 595 - 596 ، باب 42 .\r\n( 2 ) . در مصدر : + / « يا محسن » .\r\n( 3 ) . خلاصة الأذكار ، ص 192 .\r\n( 4 ) . اقبال الأعمال ، ج 3 ، ص 96 - 97 ، باب 3 ، فصل 1 .\r\n","page_name":" 265 ","page_number":265},
  {"content":"\r\n\r\n\r\nروز يكم\r\nشروع به جنگ صفّين شد « 1 » و داستان جنگ صفين طويل است و در اين جنگ از لشكر امير المؤمنين عليه السلام و لشكر معاويه بسيار كشته شد و در عددِ ايشان خلاف است .\r\nمسعودى گفته كه :\r\nصد و پنجاه هزار سوار به غير از خدم و اتباع كشته گشت و با ايشان سيصد هزار .\r\nدر اين جنگ از لشكر امير المؤمنين عليه السلام عمّار ياسر ، هاشمِ مرقال ، خزيمة بن ثابت ، صفوان ، سعد ، پسران حذيفة بن اليمان و عبدالله بن حارث ، برادرِ اشترِ نخعى به قتل رسيدند و از طرف معاويه ، ذوالكلاع و عبيدالله بن عمر و حوشب ذى ظليم .\r\nدر اين جنگ واقع شد ليلة الهرير ، و آن شبِ جمعه بوده و در آن شب چندان جنگ مغلوبه شد كه مردم يكديگر را نمىشناختند و آلات حرب تمام شد « 2 » و در پايان كار ، لشكر همديگر را در بر مىگرفتند و مشت و سيلى بر هم مىكوفتند .\r\nامير المؤمنين عليه السلام پانصد و بيست و سه تن از ابطال رجال را به خاك افكند و هر كه را مىكشت ، تكبيرى مىگفت و آن شب تا روز ديگر ، جنگ ادامه داشت و از بسيارىِ غبار ، هوا تار شده بود و مواقيت نماز معلوم نبود .\r\nاشتر جنگ نمايانى نمود و در آن روز كه روز جمعه بود ، نزديك شد كه لشكر امير المؤمنين فتح كنند كه مشايخ اهل شام فرياد كشيدند : شما را به خدا قسم ملاحظهء زنان و دختران را نماييد كه تمام بيوه و يتيم مىشوند .\r\nمعاويه ، عمرو عاص را گفت كه هر حيله كه در نظردارى به كار بر كه هلاك شديم\r\n\r\n\r\n","description":"","footnote":"\r\n( 1 ) . توضيح المقاصد ، ص 5 .\r\n( 2 ) . أخبار الطوال ، ص 188 .\r\n","page_name":" 266 ","page_number":266},
  {"content":"\r\n\r\nو او را نويد ايالت مصر داد . عمرو عاص كه خمير مايهء خديعت و مكيدت بود ، لشكر را ندا كرد كه : ايّها الناس ! هر كه را قرآنى باشد بر سر نيزه كند . پس قريب به پانصد قرآن بالاى نيزه‌ها رفت و صيحه از لشكر معاويه بلند شد كه كتاب خدا ، حاكم باشد ما بين ما و شما . لشكر امير المؤمنين عليه السلام چون اين مكيدت بديدند بسيارى از ايشان فريب خوردند و خواهان موادعه شدند و با آن حضرت گفتند : ياعلى ! معاويه حق مىگويد . تو را به كتاب خدا خوانده ، او را اجابت كن . اشعث بن قيس از همه در اين كار شديدتر بود .\r\nامير المؤمنين عليه السلام فرمود : اين كار از روى خدعه و مكر است . گفتند : ما را ممكن نيست كه به سوى قرآن خوانده شويم و اجابت نكنيم . آن حضرت فرمود : واى بر شما ، من با ايشان جنگ مىكنم كه به حكم قرآن متديّن شوند و ايشان نافرمانى كردند و كتاب خدا را طرح كردند . برويد به جنگ دشمنان خودتان و فريب ايشان مخوريد .\r\nهمانا معاويه ، عمرو عاص ، ابن معيط ، حبيب بن سلمه و بنى النابغه اصحاب دين و قرآن نيستند و من ايشان را بهتر از شماها مىشناسم . و از اين نوع كلمات بسيار گفته شد و هر چه ، امير المؤمنين عليه السلام آن بدبختان را نصيحت فرمود ، نپذيرفتند و بالاخره اشعث و اصحاب او حضرت را تهديد كردند كه با تو چنان مىكنيم كه مردم با عثمان كردند ، يعنى تو را به خوارى تمام مىكشيم و گفتند كس بفرست و اشتر را از جنگ باز خوان . آن حضرت به نزد اشتر فرستاد كه دست از جنگ بدار و باز آى .\r\nاشتر پيغام داد كه اين وقت روا نيست كه من باز آيم ، چه در اين ساعت نسيم نصرت بوزد و سپاه شام هزيمت شود . چون رسول اين پيغام آورد ، آن جماعت گفتند :\r\nاگر اشتر را باز نخوانى تو را چنان بكشيم كه عثمان را كشتيم و اگر نه به دشمن بسپاريم . لاجرم رسول نزد اشتر رفت و گفت كه تو رضا مىدهى كه فتح كنى و چون بازشوى ، امير المؤمنين عليه السلام را كشته يا به دست دشمنى گرفتار ببينى ؟\r\nاشتر در خشم شده ، دست از جنگ برداشت و باز شتافت و ما بين اشتر و ايشان كلمات بسيارى رد و بدل شد و چارهء ايشان نشد . « 1 » لاجرم امير المؤمنين عليه السلام فرمود :\r\n\r\n\r\n","description":"","footnote":"\r\n( 1 ) . رك : أخبار الطوال ، ص 188 - 191 .\r\n","page_name":" 267 ","page_number":267},
  {"content":"\r\n\r\n« إنّي كنتُ أمسِ أميراً فأصبحت اليومَ مأموراً » ؛ « 1 » من پيش از امروز امير بودم و ليكن امروز مأمورم و كس اطاعت امر من نمىكند .\r\nپس اشعث به نزد معاويه رفت و گفت : چه اراده دارى ؟ معاويه گفت : مىخواهم ما و شما پيروىِ كتابِ خدا كنيم . يك مردى را شما اختيار كنيد و يك نفر را ما اختيار مىكنيم و از ايشان عهد و ميثاق مىگيريم كه از روى قرآن عمل كنند و يك تن را برگزينند كه امر امت از براى او باشد . اشعث اين مطلب را پسنديد .\r\nپس بناى انتخاب شد . اهل شام ، عمرو عاص را براى تحكيم انتخاب كردند و اشعث و كسانى كه رأى خوارج داشتند ، ابوموسى اشعرى را اختيار كردند .\r\nامير المؤمنين عليه السلام فرمود كه شما در اوّل نافرمانىِ من نموديد ، الحال نافرمانىِ من ننماييد . من ابوموسى را براى اين كار نمىپسندم . اشعث و اصحاب او گفتند : ما هم جز او را نمىخواهيم .\r\nحضرت فرمود كه او موثّق نيست و از من مفارقت جست و بر طريق خذلان من رفت و چنين و چنان كرد . عبدالله بن عباس را اختيار كنيد . اشعث و اصحابش قبول نكردند . فرمود : اگر ابن عباس را نمى پسنديد ، اشتر را اختيار كنيد . گفتند : ما جز ابوموسى كس ديگر را نمى پسنديم . لا جرم ، امير المؤمنين عليه السلام از روى لاعلاجى فرمود : هر چه خواهيد بكنيد .\r\nپس كس فرستادند به نزد ابوموسى و از براى تحكيم او را طلبيدند و در سنهء 38 ، در دومة الجندل حكمين تلاقى كردند و داستان حكمين و فريب دادن عمرو عاص و ابوموسى را و خلع امير المؤمنين عليه السلام و نصب معاويه مشهور است و مقام گنجايشِ ذكر ندارد . « 2 »\r\n\r\n\r\n","description":"","footnote":"\r\n( 1 )\r\n. نهج البلاغه ، ج 2 ، ص 186 - 187 ، خطبهء 208 .\r\n( 2 ) . براى اطلاع از تفصيل وقايع جنگ صفين رك : وقعة صفّين ، تأليف نصر بن مزاحم منقرى به تصحيح عبد السلام هارون . همين كتاب را مرحوم پرويز اتابكى با عنوان پيكار صفين به فارسى ترجمه كرده است .\r\n","page_name":" 268 ","page_number":268},
  {"content":"\r\n\r\nدر اين روز ، به قول كفعمى « 1 » و بهائى « 2 » و فيض « 3 » سر مبارك سيّدالشهدا را وارد دمشق كردند و بنى اميه آن روز را عيد قرار دادند .\r\nدر اين روز ، و به قولى روز سوم در سنهء 131 ، زيد بن على بن الحسين شهيد شد . « 4 »\r\nبدان كه زيد بعد از برادر خود ، امام محمد باقر عليه السلام از بقيه برادران خويش افضل و اشرف بود و به عبادت و ورع و تقوا و فقه و سخاوت و شجاعت معروف و موصوف بود و با شمشير خروج كرد . بسيارى از مردم در حقّ او اعتقاد امامت نمودند و چنين گمان كردند كه خروج او با شمشير به جهت ادعاى امامت است و ليكن چنين نبوده ، بلكه غرض او ، امر به معروف و طلب خون حضرت سيّدالشهدا و خواندنِ مردم به سوى آل محمد عليهم السلام بوده و زيد اجلِّ شأن بوده از آنكه نداند كه او مستحقّ امامت نيست و امر امامت با حضرت باقر و حضرت صادق عليهما السلام است .\r\nروايات بسيار وارد شده در باب اخبار به شهادت زيد و گريستن ائمّه عليهم السلام براى او و روايت شده كه رسول خدا صلى الله عليه و آله وقتى نظر فرمود به زيد بن حارثه و فرمود همنام اين است آنكه شهيد خواهد شد در راه خدا و به دار كشيده شود در امت من و مظلوم باشد از اهل بيت من . پس به زيد اشاره كرد كه نزديك بيا ، همانا اسم تو زياد كرد نزد من محبت تو را و تو همنام حبيب اهل بيت من مىباشى . « 5 »\r\nاخبار على بن الحسين عليه السلام از مصائب زيد به ابوحمزه ثمالى و گريستن آن حضرت براى او در فرحة الغرى مسطور است . « 6 »\r\n\r\n\r\n","description":"","footnote":"\r\n( 1 )\r\n. مصباح كفعمى ، ج 2 ، ص 596 ، فصل 42 .\r\n( 2 ) . توضيح المقاصد ، ص 5 .\r\n( 3 ) . تقويم المحسنين ، ص 15\r\n( 4 ) . مسارّ الشيعه ، ص 46 .\r\n( 5 ) . كنز العمال ، ج 13 ، ص 398 ، ح 37068 ؛ الوافي بالوفيات ، ج 15 ، ص 21 ، ش 3 « زيد بن زين العابدين » .\r\n( 6 ) . فرحة الغرى ، ص 138 - 140 ، باب 12 ، ح 80 ؛ امالى شيخ صدوق ، ص 415 ، مجلس 54 ، ح 12 .\r\n","page_name":" 269 ","page_number":269},
  {"content":"\r\n\r\nو نيز گريستن حضرت صادق عليه السلام بر زيد و اخبار او حمزة بن حمران را به آنچه بر زيد گذشته بود از مصائب ، در روايت شيخ صدوق مذكور است . « 1 »\r\nواقعهء شهادت او به نحوى كه مسعودى در مروج الذهب ذكر فرموده چنان است كه :\r\nچون زيد ارادهء خروج كرد ، با برادر خود حضرت امام محمد باقر عليه السلام مشورت كرد .\r\nحضرت فرمود : اعتماد بر اهل كوفه نشايد ؛ چه ايشان اهل غدر و مكر مىباشند و در كوفه شهيد شد جدّ تو امير المؤمنين ، و زخم زده شد بر عمّ تو حسن بن على ، شهيد شد پدرت حسين بن على عليهم السلام ، و در كوفه و اعمال آن ما اهل بيت را شتم كردند . پس اخبار فرمود زيد را به مدت دولت بنى مروان و آنچه متعقّب مىشود ايشان را از دولت بنى عباس .\r\nزيد ابا كرد از قبول نصيحت آن حضرت و پيروى عزم خود نمود در مطالبهء حق از بنى مروان .\r\nحضرت باقر عليه السلام فرمود : همانا من مىترسم بر تو اى برادر ! كه تو را در كناسهء كوفه به دار كشند . پس با او وداع كرد و خبر داد كه ديگر همديگر را ملاقات نخواهيم نمود . « 2 »\r\nآغاز خروج زيد از آن شد كه :\r\nدر رصافه كه از اراضى قنّسرين است بر هشام وارد شد . در مجلس جايى از براى خود نيافت كه بنشيند و هم از براى او جايى نگشودند . لا جرم در پايين مجلس بنشست و رو به هشام كرد و گفت : « لَيس أحد يكبّر عَن تَقوَى اللهِ و لا يصغّر دونَ تقوى الله » .\r\nهشام گفت : ساكت باش ، لا أُمّ لك ؛ تويى آن كسى كه به خيال خلافت افتاده‌اى و حال آنكه تو فرزند كنيزى مىباشى . زيد گفت : از براى حرف تو جوابى است اگر\r\n\r\n\r\n","description":"","footnote":"\r\n( 1 ) . امالى شيخ صدوق ، ص 477 ، مجلس 62 ، ح 3\r\n( 2 ) . مروج الذهب ، ج 3 ، ص 217 .\r\n","page_name":" 270 ","page_number":270},
  {"content":"\r\n\r\nمىخواهى بگويم و اگر نه ساكت باشم . گفت : بگو . گفت : « إنّ الأُمّهات لايقعدنّ بِالرجال عَن الغايات » .\r\nپس فرمود : مادر اسماعيل عليه السلام كنيزى بود از براى مادر اسحاق و با آنكه مادرش ، كنيز بود ، حق تعالى او را مبعوث به نبوّت فرمود و قرار داد او را پدر عرب و بيرون آورد از صلب او پيغمبر خاتم ، خير البشر - صلوات الله عليه و آله . اينك تو مرا به مادر طعن مىزنى و حال آنكه من فرزند على و فاطمه عليها السلام مىباشم . پس به پا خاست و اشعارى خواند كه صدرش اين بيت است :\r\n شَرَّدَهُ الخَوف وأزرى به * كذاك مَن يكره حَرَّ الجلاد \r\nپس ، از نزد هشام بيرون شد و به جانب كوفه برفت . قرّاء و اشراف كوفه با او بيعت كردند . پس زيد خروج كرد و يوسف بن عمر ثقفى عامل عراق از جانب هشام حرب او را آماده گشت .\r\nزمانى كه تنور حرب تافته شد ، اصحاب زيد بناى غدر نهادند و نكث بيعت نموده ، فرار كردند و باقى نماند با زيد مگر جماعت قليلى و پيوسته قتال سختى كرد تا شب داخل شد و لشكريان دست از جنگ كشيدند و زيد زخم بسيار برداشته بود و تيرى هم بر پيشانىاش رسيده بود . پس حَجّامى را از يكى از قراى كوفه طلبيدند تا پيكان تير را از جبههء او بيرون كشد . همين كه حجّام ، آن تير را بيرون آورد ، زيد دنيا را وادع كرد . پس جنازهء او را برداشتند و در جوى آبى دفن نمودند و قبر او را از خاك و گياه پر كردند و آب بر روى آن جارى نمودند و از آن حجّام نيز پيمان گرفتند كه اين مطلب را آشكار نكند .\r\nچون صبح شد ، حجّام به نزد يوسف رفت و موضع قبر زيد را نشان او داد . يوسف قبر زيد را شكافت و جنازهء او را بيرون آورد و سر مباركش را جدا كرد و براى هشام فرستاد . هشام او را مكتوب كرد كه زيد را برهنه و عريان بر دار كشد .\r\nيوسف او را در كناسهء كوفه برهنه بر دار آويخت و به همين قضيه اشاره كرده بعض شعراى بنى اميه - لعنهم الله - و خطاب به آل ابوطالب و شيعهء ايشان نموده و گفته :\r\n\r\n","description":"","footnote":"","page_name":" 271 ","page_number":271},
  {"content":"\r\n\r\n صَلَبنا لَكُم زيداً على جِذْعِ نَخَلة * وَلَم أرَ مَهدياً على الجِذْع يُصلَبُ \r\nآنگاه بعد از زمانى هشام براى يوسف نوشت كه جثّهء زيد را به آتش بسوزاند و خاكسترش را به باد دهد . « 1 »\r\nو ابوالفرج روايت كرده كه :\r\nزيد بر دار آويخته بود تا ايام خلافت وليد بن يزيد . پس همين كه يحيى بن زيد خروج كرد ، وليد نوشت براى يوسف :\r\nأمّا بعد ، فإذا أتاك كتابي فَأنزِل « 2 » عِجلَ أهل العراق فأحرِقه وانسِفهُ في اليمّ نسفاً ، والسلام .\r\nيوسف بر حسب آن مكتوب حراش بن حوشب را امر كرد تا زيد را از دار به زير آورده و سوزانيد و خاكسترش را در فرات به باد داد . « 3 »\r\nدر جمله‌اى از روايات است كه چهار سال بر دار آويخته بود ، پس از آن ، او را فرود آوردند « 4 » و سوزانيدند .\r\nو هم روايت است كه شخصى در خواب ديد ، رسول خدا صلى الله عليه و آله را كه تكيه بر دار زيد كرده بود و با مردم مىفرمود : آيا با فرزند من چنين مىكنيد ؟ « 5 »\r\n\r\nروز سوم\r\nمستحب است چنانچه سيّد فرموده كه دور ركعت نماز كند ، در ركعت اوّل حمد و « إنّا فَتَحناه » و در دوم حمد و توحيد بخواند و بعد از سلام صد مرتبه صلوات بفرستد و\r\n\r\n\r\n","description":"","footnote":"\r\n( 1 ) . مروج الذهب ، ج 3 ، ص 218 - 219 . با اندكى اختلاف\r\n( 2 ) . مصدر : « هذا فانظر » به جاى « فانزل »\r\n( 3 ) . مقاتل الطالبيين ، ص 143 - 144 .\r\n( 4 ) . الوافي بالوفيات ، ج 15 ، ص 22 ، ش 3 « زيد بن زين العابدين » .\r\n( 5 ) . تاريخ مدينة دمشق ، ج 19 ، ص 471 ، ش 2344 ؛ الوافي بالوفيات ، ج 15 ، ص 22 ، ش 3 « زيد بن زين العابدين » .\r\n","page_name":" 272 ","page_number":272},
  {"content":"\r\n\r\nصد مرتبه بگويد : « اللهُمَّ العَن آلَ أبي سُفيان » و صد مرتبه استغفار كند ، پس حاجت خود را بخواهد . « 1 »\r\nدر اين روز ، سنهء 57 ، در مدينه طيّبه حضرت امام محمد باقر عليه السلام متولد شد « 2 » و بعضى روز ولادت را غرّهء رجب گفته‌اند . « 3 » والدهء ماجده‌اش حضرت فاطمه دختر امام حسنِ مجتبى عليه السلام بوده كه او را أُمّ عبدالله مىگفتند و آن حضرت ابن الخيرتين و علوى بين علويّين بود .\r\nشيخ كلينى از ابوالصبّاح روايت كرده كه حضرت امام محمد باقر عليه السلام فرمود :\r\nروزى مادرم در زير ديوارى نشسته بود كه ناگاه صدايى از ديوار بلند شد و از جا كنده شد ، چون خواست كه بر زمين افتد ، مادرم به دست خود اشاره كرد به ديوار و فرمود نبايد فرود آيى ، قسم به حق مصطفى صلى الله عليه و آله كه حق تعالى رخصت نمىدهد تو را در افتادن . پس آن ديوار معلّق در ميان زمين و هوا باقى ماند تا آنكه مادرم از آنجا گذشت . پس پدرم ، امام زين العابدين عليه السلام صد اشرفى براى او تصدّق كرد . « 4 »\r\nو نيز راوى از حضرت صادق عليه السلام روايت كرده كه :\r\nروزى آن جناب ياد كرد جدّه‌اش مادر حضرت امام محمد باقر عليه السلام را و فرمود كه جدّه‌ام صديقه بود و در آل حضرت حسن زنى به درجهء و مرتبهء او نرسيد . « 5 »\r\nو مخفى نماند كه آنچه از اخبار و آثار در علوم دين و تفسير قرآن و فنون آداب و احكام از حضرت باقرالعلم روايت شده زياده از آن است كه در حوصلهء عقل بگنجد و بقيه صحابه و وجوه تابعين و رؤساء فقهاء مسلمين پيوسته از علم آن جناب اقتباس مىكردند .\r\n\r\n\r\n","description":"","footnote":"\r\n( 1 ) . اقبال الأعمال ، ج 3 ، ص 97 - 98 ، باب 3 ، فصل 2 .\r\n( 2 ) . كشف الغمّه ، ج 2 ، ص 328 ؛ شيخ بهائى در توضيح المقاصد ( ص 4 - 5 ) روز دوم صفر ذكر كرده است .\r\n( 3 ) . مسارّ الشيعه ، ص 56 .\r\n( 4 ) . كافى ، ج 1 ، ص 469 ، ح 1 .\r\n( 5 ) . كافى ، ج 1 ، ص 469 ، ح 1 .\r\n","page_name":" 273 ","page_number":273},
  {"content":"\r\n\r\nشيخ مفيد از عبدالله بن عطاء مكّى روايت كرده كه مىگفت :\r\nهرگز نديدم علماء را نزد احدى احقر و اصغر چنانچه مىديدم آنها را در نزد جناب محمد باقر و هر آينه ديدم حكم بن عتيبه را با آن كثرت علم و جلالت شأن كه در نزد مردم داشت ؛ گاهى كه در نزد آن جناب بود چنان مىنمود كه طفل دبستانى است كه در نزد معلم خود نشسته . « 1 »\r\nو جابر بن يزيد جعفى هرگاه از آن حضرت روايتى مىكرد ، مىگفت حديث كرد مرا وصىّ اوصياء و وارث علوم انبياء محمد بن على بن الحسين - صلوات الله عليهم اجمعين . « 2 »\r\nشيخ كشّى از محمد بن مسلم روايت كرده كه گفت :\r\nدر هر امر مشكلى كه رو مىكرد از حضرت امام محمد باقر عليه السلام سؤال مىكردم تا آنكه سى هزار حديث از آن جناب سؤال كردم و از حضرت صادق شانزده هزار حديث . « 3 »\r\nشيخ مفيد از جابر بن عبدالله انصارى روايت كرده است كه گفت :\r\nحضرت رسول صلى الله عليه و آله به من فرمود : اى جابر ! اميد است كه تو در دنيا بمانى تا ملاقات كنى فرزندى از من كه از اولاد حسين خواهد بود كه او را محمد نامند . يَبقُرُ علم الدينِ بَقراً ؛ يعنى او مىشكافد علم دين را شكافتنى . پس هرگاه او را ملاقات كردى سلام مرا به او برسان . « 4 »\r\nو هم مفيد روايت كرده از حضرت صادق عليه السلام از پدر بزرگوارش كه فرمود :\r\nداخل شدم بر جابر بن عبداللهِ انصارى ، پس سلام كردم ، جواب سلام مرا داد و گفت تو كيستى و در آن وقت چشم جابر نابينا شده بود . گفتم : منم محمد بن عليّ بن الحسين . پس گفت : اى پسر جان من ! نزديك من بيا ، چون من نزديك او رفتم ، دست\r\n\r\n\r\n","description":"","footnote":"\r\n( 1 ) . الإرشاد ، ج 2 ، ص 160 .\r\n( 2 ) . الإرشاد ، ج 2 ، ص 160 .\r\n( 3 ) . اختيار معرفة الرجال ( رجال كشى ) ، ص 163 ، ش 276 .\r\n( 4 ) . الإرشاد ، ج 2 ، ص 159 .\r\n","page_name":" 274 ","page_number":274},
  {"content":"\r\n\r\nمرا بوسيد . آنگاه خود را روى پاهاى من افكند و قدم‌هاى مرا بوسيد . من چون چنين ديدم خود را كنارى كشيدم . آنگاه جابر گفت : رسول خدا صلى الله عليه و آله تو را سلام رسانيد .\r\nگفتم : بر رسول خدا صلى الله عليه و آله باد سلام و رحمت و بركات خدا . پس گفتم : اى جابر ! بيان كن از براى من چگونه آن حضرت مرا سلام رسانيد . جابر گفت كه روزى من در خدمت آن حضرت بودم كه به من فرمود : اى جابر ! اميد مىرود كه تو زنده باشى تا درك كنى مردى از فرزندان مرا كه او را محمد بن علىّ بن الحسين گويند . « يَهَبُ الله لَهُ النورَ وَالحِكمةَ » ؛ حق تعالى نور و حكمت خويش را به او عطا خواهد فرمود . پس او را از جانب من سلام برسان . « 1 »\r\nفقير گويد كه احاديث بسيار به اين مضمون در كتب شيعه و سنى روايت شده .\r\nدر اين روز ، به روايت شيخين :\r\nدر سنهء 64 ، مسلم بن عقبه ثياب كعبه را آتش زد و از آسيب آتش ، ديوار خانه شكافته شد و اين به سبب آن بود كه با عبدالله بن زبير مقاتله مىكرد از جانب يزيد بن معاويه . « 2 »\r\nفقير گويد كه من مجمل اين واقعه را در سوم ربيع الأوّل ذكر مىكنم - إن شاء الله تعالى .\r\n\r\nروز ششم\r\nدر اين روز ، سنهء 333 ، متّقى بالله خليفه بيست و يكم عباسى را از خلافت خلع كردند و چشمان او را كور نمودند « 3 » و با مستكفى بالله بيعت نمودند .\r\n\r\n\r\n","description":"","footnote":"\r\n( 1 ) . الإرشاد ، ج 2 ، ص 158 .\r\n( 2 ) . مسارّ الشيعه ، ص 46 ؛ مصباح المتهجّد ، ص 787 .\r\n( 3 ) . مسعودى در التنبيه الاشراف ( ص 344 ) اين واقعه را 20 صفر و الوافي بالوفيات ( ج 5 ، ص 224 ) ، 23 صفر و دميرى ( حيوة الحيوان ، ج 1 ، ص 134 ) 22 صفر ذكر كرده است .\r\n","page_name":" 275 ","page_number":275},
  {"content":"\r\n\r\nدر اين روز ، سنهء 405 ، محمد بن عبداللهِ نيشابورى معروف به حاكم و ابن البيع صاحب المستدرك على الصحيحين و غيره وفات كرد . « 1 »\r\nدر اين روز ، سنهء 323 ، ابراهيم بن محمد بن عرفهء نحوى معروف به نفطويه تلميذ سيبويه وفات كرد و او از احفاد مهلّب بن ابى صفرهء ازْدى معروف است . « 2 »\r\n\r\nروز هفتم\r\nدر اين روز ، به قول شهيد « 3 » و كفعمى « 4 » و ديگران « 5 » شهادت حضرت امام حسنِ مجتبى عليه السلام واقع شد .\r\nبدان كه بعد از شهادت امير المؤمنين عليه السلام مردم با فرزند آن جناب ، امام حسن عليه السلام بيعت كردند و آن جناب قريب شش ماه بر سرير خلافت مستقر بود . پس از آن با معاويه صلح فرمود به شرحى كه در جاى خودش رقم گشته و اين در پنج روز به آخر ربيع الأوّل ماندهء سنهء 41 بود ، و بعد از مصالحه ، معاويه داخل كوفه شد و بر گردن آرزو و آمال خويش سوار گشت .\r\nامام حسن عليه السلام به مدينه رفت و پيوسته كظم غيظ فرموده و ملازمت منزل خويش داشت و منتظر امر پروردگار خود بود تا آن كه ده سال از مدت امارت معاويه بگذشت و معاويه عازم شد كه بيعت بگيرد براى فرزند خود يزيد .\r\nو چون اين خلاف شرايط معاهده و مصالحه بود كه با امام حسن كرده بود ، لاجرم\r\n\r\n\r\n","description":"","footnote":"\r\n( 1 ) . كامل ابن اثير ، ج 9 ، ص 252 .\r\n( 2 ) . رك : روضات الجنات ، ج 1 ، ص 154 - 158 ، ش 36 ؛ بغية الوعاة ، ج 1 ، ص 361 - 363 ، ش 868 ، وفات را 12 ربيع الأوّل و پنجم صفر ذكر كرده است . ولادت نفطويه سا ل 244 است .\r\n( 3 ) . الدروس ، ج 2 ، ص 10 .\r\n( 4 ) . مصباح كفعمى ، ج 2 ، ص 596 ، فصل 42 .\r\n( 5 ) . توضيح المقاصد ، ص 6 .\r\n","page_name":" 276 ","page_number":276},
  {"content":"\r\n\r\nبدين سبب و هم به ملاحظهء حشمت و جلال امام حسن و اقبال مردم به آن جناب ، از آن حضرت بيم داشت ، پس يك‌دل و يك‌جهت تصميم عزم قتل آن حضرت نمود و زهرى از پادشاه روم طلبيده با صد هزار درهم براى جُعده ، زوجهء آن حضرت ، دختر اشعث بن قيس فرستاد و ضامن شد اگر جُعده آن حضرت را مسموم نموده و به زهر شهيد كند ، او را در حبالهء يزيد درآورد . لاجرم جُعده به طمع مال و آن وعدهء كاذبه ، امام حسن را به شربتى مسموم ساخت و آن حضرت ، چهل روز به حالت مرض مىزيست و پيوسته ، زهر در وجود مباركش اثر مىكرد تا در ماه صفر پنجاهم هجرى ، به سن چهل و هشت از دنيا رحلت كرد و برادرش ، امام حسين عليه السلام متولّى تجهيز و تغسيل و تكفين او گشت و در نزد جدّه‌اش ، فاطمه بنت اسد - رضى الله عنها - در بقيع مدفون گشت . « 1 »\r\nدر اين مدت كه با معاويه صلح كرده بود ، دوست و دشمن خون بسيار در دل نازنينش كردند ، پيوسته دوستانش به خدمتش مىرسيدند [ و 
  ] او را از اين كار ملامت مىكردند و گاهى تعبيركردند از آن جناب به مُذِلّ المؤمنين و امثال آن ، « 2 » و حضرت هر كدام را به نحوى جواب مىفرمود ، حتى در اين اوقات كه زهر خورده بود و نالان و بىحال در خانه نشسته بود ، چنانچه در كتاب احتجاج روايت شده كه :\r\nمردى به خدمتِ امام حسن رفت و گفت : يابن رسول الله ! گردن‌هاى ما را ذليل كردى و ما شيعيان را غلامان معاويه گردانيدى . حضرت فرمود : به چه سبب ؟ گفت : به سبب آنكه خلافت را به معاويه گذاشتى . آن جناب فرمود : به خدا سوگند كه ياورى نيافتم و اگر ياورى مىيافتم ، شب و روز با او جنگ مىكردم تا خدا ميان من و او حكم كند ، ليكن شناختم اهل كوفه را و امتحان كردم ايشان را و دانستم كه ايشان به كار من نمىآيند ، عهد و پيمان ايشان را وفايى نيست و بر گفتار و كردار ايشان اعتمادى\r\n\r\n\r\n","description":"","footnote":"\r\n( 1 ) . رك : الإرشاد ، ج 2 ، ص 15 - 19 .\r\n( 2 ) . رك : أخبار الطوال ، ص 221 ؛ تحف العقول ، ص 308 ؛ الإرشاد ، ج 2 ، ص 12 - 13 ؛ سير أعلام النبلاء ، ج 3 ، ص 147 .\r\n","page_name":" 277 ","page_number":277},
  {"content":"\r\n\r\nنيست . زبانشان با من است و دل ايشان با بنى اميه است .\r\nآن حضرت سخن مىگفت ، ناگاه خون از حلق مباركش فرو ريخت ، طشتى طلب كرد و در زير آن خون‌ها گذاشت و پيوسته خون از حلق مباركش مىآمد تا آن كه آن طشت مملوّ از خون شد .\r\nراوى گفت : گفتم : يابن رسول الله ! اين چيست ؟ فرمود كه معاويه زهرى فرستاد و بخورد من داده‌اند ، آن زهر به جگر من رسيده است و اين خون‌ها كه در طشت مىبينى قطعه‌هاى جگر من است . گفتم : چرا مداوا نمىكنى ؟ فرمود كه دو مرتبهء ديگر مرا زهر دادند و مداوا شده و اين مرتبهء سوم است و قابل معالجه و دوا نيست . « 1 »\r\nو فرمود : مهياى سفر آخرت شو و توشهء اين سفر را پيش از رسيدن اجل تحصيل نما و بدان كه تو طلب دنيا مىكنى و مرگ تو را طلب مىكند . « 2 » كلماتى چند از راه موعظه و نصيحت با وى فرمود كه ناگه نفس مقدّسش منقطع گشت و رنگ مباركش زرد شد . « 3 »\r\nدر اين هنگام ، حضرت امام حسين عليه السلام با اسود بن ابى الأسود از در آمد ، برادر بزرگوار خود را در برگرفت و سر مبارك او را و ميان دو ديده‌اش را بوسيد و نزد او نشست و راز بسيار با يكديگر گفتند . پس ابوالأسود گفت : « إِنّا لِلَّهِ وَ إِنّا إِلَيْهِ راجِعُونَ » گويا كه خبر فوت امام حسن به او رسيده است . پس حضرت امام حسين عليه السلام را وصىِ خود گردانيد و اسرار امامت را به او گفت و ودايع خلافت را به او سپرد و روح مقدّسش به رياحين قدس پرواز كرد در روز پنج‌شنبه آخرماه صفر در سال پنجاهم هجرى و عمر مباركش در آن وقت چهل و هفت سال بود و در بقيع مدفون گرديد . « 4 »\r\nو وقايعى كه رخ داد در وقت بردن جنازه مطهّره را به روضهء منوّره نبويه ، مقام\r\n\r\n\r\n","description":"","footnote":"\r\n( 1 ) . احتجاج ، ج 2 ، ص 11 - 12 .\r\n( 2 ) . تحف العقول ، ص 227 ؛ بحار الأنوار ، ج 44 ، ص 140 .\r\n( 3 ) . بحار الأنوار ، ج 44 ، ص 140 .\r\n( 4 ) . كفاية الأثر ، ص 226 - 229 ؛ بحار الأنوار ، ج 44 ، ص 140 .\r\n","page_name":" 278 ","page_number":278},
  {"content":"\r\n\r\nذكرش نيست « 1 » و واقعهء تير باران كردن جنازه در مناقب قطب المحدّثين ابن شهر آشوب مذكور است . « 2 »\r\nو در زيارت جامعهء ائمة المؤمنين كه مشايخ از ائمّه عليهم السلام نقل كرده‌اند اشاره به اين مصيبت شده در آنجا كه فرموده :\r\nيا موالي فلَو عايَنَكُم المصطفى وَسهام الأُمّة مغرقة « 3 » في أكبادكم ورِماحِهم مشرعة في نُحوركم وَسُيوفهم مُولَعة « 4 » في دمائكم ، إلى أن قال : وَأنتم بَينَ صريع في المحراب قد فلق السيف هامَّته و شهيد فوق الجنازة قد شُكَّت بِالسهام أكفانُه و قتيل بالعرآء قد\r\n\r\n\r\n","description":"","footnote":"\r\n( 1 ) . در كامل بهائى تفصيلى در باب زهرهايى كه به حضرت مجتبى عليه السلام داده‌اند نقل كرده ، ملخّصش آنكه مروان‌حكم به توسط كنيزك عبيد الله بن عمر كه به خانه‌ها مشاطگى مىكرد و خواجهء او عبيد الله را محمدِ حنفيه در صفين كشته بود زهرى براى جُعده فرستاد با هدايا و نويد كه امام حسن را مسموم كند . آن ملعونه پاره‌اى از آن زهر در انگبين سفيد كرد كه امام حسن دوست مىداشت و از آن به خورد امام داد ، درد زهار در آن حضرت پديد آمد و قى بسيار كرد و مداواى به شير جوشانيده كرد . شربتى براى او بساختند ، جعده كفچهء زهر آلود به ميان شربت در آورد ، چون از آن آشاميد درد زيادتر شد . آن جناب به روضهء مطهّره رفت و از خاك روضه فرمود در شربت ريختند و خورد ، درد ساكن شد . و نيز آن ملعونه زهر در رطب كرد به آن حضرت داد . آخر الامر معاويه صوفى كور را بخواند و چند دينار به او داد و صوفى لعين با عصاى سنان زهر آلود بيامد و دعوى محبت مىكرد و در خدمت امام رفت و آمد مىنمود . روزى به عزم زيارت - چنان كه عادت صوفيان باشد كه دست شيخ ببوسند - نزديك رفت و به بهانهء دست بوسيدن سنان به پشت پاى او فرو برد و چندان كه قوت داشت زور كرد . مردم خواستند صوفى را بكشند ، آن جناب نگذاشت . از آنجا بيرون رفت و سوار شد به قصد دمشق . عبد الله گفت ، در راه گردن او بزدند . آخر الأمر جُعده سودهء الماس بر سر كوزه افشاند و دست بماليد تا داخل آب شد و امام از آن بخورد و شهيد شد .\r\nپس نقل كرده حكايتِ آمدنِ مروان و فلانه را با جماعتى بسيار در وقت حركت دادن جنازه و آنكه فلانه كمان از مروان بخواست و تير به جنازهء امام انداخت و گفت دشمن‌زادهء مرا از خانهء من بيرون كنيد . [ رك : كامل بهائى ، ج 2 ، ص 266 - 269 
  ] ( منه عفي عنه )\r\n( 2 ) . مناقب آل أبي طالب ، ج 3 ، ص 204 .\r\n( 3 ) . مصدر : « معزقة » .\r\n( 4 ) . مصدر : « سيوفها مولعة » .\r\n","page_name":" 279 ","page_number":279},
  {"content":"\r\n\r\nرفع فوق القَناة رأسه ومُكبَّلٌ في السجن قد رضَّت بِالحديد أعضائه وَمسموم قد قطعت بجَرع السمّ أمعائه . « 1 »\r\nدر روايت است كه چون بدن امام حسن عليه السلام در لحد نهاده شد ، امام حسين عليه السلام در مرثيهء برادر اشعارى بگفت كه از جمله اين دو بيت است :\r\n ءأدهَنُ رَأسي أم أطيَبُ « 2 » مَحاسِني * وَرأسُكَ مَعفُورٌ وَأنتَ سَليِبٌ\r\nبُكائي طَويلٌ والدُّمُوعُ غَريرَةٌ « 3 » وَأنتَ بَعِيدٌ والمَزارُ قَريبٌ « 4 » \r\nو نيز در اين روز ، سنهء 128 ، ولادتِ با سعادتِ حضرت موسى بن جعفر عليهما السلام واقع شد در بين الحرمين در موضع معروف به ابواء ، « 5 » كه منزلى است ميان مكه و مدينه . « 6 »\r\nوالدهء آن جناب ، حميده است كه حضرت باقر عليه السلام در حقّ او فرموده : « حَميدةٌ في الدُنيا ، مَحمودةٌ في الآخرة » . « 7 »\r\nو او را « حميدهء مصفاة » مىگويند به جهت آنكه حضرت صادق عليه السلام در حقّ او فرموده :\r\nحَميدة مُصفّاة من الأدناس كَسَبيكَة الذَهَب ما زالَت الأملاك « 8 » تَحرُسها حتّى أديت إلى كرامة من الله لي وَالحجّة مِن بَعدى . « 9 »\r\nمشايخ حديث از ابوبصير روايت كرده‌اند كه گفت :\r\nدر سالى كه حضرت امام موسى عليه السلام متولد شد ، من در خدمت حضرت صادق عليه السلام\r\n\r\n\r\n","description":"","footnote":"\r\n( 1 ) . مزار ابن مشهدى ، ص 298 - 299 ؛ بحار الأنوار ، ج 99 ، ص 166 - 167 .\r\n( 2 ) . مصدر : « تطيب » .\r\n( 3 ) . مصدر : « غزيرة » .\r\n( 4 ) . مناقب آل أبي طالب ، ج 3 ، ص 205 .\r\n( 5 ) . تقويم المحسنين ، ص 15 .\r\n( 6 ) . الدروس ، ج 2 ، ص 13 .\r\n( 7 ) . كافى ، ج 1 ، ص 477 ؛ دلائل الإمامة ، ص 308 ؛ الخرائج والجرائح ، ج 1 ، ص 287\r\n( 8 ) . مصدر : « الملائكة » .\r\n( 9 ) . مناقب آل أبي طالب ، ج 1 ، ص 228 .\r\n","page_name":" 280 ","page_number":280},
  {"content":"\r\n\r\nبه سفر حج رفتم .\r\nچون به منزل ابواء رسيديم حضرت براى ما چاشت طلبيد و بسيار و نيكو آوردند . در اثناى طعام خوردن ، پيكى از جانب حميده به سوى آن حضرت آمد كه حميده مىگويد اثر وضع حمل در من ظاهر شده و فرموده بودى كه چون اثر آن ظاهر شود تو را خبر كنم كه اين فرزند مثل فرزندان ديگر نيست .\r\nپس حضرت ، شاد و خوشحال برخاست و متوجّه خيمهء حرم شد و بعد از اندك زمانى معاودت نمود شكفته و خندان و آستين‌هاى مبارك خود را برزده بود ، گفتيم :\r\nخدا هميشه دهان تو را خندان و دل تو را شادمان بدارد ، حال حميده چگونه شد ؟\r\nفرمود كه حق تعالى به من پسرى عطا فرموده كه بهترين خلقِ خدا است و حميده مرا به امرى خبر داد كه من از او اطّلاعم بيشتر بود به آن .\r\nابوبصير گفت : فداى توشوم چه خبر داد تو را حميده ؟ فرمود : گفت كه چون آن مولود مبارك به زمين آمد ، دست‌هاى خود را بر زمين گذاشت و سر خود را به سوى آسمان بلند كرد ، من به او گفتم كه چنين است علامت ولادت حضرت رسالت صلى الله عليه و آله و اوصياء بعد از آن حضرت ، « 1 » إلخ .\r\nاز مِنهالِ قصاب مروى است كه حضرت صادق عليه السلام به مدينه مراجعت نمود و براى آن مولود مسعود سه روز اهل مدينه را وليمه داد .\r\nشيخ مفيد از يعقوب سراج روايت كرده كه گفت :\r\nداخل شدم بر حضرت صادق عليه السلام در حالى كه آن حضرت ايستاده بود در بالاى سر پسرش موسى عليه السلام و با او راز مىگفت و در آن وقت حضرت موسى در گهواره بود .\r\nپس زمان طويلى حضرت صادق با او راز گفت و من نشستم تا فارغ شد ، پس من برخاستم .\r\nحضرت صادق به من فرمود : « نزديك مولاى خود برو و بر او سلام كن » . من نزديك\r\n\r\n\r\n","description":"","footnote":"\r\n( 1 ) . كافى ، ج 1 ، ص 385 ، ح 1 ؛ بحار الأنوار ، ج 25 ، ص 42 - 43 ، ح 17 .\r\n","page_name":" 281 ","page_number":281},
  {"content":"\r\n\r\nگهواره شدم و سلام كردم . حضرت موسى عليه السلام به زبان فصيح جواب مرا داد ، پس فرمود : برو تغيير بده اسم دخترت را كه ديروز نام گذاشتى ، همانا آن نامى است كه خداوند دشمن مىدارد او را .\r\nپس حضرت صادق عليه السلام فرمود : « اطاعت كن امر مولاى خود را كه نيكبخت و ارشاد شوى » .\r\nيعقوب گفت دخترى براى من متولد شده بود و من نام او را حُميرا گذاشته بودم ، پس تغيير دادم نام او را . « 1 »\r\n\r\nروز هشتم\r\nدر اين روز ، سنهء 233 ، متوكّل بر محمد بن عبدالملك زيّات وزير ، غضبناك شد و او را بگرفت و از وزارت معزول ساخت و اموال او را خالصه كرد . « 2 » و محمد ، كاتبى بليغ و شاعرى مجيد بوده و در ايام وزارت خود تنورى از آهن ساخته بود و او را ميخ‌كوب كرده بود به طورى كه سرهاى ميخ‌ها در باطن تنور بود و هر كه را مىخواست عذاب كند ، امر مىكرد آن تنور را به هيزم زيتون سرخ مى كردند و او را در آن تنور مىافكندند . تا به صدمت آن ميخ‌ها و ضيق مكان به سخت‌تر وجهى معذّب و هلاك مىشد . و چون متوكّل بر محمد غضبناك شد امر كرد تا او را در همان تنور آهن افكندند . محمد چهل روز در همان تنور معذّب بود تا به هلاكت رسيد .\r\nو در روز آخر عمر خود كاغذ و دواتى طلبيد و اين دو بيت را نوشت و براى متوكّل فرستاد :\r\n هِى السَّبيلُ فمِن يَومٍ إلى يَومٍ * كَأنّهُ ما تَريكَ العَينُ في نَومٍ \r\n\r\n\r\n","description":"","footnote":"\r\n( 1 ) . الإرشاد ، ج 2 ، ص 219 .\r\n( 2 ) . كامل ابن اثير ، ج 7 ، ص 36 .\r\n","page_name":" 282 ","page_number":282},
  {"content":"\r\n\r\n لا تَجزَعَنَّ رُوَيداً أنّها دُوَلُ * دُنيا تُنقَلُ من قَومٍ إلى قَومٍ \r\nمتوكّل را آن روز فرصتى نبود كه آن مكتوب را به او برسانند ، روز ديگر كه به وى رسانيدند فرمان داد او را از تنور بيرون آورند ، چون نزد تنور رفتند او را مرده يافتند . « 1 »\r\n\r\nروز نهم\r\nدر اين روز ، سنهء 37 ، موافق تاريخ مسعودى « 2 » و تذكرهء سبط ، « 3 » شهادت عمّارِ ياسر در صفّين واقع شده .\r\nبدان كه چون روز پنج‌شنبه نهم صفر شد جناب امير المؤمنين عليه السلام در صفّين به مبارزت بيرون شد و جنگ سختى شد و در آن روز عمار ياسر دادِ مردى و مردانگى مىداد و مىفرمود :\r\nإنّي لَأرى وجوهَ قوم لا يَزالون يُقاتلون حتّى يرتابَ المُبطلون . وَاللهِ لو هَزمونا حتّى يبلغوا بنا سَعَفات هجر لكنّا على الحقّ وَهُم على الباطِل . « 4 »\r\nپس حمله كرد و جنگ نمايانى نمود و برگشت به موضع خود و طلب آبى نمود ، زنى از بنى شيبان كاسهء شيرى از براى او آورد . عمّار چون كاسه شير را ديد ، گفت : الله اكبر ، امروز روزى است كه شهيد شوم و دوستان خود را در آن سراى ملاقات نمايم .\r\nپس رجز خواند و مقاتله كرد تا آنكه ابوالعاويه ( الهاويه خ ل ) عاملى و ابوحراء\r\n\r\n\r\n","description":"","footnote":"\r\n( 1 ) . رك : الوافي بالوفيات ، ج 4 ، ص 26 - 27 ، ش 3 « ابن عبدالملك » .\r\n( 2 ) . مروج الذهب ، ج 2 ، ص 391 . در مروج ظاهر 9 ذيحجه است ؛ چون در ص 387 مىگويد : « ولما كان أوّل يوم من‌ذي الحجّة . . . » تا روز نهم پنجشنبه ماجراى شهادت عمار را بازگو مىكند .\r\n( 3 ) . تذكرة الخواص ، ج 1 ، ص 415 .\r\n( 4 ) . مروج الذهب ، ج 2 ، ص 391\r\n","page_name":" 283 ","page_number":283},
  {"content":"\r\n\r\nسكسكى در آخر روز او را شهيد كردند و در آن وقت از سنين عمر شريفش ، نود و سه سال گذشته بود . « 1 »\r\nشهادت عمار بر امير المؤمنين عليه السلام خيلى اثر كرد و آن حضرت بر او نماز بگزاشت و در صفين مدفون گرديد - رضوان الله عليه .\r\nدر مجالس المؤمنين است - كه چون عمّار ياسر شربت شهادت نوشيد :\r\nامير المؤمنين بر بالين او آمد و سر او را بر زانوى مبارك نهاده و فرمود :\r\n ألا أيَّها المَوتُ الذي لَستَ تاركي « 2 » * أرِحني فَقَد أفنيتَ كُلَّ خَليلي\r\nأراكَ بَصيراً بِالذينَ أُحِبُّهم‌كَأنّكَ تَنحُو نَحوَهم بِدَليلٍ \r\nپس زبان به كلمه « إِنّا لِلَّهِ وَ إِنّا إِلَيْهِ راجِعُونَ » گشود و فرمود : هر كه از وفات عمّار ياسر دلتنگ نشود او را از مسلمانى نصيب نباشد . خداى تعالى بر عمّار رحمت كند در آن ساعت كه او را از نيك و بد سؤال كنند . هرگاه كه در خدمت رسول صلى الله عليه و آله سه كس ديدم ، چهارمِ ايشان عمّار بوده و اگر چهار كس ديده‌ام ، عمّار پنجمِ ايشان بود ، نه يك بار عمّار را بهشت واجب شده ، بلكه بارها استحقاق آن را پيدا كرد . جنّات عدن او را مهيا و مهنّا باد كه او را بكشتند و حق با او بود و او يار حق بود چنان كه رسول خدا صلى الله عليه و آله در شأن او فرمود : « [ الحقّ 
  ] يدورُ مَعَ عَمّار حَيثُ دار » .\r\nبعد از آن على عليه السلام گفت : كشندهء عمّار و دشنام دهنده و ربايندهء سلاح او با آتش دوزخ معذّب خواهد شد . آنگاه قدم مبارك پيش نهاده ، بر عمّار نماز گزارد و به دست همايون خويش او را در خاك نهاد - رحمةُ اللهِ ورِضوانُهُ عليه و طُوبى لَهُ وحُسنُ مآب . « 3 »\r\nشيخ ما ، محدّث نورى - نوّرالله مرقَدَه - در نفس الرحمان فرموده :\r\n\r\n\r\n","description":"","footnote":"\r\n( 1 ) . مروج الذهب ، ج 2 ، ص 391\r\n( 2 ) . مصدر : « ألا يا أيّها الموت الذي هو قاصدي » .\r\n( 3 ) . مجالس المؤمنين ، ج 1 ، ص 214 - 215 .\r\n","page_name":" 284 ","page_number":284},
  {"content":"\r\n\r\nواقعه نهروان در اين روز ، سنهء 38 بوده و خوارج نهروان تمام كشته گشتند به جز نه نفر ، و از مقتولين ذوالثديه جدّ احمد بن حنبل بوده . از لشكر امير المؤمنين عليه السلام ده نفر كشته نگشت چنانچه آن حضرت خبر داده بود از تمام آنچه ذكر شد . « 1 »\r\n\r\nروز دهم\r\nدر اين روز ، سنهء 99 ، در اراضى قنّسرين ، سليمان بن عبدالملك وفات يافت . « 2 »\r\nمدت سلطنت او قريب دو سال و نه ماه بوده و او را به فصاحت لسان مشهور و به كثرت اكل معروف است . مسعودى نقل فرموده كه غذاى هر روز او صد رطل « 3 » عراقى بوده . « 4 »\r\nاز تاريخ نيشابور نقل شده كه صبحگاهى ، سليمان چهل مرغ پخته و چهار صد تخم و هشتاد و چهار قلوه با پىهاى آن با هشتاد گردهء نان بخورد و چون طعام آوردند به عادت هميشه طعام خورد . « 5 »\r\nبالجمله ، او داهيهء دهيا و اعجوبهء دنيا بوده در پرخورى . و از محاسن كارهاى او آنكه نمازها را در اوّل وقت به جا مىآورد و در سابقْ خلفاى بنى اميه تأخير مىانداختند و آخر وقت به جا مىآوردند .\r\nاز كارهاى او آنكه عمر بن عبدالعزيز را بعد از خود خليفه گردانيد و ابوحازمِ اعرج\r\n\r\n\r\n","description":"","footnote":"\r\n( 1 ) . رك : نفس الرحمن في فضائل سلمان ، ص 258 - 261 « حروراء » .\r\n( 2 ) . وفيات الأعيان ، ج 2 ، ص 420 ، ش 279 « سليمان عبد الملك » .\r\n( 3 ) . رطل عراقى شصت و هشت مثقال و ربع مثقال صيرفى است و نه رطل عراقى يك صاع است كه ششصد و چهارده مثقال و ربع مثقال باشد و يك صاع از يك من تبريز كه ششصد و چهل مثقال باشد بيست و پنج مثقال و سه ربع مثقال كمتر است . ( منه )\r\n( 4 ) . مروج الذهب ، ج 3 ، ص 185 ؛ وفيات الأعيان ، ج 2 ، ص 422 ، ش 279 « سليمان عبد الملك » .\r\n( 5 ) . أخبار الدول ، ج 2 ، ص 36 ، باب 5 ، فصل 7 .\r\n","page_name":" 285 ","page_number":285},
  {"content":"\r\n\r\nاو را موعظتى بليغ كرده كه شايسته باشد در اينجا ذكر شود .\r\nنقل است كه :\r\nابو حازم وقتى بر سليمان وارد شد . سليمان گفت : به چه سبب ما از مردن كراهت داريم ؟ گفت : به سبب آنكه دنيا را تعمير كرديد و آخرت را خراب نموديد ، لاجرم از آبادانى ميل نداريد به جاى خراب منتقل شويد . گفت : ورود ما بر آخرت در معرض الهى به چه نحو است ؟ گفت : اما نيكوكار ، حالش حالِ مسافرى است كه از سفر به وطن مىرود و به اهل و عيال خويش مىرسد و از رنج و تَعِبِ سفر راحت مىشود . و اما بدكار ، حالش حالِ غلام گريخته‌اى مىماند كه او را گرفته به نزد آقايش مىبرند . گفت : بگو چه عملى افضلِ اعمال است ؟ گفت : اداء واجبات و اجتناب از محرّمات . گفت : كلمه عدل چيست ؟ گفت : كلمهء حقّى كه بر زبان برانى نزد كسى كه از او ترس و هم از او اميدى داشته باشى . سليمان گفت : عاقل ترينِ مردم كيست ؟ گفت :\r\nآنكه اطاعت كند خدا را . گفت : جاهل ترينِ مردمان كيست ؟ گفت : آنكه آخرت خود را براى دنياى ديگرى بفروشد . گفت : مرا موعظهء موجزه كن . گفت : سعى كن كه خدا نبيند تو را در جاهايى كه نهى از آن فرموده و ببيند تو را در جاهايى كه امر به آن فرموده است .\r\nدر اين وقت سليمان گريهء سختى كرد ، يكى از حاضرين به ابوحازم گفت : اين حرف‌ها چه بود كه در محضر امير گفتى ؟ گفت : ساكت باش ، خداى تعالى از علما عهد و پيمان گرفته كه علم خويش را ظاهر كنند بر مردم و كتمان ننمايند .\r\nاين بگفت و از نزد سليمان بيرون شد . سليمان مالى از براى او فرستاد ، او رد كرد و گفت : والله من اين مال را در نزد تو نمى پسندم تا چه رسد به خودم . « 1 »\r\nدر اين روز ، سنهء 1263 ، عالم جليل جناب حاجى ملاجعفر استرآبادى در طهران وفات يافت . جنازه‌اش را به نجف اشرف حمل كردند و در صحن مطهر در ايوان شريف به خاك رفت .\r\n\r\n\r\n","description":"","footnote":"\r\n( 1 ) . وفيات الأعيان ، ج 2 ، ص 422 - 423 ، ش 279 « سليمان عبد الملك » .\r\n","page_name":" 286 ","page_number":286},
  {"content":"\r\n\r\nسيّد اجلّ در اقبال فرموده كه :\r\nدر اين روز ، سنهء 656 ، من حاضر شدم در نزد سلطان زمين - كه مراد هلاكو باشد - در آن واقعهء قتل و قمع او بغداد را و عنايات و احسانش شامل حال من گرديد و خون ما مصون و حريم و اطفال ما محفوظ ماند و به جهت خاطر ما ، بسيارى از اصدقا و اخوان داخل در امان او شدند ؛ چنانچه در اواخر ماه محرم بيان شد . پس اين روز ، روز عيد بزرگ من است كه بايد شكر و دعا كنم تا زنده هستم و همچنين ذرّيّهء من به سبب بقاء من كه سبب بقاء ايشان است . « 1 »\r\n\r\nروز يازدهم\r\nدر اين روز ، سنهء 421 ، به قولى ، سلطان محمد بن سبكتكين غزنوى در غزنه وفات كرد . « 2 » و او را از سلطنت حظّ عظيمى بوده و بسيارى از بلاد را تسخير كرد و از بلاد هند نيز بسيار فتح كرد و بت معروف به « سومنات » را كه ده هزار قريه موقوفات او بوده ، او بشكست و به سلطنت او دولت سامانيه منقرض شد . « 3 »\r\nابن خلّكان و ديگران نقل كرده‌اند كه :\r\nسلطان محمد سبكتكين حنفى مذهب بود و ميل به طريقهء شافعى كرد و در مرو فقها را جمع كرد و التماس نمود كه ترجيح دهند يكى از دو مذهب را . علما اتّفاق كردند كه در خدمت سلطان دو ركعت نماز موافق مذهب شافعى و دو ركعت موافق مذهب ابوحنيفه بخوانند ، هر كدام را كه سلطان پسنديد ، آن مذهب ترجيح داشته باشد .\r\nپس قَفّال مَروَزى كه يكى از فقهاء مرو بوده برخاست و وضو گرفت و دو ركعت\r\n\r\n\r\n","description":"","footnote":"\r\n( 1 ) . اقبال الأعمال ، ج 3 ، ص 98 ، باب 3 ، فصل 3 .\r\n( 2 ) . كامل ابن اثير ، ج 9 ، ص 398 .\r\n( 3 ) . رك : كامل ابن اثير ، ج 9 ، ص 395 - 396 ؛ نيز : وفيات الأعيان ، ج 5 ، ص 177 ، ش 713 « محمود بن سبكتكين »\r\n","page_name":" 287 ","page_number":287},
  {"content":"\r\n\r\nنماز با شرايط و اركان از طهارت و ستر و قبله با سنن و آداب به جا آورد و گفت : اين نماز شافعى است ، آنگاه براى نماز خواندن به مذهب ابوحنيفه برخاست و پوست سگ دبّاغى كرده را بر خود پوشيد و رُبع آن را به نجاست آلوده كرد و با شراب خرما وضوء منعك و منك گرفت و چون تابستان بود ، مگس و پشهء بسيار بر او جمع شد .\r\nپس رو به قبله كرد و احرام بست و به فارسى تكبير گفت و قرائت كرد ، عوض يك آيه به فارسى دو برگ سبز . پس دو دفعه سر به زمين زد مانند خروس كه منقار بر زمين زند بدون فصلى و بدون ركوعى و تشهد خواند و ضِرطه در آخر داد و گفت :\r\nاين نماز ابوحنيفه است .\r\nسلطان گفت : اگر اين نماز او نباشد تو را مىكشم به جهت آنكه هيچ صاحب دين و مذهبى اين نماز را تجويز نمىكند . طايفهء حنفيّه نيز انكار كردند .\r\nقَفّال گفت : كتاب‌هاى ابوحنيفه را آوردند . سلطان امر كرد يكى از كتّاب را كه بر مذهب نصرانيّت بود قرائت مذهَبَيْن كند . چون تحقيق كردند معلوم شد مذهب ابوحنيفه در نماز همان طريق است كه قَفّال به جا آورده . سلطان محمود از مذهب ابوحنيفه اعراض كرد و در مذهب شافعى داخل شد . « 1 »\r\n\r\nروز دوازدهم\r\nدر اين روز ، سنهء 102 ، يزيد بن مهلب بن ابى صفره به قتل رسيد « 2 » در جنگى كه واقع شد فيما بين او و لشكر يزيد بن عبدالملك بن مروان . پس از آن به امر يزيد بن عبدالملك هر كه از آل مهلب به حدّ بلوغ رسيده بود ، گردن زدند و آل مهلب در زمان بنى اميه نظير آل برمك بودند در زمان بنى العباس .\r\n\r\n\r\n","description":"","footnote":"\r\n( 1 ) . وفيات الأعيان ، ج 5 ، ص 180 - 181 ، ش 712 « محمود بن سبكتكين » ؛ حيوة الحيوان ، ج 2 ، ص 352 - 353 .\r\n( 2 ) . وفيات الأعيان ، ج 6 ، ص 306 ، ش 816 « يزيد بن المهلب » .\r\n","page_name":" 288 ","page_number":288},
  {"content":"\r\n\r\nگويند : بناى جرجان كه استرآباد باشد از بناهاى يزيد بن المهلب است و مهلب همان كس است كه در زمان عبدالملكِ مروان از جانب حجّاج ، عامل خراسان بود و ابى صفره پدر مهلب ، ظالم بن سراقِ ازْدى است كه از شيعيان امير المؤمنين عليه السلام و از رجال آن حضرت است و در بصره وفات يافت و آن جناب بر وى نماز گزاشت . وَقَدِمَ يوم الجمل ، فقال لِعَلي عليه السلام : « أما وَالله لو شهدتك ماقاتلك أزدي » . « 1 »\r\n\r\nروز سيزدهم\r\nدر اين روز ، سنهء 303 ، بنابر قولى « 2 » احمد بن على بن شعيب نَسائى محدثِ معروف ، صاحب كتاب سنن كه از جمله صِحاح ستّ است وفات يافت و نسائى منسوب است به نَساء به فتح نون كه از بلاد خراسان است .\r\nحُكِيَ أنّه لمّا أتى دمشق وصنّف بِها كتاب الخصائص في مناقب علي عليه السلام أنكر عَلَيه ذلك وَقيلَ لَهُ لِمَ لا صنّفت في فضائل الشيخين ؟ فقالَ : دَخَلتُ عَلى دمشق وَالمنحرف عَن عَليّ بِها كثير ، فَصَنّفتُ كتاب الخصائص رجاءً أن يَهدِيَهم الله تعالى بِه . « 3 » فَدفعوا في حضنيه وأخرجوه مِن المسجد ، ثُمّ مازالوا بِه حتّى أخرجوه مِن دمشق إلى الرملة فماتَ بِها .\r\n\r\nروز چهاردهم\r\nدر اين روز ، سنهء 127 ، اوّل سلطنت مروان حمار بوده « 4 » و ما مختصرى از حال او را\r\n\r\n\r\n","description":"","footnote":"\r\n( 1 ) . رجال شيخ طوسى ، ص 70 ، ش 638 / 3 ؛ خلاصة الأقوال ، ص 173 .\r\n( 2 ) . وفيات الأعيان ، ج 1 ، ص 78 ، ش 29 « النسائي » .\r\n( 3 ) . وفيات الأعيان ، ج 1 ، ص 77 - 78 ، ش 29 « النسائي » ؛ ) كشف الظنون ، ج 1 ، ص 706 .\r\n( 4 ) . سير أعلام النبلاء ( ج 6 ، ص 75 ، ش 17 ) و فوات الوفيات ( ج 2 ، ص 504 ، ش 519 « مروان الحمار » ) بيعت او رانيمهء صفر گفته است\r\n","page_name":" 289 ","page_number":289},
  {"content":"\r\n\r\nدر 27 ماه ذىحجّه ذكر كرديم .\r\n\r\nروز پانزدهم\r\nدر اين روز ، سنهء 411 ، وفات كرد وجه الشيعه و شيخ مشايخهم حسين بن عبيدالله بن ابراهيم الغضائرى . و او همان ابن غضائرى است كه اقوال او در كتب علماء رجال خصوص در جرح و تضعيف روات شايع است و گفته‌اند كه كم است ثقه‌اى كه از جرح او سالم بماند . و بسيارى گفته‌اند كه ابن غضائرى مطلق ، احمد نجل جليل او است و صاحب كتاب روضات الجنات در اين مقام كلام را بسط داده است . « 1 »\r\n\r\nروز هفدهم\r\nدر اين روز ، به قول كفعمى شهادت حضرت رضا عليه السلام واقع شده ، « 2 » مجملى از شهادت آن حضرت را در 23 ذىقعده ، ذكر كرديم .\r\n\r\nروز نوزدهم\r\nشيخ بهائى در توضيح المقاصد اين روز را روز اربعين امام حسين عليه السلام قرار داده « 3 » و علما همه اتفاق دارند كه اربعين بيستم است و شايد نظر شيخ به اين مطلب باشد\r\n\r\n\r\n","description":"","footnote":"\r\n( 1 ) . رك : روضات الجنات ، ج 1 ، ص 47 - 59 ، ش 11 ؛ و ج 2 ، ص 313 ، ش 211 .\r\n( 2 ) . مصباح كفعمى ، ج 2 ، ص 596 ، فصل 42 .\r\n( 3 ) . توضيح المقاصد ، ص 6 - 7 .\r\n","page_name":" 290 ","page_number":290},
  {"content":"\r\n\r\nكه از روز قتل امام حسين عليه السلام كه حساب شود تا نوزدهم صفر ، چهل روز مىشود ، نه بيستم .\r\nسيّد ابن طاووس نيز اين مطلب را ايراد فرموده كه چگونه مىشود روز بيستم ، روز اربعين باشد با آنكه روز قتل ، از جمله اربعين است ؛ ليكن جواب فرموده كه شايد ماه محرم آن سال ، ناقص بوده لاجرم اربعين بيستم شده يا آنكه چون شهادت امام حسين عليه السلام در آخر روز عاشورا شده آن روز را حساب نكرده‌اند به هر جهت ، روز اربعين به اتفاق روز بيستم صفر است . « 1 »\r\n\r\nروز بيستم\r\nروز اربعين و به قول شيخين :\r\nروز رجوع حرم امام حسين عليه السلام است از شام به مدينه و نيز روز ورود جابربن عبدالله انصارى است به كربلا به جهت زيارت امام حسين عليه السلام و او اوّل زائرِ آن حضرت است . « 2 »\r\nو زيارت آن حضرت در اين روز مستحب است . از حضرت عسكرى عليه السلام روايت شده كه فرمود :\r\n- / علامت مؤمن پنج چيز است :\r\n- / پنجاه و يك ركعت نماز از فريضه و نافله در شب و روز گذاردن ؛\r\n- / زيارت اربعين نمودن ؛\r\n- / انگشتر بر دست راست نمودن ؛\r\n- / جبين را در سجده بر خاك گذاشتن ؛\r\n- / بسم الله الرحمن الرحيم را بلند گفتن . « 3 »\r\n\r\n\r\n","description":"","footnote":"\r\n( 1 ) . اقبال الأعمال ، ج 3 ، ص 100 ، باب 3 ، فصل 5 .\r\n( 2 ) . مسارّ الشيعه ، ص 46 .\r\n( 3 ) . مصباح المتهجّد ، ص 787 - 788 .\r\n","page_name":" 291 ","page_number":291},
  {"content":"\r\n\r\nزيارت مخصوصهء اين روز را شيخ در تهذيب از حضرت صادق عليه السلام نقل كرده است . « 1 »\r\nبدان كه سيّد در كتاب لهوف نقل كرده كه :\r\nزمانى كه اهل بيت امام حسين عليه السلام از شام به مدينه مراجعت مىكردند به عراق رسيدند ، به دليل راه فرمودند : ما را از راه كربلا ببر . پس ايشان را از راه كربلا سير دادند . چون به سر تربت پاك حضرت سيّدالشهدا رسيدند ، جابربن عبدالله انصارى را با جماعتى از طايفهء بنىهاشم و مردانى از آل پيغمبر يافتند كه به زيارت آن حضرت آمده بودند . پس در يك وقت به آنجا رسيدند و يكديگر را ملاقات كردند و بناى نوحه و زارى و تعزيه دارى را گذاشتند و زنان قبائل عرب كه در آن اطراف بودند ، جمع شدند و چند روز اقامهء ماتم و عزادارى نمودند . « 2 »\r\nفقير گويد كه اين مطلب خيلى مستبعد است و خودِ سيّد در اقبال نيز استبعاد فرموده « 3 » و مقام را گنجايشِ نقل نيست و شيخ ما در لؤلؤ و مرجان كلام را در اين مقام بسطى داده است ، « 4 » طالبين به آنجا رجوع نمايند .\r\nدر اين روز ، سنهء 352 ، ابوالقاسم على بن اسحاق بغدادى شاعر امامى وفات كرد و در مقابر قريش به خاك رفت « 5 » و اتّفاقاً در همين روز ، سنهء 310 ، ولادت او واقع شده بود و اكثر شعر او در مدح اهل بيت عليه السلام و در حقّ سيف الدوله و وزيرِ مهلّبى و غير ايشان از اعيان شيعهء اماميه بوده . « 6 »\r\n\r\n\r\n","description":"","footnote":"\r\n( 1 ) . رك : تهذيب الأحكام ، ج 6 ، ص 113 - 114 ، ح 17 .\r\n( 2 ) . لهوف ، ص 114 .\r\n( 3 ) . اقبال الأعمال ، ج 3 ، ص 100 - 101 ، باب 3 ، فصل 5 .\r\n( 4 ) . رك : لؤلؤ و مرجان ، ص 146 - 162 . شايان ذكر است كه مرحوم قاضى طباطبائى در كتاب اوّل اربعين كه در ردّ نظر محدث نورى نوشته است ، ثابت كرده كه اهل بيت و جابر در نخستين اربعين به زيارت شهدا آمدند .\r\n( 5 ) . وفيات الأعيان ، ج 3 ، ص 371 ، ش 467 « الزاهي الشاعر » .\r\n( 6 ) . وفيات الأعيان ، ج 3 ، ص 371 ، ش 467 « الزاهي الشاعر » ؛ الوافي بالوفيات ، ج 20 ، ص 136 ، ش 210 .\r\n","page_name":" 292 ","page_number":292},
  {"content":"\r\n\r\n\r\nشب بيست و چهارم\r\nدر سنهء 385 ، كافي الكفاة اسماعيل بن عباد طالقانى وفات كرد . « 1 » و او را صاحب مىگفتند به جهت مصاحبتش با استاد ابن عميد قمى و او و پدرانش در زمان ديالمه وزارت داشتند .\r\nابوسعيد رستمى در حقّ او گفته :\r\n وَرِثَ الوِزارةَ كابرٌ عَن كابِرٍ * مَوصُولَة الأسنادِ بِالأسنادِ\r\nيَروي عَنِ العَباسِ عَبّادٌ وِزا * رَتَهُ و إسماعيلُ عَن عَبّادٍ « 2 » \r\nجناب صاحبْ يگانهء عصر بوده و در فضل و ادبيت و كمال و علماء و فضلا نزد او مكانيتى عظيم داشتند . و به جهت خاطر او تأليف كرده شيخ فاضل حسن بن محمد قمى كتاب تاريخ قم را و شيخ صدوق ، عيون أخبار الرضا عليه السلام را ، « 3 » و در صدر كتاب نقل كرده دو قصيده از صاحب را در اهداء سلام به حضرت رضا عليه السلام . « 4 » و صاحب را اشعار بسيار است از جمله ده هزار بيت در منقبت اهل بيت و تبرّى از اعادى ايشان فرموده و كتاب محيط اللغة كه هفت مجلد است از تصنيفات او است .\r\nصاحب روضات فرموده كه :\r\nقبر صاحب در اصفهان در محله‌اى است معروف به باب طوقچى در ميدان كهنه و قبّه‌اى دارد و در زمان ما چون منهدم شده بود ، شيخ علّامه حاج محمد ابراهيم كرباسى « 5 » امر به تجديد عمارت آن نمود و بر زيارت او مداومتى داشت . و عامهء مردم\r\n\r\n\r\n","description":"","footnote":"\r\n( 1 ) . وفيات الأعيان ، ج 1 ، ص 231 ، ش 96 « الصاحب بن عباد » . تولد او 16 ذى قعده 326 است .\r\n( 2 ) . وفيات الأعيان ، ج 1 ، ص 228 - 229 ، ش 96 ؛ تاج العروس ، ج 1 ، ص 34 ؛ روضات الجنات ، ج 2 ، ص 20 ، ش 131\r\n( 3 ) . رك : عيون أخبار الرضا عليه السلام ، ج 1 ، ص 12 .\r\n( 4 ) . عيون أخبار الرضا عليه السلام ، ج 1 ، ص 12 - 15 .\r\n( 5 ) . مراد از حاج محمد ابراهيم علّامه عصره و فريد دهره صاحب كتاب اشارات الأصول و نخبهء فارسيه است . و كرباسى لقب والد ماجدش حاج محمد حسن خراسانى كاجى است و وجهش آن است كه مدتى در محلهء حوض كرباس هرات توطن فرموده بود و اين محله را حوض كرباس مىگفتند به جهت آنكه زنى از شيعيان از مزد كرباسى كه به دست خود عمل آورده بود حوضى درست نموده و وقف بر شيعيان قرار داده بود . ( منه عفي عنه )\r\n","page_name":" 293 ","page_number":293},
  {"content":"\r\n\r\nتجربه كرده‌اند كه هر كس به زيارت قبر او رود يك هفته نمىگذرد كه خير عاجل نصيب او مىگردد . « 1 » انتهى .\r\nوَلِلصاحب مِن المَفاخِر في العِلمِ وَالجود وَالكتابة وَسياسة المُلك ما اعترف الثعالبي وَغيره بِالعَجز عَن تَوصيفه ، « 2 » وَهُو أستاد الشيخ عبدالقاهر . قيلَ إنّه يحمل في سَفَرِه مِن الكُتب وقر أربعمائة حمل .\r\nوَكان في التشيّع وَحُبّ أهل البيت عليهم السلام أوحدي الزمان حتّى أنّ أهل إصبهان كانوا ينسبون مذهب التشيّع إليه وَيقولون فلانٌ على دينِ عبّاد .\r\nوَحُكِيَ مِن سَخائِه أنّه أنشَدَه أبوالقاسم الزعفرانى :\r\n أيا مَن عَطاياهُ تَهدِي الغِنى * إلى راحَتي مِن ناي أودني\r\nكَسَوتَ المُقيمينَ و الزائِرينَ * كَسالمٍ تخل مثلها مُمكِنا\r\nو حاشيةُ الدّارِ يَمشُونَ في * صُنُوفٍ منَ الخَزِّ إلّاأنا \r\nفَقالَ صاحب : قرأتُ في أخبار معن بن زائدة الشيبانى أنّ رجلًا قالَ لَهُ : احمِلني أيّها الأمير ، فَأمَرَ لَهُ بِناقَةٍ وَفرس وَبَغل وَحِمار وَجارِيَةٍ ، ثُمّ قالَ : لَو عَلِمتُ أنّ اللهَ خَلقَ مَركوباً غير هذا لحملتك عليه وَقد أمرنا لك من الخزّ بجُبّة وَقَميص وَعمامة ودراعة وَسراويل وَمنديل وَمطرف وَرَداء وَكساء وَجورب وَكيس ، وَلَو علمنا لِباساً آخر يتّخذ مِن الخزّ لَأعطيناكه . « 3 »\r\nوَاجتمع عِندَه الشعراء مالم يَجتَمِع عِندَ غَيرِهِ وَمَدَحوهُ بِغُرَر المَدائِح . « 4 »\r\n\r\n\r\n","description":"","footnote":"\r\n( 1 ) . روضات الجنات ، ج 2 ، ص 41 - 42 ، ش 131 .\r\n( 2 ) . رك : روضات الجنات ، ج 2 ، ص 20 ، ش 131 .\r\n( 3 ) . روضات الجنات ، ج 2 ، ص 21 - 22 ، ش 131 .\r\n( 4 ) . وفيات الأعيان ، ج 1 ، ص 229 ، ش 96 « الصاحب بن عباد » .\r\n","page_name":" 294 ","page_number":294},
  {"content":"\r\n\r\nحُكِيَ أنّه أمر فَخرُ الدولة بِحَفرِ بِئرٍ وَأمَرَ الصاحب أحد الكتاب أن ينشئ بِذلك كِتاباً . وَلمّا كان الصاحب لا يفصح عن حرف الراء وَيلثغ وَلَه سوء مزاج مَع ذلك الكتاب عمد الكاتب إلى كتاب لم تخل كلمة من كلماته عَن الراء وَهو هذا : « أمر أمير الأمراء عمره الله أن يَحفر بئر في طريق المارّة لِيشرب مِنهُ الصادِر وَالوارد وَحرّر ذلك في رابع شهر رمضان المبارك بورك فيه إلى يوم المحشر » .\r\nفقرأه الصاحب بِعبارة لم يوجد فيه راء أصلًا وَهي هذه : « حكم أعدل الحكّام طوّل الله مدّة حياته أن يعمل قليب في سبيل المسلمين لِيَنتفع مِنه العادي وَالزائح » . وَكتب ذلك في أوائل أيّام الصيام الميمون لازال ميموناً إلى يوم القيام .\r\n\r\nروز بيست و پنجم\r\nدر اين روز ، سنهء 356 ، سيف الدوله على بن عبدالله بن حمدان ، سلطان حلب وفات كرد . « 1 »\r\nوَكانَ بَنو حمدان مُلوكاً [ . . . 
  ] و سيف الدولة مشهور بِسيادَتِهِم وَواسطة قلادتهم [ . . . 
  ]\r\nوَكان أديباً شاعِرا . « 2 »\r\nو نيز در همان سال ، معز الدولهء ديلمى و سلطان كافور اخشيدى ، ممدوحِ متنبّى و ابوعلى قالى و ابوالفرج اصفهانى ، وفات كردند ، لاجرم گفتند در اين سال ، دو عالم بزرگ و سه نفر از ملوكِ كِبار وفات كردند .\r\n\r\n\r\n","description":"","footnote":"\r\n( 1 ) . وفيات الأعيان ، ج 3 ، ص 405 ، ش 481 « سيف الدولة بن حمدان » .\r\n( 2 ) . وفيات الأعيان ، ج 3 ، ص 401 ، ش 481 « سيف الدولة بن حمدان » به نقل از يتيمة الدهر .\r\n","page_name":" 295 ","page_number":295},
  {"content":"\r\n\r\n\r\nروز بيست و ششم\r\nدر اين روز ، سنهء 288 ، ثابت بن قرّهء حَرّانى ماهر در طب و فلسفه ، مهذِّبِ اقليدس وفات كرد . « 1 »\r\n\r\nروز بيست و هشتم\r\nبنابر مشهور ، روز وفات حضرت خاتم الأنبيا - صلوات الله عليه وآله - است و روز وفات دوشنبه بوده بالاتّفاق . « 2 » در وقت وفات ، عمر مباركش به شصت و سه سال رسيده بود ، چهل ساله بود كه وحى بر آن حضرت نازل شد و بعد از آن سيزده سال در مكه مردم را دعوت به خدا پرستى نمود و پنجاه و سه سال داشت كه به مدينه هجرت فرمود و در سال دهم هجرت وفات فرمود .\r\nبعد از وفات آن حضرت ، امير المؤمنين عليه السلام متوجّه غسل و كفن و حنوط آن حضرت شد و فضل بن عباس با چشم بسته ، آب به دست امير المؤمنين عليه السلام مىداد و او را بر غسل آن حضرت اعانت مىكرد و بعد از تغسيل و تكفين ، امير المؤمنين عليه السلام پيش ايستاد و به تنهايى بر آن حضرت نماز گزاشت . پس دسته دسته اصحاب مىآمدند و بدون امام ، نماز بر آن حضرت مىگزاشتند و بعد از فراغ از نماز فرستادند نزد ابو عُبيدهء جرّاح كه قبر كنِ اهل مكه بود و زيد بن سهل قبر كنِ مدينه ، كه بيايند و قبر آن جناب را بكنند . اتّفاقاً زيد بن سهل ملاقات شد و او موفّق به حفرِ قبرِ آن سرور شد .\r\nچون زيد از كار قبر بپرداخت ، امير المؤمنين عليه السلام ، عباس ، فضل و اسامة بن زيد\r\n\r\n\r\n","description":"","footnote":"\r\n( 1 ) . عيون الأنباء في طبقات الأطباء ( ص 297 ) مرگ او را 21 صفر ذكر كرده است .\r\n( 2 ) . مسارّ الشيعه ، ص 46 - 47 .\r\n","page_name":" 296 ","page_number":296},
  {"content":"\r\n\r\nداخل در قبر شدند براى دفن بدن مبارك ، طائفه انصار خواهش كردند كه يك نفر از انصار را با خود مصاحِب كند به جهت آنكه اين شرف در طايفهء انصار نيز باشد ، آن حضرت ، اوس بن خولى را اذن دخول در قبر داد .\r\nسپس امير المؤمنين عليه السلام بدن رسول خدا صلى الله عليه و آله را در خاك سپرد و صورت آن حضرت را از كفن ظاهر گردانيد و گونه آن جناب را بر زمين مقابل قبله نهاد ، پس خشت لحد چيد و قبر مطهر را از خاك انباشته كرد و بيشترِ مردم حاضر نبودند بر نماز و دفن آن حضرت به جهت مشاجره در امر خلافت كه ما بين مهاجر و انصار واقع بود .\r\nنقل است چون اصحاب از دفن آن حضرت فارغ شدند ، از كنار قبر ، به در خانه فاطمه عليها السلام آمدند و تسليت و تعزيت گفتند . فاطمه فرمود : رسول خداى را به خاك سپرديد ؟ عرض كردند : چنين كرديم . فرمود : شما را چگونه دل داد كه بر روى آن جسد پاك خاك ريختيد ، نه او نبيّ الرحمة و مصداق : « لَولاك لَما خَلَقتُ الأفلاك » بود ؟\r\nگفتند : يا بنت رسول الله ! ما نيز مصيبت زده و غمناكيم ؛ ليكن از حكم خداى بزرگ گريزى نيست . پس فاطمه سخت بگريست و به زيارت قبر پدر شتافت و مشتى از خاك قبر بر گرفت و بر ديدگان گذاشت و بسيار بناليد و بزاريد و گفت :\r\n ماذا عَلى مَن شَمَّ تُربَةَ أحمَدَ * أن لا يَشُمَّ مُدَى الزَّمانِ غَوالِيا\r\nصُبَّت عَلَيَّ مَصائِبُ لَو أنَّها * صُبَّت عَلَى الأيّامِ صِرنَ لَيالِيا « 1 » \r\nو هم نسبت به فاطمه عليها السلام داده‌اند در مرثيهء پدر فرمود :\r\n نَفسِي عَلى زَفَراتِها مَحبُوسةٌ * يا لَيتَها خَرَجَت مَعَ الزَفَرات \r\n لا خيرَ بَعدَكِ فِي الحَياةِ وَإنَّما * أبكِي مَخافَةَ أن تَطُولَ حَياتي « 2 » \r\nو هم در مرثيه پدر گفته :\r\n إذَا اشتَدَّ شَوقي زُرتُ قَبرَكَ باكياً * أنُوحُ وَأشكُو لا أراكَ مُجاوِبي \r\n\r\n\r\n","description":"","footnote":"\r\n( 1 ) . منتهى المطلب ، ج 1 ، ص 466 .\r\n( 2 ) . اين ابيات را ابن شهرآشوب ( مناقب ، ج 1 ، ص 206 ) و مجلسى به نقل از ديوان منسوب به امير المؤمنين عليه السلام در بحار الأنوار ( ج 22 ، ص 547 ) به امير المؤمنين عليه السلام نسبت داده‌اند .\r\n","page_name":" 297 ","page_number":297},
  {"content":"\r\n\r\n فيا ساكنَ الصَّحراء عَلَّمتَني البُكاء * وذِكرُكَ أنسانِي جَمِيعَ المَصائبِ\r\nفإن كُنتَ عَنّي فِي التُّرابِ مُغِيباً * فَما كُنتَ عَن قَلبِ الحَزينِ بِغائبِ « 1 » \r\nروايت شده كه بعد از رسول خدا صلى الله عليه و آله ، اهل بيت به ناخوش‌تر وجهى شب به روز آوردند و چنان پنداشتند كه ديگر آسمان برايشان سايه نيفكند و زمين حملِ ايشان نكند . ناگاه گوينده‌اى بر ايشان بر آمد كه او را ديدار نمى نمودند و سخن او را مىشنودند :\r\nفقالَ : السلامُ عَليكُم أهل البيت وَرَحمة الله وَبَركاتُه ، إنّ في الله عزآء من كلّ مُصيبَة وَنجاة مِن كلّ هلكة وَدركاً لمافات ، « كُلُّ نَفْسٍ ذائِقَةُ المَوْتِ » ، « 2 » إلخ .\r\nو نيز در اين روز به روايت شيخين وفات حضرت مجتبى عليه السلام واقع شد . « 3 » و من در روز هفتم ذكر كردم .\r\nبالجمله امروز ، روز مصيبت و احزان آل محمد و شيعهء ايشان است و زيارت اين دو بزرگوار از نزديك و دور مناسب است .\r\nدر اين روز ، سنهء 157 ، عبدالرحمان اوزاعى اعلم اهل شام در بيروت وفات كرد « 4 » و در سنهء 392 ، عثمان معروف به ابن جنّى موصلى نحوى ، صاحب لمع و غيره در بغداد وفات كرد . « 5 »\r\n\r\nروز سىام\r\nدر اين روز ، سنهء 203 ، به قولى شهادت حضرت امام رضا عليه السلام واقع شده « 6 » و در روز\r\n\r\n\r\n","description":"","footnote":"\r\n( 1 ) . بحار الأنوار ، ج 22 ، ص 548 .\r\n( 2 ) . كافى ، ج 1 ، ص 445 - 446 ، ح 19 .\r\n( 3 ) . مسارّ الشيعه ، ص 47 ؛ مصباح المتهجّد ، ص 790 .\r\n( 4 ) . وفيات الأعيان ، ج 3 ، ص 127 ، ش 361 « الأوزاعي » . ولادتش را 88 يا 93 هجرى گفته‌اند .\r\n( 5 ) . روضات الجنات ، ج 5 ، ص 178 ، ش 477 .\r\n( 6 ) . رك : كافى ، ج 1 ، ص 476 ؛ مرحوم كلينى صفر را بدون روز معينى ذكر كرده است .\r\n","page_name":" 298 ","page_number":298},
  {"content":"\r\n\r\nبيست و سوم ذىقعده شرح آن گذشت .\r\nدر اين روز ، سنهء 848 ، ميرزا اسپند ، اميرِ بغداد وفات كرد . « 1 » قاضى نورالله او را در آخرِ جندِ دوازدهمِ مجالس ذكر نموده و فرموده كه :\r\nدر سنهء 840 ، شيخ احمد بنِ فهدِ حلّى و باقى علماء شيعه را از حلّه و ديگر مواضع طلبيد و با علماء عامهء بغداد به مناظره انداخت و چون علماء شيعه در مناظره غالب آمدند و اثبات حقيقت مذهب اهل بيت عليهم السلام نمودند ، اسپند ميرزا ترويج آن مذهب نموده و امر كرد تا سكه و خطبه به نامِ نامىِ دوازده امام كردند . « 2 »\r\nوفات او در بغداد واقع شده . و از غرائب آنكه از آن زمان كه بغداد را بنا كرده بودند تا زمان وفات اسپند ميرزا هيچ خليفه و سلطانى سواى او در آنجا وفات نيافته ، و ظاهراً به همين جهت بغداد را « دارالسلام » مىگويند . و بغداد از بناهاى منصور دوانيقى است و امير المؤمنين عليه السلام در خطبه لؤلؤيّه و غيرها از آن خبر داده . « 3 »\r\nمسعودى گفته كه روزى پنجاه هزار عمله در آن كار مىكردند . والله العالم .\r\n\r\n\r\n","description":"","footnote":"\r\n( 1 ) . مجالس المؤمنين ، ج 2 ، ص 370 « ميرزا اسپند بن قرا يوسف » .\r\n( 2 ) . مجالس المؤمنين ، ج 2 ، ص 370 .\r\n( 3 ) . بحار الأنوار ، ج 36 ، ص 354 به نقل كفاية الأثر .\r\n","page_name":" 299 ","page_number":299},
  {"content":"\r\n . \r\n","description":"","footnote":"","page_name":" 300 ","page_number":300},
  {"content":"\r\n\r\n\r\nباب هفتم : وقايع و اعمال ماه ربيع الأوّل\r\n\r\n","description":"","footnote":"","page_name":" 301 ","page_number":301},
  {"content":"\r\n . \r\n","description":"","footnote":"","page_name":" 302 ","page_number":302},
  {"content":"\r\n\r\n\r\nشب اوّل\r\nحضرت رسول صلى الله عليه و آله هجرت فرمود از مكهء معظمه به سوى مدينه « 1 » و در آن شب در غار ثور پنهان شد و حضرت امير المؤمنين عليه السلام جان شريف خود را فداى جانِ مقدس برادر و پسر عمّ خود ، حضرت رسول صلى الله عليه و آله نموده و در فراش آن حضرت خوابيده از شمشيرهاى قبايل مشركين پروا نكرد و فضل خود و مواسات و برادرى را بر جميع عالم ظاهر گردانيد و شرافت دنيا و آخرت را خريد و حق تعالى با ملائكه سماوات به آن حضرت مباهات نمود و آيه كريمهء : « وَمِنَ النّاسِ مَنْ يَشْرِى نَفْسَهُ ابْتِغاءَ مَرْضاتِ اللَّهِ » « 2 » در شأن او نازل شد . « 3 »\r\n\r\n[ روز يكم 
  ]\r\nچون حق تعالى آن دو جان مقدّس را از كيد كافران حفظ كرد ، گفته‌اند كه روزش را كه روز اوّل ماه است ، مستحب است كه براى شكر سلامتى رسول خدا صلى الله عليه و آله و امير المؤمنين عليه السلام روزه بدارند ، و هر چند علماء در اين روز ، زيارت ذكر نكرده‌اند ، اما زيارت اين دو بزرگوار در اين روز مناسب است و سيّد در اقبال براى اين روز ، دعايى\r\n\r\n\r\n","description":"","footnote":"\r\n( 1 ) . مصباح المتهجّد ، ص 791 ؛ ابن سعد ( طبقات الكبرى ، ج 3 ، ص 119 ) و شيخ بهائى ( توضيح المقاصد ، ص 7 ) هجرت را شب دوازدهم ذكر كرده‌اند .\r\n( 2 ) . بقره ( 2 ) : 207 .\r\n( 3 ) . تفسير عياشى ، ص 101 ، ح 292 ؛ تفسير فرات الكوفى ، ص 65 ؛ التبيان ، ج 2 ، ص 183 - 184 .\r\n","page_name":" 303 ","page_number":303},
  {"content":"\r\n\r\nنقل فرموده است . « 1 »\r\nدر اين روز ، به قول شيخ « 2 » و كفعمى ، « 3 » حضرت عسكرى عليه السلام وفات كرده و مشهور هشتم و ليكن و در چنين روز ، اوّلِ مرضِ آن حضرت بوده .\r\nدر اين روز ، سنهء 258 ، معتمد عباسى برادر خود ، موفق را با مفلح به بصره فرستاد به جهت محاربه با صاحب زنج ، و در آن واقعه ، مفلح كشته گشت « 4 » و موفق نيز از محاربه دست كشيد و گذشت تا ماه صفر سنهء 267 ، كه باز موفق به جنگ صاحب زنج بيرون شد و در بصره با او جنگ كرد تا او را بكشت « 5 » و مدت ايام تسلّط و قهر صاحب زنج چهارده سال و چهار ماه بوده و در اين مدت قليل بسيارى از مردم را بكشت و بر زن و طفل ، رحم نمىكرد و ايشان را به قتل مىرسانيد و خانه‌هاى بسيار خراب كرد و آتش زد و مردم در حقّ مقتولين او بر دو نوعند : مكثّر و مقلّل . مكثر گفته‌اند كه جز عالم الغيوب نداند عدد آن كسانى را كه صاحب زنج از بلاد و امصار و قُرا بكشت ؛ چه از كثرت به مرتبه‌اى است كه ممكن نيست در شمار آيد . مقلّل گفته‌اند كه فانى كرد از مردم پانصد هزار نفس . و كلام هر دو فرقه ، مبتنى بر ظن و حدس است .\r\nنقل شده كه در يك واقعه در بصره سيصد هزار نفس از مردم بكشت و فتنهء او بر مردم بصره سخت عظيم بود و مردم بصره در ايام او ، به غير از قليلى كه سالم ماندند ، بعضى مقتول و بعضى غريق گشتند و بسيارى از ايشان مخفى و پنهان شده بودند .\r\nمردم بصره روزها پنهان بودند و شب‌ها بيرون مىآمدند و سگ‌ها و گربه‌ها را مىگرفتند و از گرسنگى مىخوردند ، تا آنكه سگ و گربه و موش را تمام كردند . پس\r\n\r\n\r\n","description":"","footnote":"\r\n( 1 ) . اقبال الأعمال ، ج 3 ، ص 111 - 113 ، باب 4 ، فصل 2 .\r\n( 2 ) . مصباح المتهجّد ، ص 791 .\r\n( 3 ) . مصباح كفعمى ، ج 2 ، ص 596 ، فصل 42 ؛ توضيح المقاصد ، ص 29 .\r\n( 4 ) . كامل ابن اثير ، ج 7 ، ص 252 - 253\r\n( 5 ) . رك : كامل ابن اثير ، ج 7 ، ص 338 - 355\r\n","page_name":" 304 ","page_number":304},
  {"content":"\r\n\r\nهرگاه يك نفر از ايشان مىمُرد ، گوشت او را بر خود قسمت مىكردند و مىخوردند و چنان كار بر مردم تنگ شد كه گفته‌اند : زنى را ديدند كه سرى بر دست گرفته و مىگريد . سبب پرسيدند ، گفت : مردم دور خواهرم جمع شدند تا بميرد و گوشت او را بخورند ، هنوز خواهرم جان نداده بود كه او را پاره پاره كردند و گوشت او را قسمت كردند و از گوشت او قسمت به من ندادند جز سرش را و در اين قسمت بر من ظلم نمودند .\r\nفقير گويد : امير المؤمنين عليه السلام در اخبار غيبيهء خود مكرّر اشاره فرموده به خروج صاحب زنج و قتل مردم بصره و گرسنگى و گرفتارىهاى ايشان و در نهج البلاغه است كه فرموده :\r\nفِتَن كقطع الليل المُظلم ؛ لا تقوم لَها قائمة - إلى أن قال عليه السلام : فَويل لَك يابصرة « 1 » من جيش من نَقَم الله لا رهجَ له وَلا حسّ ؛ وسيبتلي أهلك بِالموت الأحمر و الجوع الأغبر . « 2 »\r\nو نيز در اين روز ، سنهء 562 ، وفات كرد در مرو ، ابوسعيد عبدالكريم بن محمد سمعانىِ مروزىِ شافعى ، مورّخ نسّاب ، صاحب انساب و تواريخ مشهوره « 3 » و تذييل تاريخ بغداد و غيرها . و سمعان بطن من تميم .\r\n\r\nروز دوم\r\nدر اين روز ، سنهء 1260 ، وفات يافت در اصفهان سيّد سند و فقيه نبيه و عالم جليل جناب آسيّد محمد باقر رشتى حجّة الإسلام - رضوان الله عليه . « 4 » جلالت شأنش زياده\r\n\r\n\r\n","description":"","footnote":"\r\n( 1 ) . مصدر : + / « عند ذلك » .\r\n( 2 ) . نهج البلاغه ، ج 1 ، ص 196 - 197 ، خطبهء 102 .\r\n( 3 ) . وفيات الأعيان ، ج 3 ، ص 210 ، ش 395 « ابن السمعاني » ؛ روضات الجنات ، ج 5 ، ص 101 . ولادت او به سال‌دوشنبه 21 شعبان 506 بوده است .\r\n( 4 ) . روضات الجنات ، ج 2 ، ص 103 ، ش 144 .\r\n","page_name":" 305 ","page_number":305},
  {"content":"\r\n\r\nاز آن است كه ذكر شود و آن جناب را مؤلّفات نفيسه است در فقه و غيره .\r\n\r\nروز سوم\r\nدر اين روز ، سنهء 64 ، واقعه احراق مكه شد . « 1 » بدان كه چون مسلم بن عقبه با لشكر شام به قصد قتل اهل مدينه آهنگ كرد و به مدينه آمد و كرد آنچه كرد چنانچه در روز 28 ذىحجه به آن اشارت رفت . پس از آنكه از كار مدينه پرداخت به قصد دفعِ عبدالله بن زبير به امر يزيد آهنگ مكه برداشت . و ابن زبير از كسانى است كه بعد از مرگ معاويه سر در بيعت يزيد در نياورد و ملازمت كعبه را اختيار كرده و مردم را به بيعت خويش مىخواند .\r\nچون ابن عقبه به موضع معروف « بقديد » رسيد ، به دركات دوزخ شتافت . « 2 » حُصَيْن بن نُمَيْر پس از او امير لشكر شد و با آن گروه به مكه رفت و دور مكه را احاطه كرد .\r\nعبدالله بن زبير با مختار بن ابى عبيده و جمعى ديگر كه با وى بيعت كرده بودند ، پناه به خانهء خدا بردند .\r\nلشكر شام در بالاى كوه‌هاى مكه كه مشرف بر خانه‌ها و مسجدالحرام است ، اجتماع كردند و تعبيهء منجنيق نمودند و پيوسته سنگ و نفت بر مكه و مسجد مىافكندند و جامه‌ها از پنبه و كتاب به نفت آلوده مىساختند و بر خانه خدا مىانداختند تا آنكه كعبه معظّمه بسوخت و بناى آن منهدم گشت و ديوارهاى آن بر هم ريخت و شاخ‌هاى گوسفندى كه به جهت فداى اسماعيل آمده بود و بر سقف آويخته بودند ، هم سوخته شد . « 3 »\r\n\r\n\r\n","description":"","footnote":"\r\n( 1 )\r\n. تاريخ طبرى ، ج 4 ، ص 382 - 383 ؛ مروج الذهب ، ج 3 ، ص 81\r\n( 2 ) . و به روايت كامل [ ج 4 ، ص 123 
  ] ابن اثير در « ثنيه هرشى » به درك رفت و اين مسرف نظير بسر بن ارطاة بوده‌كه در صفحهء حجاز كرد آنچه كرد ( عليهما لعائن اللَّه ) . ( منه )\r\n( 3 ) . رك : تاريخ طبرى ، ج 4 ، ص 383 - 384 .\r\n","page_name":" 306 ","page_number":306},
  {"content":"\r\n\r\nابوحَرّهء مدينى گفته :\r\n ابن نَميرٍ بِئسَ ما تَوَلّى * قَد أحرَقَ المُقامَ وَالمُصَلّى « 1 » \r\nبالجمله ، خداوندِ منتقمِ قهّار ، يزيد را مهلت نداده به جهنم پيوست . خبر مرگش به مكه رسيد . ابن نمير دست از جنگ برداشت و در طريق محاربه با ابن زبير پا نگذاشت و با لشكر خويش به جانب شام روانه شد .\r\nدر اين روز ، سنهء 449 ، وفات كرد احمد بن عبدالله ابن سليمان معروف به ابوالعلاء مَعَرّى ، شاعر « 2 » اديب ماهر ، اعجوبهء دهر . گفته‌اند كه در سنّ سه سالگى يا چهار سالگى بود كه چشمش از آبله نابينا شد و در باب كورى او گفته شده :\r\n أبُو العَلاءِ بنِ سُلَيمانا * إنَّ العَمى أولاكَ إحسانا\r\nلَو أبصَرَت عَيناكَ هَذَا الوَرى * لَم يَرَ إنسانُكَ إنسانا « 3 » \r\nوَكانَ على المشهور مرمياً بِالزندقة وَالإلحاد وَمَكَثَ مدّة خَمس وَأربعين سنة لا يأكل اللحم تدينا ، وَمناظرته مَع السيّد المرتضى وَحكايات جودة فهمه وَعلمه مشهورة .\r\nوَنُقِلَ إنّه :\r\nدخل ذات يومٍ عَلى السيّد فعثر بِرِجلِه ، فَقالَ الرَجُلُ مَن هذا الكلب ؟ فَقالَ أبوالعلاء : الكلب مَن لا يعرف ، لِلكَلب سَبعين اسما ، فقرّبه المرتضى فَوَجَدَه علّامة . ثُمّ إنّه قَد جرى في بعض الأيّام ذكر المتنبّي في خِدمة السيّد فتنقّصه المرتضى و ذكر معايبه ، فَقال المعرّي : لولم يكن لِلمُتَنبّي مِن الشعر إلّا قوله :\r\n لَك يا مَنازِلُ فِي القُلُوبِ * مَنازِلُ لَكَفاهُ فَضلًا و شرفاً \r\nفَغَضَب المُرتضى وَأمر بِإخراجه مِن مَجلِسِه ، ثُمّ قالَ : أتدرون أيّ شيء أراد بِذكرِ هذه القصيدة ؟\r\n\r\n\r\n","description":"","footnote":"\r\n( 1 ) . الفتوح ابن اعثم ، ج 5 ، ص 164 .\r\n( 2 ) . وفيات الأعيان ، ج 1 ، ص 114 ، ش 47 « ابو العلاء المعرّي » . تولدش غروب جمعه سه روز مانده از ربيع الأوّل 363 بوده است .\r\n( 3 ) . لسان الميزان ، ج 7 ، ص 82 ، ش 824 . به نقل ابن حجر ، اين شعر از معرّى است و خطاب به خود گفته است .\r\n","page_name":" 307 ","page_number":307},
  {"content":"\r\n\r\nفَإنّ لِلمُتنبّي أجود مِنها إنّما أراد قوله :\r\n وَإذا أتَتكَ مَذَمَّتي مِن ناقِصٍ * فهِيَ الشَّهادَةُ لي بِأنّي كامِلٌ « 1 » \r\nوَبِالجُملة ، كان المعرّي نسيج وحده في العربية ضربت اباط الإبل إليه وَكان يقول :\r\n اتمن أن أرى المآء الجارى * و كواكب السماء حيث كان أعمى \r\nوالمُعرّي نسبة إلى مُعرّة النعمان وَهِيَ قَرِيَةٌ مِن قُرى أرض الشام بِالقُرب من حُماة .\r\n\r\nشب چهارم\r\nحضرت رسول صلى الله عليه و آله از غار ثور بيرون آمد و به جانب مدينه حركت فرمود . « 2 » مدت مكثش در آن جبل سه روز و سه شب بوده .\r\n\r\nروز چهارم\r\nبه قولى ، روز وفات حضرت عسكرى عليه السلام است ، « 3 » ليكن مشهور هشتم است .\r\nدر اين روز ، سنهء 1186 ، وفات كرد عالم اجلّ و شيخ افقه اعظم عالم ربّانى شيخ يوسف بن شيخ احمد « 4 » آل عصفور بحرانى ، صاحب كتاب الحدائق الناضره في احكام العترة الطاهرة و درر النجفيه و لؤلوة البحرين و كشكول و سلاسل الحديد في تقييد ابن ابى الحديد و كتاب النفحات الملكوتيه في الرد على الصوفيه . « 5 »\r\n\r\n\r\n","description":"","footnote":"\r\n( 1 ) . بحار الأنوار ، ج 62 ، ص 61 - 62 .\r\n( 2 ) . تقويم المحسنين ، ص 15 - 16 .\r\n( 3 ) . مسارّ الشيعه ، ص 49 .\r\n( 4 ) . كان الشيخ يوسف المذكور عديم النظير في تخلّقه بأكثر المكارم من سلابة الجنية وجودة السليقة ومتانة الطريقةورعاية الإخلاص في العمل والعلم والتحلّي بالصفات الشريفة والتخلّي عن الرذائل الدنية . و كتابه الحدائق كتاب جليل لم يُعمل مثله وكتابه سلاسل الحديد في الرد على ابن أبي الحديد في شرحه على النهج و ذكر في أوّله مقدمةً شافيةً في الإمامة يصلح أن يكون كتاباً مستقلًاّ نظير مقدمة كشف الغطاء للشيخ جعفر الكبير رحمه الله . ( منه عفي عنه )\r\n( 5 ) . رك : روضات الجنات ، ج 8 ، ص 203 - 208 ، ش 750 .\r\n","page_name":" 308 ","page_number":308},
  {"content":"\r\n\r\nقبر شريفش در روضهء مطهّره در رواق پايين پاى شهدا واقع است ، قريب به قبر استاد اكبر وحيد بهبهانى و سيّد اجلّ اكمل آسيّد على صاحب رياض - رضوان الله عليهم .\r\n\r\nروز پنجم\r\nدر اين روز ، سنه 117 ، عقيلهء قريش ، حضرت سكينه « 1 » عليها السلام دختر امام حسين عليه السلام ، در مدينه وفات يافت .\r\nو اتّفاقاً در همان سال ، خواهرش جناب فاطمه نيز وفات يافت . ابوالفرج گفته كه جناب سكينه در شب وفات كرد . حركت جنازه از شب تا صباح تأخير افتاد ، محمد بن عبدالله ، نفس زكيّه ، چهار صد دينار ، عطّارى را داد و عطر و عود خريد و در پيرامون سرير سكينه در مجمره‌ها گذاشت و سوزانيد . و هم روايت كرده از آن مخدّره كه فرموده : پدرم با عمّم حسن در حقّ من و مادرم فرمود :\r\n لَعَمْرُكَ إنَّني لَأُحِبُّ داراً * تَكونُ بِها سُكَينَة وَالرُّباب\r\nأُحِبُّهما و أبذلُ جُلَّ مالي * وَلَيسَ لِعاتبٍ عِندي عَتابٌ « 2 » \r\nوالده‌اش رباب ، دختر امرءالقيس « 3 » است كه او نيز مادر همان طفل رضيع است كه\r\n\r\n\r\n","description":"","footnote":"\r\n( 1 ) . وفيات الأعيان ، ج 2 ، ص 396 - 397 ، ش 268 .\r\nاز مشارق الأنوار شيخ حسن عدوى حمراوى نقل شده كه او از ابن صبّاغ نقل مىكند كه حسنِ مثنّى از عمّ بزرگوارش امام حسين عليه السلام خواستگارى كرد يكى از دو دختران او را . حضرت فرمود : فاطمه را برگزيدم كه او به مادرم زهرا شبيه‌تر است تا سكينه ؛ اما در دين همه شب در قيام است و هر روز در صيام و اما در حُسن مانند حور العين است و از سنخ نسوانِ خلد برين . و اما سكينه ، فغلب عليها الاستغراق مع الله ولا تصلح لرجل ؛ و اما دخترم سكينه او را به همه احوال در مشاهدهء حضرت ذوالجلال مستغرق است . زنى كه حالت استغراق مع الله بر اوقات وى مستوعب و غالب باشد مرد را نشايد . ( منه )\r\n( 2 ) . الأغاني ، ج 4 ، ص 293 .\r\n( 3 ) . اين امرء القيس ، غير از امرء القيس ، شاعرِ معروف است . و ابوالفرج در اغانى آورده كه او شخص معتبرى بود از عيسويان ، در زمان خلافت عمر ايمان آورد و سه دختر داشت : محيات و سَلمى و رباب . محيات را تزويجِ امير المؤمنين عليه السلام كرد و سَلمى را به امام حسن عليه السلام و رباب را به امام حسين عليه السلام تزويج نمود و از اين سه دختر رباب برگزيده و ممتاز بود . إلخ . ( منه )\r\n","page_name":" 309 ","page_number":309},
  {"content":"\r\n\r\nدر كربلا ، به زخم تير شهيد گشت و رباب را بعد از شهادت امام حسين عليه السلام ، اشراف قريش ، خواستگارى كردند كه ابداً اجابت نكرد و گفت : من بعد از مواصلت با پيغمبر با كس ديگر مواصلت نكنم و بعد از امام حسين عليه السلام شوهرى ديگر نخواهم . و در مجلس ابن زياد چون نظرش بر سر شوهرش افتاد ، بى تاب شد و آن سر را گرفت و بوسيد و در كنار خود نهاد و نوحه سرايى كرد و گفت :\r\n واحسينا فَلا نَسيتُ حُسيناً * أقصدتهُ أسنة الأعداء\r\nغادرُوهُ بِكَربَلا صَريعاً * لا سَقَى اللهُ جانِبي كَربَلاء « 1 » \r\nبعد از واقعهء كربلا ، يك سال زياده زنده نماند و لايزال در گريه و سوگوارى گذرانيد و از آفتاب به سايه نيامد تا وفات يافت .\r\nابن اثير در كامل گفته كه قولى است كه :\r\nرباب يك سال سرِ قبرِ امام حسين عليه السلام اقامت نمود و پس آن عود كرد به مدينه و از غصه و حزن بر آن حضرت وفات يافت . « 2 »\r\n\r\nروز هفتم\r\nدر اين روز ، سنهء 342 ، وفات كرد على بن محمد ابوالقاسمِ تنوخىِ انطاكى ، « 3 » عالم به اصول معتزله و نجوم ، قاضى بصره و اهواز . و به جهت كثرت علم و فضل او ، وزيرِ مهلّبى او را بسيار احترام مىكرد و به مجلس منادمه او را مىطلبيد و او را ريحانة\r\n\r\n\r\n","description":"","footnote":"\r\n( 1 ) . معجم البلدان ، ج 4 ، ص 445 « كربلاء » .\r\n( 2 ) . كامل ابن اثير ، ج 4 ، ص 293 .\r\n( 3 ) . وفيات الاعيان ، ج 3 ، ص 368 ، ش 465 ؛ روضات الجنات ، ج 5 ، ص 216 ، ش 498 .\r\n","page_name":" 310 ","page_number":310},
  {"content":"\r\n\r\nالندماء و تاريخ الظرفاء مىگفتند و سيف الدوله نيز او را به زيارت احترام مىكرد . « 1 » و او جدِّ محسن بن على قاضى تنوخىِ امامى است و همان كس است كه بر ابن معتزِّ عباسى رد كرده قصيدهء او را در مفاخر بنى عبّاس .\r\n\r\nروز هشتم\r\nدر اين روز ، سنهء 260 ، بنابر مشهور ، وفات كرد سيّد ما حضرت ابى محمد حسن بن على عسكرى - سلام الله عليه . « 2 » و آن در ايام خلافت معتمد على الله احمد بن جعفرِ متوكّل بوده . و در وقت وفات از سن شريف آن حضرت بيست و هشت سال گذشته بود و آن جناب را دفن نمودند در همان خانه‌اى كه پدر بزرگوارش حضرت هادى عليه السلام مدفون است « 3 » و صدمات و گرفتارىها كه براى جوارى و زنان آن حضرت روى داد از حبس و اعتقال و شدت صعوبت طلب سلطان زمان در پيدا كردن حجّة بن الحسن امام زمان ( عج ) و تفتيش خانه‌ها و اخافهء شيعيان و تشريدِ ايشان به سعايت جعفرِ كذّاب ، در ارشاد مفيد و غيره مسطور است .\r\nشيخ صدوق در حديث احمد بن عبدالله خاقان ناصبى كه از جانب خلفا ، والى اوقاف و صدقات بوده در قم ، روايت كرده :\r\nگفت : به خدا سوگند در هنگام وفات حسن بن على عليه السلام حالتى بر خليفهء ديگران عارض شد كه من گمان نداشتم كه در وفات هيچ كس چنين امرى تواند شد . و اين واقعه چنان بود كه روزى براى پدرم كه وزير خليفه بود خبر آوردند كه ابن الرضا عليه السلام رنجور شده . پدرم به سرعت تمام به نزد خليفه رفت و خبر را به خليفه داد . خليفه\r\n\r\n\r\n","description":"","footnote":"\r\n( 1 ) . وفيات الأعيان ، ج 3 ، ص 366 ، ش 465 .\r\n( 2 ) . كافى ، ج 1 ، ص 503 ؛ تقويم المحسنين ، ص 16\r\n( 3 ) . همان .\r\n","page_name":" 311 ","page_number":311},
  {"content":"\r\n\r\nپنج نفر از معتمدان و مخصوصان خود را همراه او كرد ، يكى از ايشان نحريرِ خادم بود كه از محرمان خاصّ خليفه بود ، امر كرد ايشان را كه پيوسته ملازم خانه آن حضرت باشند و بر احوال آن حضرت مطّلع گردند و چند نفر طبيب را مقرّر كرد كه هر بامداد و پسين نزد آن جناب بروند و از احوال با خبر باشند .\r\nبعد از دو روز براى پدرم خبر آوردند كه مرض آن حضرت صعب شده است و ضعف بر او مستولى گرديده است . پس بامداد سوار شد و نزد آن حضرت رفت و اطبّا را امر كرد كه از خدمت آن حضرت دور شوند و قاضى القضات را طلبيد و گفت :\r\nده نفر از علماى مشهور را حاضر گردان كه پيوسته نزد آن حضرت باشند . « 1 » و پيوسته ايشان ملازم خانه آن حضرت بودند تا آنكه بعد از گذشتن از ايامى از ماه ربيع الأوّل سنهء 260 ، آن حضرت وفات كرد .\r\nچون خبر وفات آن حضرت در شهر سامره منتشر شد ، قيامتى در آن شهر برپا شد . از جميع مردم صداى ناله و شيون بلند گرديد . خليفه در صدد تفحّصِ فرزندِ سعادتمندِ آن حضرت در آمد . جمعى را فرستاد كه بر دور خانه آن حضرت حراست نمايند و جميع حجره‌ها را تفحّص كنند و مهر نمايند ، شايد آن حضرت را بيابند . و زنان قابله را فرستاد كه كنيزان آن حضرت را تفحّص كنند كه مبادا حملى در ايشان باشد ، پس يكى از زنان گفت كه يكى از كنيزان آن جناب را احتمال حملى هست . خليفه ، نحريرِ خادم را بر او موكّل گردانيد كه بر احوال او مطّلع باشد ، تا صدق و كذب آن سخن ظاهر شود .\r\nبعد از آن در تهيه جنازه بر آمدند و جميع بازارها بسته شد ، صغير و كبير ، وضيع و شريفِ خلايق در جنازهء آن برگزيدهء خالق جمع آمدند . پدرم با ساير وزرا و نويسندگان و اتباع خليفه و بنىهاشم و علويان به تجهيز آن جناب حاضر شدند و در آن روز ، سامره مانند صحراى قيامت بود از كثرت ناله و شيون و گريه .\r\n\r\n\r\n","description":"","footnote":"\r\n( 1 )\r\n. اين ظالمان اين كارها را براى آن مىكردند كه آن زهرى كه به آن حضرت داده بودند بر مردم معلوم نشود و نزدمردم ظاهر سازند كه آن حضرت به مرگ خود از دنيا رفته است . ( منه )\r\n","page_name":" 312 ","page_number":312},
  {"content":"\r\n\r\nمردم چون از غسل و كفن آن جناب فارغ شدند ، خليفه ابوعيسى را فرستاد كه بر آن جناب نماز كند ، چون جنازهء شريف را براى نماز بر زمين گذاشتند ابوعيسى نزديك آمد و كفن را از روى مبارك آن حضرت دور كرد و براى رفع تهمت خليفه ، جماعت حاضرين را نزديك طلبيد و گفت : بياييد و نظر كنيد ، اين حسن بن على ، فرزند زاده امام رضا است كه بر فراش خود ، به مرگ خود مرده است و كسى آسيبى به او نرسانيده است و در مدت مرض او ، اطبّا و قضات و معتمدان و عدول حاضر بوده‌اند و بر احوال او مطّلع گرديده‌اند و بر اين معنى ، شهادت مىدهند . پس پيش ايستاد و بر آن حضرت نماز كرد و بعد از نماز ، آن حضرت را در پهلوى پدرِ بزرگوارِ خود ، دفن كردند .\r\nبعد از آن ، خليفه متوجه تفحّص و تجسّس فرزند آن حضرت شد ؛ زيرا كه شنيده بود كه فرزند آن جناب بر عالم مستولى خواهد شد و اهل باطل را منقرض خواهد كرد .\r\nچندان كه تفحّص كردند ، خبرى از آن حضرت نيافتند و آن كنيز را كه گمان حمل به او مىبردند ، تا دو سال تفحّصِ احوالِ او مىكردند و اثرى ظاهر نشد . « 1 »\r\nفقير گويد كه موافق روايت ابوالأديان :\r\nدر وقت نماز بر جنازه امام حسن عليه السلام جعفرِ كذّاب پيش ايستاد كه بر آن حضرت نماز بخواند ، چون خواست كه تكبير بگويد ، طفلى گندم‌گون ، پيچيده موى ، گشاده دندان و مانند پارهء ماه ، بيرون آمد و رداى جعفر را كشيد و او را از آن موقف دور كرد و بر پدر بزرگوارش نماز كرد . « 2 »\r\nچون جعفر اين واقعه را براى معتمدِ خليفه نقل كرد ، معتمد خدمتكاران خود را فرستاد و آنان صيقل ، كنيز حضرت امام حسن عليه السلام را گرفتند كه آن طفل را به ما نشان ده . او انكار كرد و از براى رفع مظنّهء ايشان گفت : من حملى دارم از آن حضرت .\r\nبه اين سبب او را به ابن ابى الشواربِ قاضى سپردند كه چون آن فرزند متولد شد ،\r\n\r\n\r\n","description":"","footnote":"\r\n( 1 ) . كمال الدين ، ص 42 - 43 .\r\n( 2 ) . كمال الدين ، ص 475 - 476 .\r\n","page_name":" 313 ","page_number":313},
  {"content":"\r\n\r\nبكشند . به ناگاه عبدالله بن يحيى وزير مرد و صاحب الزنج در بصره خروج كرد و ايشان به حال خود در ماندند و كنيز از خانهء قاضى به خانهء خود آمد . « 1 »\r\nدر روايت ديگر است كه :\r\nامام حسن عليه السلام در شب وفات خود ، نامه‌هاى بسيار به دست مبارك ، به اهل مدينه نوشت . و در وقت وفات ، نزد حضرت حاضر نبود ، مگر جاريهء او صيقل و عقيد غلام او و آن كسى كه مردم بر او مطّلع نبودند ؛ يعنى صاحب الأمر عليه السلام .\r\nعقيد گفت كه در آن وقت ، حضرت آبى طلبيد كه با مصطكى جوشانيده بودند و خواست كه بياشامد ، چون حاضر كرديم ، فرمود كه اوّل آبى بياوريد كه نماز كنم ؛ چون آب آورديم ، دستمالى در دامن خود گسترد و وضو ساخت و نماز بامداد را ادا كرد و قدح آب مصطكى را جوشانيده بودند ، گرفت كه بياشامد ، از غايت ضعف و شدت مرض ، دست مباركش مىلرزيد و قدح بر دندان‌هاى شريفش مىخورد ، چون آب را بياشاميد و صيقل قدح را گرفت ، روح مقدسش به عالم قدس پرواز كرد - صلوات الله عليه . « 2 »\r\nدر اين روز ، سنهء 984 ، وفات كرد شيخ حسين بن عبدالصمد والد شيخنا البهائى . « 3 »\r\nو [ حسين بن 
  ] عبدالصمد در بحرين در قريه هَجَر معروف به مصلّى به خاك رفت و شيخ بهائى قصيده لطيفه‌اى در مرثيهء او گفته كه در اين جا چند شعر از آن ذكر مىشود :\r\n قِف بالطُلولِ وَسَلها أينَ سَلماها * وروّ مِن جُرَعِ الأجفانِ جَرعاها\r\nيا جيرة هَجَروا و استَوطنوا هجراً * واهاً لِقَلبِ المعني بَعدَكُم واها\r\nرَعياً لِليلاتِ وَصلٍ بِالحَمى سَلَفَت * سُقياً لا يَأمَنا بِالخَيفِ سَقياها\r\nلِفَقِدكُم شُقَّ حَبيبٌ الصَّبرَ و انصَدَعَت * أركانُهُ و بِكُم ماكانَ أقواها \r\n\r\n\r\n","description":"","footnote":"\r\n( 1 ) . كمال الدين ، ص 476 .\r\n( 2 ) . كمال الدين و تمام النعمة ، ص 474 .\r\n( 3 ) . روضات الجنات ، ج 2 ، ص 344 ، ش 217 .\r\n","page_name":" 314 ","page_number":314},
  {"content":"\r\n\r\n يا ثاًويا بِالمُصلّى مِن قُرى هَجَر * كسيتَ مِن حُلَلِ الرِّضوانِ أصفاها\r\nأقَمتَ يا بَحرُ بِالبَحرَينِ فَاجتَمَعَت * ثَلثَةٌ كُنَّ أمثالًا و أشباها \r\n حَوَيتَ مِن دُرَرِ العُلياء ماحَوَيا * لكِن دُرَّكَ أعلاها و أغلاها « 1 » \r\n\r\nروز نهم\r\nروزى عظيم الشأن و روز سرور شيعه و عيد بزرگ آنها است . « 2 » از كتاب مسّار الشيعه نقل شده كه فرموده اين روز ، عيد بزرگ و روز عيد بَقْر يعنى شكافتن است و از براى آن شرح بزرگى است كه در غير اين موضع ذكر شده . « 3 » و حضرت رسول صلى الله عليه و آله اين روز را عيد فرموده و امر كرده كه مردم نيز اين روز را عيد قرار دهند و تريد درست كنند .\r\nشيخ كفعمى از صاحب كتاب مسارّ الشيعه روايت كرده كه « هر كه در اين روز چيزى انفاق كند گناهانش آمرزيده شود » ، « 4 » و گفته كه :\r\nمستحب است در اين روز ، اطعامِ برادرانِ مؤمن و خشنود گردانيدنِ ايشان و توسعه دادن در نفقه و پوشيدن جامه‌هاى نو و شكر و عبادت حق تعالى كردن ؛ و اين روز ، روز بر طرف شدن غم‌ها است و روز روزه داشتن نيست . « 5 »\r\nو بالجمله ، روز بسيار شريفى است و شرح آن مناسب نيست ، هر كه طالب است ، رجوع به زاد المعاد و غيره نمايد . « 6 »\r\nو چون روز هشتم وفات امام حسن عسكرى عليه السلام واقع شده ، امروز ، روز اوّل\r\n\r\n\r\n","description":"","footnote":"\r\n( 1 ) . رياض العلماء ، ج 2 ، ص 113 - 114 .\r\n( 2 ) . زاد المعاد ، ص 409\r\n( 3 ) . در مسارّالشيعه چاپ كنگرهء شيخ مفيد و چاپ آية الله مرعشى اين مطلب نبود .\r\n( 4 ) . مصباح كفعمى ، ج 2 ، ص 596 ، فصل 42 ؛ تقويم المحسنين ، ص 16 .\r\n( 5 ) . مصباح كفعمى ، ج 2 ، ص 596 ، فصل 42 .\r\n( 6 ) . رك : زاد المعاد ، ص 404 - 412 .\r\n","page_name":" 315 ","page_number":315},
  {"content":"\r\n\r\nامامت حضرت صاحب الزمان ( عج ) است و اين جهت نيز باعث تعظيم و شرافت اين روز شده است .\r\n\r\nروز دهم\r\nروزى است كه تزويج فرموده در آن ، حضرت رسول صلى الله عليه و آله امّ المؤمنين خديجه بنتِ خُوَيْلِد را در حالى كه آن مخدّره چهل ساله بود « 1 » و سنّ شريف آن حضرت به بيست و پنج رسيده بود و سيّد فرموده « 2 » كه مستحب است روزهء آن به جهت شكرانه اين نعمت .\r\nدر اين روز ، سال هشتمِ مولدِ رسول خدا صلى الله عليه و آله ، حضرت عبدالمطّلب در مكه وفات نمود . « 3 »\r\nو نيز در اين روز ، سنهء 329 ، راضى بالله بن مقتدر به علت استسقا وفات نمود « 4 » و در « رصافه » به خاك رفت . نام مادرش ظلوم بوده « 5 » و او خليفهء بيستم بنى عباس و مردى اديب و شاعر و ظريف و سخى و جواد و عارف به ايام ناس بوده و از محاسن كارهاى او ردّ فدك است به ورثهء حضرت فاطمه عليها السلام . و تا زمان او ، نه دفعه فدك غصب شده و رد شده ، چنانچه آية اللهِ علّامه - رفع الله مقامه - در نهج الحق فرموده كه ابوهلال عسكرى در كتاب أخبار الأوائل گفته كه اوّل كسى كه فدك را به ورثهء حضرت فاطمه عليها السلام رد كرد ، عمربن عبدالعزيز بود بعد از آنكه معاويه او را خالصه كرده بود و بر مروان حكم و عمر بن عثمان و يزيد فرزند خود بخش كرده بود .\r\n\r\n\r\n","description":"","footnote":"\r\n( 1 )\r\n. مسارّ الشيعه ، ص 49 ؛ زاد المعاد ، ص 412\r\n( 2 ) . اقبال الأعمال ، ج 3 ، ص 115 ، باب 4 ، فصل 4 .\r\n( 3 ) . مسارّ الشيعه ، ص 49 ؛ زاد المعاد ، ص 412\r\n( 4 ) . خطيب ( تاريخ بغداد ، ج 2 ، ص 141 ، ش 559 ) روز وفات او را شانزدهم و ذهبى ( سير أعلام النبلاء ، ج 15 ، ص 104 ، ش 58 ) نيمه ربيع الأوّل گفته است .\r\n( 5 ) . تاريخ بغداد ، ج 2 ، ص 141 ، ش 559 .\r\n","page_name":" 316 ","page_number":316},
  {"content":"\r\n\r\nپس از عمربن عبدالعزيز ديگر باره فدك را غصب كردند ، سفّاح رد كرد ، ديگر باره غصب كردند ، و مهدى رد كرد ، باز غصب كردند ، مأمون بر ايشان رد كرد ، ابوهلال گفته كه پس از آن باز مغصوب شد و واثق برگردانيد ، ديگر باره غصب شد « 1 » ، منتصر رد كرد ، باز غصب شد ، معتمد رد كرد ، باز غصب شد ، معتضد رد كرد ، ديگر باره مغصوب شد و راضى بالله برگردانيد . « 2 »\r\nفقير گويد كه در احوال مهتدى بالله خليفه چهاردهم عبّاسى نوشته شده كه او نيز فدك را رد كرد از پسِ آنكه بعد از منتصر غصب شده بود . پس تا زمان راضى بالله ده دفعه فدك غصب شده و رد شده است .\r\nو نيز در اين روز ، سنهء 465 به قتل رسيد آلب ارسلان محمد بن داود بن ميكائيل بن سلجوق و در مرو نزد قبر طغرل بك و پدرش داود به خاك رفت . « 3 » و او همان است كه بر قبر ابوحنيفه مشهدى بنا كرده و مدرسه‌اى نيز در بغداد بنا نموده و اموال بسيار صرف آن كرده . « 4 » و آلب ارسلان لفظ تركى است به معنى شجاع اسد .\r\n\r\nروز يازدهم\r\nدر اين روز ، سنهء 153 ، بنا بر قولى كه در عيون الأخبار است ولادت حضرت امام\r\n\r\n\r\n","description":"","footnote":"\r\n( 1 ) . بعد از واثق باللَّه ، متوكّل فدك را غصب كرد و او را تيول عبد الله بن عمر بازيار نمود . ابن ابى الحديد آورده كه درفدك يازده درخت خرما بود كه رسول خدا صلى الله عليه و آله آنها را به دست خويش غرس فرموده بود و بنى فاطمه خرماى آنها را نگه مىداشتند و در موسم حج كه حاجىها به مدينه مىآمدند از آن خرماها براى ايشان هديه مىفرستادند . ايشان نيز در عوض مالى مىفرستادند و به اين سبب مال بسيارى براى بنى فاطمه جمع مىشد . چون فدك به عبد الله بن عمر رسيد آن درختان خرما را قطع نمود و بشران بن ابى اميه ثقفى قاطع آن نخل‌ها چون به بصره عود نمود مفلوج گشت . [ شرح نهج البلاغه ابن ابى الحديد ، ج 16 ، ص 217 
  ] ( منه )\r\n( 2 ) . نهج الحق و كشف الصدق ، ص 357 .\r\n( 3 ) . وفيات الأعيان ، ج 5 ، ص 70 ، ش 691 « آلب ارسلان » . ولادتش 424 بوده است .\r\n( 4 ) . همان .\r\n","page_name":" 317 ","page_number":317},
  {"content":"\r\n\r\nرضا عليه السلام واقع شده « 1 » و ليكن مشهور بين علما ، يازدهم ذى القعده است .\r\nو نيز در اين روز ، سنهء 769 ، وفات كرد قاضى القضاة عبدالله بن عبدالرحمان معروف به ابن ابى عقيل منسوب به عقيل بن ابى طالب شافعى ، فقيه نحوى ، شارح الفيه و مدفون در نزد شافعى . « 2 » و سيوطى حاشيه بر شرح مذكور نوشته و ناميده آن را به السيف العقيل على عنق ابن عقيل . و او غير از ابن ابى عقيلِ امامى ، شيخِ اقدمِ افقه است كه نامش حسين بن على معروف به عمّانى است . « 3 »\r\n\r\nروز دوازدهم\r\nبه قول شيخ كلينى « 4 » و مسعودى « 5 » و آقا رضى قزوينى و مشهور بين عامه ، « 6 » روز ولادتِ با سعادتِ حضرت رسول صلى الله عليه و آله است و مستحب است در اين روز دو ركعت نماز ، در ركعت اوّل بعد از حمد سه مرتبه جحد و در دوم ، سه مرتبه توحيد . « 7 »\r\nو در اين روز نيز ، آن حضرت به مدينه ورود فرمود و روايت است « 8 » كه در وقت ورود آن جناب به مدينه زنان و صبيانِ انصار خوشحالى مىكردند و مىگفتند :\r\n\r\n\r\n","description":"","footnote":"\r\n( 1 ) . عيون أخبار الرضا عليه السلام ، ج 1 ، ص 28 ، باب 3 ، ح 1 .\r\n( 2 ) . رك : بغية الوعاة ، ج 2 ، ص 44 - 45 . سيوطى وفات او را 13 ربيع الأوّل گفته ، ولادتش جمعه نهم محرم 678 بوده‌است .\r\n( 3 ) . مراد « حسن بن علي بن ابى عقيل العمّاني » صاحب كتاب المستمسك بحبل آل الرسول است .\r\n( 4 ) . كافى ، ج 1 ، ص 439 .\r\n( 5 ) . در مروج الذهب ، ج 2 ، ص 280 گفته است كه تولد پيامبر 50 روز بعد از ورود اصحاب فيل به مكه بوده و روز قدم گذاشتن آنها را به مكه 13 روز مانده از محرم دانسته است . سپس در سطور بعد تولد پيامبر را هشتم ربيع الأوّل سال عام الفيل گفته است .\r\n( 6 ) . زاد المعاد ، ص 412 ؛ تاريخ مدينة دمشق ، ج 3 ، ص 66\r\n( 7 ) . اقبال الأعمال ، ج 3 ، ص 116 ، باب 4 ، فصل 6 ؛ زاد المعاد ، ص 412 - 413\r\n( 8 ) . مسارّ الشيعه ، ص 49 ؛ اقبال الأعمال ، ج 3 ، ص 115 ، باب 4 ، فصل 5 ؛ زاد المعاد ، ص 412\r\n","page_name":" 318 ","page_number":318},
  {"content":"\r\n\r\n طَلَعَ البَدرُ عَلَينا * مِن ثَنيّاتِ الوِداعِ\r\nوَجَبَ الشُكرُ عَلَينا * ما دَعا لِلّهِ داع « 1 »\r\nأيُّهَا المَبعوثُ فيناجئتَ بِالأمرِ المُطاعِ « 2 » \r\nدر اين روز ، سنهء 227 ، وفات كرد معتصم عباسى در سامره « 3 » كه از بناهاى او است و او را ثمانى مىگفتند به جهت آنكه خليفه هشتم بود و هشت پسر و هشت دختر از او بماند و بيشتر چيزهايى كه به دو نسبت دهند ، به هشت مىرسد .\r\nدر اين روز ، سنهء 241 ، وفات كرد احمد بن حنبل و در بغداد در باب حرب مدفون شد « 4 » و در تشييع جنازه او ، دوست و دشمن جمع شده بودند . دشمنان ، كسى را گماشته بودند كه پيوسته ندا مىكرد كه اى مردم ! لعن كنيد اين كس را كه به ضدّ احكام شريعت حكم مىداد و از طرف دوستان او يكى در پيش جنازه ، به صوت بلند مىگفت :\r\n وَأظلَمَتِ الدُّنيا لِفَقدِ محمّد * وَأظلَمَتِ الدُّنيا لِفَقدِ ابنِ حَنبَلٍ \r\nو احمد ، چهارمِ ائمّهء اربعهء اهل سنت است و ايشان : ابوحنيفه و مالك بن انس و محمد ابن ادريسِ شافعى مىباشند . و مراد از محمد در اين شعر ، شافعى است كه احمد از خواص اصحاب او است . و در آخر رجب سنهء 204 ، وفات كرد و احمد نسبش به ذى الثديه رئيس خوارج منتهى مىشود و لهذا به شهرت پيوسته ، انحراف او از شاه مردان . « فإنّ الحبّ وَالبُغض يتوارثان » .\r\nوَهُو الذى جَمع المسند . وَقالَ : قَد جَمَعتُ في المسند أحاديث انتخبتُها مِن أكثر من سبعماة ألف وَخَمسينَ ألفاً ، فما اختلفتم فارجعوا إليه وَمالم تَجِدوا فيه فليس بِحُجّة .\r\nاحمد تجويز مىكرد لعن يزيد را به عكسِ غزّالى .\r\n\r\n\r\n","description":"","footnote":"\r\n( 1 ) . سيرة النبويه ، ابن كثير ، ج 4 ، ص 41 - 42 .\r\n( 2 ) . السيرة الحلبيه ، ج 2 ، ص 234 - 235 ؛ سبل الهدى و الرشاد ، ج 3 ، ص 271 . صالحى شامى نويسنده اين كتاب ، گفته بيت آخر ( أيّها المبعوث . . . ) را رزين افزوده است .\r\n( 3 ) . تاريخ طبرى ، ج 7 ، ص 314 .\r\n( 4 ) . وفيات الأعيان ، ج 1 ، ص 64 - 65 ، ش 20 « احمد بن حنبل » . ولادتش ربيع الأوّل 164 بوده است .\r\n","page_name":" 319 ","page_number":319},
  {"content":"\r\n\r\nدر اين روز ، سنهء 358 ، ناصر الدوله حسن بن عبدالله بن حمدان بن حمدون والى موصل و توابع آن ، وفات كرد و در موصل به خاك رفت . و او برادر سيف الدوله است و او را بسيار دوست مىداشت و چون در روز 25 صفر سنهء 356 ، سيف الدوله وفات كرد ، از مفارقت او ، عقلش ضعيف شد ، پسرش او را گرفت و حبس كرد و در حبس بود تا وفات كرد . « 1 »\r\nو در اين روز ، سنهء 1161 ، متولد شد جناب سيّد سند آسيّد على بن سيّد محمد صاحب رياض المسائل في بيان احكام الشرع بالدلائل ، « 2 » شرح نافع ، معروف به شرح كبير مقابل شرح ديگرش كه مختصر است . آن جناب پسر خواهر استاد اكبر محقّق بهبهانى است . در سنهء 1231 وفات كرد و در رواق مطهر حسينى نزديك قبر خالِ ماجدش به خاك رفت . « 3 »\r\nوَالعَجب أنّه كان أُصولياً وَاشتهر كتابه في الفقه بِعكس معاصره المحقّق القمّي صاحب القوانين . « 4 »\r\nو نيز در اين روز ، سنهء 1300 ، وفات كرد سيّد العلماء و الفقهاء ، صاحب تصنيفات رائقه آسيّد مهدى قزوينى حلاوى . شيخ ما ، محدث نورى - نوّر الله مرقده - در خاتمهء مستدرك به برخى از جلالت اين بزرگوار اشاره فرموده ؛ از جمله نقل كرده كه :\r\nبعد از آنكه سيّد به حلّه مهاجرت كرد و مشغول شد به هدايت مردم ، به بركاتِ انفاسِ قدسيهء او ، قريب صد هزار نفر شيعهء امامى مخلص شدند و شيعيانى كه از مراسم مخصوص شيعه چيزى نمىدانستند مگر حمل مردگان به نجف اشرف ، به بركت هدايت او ، صلحا و ابرار و اتقيا و علماء شدند . « 5 »\r\n\r\n\r\n","description":"","footnote":"\r\n( 1 ) . وفيات الأعيان ، ج 2 ، ص 116 ، ش 175 « ناصر الدولة بن حمدان » .\r\n( 2 ) . روضات الجنات ، ج 4 ، ص 401 ، ش 422 .\r\n( 3 ) . روضات الجنات ، ج 4 ، ص 402 ، ش 422 .\r\n( 4 ) . روضات الجنات ، ج 4 ، ص 402 ، ش 422 .\r\n( 5 ) . خاتمة المستدرك ، ج 2 ، ص 128 ، ش 3 « السيد محمد مهدى القزويني الأصل » .\r\n","page_name":" 320 ","page_number":320},
  {"content":"\r\n\r\nوَقالَ أيضاً في ترجمته :\r\nوَبِالجملة ، فَقَد كانَ في مراقبة النَفس وَمواظَبة الأوقات وَالنوافل وَالسنن وَالقِراءة - مَعَ كَونِه طاعناً في السنّ - آية في عصره ، وَقد كنتُ مَعَه في طريق الحجّ ذهاباً وَإياباً وَصلّينا مَعه في مسجد الغدير وَالجحفة . وَتوفّي 12 ربيع الأوّل سنة 1300 قبل الوصول إلى سماوة بِخَمس فراسخ تقريباً . وَقد ظهر مِنه عِند الاحتضار مِن قُوّة الإيمان وَالطمأنينة و الإقبال وَاليقين الثابت ما يقضي مِنه العجب ، وَظهر مِنه حينئذٍ كرامة باهرة بِمَحضر من جماعة من الموافق والمخالف . « 1 »\r\n\r\nروز سيزدهم\r\nدر اين روز ، سنهء 132 ، عبداللهِ سفّاح لباس خلافت پوشيد و مردم با وى بيعت كردند « 2 » و آن روز جمعه بود ، پس سوار شده به جانب مسجد رفت و بر منبر صعود كرد و ايستاده خطبهء جمعه خواند ، « 3 » صداى مردمان بلند شد كه احيا كردى سنت رسول خدا را و از اين سخن كنايتى با بنى اميه بود ؛ چه ايشان نشسته خطبه مىخواندند . و در اخبار الدول است كه :\r\nدر مبايعت سفّاح اين قدر از بنى اميه و جند ايشان كشته شد كه به شمار درنمىآيد . و سفاح امر كرد كه قبرهاى بنى اميه را شكافتند و مردگان ايشان را از گور در آوردند و سوزانيدند . « 4 »\r\n\r\n\r\n","description":"","footnote":"\r\n( 1 ) . خاتمة المستدرك ، ج 2 ، ص 129 .\r\n( 2 ) . كامل ابن اثير ، ج 5 ، ص 408 .\r\n( 3 ) . كامل ابن اثير ، ج 5 ، ص 411 .\r\n( 4 ) . أخبار الدول ، ج 2 ، ص 72 - 73 ، باب 6 ، فصل اوّل .\r\n","page_name":" 321 ","page_number":321},
  {"content":"\r\n\r\nو عدد خلفاى بنى عباس ، سى و هفت و مدت سلطنت ايشان پانصد و بيست و چهار سال بوده و به قتل مستعصم منقرض شد دولتشان .\r\n\r\nشب چهاردهم\r\nو به قولى شب 18 ، سنهء 170 ، موسى هادى وفات كرد « 1 » و خلافت به برادرش هارون الرشيد رسيد و اتّفاقاً در آن شب مأمون نيز متولد شد .\r\n\r\nروز چهاردهم\r\nدر اين روز ، سنهء 64 ، يزيد بن معاويه به دركات جحيم شتافت « 2 » و در حوارين كه نام محلى است ، به خاك رفت و اشاره به قبر او شده در اين شعر :\r\n يا أيُّها القَبرُ بِحَوّارِينا * ضَمَمتَ شَرَّ الناس أجمعينا « 3 » \r\nو در أخبار الدول است كه :\r\nبه مرض ذات الجنب « 4 » در حوران از دنيا رفت ، جنازه‌اش را به دمشق آوردند و در باب\r\n\r\n\r\n","description":"","footnote":"\r\n( 1 ) . كامل ابن اثير ( ج 6 ، ص 101 ) شب جمعه 15 ربيع را گفته و 14 را نيز نقل كرده است .\r\n( 2 ) . توضيح المقاصد ، ص 7 ؛ زاد المعاد ، ص 413 ؛ مسعودى ( مروج الذهب ، ج 3 ، ص 63 ) مرگ يزيد را هفدهم صفرذكر كرده است .\r\n( 3 ) . مروج الذهب ، ج 3 ، ص 63 .\r\n( 4 ) . و در روايت شيخ صدوق است كه به بلاى ناگهانى ، يزيد هلاك گشت . شب به حالت مستى بيتوته نمود ، صبح اورا مرده يافتند و چنان تغيير كرده بود كه گويا او را قير ماليده بودند . و مسعودى در مروج الذهب [ ج 3 ، ص 207 - 208 
  ] نقل فرموده كه چون بنى عباس گورهاى بنى اميه را نبش كردند و مرده‌هاى آنها را در آوردند و آتش زدند در قبر يزيد چيزى نبود جز يك استخوان ، در لحدش خطى سياه طولانى بود مثل آنكه در طول لحد خاكستر ريخته باشند .\r\nدر كامل بهائى است كه گويند بيست طشت خون و غير آن از حلق يزيد بر آمد و بمرد و گويند كه آن لعين به مستراح افتاد مست و گويند كه ظاهر است آن موضع و گويند كه آن لعين به صيد رفته بود در صحرا گم شد . خسر الدنيا والآخرة . [ رك : كامل بهائى ، ج 2 ، ص 198 ، باب 26 فى عدد أشرار من ملوك بنى اميّه 
  ]\r\n","page_name":" 322 ","page_number":322},
  {"content":"\r\n\r\nصغير او را دفن كردند و قبرش اينك مزبله مىباشد . سنين عمرش به سى و هفت رسيده بود و خلافتش سه سال و نه ماه طول كشيد . « 1 »\r\nشرح كفر و زندقه و الحاد يزيد و اشعار كفر آميز او و لعنت كردنِ ابوالفرج بن جوزى او را در منبر بغداد ، در كتب مشهور است و جماعتى از اهل سنت اعتقاد به كفر او كرده‌اند و احمد بن حنبل و جماعت بسيارى تجويز لعن او نموده‌اند بلكه ابن الجوزى در اين باب كتابى نوشته موسوم به كتاب الرّد على المتعصّب العنيد المانع عن لعن يزيد .\r\nاحقر در تاريخ خود آنچه شايسته اين مقام است نگارش دادم . « 2 » و بس است در كفر او ، واقعه حَرّه و انتهاك او حرمت رسول الله صلى الله عليه و آله و هتك او كعبهء معظّمه را ، « 3 » چنانچه در اين مختصر اجمالًا به هر يك از آنها اشاره شد .\r\nمسعودى گفته كه فرعون در رعيّت خود ، اعدَل از يزيد بود « 4 » و ولايت او ننگ بزرگى بر اسلام شد .\r\nابوالعلاء مَعَرّى گفته :\r\n أرى الأيّامَ تَفعَلُ كُلَّ نُكرٍ * و ما أنا في العَجائِبِ مُستَزيدُ\r\nألَيسَ قُرَيشُكُم قَتَلَت حُسيناً * وَكان عَلى خِلافَتِكُم يَزيدُ \r\nبالجمله ، اين روز ، روز سرور مؤمنين است و سزاوار است به جهت شكر اين نعمت آنكه اين روز را روزه بدارند .\r\nدر اين روز ، سنهء 552 ، سلطان سنجر بن ملكشاه بن آلب ارسلان سلجوقى وفات كرد « 5 » و سلطنت خراسان و ماوراء النهر با او بوده و در عراقين به نام او خطبه\r\n\r\n\r\n","description":"","footnote":"\r\n( 1 ) . أخبار الدول ، ج 2 ، ص 14 ، باب 5 ، فصل 2 .\r\n( 2 ) . رك : تتمّة المنتهى ، ص 75 - 94 .\r\n( 3 ) . رك : مروج الذهب ، ج 3 ، ص 69 - 72 .\r\n( 4 ) . مروج الذهب ، ج 3 ، ص 78 .\r\n( 5 ) . وفيات الأعيان ، ج 2 ، ص 428 ، ش 280 « السلطان سنجر السلجوقى » . ولادتش جمعه پنج روز مانده از رجب 479 بوده است . در تاريخ سلطان سنجر گفته شده :\r\n جهان‌دار سنجر كه در باغ ملك * سرافراز بودى به كردار سرد\r\nچه در مرو مىبود و آنجا بمرد * بجو سال تاريخ وى از « شاه مرد » \r\n","page_name":" 323 ","page_number":323},
  {"content":"\r\n\r\nمىخواندند و او را سلطان اعظم معزّالدين مىگفتند و گفته‌اند كه در خزانهء او چندان اموال جمع شده بود كه در خزانهء هيچ يك از ملوك اكاسره نبوده و به موت او استبداد سلجوقيه بر خراسان تمام شد و خوارزمشاه مستولى شد . « 1 »\r\n\r\nروز پانزدهم\r\nدر اين روز ، سنهء 148 ، ابو محمد سليمان بن مهران كوفى ، معروف به اعمَش وفات كرد « 2 » و اعمش با آنكه شيعى مذهب است ، علماء جمهور او را تجليل و تبجيل نموده‌اند و در حفظ و قرائت حديث مشهور است و او را مقارن زهرى در حجاز گرفته‌اند . « 3 » و از شريكِ قاضى مروى است كه :\r\nمن در روز آخر عمر اعمَش نزد او بودم كه ابن شبرمه و ابن أبى ليلى و ابوحنيفه به عيادت او آمدند و احوال او را پرسيدند . گفت : ضعف شديدى در خود مىبينم ، پس ياد گناهان خود كرد و گريه او را روى داد ، پس قدرى گريست . ابوحنيفه گفت :\r\nاى ابومحمد ، از خدا بپرهيز و فكرى به حال خود كن ؛ چه آنكه تو در آخر روز از ايام دنيا و اوّل روز از ايام آخرت مىباشى ، همانا تو احاديثى در فضيلت على بن ابى طالب نقل كرده‌اى كه اگر از آنها بر مىگشتى براى تو بهتر بود . گفت : مثل چه يا نعمان ؟ گفت : مثل حديث « أنا قَسيمُ النار » . اعمش گفت : از براى مثل من اين را مىگويى اى يهودى ! « اقعُدوني سَنِّدوني » ؛ گفت : مرا بنشانيد و به جايى تكيه دهيد .\r\n\r\n\r\n","description":"","footnote":"\r\n( 1 ) . رك : وفيات الأعيان ، ج 2 ، ص 427 - 428 ، ش 280 « السلطان سنجر السلجوقي » .\r\n( 2 ) . رك : وفيات الأعيان ، ج 2 ، ص 403 ، ش 271 .\r\n( 3 ) . رك : وفيات الأعيان ، ج 2 ، ص 400 - 403 ، ش 271 « الأعمش » . تولدش شب عاشورا بوده است .\r\n","page_name":" 324 ","page_number":324},
  {"content":"\r\n\r\nپس روايت كرد مسنداً از حضرت امير المؤمنين عليه السلام كه فرمود :\r\n« أنا قَسيمُ النار ، أقولُ هذا وَليي دَعيه ، و هذا عَدُوّي خُذيهِ » .\r\nو هم گفت : حديث كرد مرا ابوالمتوكّلِ ناجى در زمان امارت حجّاج از ابوسعيد خدرى كه رسول خدا صلى الله عليه و آله فرمود : چون روز قيامت شود ، امر كند خداوند عزّوجلّ ، من و على را كه بر صراط بنشينيم و فرمايد كه داخل كنيد در بهشت هر كه را كه ايمان به من آورده و شما را دوست داشته و داخل كنيد در آتش هر كه به من كافر شده و شما را دشمن داشته . پس ابو سعيد گفت كه حضرت رسول صلى الله عليه و آله فرمود كه ايمان به خدا نياورده كسى كه به من ايمان نياورد و ايمان به من نياورده كسى كه على را دوست ندارد ؛ پس اين آيه را قرائت فرمود : « أَلْقِيا فِي جَهَنَّمَ كُلَّ كَفّارٍ عَنِيدٍ » . « 1 »\r\nابو حنيفه چون اين حديث را شنيد ازار خود بر سر كشيد و گفت : برخيزيد ، برويم .\r\n« لايجئينا أبو محمّد بأطم من هذا » .\r\n[ حسن بن سعيد گفت كه شريك به من گفت : 
  ] فَما أمسى الأعمش حتّى فارق الدنيا رحمه الله . « 2 »\r\nأقولُ : وَكانَ حاضر الجواب ، لطيف الخلق ، مزّاحاً . قيل :\r\nقالَ لَهُ ولود بن الحائك : ما تقول في الصلاة خلف الحائك ؟ فقال : لا بأس بِها على غير وضوء . قال : فَما تقول في شهادة الحائك ؟ قال : تقبل مع عَدلين . « 3 »\r\nوَحُكِيَ أنّه قيل عنده يوماً قال صلى الله عليه و آله : مَن نام عَن قِيام الليل بال الشيطان في أذنه ؛ فقال : ما عَمَشت « 4 » عيني إلّامن بول الشيطان . « 5 »\r\nوَحُكِيَ أيضاً أنّه قالَ لَه أبو حنيفة يوماً يا أبا محمّد سمعتك تقول : إنّ الله سبحانه إذا سلب\r\n\r\n\r\n","description":"","footnote":"\r\n( 1 ) . ق ( 50 ) : 24 .\r\n( 2 ) . امالى طوسى ، ص 628 - 629 ، مجلس روز جمعه ، ح 7 .\r\n( 3 ) . روضات الجنات ، ج 4 ، ص 75 ، ش 337 ؛ نيز رك : سير أعلام النبلاء ، ج 6 ، ص 234 . با اختلاف در الفاظ .\r\n( 4 ) . العَمَش بالتحريك ضعف الرويه مع سيلان الدمع في أكثر الأوقات . ( منه عفي عنه )\r\n( 5 ) . روضات الجنات ، ج 4 ، ص 76 ، ش 337 .\r\n","page_name":" 325 ","page_number":325},
  {"content":"\r\n\r\nنعمةً عوّضه نعمةً أُخرى . قالَ : نَعم . قالَ : فَما الذي عوّضك بعد أن عَمَشَ عينيك وَسلب صحّتهما ؟ قالَ :\r\nعوّضَنَي أن لاأرى نعثلًا مثلك . « 1 »\r\nقيل : وَكانَ أصل سليمان مِن دماوند .\r\nو در اين روز ، سنهء 174 ، عبد الله بن لَهيعَة ( كربيعة ) قاضى مصر وفات كرد . « 2 »\r\nو در اين روز ، سنهء 323 ، عبيداللهِ مهدى وفات كرد . « 3 » و او اوّل كسى است كه از آل اسماعيل در ديار مغرب و مصر خليفه شدند در زمان دولت بنى عباس و مدّت دويست و هفتاد و چهار سال پادشاهى كردند و عددِ ايشان چهارده است . و ايشان را اسماعيليه و عبيديه مىگفتند و حضرت امير المؤمنين عليه السلام در اخبار غيبيهء خود اشاره به ايشان نموده ، در آنجا كه فرموده :\r\nثُمّ يظهر صاحبُ القيروان إلى قوله : من سُلالة ذي البداء المُسَجّى بِالرداء . « 4 »\r\nقيروان همان‌جا است كه عبيداللهِ مهدى در حدود آن قلعه بنا كرده موسوم به مهديه و مراد از ذى البداء و مسجّى برداء اسماعيل بن جعفر صادق عليه السلام است و وجهش « 5 » هم معلوم است . و نسب عبيدالله را خواجه نصير طوسى به اين نحو نگاشته :\r\nهو ابن محمد بن عبدالله بن احمد بن محمد بن اسماعيل بن جعفر الصادق عليه السلام .\r\n\r\n\r\n","description":"","footnote":"\r\n( 1 ) . رك : شرح نهج البلاغه ابن ابى الحديد ، ج 10 ، ص 51 .\r\n( 2 ) . وفيات الأعيان ، ج 3 ، ص 39 ، ش 325 « عبد الله بن لهيعه » .\r\n( 3 ) . وفيات الأعيان ، ج 3 ، ص 119 ، ش 357 « المهدي عبيد الله » .\r\n( 4 ) . بحار الأنوار ، ج 41 ، ص 352 .\r\n( 5 ) . روي عن الصادق عليه السلام أنّه قال : ما بدا للّه بداء كما بدا له في اسماعيل [ توحيد صدوق ، ص 336 
  ] و روى الصدوق رحمه الله عنه عليه السلام قال : لمّا مات اسماعيل امرت به وهو مسجى بأن يكشف عن وجهه فقبلت جبهته وذقنه ونحره ، ثمّ أمرت به فغطى ثمّ قلت : اكشفوا عنه فقبلت أيضاً جبهته وذقنه ونحره ، ثمّ أمرتهم فغطوه ، ثمّ أمرت به فغسل ، ثمّ دخلت عليه وقد كفن فقلت : اكشفوا عن وجهه فقبلت جبهته وذقنه ونحره وعوذته . قال الراوي : بِأيّ شيء عوذته ؟ قال عليه السلام : بالقرآن . [ كتاب من لا يحضره الفقيه ، ج 1 ، ص 161 ، ح 449 
  ] ( منه عفي عنه )\r\n","page_name":" 326 ","page_number":326},
  {"content":"\r\n\r\n\r\nروز شانزدهم\r\nدر كامل بهائى است كه اهل بيت امام حسين عليه السلام در اين روز وارد شام شدند ، « 1 » و بعد از شهادت امام حسين عليه السلام تا ورود ايشان به شام شصت و شش روز طول كشيد .\r\nو در اين روز ، به قول شيخ بهائى رحمه الله راضى بالله وفات كرد . « 2 » و ما در دهم او را ذكر كرديم .\r\nو در اين روز ، سنهء 1071 ، ملا عبدالله تونىِ بُشروى ساكن خراسان در كرمانشاهان وفات كرد و در آنجا به خاك رفت . « 3 » و اين شيخ ، صاحب وافيه در اصول است كه سيّد صدر الدين قمى و سيّد محسن اعرجى او را شرح كرده‌اند و برادر او شيخ احمد نيز از علما و صاحب تأليف است .\r\n\r\nشب هفدهم\r\nشب تولد حضرت خاتم الأنبياء - صلوات الله عليه وآله - و شب بسيار مباركى است و سيّد نقل كرده كه در مثلِ چنين شب نيز معراج آن حضرت بوده . « 4 »\r\nبدان كه آيات و اخبار متواتره از طرق خاصّه و عامّه دلالت دارد بر آنكه عروج فرمود رسول خدا صلى الله عليه و آله در يك شب به همان جسد شريف از مكّه معظّمه به بيت المقدس و از آنجا تا به آسمان‌ها ، تا به سدرة المنتهى رسيد و عجايب ملكوت اعلى و پيغمبران و ملائكه آسمان‌ها را مشاهده كرد و انكار معراج يا تأويل آن\r\n\r\n\r\n","description":"","footnote":"\r\n( 1 ) . كامل بهائى ، ج 2 ، ص 293 .\r\n( 2 ) . توضيح المقاصد ، ص 8 - 9 .\r\n( 3 ) . روضات الجنات ، ج 4 ، ص 244 ، ش 389 .\r\n( 4 ) . اقبال الأعمال ، ج 3 ، ص 118 ، باب 4 ، فصل 9 ؛ زاد المعاد ، ص 413\r\n","page_name":" 327 ","page_number":327},
  {"content":"\r\n\r\nبه عروج روحانى يا به حال منام ، ناشى از قلّت تديّن و ضعف يقين و عدم تتبّع در آثار ائمّه طاهرين - صلوات الله عليهم اجمعين - است .\r\nفَعَن الصادِق عليه السلام :\r\nلَيس مِن شِيعَتِنا مَن أنكر أربعة أشياء : المعراج وَالمُساءَلة في القبر وَخلق الجنّة وَالنار وَالشفاعة . « 1 »\r\n\r\nروز هفدهم\r\nبنا بر مشهور بين علماى اماميه ، روز ولادت حضرت خاتم الأنبياء ، محمد بن عبدالله صلى الله عليه و آله است و معروف آن است .\r\nولادت با سعادت در مكّه معظّمه ، در خانه خود آن حضرت واقع شد در روز جمعه در وقت طلوع فجر در سال عام الفيل « 2 » در ايام سلطنت انوشيروان . و عام الفيل ، همان سالى است كه كفار حبشه فيل آوردند براى خراب كردن كعبهء معظمه و به حجارهء سجيل معذّب و هلاك شدند .\r\nروايت شده كه در صبيحهء ولادت آن جناب ، هر بتى كه بر روى زمين بود ، بر رو در افتاده بود و ايوان كسرى بلرزيد و چهارده كنگره از آن ساقط شد و درياچه ساوه ، آبش فرو رفت و در وادى سماوه آب جارى شد و آتشكدهء فارس خاموش شد و حال آنكه هزار سال بود كه خاموش نشده بود و نورى در آن شب از طرف حجاز ظاهر شد و منتشر گرديد تا به مشرق عالم رسيد و سرير هر سلطانى از سلاطين دنيا در آن صبح سرنگون شده بود و در آن روز ، هيچ سلطانى نتوانست تكلّم كند و تمامى گنگ شده بودند و علم كَهَنه و سحر سَحَره باطل شد و هر كاهنى كه بود ميان او و همزادش - / كه خبرها به او مىگفت - / جدايى افتاد و ابليس در آن وقت صيحه زد و\r\n\r\n\r\n","description":"","footnote":"\r\n( 1 ) . صفات الشيعه ، ص 50 ؛ بحار الأنوار ، ج 8 ، ص 196 - 197 ، ح 186 .\r\n( 2 ) . اقبال الأعمال ، ج 3 ، ص 122 ، باب 4 ، فصل 11 .\r\n","page_name":" 328 ","page_number":328},
  {"content":"\r\n\r\nابالسهء خود را جمع كرد ، ابالسه گفتند : اى سيّد ما ! چه تو را به فَزَع در آورده ؟ گفت :\r\nواى بر شما ! همانا حادثهء عجيبى در زمين واقع شد كه از زمان رفع عيسى عليه السلام تا به حال واقع نشده ، برويد و بگرديد ببينيد چه واقع شده ؟ براى من خبر آريد . برفتند و برگشتند و گفتند : چيزى نيافتيم . ابليس گفت : استعلام اين امر ، كار من است ، پس فرو رفت در دنيا و جولانى كرد تا به حرم مكه رسيد ، ديد كه اطراف حرم را ملائكه فرو گرفته‌اند ، خواست داخل حرم شود ، او را صيحه زدند ، برگشت و از طرف كوه حرا داخل شد . جبرئيل او را صيحه زد كه بر گرد ، لعنت خدا بر تو باد ! گفت : اى جبرئيل ! از تو سؤالى دارم : بگو كه امشب چه حادثه‌اى رو كرده ؟\r\nفرمود : ولادت محمد صلى الله عليه و آله واقع شده . گفت : از براى من در او نصيبى هست ؟\r\nفرمود : نه . گفت : در امت او ، من بهره دارم ؟ فرمود : بلى . گفت : راضى شدم .\r\nروايت شده است كه چون آن حضرت متولد شد ، بت‌هايى كه بر كعبه گذاشته بودند ، همه بر رو در افتادند و چون شب داخل شد ، صيحه‌اى از آسمان بلند شد كه :\r\n« جاءَ الحَقُّ وَزَهَقَ الباطِلُ إِنَّ الباطِلَ كانَ زَهُوقاً » . « 1 »\r\nدر آن شب ، جميع دنيا روشن شد و هر سنگ و كلوخ و درختى كه بود بخنديد و هر چيزى كه در آسمان و زمين بود ، تسبيح كرد خدا را . و شيطان گريخت و مىگفت :\r\nبهترين امت‌ها و بهترين خلايق و گرامىترين بندگان و بزرگ‌ترين عالميان ، محمد صلى الله عليه و آله است .\r\nبالجمله ، امروز ، روز بسيار شريفى است و از براى آن چند عمل است :\r\n1 . غسل ؛ « 2 »\r\n2 . روزه و از براى آن ، فضيلت بسيار است و روايت شده كه هر كه اين روز را روزه\r\n\r\n\r\n","description":"","footnote":"\r\n( 1 ) . اسراء ( 17 ) : 81 .\r\n( 2 ) . زاد المعاد ، ص 412\r\n","page_name":" 329 ","page_number":329},
  {"content":"\r\n\r\nبدارد ، ثواب روزه يك سال براى او ، خدا بنويسد . « 1 » و امروز يكى از چهار روز است كه در تمام سال به فضيلت روزه ، ممتاز است ؛\r\n3 . زيارت رسول خدا صلى الله عليه و آله از نزديك و دور ؛ و علما گفته‌اند كه اگر در غير مدينهء طيّبه باشى و خواهى زيارت كنى آن حضرت را ، غسل بكن و بايست و دل خود را متوجّه آن حضرت گردان و بگو : « أشهد أن لا إله إلّاالله » ، إلخ ؛ « 2 »\r\n4 . زيارت امير المؤمنين عليه السلام به همان زيارتى كه حضرت صادق عليه السلام كرده و تعليم محمد بن مسلم فرموده « 3 » و اين دو زيارت در زاد المعاد و ديگر كتب موجود است ؛ « 4 »\r\n5 . در وقتى كه روز بلند شود ، دو ركعت نماز كند در هر ركعت بعد از حمد ده مرتبه « إنّا أنْزَلْناهُ » و ده مرتبه توحيد بخواند و بعد از سلام در مصلّاى خود بنشيند و اين دعا بخواند : « اللهُمَّ أنت حَيّ لا يَموت » ، « 5 » إلخ .\r\n6 . آنكه مسلمانان اين روز را تعظيم بدارند و تصدّق و خيرات بنمايند و مؤمنين را مسرور كنند و به زيارت مشاهد مشرّفه روند و سيّد در اقبال شرحى از لزوم تعظيم اين روز ذكر نموده « 6 » و فرموده كه :\r\nمن يافتم طايفهء نصارا و جمعى از مسلمين را كه تعظيم بزرگى از روز ولادت عيسى عليه السلام مىنمايند و تعجب كردم كه چگونه مسلمانان قانع شدند كه روز مولود پيغمبرشان كه اعظم از همه پيغمبران است به اين مرتبه از تعظيم باشد كه ادوَن از تعظيم نصارا است مولود عيسى را ، « 7 » انتهى .\r\n\r\n\r\n","description":"","footnote":"\r\n( 1 )\r\n. مصباح المتهجّد ، ص 791 ؛ اقبال الأعمال ، ج 3 ، ص 122 ، باب 4 ، فصل 11\r\n( 2 ) . اقبال الأعمال ، ج 3 ، ص 122 - 130 ، باب 4 ، فصل 12 .\r\n( 3 ) . اقبال الأعمال ، ج 3 ، ص 130 - 135 ، باب 4 ، فصل 12 .\r\n( 4 ) . زاد المعاد ، ص 424 - 441 .\r\n( 5 ) . اقبال الأعمال ، ج 3 ، ص 137 - 142 ، باب 4 ، فصل 13 .\r\n( 6 ) . زاد المعاد ، ص 413\r\n( 7 ) . اقبال الأعمال ، ج 3 ، ص 142 - 144 ، باب 4 ، فصل 14 .\r\n","page_name":" 330 ","page_number":330},
  {"content":"\r\n\r\nو هم در اين روز شريف ، سنهء 83 ، به روايت جمعى از علما ولادت حضرت امام جعفر صادق عليه السلام واقع شده و باعث مزيد فضل و شرافت اين روز گرديده . « 1 » « فَهُو كَنورِ ذرّ فوقَ نور » .\r\nروايت شده كه :\r\nاز حضرت امام زين العابدين عليه السلام پرسيدند كه امامِ بعد از تو كيست ؟ گفت : محمدِ باقر كه علم را مىشكافد شكافتنى . پرسيدند كه بعد از او ، امام كه خواهد بود ؟ گفت : جعفر كه نام او نزد اهل آسمان‌ها صادق است . گفتند : چرا بخصوص او را صادق مىنامند و حال آنكه همه شماها صادق و راستگوييد ؟\r\nامام فرمود : خبر داد مرا پدرم از پدرش از رسول خدا صلى الله عليه و آله كه آن حضرت فرمود : چون متولد شود فرزند من ، جعفر بن محمد بن على بن الحسين ، او را صادق ناميد ؛ زيرا كه پنجم از فرزندان او جعفر نام خواهد داشت و دعوى امامت خواهد كرد به دروغ از روى افترا بر خدا و نزد خدا ، جعفرِ كذّاب افترا كننده بر خدا است . پس حضرت امام زين العابدين عليه السلام گريست و فرمود : گويا مىبينم جعفر كذّاب را كه برانگيخته است خليفهء جور زمان خود را بر تفتيش و تفحّص امام پنهان ، يعنى حضرت صاحب الزمان ( عج ) . « 2 »\r\nوالدهء ماجدهء حضرت صادق عليه السلام ، امّ فروه دختر قاسم بن محمد بن ابى بكر است و آن مخدّره از پرهيزكاران و نيكوكاران بوده و قاسم از فقهاء شيعهء مدينه و از معتمدان و مخصوصان حضرت امام زين العابدين عليه السلام و سبط يزدجرد ، پادشاه عجم است و با جناب على بن الحسين پسر خاله است .\r\nدر اين روز ، سنهء 377 ، حسن بن احمد معروف به ابوعلى فارسى فَسَوى ، نحوى مشهور ، در بغداد وفات كرد « 3 » و در مقابر قريش به خاك رفت .\r\n\r\n\r\n","description":"","footnote":"\r\n( 1 ) . الدروس ، ج 2 ، ص 12 ؛ اعلام الورى بأعلام الهدى ، ج 1 ، ص 514\r\n( 2 ) . كمال الدين و تمام النعمة ، ص 319 - 320 .\r\n( 3 ) . تاريخ بغداد ، ج 7 ، ص 286 ، ش 3763 .\r\n","page_name":" 331 ","page_number":331},
  {"content":"\r\n\r\nوَكانَ أبوعلي إمام وقته في النحو وَصحب عضدالدولة الديلمي وَعلت منزلته عنده حتّى قال له أنا غلام أبي علي الفسوي في النحو . وَصنّف له أبوعلي التكملة في النحو وَقصّته فيه مشهورة وَكذا قصة مسايرته مَع عضدالدولة في ميدان شيراز وَسؤال الملك عنه عَن نصب المستثنى وَجوابه بجواب ميداني . « 1 »\r\n\r\nروز هجدهم\r\nدر اين روز ، سنهء 1009 ، وفات كرد سيّد اجل ، شمس الدين محمد بن على الموسوى الجُبَعى العاملى ، « 2 » صاحب مدارك الأحكام في شرح عبادات شرائع الإسلام .\r\nو او پسر خواهر شيخ حسن صاحب معالم است و با هم نزد مقدّس اردبيلى تلمّذ كرده‌اند و بعد از وفات ، صاحب معالم بر قبر او نوشت : « رِجالٌ صَدَقُوا ما عاهَدُوا اللَّهَ . . . » « 3 »\r\nو مرثيه‌اى هم براى سيّد گفت و بر قبرش نوشت . « 4 »\r\n\r\nروز بيست و دوم\r\nدر اين روز ، سنهء 4 ، غزوهء بنى النضير واقع شد « 5 » و سورهء مباركه حشر در بيان اين غزوه است و مقام گنجايشِ نقل ندارد . « 6 »\r\n\r\n\r\n","description":"","footnote":"\r\n( 1 ) . رك : الوافي بالوفيات ، ج 11 ، ص 290 « ابو على الفارسي » .\r\n( 2 ) . روضات الجنات ، ج 7 ، ص 54 - 55 ، ش 598 .\r\n( 3 ) . احزاب ( 33 ) : 23 .\r\n( 4 ) . روضات الجنات ، ج 7 ، ص 46 ، ش 598 . اوّل قصيده اين است :\r\n صَحَبت‌الشجى ما دمت في العمر باقيا * وطلّقت أيّام الهَنا واللياليا \r\n( 5 ) . توضيح المقاصد ، ص 9 .\r\n( 6 ) . رك : تفسير ابن كثير ، ج 4 ، ص 354 .\r\n","page_name":" 332 ","page_number":332},
  {"content":"\r\n\r\nدر شب اين روز ، سنهء 638 ، وفات كرد قُدوَة العارفين ، ابوعبدالله محمد بن على المغربي الأندلسي ثمّ المكّي ثمّ الشامي الملقّب بِمحيي الدين بن العربي : « 1 »\r\nكانَ من أركان سلسلة العرفاء وَأقطاب أرباب المكاشفة وَالصفاء ، مِماثلًا لِلشيخ عبدالقادر الجيلاني وَالمدفون بِصالحية دمشق ، صاحب فصوص الحكم و كتاب فتوحات المكية وَغيرها ، وَلِعلمائنا فيه كلمات .\r\nفراجع آخر كتاب بشارة الشيعة لِلمُحقّق الفيض و كتاب مقامع الفضل « 2 » وَغيره .\r\nوَقيل إنّه كانَ لَه يد طولى في علم الحروف ، وَمن استخراجه إذا دَخَل السين في الشين ظهر قبر محيي الدين فلمّا دخل السلطان سَليم الشام تفحّص عَن قبره وَعمره بعد الاندراس ، وَمِنه ما أنشد في ظهور القائم عليه السلام .\r\n إذا دارَ الزَّمانُ عَلى حُروفٍ * بِبسمِ اللهِ فَالمَهدي قاما\r\nوَإذ دارَ الحُروفُ عَقيبَ صَومٍ * فَاقرَؤُ الفاطِمي مِنّي السلاما \r\nوَذكر في باب 366 من الفتوحات صفات إمامنا المهدى ( عج ) وَعلامات ظُهورِه في قوله : « ان لِلّه خليفة يخرج من عترة رسول الله صلى الله عليه و آله مِن وُلد فاطمة يواطي اسمه اسم رسول الله » وَنقله الشيخ سليمان النقشبندي في ينابيع المودة . « 3 »\r\nوَلَه في باب 318 وَغيره مِنها كلام في الرد على أهل الرأى وَالقياس كأبي حنيفة وَأضرابه لا يناسب المقام نقله .\r\n\r\nروز بيست و پنجم\r\nدر اين روز ، سنهء 436 ، وفات كرد سيّد اجل ، نحرير ذوالمجدين ، ابوالقاسم الشريف على بن الحسين بن موسى بن محمد بن موسى بن ابراهيم بن موسى بن\r\n\r\n\r\n","description":"","footnote":"\r\n( 1 ) . روضات الجنات ، ج 8 ، ص 58 ، ش 685 .\r\n( 2 ) . رك : مقامع الفضل ، ج 1 ، ص 449 - 451 و 466 و ج 2 ، ص 78 و 539 - 540 .\r\n( 3 ) . ينابيع المودّه ، ج 3 ، ص 339 ، باب 84 ؛ شرح الأسماء الحسنى ، ج 1 ، ص 27 - 28 .\r\n","page_name":" 333 ","page_number":333},
  {"content":"\r\n\r\nجعفر عليهما السلام ، مشهور به سيّد مرتضى و ملقّب به عَلَم الهدى . « 1 »\r\nآن جناب ، شريف عراق و مجتهد على الاطلاق و مرجع فضلاى آفاق بوده و علماى اماميه از زمان او تا اين زمان از علوم او استفاده مىنمايند و او ركن ايشان و معلم ايشان است و كتاب‌هاى بسيار تأليف فرموده و كتاب غرر و دررِ او را علماء عامه تمام توصيف و مدح كرده‌اند چندان كه هيچ كتابى از علماء شيعه را به آن حد ، وصف نكرده‌اند و هم علماء عامه تمامى سيّد را مدح و تجليل كرده‌اند و او را اعلم مردم به عربيت گفته‌اند و عمرى نسابهء امامى ، بيت پدران سيّد را اجلّ بيت بنى الكاظم عليه السلام گفته و صاحب جامع الأصول آن جناب را مُجَدِّد مذهب اماميه در رأس مأهء رابعه شمرده .\r\nوَذكر ابن أبي الحديد في شرحه على النهج :\r\nإنّ الشيخ المفيد رأى في مَنامِه أنّ فاطمة عليها السلام جاءت بِالحسن وَالحسين عليهما السلام وَقالت لَه : يا شيخي ، علّم ولدَي هذين الفقه ، ثُمّ جاءت الصباح فاطمة أمّ السيّد المرتضى وَالرضي بِهما إليه وَقالت ذلك . « 2 »\r\nوَهيَ مَشهورة .\r\nوَحُكِيَ أنّه كان لِلسيد مِن الأموال وَالأملاك ما يتجاوز عَن الوصف . « 3 » وَكان يدخل عَليه مِن أملاكه في كلّ سَنة أربعة وَعشرون ألف دينار . وَخلف مِن كلّ شيء ثَمانين حتّى أنّ عمره كان ثَمانين سنة وَثَمانية أشهر . « 4 »\r\nوَعَن الشهيد الثاني قال :\r\n\r\n\r\n","description":"","footnote":"\r\n( 1 ) . وفيات الأعيان ، ج 3 ، ص 316 ، ش 443 « الشريف المرتضى » ؛ روضات الجنات ، ج 4 ، ص 297 ، ش 400 . ولادتش رجب 355 بوده است .\r\n( 2 ) . شرح نهج البلاغه ، ج 1 ، ص 41 .\r\n( 3 ) . احتجاج ، ج 2 ، ص 333 ؛ خاتمة المستدرك ، ج 3 ، ص 217 .\r\n( 4 ) . احتجاج ، ج 2 ، ص 333 ؛ خاتمة المستدرك ، ج 3 ، ص 217 .\r\n","page_name":" 334 ","page_number":334},
  {"content":"\r\n\r\nذَكر أبوالقاسم التنوخي صاحب السيّد حصرنا كتبه فوجدناها ثَمانين ألف مجلّد مِن مصنّفاته محفوظاته وَمقرّواته ، « 1 » فَمِن أجل ذلك سُمّي بِالثمانيني .\r\nوَبِالجُملة ، هُو في جمعه بين الدنيا وَالآخرة مِصداق قول جدّه الصادق عليه السلام لِإسحاق بن عمّار وَأخيه إسماعيل : « وَقَد يجمعهما الله لأقوام » - يعنى الدنيا وَالآخرة - وَكانَ رحمه الله نحيفَ الجسم ، حسن الصورة . وَيدرس في علوم كثيرة وَيجري على تلامذته رزقاً فكان لِلشيخ الطوسي أيّام قراءته عَليه كلّ شهر اثني عشر دينار وَلِلقاضى ابن البرّاج كلّ شهر ثَمانية دنانير وَكان قد وقف قريةً على كاغذ الفقهاء [ . . . 
  ] وَتولّى نقابة النقباء وإمارة الحاجّ بعد أخيه الرضي وَهو منصب والدهما . « 2 »\r\nوَقد تلمّذ عليه الجمّ الغفير مِن العلماء كالشيخ الطوسي وَسلّار الديلمى وَأبي الصلاح الحلبي وَالسيّد عِماد الدين وَالشيخ الكراجكي وَالصهرشتي وَالدوريستي وَالمفيد الثاني وَغيرهم مِن الأجلّة - رضوان الله عليهم أجمعين .\r\nوَبِالجُملة ، فضائل السيّد أكثر من أن يحصر وَيعدّ ، وَكان نَصير الدين الطوسي كما حُكِي عَنه انّه إذا جرى ذكر السيّد في درسه يقول - صلوات الله عليه - وَ يلتفت إلى القضاة وَالمدرّسين وَيقول :\r\nكيفَ لا يصلّى على السيّد المرتضى ؟ وَمات السيّد في بلدة الكاظمين وَدفن في داره ، ثُمّ نقل إلى جوار جدّه الحسين عليه السلام وَدفن عند أخيه المرتضى وَأبيه الحسين في المحلّ المعروف بِإبراهيم المُجاب وَهو جدّه وَابن الإمام موسى الكاظم عليه السلام . وَقبر إبراهيم في الحائر مشهور . كذا نقل العلّامة الطباطبائي بحر العلوم . « 3 » وَكأنّه القبر الواقع في أواخر رواق فوق الرأس مِن الحرم المُطهّر .\r\n\r\n\r\n","description":"","footnote":"\r\n( 1 ) . أمل الآمل ، ج 2 ، ص 184 . « شهيد در حواشى خلاصه گفته است » .\r\n( 2 ) . رك : الفوائد الرجاليه ، ج 3 ، ص 105 .\r\n( 3 ) . الفوائد الرجاليه ، ج 3 ، ص 111 - 112 .\r\n","page_name":" 335 ","page_number":335},
  {"content":"\r\n\r\n\r\nروز بيست و ششم\r\nدر اين روز ، سنهء 41 ، جناب امام حسن عليه السلام با معاويه مصالحه فرمود « 1 » به نحوى كه در جاى خود به شرح رفته است .\r\n\r\nروز بيست و هفتم\r\nدر اين روز ، سنهء 271 ، بوران دختر حسن بن سهل ، زوجهء مأمون وفات كرد « 2 » و حكايت تزويج مأمون او را و مخارجى كه در عروسى او صرف شده ، مشهور است . « 3 »\r\n\r\nروز بيست و هشتم\r\nدر اين روز ، سنهء 407 ، ابوغالب محمد بن على واسطى ملقّب به فخر الملك وزير بهاء الدوله بن عضدالدولهء ديلمى در اهواز به دست يكى از محارم خود به قتل رسيد « 4 » و گفته شده كه بعد از ابن ابى عميد و صاحب بن عَبّاد از براى آل بويه وزيرى به عظمت فخر الملك نيامده و او مردى باذل و نيكو نهاد و كثير الصّلاة و الصَدَقات بوده . و او است اوّل كسى كه در شب نيمهء شعبان ، قسمت حلوا به فقراء نمود و سور\r\n\r\n\r\n","description":"","footnote":"\r\n( 1 ) . طبرى ( تاريخ الطبرى ، ج 4 ، ص 124 ) 5 روز مانده از ربيع الآخر مىداند .\r\n( 2 ) . وفيات الأعيان ، ج 1 ، ص 290 ، ش 120 « بوران » .\r\n( 3 ) . رك : همان ، ص 287 - 290 .\r\n( 4 ) . ابن خلّكان ( وفيات الأعيان ، ج 5 ، ص 126 ) قتل او را سه روز مانده از ربيع الأوّل و تولدش را پنجشنبه 22 ربيع‌الآخر 354 گفته است\r\n","page_name":" 336 ","page_number":336},
  {"content":"\r\n\r\nحائر شريف حضرت امام حسين عليه السلام را بنا نهاد و نوادر حكايات او بسيار است .\r\nقيل : إنّ رَجُلًا شيخاً وَقع إلى فخر الملك المذكور قصّة سَعى بهلاك شخص ، فَلمّا وَقَف فخر الملك عليها قلبها و كتب في ظهرها : « السعاية قبيحة وَإن كانت صحيحةً فإن كنت أجريتها مجرى النصح ، فخُسرانك فيها أكثر مِن الربح وَمعاذ الله أن نقبل من مهتوك في مستور وَلولا أنّك في خفادة من شيبك ، لقابلناك بِما يشبه مقالك ، وَيردع بِه أمثالك ؛ فاكتم هذا العيبَ ، وَاتَّقِ مِمَّن يعلم الغيب » . « 1 »\r\n\r\nروز سىام\r\nدر اين روز ، سنهء 3 ، به قول شهيد « 2 » و بهائى « 3 » ولادت امام حسين عليه السلام واقع شده .\r\nو ليكن مشهور در ماه شعبان است ، چنانچه بيايد .\r\nو در اين روز ، سنهء 450 ، على بن محمد بصرى ، معروف به ماوردى ، فقيهِ شافعى ، صاحب حاوى و ادب الدين و الدين والدنيا و غيره ، وفات كرد . « 4 » و گفته شده كه تا زنده بود تصانيف خود را ظاهر نكرد ، مبادا كه نيّت قربت او مَشوب شود . « 5 »\r\n\r\n\r\n","description":"","footnote":"\r\n( 1 ) . رك : سير أعلام النبلاء ، ج 17 ، ص 283 ؛ وفيات الاعيان ، ج 5 ، ص 126 ، ش 700 « الوزير فخر الملك »\r\n( 2 ) . الدروس ، ج 2 ، ص 8 .\r\n( 3 ) . توضيح المقاصد ، ص 10 .\r\n( 4 ) . وفيات الأعيان ، ج 3 ، ص 284 ، ش 428 « الماوردي » .\r\n( 5 ) . رك : وفيات الأعيان ، ج 3 ، ص 282 .\r\n","page_name":" 337 ","page_number":337},
  {"content":"\r\n . \r\n","description":"","footnote":"","page_name":" 338 ","page_number":338},
  {"content":"\r\n\r\n\r\nباب هشتم : وقايع و اعمال ماه ربيع الثانى\r\n\r\n","description":"","footnote":"","page_name":" 339 ","page_number":339},
  {"content":"\r\n . \r\n","description":"","footnote":"","page_name":" 340 ","page_number":340},
  {"content":"\r\n\r\n\r\nروز يكم\r\nبخواند دعايى را كه سيّد نقل كرد : « اللهُمَّ أنتَ إله كلِّ شيء » ، إلخ . « 1 »\r\n\r\nروز دوم\r\nدر اين روز ، سنهء 296 ، مونسِ خادم به امر مقتدر باللهِ عبّاسى ، عبدالله بن مُعتز را بكشت به سبب آنكه مقتدر را از خلافت خلع كرده بود و مردم را به بيعت خود خوانده بود . « 2 » و ابن معتز در ادبيت و شعر ، معروف بوده و صاحب تصنيفات است « 3 » و نزد مبرّد و ثعلب تلمّذ كرده بود و با اهل بيت اطهار در طريق نصب و عناد بوده و قصيده‌اى گفته در مفاخرت آل عباس بر آل ابوطالب و رد كرده آن را به قصيدهء خود ، قاضى ابوالقاسم على بن محمد تنوخى .\r\n\r\n\r\n","description":"","footnote":"\r\n( 1 ) . اقبال الأعمال ، ج 3 ، ص 145 - 149 ، باب 5 ، فصل 1 .\r\n( 2 ) . وفيات الأعيان ، ج 3 ، ص 76 ، ش 341 « عبد الله بن المعتز » . تولدش هفت روز مانده از شعبان 246 يا 247 است\r\n( 3 ) . از تصانيف اوست : كتاب الزهر والرياض ، كتاب الديع ، كتاب مكاتبان الإخوان منظوم و . . . . [ وفيات الاعيان ، ج 3 ، ص 76 ، ش 341 
  ]\r\n","page_name":" 341 ","page_number":341},
  {"content":"\r\n\r\n\r\nروز چهارم\r\nدر اين روز ، سنهء 232 ، به قول كفعمى « 1 » و فيض « 2 » ولادت حضرت امام حسن عسكرى عليه السلام واقع شده و مشهور هشتم و دهم است .\r\n\r\nروز پنجم\r\nدر اين روز ، سنهء 248 ، منتصر بالله خليفه عباسى وفات كرد . « 3 » مسعودى گفته كه :\r\nمنتصر مردى عطوف و رؤوف بر اهل بيت و رسول خدا صلى الله عليه و آله و آل على عليهم السلام بود و به عكس پدرش متوكّل بود در حالات خود ، و با آل ابوطالب احسان مىكرد و به هيچ وجه متعرّض ايشان نمىگشت و مانع نشد احدى را از زيارت قبر حسين عليه السلام و امر كرد فدك را به اولاد امام حسن عليه السلام و امام حسين عليه السلام رد كنند و اوقاف آل ابو طالب را اطلاق نمايند و كسى متعرّض شيعيانِ على نشود . « 4 »\r\nو از براى علويّين و علويّات مدينه اموالى فرستاد كه بر ايشان بخش كنند .\r\n\r\nروز ششم\r\nدر اين روز ، سنهء 125 ، هشام بن عبدالملكِ مروان به سنّ پنجاه و سه در رصافه\r\n\r\n\r\n","description":"","footnote":"\r\n( 1 ) . مصباح كفعمى ، ج 2 ، ص 597 ، فصل 42 ؛ الدروس ، ج 2 ، ص 15\r\n( 2 ) . تقويم المحسنين ، ص 16 .\r\n( 3 ) . تاريخ طبرى ، ج 7 ، ص 414 .\r\n( 4 ) . مروج الذهب ، ج 4 ، ص 135 .\r\n","page_name":" 342 ","page_number":342},
  {"content":"\r\n\r\nقنّسرين وفات كرد . « 1 » مدت سلطنتش قريب بيست سال بوده و او مردى احول و غليظ و بد خو و موصوف به حرص و بخل بوده و آنچه از اموال در خزينه جمع آورد هيچ يك از خلفاى سابقين بر او اندوخته نكرده بودند « 2 » و چون وفات كرد ، وليد بن يزيد طريق احتياط پيش داشت و از مال‌هاى اندوختهء او صرف كفن و دفن او ننمود ، بلكه از قرض و عاريه او را تجهيز كرد . و در أخبار الدول است كه :\r\nما بين هشام و وليد منافرت بود ، لاجرم پس از مرگ هشام ، وليد او را غسل نداد و كفن نكرد و به عنوان احتياط تا آنكه جيفه او گنديد « 3 » .\r\nو هشام مردى با تدبير و سيّاس بوده .\r\nگويند كه از بنى اميه سه نفر در امور سياسى بى نظير بودند : معاوية بن ابى سفيان و عبدالملكِ مروان و هشام . « 4 »\r\nو از بنى عباس ، منصور دوانيقى در امور سياسى تقليد هشام مىكرد و زمانى سخت‌تر از زمان او بر رعيت نگذشت .\r\nو در اين روز ، سنهء 816 ، وفات كرد در شيراز ، شريف الدين على بن محمد الحسينى الجرجانى الأسترآبادى مشهور به مير سيّد شريف ، فاضل معروف ، صاحب شرح مواقفِ قاضى عَضُد و تعليقات بر شمسيه و بر مطوّل و غيره . « 5 » معاصر سعدالدينِ تفتازانى و تلميذِ قطب الدين رازى بوده . و در مذهب او اختلاف است . « 6 » اكثر علماى شيعه او را سنى مىدانند و قاضى نورالله او را از حكما و علما مذهب شيعه شمرده\r\n\r\n\r\n","description":"","footnote":"\r\n( 1 ) . تاريخ طبرى ، ج 5 ، ص 513 - 514 .\r\n( 2 ) . رك : مروج الذهب ، ج 3 ، ص 217 .\r\n( 3 ) . أخبار الدول ، ج 2 ، ص 49 - 50 ، باب 5 ، فصل 10 .\r\n( 4 ) . رك : مروج الذهب ، ج 3 ، ص 223 .\r\n( 5 ) . روضات الجنات ، ج 5 ، ص 304 ، ش 522 .\r\n( 6 ) . دربارهء او و شرح حالش مرحوم دكتر محمود يزدى مطلق ( فاضل ) مقاله‌اى نوشته كه در محقق نامه چاپ شده‌است\r\n","page_name":" 343 ","page_number":343},
  {"content":"\r\n\r\nو استشهاد كرده به تصريح تلميذ او سيّد محمد نوربخش و تنصيصِ شيخ محمد بن ابى جمهورِ احسائى و گفته : « به ماهتاب چه حاجت شب تجلّى را » ؟ « 1 » و ليكن فرزند او سيّد شمس الدين محمد شيعى امامى است و فرزندش ميرزا محمد على معروف به ميرزا مخدوم شريفى ، سنّى بلكه ناصبى است و او است كه سلطان شاه اسماعيل ثانى را سنّى كرد و كتابى هم در ردّ شيعه نوشته موسوم به نواقص الروافض و قاضى نورالله - نوّر الله مرقده - ردّى بر آن نوشته ، مسمّى به مصائب النواصب . و پسر ميرزا مخدوم ، ابوالفتح شريفى ، صاحب آيات الأحكام ، شيعه و امامى و مصداق : « يُخْرِجُ الحَىَّ مِنَ المَيِّتِ » ، « 2 » چنانچه پدرش مصداق « يُخْرِجُ المَيِّتَ مِنَ الحَىِّ » « 3 » است .\r\nبالجمله ، گويند كه چون مير سيّد شريف خواست دنيا را وداع كند ، پسرش با وى گفت : بابا ! مرا وصيتى كن . مير سيّد شريف گفت : بابا به حال خود باش .\r\nپسر مضمون كلام پدر را به شعر در آورده و گفته :\r\n مرا مير سيّد شريف آن بحر زخّار * كه رحمت بر روان پاك او باد\r\nوصيت كرد و گفت ار زانكه خواهى * كه باشد در قيامت جاى تو شاد\r\nچنان مستغرق احوال خود باش * كه از حال كسى نايد تو را ياد « 4 » \r\n\r\nروز هشتم\r\nدر اين روز ، سنهء 232 ، به قول جمعى از علما ، ولادت حضرت عسكرى عليه السلام واقع شد . « 5 »\r\n\r\n\r\n","description":"","footnote":"\r\n( 1 )\r\n. مجالس المؤمنين ، ج 2 ، ص 217 .\r\n( 2 ) . روم ( 30 ) : 19 .\r\n( 3 ) . روم ( 30 ) : 19 .\r\n( 4 ) . روضات الجنات ، ج 5 ، ص 305 - 306 ، ش 522 . در بيت اوّل « مرا مير » ندارد .\r\n( 5 ) . بحار الأنوار ، ج 50 ، ص 236 .\r\n","page_name":" 344 ","page_number":344},
  {"content":"\r\n\r\nو در اين روز ، سنهء 357 ، حارث بن سعيد ابن حمدان بن حمدون معروف به ابوفِراس پسر عمّ سيف الدوله و ناصر الدوله وفات كرد . « 1 » و بنو حمدون در زمان بنى عباس امارت و رياست داشتند و ديار ربيعه و موصل در اداره ايشان بوده و ابوفِراس در ادبيت و فضل و كمال و شجاعت و شعر مشهور بوده و در فصاحت و حلاوت و عذوبت شعر ، ممتاز بوده و نظيرى از براى او نبود جز عبدالله بن معتز بالله . و اهل صنعت ، ابوفراس را اشعر از او گفته‌اند و متنبّىِ شاعر ، تصديق داشت او را و صاحب بن عَبّاد در حقّ او گفته : « بُدِىء الشعر بِمَلِك وَخُتِمَ بِمَلِك » ؛ يعنى امرءالقيس و ابافِراس . « 2 »\r\nو اشعار او معروف است و از جمله قصيدهء ميميّهء او است كه در مظلوميت اهل بيت اطهار عليهم السلام و ظلم بنى عبّاس و هجو ايشان گفته و معروف است به شافيه و در آن تشفّىِ خاطرِ خود و ساير مؤمنان نموده و قصيدهء شرّ العباد ، عبدالله بن معتز را كه در فخريّهء بنى عباس و ذمّ آل ابوطالب گفته ، جواب داده و قصيدهء ابى فِراس را بعضى از فضلاءِ حائر شرح كرده‌اند . « 3 »\r\nنقل است كه چون ابوفِراس آن قصيده را گفت چون كه در زمان تسلّط و خلافت بنى عباس بود ، امر كرد لشكر را كه شمشيرها را بكشند از غلاف ، پانصد شمشير در يارى او كشيده شد ، آن وقت در ميان لشكر ، شروع كرد به خواندن قصيدهء مباركه كه مطلعش اين است :\r\n الحَقُّ مُهتَضَمٌ وَالدِّينُ مُختَرَمٌ * وَفيء آلِ رَسولِ اللهِ مُغتَتَمٌ \r\nو نيز در اين روز ، سنهء 566 ، مستنجد بالله خليفه سى و دوم عبّاسى وفات كرد « 4 » و\r\n\r\n\r\n","description":"","footnote":"\r\n( 1 ) . وفيات الأعيان ، ج 2 ، ص 61 ، ش 153 .\r\n( 2 ) . وفيات الأعيان ، ج 2 ، ص 59 ، ش 153 ؛ روضات الجنات ، ج 3 ، ص 15 - 16 ، ش 232 .\r\n( 3 ) . از شروح آن مىتوان به شرح الشافيهء قاضى ابن ابى جراده حلبى و . . اشاره كرد .\r\n( 4 ) . سير اعلام النبلاء ، ج 20 ، ص 418 ، ش 274 ؛ الوافى بالوفيات ، ج 29 ، ص 134 ، ش 174 ؛ ابن اثير ( كامل ، ج 11 ، ص 360 ) وفات او را نهم گفته است .\r\n","page_name":" 345 ","page_number":345},
  {"content":"\r\n\r\nاو مردى بوده موصوف به عدل و ساعى در اخذِ مفسدين و حبس ايشان . گويند : مرد نمّام مفسدى را بگرفت و در بند كرد ، وقتى مردى به شفاعت او بيرون شد و ده هزار دينار تقديم خليفه كرد كه او را رها كند ، مستنجد گفت كه من ده هزار دينار مىدهم كه يكى ديگر از قبيل او براى من پيدا كنى كه من او را نيز در زندان كنم و مردم را از شرّ او آسوده نمايم . « 1 » و مستنجد را معرفتى تمام بود به علم اسطرلاب و عمل آلات فلك و گفتن شعر بديع و نثر بليغ . و از اشعار او است :\r\n عَيَّرتَني بِالشَيبِ وَهُو وِقار * لَيتُها عُيِّرتُ بِما هو عار\r\nإن يَكُن شابّ الذاوائِبِ مِنّي * فَاللَّيالي تَزَيَّنَها الأقمار « 2 » \r\nابن خلّكان گفته كه :\r\nمستنجد در حيات پدرش در خواب ديد كه مَلَكى از آسمان فرود آمد و بر كف دست او چهار لفظ « خ » نوشت ؛ چون بيدار شد ، معبّرى طلبيد و خواب خود را با وى گفت .\r\nمعبّر گفت : تعبيرش آن است كه به تو خواهد رسيد خلافت در سنهء خمس و خمسين و خمسمائة و چنان شد كه تعبيرش كرده بود . « 3 »\r\nو در اين روز ، سنهء 555 ، بعد از پدرش ، مقتضى لأمر الله به خلافت رسيد . « 4 »\r\nو در شبِ اين روز ، سنه 616 ، شيخ ابوالبقاء عبدالله بن الحسين عكبرى بغدادى ضَرير ، « 5 » نحوى حنبلى وفات كرد . « 6 » و ابوالبقاء از آبله نابينا شده بود و با وجود نابينايى\r\n\r\n\r\n","description":"","footnote":"\r\n( 1 ) . سير أعلام النبلاء ، ج 20 ، ص 414 ، ش 274 .\r\n( 2 ) . سير أعلام النبلاء ، ج 20 ، ص 413 .\r\n( 3 ) . رك : سير أعلام النبلاء ، ج 20 ، ص 413 - 414\r\n( 4 ) . كامل ابن اثير ، ج 11 ، ص 256 - 257 .\r\n( 5 ) . ضرير : نابينا .\r\n( 6 ) . وفيات الأعيان ، ج 3 ، ص 101 ، ش 349 « الشيخ أبو البقاء » ؛ روضات الجنات ، ج 5 ، ص 133 ، ش 463 . ولادتش سال 538 بوده است .\r\n","page_name":" 346 ","page_number":346},
  {"content":"\r\n\r\nكتاب‌ها و شروح بسيار تأليف كرده از جمله كتاب التبيان في اعراب القرآن است كه معروف است به تركيب أبو البقاء .\r\nوَعُكبر - بِضمّ المهملة وَفتح الموحّدة بَعدَ الساكنه - بُلَيْدَة على شاطئ الدجلة فوق بغداد بِعشرة فراسخ ، « 1 » وَمنها الشيخ المفيد رحمه الله .\r\n\r\nروز نهم\r\nدر اين روز ، سنهء 663 ، وفات كرد هلاكوخان ابن تولى خان بن چنگيز خان ، مفتىِ دولت بنى عباس ، چنانچه در 28 محرّم به آن اشاره شد .\r\n\r\nروز دهم\r\nدر اين روز ، سنهء 232 ، به قول سيّد « 2 » و شيخين ، « 3 » حضرت ابى محمد حسن بن علىِ عسكرى عليه السلام متولد شد . نام مادر آن جناب حديث و به قولى سوسن است و بعضى سليل گفته‌اند و آن عفيفهء كريمه در نهايت عفت و صلاح و ورع و تقوا بوده است .\r\nبالجمله ، علما گفته‌اند كه اين روزى است شريف و عظيم البركه و مستحب است روزهء آن « 4 » و علّامه مجلسى گفته كه زيارت آن حضرت و ساير اعمال خير در اين روز با بركت ، مناسب است . « 5 »\r\n\r\n\r\n","description":"","footnote":"\r\n( 1 ) . وفيات الأعيان ، ج 3 ، ص 101 ، ش 349 « الشيخ أبو البقاء » .\r\n( 2 ) . اقبال الأعمال ، ج 3 ، ص 149 ، باب 5 ، فصل 2 .\r\n( 3 ) . مسارّ الشيعه ، ص 52 ؛ مصباح المتهجّد ، ص 792 .\r\n( 4 ) . اقبال الأعمال ، ج 3 ، ص 149 ، باب 5 ، فصل 2 ؛ زاد المعاد ، ص 448 .\r\n( 5 ) . زاد المعاد ، ص 448 .\r\n","page_name":" 347 ","page_number":347},
  {"content":"\r\n\r\nو در شب اين روز ، سنهء 291 ، قاسم بن عبدالله وزير مكتفى بالله وفات يافت . و او مردى عظيم الهيبه و سفّاك و خونريز بوده ، لاجرم صغير و كبير از او ترسان بودند و راحت نبودند تا به مرگ او راحت شدند . بعض از اهل ادب در مرثيهء او گفته :\r\n شَرِبنا عَشِيَّتَهُ ماتَ الوَزيرُ * سُرورٌ أو نَشرِبُ في ثالثِهِ\r\nفَلا قَدَّسَ اللهُ تِلكَ العِظام * وَلا بارَكَ اللهُ في وارِثِهِ \r\nو اين احقر ، مناسب ديدم كه در اين جا اين سه شعر را از سعدى نقل كنم كه خوب پندى فرموده :\r\n منه دل بر اين دولت پنج روز * به دود دل خلق ، خود را مسوز\r\nچنان زى كه ذكرت به تحسين كنند * چه مُردى نه بر گورت نفرين كنند\r\nنبايد به رسم بد آيين نهاد * كه گويند لعنت بر او كاين نهاد \r\n\r\nروز يازدهم\r\nدر اين روز ، سنهء 385 ، محمد بن عبدالله معروف به ابن سكرهء بغدادىِ شاعر وفات كرد . « 1 » و او از احفادِ مهدى بن ابى جعفر منصور عباسى است و معاصر است با ابن حجّاج شاعر امامى و او همان ابن سكره است كه ابن حجّاج در بعض اشعار خود او را هجو كرده .\r\n\r\nروز دوازدهم\r\nدر اين روز ، سنهء 1 ، كه يك ماه از هجرت گذشته باشد ركعات نماز زياده شد و\r\n\r\n\r\n","description":"","footnote":"\r\n( 1 ) . وفيات الأعيان ، ج 4 ، ص 413 ، ش 666 « ابن سكرة الشاعر » .\r\n","page_name":" 348 ","page_number":348},
  {"content":"\r\n\r\nآنچنان بود كه نمازهاى پنجگانه هر كدام دو ركعت فرض بود در سفر و حَضَر ، « 1 » اين جمله را كه ده ركعت است واجب مىشمردند و سفر را با حضر فرقى نمىگذاشتند ، پس حضرت رسول صلى الله عليه و آله به فرمان خداوند تعالى هفت ركعت در هنگام حَضَر بر اين ركعات بيفزود .\r\nفَالصلاة كلُّها في السفر الفريضة ركعتان كلّ صلاة إلّاالمَغرب ؛ فَإنّها ثلاث لَيس فيها تقصير وَإنّه « 2 » تركها رسولُ الله صلى الله عليه و آله في السفر وَالحَضَر ثلاث ركعات . « 3 »\r\n\r\nروز سيزدهم\r\nدر اين روز ، سنهء 218 ، عبدالملك بن هشام صاحب سيرهء نبويه وفات كرد . « 4 »\r\nو در اين روز ، سنه 312 ، على بن محمد معروف به ابن الفرات وزير را با پسرش محسن به قتل رسانيدند « 5 » و ابن الفرات سه مرتبه وزير مقتدر بالله شد بعد از آنكه او را عزل كرد . و نوادر حكايات او بسيار است و صاحب بن عبّاد از ابوالحسن بن ابوبكر علّاف معروف به كثرة الأكل نقل كرده كه پدرم ابوبكر قصيده‌اى را كه در مرثيه گربه گفته مرادش محسن پسر ابن الفرات بوده كه در ايام محنت ايشان گفته « 6 » و به قولى مرادش ابن المعتز بوده و از ترس خليفه نتوانست اظهار كند و به كنايه او را مرثيه گفت و آن قصيده را فاضل دميرى در حيوة الحيوان در لفظ « هرّ » ذكر نموده و مطلعش\r\n\r\n\r\n","description":"","footnote":"\r\n( 1 ) . مسارّ الشيعه ، ص 52 ؛ مصباح المتهجّد ، ص 792\r\n( 2 ) . مصدر : - « وانه » .\r\n( 3 ) . كتاب من لا يحضره الفقيه ، ج 1 ، ص 435 ، ح 1265 .\r\n( 4 ) . وفيات الأعيان ، ج 3 ، ص 177 ، ش 380 .\r\n( 5 ) . وفيات الأعيان ، ج 3 ، ص 423 ، ش 487 « ابن الفرات » . ولادتش 9 ربيع الآخر 241 است .\r\n( 6 ) . رك : وفيات الأعيان ، ج 3 ، ص 423 - 424 .\r\n","page_name":" 349 ","page_number":349},
  {"content":"\r\n\r\nاين بيت است :\r\n يا هِرَّ فارَقتنا وَلم تَعُد * وكُنتَ عِندي بمَنزِلةِ الوَلَدِ « 1 » \r\nو برادر ابن الفرات ، ابوالعباس احمد بن محمد بن الفرات اكتبِ اهلِ زمان و اضبطِ ايشان در علوم بوده « 2 » و فضل بن جعفر پسرِ برادرِ او معروف به ابن خنزابه نيز كاتب بوده و در زمان خلفا وزارت و رياست داشته . « 3 »\r\n\r\nروز شانزدهم\r\nدر اين روز ، سنه 465 ، شيخ ابوالقاسم عبدالكريم بن هوازنِ قشيرىِ صوفى ، تلميذ و داماد ابو على دقّاق وفات كرد ، و در نيشابور نزديك قبر ابو على به خاك رفت . « 4 » و قشيرى مؤلف رسالهء كبيره قشيريه است كه براى طوايف عرفا و صوفيه نوشته است ، و « قُشَيْر كزبير أبوقَبيلةٍ من العَرَب » .\r\n\r\nروز هفدهم\r\nدر اين روز ، سنهء 356 ، معزّ الدوله احمد بن بويه وفات كرد و در مقابر قريش به خاك رفت ، « 5 » و قريب بيست و دو سال سلطنت كرد و او عموى عضدالدولهء ديلمى است . و معزّ الدوله را اقطع مىگفتند به جهت آنكه اكراد در ناحيهء كرمان بر او ريختند\r\n\r\n\r\n","description":"","footnote":"\r\n( 1 ) . حيوة الحيوان ، ج 2 ، ص 526 - 527 .\r\n( 2 ) . حيوة الحيوان ، ص 424 . ابو العباس نيمهء رمضان 291 وفات كرده است .\r\n( 3 ) . رك : حيوة الحيوان ، ج 2 ، ص 424 - 426 .\r\n( 4 ) . تاريخ الإسلام ، ج 31 ، ص 175 ، ش 140 .\r\n( 5 ) . وفيات الأعيان ، ج 1 ، ص 176 ، ش 72 « معزّ الدولة بن بويه » .\r\n","page_name":" 350 ","page_number":350},
  {"content":"\r\n\r\nو زخم‌ها بر او زدند ، دست چپش با بعض انگشتان دست راستش قطع شد . « 1 » و معزّ الدوله امير الأمراءِ بغداد بوده و بسيار ترويج مذهب شيعه نموده و او همان است كه امر كرد تا بر ديوارهاى مساجد بغداد و ساير عمارات آنجا لعن معاويه و ظالمين آل محمد صلى الله عليه و آله را نوشتند . سيف الدولهء حمدانى امير حلب نيز اقتدا به او كرد و امر نمود كه در حلب نيز همان كار را به جا آوردند .\r\n\r\nروز هجدهم\r\nدر اين روز ، سنهء 498 ، ركن الدين بركياروق بن ملكشاه بن آلب ارسلانِ سلجوقى ، برادر سلطان سنجر در بروجرد وفات كرد . « 2 » و بركياروق را ممالك بسيارى در تحت فرمان بوده .\r\n\r\nروز بيست و دوم\r\nدر اين روز ، سنهء 354 ، فخر الملكِ وزير متولد شد . « 3 » وفاتش در روز 28 ربيع الأوّل ، گذشت .\r\n\r\nشب بيست و سوم\r\nدر اين شب ، سنهء 289 ، معتضد بالله ، احمد بن طلحة بن متوكّل ، خليفه شانزدهم\r\n\r\n\r\n","description":"","footnote":"\r\n( 1 ) . رك : وفيات الأعيان ، ج 1 ، ص 175 .\r\n( 2 ) . ابن خلّكان ( وفيات الأعيان ، ج 1 ، ص 268 ، ش 110 ) وفات او را 12 ربيع الآخر گفته است .\r\n( 3 ) . وفيات الأعيان ، ج 5 ، ص 127 ، ش 700 « الوزير فخر الملك » .\r\n","page_name":" 351 ","page_number":351},
  {"content":"\r\n\r\nعبّاسى وفات كرد . « 1 » و معتضد را سفّاحِ ثانى مىگفتند به جهت آنكه تجديد كرد دولت بنى عباس را پس از آنكه كهنه و ضعيف شده بود ، چه از زمان متوكّل پيوسته سلطنت ايشان در ضعف بود تا ايام او . « 2 » و او مردى سفّاك و خونريز بوده « 3 » و ليكن با علويّين و آل ابوطالب مهربان بود و سببش آن بوده كه در ايّامى كه در حبس پدرش بود ، حضرت امير المؤمنين عليه السلام را در خواب ديده بود « 4 » كه با وى فرموده بود : اى احمد ! امر سلطنت بر تو مستقر خواهد گشت ، چون به سلطنت رسيدى متعرّض اولادهاى من مشو .\r\nمعتضد هم به اين مطلب عهد كرده بود ؛ لهذا در ايام خلافت خود به عهد خود پاينده بود و متعرّض اولادهاى آن حضرت نمىشد و بر ايشان انعام مىكرد . و ظاهراً فرمايش امير المؤمنين عليه السلام در اخبار غيبيه خود در آنجا كه بنى عباس را نام مىبرد تا آنكه مىفرمايد : « وَسادس عَشَرُ هم أقضاهُم للذقم وَأوصَلُهُم لِلرَحِم » ، « 5 » اشاره به همين مطلب باشد .\r\n\r\nروز بيست و پنجم\r\nدر اين روز ، سنهء 478 ، امام الحرمين ، عبدالملك بن شيخ عبدالله جوينى شافعى ، استاد غزّالى و غيره در نيشابور وفات كرد « 6 » و بعد از چند سال جنازهء او را به كربلا حمل دادند و در نزد پدرش به خاك سپردند . « 7 » ابن خلّكان گفته كه در روز فوت او\r\n\r\n\r\n","description":"","footnote":"\r\n( 1 ) . مروج الذهب ، ج 4 ، ص 231 .\r\n( 2 ) . تاريخ الإسلام ، ج 21 ، ص 67 ؛ الوافي بالوفيات ، ج 6 ، ص 264 « امير المؤمنين المعتضد بالله » .\r\n( 3 ) . مروج الذهب ، ج 4 ، ص 232 .\r\n( 4 ) . رك : الوافي بالوفيات ، ج 6 ، ص 264 . در آنجا مىگويد كه رسول الله را در خواب ديده بود .\r\n( 5 ) . مناقب آل أبي طالب ، ج 2 ، ص 109 .\r\n( 6 ) . وفيات الأعيان ، ج 3 ، ص 169 ، ش 387 « امام الحرمين » . ولادتش 12 محرم 418 است .\r\n( 7 ) . تاريخ الإسلام ، ج 32 ، ص 238 .\r\n","page_name":" 352 ","page_number":352},
  {"content":"\r\n\r\nبازارها را ببستند و منبر او را شكستند و شاگردان او كه قريب به چهارصد نفر بودند ، دوات و قلم خود را شكستند و يك سال كامل عزاى او را گرفتند . « 1 »\r\nو نقل شده كه پدرش مادر او را كه جاريه بوده از پول حلال خريده بود و از كسب يد خود او را طعام مىداد و چون امام الحرمين را متولد كرد به او وصيت كرد كه شير ديگرى را به او مده كه شير در طفل اثر دارد . اتّفاقاً وقتى مادرش كسالتى داشت و آن طفل مىگريست ، يكى از زنان همسايه به حال او رقّت كرد و مقدارى شير به او داد . در اين حال پدرش وارد شد و چون بر خوردن او ، شير غير را اطلاع يافت همان وقت او را سرازير كرد و پيوسته دست به دلش كشيد تا آن شير را قى كرد و گفت : مردن طفل من آسان‌تر است بر من از فساد طبع او به شير غير . گويند : گاهى در حين مناظره ، فترتى براى امام الحرمين حاصل مىشد ، مىگفت : اين از بقيهء همان شير است . « 2 »\r\nفقير گويد : مسلّم است كه شير در طبيعت طفل خيلى اثر دارد و در كلمات جامعهء حكمتيه رسول خدا صلى الله عليه و آله است كه « الرِضاعُ يُغيِّرُ الطِباع » . « 3 »\r\nدر باب فصاحت و بلاغت حسن بصرى نقل شده كه مادرش خيره كنيز امّ سلمه ، زوجهء رسول خدا صلى الله عليه و آله بود و گاهى كه خيره پى حاجتى مىرفت و حسن مىگريست ، امّ سلمه پستان خود را در دهان او مىگذاشت و او را مشغول مىساخت ، گاهى شير از پستانش بيرون مىآمد و حسن مىمكيد ، لاجرم گفتند : حكمت و فصاحت او از بركت پستان امّ سلمه بوده . « 4 »\r\nدر حال شريكِ قاضى در غُرّهء ذى القعده دانستى كه لقمهء حرام نيز تأثير غريبى دارد .\r\n\r\n\r\n","description":"","footnote":"\r\n( 1 ) . وفيات الأعيان ، ج 3 ، ص 170 ، ش 378 « امام الحرمين » ؛ روضات الجنات ، ج 5 ، ص 166 ، ش 470\r\n( 2 ) . وفيات الأعيان ، ج 3 ، ص 169 .\r\n( 3 ) . قرب الإسناد ، ص 93 ، ح 312 . از امير المؤمنين عليه السلام نقل شده است .\r\n( 4 ) . امالى سيّد مرتضى ، ج 1 ، ص 106 « استطراد لترجمة الحسن بن ابى الحسن البصري » .\r\n","page_name":" 353 ","page_number":353},
  {"content":"\r\n\r\n\r\nروز سىام\r\nدر اين روز ، سنهء 463 ، يوسف بن عبدالبرّ شافعى صاحب استيعاب وفات كرد . « 1 »\r\n« قيل : كانَ ابن عَبدالبرّ حافظ المغرب وَالخطيب البغدادي حافظ المشرق ، وَماتا في سنةٍ واحدة » . « 2 »\r\n\r\n\r\n","description":"","footnote":"\r\n( 1 ) . وفيات الأعيان ، ج 7 ، ص 71 ، ش 837 « ابن عبد البرّ » .\r\n( 2 ) . وفيات الأعيان ، ج 7 ، ص 71 ، ش 837 « ابن عبد البرّ » .\r\n","page_name":" 354 ","page_number":354},
  {"content":"\r\n\r\n\r\nباب نهم : وقايع و اعمال ماه جمادى الأولى\r\n\r\n","description":"","footnote":"","page_name":" 355 ","page_number":355},
  {"content":"\r\n . \r\n","description":"","footnote":"","page_name":" 356 ","page_number":356},
  {"content":"\r\n\r\n\r\nروز يكم\r\nبخواند دعايى را كه سيّد نقل فرموده : « اللهُمَّ أنت اللّه » ، إلخ . « 1 »\r\n\r\nروز دوم\r\nدر اين روز ، به قولى ، ابو فِراس به قتل رسيد « 2 » و در روز 8 ربيع الثانى گذشت .\r\nو در اين روز ، سنهء 423 ، على بن هلالِ كاتب در بغداد وفات كرد . « 3 » و او همان كس است كه خط را از كوفيّت تغيير داد و على بن هلال تهذيب و تنقيحِ آن نمود . و على را ابن البوّاب گويند به جهت آنكه پدرش بوّابِ « 4 » بنى بُويَه بوده .\r\n\r\nشب چهارم\r\nدر اين شب ، سنهء 879 ، وفات كرد محيى الدين محمد بن سليمان رومى ، معروف\r\n\r\n\r\n","description":"","footnote":"\r\n( 1 ) . اقبال الأعمال ، ج 3 ، ص 151 - 155 ، باب 6 ، فصل 1 .\r\n( 2 ) . وفيات الأعيان ، ج 2 ، ص 61 ، ش 153 « ابو فراس بن حمدان » .\r\n( 3 ) . وفيات الأعيان ، ج 3 ، ص 343 ، ش 457 « ابن البواب الكاتب » .\r\n( 4 ) . بوّاب : دربان ، نگهبان\r\n","page_name":" 357 ","page_number":357},
  {"content":"\r\n\r\nبه شيخِ كافيجى ، « 1 » استادِ ملاجلال سيوطى ، صاحب تصنيفات كثيره .\r\nقالَ السيوطي :\r\nلازمتُهُ أربعَ عشَر سنة ، فما جئته مرّةً إلّاوَسمعتُ منه من التحقيقات وَالعجائب مالم أسْمَعْهُ قبلَ ذلك . « 2 »\r\n\r\nروز پنجم\r\nدر اين روز ، سنهء 322 ، قاهر بالله را از خلافت عزل كردند چنانچه در روز 28 شوال به آن اشاره شد . و چون او را از خلافت خلع نمودند ، روز ديگر ؛ يعنى در روز ششم ، مردم با راضى بالله بيعت كردند . « 3 » وفاتش در روز دهم ربيع الأوّل گذشت .\r\n\r\nروز نهم\r\nدر اين روز ، سنهء 416 ، ابوالحسن على بن محمدِ تِهامى ، شاعر مشهور در ديار مصريه در زندان وفات كرد . « 4 »\r\nگويند : او را بعد از موت در خواب ديدند ، از او پرسيدند كه خدا با تو چه كرد ؟\r\nگفت : خدا مرا آمرزيد به جهت اين شعرى كه در مرثيهء ولد صغيرم گفته بودم :\r\n جاورتُ أعدائي وَجاوَرَ ربَّه * شتّانَ بَينَ جَوارِهِ وَجَواري « 5 » \r\n\r\n\r\n","description":"","footnote":"\r\n( 1 ) . بغية الوعاة ، ج 1 ، ص 110 ، ش 198 .\r\n( 2 ) . بغية الوعاة ، ج 1 ، ص 109 - 110 ، ش 198 . ولادت كافيجى در سال 788 بوده است .\r\n( 3 ) . كامل ابن اثير ، ج 8 ، ص 282 .\r\n( 4 ) . وفيات الأعيان ، ج 3 ، ص 381 ، ش 471 « التهامي الشاعر » .\r\n( 5 ) . وفيات الأعيان ، ج 3 ، ص 381 ، ش 471 « التهامي الشاعر »\r\n","page_name":" 358 ","page_number":358},
  {"content":"\r\n\r\nفقير گويد كه قصيده‌اى كه در مرثيهء پسرش گفته ، معروف است و مشتمل است بر اشعار لطيفه و از جملهء آن مرثيه است اين يك بيت كه بعضى از روضه خوانان بى اطّلاع ، نسبت به سيّدالشهدا عليه السلام دهند :\r\n يا كوكباً ما كانَ أقصر عمرِهِ * وَ كَذلك عمرُ كواكِبِ الأسحارِ « 1 » \r\nو در اين روز ، و به قولى در روز 19 ، سنهء 786 ، واقع شده شهادت شيخنا الأعظم فخر الشيعة وَتاج الشريعة وَالركن العميد ، تاج الفقهاء ، شمس الملّة وَالدين أبو عبدالله الشيخ محمّد بن مكّي العامِلي الشهيد ( أحلّه الله أعلى غرف الجنان ) . قُتِلَ بِالسيف ثُمّ صُلِبَ ثُمّ رُجِمَ ثُمّ أُحرِق بِالنار بِبلدة دمشق في دولة بيدمر وَسلطنة برقوق بِفتوى المالكي يسمّى برهانُ الدين وَعباد بن جماعة الشافعي بعد أن حبس في القلعة الدمشقية سنة كاملة . وَمصنّفاته - طاب ثراه - في الفقه وَالأُصول وَغيرهما كالذكرى وَالدروس وَالبيان وَالقواعد وَالألفيّة وَالنفليّة وَ [ غاية 
  ] المراد وَشرح الإرشاد جليلة الفوائد متداولة بين أهل العلم وَهِي في أعلى مراتب التحقيق وَالتنقيح . وَمنها اللمعة الدمشقية التي صنّفها في سبعة أيّام وَماكان يحضره غير المختصر النافع . وَمنها المجاميع الثلاثة رأيت إحداها بِخط الشيخ محمّد الجبعي جدّ شيخنا البهائي إلى غير ذلك . وَهو رحمه الله أوّل مِن لقّب بالشهيد وَأوّل مَن هذّب كتاب الفقه عن نقل أقاويل المخالفين وَكان مِن نعم الله تعالى عليه أن جعل العلم وَالفضل وَالتقوى فيه وَفي أهله وَأولاده ذكوراً أو إناثاً وَكان عمره الشريف اثنين وَخمسين سنة ، « 2 » وَله شعر جيّد وَمن قوله :\r\n عَظُمت مُصيبَةُ عبدِك المسكينِ * في نَومِهِ عَن مَهرِ حورِ العِينِ\r\nالأولياءُ تمتّعوا بك في الدُجى * بِتَهجُّدٍ وَتخَشُّعٍ وَحَنينِ\r\nفَطَرَدْتَني عن قَرعِ بابِكَ دونَهم * أترى لِعظُم جَرائِمي سَبَقوني \r\n\r\n\r\n","description":"","footnote":"\r\n( 1 ) . الوافي بالوفيات ، ج 22 ، ص 78 « التهامي الشاعر » .\r\n( 2 ) . پر اطلاع‌ترين كتاب دربارهء شهيد اوّل را دوست قديم ما حضرت آقاى رضا مختارى با عنوان الشهيد الأوّل ، حياته و آثاره تأليف كرده است كه اخيراً با اضافات و تجديد نظر به عنوان جلد مدخل موسوعهء آثار شهيد اوّل در قم چاپ شده است .\r\n","page_name":" 359 ","page_number":359},
  {"content":"\r\n\r\n أوجَدتَهُم لم يُذنِبوا فَرحِمْتَهم * أم أذنَبوا فَعَفَوتَ عَنهُم دوني\r\nإن لَم يَكُن لِلعفوِ عندَكَ مَوضِعٌ * لِلمُذنِبينَ فأينَ حُسنُ ظُنوني « 1 » \r\n\r\nشب دهم\r\nدر اين شب ، و به قولى روز 11 سنهء 7 ، شيرويه شكم پدر خود كِسرى را چاك زد و او را هلاك كرد و رسول خدا صلى الله عليه و آله از اين واقعه به رسولان كسرى خبر داد و اين بعد از آن بود كه نامه رسول خدا صلى الله عليه و آله را بدريد و آن حضرت در حقّ او نفرين كرد ، چنانچه در تواريخ و سير مسطور است .\r\n\r\nروز دهم\r\nدر اين روز ، سنهء 199 ، ابوالسرايا در كوفه خروج كرد و مردم را به بيعت محمد بن ابراهيمِ طباطبا دعوت كرد به تفصيلى كه من در كتاب تاريخ خلفا ذكر كرده‌ام . « 2 »\r\nو در اين روز ، سنهء 282 ، محمد بن القاسم معروف به ابوالعيناء در بصره وفات كرد .\r\nو اين بعد از آن بود كه از بغداد بر زورقى نشسته بود با هشتاد نفر ديگر كه به بصره آيند و آن زورق غرق شد و آن جماعت هلاك شدند جز ابوالعيناء ، با آنكه كور و نابينا بود ، خود را به تخته پاره‌اى چسبانيده و نجات يافت و چون داخل بصره شد وفات يافت .\r\nو او مردى خوش مشرب و ظريف و حفوظ و اديب و فصيح اللسان و عَذْب البيان بوده و نوادرِ حكايات و مكالمات او در مجلس متوكّل و غيره معروف است . « 3 »\r\n\r\n\r\n","description":"","footnote":"\r\n( 1 ) . أمل الآمل ، ج 1 ، ص 182 ، باب الميم ؛ موسوعة الشهيد الأوّل ، المدخل ( الشهيد الأوّل ، حياته و آثاره ) ، ص 436 - 437 .\r\n( 2 ) . رك : تتمة المنتهى ، ص 323 - 329 .\r\n( 3 ) . رك : وفيات الأعيان ، ج 4 ، ص 343 - 348 ، ش 643 « ابو العيناء » ؛ الكنى والألقاب ، ج 1 ، ص 171\r\n","page_name":" 360 ","page_number":360},
  {"content":"\r\n\r\nو در اين روز ، سنهء 458 ، وفات كرد احمد بن الحسين معروف به امام بيهقى شافعى ، صاحب سنن و غيره . « 1 » و بيهق نزديك نيشابور به مسافت بيست فرسخ [ است 
  ] .\r\nو در اين روز ، سنهء 36 ، واقعه جمل اتفاق افتاد و از اصحاب جمل سيزده هزار و از اصحاب امير المؤمنين عليه السلام پنج‌هزار نفر كشته شد و شايسته است كه مجمل آن واقعه ، در اين مختصر ، ذكر شود .\r\nبدان كه بَدوِ حربِ جمل از طلحه و زبير شد كه نَكْث بيعت « 2 » كردند و به عنوان عمره از مدينه بيرون شدند و به جانب مكه شدند . و حُمَيْراء ، يعنى عايشه ، در آن وقت در مكه بود . عبدالله بن عامر كه عامل بصره بود از قِبلِ عثمان ، او نيز پس از قتل عثمان و بيعت مردم با امير مؤمنان و قرار دادنِ آن حضرت عثمان بن حُنَيْف عامل بصره ، از بصره فرار كرد و به مكه شتافت و مدد كرد طلحه و زبير و حميراء را . او جملِ عسكر نام را كه در يمن به دويست دينار خريده شده بود براى حميراء آورد و ايشان را به جانب بصره حركت داد . چون به حوأب رسيدند ، سگ‌هاى حوأب نباح كردند و بر شتر حميراء حمله آوردند ، آن زن اسم آن موضع را پرسيد ، سائقِ جملِ او گفت :\r\nحوأب است . حميراء استرجاع گفت و ياد فرمايش رسول خدا صلى الله عليه و آله افتاد كه از اين مطلب خبر داده بود و او را تحذير فرموده بود . گفت : مرا به مدينه برگردانيد . ابن زبير و طلحه با پنجاه نفر شهادت دادند كه اين‌جا حوأب نيست و اين مرد غلط كرده در نام اين موضع . پس ، از آنجا حركت كرده به بصره رفتند . قالَ الجاحِظ :\r\n جاءَت مَعَ الأشقَين في هَودَجٍ * ترجى إلى البصرةِ أجنادها\r\nكَأنّها في فِعلِها هِرَّة * تُريدُ أن تأكُلَ أولادَها « 3 » \r\nچون وارد بصره شدند در يك شب به خانهء عثمان بن حنيف عامل على عليه السلام ريختند\r\n\r\n\r\n","description":"","footnote":"\r\n( 1 ) . الوافي بالوفيات ، ج 6 ، ص 220 « الإمام البيهقي الشافعي » .\r\n( 2 ) . نَكْث بيعت : شكستن پيمان بيعت .\r\n( 3 ) . اين دو بيت در مناقب آل أبي طالب ، ج 2 ، ص 335 به حِميَرى نسبت داده شده است .\r\n","page_name":" 361 ","page_number":361},
  {"content":"\r\n\r\nو او را اسير كردند و بسيار زدند و ريش او را از جا كندند ، پس قصد بيت المال كردند ، خزّان و موكّلين مانع شدند . ايشان جمعى را مجروح و خسته كردند و هفتاد نفر از ايشان بكشتند كه پنجاه تن از ايشان صبراً مقتول شدند و هم حكيم بن جبلهء عبدى را كه از سادات عبدالقيس بود ، مظلوم بكشتند .\r\nچون چهار ماه از واقعهء خروج طلحه و زبير بگذشت ، جناب امير المؤمنين عليه السلام با هفتصد سوار كه جمله‌اى از ايشان از اهل بدر و از طايفهء انصار بودند ، به جهت دفع ايشان از مدينه حركت فرمود و پيوسته به جهت يارى آن حضرت از مدينه و « طى » لشكر آمد و ملحق شد .\r\nچون آن حضرت به ربذه رسيد ، كاغذى به ابوموسى اشعرى نوشت كه در آن وقت عامل كوفه بود كه مردم را به جهاد حركت دهد . ابوموسى مردم را از جهاد قاعد نمود .\r\nچون اين خبر به حضرت رسيد ، قرطة بن كعب انصارى را عامل كوفه كرد و به ابوموسى نوشت كه : از حكومت كوفه ، تو را عزل كردم « يابن الحائك ! » . « 1 » اين اوّل اذيت تو به ما نيست ، بلكه بايد ما از تو مصيبت‌ها ببينيم و اين اشاره بود ظاهراً به آنچه از ابوموسى ظاهر شد در زمان نصب حكمين كه او و عمرو عاص باشند . و چون امير المؤمنين عليه السلام به ذىقار رسيد ، امام حسن عليه السلام و عمّار ياسر را به كوفه فرستاد كه مردم آنجا را به جهاد بصريين كوچ دهند ، پس ايشان به كوفه شدند و قريب هفت هزار كوفى را به جهت يارى امير المؤمنين كوچ داده و به آن جناب ملحق شدند . و آن\r\n\r\n\r\n","description":"","footnote":"\r\n( 1 ) . بدان كه چون در اهل يمن برد بافى شايع است لهذا ايشان را سرزنش و تعيير مىكنند به حاك ؛ چنانچه خالد بن‌صفوان در حق ايشان گفته : « ما أقول في قوم ليس فيهم إلّاحائك برد أو دابغ جلد ، أو سائس قرد ، ملكتهم امرائة واغرقتهم فارة » [ شرح نهج البلاغه ابن ابى الحديد ، ج 1 ، ص 297 
  ] و به همين جهت امير المؤمنين عليه السلام به اشعث بن قيس ملعون فرمود ، چنانچه در نهج البلاغه است : حائك بن حائك منافق بن كافر . [ نهج البلاغه ، ج 1 ، ص 56 ، خ 19 
  ] و چون ابوموسى نيز از اهل يمن است و به همين ملاحظه كه همشهرى اشعث بود ، اشعث در وقعه تحكيم او را انتخاب كرد . امير المؤمنين عليه السلام نيز به ابوموسى نوشت : يابن الحائك . [ أنساب الأشراف ، ص 231 
  ] ( منه عفي عنه )\r\n","page_name":" 362 ","page_number":362},
  {"content":"\r\n\r\nحضرت با جنود مسعود داخل بصره شد و با آن حضرت بود ابوايّوب انصارى ، خزيمة بن ثابت ذى الشهادتين ، ابوقتاده ، عمّارِ ياسر ، قيس بن سعد بن عباده ، عبدالله و قثم ( پسران عباس ) ، حسنين عليه السلام و محمدِ حنفيّه ، عبداللهِ جعفر و اولاد عقيل و جمله‌اى از فتيان بنىهاشم و مشايخ بدر ، از مهاجر و انصار .\r\nچون مصافِ جنگ آماده شد ، حضرت امير المؤمنين عليه السلام مسلم مُجاشعى را با قرآنى فرستاد به ميدان كه بصريان را به حكم قرآن بخواند . بصريان مسلم را هدف تير ساختند و شهيدش كردند ، پس جنازه او را به خدمت آن حضرت بردند . مادرش در آن واقعه حاضر بود و در مرثيهء فرزند خود اين اشعار بگفت :\r\n يا رَبِّ إنَّ مُسلماً أتاهم * بِمُصحَفٍ أرسَلَهُ مَولاهم\r\nفَخَضَبوا مِن دَمِهِ ظَباهُم * وَأُمُّهُ قائمةٌ تَراهُم « 1 » \r\nامير المؤمنين عليه السلام فرمان داد كه هيچ كس از شما ابتدا به قتال نكند و تير و نيزه به كار نبرد ، لاجرم اصحاب آن حضرت منتظر بودند تا چه شود كه ناگاه عبدالله بن بديل بن ورقاءِ خزاعى از ميمنه جنازهء برادرش را آورد كه بصريان او را كشته‌اند و از مسيره نيز مردى را آوردند كه به تير بصريان كشته شده بود و هم عمّارِ ياسر ما بين دو صف رفت و مردم را موعظتى كرد تا شايد از گمراهى روى بر تابند ، او را نيز تير باران كردند .\r\nعمار برگشت و عرض كرد : يا على ! چه انتظار مىبريد ، اين لشكر جز مقاتلت و جنگ چيز ديگر مقصدى ندارند .\r\nعلى عليه السلام بدون سلاح از ميان صف بيرون شد و در آن وقت بر استر رسول خدا صلى الله عليه و آله سوار بود ، زبير را ندا در داد ، زبير شاكى السلاح به نزد آن حضرت آمد ، حميراء از رفتن زبير به نزد آن حضرت وحشتناك شد و گفت : اسماء ! خواهرم بيوه گشت . به او گفتند : مترس ، امير المؤمنين بى سلاح است . حميرا آن وقت مطمئن شد . و چون زبير\r\n\r\n\r\n","description":"","footnote":"\r\n( 1 ) . شرح نهج البلاغه ابن ابى الحديد ، ج 9 ، ص 112 .\r\n","page_name":" 363 ","page_number":363},
  {"content":"\r\n\r\nمقابل حضرت امير المؤمنين عليه السلام رسيد ، آن جناب فرمود : براى چه به جنگ من بيرون شدى ؟ گفت : به جهت مطالبهء خون عثمان . فرمود : خدا بكشد هر كدام يك از ما را كه در خون عثمان مداخله كرده باشيم ، هان اى زبير ! ياد مىآورى آن روزى را كه رسول خدا صلى الله عليه و آله را ملاقات كردى و آن جناب سوار بر حمارى بود ، چون مرا ديد تبسّم كرد و سلام بر من نمود ، تو نيز خنده كردى و گفتى : يا رسول الله ! على دست از تكبّرِ خويش بر نمىدارد . فرمود كه على تكبّر ندارد ، آيا دوست مىدارى او را ؟ گفتى : به خدا قسم كه او را دوست مىدارم . فرمود : والله به جنگ او خواهى شد از روى ظلم . زبير چون اين بشنيد ، گفت : أستغفرُ الله ، من اين حديث را فراموش كرده بودم و اگر ياد مىداشتم به جنگ تو بيرون نمىشدم ، الحال چه كنم كه كار گذشته و دو لشكر به مصاف هم در آمده‌اند و بيرون رفتن من از جنگ براى من عار است . فرمود : عار بهتر از نار است .\r\nپس زبير برگشت و با پسر مشؤوم خود عبدالله گفت كه على ياد من آورد مطلبى را كه من فراموش كرده بودم ، لاجرم دست از جنگ او برداشتم . پسر گفت : نه به خدا قسم ، از شمشيرهاى بنى عبدالمطلب ترسيدى و حق دارى : « فَإنّها طِوال حِداد تحملها فتية أنجاد » . گفت : چنين نيست ، به خدا قسم ، ترس مرا فرو نگرفته ؛ بلكه من عار را بر نار اختيار كردم .\r\nآنگاه گفت : اى پسر ! مرا به ترس سرزنش مىكنى . اينك ببين جلادت مرا ، پس نيزهء خود را حركت داد و بر ميمنهء لشكر امير المؤمنين عليه السلام حمله كرد .\r\nحضرت فرمود كه زبير را كارى نداشته باشيد و از براى او كوچه دهيد كه بنايش بر جنگ نيست . پس زبير چون از ميمنه حركت كرد و به ميسره تاخت ، پس از آن بر قلب لشكر زد ، آنگاه به سوى عبدالله برگشت و گفت : اى پسر ! شخصِ ترسان مىتواند چنين كارى كند كه من كردم ؟\r\nپس در همان وقت روى از جنگ بر تافت و به وادى السباع تاخت و در آن وادى احنف بن قيس با طايفهء بنى تميم اعتزال جسته بود . شخصى با او گفت كه اين زبير\r\n\r\n","description":"","footnote":"","page_name":" 364 ","page_number":364},
  {"content":"\r\n\r\nاست . گفت : مرا با زبير چه كار و حال آنكه دو طايفه عظيمه را به هم انداخته و خود راه سلامت جسته ؟\r\nپس جمعى از بنى تميم به زبير ملحق شدند و عمرو بن جرموز بر ايشان پيشى گرفت ، به نزد زبير رفت ، ديد مىخواهد نماز بخواند . چون زبير مشغولِ نماز شد عمرو او را ضربتى زد و بكشت و به قولى در وقت خواب او را بكشت . آنگاه شمشير و خاتم او را برداشت و به قولى سر او را نيز حمل كرد و به نزد امير المؤمنين عليه السلام آورد .\r\nحضرت شمشير زبير را بر دست گرفت و فرمود : « سَيفٌ طالَما جَلى الكَرب عن وَجهِ رسولِ الله » ؛ « 1 » اين شمشيرى است كه غصه‌ها از روى پيغمبر صلى الله عليه و آله بر طرف كرده ، همانا زبير شخصى ضعيف نبود « لكنّه الحين وَمَصارع السوء « 2 » وَ قاتل ابن صفيّة في النار » . « 3 »\r\nنقل است كه چون عمروبن جرموز بشارت نار شنيد ، اين اشعار بگفت :\r\n أتيتُ عَليّاً بِرَأسِ الزُبَيرِ * وَقَد كُنتُ أرجُو بِهِ الزُلفَة\r\nفَبَشِّر بِالنّارِ قَبلَ العَيانِ * وَبِئسَ البِشارَةُ ذي التُّحفَةِ\r\nلَسِيّان عِندي قَتلُ الزُّبيرِ * وَضِرطَةُ عَنزٍ بِذي الجُحفَة « 4 » \r\nزبير به سن هفتاد و پنج به قتل رسيد و قبرش در وادى السباع است و طلحه را مروان بن الحكم تيرى بر اكحلش زد و چندان خون از او آمد تا بمرد و در بصره مدفون گشت .\r\nو بالجمله ، رايت لشكر حضرت امير المؤمنين عليه السلام در جنگ جمل با فرزندش محمد بود . محمد را فرمان داد كه حمله كن بر لشكر ، چون مقابل محمد بصريان تير مىانداختند ، محمد توانى كرد و منتظر بود كه تيرها كمتر شود آن وقت حمله كند ،\r\n\r\n\r\n","description":"","footnote":"\r\n( 1 ) . طبقات الكبرى ، ج 3 ، ص 112 ؛ شرح نهج البلاغه ابن ابى الحديد ، ج 13 ، ص 148 .\r\n( 2 ) . بحار الأنوار ، ج 32 ، ص 200\r\n( 3 ) . تاريخ مدينة دمشق ، ج 18 ، ص 371 ؛ النصائح الكافيه ، ص 49 .\r\n( 4 ) . الاستيعاب ، ج 2 ، ص 516 ؛ الجمل ابن شدقم ، ص 137 .\r\n","page_name":" 365 ","page_number":365},
  {"content":"\r\n\r\nحضرت به محمد فرمود : « احمل بين الأسنة فَإنّ لِلموتِ عَلَيك جنّة » . پس محمد حمله كرد و ما بين تيرها و نيزه‌ها توقف كرد ، حضرت به نزد او آمد « فَضَرَبَه بقائِم سَيفِهِ وَقال أدركك عرق مِن أُمّك » . « 1 »\r\nپس عَلَم را از محمد گرفت و حمله سختى نمود ، لشكر آن حضرت نيز حملهء عظيمى نمودند و مثل باد عاصف كه خاكستر را ببرد ، لشكر بصره را از جلو مىراندند و كعب بن سور قاضى در آن روز قرآنى حمايل كرده بود و با طايفه بنوضبّه دور شتر حميراء را گرفته بودند و بنوضبّه اين رجز مىخواندند :\r\nنَحنُ بَنوضَبّةِ أصحابِ الجَمَل\r\n تَنازَعَ المَوتَ إذَا المَوتُ نَزَل * وَالموتُ أحلى عِندَنا مِنَ العَسَل « 2 » \r\nهفتاد دست از بنوضبّه در آن واقعه به جهت زمام جمل قطع شد و هر يك از ايشان كه دستش بريده مىگشت و زمام را رها مىكرد ديگرى مهار او را مىگرفت و هر چه آن شتر را پى مىكردند باز به جاى خود ايستاد بود تا آخر الأمر اعضاى او را قطعه قطعه كردند و شمشيرها بر او زدند تا از پا در آمد ، آن وقت بصريان هزيمت كردند و جنگ بر طرف شد .\r\nامير المؤمنين عليه السلام بيامد و قضيبى به هودج حميرا زد و فرمود : يا حميراء ! پيغمبر تو را امر كرده بود كه به جنگ من بيرون شوى ؟ آيا تو را امر نفرمود كه در خانهء خود بنشينى و بيرون نشوى ؟ سوگند به خدا كه انصاف ندادند آنان كه زن‌هاى خود را پشت پرده مستور داشتند و تو را بيرون آوردند .\r\nپس محمد بن ابى بكر خواهر را از هودج بيرون كشيد . امير المؤمنين عليه السلام فرمود تا او را در خانهء صفيّه بنت الحارث بن ابى طلحه بردند و اين واقعه در روز پنج شنبه دهم\r\n\r\n\r\n","description":"","footnote":"\r\n( 1 ) . الجمل ابن شدقم ، ص 141 .\r\n( 2 ) . رك : الجمل ابن شدقم ، ص 142\r\n","page_name":" 366 ","page_number":366},
  {"content":"\r\n\r\nاين ماه ، سنهء 36 ، واقع شده در موضع معروف به حريبه در بصره .\r\nزيد بن صوحان با دو برادر خود سحبان خطيب و صعصعه در لشكر امير المؤمنين بودند و رايت آن حضرت در دست سحبان بود ، چون سحبان شهيد شد علم را زيد گرفت ، چون زيد شهيد شد ، صَعصَعه علم را گرفت و او زنده بود تا ايام معاويه كه در كوفه وفات يافت . و زيد از ابدال به شمار مىرفت و چون بر زمين افتاد جناب على عليه السلام بالاى سرش آمد و فرمود : « رَحِمَك الله يا زيد ، كُنتَ خَفيفَ المؤونة عَظيمَ المَعونَة » ؛ « 1 » يعنى اى زيد خداى رحمت كناد تو را كه مؤونت تعلّقات دنيوى تو را اندك بود و معونت و امداد تو در دين بسيار .\r\nپس حضرت داخل بصره شد و خطبه‌اى خواند كه از كلمات آن خطبه است :\r\nيا جندَ المرأة ، يا أتباعَ البهيمة رغا فأجبتم وَعقر فانهزمتم أخلاقكم دقاق وَأعمالكم نفاق وَدينكم زيغ وَشقاق وَمائكم أُجاج وَزعاق . « 2 »\r\nآن حضرت در خطبه‌هاى ديگر نيز مكرّر ذمّ بصره فرموده .\r\nو بالجمله ، آن جناب بعد از فراغ از حرب ، پا در طريق عفو و صفح گذاشت .\r\nعبدالله بن زبير و وليد بن عقبه و اولاد عثمان و ساير بنى اميه را عفو فرمود و از ايشان درگذشت و حسنين عليهما السلام شفاعت از مروانِ حكم كردند ، حضرت از او نيز درگذشت و ايشان را از كشتن ايمن فرمود . و حميراء را به طريق خوشى به مدينه فرستاد . و از كلمات عمرو عاص است كه به عايشه گفت : اى عايشه ! دوست داشتم كه در جنگ جمل كشته مىشدى . گفت : براى چه ؟ عمرو گفت : از براى آنكه به اجل خود مرده بودى و داخل مىشدى بهشت را و ما آن را بزرگ‌تر شناعتى مىگرفتيم بر على عليه السلام . « 3 »\r\n\r\n\r\n","description":"","footnote":"\r\n( 1 )\r\n. مقاتل الطالبيين ، ص 23 ؛ الاختصاص ، ص 79 .\r\n( 2 ) . نهج البلاغه ، ج 1 ، ص 44 - 45 ، خطبه 13 .\r\n( 3 ) . براى اطلاع بيشتر از جنگ جمل رك : الجمل تأليف شيخ مفيد كه دوست قديم ما حضرت آقاى سيّد على مير شريفى آن را تصحيح و منتشر كرده ا ست\r\n","page_name":" 367 ","page_number":367},
  {"content":"\r\n\r\n\r\nروز يازدهم\r\nدر اين روز ، سنهء 334 ، عماد الدوله مستولى شد بر بغداد و در روز شانزدهم به اين مطلب اشاره خواهد شد .\r\nدر اين روز ، سنهء 384 ، على بن عيسى معروف به رمّانىِ نحوى « 1 » وفات كرد و او از اهل سُرّ مَن رأى « 2 » بوده است .\r\nو نيز در اين روز ، سنهء 597 ، حجّة الفرقة الناجيه ، خواجه نصيرالدين طوسى متولّد شد . وفاتش در روز غدير گذشت . « 3 »\r\n\r\nروز سيزدهم\r\nاوّلِ ايامِ فاطميه عليها السلام است .\r\nو در اين روز ، سنهء 72 ، مُصعَب بن زبير و ابراهيمِ اشتر به قتل رسيدند .\r\nبدان كه چون مصعب از جانب برادرش عبدالله بن زبير به دفع مختار مأمور شد\r\n\r\n\r\n","description":"","footnote":"\r\n( 1 ) . وفيات الأعيان ، ج 3 ، ص 299 ، ش 435 .\r\nابو الحسن على بن عيسى رمّانى نحوى معتزلى ، در بغداد وفات كرد . تصنيفات او را نزديك به صد اثر گفته‌اند از جمله : صنعة الاستدلال ، الأسماء والصفات ، الأكوان ، المعلوم والمجهول و كتب ديگرى در تفسير ، لغت و نحو . سير أعلام النبلاء ، ج 16 ، ص 533 - 534 ، ش 390 .\r\n( 2 ) . « سُرَّ مَن رأى » بلده‌اى است كه معتصمِ عباسى بنا كرده ، قبر امامينِ هُمامين حضرت هادى و عسكرى عليهما السلام در آنجا است . صاحب قاموس گفته كه چون معتصم عباسى شروع كرد به بناى سامراء ، بر لشكر او اين مطلب ثقيل آمد و چون تمام گشت و به آنجا منتقل شدند هر كس به رؤيت آن مسرور شد . از اين جهت « سُرّ مَن رأى » ناميده شد . ( منه )\r\n( 3 ) . رك : روضات الجنات ، ج 6 ، ص 278 - 297 . وفات خواجه نصير الدين طوسى در سال 672 است .\r\n","page_name":" 368 ","page_number":368},
  {"content":"\r\n\r\nو به كوفه آمد و مختار را بكشت ، چنانچه در 14 ماه رمضان به آن اشاره شد ، پس كوفه را تحت تصرّف در آورد و پيوسته در صدد جمع جنود و جيوش بود تا در سنهء 72 عساكر خود را جمع نموده به دفع عبدالملك ابن مروان به جانب شام حركت كرد .\r\nعبدالملك نيز با لشكرى عظيم جنگ او را آماده شده و به جنگ او بيرون شد و در اراضى مِسكن - به كسر ميم « 1 » - كه موضعى است بر نهر دجيل قريب به بَلَد كه يك منزلى سامره است ، تلاقىِ دو لشكر شد و حرب عظيمى فيما بين واقع شد و ابراهيم بن اشتر كه در لشكر مصعب بود در آن جنگ كشته گشت و سر او را ثابت بن يزيد غلام حُصَيْن بن نُمَيْر جدا كرد و جسدش را به نزد عبدالملك حمل كردند ، پس ثابت هيزم جمع كرد و بدن ابراهيم را بسوزانيد و مسلم بن عمروِ باهلى نيز در جملهء جيش مصعب بود و از كثرت زخم و جراحت هلاك شد . و مصعب نيز جراحات بسيار بر بدنش رسيد تا آنكه توانايى از او برفت و عبدالله بن ظبيان ضربتى بر او زد و او را بكشت و سرش را براى عبدالملك برد . عبدالمك سجده شكر به جاى آورد و هم عيسى پسر مصعب در آن حرب كشته گشت .\r\nپس عبدالملك امر كرد كه بدن مصعب و پسرش عيسى را در دير جاثليق دفن كردند و مصعب مردى صاحب جمال و هيبت و كمال بود .\r\nخطيب در تاريخ بغداد گفته كه قبر او « 2 » با قبر ابراهيم در مسكن واقع است .\r\nفقير گويد : اينك قبر ابراهيم كه مدفن بقيهء اعضا يا موضع قتل او است در اراضى مسكن در طريق سامره معروف است .\r\nو بالجمله ، عبدالملك بعد از كشتن مصعب اهل عراق را به بيعت خويش خواند .\r\nمردم با او بيعت كردند ، آنگاه به كوفه رفت و كوفه را تسخير كرده و داخل دارالإماره\r\n\r\n\r\n","description":"","footnote":"\r\n( 1 ) . در معجم البلدان ( ج 5 ، ص 127 ) گفته شده « مَسكِن » به فتح ميم و كسر كاف است .\r\n( 2 ) . تاريخ بغداد ، ج 13 ، ص 106 ، ش 7093 .\r\n","page_name":" 369 ","page_number":369},
  {"content":"\r\n\r\nگشت و بر سرير سلطنت قرار گرفت و سر مصعب را در مقابل او نهاده بودند و در كمال فرح و انبساط بود كه ناگهان يك تن از حاضرين را كه عبدالملك ابن عمير مىگفتند لرزه فرو گرفت و گفت : امير به سلامت باشد ، من قصّهء عجيبى از اين قصر الإماره به خاطر دارم ؛ پس قضيه معروفه را نقل كرد و بعضى از شعرا آن را به نظم آورده‌اند :\r\n يك سره مردى ز عرب هوشمند * گفت به عبدالملك از روى پند\r\nروى همين مسند و اين تكيه گاه * زير همين قبّه و اين بارگاه\r\nبودم و ديدم بر ابن زياد * آه چه ديدم كه دو چشمم مباد\r\nتازه سرى چون سپر آسمان * طلعت خورشيد ز رويش نهان \r\n بعد ز چندى سر آن خيره سر * بُد برِ مختار به روى سپر\r\nبعد كه مصعب سر و سردار شد * دست كش او سر مختار شد\r\nاين سر مصعب به تقاضاى كار * تا چه كند با تو دگر روزگار \r\nعبدالملك از شنيدن اين قضيه ، به لرزه در آمد و امر به هدمِ دارالإماره نمود . « 1 »\r\n\r\nروز چهاردهم\r\nعلّامه مجلسى فرموده كه كلينى به سند صحيح از حضرت صادق عليه السلام روايت كرده است كه :\r\nحضرت فاطمه عليها السلام هفتاد و پنج روز بعد از حضرت رسالت صلى الله عليه و آله زنده بود .\r\nپس بنا بر مشهور كه وفات حضرت رسول صلى الله عليه و آله در 28 ماه صفر بوده بايد وفات\r\n\r\n\r\n","description":"","footnote":"\r\n( 1 ) . براى اطلاع از شرح حال مصعب رك : تاريخ طبرى ، ج 7 ، ص 145 ، ذيل حوادث سال 67 هجرى ؛ تتمّة المنتهى ، ص 118 - 119\r\n","page_name":" 370 ","page_number":370},
  {"content":"\r\n\r\nحضرت فاطمه عليها السلام در 13 يا 14 يا 15 ماه جمادى الأولى باشد .\r\nپس زيارت آن حضرت مناسب است ، خصوصاً در 14 كه ظاهرتر است . « 1 » انتهى .\r\nاحقر وفات آن مخدّره را در سوم جمادى الآخره ذكر مىكنم - إن شاء الله .\r\n\r\nروز پانزدهم\r\nدر اين روز ، سنهء 36 ، به قول شيخين ، فتح بصره و نزولِ نصر شده بر امير المؤمنين « 2 » عليه السلام و در همين روز بعينه به روايت شيخ « 3 » و سيّد « 4 » و كفعمى « 5 » ولادت با سعادت حضرت على بن الحسين عليهما السلام واقع شده .\r\nوالدهء ماجدهء آن حضرت ، شهربانو دختر يزدجرد ، پادشاه عجم است كه در ايام نفاس از دنيا رحلت كرد و سيّد الساجدين عليه السلام را ابن الخيرتين مىگفتند به واسطه حديثى كه از رسول خد صلى الله عليه و آله مروى است كه فرمود : « إنّ للّهِ في عِباده خِيَرتَين : فخِيَرتُه مِن العرب قُريش وَمِن العَجَم فارس » . « 6 »\r\nو اشاره به آن جناب كرده ابوالأسود در اين شعر :\r\n وَإنّ غلاماً بَينَ كِسرى وَهاشِمٍ * لأكْرَم مَن نيطَت عَلَيهِ التَمايِم « 7 » \r\nدر بصائر از جناب باقر عليه السلام روايت است كه :\r\n\r\n\r\n","description":"","footnote":"\r\n( 1 ) . زاد المعاد ، ص 455 .\r\n( 2 ) . مصباح المتهجّد ، ص 792 ؛ مسارّ الشيعه ، ص 53 . متن مسارّ الشيعه از نسخه‌اى است كه بااين متن مطابق نيست‌بلكه دو نسخه ديگر كه به عنوان نسخه بدل آمده مطابق متن مؤلف است .\r\n( 3 ) . مسارّ الشيعه ، ص 53 ؛ مصباح المتهجّد ، ص 792 .\r\n( 4 ) . اقبال الأعمال ، ج 3 ، ص 156 ، باب 6 ، فصل 2 .\r\n( 5 ) . مصباح كفعمى ، ج 2 ، ص 597 ، فصل 42 .\r\n( 6 ) . كشف الغمّه ، ج 2 ، ص 318 ؛ بحار الأنوار ، ج 46 ، ص 8 .\r\n( 7 ) . كافى ، ج 1 ، ص 467 ؛ بحار الأنوار ، ج 46 ، ص 4 .\r\n","page_name":" 371 ","page_number":371},
  {"content":"\r\n\r\nچون آوردند دختر يزدجرد را نزد عمربن الخطّاب و داخل مدينه شد ، دختران مدينه براى تماشاى او بر بام‌ها بر آمدند و چون او را داخل مسجد نمودند ، مسجد از روشنىِ روى او روشن شد و چون عمر را ديد روى خود را از او پوشانيد و گفت : آه ، بىروح « 1 » بادا هرمز .\r\nعمر خشمناك شد و گفت : اين دختر مرا دشنام داد و خواست كيفر دهد او را ، امير المؤمنين عليه السلام به عمر گفت كه اين مطلب از براى تو نيست ، عرضه كن بر او كه اختيار كند مردى از مسلمانان را و او را در عوض قسمت او از فىء حساب كن . عمر قبول كرد و او را گفت كه مردى را اختيار كن ، پس آن سعادتمند آمد و دست خود را بر سر جناب حسين عليه السلام نهاد ، پس حضرت امير المؤمنين عليه السلام از او پرسيد كه نام تو چيست ؟ گفت : جهان شاه . حضرت فرمود : بلكه شهربانويه ، پس حضرت نظر به جانب امام حسين عليه السلام افكند و فرمود كه ابوعبدالله ! هر آينه متولد خواهد شد از اين زن براى تو پسرى كه بهترينِ اهل زمين باشد . « 2 »\r\nعلّامه مجلسى احتمال داده كه عمر در اين روايت تصحيف عثمان باشد و فرمود :\r\nظاهر آن است كه اسيرى اولاد يزدجرد بعد از قتل او باشد و قتلش در زمان عثمان بوده و اگر چه ممكن است كه بعد از فتح قادسيّه يا نهاوند بعضى از اولاد يزدجرد اسير شده باشند .\r\nو هم فرموده كه :\r\nولادت على بن الحسين عليه السلام در زمان خلافت امير المؤمنين بوده و تزويج شهربانو اگر در زمان خلافت عمر باشد بعيد است كه بعد از بيست سال يك اولاد از او شده باشد .\r\nوالله العالم . « 3 »\r\n\r\n\r\n","description":"","footnote":"\r\n( 1 ) . مصدر : بى روز .\r\n( 2 ) . بصائر الدرجات ، ص 355 ، ح 8 .\r\n( 3 ) . بحار الأنوار ، ج 46 ، ص 10 ، ش 20 .\r\n","page_name":" 372 ","page_number":372},
  {"content":"\r\n\r\nو در اين روز ، عابدِ قريش « 1 » محمد بن ابى بكر به قتل رسيد .\r\nبدان كه در سنهء 38 معاويه ، عمرو عاص را عامل مصر كرده و به جانب مصر فرستاد . و با او بود معاوية بن خديج و ابوالأعور سلمى و چهار هزار نفر لشكر .\r\nاز آن طرف امير المؤمنين عليه السلام ، محمد بن ابىبكر را عامل مصر فرمود و به مصر روانه داشت . اين دو عامل چون به جانب مصر حركت كردند در موضع معروف به « منشاة » باهم تلاقى نمودند و محاربه كردند . لشكر محمد دست از يارى او برداشتند و او را تنها گذاشتند . لاجرم محمد هزيمت كرده و در موضعى از شهر مصر مختفى گشت . لشكر عمرو عاص مكان او را پيدا كردند و دور آن خانه را احاطه نمودند .\r\nمحمد با بقيهء اصحاب خود از خانه بيرون شدند . معاوية بن خديج و عمرو عاص او را بگرفتند و در موضع معروف به « كوم شريك » او را در پوست حمارى كردند و آتش زدند و بسوختند . « 2 »\r\nچون خبر شهادت محمد و اصحابش به معاويه رسيد اظهار فرح و شادى نمود . و چون اين خبر به امير المؤمنين عليه السلام رسيد بسيار غم زده شد و فرمود : جزع و حزن ما ، بر محمد بن ابى بكر به قدر سرور معاويه است . « 3 »\r\nو فرمود : از زمانى كه من داخل در اين حرب شدم ؛ يعنى حرب با معاويه ، از براى هيچ كشته‌اى اين قدر محزون نشدم كه براى محمد محزون گشتم . همانا محمد ربيب من بود و من او را به جاى اولاد گرفته بودم و با من برّ و نيكويى كرده بود . « 4 »\r\nو بالجمله ، اينك در مصر قبر محمد كه مدفن بقيّهء اعضاى آن ولىِ صالح يا موضع قتل او است مهجور است و عادتِ اهلِ سنت چنان است كه چون به قبر او برسند\r\n\r\n\r\n","description":"","footnote":"\r\n( 1 ) . مروج الذهب ، ج 2 ، ص 307 : « وكان محمد بن أبي بكر يدعى عابد قريش لنسكه و زهده ، وربّاه علي بن أبي طالب » .\r\n( 2 ) . مروج الذهب ، ج 2 ، ص 420 .\r\n( 3 ) . مروج الذهب ، ج 2 ، ص 420 .\r\n( 4 ) . مروج الذهب ، ج 2 ، ص 420 .\r\n","page_name":" 373 ","page_number":373},
  {"content":"\r\n\r\nپشت به جانب قبر او مىكنند و فاتحه‌اى براى پدرش ، ابوبكر مىخوانند .\r\nقبل از شهادت محمد چون ضعف او از حكومت مصر ظاهر شد ، امير المؤمنين ، اشترِ نخعى را با جمعى از لشكر به جانب مصر فرستاد . چون اين خبر گوشزد معاويه شد پيغام داد براى دهقان عريش كه اشتر را مسموم كن تا من خراج بيست سال از تو نگيرم ؛ چون اشتر به عريش رسيد ، دهقان آنجا پرسيد كه از طعام و شراب چه چيزى نزد اشتر محبوب‌تر است ؟ گفتند : عسل را بسيار دوست مىدارد ، پس آن مرد دهقان مقدارى از عسل مسموم براى اشتر هديه آورد و برخى از اوصاف و فوائد آن عسل را بيان كرد . اشتر شربتى از آن عسل زهر آلود ميل فرمود و آن روز را هم روزه بود ، عسل در جوفش مستقر نشده بود كه از دنيا رحلت فرمود - رضوان الله عليه . « 1 »\r\nو در اين روز ، سنهء 96 ، وليد بن عبدالملكِ مروان وفات كرد . « 2 » و او قريب ده سال بعد از پدرش سلطنت كرد و در أخبار الدول از عمر بن عبدالعزيز نقل كرده كه گفت :\r\nچون وليد را در لحد نهادم ديدم كه پاهاى خود را بر زمين مىكوبد و دست‌هايش را ديدم كه به گردنش غل كرده بودند . « 3 »\r\nو وليد همان است كه بناء مسجد اموى در شام كرد و تعمير كرد مسجد رسول را در مدينه و آن را وسعت داد و مال بسيار در مصارف اين دو مسجد صرف كرد .\r\n\r\n\r\n","description":"","footnote":"\r\n( 1 ) . و بعضى گفته‌اند كه شهادت اشتر در قلزم واقع شد و نافع غلام عثمان او را مسموم كرد ، چون خبر شهادت اشتر به معاويه رسيد چندان خوشحال شد كه در پوست خود نمىگنجيد و دنياى وسيع از خوشحالى بر او تنگ گرديد . و گفت : همانا از براى خداوند جندى است از عسل . و چون امير المؤمنين عليه السلام از قتل اشتر خبر دار شد بسى تأسف خورد و زياده اندوهناك و كوفته خاطر گرديد و كلماتى در مدح اشتر گفت و از جمله فرمود :\r\n« لقد كان لي كما كنتُ لرسول الله » [ شرح نهج البلاغه ابن ابى الحديد ، ج 15 ، ص 98 
  ] ؛ يعنى مالك اشتر براى من چنان بود كه من از براى رسول خدا بودم . و هم فرمود : « رحم الله ما لكاً و ما مالك ، لو كان صخراً لكان صلداً و لو كان جبلًا لكان فنداً و كأنّه قد مني قدا » . [ اختيار معرفة الرجال ( رجال كشى ) ، ص 66 ، ش 118 
  ] ( منه عفي عنه )\r\n( 2 ) . كامل ابن اثير ، ج 5 ، ص 8 .\r\n( 3 ) . أخبار الدول ، ج 2 ، ص 33 ، باب 5 ، فصل 6 ؛ نيز رك : كامل ابن اثير ، ج 5 ، ص 9 .\r\n","page_name":" 374 ","page_number":374},
  {"content":"\r\n\r\nو در اين روز ، سنهء 647 ، شيخ تقى الدين حسن بن على بن داود حلّى صاحب رجال ، شاگرد سيّد احمد بن طاووس متولد شده . « 1 »\r\n\r\nروز شانزدهم\r\nدر اين روز ، سنهء 258 ، يحيى بن مُعاذِ رازى واعظ كه يكى از رجال طريقت و معاصر جنيد بغدادى است در نيشابور وفات كرد . « 2 »\r\nو در اين روز ، سنهء 338 ، عماد الدولة بن بويه ديلمى وفات كرد . « 3 »\r\nشايسته است در اين‌جا ، اشاره‌اى به سلطنت و دولت ديالمه بشود :\r\nبدان كه اصحاب تاريخ گفته‌اند كه بويه مردى فقير بود از اهل ديلم و كنيت او ابوشجاع بن فنا خسرو بن نمام بوده و صيد ماهى مىكرد و منسوب به فرس بوده .\r\nو مىگفته كه من از اولاد بهرام گورم و او را پنج تن پسر شد : دو تن از آنها بمردند و سه ديگر بماند كه يكى ابوالحسن على بن بويه عماد الدوله بوده كه از همه بزرگ‌تر بوده و ديگر ركن الدوله ابوعلى الحسن و سوم معزّ الدوله ابوالحسين احمد بود و عماد الدوله سبب سعادت و سلطنت ايشان شد تا آنكه مالك عراقين و اهواز و فارس گشتند و مدبّر امور رعيت شدند و عدد سلاطين آل بويه پانزده و مدت سلطنتشان صد و بيست و شش سال بوده و بَدْأ ظهور ايشان در سنهء 322 ، آخر سلطنت قاهر بالله بوده و سببش آن شد كه عماد الدوله به جانب مرداويج « 4 » رفت . و او عمارت\r\n\r\n\r\n","description":"","footnote":"\r\n( 1 ) . روضات الجنات ، ج 2 ، ص 289 ، ش 199 .\r\n( 2 ) . وفيات الأعيان ، ج 6 ، ص 168 ، ش 794 .\r\n( 3 ) . وفيات الأعيان ، ج 3 ، ص 400 ، ش 480 « عماد الدولة بن حمدان » .\r\n( 4 ) . مرداويج عموى شمس المعالى الأمر ابن الأمير قابوس بن وشمگير است كه در گيلان و طبرستان و استر آباد بعداز داعىِ كبير و ساير سادات به سلطنت رسيد . و قابوس همان است كه به فصاحت و بلاغت معروف بوده و خطش خط نسخ بر اوراق خوش نويسان كشيده بود و هرگاه صاحب بن عبّاد را نظر بر خط وى افتادى گفتى : « هذا خط قابوس ام جناح طاووس » . ( منه عفي عنه )\r\n","page_name":" 375 ","page_number":375},
  {"content":"\r\n\r\nكَرْخ را با وى گذاشت .\r\nعماد الدوله با رعيت ، خوش سلوكى كرد و قلاع بسيارى فتح كرد و ذخيره‌هاى بسيار جمع نمود و دل رعيت را به سوى خود مايل نمود تا آنكه اسم او بلند شد و مردم به جانبش ميل كردند و در ديده‌هاى مردم با عظمت نمود ؛ چه او را نهصد سوار كارى بوده كه با ده هزار سوار مقابلى مىكردند . پس برادرش ركن الدوله را به جانب كازرون فرستاد . ركن الدوله ، كازرون را بگرفت ، پس از آن ، شيراز را تحت تصرّف در آورد و نامش بلند شد و از قضاى اتفاق آنكه در آن اوقات مرداويج بر دست غلامان خود كشته شد ، بيشترِ لشكرش به جانب عماد الدوله شدند . عماد الدوله قوت گرفت و در روز شنبه 11 جمادى الأولى سنهء 334 ، بر بغداد مستولى شد و دار الخلافه را نَهْب « 1 » كرد و از براى خليفه به جز اسمى از خلافت نبود ، نه امرى داشت نه نهيى ، پس بصره و موصل و تمام بلاد را تسخير كرد و برادرش معزّ الدوله را در بغداد گذاشت و ركن الدوله را در اصفهان و خودش در شيراز اقامت كرد .\r\nفقير گويد كه حضرت امير المؤمنين - صلوات الله عليه - در اخبار غيبيهء خود اشاره به دولت ديالمه فرموده ، در آنجا كه فرمود :\r\nوَيَخرج مِن ديلمان بنوالصياد ، إلى أن قال : ثُمّ يستقوى « 2 » أمرهم حتّى يملكوا الزوراء وَيخلعوا إلخلفاء . قال قائل : يا أمير المؤمنين ، فَكَم مدّتهم ؟ فَقال : مائة أو تزيد قليلًا . « 3 »\r\nاز غرائبى كه اتفاق افتاد براى عماد الدوله آن بود كه چون در شيراز اقامت نمود\r\n\r\n\r\n","description":"","footnote":"\r\n( 1 ) . نهب : غنيمت ، غارت كردن .\r\n( 2 ) . مصدر : « يستشرى » .\r\n( 3 ) . شرح نهج البلاغه ابن ابى الحديد ، ج 7 ، ص 49 ؛ بحار الأنوار ، ج 41 ، ص 352 .\r\n","page_name":" 376 ","page_number":376},
  {"content":"\r\n\r\nجنود و لشكرش جمع شدند و مطالبهء وظيفه و مواجب نمودند . عماد الدوله را چيزى بر دست نبود كه به ايشان دهد و نزديك شد كه دولتش مضمحل و زائل شود و پيوسته در غم بود تا آنكه روزى در مجلس انس خود ، به قفا خوابيده بود و فكر و تدبير براى رعيت مىكرد كه مارى را ديد كه از موضعى از سقف اتاق بيرون شد و به موضع ديگر رفت . عماد الدوله خوف از سقوط مار كرد ، فرمان نمود كه نردبان بنهند و سقف را بشكافند و آن مار را بيرون آورند ، چون سقف را شكافتند و در تفحّص مار بر آمدند ديدند بالاى سقف ، سقف ديگرى است و در ما بين آن ، صندوق‌هاى مال است . مال‌ها را در آوردند ، و دريافتند كه پانصد هزار دينار مىباشد ، عماد الدوله آن مال‌ها را بر رعيت خود قسمت نمود .\r\nپس خيّاطى را طلبيد كه براى او خيّاطى كند ، گفتند : در اين شهر خيّاطى است كه در سابق خيّاط مخصوص والى بلد شيراز بوده ؛ چون آن مردِ خيّاط را آوردند از قضا آن مرد كر بود و در نزد او مالى از صاحب بلد به وديعه بود . خيّاط چون حاضر شد گمان كرد كه در باب او سعايت كرده‌اند و او را به جهت آن مال‌هايى كه نزد او است ، عماد الدوله طلب داشته . همين كه عماد الدوله با او مخاطبه كرد او قسم خورد كه بيشتر از دوازده صندوق مال نزد من نيست و نمىدانم در بين آنها چيست .\r\nعماد الدوله تعجب كرد ، امر فرمود تا آن صندوق‌ها را حاضر نمودند ، چون قفل از آنها برداشتند ، مال‌هاى بسيار و رخت‌هاى قيمتى در آن بود . « 1 »\r\nو هم از كثرت حظّ و اقبال عماد الدوله نقل شده كه روزى سوار بود بر اسب كه ناگاه پاهاى اسب او در زمين فرو رفت ، آن موضع را شكافتند ، گنج عظيمى يافتند .\r\nو بعد از اين لطائف غيبى ، خزائن و دفائن يعقوبِ ليث و برادرش عمروليث كه پادشاهان فارس و عراق و خراسان بودند و مقدار آن از حدّ و حصر فزون بود ،\r\n\r\n\r\n","description":"","footnote":"\r\n( 1 ) . رك : وفيات الأعيان ، ج 3 ، ص 400 ، ش 480 « عماد الدولة بن حمدان » .\r\n","page_name":" 377 ","page_number":377},
  {"content":"\r\n\r\nبه دست او افتاد و كار او بالا گرفت .\r\nو بالجمله ، اين خوش بختىهاى او باعث سلطنت و دوام دولت او شد و نه سال سلطنت كرد و بعد از فوت او مؤيد الدوله پسرش به جاى وى نشست . پس از او برادرش ركن الدوله حسن به جاى او نشست و از پسِ او معزّ الدوله احمد سلطنت كرد و پس از او عضدالدوله فناخسروشاه بن حسن بن بويه سلطنت كرد .\r\nدولت ايشان دست به دست گرديد تا به ابو منصور فولاد ستون بن عماد الدوله رسيد و ما بين او و ابو سعيد خسروشاه بن عماد الدوله محارباتى واقع شد تا آنكه ابومنصور مقتول گشت و خسروشاه سلطان شد و به او دولت آل بويه منقرض شد .\r\nپس از آن ، بنى سلجوق سلطنت يافتند و اوّلِ ايشان ميكائيل بن سلجوق و آخرِ ايشان طغرل بن ارسلان و مدت دولتشان صد و چهل سال طول كشيد .\r\nپس از انقراض ايشان ، دولت به خوارزمشاهيه منتقل شد و عدد سلاطينِ ايشان ده نفر و مدت دولتشان صد و سى و هشت سال و آخرِ ايشان جلال الدين بود و سبب انقراض ايشان ظهور چنگيز و فتنهء تَتار شد كه او را بكشتند . و به قولى هنگامى كه لشكر تتار رو به حرم و زن‌هاى او نمودند ، از غصه خود را از قلعه افكند و بمرد . « 1 »\r\n\r\nروز هفدهم\r\nدر اين روز ، سنهء 291 ، وفات كرد ابوالعباس احمد بن يحيى نحوى ، معروف به ثَعلَب - به ثاء مثلّثه . و سبب فوتش آن شد كه از مسجد جامع بيرون شد و كتابى در دست داشت ، در بين راه مطالعه مىكرد كه اسبى او را صدمه زد ، از پا در آمد ، او را به منزلش حمل كردند ، روز ديگر وفات كرد . « 2 »\r\n\r\n\r\n","description":"","footnote":"\r\n( 1 ) . براى اطلاع بيشتر از آل بويه رك : كتاب آل بويه نوشتهء مرحوم على اصغر فقيهى .\r\n( 2 ) . رك : بغية الوعاة ، ج 2 ، ص 334 - 336 ، ش 787 ؛ الكنى والألقاب ، ج 2 ، ص 127 - 129 ، ش 147\r\n","page_name":" 378 ","page_number":378},
  {"content":"\r\n\r\n\r\nروز هجدهم\r\nدر اين روز ، سنهء 328 ، وفات يافت احمد بن محمد ، معروف به ابن عبدِ ربّهء قُرطبىِ اندلسىِ مروانى ، صاحب كتاب عقد الفريدِ معروف . « 1 »\r\n\r\nروز نوزدهم\r\nدر اين روز ، سنهء 36 ، به فرمايش سپهر ، زيد بن صوحان از لشكر امير المؤمنين عليه السلام و طلحه از لشكر جمل به قتل رسيد .\r\nو در اين روز ، سنهء 786 ، بنا بر قولى ، شيخنا الأجلّ شهيد اوّل شهد شهادت نوشيد و در نهم اين ماه شهادتش گذشت . « 2 »\r\nو شيخ بهائى فرموده كه :\r\nدر اين روز ، سنهء 796 ، متولد شد سلطان فاضل ميرزا الُغ بيك بن شاهرخ بن امير تيمور كورگان و در دهم شهر رمضان ، سنهء 853 ، به قتل رسيد . « 3 »\r\n\r\nشب بيستم\r\nدر اين شب ، سنهء 682 ، فخر المحققّين علّامه حلّى متولد شد و وفاتش شب 25\r\n\r\n\r\n","description":"","footnote":"\r\n( 1 ) . رك : وفيات الأعيان ، ج 1 ، ص 94 ، ش 45 ؛ الكنى والألقاب ، ج 1 ، ص 405 - 406 ، ش 394 .\r\n( 2 ) . رك : موسوعة الشهيد الأوّل ، المدخل ( الشهيد الأوّل ، حياته و آثاره ) ، ص 111 به بعد ، باب اوّل ، فصل دهم : استشهادُه .\r\n( 3 ) . توضيح المقاصد ، ص 12 .\r\n","page_name":" 379 ","page_number":379},
  {"content":"\r\n\r\nجمادى الآخره واقع شده . « 1 »\r\n\r\nروز بيست و يكم\r\nدر اين روز ، سنهء 610 ، ناصر بن عبد السيّد ، فقيه معتزلىِ حنفى ، اديب نحوى معروف به « مطرزى » در خوارزم وفات كرد . و از براى او مؤلفاتى است كه از جمله شرح مقامات حريرى است و در ماه رجب ، سنهء 538 ، ولادت او در خوارزم واقع شد و در همان سال ، زمخشرى در خوارزم وفات كرد به اين سبب او را خليفهء زمخشرى گفتند . « 2 »\r\n\r\nروز بيست و دوم\r\nدر اين روز ، سنهء 578 ، وفات كرد احمد بن على رُفاعى شافعى . و طايفهء رُفاعيّه به اومنسوبند . « 3 »\r\nقالَ ابن خلّكان :\r\nولأتباعه أحوال عَجيبة : من أكل الحَيّات وَهِي حيّة ، وَالنزول في التنانير ، [ و هى تتضرّم بالنار فيطفؤونها 
  ] وَغيرها . « 4 »\r\n\r\nروز بيست و پنجم\r\nدر اين روز ، سنهء 64 ، به قول شيخ بهائى ، معاوية بن يزيد وفات كرد . « 5 »\r\n\r\n\r\n","description":"","footnote":"\r\n( 1 ) . رك : روضات الجنات ، ج 6 ، ص 330 - 336 ، ش 591 ؛ الكنى والألقاب ، ج 2 ، ص 499 - 500 ؛ الفوائد الرضويه ، ج 2 ، ص 767 - 778 .\r\n( 2 ) . رك : روضات الجنات ، ج 8 ، ص 163 - 165 ، ش 729 ؛ الكنى والألقاب ، ج 2 ، ص 655 ، ش 689\r\n( 3 ) . رك : الكنى والألقاب ، ج 2 ، ص 271 - 272 .\r\n( 4 ) . وفيات الأعيان ، ج 1 ، ص 172 .\r\n( 5 ) . توضيح المقاصد ، ص 12 .\r\n","page_name":" 380 ","page_number":380},
  {"content":"\r\n\r\nمعلوم باد كه چون در 14 ربيع الأوّل يزيد بن معاويه به جهنم پيوست ، معاويه فرزندش به جاى وى نشست و مدّت چهل روز در شام سلطنت كرد ، پس از آن بر فراز منبر رفت و خطبه خواند و اعمال پدران خود را تذكره كرد و گريهء سختى نمود آنگاه خود را از خلافت خلع نمود . « 1 »\r\nمروان بن الحكم از پاى منبر برخاست و گفت : الحال كه طالب خلافت نيستى پس امر خلافت را به شورا بيفكن ، چنانچه عمر بن الخطاب كرد ، يا اباليلى . و ابو ليلى كنيه‌اى است كه مستضعفين عرب را به آن مىخوانند .\r\nمعاويه در جواب مروان گفت : من حلاوت خلافت را نچشيدم ، چگونه راضى شوم كه تلخى اوزار آن را به چشم ؟ و به قولى اين كلام را هنگام مرگ گفت در وقتى كه بنى اميه از او خواستار تعيين خليفه شدند ، پس معاويه از منبر به زير آمد و در خانه بنشست و مشغول گريه شد ، مادرش نزد او آمد و گفت : اى فرزند ! كاش خرقهء حيضى بودم و اين كلمات منبريّهء تو را نمىشنيدم . و به قولى گفت : كاش خون حيض مىشدى و به وجود نمىآمدى تا چنين روز از تو نمىديدم .\r\nدر جواب گفت : اى مادر ! والله دوست مىداشتم كه چنين مىبودم و قلّادهء اين امر برگردن نمىافكندم . آيا من وزر و و بال اين كار را بر خود حمل دهم و بنو اميه\r\n\r\n\r\n","description":"","footnote":"\r\n( 1 ) . شيخ احمد بن فهد حلّى رحمه الله در عدة الداعي سبب خلع معاويه خود را از خلافت به مناسبتى چنين نگاشته كه روزى معاويه شنيد دو تن از كنيزانش با هم منازعه مىكنند و يكى از آن دو كنيز در نهايت حسن و جمال بود ، آن ديگرى با وى گفت كه جمال تو تكبّر سلاطين را براى تو حاصل كرده . كنيزك خوش صورت گفت كه چه سلطنتى است بهتر از سلطنت حسن و جمال بلكه واقعِ سلطنت در او است ؛ چه او بر تمام ملوك و سلاطين حكمران است و تمامى ايشان مقهور جمال مىباشند . كنيز ديگر گفت : مگر در سلطنت چه خوبى و خير است و حال آنكه سلطان تا ايستادگى مىكند به حقوق رعيت و توجه از ايشان مىكند پس با اين حال لذت و راحتى از براى او نيست و پيوسته عيش او منغّص است و يا متابعت شهوات و اختيار لذات خويش مىكند و تضييع حق سلطنت و رعيت مىنمايد ، پس چنين سلطانى مكانش در آتش است ، پس از براى سلطان راحت دنيا و آخرت جمع نخواهد شد . حرف كنيزك در دل معاويه اثر كرد و به اين سبب خود را از خلافت خلع نمود . [ عدّة الداعي ، ص 114 
  ] ( منه )\r\n","page_name":" 381 ","page_number":381},
  {"content":"\r\n\r\nبه حلاوت آن فائز شوند ؟ اين نخواهد شد . « 1 »\r\nو در شب اين روز ، يا شب 26 ، سنهء 938 ، شيخ اجلّ اعظم ، على بن عبدالعالى الميسى العاملى وفات كرد « 2 » و در جبل صديق نبى به خاك رفت . و اين شيخ از مشايخ شهيد ثانى است و روايت مىكند از شيخ محمد بن محمد بن داود مؤذّنِ جزّينى ، پسر عمّ شهيد اوّل از شيخ ضياء الدين على و او از پدر بزرگوارش شهيد اوّل - رضوان الله عليهم أجمعين . « 3 »\r\n\r\nروز سىام\r\nدر اين روز ، وفات كرد ابوالعباس جعفر بن محمد معروف به المستغفرىِ نسفىِ سمرقندى ، خطيبِ حنفى . « 4 » و او است صاحب كتاب طبّ النبى معروف كه علّامه مجلسى در بحار نقل فرموده و خواجه نصيرالدين در آداب المتعلّمين ، متعلّمين را امر به ارجاع به آن فرموده است . « 5 »\r\n\r\n\r\n","description":"","footnote":"\r\n( 1 ) . دربارهء معاوية بن يزيد رك : تتمّة ا لمنتهى ، ص 95 - 97 .\r\n( 2 ) . در أمل الآمل ( ج 1 ، ص 123 ) وفات ميسى در سال 933 هجرى آمده است .\r\n( 3 ) . رك : رياض العلماء ، ج 4 ، ص 116 - 122 ؛ الفوائد الرضويه ، ج 1 ، ص 504 - 505 .\r\n( 4 ) . روضات الجنات ، ج 2 ، ص 235 ، ش 185 .\r\n( 5 ) . آداب المتعلمين ، ص 134 ضمن جامع المقدمات ، ج 1 .\r\n","page_name":" 382 ","page_number":382},
  {"content":"\r\n\r\n\r\nباب دهم : وقايع و اعمال ماه جمادى الآخره\r\n\r\n","description":"","footnote":"","page_name":" 383 ","page_number":383},
  {"content":"\r\n . \r\n","description":"","footnote":"","page_name":" 384 ","page_number":384},
  {"content":"\r\n\r\n\r\nروز يكم\r\nبخواند دعايى را كه سيّد در اقبال ذكر كرده : « اللهُمَّ يا اللهُ ، أنتَ الدائمُ القائمُ » ، إلخ . « 1 »\r\nسيّد روايت كرده كه :\r\nدر اين ماه در هر وقت كه خواهد چهار ركعت نماز كند ، يعنى به دو سلام ، و در ركعت اوّل بعد از حمد يك مرتبه آية الكرسى بخواند و بيست و پنج مرتبه « إنّا أنْزَلْناهُ » و در دوم حمد و تكاثر و بيست و پنج مرتبه توحيد و در سوم حمد و سورهء جحد و بيست و پنج مرتبه سورهء فلق و در چهارم حمد و سورهء نصر و بيست و پنج مرتبه سورهء ناس بخواند و بعد از سلام از ركعت چهارم هفتاد مرتبه تسبيحات اربع و هفتاد مرتبه صلوات و سه مرتبه « اللهم اغفر للمؤمنين و المؤمنات » بگويد ؛ پس سر به سجده گذارد و سه مرتبه بگويد : « ياحيّ ياقيّوم ، يا ذالجلال و الإكرام ، يا اللهُ يا رحمنُ يارحيم ، يا أرحَمَ الراحِمين » .\r\nپس حاجت خود را بخواهد . پس هر كه اين عمل را به جا آورد خدا او را و مال و اهل و اولاد و دين و دنياى او را تا سال آينده حفظ كند و اگر در آن سال بميرد ، بر شهادت بميرد ؛ يعنى ثواب شهيدان داشته باشد . « 2 »\r\n\r\n\r\n","description":"","footnote":"\r\n( 1 ) . اقبال الأعمال ، ج 3 ، ص 157 - 159 ، باب 7 ، فصل 1 .\r\n( 2 ) . اقبال الأعمال ، ج 3 ، ص 160 ، باب 7 ، فصل 2 .\r\n","page_name":" 385 ","page_number":385},
  {"content":"\r\n\r\n\r\nشب سوم\r\nدر اين روز ، سنهء 193 ، وفات كرد در طوس در قريهء سناباد ، هارون الرشيد بن مهدى بن منصور . « 1 » قبرش در همان بقعهء منوّرهء رضويه - سلام الله عليه - در پشتِ سرِ آن حضرت واقع است و دِعْبِل اشاره به اين دو قبر نموده در اين اشعار كه گفته :\r\n قَبرانِ في طوسٍ خَير النّاسِ كُلِّهِم * وَقَبر شَرِّهِم هذا عَلَى العِبَرِ\r\nما يَنفَعُ الرِّجسُ مِن قُربِ الزَكيّ وَلا * عَلَى الزَكيّ بِقُربِ الرِّجسِ مِن ضَرَرٍ\r\nهَيهاتَ كُلُّ امْرِئ رُهِنَ بِما كَسَبَت له * يَداهُ فَخُذ ما شِئتَ أو فَذَر « 2 » \r\nهارون بيست و سه سال و چند ماه خلافت كرد « 3 » و او را از سلطنت حظّ عظيمى بوده ، جاحظ گفته كه :\r\nبراى رشيد جمع شده بود چيزهايى كه براى غير از او جمع نشده بود ؛ چه آنكه وزرايش برامكه بودند و قاضى او ابويوسف و شاعرش مروان بن أبى حفصه و نديم او عباس بن محمد ، پسر عمّ پدرش ، و زوجه‌اش زبيده و مغنّىِ او ابراهيمِ موصلى و حاجبش فضل بن ربيع . « 4 »\r\nو از براى هر كدام از آنها خصايص و امتيازى است .\r\n\r\nروز سوم\r\nدر اين روز ، سنهء 11 ، موافق روايت طبرى از حضرت صادق « 5 » عليه السلام و بنا به قول\r\n\r\n\r\n","description":"","footnote":"\r\n( 1 ) . أخبار الطوال ، ص 392 . دينورى وفات او را شب پنجم همين ماه ذكر مىكند .\r\n( 2 ) . امالى صدوق ، ص 759 ، مجلس 94 ، ح 17 ؛ عيون أخبار الرضا عليه السلام ، ج 2 ، ص 281 ، باب 65 ، ح 2 .\r\n( 3 ) . أخبار الطوال ، ص 392 .\r\n( 4 ) . سير أعلام النبلاء ، ج 9 ، ص 289 - 290 .\r\n( 5 ) . دلائل الإمامة ، ص 79 و 134\r\n","page_name":" 386 ","page_number":386},
  {"content":"\r\n\r\nشيخين « 1 » و سيّد « 2 » و كفعمى « 3 » و بهائى « 4 » و غيره وفات حضرت فاطمه عليها السلام واقع شده . پس بايد در اين روز ، شيعيان به مراسم تعزيت آن حضرت قيام نمايند و زيارت آن مظلومه و نفرين بر ظالمان و غاصبان حقّ او كنند .\r\nبدان كه در روزِ وفاتِ حضرت زهرا ، اختلاف بسيار است و اظهر نزد احقر آن است كه بقاى آن مظلومه بعد از پدر بزرگوارش ، نود و پنج روز بوده و در اين روز وفات كرده . و از براى هفتاد و پنج ، وجهى توان ذكر كرد كه جاى ذكرش نيست ؛ ليكن خوب است عمل شود به هر دو روايت در عزاى آن مظلومه و اقامهء مصيبت .\r\nبه هر حال ، بعد از پدر بزرگوار خود ، در دنيا چندان مكث نكرد و پيوسته نالان و گريان بود به حدّى كه او را يكى از بكّاؤون خمس شمردند و اهل مدينه از كثرت گريهء او شكايت كردند « 5 » و در اين مدت قليل آن قدر اذيّت و درد كشيد كه خدا داند . و اگر كسى تأمّل كند در اين كلمات كه امير المؤمنين عليه السلام بعد از دفن او با قبر پيغمبر خطاب كرده ، مىداند كه چه مقدار بوده صدمات آن مظلومه ؛ چه به سندهاى معتبر وارد شده كه چون امير المؤمنين عليه السلام از دفن فاطمه فارغ شد ، حزن و اندوه آن حضرت هيجان كرد ، آب ديده‌هاى مباركش بر روى انورش جارى شد و رو به قبر حضرت رسالت صلى الله عليه و آله گردانيد و بر آن حضرت سلام كرد از جانب خود و فاطمه و بعض دردهاى دل خود را ذكر كرد ، تا آنكه عرض كرد :\r\nامانت خود را به خود برگردانيدى و گروگان خود را از من باز گرفتى . چه بسيار قبيح\r\n\r\n\r\n","description":"","footnote":"\r\n( 1 ) . مسارّ الشيعه ، ص 54 ؛ مصباح المتهجّد ، ص 793 .\r\n( 2 ) . اقبال الأعمال ، ج 3 ، ص 160 - 161 ، باب 7 ، فصل 3 .\r\n( 3 ) . مصباح كفعمى ، ج 2 ، ص 597 ، فصل 42 .\r\n( 4 ) . توضيح المقاصد ، ص 13 .\r\n( 5 ) . خصال ، ص 272 - 273 ، ح 15 .\r\n","page_name":" 387 ","page_number":387},
  {"content":"\r\n\r\nاست آسمانِ سبز و زمينِ گرد آلود در نظر من . يا رسول الله ! اندوه من به در نخواهد رفت تا آنكه حق تعالى از براى من اختيار كند آن خانه را كه اكنون تو در آنجا مقيمى .\r\nدر دلم جراحتى است چرك آورنده و در سينه‌ام اندوهى است از جا به در آورنده ، چه بسيار زود جدايى افتاد ميان ما و به سوى خدا شكايت مىكنم حال خود را .\r\nوَسَتنبئك ابنتك بِتظافر أمّتك على هضمها فاحفه السؤال وَاستخبرها الحال ، فَكَم مِن غليل معتلج بصدرها لم تجد إلى بثّه سبيلًا وَستقول ، وَيَحكم الله وَهُو خيرُ الحاكمين . « 1 »\r\nيعنى : و به زودى خبر خواهد داد تو را دختر تو به معاونت و يارى كردن امت تو يكديگر را بر غصب حقّ من و ظلم كردن در حقّ او ، پس ، از او بپرس احوال را ، چه بسيار غم‌ها در سينه او بر روى هم نشسته بود كه به كسى اظهار نمى توانست كرد و به زودى همه را به تو خواهد گفت و خدا از براى او حكم خواهد كرد و او بهترين حكم كنندگان است .\r\nشيخ طوسى از ابن عباس روايت كرده است كه :\r\nچون هنگام وفات حضرت رسول صلى الله عليه و آله شد ، آن قدر گريست كه آب ديده‌اش به محاسن مباركش جارى شد . گفتند : يارسول الله ! سبب گريهء شما چيست ؟ فرمود :\r\nگريه مىكنم براى فرزندان خود و آنچه نسبت به ايشان خواهند كرد بَدان امت من بعد از من . گويا مىبينم فاطمه دختر خود را بر او ستم كرده باشند بعد از من ، و او ندا كند كه يا أبَتاه يا أبَتاه ، و احدى از امت من او را اعانت نكند .\r\nفاطمه عليها السلام چون اين سخن را شنيد ، گريست . حضرت فرمود : گريه مكن اى دختر .\r\nفاطمه گفت : گريه نمىكنم براى آنچه بعد از تو آنچه با من خواهند كرد و ليكن مىگريم از مفارقت تو يا رسول الله !\r\nحضرت فرمود كه بشارت باد تو را اى دختر كه زود به من ملحق خواهى شد و تو اوّل كسى خواهى بود كه از اهل بيت به من ملحق مىشود . « 2 »\r\n\r\n\r\n","description":"","footnote":"\r\n( 1 ) . كافى ، ج 1 ، ص 459 ، ح 3 ؛ دلائل الإمامة ، ص 138 ، ح 46 .\r\n( 2 ) . امالى طوسى ، ص 188 ، مجلس 7 ، ح 18 .\r\n","page_name":" 388 ","page_number":388},
  {"content":"\r\n\r\nدر روضة الواعظين و غيره ، روايت است كه :\r\nحضرت فاطمه را مرض شديدى عارض شد و تا چهل روز ممتد شد ، چون دانست موت خود را امّ ايمن و اسماء بنت عُمَيس و حضرت امير المؤمنين را حاضر ساخت و گفت : اى پسر عم ! از آسمان خبر فوت من به من رسيد و من در جناحِ سفرِ آخرتم ، تو را وصيت مىكنم به چيزى چند كه در خاطر دارم . حضرت فرمود : آنچه خواهى وصيت كن اى دختر رسول خدا ، پس بر بالين آن حضرت نشست و هر كه در آن خانه بود ، بيرون كردند ، پس فرمود كه اى پسر عم ! هرگز مرا دروغگو و خائن نيافتى و از روزى كه با من معاشرت كرده‌اى مخالفت تو نكرده‌ام . حضرت فرمود : معاذ الله ، تو داناترى به خدا و نيكوكارتر و پرهيزكارتر و كريم‌تر و از خدا ترسان‌ترى از آنكه تو را سرزنش كنم به مخالفت خود ، و بر من بسيار گران است مفارقت تو ، و ليكن مرگ امرى است كه چاره‌اى از آن نيست . به خدا سوگند كه تازه كردى بر من ، مصيبت رسول خدا را و عظيم شد وفات تو بر من . پس مىگويم : « إِنّا لِلَّهِ وَ إِنّا إِلَيْهِ راجِعُونَ » « 1 » براى مصيبتى كه چه بسيار درد آورنده است مرا و چه بسيار سوزنده و به حزن آورنده است مرا ، به خدا سوگند كه اين مصيبتى است كه تسلّى دهنده ندارد و رزيه‌اى است كه هيچ چيز عوض آن نمىتواند شد .\r\nپس ساعتى هر دو گريستند ، پس امير المؤمنين سر فاطمه را ساعتى به دامن گرفت و به سينهء خود چسبانيده ، فرمود : هر چه مىخواهى وصيت بكن كه آنچه فرمايى به عمل مىآورم و امر تو را بر امر خود اختيار مىكنم . پس فاطمه گفت : خدا جزاى خير دهد تو را اى پسر عمّ رسول خدا ! وصيت مى كنم تو را اوّل كه بعد از من امامه را به عقد خود درآورى ؛ زيرا كه مردان را چاره‌اى از زن گرفتن نيست ، او براى فرزندان من ، مثل من است . پس گفت كه براى من نعشى قرار ده ؛ زيرا كه ملائكه را ديدم كه\r\n\r\n\r\n","description":"","footnote":"\r\n( 1 ) . بقره ( 2 ) : 156 .\r\n","page_name":" 389 ","page_number":389},
  {"content":"\r\n\r\nصورت نعش براى من ساختند .\r\nحضرت فرمود : وصف آن را براى من بيان كن ، پس وصف آن را بيان كرد . حضرت براى او درست كرد و اوّل نعشى كه در زمين ساختند ، آن بود .\r\nپس گفت كه باز وصيت مىكنم تو را كه نگذارى بر جنازهء من حاضر شوند يكى از آنانى كه بر من ستم كردند و حقّ مرا گرفتند ؛ چه ايشان دشمن من و دشمن رسول خدايند و نگذارى كه احدى از ايشان و اتباع ايشان بر من نماز كنند و مرا در شب دفن كن در وقتى كه ديده‌ها در خواب باشد . « 1 »\r\nدر كشف الغمّه و غيره روايت كرده‌اند كه :\r\nچون وفات حضرت فاطمه عليها السلام نزديك شد ، اسماء بنت عُمَيْس را فرمود كه آبى بياور كه من وضو بسازم ، پس وضو ساخت و به روايتى غسل كرد ، نيكوترين غسل‌ها و بوى خوش طلبيد و خود را خوشبو گردانيد و جامه‌هاى نو طلبيد و پوشيد و فرمود :\r\nاى اسماء ! جبرئيل در وقت وفات پدرم ، چهل درهم كافور آورد از بهشت ، پدرم آن را سه قسمت كرد ؟ يك حصّه را براى خود گذاشت و يكى از براى من و يكى از براى على ، آن كافور را بياور كه مرا به آن حُنوط كنند ، چون كافور را آورد ، فرمود :\r\nنزديكِ سرِ من بگذار ، پس پاى خود را رو به قبله كرد و خوابيد و جامه بر روى خود كشيد و فرمود : اى اسماء ! ساعتى صبر كن ، بعد از آن مرا بخوان ، اگر جواب نگويم على را طلب كن و بدان كه من به پدر خود ملحق گرديده‌ام .\r\n\r\n\r\n","description":"","footnote":"\r\n( 1 ) . روضة الواعظين ، ص 151 .\r\nو در روايت مصباح الأنوار از ائمّه مروى است كه فاطمهء مظلومه در وقت احتضار وصيت كرد با امير المؤمنين و گفت : هرگاه من وفات كردم مرا غسل بده و تجهيز كن و نماز كن بر من و مرا داخل در قبر نما و در لحد گذار و قبر مرا از خاك بپوشان و بنشين بالاى سر من مقابل رويم و قرآن و دعا بسيار بخوان ؛ زيرا كه آن ساعتى است كه ميت احتياج دارد انس با زنده‌ها را و من مىسپرم تو را به خدا . و وصيت مىكنم تو را در حقّ اولادم به نيكى ، پس امّ كلثوم را در بر گرفت و گفت : يا امير المؤمنين ، چون امّ كلثوم بالغ شود آنچه در خانهء من است از براى او باشد ، ديگر خدا كافى او است . و چون وفات نمود آن مخدّره ، امير المؤمنين عليه السلام به جا آورد آن وصيت را ، الخ . [ مصباح الأنوار ، ص 257 ، نسخهء خطى كتابخانهء آية الله مرعشى . مصباح الأنوار ، تأليف هاشم بن محمد ، يكى از مصادر بحار الأنوار است كه آقاى قيس عطار يكى از فضلاى عراقى مقيم مشهد آن را تصحيح كرده و تاكنون چاپ نشده است . 
  ]\r\n","page_name":" 390 ","page_number":390},
  {"content":"\r\n\r\nاسماء ساعتى انتظار كشيد ، بعد از آن ، آن حضرت را ندا كرد صدايى نشنيد ، پس گفت : اى دختر مصطفى ! اى دخترِ بهترين فرزندان آدم ! اى دخترِ بهترين كسى كه روى زمين راه رفته است ! اى دخترِ آن كسى كه در شب معراج به مرتبهء قابَ قوسَيْنِ أو أدنى رسيده است ! چون جواب نشنيد جامه را از روى مباركش برداشت ، ديد كه مرغِ روحش به رياضِ جنّت پرواز كرده است ، پس بر روى افتاد و آن حضرت را مىبوسيد و مىگفت : چون به خدمت حضرت رسول برسى ، سلام اسماء بنت عُمَيس را به آن حضرت برسان .\r\nدر اين حال حسنين از در ، درآمدند و گفتند : اى اسماء ! مادر ما در اين وقت چرا به خواب رفته است ؟ اسماء گفت : مادر شما به خواب نرفته و ليكن به رحمت ربّ الأرباب و اصل گرديده است . پس حضرت امام حسن خود را بر روى مادر افكند و روى انورش را مىبوسيد و مىگفت : اى مادر ، با من سخن بگو ، پيش از آنكه روحم از جسد مفارقت كند . و حضرت امام حسين بر پايش افتاد و مىبوسيد آن را و مىگفت : اى مادر بزرگوار ، منم فرزند تو حسين ، با من سخن بگو پيش از آنكه دلم شكافته شود و از دنيا مفارقت كنم .\r\nپس اسماء گفت : اى دو جگر گوشهء رسول خدا ! برويد و پدر بزرگوار خود را خبر كنيد و وفات مادر خود را به او برسانيد ، پس ايشان بيرون رفتند ، چون نزديك به مسجد رسيدند ، صدا به گريه بلند كردند ، پس صحابه به استقبال ايشان دويدند ، گفتند : سبب گريهء شما چيست اى فرزندان رسول خدا ؟ حق تعالى هرگز ديدهء شما را گريان نگرداند ، مگر جاى جدّ خود را خالى ديده‌ايد و گريان شده‌ايد از شوق ملاقات او ؟\r\nگفتند : مادر ما از دنيا مفارقت كرد . چون حضرت امير ، اين خبر وحشت اثر را شنيد بر رو در آمد و فرمود : بعد از تو خود را به كه تسلّى دهم ؟ پس اين دو شعر را در مصيبت آن حضرت ادا فرمود :\r\n لِكُلِّ اجتِماعٍ مِن خَليلَينِ فِرقَةٌ * وَكُلُّ الَّذي دونَ الفَراقِ قَليلٌ \r\n\r\n","description":"","footnote":"","page_name":" 391 ","page_number":391},
  {"content":"\r\n\r\n وَإنّ افتقادي واحِداً بَعد واحِدٍ * دَليلٌ عَلى أن لايَدومَ خَليلٌ « 1 » \r\nچون خبر وفات حضرت فاطمه در مدينه منتشر گرديد ، مردان و زنان همه گريان شدند در مصيبت آن حضرت و صداى شيون از خانه‌هاى مدينه بلند شد . زنان و مردان به سوى خانه آن حضرت دويدند و زنان بنىهاشم در خانهء آن حضرت جمع شدند و نزديك شد كه از صداى شيون ايشان مدينه به لرزه درآيد . و ايشان مىگفتند :\r\nاى سيّده و خاتون زنان ! اى دختر پيغمبر آخر زمان ! مردم فوج فوج به تعزيه به سوى حضرت امير المؤمنين عليه السلام مىآمدند آن حضرت نشسته بود و حسنين عليه السلام در پيش آن حضرت نشسته بودند و مىگريستند و مردم از گريهء ايشان مىگريستند . امّ كلثوم به نزد قبر رسول خدا صلى الله عليه و آله آمد و گفت : يا ابَتاه ، يارسول الله ! امروز مصيبت تو بر ما تازه شد و امروز تو از دنيا رفتى . دختر خود را به سوى خود بردى .\r\nمردم جمع شده بودند و گريه مىكردند و انتظار بيرون آمدن جنازه را مىكشيدند ، پس ابوذر بيرون آمد و گفت : اى مردم ! بيرون آوردن جنازه تأخير افتاد . پس مردم متفرّق شدند و برگشتند .\r\nچون پاسى از شب گذشت و ديده‌ها به خواب رفت ، جنازه را بيرون آوردند و حضرت امير المؤمنين و حسنين و عمّار و مقداد و عقيل و زبير و ابوذر و سلمان و بريده و گروهى از بنىهاشم و خواصّ آن حضرت بر حضرت فاطمه نماز كردند و در همان شب او را دفن كردند . « 2 »\r\nحضرت امير بر دور قبر او هفت قبر ديگرى ساخت « 3 » كه ندانند قبر آن مظلومه كدام است و به روايتى ديگر ، چهل قبر ديگر را آب پاشيد كه قبر فاطمه در آنها مشتبه باشد « 4 » . و به روايت ديگر ، قبر آن مظلومه را با زمين هموار كرد كه علامت قبر معلوم\r\n\r\n\r\n","description":"","footnote":"\r\n( 1 ) . كشف الغمه ، ج 2 ، ص 122 - 123 .\r\n( 2 ) . رك : مناقب آل أبي طالب ، ج 3 ، ص 137\r\n( 3 ) . مناقب آل أبي طالب ، ج 3 ، ص 137\r\n( 4 ) . مناقب آل أبي طالب ، ج 3 ، ص 138\r\n","page_name":" 392 ","page_number":392},
  {"content":"\r\n\r\nنباشد « 1 » . اينها براى آن بود كه عين موضع آن قبر منوّر را ندانند و بر آن قبر نماز نكنند « 2 » و خيال نبش قبر آن حضرت را به خاطر نگذرانند و به اين سبب در موضع قبر آن مظلومه اختلاف واقع شده است :\r\nبعضى گفته‌اند كه در بقيع است « 3 » و بعضى گفته‌اند ما بين قبر حضرت رسول صلى الله عليه و آله و منبر آن حضرت مدفون است ؛ زيرا كه حضرت رسول صلى الله عليه و آله فرمودند : ما بين قبر من و منبر من باغى است از باغ‌هاى بهشت و منبر من ، درى است از درهاى بهشت . « 4 »\r\nو بعضى گفته‌اند كه آن حضرت را در خانهء خود دفن كردند و اين اصحّ اقوال است ، « 5 » و چنانچه روايت صحيحه بر آن دلالت مىكند .\r\nو ابن شهر آشوب و غيره روايت كرده كه چون آن حضرت را خواستند در قبر گذارند دو دست از ميان قبر پيدا شد ، شبيه به دست‌هاى پيغمبر و آن حضرت را گرفت و به قبر برد . « 6 »\r\nو نيز در اين روز ، سنهء 211 ، وفات يافت اسماعيل بن قاسم شاعر ، معروف به ابوالعتاهيه . « 7 » و او عاشق عُتْبَه كنيز خيزران بود و اشعار او در تعشّق با عتبه و نوادر قضاياى او با وى در زمان مهدى و هادى و رشيد بسيار است . و از اشعار او است :\r\n إنّ أخاكَ الصِّدقُ مَن كانَ مَعَك * وَمَن يَضُرُّ نَفسَه لَينفَعَك\r\nوَمَن إذا رَيبَ الزَّمانِ صَدَعَك * شَتَّت شَملُ نَفسِهِ كَي يَجمَعَك \r\n\r\n\r\n","description":"","footnote":"\r\n( 1 ) . مناقب آل أبي طالب ، ج 3 ، ص 138\r\n( 2 ) . مناقب آل أبي طالب ، ج 3 ، ص 138\r\n( 3 ) . كشف الغمه ، ج 2 ، ص 124 .\r\n( 4 ) . كتاب من لا يحضره الفقيه ، ج 2 ، ص 568 ، ح 3158 ؛ مناقب آل أبي طالب ، ج 3 ، ص 139\r\n( 5 ) . مناقب آل أبي طالب ، ج 3 ، ص 139\r\n( 6 ) . مناقب آل أبي طالب ، ج 3 ، ص 139\r\n( 7 ) . وفيات الأعيان ، ج 1 ، ص 220 « ابو العتاهيه » ؛ سير أعلام النبلاء ، ج 10 ، ص 197 « ابو العتاهيه » . وفات او را 213 هم گفته‌اند .\r\n","page_name":" 393 ","page_number":393},
  {"content":"\r\n\r\nوَلَه أيضاً :\r\n المِراءُ في تَأخيرِ مُدَّتِهِ * كَالثَّوب يُبلى بَعدَ جَدَّتِهِ\r\nعَجَباً لِمَنيّتِهِ يَضيعُ ما * يَحتاجُ فيهِ لِيومِ رَقدَتِهِ \r\n\r\nروز پنجم\r\nدر اين روز ، سنهء 404 ، سلطان بهاء الدوله بن عضدالدولهء ديلمى از دنيا درگذشت و پسرش سلطان الدوله به جاى وى نشست . « 1 »\r\nو در اين روز ، سنهء 428 ، مهيار ديلمى شاعر امامى معروف وفات كرد . « 2 » و مهيار از اولاد انوشيروان است و مجوسى بوده و بر دست سيّدِ رضى اسلام آورده . « 3 »\r\nو در اين روز ، سنهء 661 ، بنا بر قولى وفات كرد ، در قصبهء قونو ، المولى جلال الدين محمد بن محمد معروف به مولاى رومى صاحب كتاب مثنوى . اصلش از بلخ است و ليكن چون هجرت كرده به بلاد روم و در قصبه قونو توقف كرده ، معروف به رومى شده و او درك كرده صحبت شيخ عطار و حكيم سنائى و شمس الدين تبريزى را .\r\nمثنوى را به امرِ مير حسام الدينِ چلبىِ قونوىِ رومى نوشته و اشاره به او است در اين بيت :\r\n گر نبودى خلق محجوب و كثيف * ور نبودى حلق‌ها تنگ و ضعيف\r\nدر مديحت دادِ مردى دادمى * غير از اين منطق درى بگشادمى \r\n\r\n\r\n","description":"","footnote":"\r\n( 1 ) . كامل طبرى ، ج 9 ، ص 241 مرگ او را 403 ذكر كرده است .\r\n( 2 ) . كامل ابن اثير ، ج 9 ، ص 456 ؛ وفيات الأعيان ، ج 5 ، ص 363 « مهيار الديلمى » .\r\n( 3 ) . كامل ابن اثير ، ج 9 ، ص 456 ؛ وفيات الأعيان ، ج 5 ، ص 363 « مهيار الديلمى » .\r\n","page_name":" 394 ","page_number":394},
  {"content":"\r\n\r\n\r\nروز ششم\r\nدر اين روز ، محمد بن على واعظ معروف به ابوطالبِ مكّى ، صاحب قوت القلوب در بغداد وفات كرد . « 1 »\r\n\r\nروز هفتم\r\nدر اين روز ، سنهء 13 ، اوّلِ مرضِ ابوبكر بود . مسعودى در سبب موت او فرموده كه يهود زهرى در طعام داخل كردند ، ابوبكر و حارث بن كلده از آن بخوردند ، حارث از اثر زهر كور شد و در ابوبكر اثر كرد و رنجور شد و پانزده روز به حالت مرض بود تا وفات كرد و در حال احتضار گفت : سه كار در دنيا كردم كه كاش به جا نياورده بودم و يكى از آن سه چيز را كه ذكر كرده ، اين است كه كاش تفتيش خانهء فاطمه نمىكردم .\r\nو در اين روز ، سنهء 544 ، قاضى عياض مغربى ، محدثِ اديبِ نحوى وفات كرد « 2 » و از براى او است تصنيفاتى در شرح صحيح مسلم و تفسير غريبِ صحاحِ ثلاثه يعنى موّطأ و صحيحِ شيخين . « 3 »\r\n\r\nشب نهم\r\nدر اين شب ، سنهء 1135 ، وفات يافت در بهبهان ملّا عبدالله بن شيخ صالحِ\r\n\r\n\r\n","description":"","footnote":"\r\n( 1 ) . تاريخ بغداد ، ج 3 ، ص 303 ، ش 1395 . سال وفاتش 386 است .\r\n( 2 ) . وفيات الاعيان ، ج 3 ، ص 485 ، ش 511 « القاضى عياض » ؛ سير اعلام النبلاء ، ج 20 ، ص 217 ، ش 136 « القاضىعياض » .\r\n( 3 ) . رك : وفيات الأعيان ، ج 3 ، ص 483 - 485 ، ش 511 ؛ سير أعلام النبلاء ، ج 2 ، ص 217 ، ش 136 « القاضي عياض »\r\n","page_name":" 395 ","page_number":395},
  {"content":"\r\n\r\nسماهيجىِ بحرانى . و اين شيخ ، اخبارى است به عكسِ والدش و صاحب مؤلّفات است كه از جمله كتاب صحيفهء علويّه است « 1 » كه شيخ ما محدث نورى - نوّر الله قبره - استدراكِ آن نموده و صحيفهء ثانيهء علويّه را نوشته . « 2 »\r\n\r\nروز دهم\r\nدر اين روز ، سنهء 640 ، مستنصر بالله « 3 » وفات كرد . « 4 » و او همان است كه در بغداد در جانبِ شرقىِ دجله مدرسه‌اى بى مثل و مانند بنا كرد و موقوفهء بسيار براى آن\r\n\r\n\r\n","description":"","footnote":"\r\n( 1 ) . رك : انوار البدرين ، ص 171 - 175 ، ش 77 . اثبات تثليث التوحيد في ثلاث الوتر ، أحكام الأموات ( رسالةالبهبهانيه ) ، أرجوزه در صلات ، ارجوزه در رجال و رسالة الدمعة از ديگر آثار اوست كه در ذريعه معرفى شده است .\r\n( 2 ) . رك : ذريعه ، ج 15 ، ص 23 ، ش 110 . صحيفهء علويهء سماهيجى مشتمل بر 156 دعا و صحيفهء علويهء ثانيه شامل 103 دعاست .\r\n( 3 ) . عدد خلفاى بنى عباس : « ع » علامت خلع و عزل آنان است و « ل » علامت قتل ايشان است .\r\n1 . عبد الله السفاح ؛ 2 . ابوجعفر منصور ؛ 3 . مهدى بن منصور ؛ 4 . هادى بن مهدى ؛ 5 . هارون بن مهدى ؛ 6 . محمد امين ( ع ل ) ؛ 7 . مأمون بن هارون ؛ 8 . معتصم بن هارون ؛ 9 . واثق بن معتصم ؛ 10 . متوكّل بن معتصم ( ل ) ؛ 11 . مستنصر باللَّه بن متوكّل ؛ 12 . مستعين بالله بن محمد بن معتصم ( ع ل ) ؛ 13 . معتز بالله بن متوكّل ( ع ل ) ؛ 14 . مهتدى بالله بن الواثق ؛ 15 . معتمد على الله بن المتوكل ؛ 16 . معتضد بالله بن طلحة بن متوكّل ( ل ) ؛ 17 . مكتفى بالله بن المعتمد ؛ 18 . مقتدر بالله بن المعتضد ؛ 19 . قاهر بالله بن المعتضد ( ع ) ؛ 20 . راضى بالله بن المقتدر ؛ 21 . متقى بالله بن المقتدر ( ع ) ؛ 22 . مستكفى بالله بن مكتفى ( ع ) ؛ 23 . مطيع لِلّه بن المقتدر ( ع ) ؛ 24 . طايع لِلّه بن مطيع ( ع ) ؛ 25 . قادر بالله بن اسحاق بن مقتدر ؛ 26 . قائم بامرالله بن القادر ؛ 27 . مقتدى بامر الله بن قائم ؛ 28 . مستظهر بامر الله بن المقتدى ؛ 29 . مسترشد بالله بن مستظهر ( ل ) ؛ 30 . راشد بالله بن مسترشد ( ع ل ) ؛ 31 . مقتضى لامرالله بن مستظهر ؛ 32 . مستنجد بالله بن مقتضى ؛ 33 . مستضىء بنور الله بن مستنجد ؛ 34 . ناصر لدين الله بن المستضىء ؛ 35 . الظاهر بالله بن الناصر ( ل ) ؛ 36 . مستنصر بالله بن ظاهر ؛ 37 . مستعصم بالله بن مستنصر ( ل )\r\n( 4 ) . سير أعلام النبلاء ، ج 23 ، ص 158 ، ش 105 « المستنصر بالله » ؛ تتمّة المنتهى ، ص 576 - 580 « ذكر ايام خلافت مستنصر بالله » .\r\n","page_name":" 396 ","page_number":396},
  {"content":"\r\n\r\nمدرسه قرار داد و چهار مدرّس براى او تعيين كرد كه به چهار مذهب درس بگويند . « 1 »\r\nبدان كه مورّخين گفته‌اند كه هر ششم از خلفاى بنى عباس يا مخلوع بوده يا مقتول ، يا مخلوع و مقتول .\r\nو اين ضابطه محكم است مگر در مستنصر ؛ زيرا كه او خليفه سى و ششم و ششمِ هر ششم است كه نه مخلوع گشت و نه مقتول ، بلى اگر بعد از مقتدر بالله ، عبدالله بن المعتز مرتضى بالله در عِدادِ خلفا شمرده شود ، چنانچه دَميرى كرده ، ضابطه به جاى خود محكم است و إلّاآن قاعده منتقض خواهد بود . و ممكن است گفته شود - چنانچه دميرى گفته - اگر چه مستنصر از خلافت خلع نشد الّا آنكه چون لشكر تتار در ايام او قوّت گرفتند و جمله‌اى از بلاد اسلام را تسخير كردند و بگرفتند ، اين اعظم و اطم « 2 » از خلع خواهد بود ؛ چه آنكه ديگر از براى بنى عباس در عراق امرى نماند و بعد از مستنصر ديگر از بنى عباس در عراق خلافت نكرد جز يك نفر كه پسرش مستعصم باشد و او را بكشتند و دولت آل عباس در عراق منقرض شد .\r\n\r\nروز يازدهم\r\nدر اين روز ، سنهء 398 ، بديع الزمانِ همدانى ، احمد بن الحسين ، فاضل شاعر امامى در هرات وفات يافت . « 3 » گويند كه سكته كرده بود ، گمان كردند كه مرده است ، او را دفن كردند ، در قبر به هوش آمد و صدا بلند كرد ، چون قبر را شكافتند ، ديدند كه دست خود را بر ريش خود گرفته و از هول قبر وفات كرد . « 4 » و بديع الزمان مبدعِ مقامات\r\n\r\n\r\n","description":"","footnote":"\r\n( 1 ) . رك : تاريخ الاسلام ، ج 46 ، ص 452 - 456 .\r\n( 2 ) . اطم : سنگين .\r\n( 3 ) . وفيات الأعيان ، ج 1 ، ص 129 ، ش 52 « بديع الزمان الهمذانى » ؛ سير أعلام النبلاء ، ج 17 ، ص 68 ، ش 35 « البديع »\r\n( 4 ) . وفيات الأعيان ، ج 1 ، ص 129 ، ش 52 « بديع الزمان الهمذانى » .\r\n","page_name":" 397 ","page_number":397},
  {"content":"\r\n\r\nاست كه حريرى نسج بر منوال او نموده . « 1 »\r\nوَلَه الرسائل البديعة وَالنظم المليح ، فمن رسائله : الماء إذا طال مكثه ظهر خبثه و إذا سكن متنه تحرك نَتَنُه و كذلك الضيف يسمح لقاؤه إذا طال ثواؤه و يثقل ظلّه إذا انتهى محلّه ، « 2 »\r\nوقلت : ويقرب من هذا المعنى قول الشاعر بالفارسيّة :\r\n ميهمان گرچه عزيز است ولى همچو نَفَس * خفه مىسازد اگر آيد و بيرون نرود \r\n\r\nروز دوازدهم\r\nدر اين روز ، سنهء 643 ، وفات يافت در دمشق ، ابوالحسن على بن محمد مقرى ، نحوىِ شافعى ، ملقّب به علم الدين سخاوى « 3 » شارح قصيدهء شاطبيّه در قرائت است . « 4 »\r\n\r\nروز چهاردهم\r\nدر اين روز ، سنهء 505 ، وفات كرد ابو حامد محمد بن محمدِ غزّالىِ طوسىِ شافعى ، صاحب احياء العلوم . « 5 » و سنين عمرش در وقت وفات به پنجاه و چهار رسيده بود ، چنانچه شاعر گفته :\r\n\r\n\r\n","description":"","footnote":"\r\n( 1 ) . وفيات الأعيان ، ج 1 ، ص 127 ، ش 52 « بديع الزمان الهمذانى » .\r\n( 2 ) . وفيات الأعيان ، ج 1 ، ص 128 ، ش 52 « بديع الزمان الهمذانى » .\r\n( 3 ) . سخاوى منسوب است به سخا از اعمال مصر . ( منه )\r\n( 4 ) . الوافي بالوفيات ، ج 22 ، ص 43 ، ش 3 « علم الدين السخاوي الشافعي المقري النحوي » ؛ نيز رك : بغية الوعاة ، ج 2 ، ص 160 - 162 ، ش 1768 .\r\n( 5 ) . سير أعلام النبلاء ، ج 19 ، ص 343 ، ش 204 « الغزالى » .\r\n","page_name":" 398 ","page_number":398},
  {"content":"\r\n\r\n نصيب حجّة الإسلام از اين سراى سپنج * حياتِ پنجه و چهار و وفاتِ پانصد و پنج \r\nعلماء سنت از غزّالى تعبير به حجّة الإسلام كرده‌اند « 1 » و از او ستايش بليغ نموده‌اند و تصانيفش در نهايتِ خوبى و كمال است و إحياء العلوم او ، ربّ النوع كتاب اخلاقيه است . و برادرش احمد آن را مختصر كرده و نام گذاشته به إحياء الإحياء ؛ چنانچه محقّق فيض كاشانى آن را مهذّب نموده و ناميده به محجّة البيضاء في تهذيب الإحياء .\r\nمولدِ غزّالى در طوس ، سنهء 450 واقع شده و در نزد امام الحرمين در نيشابور تلمّذ كرده و نظام الملك طوسى كه وزير سلاطين سلجوقيه بود و عنايتى تمام به فقها و صوفيه داشت و اوّل كسى است كه انشاء مدرسه كرد ، عنايتى تمام به غزّالى داشت و احترام او را فرو گذار نمىكرد و تدريس نظاميهء بغداد را به او تفويض نمود ، پس در سنهء 484 ، به بغداد رفت . اهل عراق چون بر كمال و فضل او مطّلع شدند ، شيفتهء او گرديدند و مدت ده سال آنجا بود و قريب سيصد نفر از اعيان اهل علم در درسش حاضر مىشدند ، آنگاه زهد ورزيد و عزلت اختيار كرد و به دمشق رفت و احياء را تصنيف كرد ، آنگاه به جانب مصر و اسكندريه سفر كرد ، پس ديگر بار به طوس مراجعت نمود و مشغول تصنيف شد و در اوقاتى كه عزلت اختيار كرده بود ، وزير مكتوبى به او نوشت و از او خواهش كرد به آمدنِ بغداد ، غزّالى استعفا كرد و جواب شافى براى او نوشت ، چنانچه قاضى نورالله در مجالس نوشته . « 2 »\r\nغزّالى به تشديد زاى و به تخفيف نيز نقل شده و منسوب است به غزّاله كه يكى از قراى طوس است . « 3 »\r\n\r\n\r\n","description":"","footnote":"\r\n( 1 )\r\n. سير أعلام النبلاء ، ج 19 ، ص 322 ، ش 204 « الغزالى » .\r\n( 2 ) . مجالس المؤمنين ، ج 2 ، ص 192 .\r\n( 3 ) . دربارهء احوال و آثار غزّالى مرحوم جلال الدين همايى كتابى با عنوان غزّالى نامه نوشته كه منتشر شده است .\r\n","page_name":" 399 ","page_number":399},
  {"content":"\r\n\r\n\r\nروز پانزدهم\r\nبنابر قول شيخين « 1 » و كفعمى ، « 2 » در اين روز ، سنهء 73 ، عبدالله بن زبير به قتل رسيد . و كفعمى گفته كه :\r\nدر اين روز نيز عبدالله بن زبير ، كعبه را منهدم كرد و از براى آن ، دو در قرار داد كه از يكى داخل شوند و از در ديگر بيرون شوند و اين بود تا عبدالملك خانه را به حال اوّل برگردانيد . « 3 »\r\nفقير گويد كه مناسب است در اينجا ، به مختصرى از حال ابن زبير اشاره شود .\r\nبدان كه عبدالله پدرش زبير بن العوام بن خُوَيلِدِ اسدى است كه مادرش صفيه عمّهء پيغمبر و پدرش برادر حضرت خديجه است و حضرت امير عليه السلام در حقّ او فرموده :\r\n« مازالَ الزُبَيْر رجلًا مِنّا أهل البيت حتّى نَشَأ ابنُه المَشؤوم عَبدُ الله » . « 4 »\r\nاهل سنت او را از حواريّين « 5 » حضرت رسول « 6 » صلى الله عليه و آله و از عَشَرهء مُبَشّره شمرده « 7 » و\r\n\r\n\r\n","description":"","footnote":"\r\n( 1 ) . مسارّ الشيعه ، ص 54 ؛ مصباح المتهجّد ، ص 793 .\r\n( 2 ) . مصباح كفعمى ، ج 2 ، ص 597 ، فصل 42 .\r\n( 3 ) . مصباح كفعمى ، ج 2 ، ص 597 ، فصل 42 .\r\n( 4 ) . شرح نهج البلاغه ابى الحديد ، ج 20 ، ص 102 .\r\n( 5 ) . كنز العمّال ، ج 11 ، ص 331 ، ح 31655 .\r\n( 6 ) . اهل سنت گويند رسول خدا صلى الله عليه و آله را دوازده حوارى بود : 1 . ابوبكر ، 2 . عمر ، 3 . عثمان ، 4 . على عليه السلام ، 5 . حمزه ، 6 . جعفر بن ابىطالب ، 7 . ابوعبيدهء جرّاح ، 8 . عثمان بن مظعون ، 9 . عبد الرحمن بن عوف ، 10 . سعد بن ابى وقّاص . 11 . طلحه ، 12 . زبير .\r\nو نيز گويند كه رسول خدا صلى الله عليه و آله ده نفر را بشارت به بهشت داده و آن جماعت همين حواريين مىباشند به غير از حمزه و جعفر و عثمان بن مظعون و دهمِ ايشان سعيد است و اسامى ايشان را چنين به نظم آورده‌اند :\r\n ده يار بهشتىاند مىدان ، بو بكر و عمر ، على و عثمان * طلحه و زبير و بوعبيده ، سعد است و سعيد و عبدالرحمان \r\n( منه عفي عنه )\r\n( 7 ) . الإكمال في أسماء الرجال ، ص 75 « الزبير بن العوام » .\r\n","page_name":" 400 ","page_number":400},
  {"content":"\r\n\r\nمقتلش در جمل گذشت .\r\nمادر عبد الله ، اسماء ذات النطاقين ، دختر ابوبكر است و او در سال اوّل هجرت ، اول طفلى است از مهاجرين كه به دنيا آمده « 1 » و مسلمانان از ولادت او بسيار شاد شدند ؛ چه آنكه يهود گفته بودند كه ما سحر كرده‌ايم كه از مسلمانان فرزندى نيايد . و در واقعهء جمل در ركاب خاله‌اش حاضر بود و مردى دلير و پر قوت بود و مبارزتِ او با اشتر و قول او : « اقتلوني وَمالِكاً وَاقتُلوا مالِكاً مَعي » « 2 » معروف است .\r\nاو يكى از آن چهار نفر است كه مو بر صورتشان نروييد . ايشان ، قيس بن سعيدِ انصارى و شُرَيحِ قاضى و احنَف بن قيس - معروف به كثرة الحلم - و عبداللهِ زبير مىباشند و به همين جهت ، اين جماعت را سادات الطلس گويند « 3 » و اطلس كسى را گويند كه مو بر صورت در نياورد . و طايفه انصار از جهت ريش در نياوردن قيس بسى افسوس مىخوردند و مىگفتند كه اگر ممكن بود براى قيس ريشى بخريم ، دوست مىداشتيم كه تمامى اموال خود را صرف ريش او كنيم . و اين از جهت آن بود كه قيس و پدرش در جاهليت و اسلام سيّد و بزرگ و صاحب طعام بودند و بر انصار رياست داشتند و در روز سقيفه كه عمر گفت : « اقتُلوا سَعداً قَتَلَهُ الله » ؛ بكشيد سعد بن عباده را ، خدا بكشد او را ، قيس بر جست و ريش عمر را بگرفت « 4 » و گفت : اى پسرِ صهاك حبشيه ! اى ترسنده و گريزنده در ميدان و شير غرّان در وقت امن و امان ، اگر يك موى از سعد از جاى خود جنبش كند از اين بيهوده گويى يك دندان در دهان تو به جاى نماند ، از بس دهانت را با مشت بكوبند .\r\n\r\n\r\n","description":"","footnote":"\r\n( 1 )\r\n. الاستيعاب ، ج 3 ، ص 905 ، ش 1535 .\r\n( 2 ) . مناقب آل أبي طالب ، ج 2 ، ص 344 ؛ سير أعلام النبلاء ، ج 4 ، ص 35 .\r\n( 3 ) . وفيات الأعيان ، ج 2 ، ص 461 ، ش 290 « القاضى شريح » .\r\n( 4 ) . السيرة الحلبيه ، ج 3 ، ص 482 .\r\n","page_name":" 401 ","page_number":401},
  {"content":"\r\n\r\nبالجمله ، عبدالله بن زبير مردى بخيل و لئيم و بد خلق و حسود بوده و با امير المؤمنين عليه السلام نهايتِ عداوت داشت و چهل روز خطبه خواند و صلوات به رسول‌خدا صلى الله عليه و آله را كه در خطبه بايد ذكر شود ، ترك كرد و گاه گاهى در خطبه‌هاى خود سبّ امير المؤمنين عليه السلام مىنمود . و عائشه او را بسيار دوست مىداشت به حدى كه گفته‌اند بعد از ابوبكر هيچ كس را مثل او دوست نمىداشت و به اسم او خود را مكنّاة به امّ عبدالله كرده بود .\r\nدر سنهء 60 كه معاويه از دنيا رخت بر بست و يزيد به جاى وى نشست ، چند نفر از بيعت او امتناع كردند ، از جمله عبدالله بن زبير بود كه سر از بيعت او بر تافت و به جانب مكه شتافت .\r\nيزيد بعد از فراغ از واقعهء طف و حَرّه ، مسلم بن عقبه را به جهت دفع او به مكه فرستاد و در ايامى كه لشكر يزيد با ابنِ زبير مقاتلت مىكردند و خانه كعبه از آسيب ايشان خراب شده بود كه خبر مرگ يزيد رسيد و در اين وقت ابن زبير در مكه بلامزاحم شد ، پس دعوىِ خلافت كرد ، جمله‌اى از مردم با وى بيعت كردند و چون فى الجمله خلافت بر او مستقر شد ، شروع كرد در بناء بيت الله الحرام . در اين هنگام هفتاد نفر از شيوخ شهادت دادند كه اين خانه را وقتى كه قريش بنا كردند چون اموالشان كفايت نمىكرد ، هفت ذرع از سعهء اساسِ اصلى آن كه ابراهيم و اسماعيل بنا نهاده بودند ، كم كردند ، ابن زبير آن مقدارِ كاسته را بر خانه افزود و از براى خانه دو « در » قرار داد ؛ يكى براى دخول ، ديگرى براى خروج و مكه را براى اقامت خود قرار داد . « 1 » و پيوسته اظهار زهد و عبادت مىكرد و خود را عائذِ بيت الله مىگفت و حرص بسيار بر خلافت داشت و بنىهاشم را بسيار اذيت مىكرد . « 2 »\r\nمسعودى در مروج الذهب نقل كرده كه :\r\nجماعتِ بنى هاشم را كه در مكه بودند كه از جمله ايشان محمدِ حنفيه بود در شعب\r\n\r\n\r\n","description":"","footnote":"\r\n( 1 ) . مروج الذهب ، ج 3 ، ص 92 .\r\n( 2 ) . مروج الذهب ، ج 3 ، ص 84 .\r\n","page_name":" 402 ","page_number":402},
  {"content":"\r\n\r\nمحصور كرد و هيزم بسيارى جمع كرد و خواست ايشان را بسوزاند « 1 » كه ناگاه از جانب كوفه جماعتى كه مختار ايشان را فرستاد بود ، بيامدند و هاشميين را خلاص كردند و خواستند عبدالله را بكشند كه او خود را به مسجدالحرام رسانيد و استار كعبه را گرفت و گفت : « أناعائذ الله » . « 2 »\r\nمسعودى روايت كرده از عروة بن زبير كه :\r\nاو عذر مىخواست از اين كار برادرش و مىگفت كه برادرم عبدالله اراده كرده بود كه ايشان را بترساند تا در اطاعت او داخل شوند ، همچنان كه ترسانيدند بنىهاشم را و جمع كردند از براى ايشان هيزم براى سوازنيدن ايشان در وقتى كه ايشان از بيعت امتناع كردند در زمان سلف ؛ يعنى از بيعت ابى بكر تخلف كردند در زمانى كه خليفه گشت . « 3 »\r\nپس مسعودى گفته كه :\r\nاين خبرى است كه ذكرش در اينجا شايسته نيست و ما در كتاب حدائق الأذهان كه در مناقب اهل بيت و اخيار ايشان است ، اين مطلب را شرح داده‌ايم . « 4 »\r\n\r\n\r\n","description":"","footnote":"\r\n( 1 )\r\n. مروج الذهب ، ج 3 ، ص 85 .\r\n( 2 ) . مروج الذهب ، ج 3 ، ص 86 . نقل به معنا .\r\nقال ابن أبي الحديد المعتزلي في شرح النهج :\r\nوقد ذكر المسعودي وغيره أنّ عبد الله بن الزبير جمع بنى هاشم كلّهم - ومنهم محمّد بن الحنفية - في سِجن عارم و أراد أن يحرقهم بالنار فجعل في فَم الشِعب حطباً كثيراً إذ ورد أبو عبد الله الجدلي من جانب المختار في أربعة آلاف . . . فقصد قصد الشعب ، فأخرج الهاشميّين منه . . . وهَرَبَ ابن الزُبير فلاذ بأستار الكعبة . . . .\r\nقال المسعودى : و كان عروة بن الزبير يعذر أخاه عبد الله في حصر بني هاشم في الشعب و جمعه الحطب ليحرقهم ويقول إنّما أراد بذلك أن لاتنتشر الكلمة ولا يختلف المسلمون و أن يدخلوا في الطاعة ، فتكون الكلمة واحدة كما فعل عمر بن الخطّاب ببني هاشم لمّا تأخّروا عن بيعة أبي بكر فإنّه أحضر الحطب ليحرق عليهم الدار . [ شرح نهج البلاغة ابن أبي الحديد ، ج 20 ، ص 146 - 147 
  ] ( منه عفي عنه )\r\n( 3 ) . مروج الذهب ، ج 3 ، ص 86 .\r\n( 4 ) . مروج الذهب ، ج 3 ، ص 86 .\r\n","page_name":" 403 ","page_number":403},
  {"content":"\r\n\r\nو بالجمله ، عبدالله در سنهء 67 ، برادرش مُصْعَب را به دفع مختار به كوفه فرستاد .\r\nمصعب ، مختار را بكشت و كوفه را تسخير نمود و در سنهء 72 ، به دفع عبدالملكِ مروان به جانب شام حركت كرد و در اراضى مِسكن با جنود عبدالملك ملاقات نمود و جنگ كرد تا كشته گشت ، پس عبدالملك به كوفه آمد و مردم را به بيعت خود در آورد ، چنانچه هر يك در مقام خود ذكر شده است .\r\nعبدالملك ، حجّاجِ ثقفى را براى قتل عبدالله زبير به مكه فرستاد و خود با بقيهء لشكر به جانب شام مراجعت كرد و حجّاج با جنود و عساكر خويش به جانب حجاز شد و چند ماهى در طائف بماند ، آنگاه وارد مكه شد و او نيز مثل حُصَينِ نُمَير ، ابن زبير را محاصره كرد و منجنيق بر كوه ابوقبيس نصب كرد و پنجاه روز مدت محاصرهء او و به قولى مدت چهار ماه طول كشيد ، تا بر عبدالله زبير ظفر يافتند و به ضرب سنگ او را از پا در آوردند و سرش را ببريدند . حجّاج سرش را براى عبدالملك فرستاد و بدنش را باژگونه به دار كشيد و گفت : او را از دار فرود نمىآورم ، تا وقتى كه مادرش اسماء دختر ابى بكر شفاعت او كند .\r\nگويند : مدت يك سال بر دار آويخته بود و مرغ در سينه او آشيانه كرده بود ، وقتى مادرش بر او عبور كرد و گفت : وقت آن نشده كه اين راكب را از مركوبش پياده كنند ؟\r\nپس او را از دار به زير آوردند و دفن نمودند و سنّ او هفتاد و سه و مدت امارت او نه سال و ده شب بوده .\r\nامير المؤمنين عليه السلام در اخبار غيبيهء خود اشاره به مآل كار او فرموده در آنجا كه فرمود :\r\nخب ضب يروم أمراً وَلا يدركه ينصب حبالة الدين لاصطياد الدنيا وَهُو بعد مصلوب قريش . « 1 »\r\nپس عبدالملك ، حجّاج را مكتوب كرد كه عروة بن الزبير ، برادر عبدالله ، را\r\n\r\n\r\n","description":"","footnote":"\r\n( 1 ) . شرح نهج البلاغه ابن ابى الحديد ، ج 7 ، ص 48 ؛ بحار الأنوار ، ج 41 ، ص 351 .\r\n","page_name":" 404 ","page_number":404},
  {"content":"\r\n\r\nمتعرّض نشود و بناى خانه كعبه را كه عبدالله بنا كرده بود ، منهدم سازد و به همان طريق كه قريش بنا كرده بودند و در عصر رسول خدا صلى الله عليه و آله بوده بنا كند و از براى خانه يك در قرار دهد . حجّاج چنان كرد كه عبدالملك گفته بود .\r\n\r\nروز هجدهم\r\nدر اين روز ، سنهء 1281 ، وفات كرد شيخِ اجلِّ اعظمِ اعلم ، رئيس العلماء و المجتهدين ، شيخ طائفه ، جناب شيخ مرتضى بن محمد امين تُسترى ، متوطّن در نجف اشرف ، صاحب تصانيف مشهوره كه فعلًا مرجع درس و مباحثه است . و شيخ مطلق در السنهء علما در زمان ما منصرف به اين بزرگوار است . قبر شريفش در صحن مطهّر امير المؤمنين عليه السلام در جنب باب القبله است - رضوان الله عليه .\r\nوَتاريخ وَفاته بِالعربية « ظَهر الفساد » وَقد نظمتُه بقولي :\r\n وَابنُ الأمينِ شَيخُنا الأنصاري * شَيخٌ فَقيهٌ قُدوَةُ الأبرار\r\nعَنهُ الحُسينُ شَيخُنا الأُستادُ * لِفَوتِه « قَد ظَهَرَ الفَساد » \r\nأى يَروي عنه شَيخي الحاج ميرزا حُسين النوري - نوّرالله مرقده - وَبِالفارسية : « سال عمر شيخ و تاريخ وفاتش شصت و هفت » ( 1281 ) .\r\n\r\nشب نوزدهم\r\nابتداى حملِ حضرت آمنه است به رسول خدا « 1 » صلى الله عليه و آله . و سزاوار است كه مؤمنين اين شب مبارك را تعظيم نمايند و به عبادت احيا كنند .\r\n\r\n\r\n","description":"","footnote":"\r\n( 1 )\r\n. اقبال الأعمال ، ج 3 ، ص 162 ، باب 6 ، فصل 4 .\r\n","page_name":" 405 ","page_number":405},
  {"content":"\r\n\r\n\r\nروز نوزدهم\r\nدر اين روز ، سنهء 310 ، وفات كرد ابراهيم بن محمد ، معروف به زجّاجِ نحوى ، تلميذِ مبرّد و ثعلب . « 1 »\r\n\r\nروز بيستم\r\nدر اين روز ، سال پنجم از بعثت « 2 » و به قولى سال دوم آن ، « 3 » ولادتِ با سعادتِ حضرت فاطمه عليها السلام واقع شده و در آن چند عمل مناسب است :\r\n1 . روزه ؛ « 4 »\r\n2 . خيرات و صدقات بر مؤمنين ؛ « 5 »\r\n3 . زيارت آن مخدّره ، و سيّد در اقبال زيارتى براى آن حضرت نقل كرده « 6 » كه در زاد المعاد نيز مذكور است . « 7 »\r\nكيفيت ولادت چنان بوده كه روزى حضرت رسول صلى الله عليه و آله با امير المؤمنين عليه السلام و حمزه و عبّاس و عمّار و بعضى ديگر در ابطح نشسته بود كه ناگاه جبرئيل نازل شد با صورت اصلى خود ، و بال‌هاى خود را گشود و تا مشرق و مغرب را پر كرد و ندا كرد آن حضرت را و گفت : خداوندِ علىِّ اعلى تو را سلام مىرساند و امر مىفرمايد كه\r\n\r\n\r\n","description":"","footnote":"\r\n( 1 ) . رك : بغية الوعاة ، ج 1 ، ص 347 - 349 ، ش 825 . سيوطى سال وفات زجّاج را 311 و نام پدرش را « السرى » مىداند .\r\n( 2 ) . توضيح المقاصد ، ص 14 .\r\n( 3 ) . مصباح المتهجد ، ص 793 .\r\n( 4 ) . زاد المعاد ، ص 457 .\r\n( 5 ) . زاد المعاد ، ص 457 .\r\n( 6 ) . اقبال الأعمال ، ج 3 ، ص 163 - 167 ، باب 7 ، فصل 6 .\r\n( 7 ) . زاد المعاد ، ص 457 - 460 .\r\n","page_name":" 406 ","page_number":406},
  {"content":"\r\n\r\nچهل شبانه روز از خديجه دورى اختيار كنى .\r\nآن حضرت چهل روز به خانهء خديجه نرفت و روزها روزه مىداشت و شب‌ها تا صباح عبادت مىكرد و عمار را به سوى خديجه فرستاد و فرمود : به او بگو كه نيامدن من به سوى تو از كراهت و عداوت نيست ، و ليكن پروردگار من چنين امر كرده است كه تقديرات خود را جارى سازد . و گمان مبر در حقّ خود مگر نيكى ، و به درستى كه حق تعالى به تو مباهات مىكند هر روز ، چند مرتبه با ملائكهء خود . بايد هر شب درِ خانهء خود را ببندى و در رختخواب خود بخوابى و من در خانهء فاطمه بنت اسد مىباشم ، تا مدّت وعدهء الهى منقضى گردد و خديجه هر روز چند نوبت از مفارقت آن حضرت مىگريست .\r\nچون چهل روز تمام شد ، جبرئيل بر آن حضرت نازل شد و گفت : اى محمد ! خداوند اعلى تو را سلام مىرساند و مىفرمايد كه مهيّا شو براى تحفه و كرامت من ، پس ناگاه ميكائيل نازل شد ، طبقى آورد كه دستمالى از سُندُس بهشت بر روى آن پوشيده بودند و در پيش آن حضرت گذاشت و گفت : پروردگار تو مىفرمايد كه امشب بر اين طعام افطار كن . و حضرت امير المؤمنين عليه السلام گفت كه هر شب چون هنگام افطار آن حضرت مىشد ، مرا امر مىكرد كه در را مىگشودم كه هر كه خواهد بيايد و با آن حضرت افطار نمايد و در اين شب مرا فرمود كه بر درِ خانه بنشين و مگذار كسى داخل شود كه اين طعام بر غيرِ من حرام است .\r\nچون ارادهء افطار نمود طبق را گشود و در ميان آن طبق از ميوه‌هاى بهشت ، يك خوشه خرما و يك خوشه انگور بود و جامى از آب بهشت ، پس ، از آن ميوه‌ها تناول فرمود تا سير شد و از آن آب آشاميد تا سيراب شد و جبرئيل از ابريقِ بهشت آب بر دستِ مباركش مىريخت و ميكائيل دستش را شست و اسرافيل دستش را با دستمال بهشت پاك كرد و طعام باقى مانده با ظرف‌ها به آسمان بالا رفت . و چون حضرت برخاست كه مشغولِ نماز شود جبرئيل گفت كه در اين وقت تو را نماز جايز نيست ،\r\n\r\n","description":"","footnote":"","page_name":" 407 ","page_number":407},
  {"content":"\r\n\r\nبايد الحال به منزل خديجه روى و با او مضاجعت نمايى كه حق تعالى مىخواهد كه در اين شب از نسل تو ذرّيهء طيّبه خلق نمايد .\r\nآن حضرت متوجّه خانهء خديجه شد . خديجه گفت كه من با تنهايى الفت گرفته بودم و چون شب مىشد درها را مىبستم و پرده‌ها را مىآويختم و نماز خود را مىكردم و در جامهء خواب خود مىخوابيدم و چراغ را خاموش مىكردم و در اين شب در ميان خواب بودم كه صداى درِ خانه را شنيدم ، پرسيدم كه كيست در را مىكوبد كه به غير از محمد صلى الله عليه و آله ديگرى را روا نيست كوبيدن آن ؟\r\nحضرت فرمود كه منم محمد ، چون صداى فرح افزاى آن حضرت را شنيدم از جا جستم و در را گشودم . و پيوسته عادت آن حضرت آن بود كه چون ارادهء خوابيدن مىنمود آب مىطلبيد و وضو را تجديد مىكرد و دو ركعت نماز به جا مىآورد و داخل رختخواب مىشد و در اين شب هيچ از اينها نكرد ، تا داخل شد دست مرا بگرفت و به رختخواب برد و بعد از آن ، من نور فاطمه عليها السلام را در رحم خود يافتم .\r\nشيخ صدوق از مفضل بن عمر روايت كرده كه گفت :\r\nاز حضرت صادق عليه السلام سؤال كردم كه چگونه بود ولادت حضرت فاطمه ؟ حضرت فرمود : « چون خديجه اختيارِ مزاوجتِ حضرت رسول صلى الله عليه و آله فرمود ، زنان مكه از عدواتى كه با آن حضرت داشتند ، از خديجه هجرت نموده و بر او سلام نمىكردند و نمىگذاشتند كه زنى به نزد او برود ، پس خديجه را به اين سبب ، وحشتى عظيم عارض شد و ليكن عمده غم و جَزَع خديجه براى حضرت رسول بود كه مبادا از شدت عدوات ايشان ، آسيبى به آن حضرت برسد ، چون به حضرت فاطمه حامله شد ، فاطمه در شكم با او سخن مىگفت و مونس او بود و او را [ امر به 
  ] صبر مىفرمود .\r\nخديجه اين حالت را از حضرت رسالت پنهان مىداشت ، پس روزى حضرت داخل شد ، شنيد كه خديجه سخن مىگويد با شخصى و كسى را نزد او نديد ، فرمود كه اى\r\n\r\n","description":"","footnote":"","page_name":" 408 ","page_number":408},
  {"content":"\r\n\r\nخديجه با كه سخن مىگويى ؟ خديجه گفت : فرزندى كه در شكم من است با من سخن مىگويد و مونس من است .\r\nحضرت فرمود كه اينك جبرئيل مرا خبر مىدهد كه اين فرزند دختر است ، او و نسل او طاهر و با ميمنت و با بركت است و حق تعالى نسل مرا از او به وجود خواهد آورد و از نسل او امامان و پيشوايان دينى به هم خواهند رسيد و حق تعالى بعد از انقضاى وحى ، ايشان را خيلفه‌هاى خود خواهد گردانيد در زمين .\r\nو پيوسته خديجه در اين حالت بود تا آنكه ولادت جناب فاطمه نزديك شد ، چون درد زاييدن را در خود احساس كرد به سوى زنان قريش و فرزندان هاشم كس فرستاد كه نزد او حاضر شوند ، ايشان در جواب او فرستادند كه فرمان ما نبردى و قبول قول ما نكردى و زن يتيم ابوطالب شدى كه فقير است و مالى ندارد و ما به اين سبب به خانهء تو نمىآييم و متوجه امور تو نمىشويم .\r\nخديجه چون پيغام ايشان را شنيد بسيار اندوهناك گرديد ، در اين حالت بود كه ناگاه ديد چهار زن گندم‌گون بلند بالا نزد او حاضر شدند و به زنان بنىهاشم شبيه بودند .\r\nخديجه از ايشان بترسيد ، پس يكى از ايشان گفت كه مترس اى خديجه كه ما رسولان پروردگاريم به سوى تو و ما ظهيران توييم ، منم ساره زوجهء ابراهيم . و دوم آسيه دختر مزاحم است كه رفيق تو و زنِ شوهر تو خواهد بود در بهشت . و سوم مريم دختر عمران است . و چهارم كلثوم خواهر موسى بن عمران است . حق تعالى ما را فرستاده است كه در وقت ولادت نزد تو باشيم و تو را بر اين حالت معاونت نماييم .\r\nآن چهار زن هر يك در يك طرف خديجه نشستند و حضرت فاطمه عليها السلام پاك و پاكيزه متولد شد و چون به زمين رسيد نور او ساطع گرديد به حدّى كه خانه‌هاى مكه را روشن گردانيد و در مشرق و مغرب زمين موضعى نماند مگر آنكه از آن نور روشن شد و ده نفر از حورالعين به آن خانه در آمدند و هر كدام ابريقى و طشتى از بهشت در دست داشتند و ابريق‌هاى ايشان مملو بود از آب كوثر ، پس زنى كه در\r\n\r\n","description":"","footnote":"","page_name":" 409 ","page_number":409},
  {"content":"\r\n\r\nپيش روى خديجه نشسته بود جناب فاطمه را برداشت و به آب كوثر غسل داد و دو جامه سفيد بيرون آورد كه از شير سفيدتر و از مشك و عنبر خوشبوتر بود و فاطمه را در يك جامه پيچيد و جامه ديگر را مقنعهء او گردانيد ، پس او را به سخن در آورد .\r\nفاطمه گفت :\r\nأشهدُ أن لا إله إلّاالله وَأنّ أبي رسولَ اللهِ سيّد الأنبياء وَأنّ بَعلي سيّد الأوصياء وَوُلدي سادةُ الأسباط .\r\nپس بر هر يك از آن زنان سلام كرد و هر يك را به نام ايشان خواند ، پس آن زنان شادى كردند و حوريان بهشت خندان شدند و يكديگر را بشارت دادند و اهل آسمان‌ها يكديگر را بشارت دادند به ولادت آن سيّدهء زنان و در آسمان نور و روشنى هويدا شد كه پيش‌تر چنان نورى مشاهده نكرده بودند ، پس آن زنان مقدّسه با خديجه خطاب كردند و گفتند : بگير اين دختر را كه طاهر و مطهّر است و پاكيزه و با بركت است ، حق تعالى بركت داده است او را و نسل او را .\r\nخديجه آن حضرت را گرفت ، شاد و خوشحال ، و پستان خود را در دهان او گذاشت .\r\nپس فاطمه در روز ، آن قدر نمو مىكرد كه اطفال ديگر در ماهى نمو كنند ، و در ماه ، آن قدر نمو مىكرد كه اطفال ديگر در سالى نمو كنند . « 1 »\r\nبدان كه آن مظلومه را نُه نام است نزد حق تعالى :\r\nفاطمه ، يعنى بريده شده از بدىها ، يا به معنى آنكه حق تعالى او را و شيعيان او را از آتش جهنم بريده است .\r\n- / صدّيقه ، يعنى معصومه ؛\r\n- / مباركه ، يعنى صاحب بركت در علم و كمالات و معجزات و اولاد گرام و غيرها ؛\r\n- / طاهره ، يعنى پاكيزه از هر رجس و نقصى ؛\r\n- / زكيّه ، يعنى نموّ كننده در كمالات و خيرات ؛\r\n\r\n\r\n","description":"","footnote":"\r\n( 1 ) . امالى صدوق ، ص 690 - 692 ، مجلس 87 ، ح 1 .\r\n","page_name":" 410 ","page_number":410},
  {"content":"\r\n\r\n- / راضيه ، يعنى راضى به قضاى حق تعالى ؛\r\n- / مرضيه ، يعنى پسنديدهء خدا و دوستان خدا ؛\r\n- / محدّثه ، يعنى مَلَك با او سخن گفته ؛\r\n- / زهرا ، يعنى نورانى به نور صورى و معنوى .\r\nمعلوم باد كه فضائل آن مخدّره زياده از آن است كه احصا شود و من به جهت تبرّك به چند سطرى اكتفا مىنمايم .\r\nمشايخ حديث از طريق عامّه روايت كرده‌اند كه حضرت رسول صلى الله عليه و آله فرمود :\r\nفاطمه ، پارهء تن من است ، هر كه او را شاد گرداند ، مرا شاد گردانيده است ، و هر كه او را آزرده كند ، مرا آزرده كرده است . فاطمه عزيزترينِ مردم است نزد من . « 1 »\r\nاز عايشه روايت است كه گفت :\r\nنديده‌ام احدى را كه در گفتار و سخن شبيه‌تر باشد از فاطمه به رسول خدا صلى الله عليه و آله . چون فاطمه ، به نزد آن حضرت مىآمد او را مرحباً مىگفت و دست‌هاى او را مىبوسيد و در جاى خود مىنشاند . و چون حضرت به خانهء فاطمه مىرفت برمىخاست و استقبالِ آن حضرت مىكرد و مرحباً مىگفت و دست‌هاى آن حضرت را مىبوسيد . « 2 »\r\nاز امام حسن عليه السلام روايت است كه فرمود :\r\nدر شب جمعه مادرم در محراب عبادت خود ايستاد و مشغول بندگىِ حق تعالى گرديد و پيوسته در ركوع و سجود و قيام و دعا بود ، و تا صبح طالع شد شنيدم كه پيوسته دعا مىكرد از براى مؤمنين و مؤمنات و ايشان را نام مىبرد و دعا براى ايشان بسيار مىكرد و از براى خود دعا نمىكرد . پس گفتم : اى مادر ! چرا از براى خود دعا نكردى ، چنانچه از براى ديگران كردى ؟ فرمود : « يا بُنَيَّ ، الجار ثُمّ الدار ؛ « 3 » اى پسرجانِ\r\n\r\n\r\n","description":"","footnote":"\r\n( 1 ) . امالى مفيد ، ص 259 - 260 ، مجلس 31 ، ح 2 ؛ امالى طوسى ، ص 24 ، مجلس 1 ، ح 30 .\r\n( 2 ) . الجوهرة في نسب الإمام علي وآله ، ص 16 .\r\n( 3 ) . علل الشرائع ، ج 1 ، ص 181 - 182 ، باب 145 ، ح 1 ؛ دلائل الإمامة ، ص 152 ، ح 65 .\r\n","page_name":" 411 ","page_number":411},
  {"content":"\r\n\r\nمن ! اوّل همسايه را بايد رسيد ، بعد خود را » .\r\nحِمْيَرى از حضرت باقر روايت كرده است كه :\r\nحضرت رسالت مقرّر فرمود كه هر چه خدمت بيرون در باشد از آب و هيزم آورد ، و امثال آنها حضرت امير المؤمنين به جا آورد ، و هر چه خدمت اندرون خانه باشد از آسيا كردن و نان و طعام پختن و جاروب كردن و امثال اين‌ها با حضرت فاطمه باشد .\r\nابو نُعَيْم روايت كرده كه :\r\nحضرت فاطمه آن قدر آسيا گردانيد كه دست‌هايش آبله پيدا كرد و از اثر آسيا دست‌هايش پينه كرد .\r\nثعلبى از حضرت صادق عليه السلام روايت كرده كه :\r\nروزى حضرت رسول به خانهء فاطمه درآمد ، فاطمه را ديد كه جامه پوشيده بود از جل‌هاى شتر و به دست‌هاى خود آسيا مىگردانيد و در آن حالت فرزند خود را شير مىداد ، چون حضرت او را بر آن حالت مشاهده كرد آب از ديده‌هاى مباركش روان شد و فرمود : « اى دختر گرامى ! تلخىهاى دنيا را امروز بچش براى حلاوت‌هاى آخرت » .\r\nپس فاطمه گفت : يا رسول الله ! حمد مىكنم خدا را بر نعمت‌هاى او و شكر مىكنم خدا را بر كرامت‌هاى او ، پس حق تعالى اين آيه را فرستاد : « وَلَسَوْفَ يُعْطِيك رَبُّك فَتَرْضى » ؛ « 1 » يعنى حق تعالى در قيامت آن قدر به تو خواهد داد كه راضى شوى .\r\nاز حسنِ بصرى منقول است كه مىگفت :\r\nحضرت فاطمه عابدترينِ مردم بود در عبادت حق تعالى ، آن قدر بر پاى ايستاد كه پاهاى مباركش ورم مىكرد ، وقتى پيغمبر خدا به او فرمود : « چه چيز بهتر است از براى زن » ؟ فاطمه گفت : آنكه نبيند مردى را و نبيند مردى او را ، پس حضرت نور ديدهء\r\n\r\n\r\n","description":"","footnote":"\r\n( 1 ) . تفسير ثعلبى ، ج 10 ، ص 225 ؛ تفسير مجمع البيان ، ج 10 ، ص 382 و آيه : ضحى ( 93 ) : 5 .\r\n","page_name":" 412 ","page_number":412},
  {"content":"\r\n\r\nخود را به سينه چسبانيد و فرمود : « ذُرِّيَّةً بَعْضُها مِنْ بَعْضٍ » . « 1 »\r\nو هم روايت است كه :\r\nروزى آن حضرت از اصحاب خود از زن سؤال فرمود ، اصحاب گفتند كه زن عورت است . فرمود : « در چه حالى زن به خدا نزديك‌تر است » ؟\r\nاصحاب جواب نتوانستند ، چون فاطمه اين مطلب را شنيد گفت كه نزديك‌ترين حالات زن به خدا آن است كه ملازم خانه خود باشد و بيرون از خانه نشود . حضرت فرمود : « فاطمه پاره تن من است » .\r\nو در اين روز ، سنهء 367 ، قاضى ابوبكر ، محمد بن عبدالرحمان بغدادى ، معروف به ابن قُرَيْعَه در بغداد وفات كرد . و او از فضلاء عصر خود بوده و بسيار خوش قريحه و حاضر جواب بود و هر مسألهء مضحك غريبى كه از او مىپرسيدند ، بدون تأمّل مطابق سؤال جواب مىداده ؛ از جمله از او پرسيدند :\r\nما يقولُ القاضي - وَفّقه الله تعالى - في يهودي زَنى بِنصرانية فَولِدَت وَلَداً جُسمُهُ لِلبَشَر وَوَجهه لِلبَقَر ؟ فَكَتبَ جوابَه بديهاً : هذا من أعدلِ الشُهود على الملاعين اليهود بِأنّهم أشربوا حبّ العجل في صدورهم حتّى خرج من أيورهم ورأى أن يناط برأس اليهود رأس العِجل وَيصلب على عِنقِ النَصرانيَة الساق وَالرِجْل وَيسحبا على الأرض وَينادي عليهما ظُلُمات بَعضُها فوقَ بعض . والسلام . « 2 »\r\nو از اشعار او است كه در مصيبت حضرت زهرا عليها السلام گفته :\r\nيا مَنْ يُسائل دائباً عَن كلّ مُعضِلَةٍ سخيفة . « 3 » الأبيات .\r\n\r\n\r\n","description":"","footnote":"\r\n( 1 ) . آل عمران ( 3 ) : 24 .\r\n( 2 ) . سير أعلام النبلاء ، ج 16 ، ص 226 ؛ وفيات الأعيان ، ج 4 ، ص 382 - 384 ، ش 655 ؛ الوافي بالوفيات ، ج 3 ، ص 188 ، 190 .\r\n( 3 ) . رك : كشف الغمه ، ج 2 ، ص 127 - 128 .\r\n","page_name":" 413 ","page_number":413},
  {"content":"\r\n\r\n\r\nروز بيست و دوم\r\nدر اين روز ، سنهء 13 ، ابوبكر بن ابى قُحافه وفات كرد . ابوبكر از بنى تميم ابن مُرَّة بن كعب است و اسم و نسبش چنين است : عبدالله بن عثمان بن عامر بن كعب بن سعد بن تيم بن مرة بن كعب . « 1 » در سنهء 6136 از هبوط به خلافت رسيد .\r\nقبل از وفات خود عثمان را طلبيد . به او امر كرد كه وصيت نامه‌اى در باب خلافت عمر بنويسد كه خلاصه معنى آن اين است كه اين وصيتى است از ابوبكر هنگامى كه از اين جهان به ديگر سراى مىرود . همانا من عمر بن الخطّاب را بر شما خليفتى دادم ، اگر كار به عدل و انصاف كند گمان من در حقّ او به خطا نرفته و اگر از طريق معدلت انحراف جويد ، من ندانم بلكه خداوند غيب داند و ظالمان را به زودى كيفر فرمايد . « 2 »\r\nچون اين وصيت‌نامه به نهايت رسيد ، طلحه با چند تن از اصحاب درآمدند و آن معنى بدانستند . طلحه سر برداشت و گفت : اى ابوبكر ! از خداى بترس ، فردا خداوند را جواب چه گويى ، چون امروز بر مسلمانان فظّ غليظى را والى گردانى كه نفوس بِرَماند و دل‌ها را برنجاند ؟\r\nابوبكر بر قفا افتاده بود ، امر كرد تا او را نشانيدند ، پس روى با طلحه كرد و گفت :\r\nهان اى طلحه ! مرا بيم مىدهى كه اگر خدا از من اين پرسش كند جواب چه خواهم گفت ؟ گويم : بهترينِ مردم را به ايشان والى كردم .\r\nطلحه گفت : اى خليفهء رسول خدا پسر خطاب بهترينِ مردم است ؟\r\nابوبكر در خشم شد و گفت : آرى والله ، و تو بدترينِ مردمى . و بعضى كلمات با وى گفت و او را از مجلس خود بيرون كرد ، پس روى با عثمان كرد و گفت : تو در\r\n\r\n\r\n","description":"","footnote":"\r\n( 1 ) . رك : تاريخ مدينة دمشق ، ج 30 ، ص 19 - 22 .\r\n( 2 ) . رك : طبقات الكبرى ابن سعد ، ج 3 ، ص 200 « ابوبكر الصديق » .\r\n","page_name":" 414 ","page_number":414},
  {"content":"\r\n\r\nحقّ عمر چه گويى ؟ گفت : نهان عمر از آشكارش بهتر و از ما همگان فاضل‌تر است .\r\nپس ، كس به طلب عمر فرستاد و گفت : اى عمر ! من از براى تو عهد نامه‌اى نگاشته‌ام و تو را نايب و خليفهء خويش داشته‌ام ، كتاب عهد را فراگير و با دل قوى به كار خويش بپرداز .\r\nعمر گفت : اى خليفهء رسول خدا ! مرا به خلافت حاجت نيست . ابوبكر گفت :\r\nخلافت را به تو حاجت است . تو اى عمر ، كار روز را به شب مگذار و كار شب را به روز حوالت مكن و چند كلمه از باب موعظه و پند با وى گفت .\r\nپس رو كرد به حاضرين مجلس و گفت : اى مردمان ! عمر بن الخطاب را به امامت شما كاشتم ، آيا بدان راضى شديد يا كسى را استكبار و استنكارى است ؟ گفتند : بدانچه فرمان كنى سر از اطاعت تو بر نتابيم . « 1 »\r\nمردمان از نزد او بيرون شدند ، در اين وقت عايشه را طلب كرد و گفت : اى دختر ! پدر تو از اين جهان در مىگذرد ، او را حنوط و كفن كنيد و چون بر من نماز كردند ، مرا نزديك تربت رسول خدا به خاك سپاريد .\r\nاين وصيت‌ها را روز يكشنبه به پاى برد و روز ديگر به جهان ديگر شد . « 2 »\r\nاو را بر حسب وصيت بعد از غسل و حنوط و كفن به مضجع رسول خدا درآوردند . عمر و عثمان و طلحه جسدش را به قبر نهادند « 3 » و چنان به خاك سپردند كه سرش مُحاذىِ كتف رسول خدا صلى الله عليه و آله واقع شد و ميان نماز شام و خفتن از دفن او فارغ شدند و اتّفاقاً همان روز عتاب بن اسيد اموى كه حكومت مكه داشت نيز وفات كرد و ابوقُحافه پدر ابوبكر بعد از چند ماه ديگر به سنّ نود و هفت « 4 » يا نود و نه ، در همان روز\r\n\r\n\r\n","description":"","footnote":"\r\n( 1 ) . رك : طبقات الكبرى ، ج 3 ، ص 200 « ابوبكر الصديق » .\r\n( 2 ) . طبقات الكبرى ، ج 3 ، ص 201 « ابوبكر الصديق » .\r\n( 3 ) . طبقات الكبرى ، ج 3 ، ص 208 « ابوبكر الصديق » .\r\n( 4 ) . طبقات الكبرى ، ج 5 ، ص 452 « ابوقحافه » . وفات ابو قحافه محرمِ سال 14 است .\r\n","page_name":" 415 ","page_number":415},
  {"content":"\r\n\r\nكه هند مادر معاويه رحلت كرد او نيز وفات كرد و سنّ ابوبكر شصت و سه سال « 1 » و مدت خلافتش دو سال و سه ماه و بيست و دو روز بوده .\r\n\r\nروز بيست و سوم\r\nدر اين روز ، بنابر قول شيخ بهائى ، « 2 » سنهء 676 ، وفات يافت شيخِ اجلِّ افقه ، استاد الفقهاء و سلطان العلماء ، شيخنا ابوالقاسم جعفر بن الحسن الحلّى معروف به محقّق ، علّامه زمان و فقيه دوران ، يگانهء عصر خويش ، صاحب شرائع و معتبر و نافع و غيرها . و اين بزرگوار خال علامهء حلّى است و جلالت شأنش زياده از آن است كه در اين مختصر بگنجد .\r\nفما أحسنَ تركُ مثلي لِمِثلِه المدح وَالتوصيف قرب مدح من مادح قادح وَتزكيته مزك جارح .\r\n تَجاوَزَ قَدرُ المَدحِ حَتّى كَأنَّهُ * بِأحسَنِ ما يَثنى عَلَيهِ يَعابُ « 3 » \r\nمزار شريفش در حلّه و تاريخ وفات او اين كلمه است : « زبدة المحقّقين رحمه الله » . « 4 »\r\n\r\nشب بيست و پنجم\r\nدر اين شب ، سنهء 771 ، وفات كرد شيخ معظّم جليل ، فخر المحقّقين و المدقّقين\r\n\r\n\r\n","description":"","footnote":"\r\n( 1 ) . طبقات الكبرى ، ج 3 ، ص 202 « ابوبكر الصديق » .\r\n( 2 ) . توضيح المقاصد ، ص 14 .\r\n( 3 ) . شعر از متنبّى است . يتيمة الدهر ، ج 1 ، ص 177 ، باب 5 .\r\n( 4 ) . رك : روضات الجنات ، ج 2 ، ص 182 ؛ رياض الجنه ، ج 2 ، ص 261 .\r\n","page_name":" 416 ","page_number":416},
  {"content":"\r\n\r\nابوطالب محمد نجلِ جنابِ آية الله العلامه - رُفِعَ مقامُه - صاحب كتاب ايضاح [ الفوائد 
  ] فى شرح القواعد و غيره . « 1 »\r\nوَكانَ والده العلّامة يعظّمه وَيثنى عليه وَيَعتني بِشأنه كثيراً حتّى أنّه ذكره في صَدر جملة من تصنيفاته الشريفة وَقال في حقّه : « جَعَلني الله فداه وَمِن كلّ سوءٍ وَقاه » ، « 2 » إلى غير ذلك ، قيل إنّه فاز بدرجة الاجتهاد في السنة العاشرة مِن عمره الشريف .\r\n\r\nشب بيست و هفتم\r\nدر اين شب ، سنهء 1320 ، وفات كرد شيخنا الأجلّ و استادنا الأكمل خاتم الفقهاء و المحدّثين ، غوّاص بحار الأخبار و محييَ ما اندَرَسَت من الآثار ، صاحب تصانيف رائقه ، جناب حاجى ميرزا حسين نورى - نوّرالله مرقده .\r\nمقام را گنجايشِ نقل احوال اين شيخ معظّم نيست ، در خاتمهء مستدركِ وسائل ، اشاره به احوال خود فرموده ، « 3 » و اين احقر نيز در آخر كتاب مزار كه به دست حقير تمام شد ، احوال آن جناب و مصنّفاتش را ذكر كردم « 4 » و در كتاب فوائد الرضويه نيز احوال آن جناب را نگاشتم . « 5 » و بالجمله مؤلّفانش قريب به بيست و پنج كتاب است و غالباً به طبع رسيده و در نهايت مرغوبى و اشتهار است . سنين عمرش به شصت و شش رسيده بود ، قبر شريفش در صحن نجف واقع است در ايوان سوم ، از ايوان‌هاى شرقىِ باب القبله - قدّس الله تُربَته وَجَمَعَنى وإيّاه في مستقرّ رحمته .\r\n\r\n\r\n","description":"","footnote":"\r\n( 1 ) . رك : روضات الجنات ، ج 6 ، ص 330 - 339 ، ش 591 .\r\n( 2 ) . روضات الجنات ، ج 6 ، ص 330 ، ش 591 .\r\n( 3 ) . خاتمة المستدرك ، ج 9 ، ص 341 - 346 .\r\n( 4 ) . مراد مؤلف از كتاب مزار ، تحية الزائر وبلغة المجاور از تأليفاتِ حاجى ميرزا حسين نورى است كه مرحوم‌محدث قمى آن را تكميل كرده است . اين كتاب در سال 1320 قمرى چاپ سنگى شده است و شرح حال محدث نورىِ مورد اشارهء محدث قمى در صفحهء 336 - 339 اين كتاب آمده است .\r\n( 5 ) . فوائد الرضويه ، ج 1 ، ص 260 - 264 « الحسين بن محمد تقي بن علي محمد الطبرسي » .\r\n","page_name":" 417 ","page_number":417},
  {"content":"\r\n\r\n\r\nروز بيست و هفتم\r\nدر اين روز ، به قولى روز وفات امام على نقى عليه السلام است . « 1 »\r\nبدان كه سال شهادت آن جناب به اتفاق سال دويست و پنجاه و چهار است و در روز وفات اختلاف است : بعضى سوم رجب گفته‌اند ، « 2 » و شيخ كلينى « 3 » و مسعودى « 4 » چهار روز به آخر جمادى الآخره فرموده‌اند .\r\nو سنّ شريف آن حضرت در آن وقت به چهل يا چهل و يك سال و كسرى رسيده بود « 5 » و در وقتِ وفاتِ والدِ بزرگوارش شش سال و پنج ماه تقريباً از سنّ شريفش گذشته بود كه به منصب جليل امامت رسيد و قريب به سيزده سال در مدينه توقف داشت و بعد از آن متوكّل آن جناب را به سُرَّ مَن رأى طلبيد « 6 » و بيست سال در آنجا توقف داشت . و توطّن فرمود در خانه‌اى كه اكنون مدفن آن حضرت است و درك فرمود زمان سلطنت معتصم و واثق و متوكّل و منتصر و معتز را و در ايام خلافت معتز آن حضرت را زهر دادند و شهيد نمودند .\r\nدر وقت شهادت آن امام غريب ، غير از امام حسن عسكرى عليه السلام نزد بالين آن جناب نبود و چون رحلت فرمود جميع امراء و اشراف حاضر شدند و امام حسن در مصيبت پدر خود گريبان چاك زد و خود متوجه غسل و كفن و دفن والد بزرگوار خود شد و آن جناب را در حجره‌اى كه محل عبادت آن حضرت بود ، دفن كرد .\r\nجمعى از جاهلان احمق بر آن حضرت اعتراض كردند كه گريبان چاك زدن در\r\n\r\n\r\n","description":"","footnote":"\r\n( 1 ) . كلينى ( كافى ، ج 1 ، ص 497 ) و مسعودى ( مروج الذهب ، ج 4 ، ص 17 ) چهار روز به آخر جمادى الآخره گفته‌اند\r\n( 2 ) . مصباح كفعمى ، ج 2 ، ص 598 ، فصل 42 .\r\n( 3 ) . كافى ، ج 1 ، ص 497 .\r\n( 4 ) . مروج الذهب ، ج 4 ، ص 170 .\r\n( 5 ) . رك : كافى ، ج 1 ، ص 497 .\r\n( 6 ) . كافى ، ج 1 ، ص 498 .\r\n","page_name":" 418 ","page_number":418},
  {"content":"\r\n\r\nمصيبت شايسته نبود ، حضرت به آنها فرمود كه چه مىدانيد احكام دين خدا را ، حضرت موسى پيغمبر خدا بود و در ماتم برادر خود هارون ، گريبان چاك زد . « 1 »\r\nمسعودى در مروج الذهب گفته كه :\r\nآن حضرت در روز دوشنبه چهار روز به آخر جمادى الآخره وفات كرد . و گاهى كه جنازه آن حضرت را حركت مىدادند ، به جانب قبر ببرند ، شنيدند كه كنيزكى مىگفت : ماذا لقينا في يومِ الاثنين قَديماً وَحَديثاً ؛ يعنى ما چه كشيديم از نحوست روز دوشنبه از قديم الأيّام تا اين زمان ، پس آن حضرت را در خانه خود در سامرا دفن نمودند . « 2 »\r\nفقير گويد كه صدمات و اذيت‌هايى كه به آن جناب رسيد در زمان خلفاى بنى عباس ، خصوص در زمان رجس پليد ، متوكّل عنيد ، چه به خود آن حضرت ، چه به شيعيان و دوستان و علويّين و اولاد فاطمه عليها السلام ، چه به قبر امام حسين و زوّار آن قبر مطهر كه بازگشت تمام به آن حضرت است ، زياده از آن است كه در حوصلهء بيان بگنجد و من در غرّهء شوال به مختصرى از شنايع اعمال متوكّل اشارتى كردم .\r\nشيخ اجلّ على بن الحسين المسعودى روايت كرده كه :\r\nدر باب امام على نقى عليه السلام نزد متوكّل سعايت كردند و گفتند كه در منزل آن جناب اسلحه بسيار و كاغذهاى زيادى است كه شيعيان او از قم براى او فرستاده‌اند و آن جناب عزم آن دارد كه بر تو خروج كند .\r\nمتوكّل جماعتى از تركان را به خانهء آن حضرت فرستاد . ايشان در شب به خانهء آن حضرت ريختند و هر چه تفتيش كردند ، چيزى نيافتند و ديدند آن حضرت در حجره‌اى است و در را بر روى خود بسته و جامه‌اى از پشم پوشيده و بر روى زمين كه رمل و ريگ ريزه بود ، نشسته و توجهش به سوى حق تعالى است و مشغول خواندن\r\n\r\n\r\n","description":"","footnote":"\r\n( 1 ) . اختيار معرفة الرجال ( رجال كشّى ) ، ص 572 ، ش 1084 ؛ بحار الأنوار ، ج 50 ص 191 به نقل از رجال كشى\r\n( 2 ) . مروج الذهب ، ج 4 ، ص 169 - 170 .\r\n","page_name":" 419 ","page_number":419},
  {"content":"\r\n\r\nآيات قرآن است .\r\nآن حضرت را با آن حال مأخوذ داشتند و به نزد متوكّل حمل كردند و گفتند در خانهء او ريختيم و چيزى نيافتيم و ديديم آن جناب را نشسته بود رو به قبله و قرآن تلاوت مىنمود . و متوكّل در آن حال در مجلس شرب بود ، پس آن امام معصوم را در آن مجلس شوم وارد كردند ، در حالى كه متوكّل جام شراب در دستش بود . پس ، از براىِ آن حضرت تعظيم كرد و آن حضرت را در پهلوى خود نشانيد و جام شراب را خواست به آن حضرت بدهد .\r\nآن جناب فرمود : والله شراب داخل گوشت و خون من نشده هرگز ، مرا معفو دار ، پس او را معفو داشت .\r\nمتوكّل گفت : براى من شعر بخوان .\r\nفرمود : « إنّي قليلُ الروايَة لِلشِعر » ؛ من از شعر چندان روايت نشده‌ام .\r\nگفت : از اين چاره‌اى نيست .\r\nپس حضرت انشاد فرمود آن اشعارى را كه مشتمل است بر بىوفايى دنيا و مرگ سلاطين و ذلت و خوارى ايشان ، بعد از مرگ و صدرش اين است :\r\n باتُوا عَلى قُلَلِ الأجبالِ تَحرِسُهُم * غُلَب الرِجالِ فَما أغناهُم القُلَلُ \r\nمتوكّل از شنيدن اشعار گريست به اندازه‌اى كه اشك چشمش ، ريشش را تر كرد و حاضرين نيز گريستند . « 1 »\r\nو به روايت ديگر : متوكّل جام شراب را بر زمين زد و عيشش مُنَغَّص شد و آن حضرت را مكرماً به خانه‌اش رد كرد . « 2 »\r\nو در اين روز ، سنهء 391 ، سراج وهّاج حسين بن احمد معروف به ابن حجّاج ،\r\n\r\n\r\n","description":"","footnote":"\r\n( 1 ) . مروج الذهب ، ج 4 ، ص 93 - 94 .\r\n( 2 ) . مروج الذهب ، ج 4 ، ص 94 .\r\n","page_name":" 420 ","page_number":420},
  {"content":"\r\n\r\nشاعر امامى و مادح اهل بيت وفات كرد « 1 » و در پايين پاى حضرت امام موسى به خاك رفت ؛ چه آنكه وصيت كرده بود كه او را در آنجا دفن نمايند و بر لوح مزارش بنويسند : « وَكَلْبُهُمْ باسِطٌ ذِراعَيْهِ بِالوَصِيدِ » « 2 » و جماعتى او را مرثيه گفته‌اند ؛ مانند سيّد رضى و غيره و او را در درجهء امرؤ القيس شمرده‌اند . و قصيدهء « يا صاحبَ القُبَّةِ البَيضاء عَلَى النَجَف » از انشادات او است . و از براى او در باب اين قصيده ، لطيفه‌اى است كه گنجايشِ نقلش نيست و شيخ ما محدّث متبحّر در دارالسلام فيما يتعلّق بالرؤيا والمنام آن قضيه را با تمام قصيده نقل كرده « 3 » - جزاه الله خير الجزاء .\r\n\r\nروز بيست و هشتم\r\nدر اين روز ، سنهء 590 ، وفات كرد قاسم بن فيره مقرى نحوى ، معروف به شاطبى امام قرائت و صاحب قصيدهء معروفهء موسومه به حرزاليمانى ووجه التهانى در قرائت .\r\nجماعتى از فضلا آن قصيده را شرح كرده‌اند از جمله علم الدينِ سخاوى است . « 4 » و شاطبى منسوب است به شاطبه يكى از بلاد اندلس . « 5 »\r\n\r\nروز بيست و نهم\r\nدر اين روز ، سنهء 126 ، وليد بن يزيد بن عبدالملكِ مروان به قتل رسيد « 6 » در جنگى\r\n\r\n\r\n","description":"","footnote":"\r\n( 1 ) . سير أعلام النبلاء ، ج 17 ، ص 61 ، ش 29 « ابن الحجّاج » ؛ تاريخ بغداد ، ج 8 ، ص 14 ، ش 4052 .\r\n( 2 ) . كهف ( 18 ) : 18 .\r\n( 3 ) . دارالسلام ، ج 1 ، ص 321 - 325 .\r\n( 4 ) . وفيات الأعيان ، ج 4 ، ص 72 ، ش 537 « الشيخ الشاطبى » .\r\n( 5 ) . رك : بغية الوعاة ، ج 2 ، ص 217 . ولادت شاطبى در سال 538 بوده است .\r\n( 6 ) . تاريخ خليفة بن خياط ، ص 289 .\r\n","page_name":" 421 ","page_number":421},
  {"content":"\r\n\r\nكه واقع شد فيما بين او و پسر عمّش يزيد بن الوليد . و وليد پليد ، مردى ملحد و بد كيش و معروف به فسق و فجور بود و به هيچ‌گونه ملتزم به ظواهر اسلام نبود و پيوسته به شرب خمر و غنا و طرب و انواع فسق و فجور اشتغال داشت و امر كرده بود بركه‌اى مملو از شراب كرده بودند ، گاهى كه طرب بر او غلبه مىكرد خود را در آن بركه مىافكند و چندان مىآشاميد كه اثر نقص در بركه پديدار مىگشت .\r\nدر جمله‌اى از كتب اهل سنت است كه يك شب مؤذّن اذان صبح گفت . وليد برخاست و شراب خورد و با جاريه‌اى كه او هم مست بود در آويخت و با او نزديكى كرد و قسم ياد نمود كه با مردم نماز نكند جز او ، پس لباس خود را به وى پوشانيد و آن جاريهء مست را با آلايش جنابت و منى به مسجد فرستاد تا با مردم نماز گزاشت .\r\nدر حيوة الحيوان و اكثر كتب مذكور است كه يك روز وليد به قرآن مجيد تفأّل كرد ، اين آيه آمد : « وَاسْتَفْتَحُوا وَخابَ كُلُّ جَبّارٍ عَنِيدٍ » . « 1 » قرآن را بر هم گذاشت و آن را نشانهء تير خود كرد و چندان كتاب خداى را تير زد كه پاره شد و اين شعر را بخواند :\r\n تُهَدِّدني « 2 » بِجَبّارٍ عَنيدٍ * فَها أنا ذاكَ جَبّارٌ عَنيدٌ\r\nإذا ما جِئتَ رَبّكَ يَومَ حَشرٍفَقُل ياربِّ مَزِّقني الوَليدُ « 3 » \r\nحكايت تعشّق او با زن نصرانيه و قضيهء ازاله كردن بكارت دختر خود و داستان او با ابن عائشهء مُغَنّى « 4 » در تواريخ معتبره مسطور است . و از صفات معروفه او آن است كه كنيزان پدرش را كه منكوحه پدرش بودند و اولاد از وى آورده بودند ، وطى كرد و معروف بود به وليد فاسق و وليد زنديق . « 5 »\r\n\r\n\r\n","description":"","footnote":"\r\n( 1 ) . ابراهيم ( 14 ) : 15 .\r\n( 2 ) . در حيوة الحيوان « أتوعد » به جاى « تهددني » آمده است\r\n( 3 ) . حيوة الحيوان ، ج 1 ، ص 108 و ج 2 ، ص 136 ؛ الفتوح ابن اعثم ، ج 8 ، ص 302 - 303 ؛ فوات الوفيات كتبى ، ج 2 ، ص 590 - 591 ، ش 566 « الوليد بن يزيد »\r\n( 4 ) . الأغاني ، ج 2 ، ص 478 .\r\n( 5 ) . رك : فوات الوفيات كتبى ، ج 2 ، ص 590 ، ش 566 .\r\n","page_name":" 422 ","page_number":422},
  {"content":"\r\n\r\nدر أخبار الدول و تاريخ خميس از رسول خدا صلى الله عليه و آله روايت كرده‌اند كه فرمود :\r\nليكوننّ في هذه الأمّةِ رجل يقالُ لَه الوليد هو أشدّ لهذه « 1 » الأُمّة مِن فِرعَون لِقَومِهِ . « 2 »\r\nو بسى عجيب است از قاضى عياض كه گفته :\r\nوليد يكى از خلفاى اثنى عشر است كه در حديث متواتر النقل متّفق عليه منصوص‌اند . « 3 »\r\nقرمانى نقل كرده كه وليد به سى و سه بليه مبتلا بود كه كمتر بليه‌اش آن بود كه از ناف خود بول مىكرد . و در ايام او ، يحيى بن زيد بن على السجاد عليه السلام در جوزجان شهيد شد به نحوى كه در تاريخ خود ذكر كرده‌ام . « 4 »\r\n\r\nروز سىام\r\nدر اين روز ، سنهء 198 ، سفيان بن عُيَيْنَه در مكه وفات كرد « 5 » و سفيان از اصحاب ما نيست و معاصر و هم مشرب است با سفيان ثورى . و روايت است كه :\r\nوقتى ملاقات كرد حضرت صادق عليه السلام را و گفت : تا كى تقيه مىكنى و حال آنكه به اين سن رسيده‌اى ؟ حضرت فرمود :\r\nقسم به آن كسى كه برانگيخت محمد صلى الله عليه و آله را به حق ، اگر مردى در تمام عمر خود نماز\r\n\r\n\r\n","description":"","footnote":"\r\n( 1 ) . مصدر : « لهو شرّ هذه » و در برخى منابع « هو أشرّ هذه » آمده است .\r\n( 2 ) . أخبار الدول ، ج 2 ، ص 52 ، باب 5 ، فصل 11 ؛ مسند احمد حنبل ، ج 1 ، ص 18 ؛ مستدرك حاكم نيشابورى ، ج 4 ، ص 494 .\r\n( 3 ) . اين متن را در شفاى قاضى ابن عياض نيافتيم ، اما ميرزا ابوالفضل كلانتر بعينه آن را از قاضى عياض نقل كرده است : شفاء الصدور ، ج 1 ، ص 344 .\r\n( 4 ) . رك : تتمّة المنتهى ، ص 163 - 172 .\r\n( 5 ) . وفيات الأعيان ، ج 2 ، ص 393 ، ش 267 .\r\n","page_name":" 423 ","page_number":423},
  {"content":"\r\n\r\nكند ما بين ركن و مقام ، پس ملاقات كند خدا را به غيرِ ولايت ما اهل بيت ، هر آينه ملاقات كرده خدا را به مرگ جاهليت كه بر كفر باشد . « 1 »\r\nو در اين روز ، سنهء 501 ، وفات كرد صدقة بن منصورِ مزيدى اسدى ، ملقّب به سيف الدوله . « 2 » و او مردى حليم و كريم و عفيف و شجاع بوده « 3 » و خانهء او در بغداد محل امان خائفان بوده و او از شيعيان با اخلاص امير المؤمنين عليه السلام است ، بلكه سلسله جليلهء بنى اسد كه ايشان را مزيدى نيز خوانند و در عراق عرب امارت داشتند ، تمام شيعه بوده‌اند و سيف الدوله همان است كه در حدود سنهء 498 ، شهر حلّه را بنا كرد و از اين جهت آن بلد را سيفيه گويند .\r\nاز اصبغ بن نُباته مروى است كه :\r\nدر مسافرت امير المؤمنين عليه السلام به صفين من در خدمت آن جناب بودم ، بر بالاى تلى بر آمد و اشاره فرمود به نيستانى ما بين بابل و تل ، و فرمود : مدينه و چه مدينه ! گفتم : اى مولاى من ، مىبينم شما را كه نام شهر مىبريد ، آيا در اينجا شهرى بوده و آثارش محو گشته است ؟\r\nفرمود : نه ، و ليكن بعدها شهرى بنا شود كه او را حلّهء سيفيه گويند ، بنا كند او را مردى از بنى اسد و در آن بلد ، مردمان اخيارى پديد آيند كه « لَو اقسم أحد هم على الله لأبرّ قسمه » . « 4 »\r\n\r\n\r\n","description":"","footnote":"\r\n( 1 ) . بحار الأنوار ، ج 47 ، ص 357 به نقل از اختيار معرفة الرجال ( رجال كشى ) ، ص 390 - 391 ، ش 735 . نيز رك : ج 27 ، ص 166 - 202 ، ح 1 - 70 ، باب انّه « لا تقبل الله الأعمال إلّابالولاية » .\r\n( 2 ) . در تاريخ الإسلام ( ج 35 ، ص 47 ) گفته كه او در معركه جنگ كشته شد و جسدش به بغداد حمل شد .\r\n( 3 ) . الوافي بالوفيات ، ج 13 ، ص 321 « صاحب الحلّه » و ج 16 ، ص 171 « سيف الدولة صاحب الحلّة » .\r\n( 4 ) . بحار الأنوار ، ج 104 ، ص 179 - 180 .\r\n","page_name":" 424 ","page_number":424},
  {"content":"\r\n\r\n\r\nباب يازدهم : وقايع و اعمال ماه مبارك رجب\r\nدر آن دو فصل است :\r\n[ فصل اوّل : در اعمال مشتركهء اين ماه شريف است\r\nفصل دوم : در ذكر ايام و ليالى ماه رجب است 
  ]\r\n\r\n","description":"","footnote":"","page_name":" 425 ","page_number":425},
  {"content":"\r\n . \r\n","description":"","footnote":"","page_name":" 426 ","page_number":426},
  {"content":"\r\n\r\n\r\nفصل اوّل : در اعمال مشتركهء اين ماه شريف است\r\nبدان كه رجب ماه بزرگ خدا است و از ماه‌هاى حرام است كه در جاهليت محترم بوده و در اسلام نيز تعظيم و احترام او وارد شده و آن را اصَبّ مىگويند ؛ زيرا كه رحمت خدا در اين ماه بر امّت حضرت رسول بسيار ريخته مىشود . « 1 »\r\nو ماه استغفار امت آن حضرت است ، و از براى روزه گرفتن در اين ماه ، خصوص روز اوّل و وسط و آخر آن ، فضيلت بسيار وارد شده ، « 2 » و اعمال مشتركهء اين ماه كه متعلق به همهء ماه است و خصوصيتى به روز معين ندارد چند امر است :\r\nاوّل ، در تمام ايام ماه ، خصوص روز اوّل ، بخواند : « يا مَن يَمْلِكُ حوائجَ السائِلينِ » ، إلخ . « 3 »\r\nدوم ، بخواند در هر روز : « خابَ الوافِدونَ عَلى غَيرِكَ » ، « 4 » إلخ .\r\nسوم ، بخواند : « اللهُمَّ إنّي أسألُك صَبْرَ الشاكِرين » ، « 5 » إلخ .\r\n\r\n\r\n","description":"","footnote":"\r\n( 1 ) . نوادر راوندى ، ص 260 .\r\n( 2 ) . رك : اقبال الأعمال ، ج 3 ، ص 191 ، باب 8 ، فصل 15 .\r\n( 3 ) . مصباح كفعمى ، ج 2 ، ص 616 ، فصل 43 ( اعمال رجب ) .\r\n( 4 ) . اقبال الأعمال ، ج 3 ، ص 209 - 210 ، باب 8 ، فصل 23 .\r\n( 5 ) . اقبال الأعمال ، ج 3 ، ص 209 - / 210 ، باب 8 ، فصل 23\r\n","page_name":" 427 ","page_number":427},
  {"content":"\r\n\r\nچهارم ، بخواند دعاى مسجد صعصعه را : « اللهُمَّ يا ذَاالمِنَنِ السابِغَة » ، « 1 » إلخ .\r\nپنجم ، بخواند دعاى ناحيهء مقدّسه را : « اللهُمَّ إنّي أسألُك بِمَعاني جَميعِ مايَدعُوك » ، إلخ . « 2 »\r\nششم ، بخواند دعايى را كه [ از 
  ] جناب حسين بن روح نايب سوم امام عصر ( عج ) رسيده : « اللهُمَّ إنّي أسْألُك بِالمَوْلُودِينَ في رَجَب » ، « 3 » إلخ .\r\nهفتم ، از آن جناب نيز رسيده كه در ماه رجب زيارت كن در هر مشهدى كه هستى به اين زيارت : « الحَمدُ لِلّهِ الذي أشهدنا مَشهَد أوليائِه في رَجَب » ، « 4 » إلخ .\r\nهشتم ، در عقبِ نمازهاى شبانه روز بخواند : « يا مَن أرجوهُ لِكُلّ خَير » . « 5 »\r\nنهم ، در اين ماه صد مرتبه بگويد : « أستَغفِرُ اللهَ الذي لا إله إلّاهُو وَحدَهُ لا شَريكَ لَهُ وَأتوبُ إليه » و ختم كند آن را به صدقه تا خداوند ختم فرمايد براى او به رحمت و مغفرت . و اگر چهار صد مرتبه بگويد ، ثواب صد شهيد داشته باشد . « 6 »\r\nدهم ، در اين ماه هزار مرتبه « لا إله إلّاالله » بگويد تا صد هزار حسنه براى او نوشته شود و صد شهر براى او در بهشت بنا شود . « 7 »\r\nيازدهم ، در جميع ماه در وقت صبح هفتاد مرتبه و در وقت پسين نيز هفتاد مرتبه بگويد : « أستغفِرُ اللهَ وَأتوبُ إلَيهِ » و چون تمام كرد ، دست‌ها را بلند كند و بگويد : « اللهُمَّ اغْفِرلي وَتُبْ عَليَّ » كه هر كه چنين كند . اگر در ماه رجب بميرد خدا از او خشنود باشد و\r\n\r\n\r\n","description":"","footnote":"\r\n( 1 ) . اقبال الأعمال ، ج 3 ، ص 617 ، باب 8 ، فصل 23\r\n( 2 ) . اقبال الأعمال ، ج 3 ، ص 618 ، باب 8 ، فصل 23\r\n( 3 ) . مصباح المتهجّد ، ص 804 - 805 ؛ اقبال الأعمال ، ج 3 ، ص 215 - 216 ؛ مصباح كفعمى ، ج 2 ، ص 620 ، فصل 43 ( اعمال رجب ) .\r\n( 4 ) . مصباح المتهجد ، ص 821 ؛ مزار ابن مشهدى ، ص 203 - 204 .\r\n( 5 ) . اقبال الأعمال ، ج 3 ، ص 211 ، باب 8 ، فصل 23 .\r\n( 6 ) . اقبال الأعمال ، ج 3 ، ص 216 ، باب 8 ، فصل 24 .\r\n( 7 ) . اقبال الأعمال ، ج 3 ، ص 216 ، باب 8 ، فصل 24 .\r\n","page_name":" 428 ","page_number":428},
  {"content":"\r\n\r\nآتش به او نرسد به بركت اين ماه . « 1 »\r\nو نيز در جميع ماه ده هزار مرتبه « قُلْ هُوَ اللَّهُ أَحَدٌ » يا هزار مرتبه يا صد مرتبه بخواند كه فضيلت بسيار دارد . « 2 »\r\nدوازدهم ، در يك روز جمعه اين ماه صد مرتبه « قُلْ هُوَ اللَّهُ أَحَدٌ » بخواند تا از براى او نورى باشد در قيامت كه او را به بهشت كشد . « 3 »\r\nسيزدهم ، در يك روز جمعه اين ماه چهار ركعت نماز كند ما بين ظهر و عصر . در هر ركعت حمد يك مرتبه و آية الكرسى هفت مرتبه و توحيد پنج مرتبه ، پس ده مرتبه بگويد : « أستَغْفِرُ اللهَ الذي لا إلهَ إلّاهُوَ وَأسْألُهُ التَوْبَةَ » « 4 » و از براى يك روز غير معين از اين ماه چهار ركعت نمازى كه سيّد نقل كرده و كيفيت آن در اقبال است . « 5 »\r\nچهاردهم ، هر كه قادر نباشد كه در ماه رجب روزه بگيرد ، در هر روز آن صد مرتبه بگويد : « سُبحان الإلهَ الجَليلِ ، سُبحانَ مَن لا يَنبَغي التَسبيح إلّالَه ، سُبحانَ الأعزِّ الأكْرَمِ ، سُبْحانَ مَن لَبِسَ العِزَّ وَهُوَ لَهُ أهل » « 6 » تا ثواب روزه آن روز را دريابد .\r\nپانزدهم ، در هر شب از اين ماه دو ركعت نماز كند ، در هر ركعت بعد از حمد سه مرتبه « قُلْ يا أَيُّها الكافِرُونَ » و يك مرتبه « قُلْ هُوَ اللَّه » بخواند و بعد از سلام دست‌ها را بلند كند و بگويد :\r\nلا إله إلّااللهُ وَحْدَهُ لا شَريكَ لَه ، لَهُ المُلْكُ وَلَهُ الحَمْدُ ، يُحيي وَيُميتُ وَهُوَ حَيٌّ لايَموتُ ، بِيَدِه الخَيرُ ، وَهُوَ عَلى كُلِّ شَيْءٍ قَديرٌ ، وَإلَيهِ المَصيرُ ، وَ لا حَوْلَ وَلا قُوّةَ إلّابِالله العَليِّ\r\n\r\n\r\n","description":"","footnote":"\r\n( 1 ) . اقبال الأعمال ، ج 3 ، ص 217 ، باب 8 ، فصل 24 .\r\n( 2 ) . اقبال الأعمال ، ج 3 ، ص 217 ، باب 8 ، فصل 24 .\r\n( 3 ) . اقبال الأعمال ، ج 3 ، ص 200 ، باب 8 ، فصل 22 .\r\n( 4 ) . اقبال الأعمال ، ج 3 ، ص 200 ، باب 8 ، فصل 22 .\r\n( 5 ) . اقبال الأعمال ، ج 3 ، ص 199 - 200 ، باب 8 ، فصل 22 .\r\n( 6 ) . ثواب الأعمال ، ص 58 ؛ اقبال الأعمال ، ج 3 ، ص 197 ، باب 8 ، فصل 21 .\r\n","page_name":" 429 ","page_number":429},
  {"content":"\r\n\r\nالعَظيمِ ، اللهُمَّ صَلِّ عَلى مُحمّدٍ النَبِيّ الأُمِّيِّ وَآلِهِ .\r\nپس دست‌ها را به صورت بكشد تا خداوند ثواب شصت حج و شصت عمره به او عطا فرمايد . « 1 »\r\nشانزدهم ، در يك شب از اين ماه صد مرتبه « قُلْ هُوَ اللَّه » را در دو ركعت نماز بخواند كه ثوابِ بسيار دارد . « 2 »\r\nهفدهم ، در يك شب از اين ماه ده ركعت نماز كند ، در هر ركعت حمد و « قُلْ يا أَيُّها الكافِرُونَ » يك مرتبه و توحيد سه مرتبه كه فضيلتِ بسيار دارد . « 3 »\r\nهجدهم ، در جميع ماه هزار مرتبه بگويد : « أستَغفِرُ اللهَ ذَاالجَلالِ وَالإكرامِ مِن جَميعِ الذُنوب وَالآثام » و وارد شده كه خدا فرموده اگر نيامرزم او را ، پس نيستم پروردگارِ شما . « 4 »\r\nنوزدهم ، آنكه سه روز از اين ماه ، كه پنج‌شنبه و جمعه و شنبه باشد ، روزه بدارد كه روايت است كه هر كه در يكى از ماه‌هاى حرام اين سه روز را روزه بدارد ، حق تعالى براى او ثواب نهصد سال عبادت بنويسد . « 5 »\r\nبيستم ، شيخ كفعمى در حاشيهء مصباح از امير المؤمنين عليه السلام فضيلت و ثواب بسيار نقل كرده براى كسى كه در ماه رجب و شعبان و رمضان در هر روز و شب بخواند فاتحه و آية الكرسى و « چهار قل » و تسبيحات اربع و « لا حَولَ وَلا قُوّةَ إلّابِالله » و صلوات را هر كدام سه مرتبه و سه مرتبه « اللهُمَّ اغفِر لِلمُؤمِنينَ وَالمُؤمِنات » ، و بعد از فراغ از همه چهار صد مرتبه استغفار كند . « 6 »\r\n\r\n\r\n","description":"","footnote":"\r\n( 1 ) . اقبال الأعمال ، ج 3 ، ص 178 - 179 ، باب 8 ، فصل 8 .\r\n( 2 ) . اقبال الأعمال ، ج 3 ، ص 180 ، باب 8 ، فصل 8 .\r\n( 3 ) . در اقبال الأعمال ( ج 3 ، ص 179 ) نمازى بدين صورت منتهى با يك مرتبه سوره جحد ( قل يا ايها الكافرون ) نقل شده است .\r\n( 4 ) . خلاصة الاذكار ، ص 193\r\n( 5 ) . زاد المعاد ، ص 6\r\n( 6 ) . مصباح كفعمى ، ج 2 ، ص 616 ، پاورقى 1 .\r\n","page_name":" 430 ","page_number":430},
  {"content":"\r\n\r\nبدان كه شب جمعه اوّل ماه رجب را ليلة الرغائب « 1 » مىگويند و از براى آن عملى از حضرت رسول صلى الله عليه و آله وارد شده با فضيلتِ بسيار كه از جمله آمرزش گناهان بسيار باشد .\r\nو كيفيت آن چنان است كه روز پنج‌شنبه اوّل ماه را روزه مىگيرى ، چون شب جمعه داخل شود ما بين نماز مغرب و عشاء دوازده ركعت نماز مىگزارى ، هر دو ركعت به يك سلام و در هر ركعت از آن يك مرتبه حمد و سه مرتبه « إنّا أنْزَلْناهُ » و دوازده مرتبه « قُلْ هُوَ اللَّهُ أَحَدٌ » مىخوانى و چون فارغ شدى از نماز ، هفتاد مرتبه مىگويى : « اللهُمَّ صَلِّ عَلى مُحمّدٍ النبيّ الأُمّي وَعلى آلِهِ » ، پس به سجده مىروى و هفتاد مرتبه مىگويى : « سبوح قدّوس ربُّ المَلائِكةِ والرُوح » ، پس سر از سجده بر مىدارى و هفتاد مرتبه مىگويى : « رَبِّ اغْفِر وَارحَم وَتَجاوَزْ عَمّا تَعلمُ إنّك أنتَ العَليُّ الأَعْظَمُ » ، پس باز به سجده مىروى و هفتاد مرتبه مىگويى : « سُبّوحٌ قُدّوسٌ رَبُّ المَلائِكَةِ وَالرّوحِ » ، پس حاجت خود را مىطلبى كه بر آورده خواهد شد « 2 » - إن شاء الله تعالى .\r\nبدان كه در ماه رجب زيارت امام رضا عليه السلام مندوب است « 3 » و اختصاصى دارد ، چنانچه عمره در اين ماه مستحب است « 4 » و روايت شده كه تالىِ حج است در فضيلت .\r\nو منقول است كه :\r\nجناب على بن الحسين عليه السلام مُعتمِر شده بود در ماه رجب و شبانه روز نماز در نزد كعبه مىگزاشت و پيوسته در سجده بود در شب و روز و اين ذكر از آن حضرت شنيده مىشد كه در سجده مىگفت : « عَظُمَ الذَنبُ مِن عَبدِك فَليَحْسُنِ العفوُ مِن عِندِك » . « 5 »\r\n\r\n\r\n","description":"","footnote":"\r\n( 1 )\r\n. بدان كه در هر يك از سه ماه شريف شبى است بسيار شريف : در ماه رجب « ليلة الرغائب » است كه شب جمعهءاوّل ماه باشد و در شعبان « ليلة البرات » و « ليلة الرحمه والمباركه » است كه شب نيمهء آن باشد و در ماه رمضان شب قدر است كه از تمامى شب‌ها افضل و بالاتر است . ( منه )\r\n( 2 ) . اقبال الأعمال ، ج 3 ، ص 185 - 186 ، باب 8 ، فصل 10 ؛ مصباح كفعمى ، ج 2 ، ص 614 ، فصل 43\r\n( 3 ) . كافى ، ج 4 ، ص 584 ، ح 2 .\r\n( 4 ) . دعائم الاسلام ، ج 1 ، ص 334 ؛ كتاب من لا يحضره الفقيه ، ج 2 ، ص 453 - 454 ، ح 2949 .\r\n( 5 ) . مصباح المتهجّد ، ص 801 ، ح 6 ؛ اقبال الأعمال ، ج 3 ، ص 218 .\r\n","page_name":" 431 ","page_number":431},
  {"content":"\r\n\r\n\r\nفصل دوم : در ذكر ايام و ليالى ماه رجب است\r\n\r\nشب اوّل\r\nشب شريفى است و در آن چند عمل سنت است :\r\n1 . غسل ؛ « 1 »\r\n2 . چون هلال اين ماه را ببيند بگويد : « اللهُمَّ أهّله عَلَينا بِالأمنِ وَالإيمانِ وَالسَلامَةِ وَالإسلامِ ، رَبّي وَربُّك اللهُ عزَّوجلَّ » ؛ « 2 »\r\n3 . زيارت كند امام حسين عليه السلام را ؛ « 3 »\r\n4 . احيا كند اين شب را به دعا و تلاوت قرآن و نماز ؛ « 4 »\r\n5 . بعد از نماز مغرب بيست ركعت نماز به جا آورد ، هر دو ركعت به يك سلام و در هر ركعت حمد و توحيد يك مرتبه بخواند تا محفوظ بماند خود او و اهل و مال و اولاد او ، و از عذاب قبر در پناه باشد « 5 » و از صراط مانند برقِ خاطف بگذرد ؛\r\n\r\n\r\n","description":"","footnote":"\r\n( 1 ) . اقبال الأعمال ، ج 3 ، ص 173 ، باب 8 ، فصل 4 ؛ زاد المعاد ، ص 13\r\n( 2 ) . اقبال الأعمال ، ج 3 ، ص 173 ، باب 8 ، فصل 3 ؛ زاد المعاد ، ص 13\r\n( 3 ) . اقبال الأعمال ، ج 3 ، ص 218 ، باب 8 ، فصل 27 ؛ زاد المعاد ، ص 13\r\n( 4 ) . مصباح المتهجّد ، ص 798 ؛ زاد المعاد ، ص 13\r\n( 5 ) . زاد المعاد ، ص 13 - 14\r\n","page_name":" 432 ","page_number":432},
  {"content":"\r\n\r\n6 . بعد از نماز عشاء اين دعا منقول از حضرت جواد عليه السلام را بخواند :\r\n« اللهُمَّ إنّي أسألُكَ بِأنّك ملك » ، « 1 » إلخ ؛\r\n7 . بعد از هشت ركعت نمازهاى شب در سجده بخواند دعاى موسوى : « لَكَ المَحمِدَة أن أطعتك » ، « 2 » إلخ ؛\r\n8 . بعد از نماز وتر اين شب ، چنانچه نشسته است اين دعا [ را 
  ] بخواند : « الحَمدُ لِلّهِ الذي لا يَنْفَدُ خزائِنُه » ، « 3 » إلخ ؛\r\nو بخواند نيز دعايى كه حضرت هادى عليه السلام مىخوانده : « يا نورَ النُور » ، « 4 » إلخ .\r\nبدان كه علماء در كتب دَعَوات از براى هر شبِ اين ماه نماز مخصوصى ذكر كرده و من نيز متابعت ايشان نموده در اين مختصر ذكر مىنمايم تا رجبيون از فيض آن بىبهره نمانند .\r\n\r\n[ نماز شب اوّل 
  ]\r\nپس نماز امشب ، سى ركعت است به حمد و سه مرتبه جحد و سه مرتبه توحيد . « 5 » و نمازهاى ديگر از براى اين شب نيز وارد شده كه سيّد در اقبال ذكر فرموده ، « 6 » هر كه طالب است به آنجا رجوع كند .\r\n\r\nروز يكم\r\nروز شريفى است و در آن چند عمل سنت است :\r\n\r\n\r\n","description":"","footnote":"\r\n( 1 ) . مصباح المتهجّد ، ص 798 ؛ اقبال الأعمال ، ج 3 ، ص 174 - 175 ، باب 8 ، فصل 6 ؛ زاد المعاد ، ص 13\r\n( 2 ) . مصباح المتهجّد ، ص 798 - 799 ، ح 859 / 2 .\r\n( 3 ) . اقبال الأعمال ، ج 3 ، ص 187 - 188 ، باب 8 ، فصل 12 .\r\n( 4 ) . مصباح المتهجّد ، ص 800\r\n( 5 ) . اقبال الأعمال ، ج 3 ، ص 177 ، باب 8 ، فصل 8 ؛ مصباح كفعمى ، ج 2 ، ص 611 ، فصل 43 ( اعمال رجب ) به نقل ازمصباح الزائرين سيد بن طاووس .\r\n( 6 ) . رك : اقبال الأعمال ، ج 3 ، ص 175 - 183 ، باب 8 ، فصل 7 - 8 .\r\n","page_name":" 433 ","page_number":433},
  {"content":"\r\n\r\n1 . روزه گرفتن . « 1 » از حضرت باقر و صادق عليهما السلام مروى است كه :\r\nدر روز اوّل رجب حضرت نوح به كشتى سوار شد و امر كرد جميع كسانى را كه با او بودند روزه بدارند و فرمود : هر كه اين روز را روزه بدارد ، آتش جهنم يك سال راه از او دور شود . « 2 »\r\n2 . غسل ؛ « 3 »\r\n3 . زيارت امام حسين عليه السلام . از حضرت صادق عليه السلام منقول است كه :\r\nهر كه زيارت كند امام حسين را در روز اوّل ماه رجب ، البته حق تعالى بيامرزد او را . « 4 »\r\nو زيارت مخصوصهء آن حضرت را در هدية الزائرين ذكر كرده‌ام ؛ « 5 »\r\n4 . بخواند : « اللهُمَّ إنّي أسألُكَ يا اللهُ يا اللهُ يا اللهُ » ، إلخ . و اين دعاى بسيار طويلى است كه سيّد در اقبال از كتاب مختصر نقل كرده ؛ « 6 »\r\n5 . شروع كند به نماز سلمان ؛ بدين طريق كه :\r\nده ركعت نماز به جا آورد ، هر دو ركعت به يك سلام و در هر ركعت يك مرتبه حمد و سه مرتبه « قل هو الله » و سه مرتبه « قُلْ يا أَيُّها الكافِرُونَ » بخواند و بعد از هر سلام دست‌ها به سوى آسمان بلند كند و بگويد :\r\nلا إلهَ إلّااللهُ وَحْدَهُ لا شَريكَ لهُ ، لَهُ المُلكُ وَلَهُ الحَمدُ ، يُحْيى وَيُميتُ وَهُوَ حَيٌّ لا يَموت ، بِيَدِهِ الخَيرُ وَهُوَ عَلى كُلِّ شَىءٍ قَديرٌ ، اللهُمَّ لا مانِعَ لِما أعطيتَ وَلا مُعطي لِما مَنَعْتَ وَلا يَنفَعُ ذَا الجدّ مِنك الجدّ .\r\nپس دست‌ها را بر روى خود كشد . « 7 »\r\n\r\n\r\n","description":"","footnote":"\r\n( 1 ) . زاد المعاد ، ص 16\r\n( 2 ) . فضائل الأشهر الثلاثه ، ص 22 - 23 ، ح 9 ؛ مصباح المتهجّد ، ص 797 - 798 .\r\n( 3 ) . اقبال الأعمال ، ج 3 ، ص 173 ، باب 8 ، فصل 4\r\n( 4 ) . مصباح المتهجّد ، ص 801 .\r\n( 5 ) . هدية الزائرين ، ص 134 - 140 .\r\n( 6 ) . اقبال الأعمال ، ج 3 ، ص 200 - 209 ، باب 8 ، فصل 23 .\r\n( 7 ) . مصباح المتهجّد ، ص 817 - 818 ؛ زاد المعاد ، ص 17\r\n","page_name":" 434 ","page_number":434},
  {"content":"\r\n\r\nو از براى اين نماز فضيلت بسيار روايت شده و از فوائد آن نبايد غفلت نمود و در روز نيمه و آخر ماه نيز بايد به جا آورد « 1 » به نحوى كه خواهد آمد . و سيّد در اقبال از براى اين روز ، چهار ركعت نمازى به كيفيتى مخصوص نقل كرده ، « 2 » هر كه طالب است به آنجا رجوع كند .\r\nبدان كه محقّق داماد - عطّر الله مرقده - در رسالهء اربعهء ايام خود در اعمال روز دحوالأرض - كه 25 ذى القعده باشد - فرموده كه :\r\nزيارت حضرت امام رضا عليه السلام در اين روز افضلِ اعمالِ مستحبّه و آكدِ آداب مسنونه است . « 3 »\r\nو همچنين زيارت آن حضرت در روز اوّل ماه رجب الفرد نيز به غايت مؤكَّد و محثوث عليه « 4 » است .\r\nو در اين روز ، سنهء 57 ، به روايت شيخ « 5 » و ابن شهر آشوب « 6 » ولادتِ با سعادتِ حضرت باقر عليه السلام واقع شده و موجب زيادتى شرف اين روز گرديده . و حقير ولادت آن جناب را در سوم صفر ايراد كردم .\r\nو در مثل اين روز ، سنهء 110 ، حسن بصرى وفات كرد . « 7 » و صوفيه و اهل سنت را اعتقاد تمامى است به او ، و اكثر شيعه او را منحرف مىدانند . از امير المؤمنين و ائمّهء\r\n\r\n\r\n","description":"","footnote":"\r\n( 1 ) . زاد المعاد ، ص 17\r\n( 2 ) . اقبال الأعمال ، ج 3 ، ص 199 ، باب 8 ، فصل 22 .\r\n( 3 ) . أربعة أيام ( چاپ شده به ضميمه مزار آقا جمال خوانسارى ) ، ص 52 .\r\n( 4 ) . محثوث عليه : ترغيب شده .\r\n( 5 ) . مسارّ الشيعه ، ص 56 .\r\n( 6 ) . مناقب آل أبي طالب ، ج 3 ، ص 340 .\r\n( 7 ) . الوافي بالوفيات ، ج 12 ، ص 191 « الحسن البصري » .\r\n","page_name":" 435 ","page_number":435},
  {"content":"\r\n\r\nطاهرين عليهم السلام از براى او مطاعن بسيار نقل كرده‌اند و گفته‌اند كه :\r\nامير المؤمنين او را لفتى « 1 » گفت و سامرىِ امت لقب داد و هم دعا كرد در حقّ او كه هميشه محزون و غمين باشد ، لاجرم پيوسته غمنده و حزين بود تا زنده بود « وَكانَ كَمَن رَجَعَ عَن دَفنِ حَميمٍ أو كَخَربَندَجَ ضَلَّ حِمارُهُ » . « 2 »\r\nمكالمه حسن با آن حضرت هنگام مراجعت آن حضرت از جنگ اهل بصره معروف است .\r\nابن ابى الحديد گفته كه « گفته‌اند حسن بصرى ، على عليه السلام را مُبغِض بوده و مذمّت مىكرده » و بعد ، چند چيزى از او در اين باب نقل مىكند ، آنگاه مىگويد كه :\r\nاصحاب ما منكرند اين مطلب را و مىگويند او از محبّين على عليه السلام بوده و او را تعظيم نموده . « 3 » إلخ .\r\nو بالجمله ، ما بين حسن و ابن سيرين منافرت تامّى بوده به طورى كه مثل گشته « جالِسِ الحَسَنَ أو ابنَ سيرين » . و لهذا به فاصلهء كمى بعد از او ابن سيرين نيز وفات كرد ، « 4 » چنانچه فرزدق و جرير شاعر نيز با هم ضدّ و معاند بودند و چون خبر وفات فرزدق به جرير رسيد بگريست و گفت : « أما واللهِ ، إنّي لأعلمُ أنّي قليلُ البقاء بَعدَهُ وَلَقد كانَ نَجمُنا واحد أو كانَ كلّ واحِدٍ مِنّا مَشغولٌ بِصاحِبِه وَقَلّ ما ماتَ ضدٌّ أو صَديقٌ إلّاوَتبِعَهُ صاحِبُهُ » و اتّفاقاً در همان سال « 5 » و به قولى بعد از چهل روز جرير وفات يافت . « 6 »\r\nو بالجمله ، در شب وفات حسن ، ابو عُبَيْدَه مُعَمَّر بن مُثَنّى ، نحوىِ بصرى ، صاحب\r\n\r\n\r\n","description":"","footnote":"\r\n( 1 ) . لفتى به زبان نبطيه يعنى شيطان ، و اين لقبى است كه مادر حسن در زمان طفوليت او ، او را به آن مىناميد و كسىبر آن مطّلع نبود . ( منه )\r\n( 2 ) . بحار الأنوار ، ج 41 ، ص 302 به نقل از الخرائج و الجرائح ، ج 2 ، ص 547 - 548 ، ح 8 .\r\n( 3 ) . شرح نهج البلاغه ابن ابى الحديد ، ج 4 ، ص 95 .\r\n( 4 ) . ابن سيرين صد روز بعد از وفات حسن وفات كرد ( الوافى بالوفيات ، ج 12 ، ص 191 )\r\n( 5 ) . وفيات الأعيان ، ج 1 ، ص 326 ، ش 130 « جرير الشاعر » .\r\n( 6 ) . گويند يكى مژده پيش انوشيروان آورد كه شنيدم فلان دشمن تو را خداى برداشت ، گفت : هيچ شنيدى كه مرا خواهد گذاشت .\r\n اگر بمرد عدو جاى شادمانى نيست * كه زندگانى ما نيز جاودانى نيست \r\n( منه )\r\n","page_name":" 436 ","page_number":436},
  {"content":"\r\n\r\nتصنيفات مفيده ، متولد شد « 1 » و صد سال عمر كرد و در سنهء 211 وفات كرد . « 2 » و گفته‌اند كه او چون رأى خوارج مىداشت و متّهم بود به ميل غِلمان ، كسى بر جنازهء او حاضر نشد ، لاجرم براى حمل جنازه‌اش حمّال كرايه كردند . و ابوعبيده را در مسجد بصره در پاى يكى از ستون‌ها مقامى بود كه در پاى آن هميشه مىنشسته . وقتى ابونواس شاعر كه با ابوعبيده خيلى مزاح مىداشت بر آن ستون نوشت :\r\n صَلَّى الإلهُ عَلى لوطٍ وَشيعَتِهِ * أبا عُبَيْدَة قُل بِاللهِ آمينا\r\nفَأنتَ عِندي بِلاشَكِّ بَقيّتُهُم * مُنذُ احتَلَمْتَ وَقَد جاوَزتَ سَبعينا \r\nابوعبيده چون داخل مسجد شد و آن شعر بديد گفت : اينْ كارِ ماجنِ لوّاط ابونواس است ، او را محو كنيد اگر چه در آن صلوات بر پيغمبر است . « 3 » و نوادر او بسيار است و او است اوّل كسى كه غريب الحديث تصنيف كرد . و او غير از ابوعبيده قاسم بن سلّام است .\r\n\r\nشب دوم\r\nنمازش ده ركعت است به حمد و جحد . « 4 »\r\n\r\nروز دوم\r\nدر اين روز ، سنهء 212 يا سنهء 214 ، به روايت ابن عياش ولادت حضرت هادى عليه السلام واقع شد « 5 » و در روز ولادت آن حضرت كه يا نيمهء ذى حجّه يا 27 آن يا در ايام اين ماه است\r\n\r\n\r\n","description":"","footnote":"\r\n( 1 ) . وفيات الأعيان ، ج 5 ، ص 242 ، ش 731 « ابو عبيدة معمربن المثنى » .\r\n( 2 ) . بغية الوعاة ، ج 2 ، ص 246 ، ش 2010 . تولد او را 112 گفته‌اند .\r\n( 3 ) . رك : وفيات الأعيان ، ج 5 ، ص 241 - 242 ، ش 731 « ابو عبيدة معمربن المثنى » .\r\n( 4 ) . مصباح كفعمى ، ج 2 ، ص 611 ، فصل 43 ( اعمال رجب ) .\r\n( 5 ) . مصباح المتهجد ، ص 805 ؛ مصباح كفعمى ، ج 2 ، ص 598 ، فصل 42 .\r\n","page_name":" 437 ","page_number":437},
  {"content":"\r\n\r\nاختلاف است و از دعاى « اللهُمَّ إنّي أسألك بِالمولودين في رجب » « 1 » چنين ظاهر شود كه ولادت در اين ماه بوده و مكان ولادت موضعى است در حوالى مدينه كه آن را « صريا » گويند « 2 » و اسم آن جناب ، على و كنيتش ابوالحسن است . و چون امام موسى و امام رضا را نيز ابوالحسن مىگفتند ، از جهت تعيين ، آن جناب را ابوالحسن الثالث مىگويند و امام رضا را ابوالحسن ثانى و گاهى هم مكان ثالث ، ماضى يا هادى يا عسكرى ذكر مىكنند .\r\nمشهورترين القاب آن جناب ، نقى و هادى است و گاهى هم نجيب و مرتضى و عالم و فقيه و ناصح و امين و مؤتمن و طيب و متوكّل مىگفتند « 3 » و ليكن لقب اخير را آن حضرت مخفى مىكرد و اصحاب خود را فرموده بود كه از اين لقب اعراض كنيد ، به جهت آنكه لقب خليفه « متوكّل على الله » بود در آن زمان . « 4 » و چون آن جناب و فرزندش امام حسن در سامره سكنى فرمودند در محلّه‌اى كه عسكر نام داشت ؛ از اين جهت اين دو امام را نسبت به آن مكان داده و عسكرى مىگفتند و آن جناب گندم‌گون بوده و نقش نگينش : « اللهُ رَبّي وَهُو عِصمَتي مِن خَلقِهِ » ؛ « 5 » و به قولى : « حِفظُ العُهودِ مِن أخلاقِ المَعبود » . « 6 »\r\nو در اين روز ، سنهء 368 ، حسن بن عبدالله ، معروف به سيرافىِ نحوى در بغداد\r\n\r\n\r\n","description":"","footnote":"\r\n( 1 ) . مصباح المتهجد ، ص 804 - 805 ؛ اقبال ، ج 3 ، ص 215 - 216 .\r\n( 2 ) . بحار الأنوار ، ج 50 ، ص 115 .\r\n( 3 ) . رك : دلائل الإمامة ، ص 411 ؛ نيز بحار الأنوار ، ج 50 ، ص 113 .\r\n( 4 ) . الفصول المهمّه ، ج 2 ، ص 1065 ؛ بحار الأنوار ، ج 50 ، ص 114 .\r\n( 5 ) . الفصول المهمه ، ج 2 ، ص 1064 - 1065 .\r\n( 6 ) . بحار الأنوار ، ج 50 ، ص 117 .\r\n","page_name":" 438 ","page_number":438},
  {"content":"\r\n\r\nوفات يافت . « 1 » و سيرافى همان است كه سيّد رضى در زمان طفوليت بر او تّلمذ كرده و سؤال سيرافى از او ، از علامت نصب عمر ، معروف است .\r\n\r\nشب سوم\r\nنمازش ده ركعت است ، به حمد و پنج مرتبه نصر . « 2 »\r\n\r\nروز سوم\r\nدر اين روز ، سنهء 254 ، به قول ابن عيّاش و على بن ابراهيم قمى ، وفات حضرت هادى عليه السلام واقع شده « 3 » و من وفات آن حضرت را در روز بيست و هفتم جمادى الآخره نگاشتم .\r\n\r\nشب چهارم\r\nنمازش صد ركعت است در ركعت اوّل حمد و فلق و در دوم حمد و ناس . « 4 »\r\n\r\nشب پنجم\r\nنمازش شش ركعت است به حمد و بيست و پنج مرتبه توحيد . « 5 »\r\n\r\nروز پنجم\r\nدر اين روز ، سنهء 244 ، يعقوب بن اسحاق معروف به ابن السكّيت نحوى وفات كرد\r\n\r\n\r\n","description":"","footnote":"\r\n( 1 ) . الوافي بالوفيات ، ج 12 ، ص 49 « السيرافى النحوي » ؛ بغية الوعاة ، ج 1 ، ص 429 ، ش 1047 .\r\n( 2 ) . مصباح كفعمى ، ج 2 ، ص 611 ، فصل 43 ( اعمال رجب ) .\r\n( 3 ) . مسارّ الشيعه ، ص 58 ؛ مصباح المتهجد ، ص 805 .\r\n( 4 ) . مصباح كفعمى ، ج 2 ، ص 611 ، فصل 43 ( اعمال رجب ) .\r\n( 5 ) . مصباح كفعمى ، ج 2 ، ص 611 ، فصل 43 ( اعمال رجب ) .\r\n","page_name":" 439 ","page_number":439},
  {"content":"\r\n\r\nو او مؤدّب اولاد متوكّل بود . روزى متوكّل از او پرسيد كه دو پسر من معتز و مؤيد نزد تو بهتر است يا حسن و حسين ، و ابن السكيت جواب داد كه قنبر خادم على بهتر است از تو و پسران تو . متوكّل امر كرد زبانش را از قفايش بيرون كشيدند . « 1 » و او را ابن السكّيت مىگفتند به جهت كثرت سكوت او .\r\n\r\nشب ششم\r\nنمازش دو ركعت است به حمد و آية الكرسى هفت مرتبه . « 2 »\r\n\r\nروز ششم\r\nدر اين روز ، به قول شيخ كلينى وفات حضرت موسى بن جعفر [ عليهما السلام 
  ] واقع شده « 3 » و مشهور 25 اين ماه است .\r\nو در اين روز ، سنهء 516 ، قاسم بن على بصرى ، معروف به حريرى صاحب مقاماتِ معروف و درّة الغوّاص وفات كرد . « 4 » و كسى كه احاطه داشته باشد به مقامات ، مىداند كه حريرى در چه مقامى از فضل و كمال و كثرت اطلاع بوده و پيوسته اهل فضل به آن كتاب عناياتى داشته‌اند و شروحى بر آن نگاشته‌اند و زمخشرى در مدح آن گفته :\r\n أُقسِمُ بِاللّهِ وَآياتهِ * وَمَشعَر الحجِّ وَميقاتِه\r\nأنّ الحَريريَّ حَرِيٌّ بأن * تُكْتَبَ بالتِّبرِ مقاماتُهُ « 5 » \r\n\r\n\r\n","description":"","footnote":"\r\n( 1 ) . بغية الوعاة ، ج 2 ، ص 293 ، ش 2159 .\r\n( 2 ) . مصباح كفعمى ، ج 2 ، ص 611 ، فصل 43 ( اعمال رجب ) .\r\n( 3 ) . كافى ، ج 1 ، ص 476 .\r\n( 4 ) . بغية الوعاة ، ج 2 ، ص 216 ، ش 1927 .\r\n","page_name":" 440 ","page_number":440},
  {"content":"\r\n\r\nو اين كتاب مشتمل بر پنجاه مقامه است كه براى عميد الدوله شرف الدين شيعى ، وزير مسترشد نوشته .\r\n\r\nشب هفتم\r\nنمازش چهار ركعت است ، به حمد و توحيد و معوّذتين سه مرتبه و بعد از نماز ده مرتبه صلوات و ده مرتبه تسبيحات اربع . « 1 »\r\n\r\nشب هشتم\r\nنمازش بيست ركعت است به حمد و هر يك از چهار قل را سه مرتبه . « 2 »\r\n\r\nروز هشتم\r\nدر اين روز ، سنهء 218 ، به قولى وفات مأمون واقع شده . « 3 »\r\nو در اين روز ، سنهء 1033 ، متولد شد شيخنا الأجلّ المحدّث المتبحّر ، شيخ محمد بن الحسن العاملى ، معروف به شيخ حرّ ، يكى از محمدين ثلاثهء اواخر ، « 4 » جامعِ كتابِ وسائل الشيعه ، احوال خود را در امل الآمل نوشته . « 5 » وفاتش در خراسان واقع شده و قبر شريفش در صحن حضرت رضا عليه السلام در يكى از ايوان‌ها واقع است و بيت بنى الحر\r\n\r\n\r\n","description":"","footnote":"\r\n( 1 ) . مصباح كفعمى ، ج 2 ، ص 611 ، فصل 43 ( اعمال رجب ) .\r\n( 2 ) . مصباح كفعمى ، ج 2 ، ص 611 ، فصل 43 ( اعمال رجب ) .\r\n( 3 ) . أخبار الطوال ، ص 401 .\r\n( 4 ) . محمدين ثلاثهء اواخر عبارتند از : علامه محمد باقر مجلسى متوفاى 1110 قمرى ، محمد بن مرتضى معروف به‌مولى محسن فيض كاشانى متوفاى 1091 قمرى و شيخ حر عاملى متوفاى 1104 قمرى\r\n( 5 ) . أمل الآمل ، ج 1 ، ص 141 - 154 ، ش 154\r\n","page_name":" 441 ","page_number":441},
  {"content":"\r\n\r\nبيتى بزرگ از علما مىباشند .\r\nو در اين روز ، سنهء 1191 ، وفات يافت سيّد اجلّ سيّد حسين بن سيّد جعفر خوانسارى ، استاد بحرالعلوم و ميرزاى قمى ، « 1 » شارح دعاء ابى حمزه ثمالى و زيارت عاشورا و غيره .\r\n\r\nشب نهم\r\nنمازش دو ركعت است به حمد و پنج مرتبه « ألهيكم » . « 2 »\r\n\r\nروز نهم\r\nدر اين روز ، در حدود سنهء 930 ، بر اريكهء سلطنت قرار گرفت شاه طهماسب صفوى .\r\nبدان كه سلاطين صفويه نه نفر بودند و قريب دويست و بيست سال سلطنت كردند و ترويج بسيار از دين شيعه و مذهب جعفرى نمودند .\r\n[ 1 . 
  ] اوّلِ ايشان ، شاه اسماعيل اوّل بود ؛\r\n2 . پسر او ، شاه طهماسب معاصر شيخ بهائى و والدش شيخ حسين ، و دارالسلطنهء او قزوين بوده و مدت سلطنتش پنجاه و چهار سال ؛\r\n3 . پسرش شاه اسماعيل ثانى سنّى مذهب ؛\r\n4 . برادرش شاه خدابندهء ثانى ؛\r\n5 . فرزندش شاه عباس اوّل معروف به ماضى ، مدت چهل و چهار سال سلطنت كرد ؛\r\n6 . حفيد او ، شاه صفى اوّل ، چهارده سال سلطنت كرد و در قم وفات نمود ؛\r\n\r\n\r\n","description":"","footnote":"\r\n( 1 ) . روضات الجنات ، ج 2 ، ص 370 ، ش 223 .\r\n( 2 ) . مصباح كفعمى ، ج 2 ، ص 611 ، فصل 43 ( اعمال رجب )\r\n","page_name":" 442 ","page_number":442},
  {"content":"\r\n\r\n7 . پسرش شاه عباس ثانى صاحبقران ؛\r\n8 . فرزندش شاه صفى دوم ، معروف به شاه سليمان ؛\r\n9 . فرزندش شاه سلطان حسين .\r\nو متصل شد دولت ايشان به فتنهء افاغنه كه شايد در هشتم شعبان به آن اشاره شود .\r\nو نسب ايشان منتهى مىشود به شيخ صفى الدين ابى الفتح اسحاق اردبيلى موسوى كه منتهى مىشود نسب او به حمزة بن موسى الكاظم عليه السلام .\r\n\r\nشب دهم\r\nنمازش دوازده ركعت است ، بعد از مغرب به حمد و سه مرتبه توحيد . « 1 »\r\n\r\nروز دهم\r\nدر اين روز ، سنهء 195 ، بنابر روايت ابن عيّاش ، ولادت حضرت امام محمد تقى واقع شده ، « 2 » والده آن حضرت امّ ولدى بوده نوبيه « 3 » از اهل بيت ماريهء قبطيه مادر ابراهيم فرزند رسول خدا و افضل زن‌هاى زمان خود بوده . و رسول خدا اشاره به اين مخدّره و پسرش نموده ، در آنجا كه فرموده :\r\nبأبى ابن خيرة الإماء النَوبِيَة الطَّيبَةِ يَكونُ مِن وُلْدِهِ الطَريد الشَريد المَوتُور بأبيه وجدّه صاحب الغيبة . فيقال : ماتَ أو هَلَكَ أو أيوادٍ سَلَك ؟ « 4 »\r\n\r\n\r\n","description":"","footnote":"\r\n( 1 ) . مصباح كفعمى ، ج 2 ، ص 612 ، فصل 43 ( اعمال رجب ) .\r\n( 2 ) . مصباح المتهجد ، ص 805 ؛ مصباح كفعمى ، ج 2 ، ص 598 ، فصل 42 .\r\n( 3 ) . نوبيه : منسوب به بلاد نوبه .\r\n( 4 ) . بحار الأنوار ، ج 50 ، ص 21 ، ح 7 به نقل از الإرشاد ، ج 2 ، ص 275 - 276 .\r\n","page_name":" 443 ","page_number":443},
  {"content":"\r\n\r\nو اما كيفيت ولادت آن حضرت ، چنان است كه ابن شهر آشوب از حكميه خاتون دختر امام موسى [ عليه السلام 
  ] روايت كرده است كه :\r\nروزى امام رضا عليه السلام مرا طلبيد و فرمود : اى حكيمه ! امشب فرزند مبارك خيزران متولّد مىشود ، بايد كه در وقت ولادت او حاضر شوى .\r\nمن در خدمت آن حضرت ماندم ، چون شب در آمد مرا با خيزران و زنان قابله در حجره درآورد و از حجره بيرون رفت ، چراغى نزد ما افروخت و در را بر روى ما ببست ، چون او را درد زاييدن گرفت و او را بالاى طشت نشانيديم چراغ ما خاموش شد و ما به خاموشى چراغ مغموم شديم كه ناگاه ديديم كه آن خورشيد فلك امامت طالع گرديد و در طشت نزول فرمود و بر آن حضرت پرده نازكى مانند جامه احاطه شده بود و نورى از آن جناب ساطع بود كه تمام آن حجره منوّر شد و ما از چراغ مستغنى شديم . پس آن نور مبين را برگرفتم و در دامن خود گذاشتم و آن پرده را از خورشيد جمالش دور كردم . ناگاه امام رضا عليه السلام به حجره درآمد بعد از آنكه ابو جعفر را در جامه‌هاى پاكيزه پوشانده بوديم ، پس آن گوشواره عرش امامت را از ما گرفت و در گهواره عزت و كرامت گذاشت و آن مهد شرف و عزت را به من سپرد و فرمود كه از اين گهواره جدا مشو .\r\nچون روز سوم ولادت آن جناب شد ، ديده حق بين خود را به سوى آسمان گشود و به جانب راست و چپ نظر كرد و به زبان فصيح گفت : « أشهد أن لا إلهَ إلّاالله وَأشهد أنّ مُحمّداً رسول الله » .\r\nچون اين حالت غريبه را از آن نور ديده مشاهده كردم ، به خدمت پدرش شتافتم و آنچه ديده و شنيده بودم عرض كردم . حضرت فرمود كه آنچه بعد از اين از عجائب احوال او مشاهده خواهى كرد زياده است از آنچه اكنون مشاهده كرده‌اى . « 1 »\r\nاز كلثم بن عمران روايت شده كه :\r\n\r\n\r\n","description":"","footnote":"\r\n( 1 ) . مناقب آل أبي طالب ، ج 3 ، ص 499 .\r\n","page_name":" 444 ","page_number":444},
  {"content":"\r\n\r\nبه خدمتِ حضرت امام رضا عليه السلام عرض كردم كه دعا كن حق تعالى فرزندى به تو كرامت فرمايد ، فرمود كه حق تعالى به من يك پسر كرامت خواهد كرد و او وارث امامت من خواهد بود ، چون امام محمد تقى متولّد شد حضرت فرمود كه حق تعالى به من فرزندى عطا كرده كه شبيه است به موسى بن عمران كه درياها را مىشكافت و نظير عيسى بن مريم است كه حق تعالى مقدّس گردانيده بود مادر او را ، و طاهر و مطهّر آفريده شده بود ، پس حضرت فرمود كه اين فرزند من به جور و ستم كشته خواهد شد و بر او خواهند گريست اهل آسمان‌ها و حق تعالى غضب خواهد كرد بر دشمن او و كشندهء او ، و ستم كنندهء بر او و بعد از قتل او از زندگانى بهره‌اى نخواهد ديد و به زودى به عذاب الهى و اصل خواهند گرديد .\r\nو در شب ولادت آن حضرت تا به صبح در گهواره با او سخن مىگفت و اسرار الهى را به او مىفرمود . « 1 »\r\nبالجمله ، ولادت حضرت جواد عليه السلام باعث شرافت اين روز شده و علّامه مجلسى فرموده كه : « بعضى از روايات در فضيلت خصوص روز دهم واقع شده است » . « 2 »\r\nانتهى .\r\nو سيّد فرموده كه :\r\nروايتى يافتم كه از براى حق تعالى در دهم هر يك از ماه‌هاى حرام امرى است :\r\nپس دهم ذى حجّه روز نحر است ؛\r\nو دهم محرم عاشورا است ؛\r\nو دهم رجب « يَمْحُوا اللَّهُ ما يَشاءُ وَيُثْبِتُ » ، « 3 » إلخ . « 4 »\r\n\r\n\r\n","description":"","footnote":"\r\n( 1 ) . عيون المعجزات ، ص 107 - 108 .\r\n( 2 ) . زاد المعاد ، ص 19 .\r\n( 3 ) . رعد ( 13 ) : 39\r\n( 4 ) . اقبال الأعمال ، ج 3 ، ص 227 ، باب 8 ، فصل 45 .\r\n","page_name":" 445 ","page_number":445},
  {"content":"\r\n\r\n\r\nشب يازدهم\r\nنمازش دوازده ركعت است ، به حمد و دوازده مرتبه آية الكرسى . « 1 »\r\n\r\nروز يازدهم\r\nدر اين روز ، سنهء 271 ، ولادت ابن انبارى واقع شده و كثرت حفظ او در 10 ذى حجّه گذشت .\r\n\r\nشب دوازدهم\r\nنمازش دو ركعت است ، به حمد و ده مرتبه « آمَنَ الرَّسولُ » « 2 » . « 3 »\r\n\r\nروز دوازدهم\r\nدر اين روز ، سنهء 32 ، عباس بن عبدالمطّلب عموى رسول خدا صلى الله عليه و آله وفات كرد . « 4 » عبد الله ، پسرش ، او را به خاك سپرد . قبرش با قبور ائمّه بقيع عليهم السلام در يك بُقعه است .\r\n\r\nشب سيزدهم\r\nنمازش ده ركعت است در هر ركعت اوّل حمد و العاديات ، و در دوم حمد\r\n\r\n\r\n","description":"","footnote":"\r\n( 1 ) . مصباح كفعمى ، ج 2 ، ص 612 ، فصل 43 ( اعمال رجب ) .\r\n( 2 ) . بقره ( 2 ) : 285\r\n( 3 ) . مصباح كفعمى ، ج 2 ، ص 612 ، فصل 43 ( اعمال رجب ) .\r\n( 4 ) . الاستيعاب ، ج 2 ، ص 816 ، ش 1378 ؛ طبقات ابن سعد ، ج 4 ، ص 31 . وفات او را چهاردهم اين ماه هم گفته‌اند .\r\n","page_name":" 446 ","page_number":446},
  {"content":"\r\n\r\nو تكاثر . « 1 »\r\nو بدان كه مستحب است در هر يك از ماه رجب و شعبان و رمضان آنكه در شب سيزدهم هر يك از اين سه ماه دو ركعت نماز بگزارند ، در هر ركعت حمد و يس و « تبارك الملك » و توحيد بخوانند و در شب چهاردهم چهار ركعت به دو سلام به همين كيفيت و در شب پانزدهم شش ركعت به سه سلام به همين كيفيت . از حضرت صادق عليه السلام روايت شده كه :\r\nهر كه چنين كند جميع فضيلت اين سه ماه را بيابد و جميع گناهانش آمرزيده شود ، به غير از شرك . « 2 »\r\n\r\nروز سيزدهم\r\nاين روز ، اوّلِ ايام البيض است و ثواب بسيارى براى روزهء اين روز و دو روز بعد وارد شده « 3 » و اگر كسى خواهد عمل امّ داود به جاى آورد بايد از امروز ، روزه بگيرد .\r\nو در اين روز ، بنابر مشهور ، بعد از سى سال از عام الفيل « 4 » ولادت حضرت امير المؤمنين در ميان كعبهء معظّمه واقع شده است .\r\nروايت شده كه :\r\nروزى عباس بن عبدالمطلب با يزيد بن قعنب با گروهى از بنىهاشم و جماعتى از قبيله بنى عبدالعزّى در برابر كعبه نشسته بودند ، ناگاه فاطمه بنت اسد به مسجد درآمد در حالى كه حامله بود به امير المؤمنين و نه ماه از حملش گذشته بود . پس او را درد زاييدن گرفت و آن مخدّره در برابر خانه كعبه ايستاده و نظر به جانب آسمان افكند\r\n\r\n\r\n","description":"","footnote":"\r\n( 1 ) . مصباح كفعمى ، ج 2 ، ص 612 ، فصل 43 ( اعمال رجب ) .\r\n( 2 ) . زاد المعاد ، ص 19 .\r\n( 3 ) . رك : مصباح المتهجد ، ص 820 - 821 ؛ اقبال الأعمال ، ج 3 ، ص 233 ، باب 8 ، فصل 56 ؛ زاد المعاد ، ص 19 .\r\n( 4 ) . كافى ، ج 1 ، ص 452 .\r\n","page_name":" 447 ","page_number":447},
  {"content":"\r\n\r\nو گفت : پروردگارا ! من ايمان آورده‌ام به تو و به هر پيغمبرى و رسولى كه فرستاده‌اى و به هر كتابى كه نازل گردانيده‌اى و تصديق كرده‌ام گفته‌هاى جدّم ابراهيم خليل كه خانه كعبه را بنا كرده است . پس سؤال مىكنم از تو به حقّ اين خانه و به حقّ آن كسى كه اين خانه را بنا كرده است و به حقّ فرزندى كه در شكم من است و با من سخن مىگويد و به سخن گفتن خود مونس من گرديده است و يقين دارم كه او يكى از آيات جلال و عظمت تو است كه آسان كنى بر من ولادت را .\r\nعباس و يزيد بن قعنب گفتند كه چون فاطمه از اين دعا فارغ شد ديديم كه ديوارِ عقبِ خانهء كعبه شكافته شد ، فاطمه از آن موضع داخل خانه شد و از ديده‌هاى ما پنهان گرديد و شكاف ديوار به هم پيوست به اذن خدا ، پس خواستيم درِ خانه را بگشاييم ، چندان كه سعى كرديم در گشوده نشد . دانستيم كه اين امرى است از جانب خدا واقع شده و فاطمه سه روز در اندرون كعبه ماند و اهل مكه در كوچه و بازارها و زن‌ها در خانه‌ها اين واقعه را نقل مىكردند و تعجب مىنمودند تا روز چهارم رسيد ، ديگر باره همان موضع از ديوارِ خانه شكافته شد ، فاطمه بيرون آمد در حالى كه امير المؤمنين را در دست خود داشت و مىگفت : اى گروه مردم به درستى كه حق تعالى بر گزيد مرا از ميان خلق خود و فضيلت داد مرا بر زنان برگزيده كه پيش از من بوده‌اند ؛ زيرا كه حق تعالى برگزيد آسيه دختر مزاحم را و او عبادت كرد خدا را پنهان در موضعى كه عبادت خدا در آنجا سزاوار نبود ، مگر در حال ضرورت - يعنى خانهء فرعون - و برگزيد مريم دختر عمران را و ولادت عيسى را بر او آسان گردانيد و در بيابان درخت خشك را جنبانيد و رطب تازه از براى او از آن درخت فرو ريخت . و حق تعالى مرا بر آن هر دو ، زيادتى داد و همچنين بر جميع زنان عالميان كه پيش از من گذشته‌اند ؛ زيرا كه من فرزندى آورده‌ام در ميان خانه برگزيده او و سه روز در آن خانه محترم ماندم و از ميوه‌ها و طعام‌هاى بهشت تناول كردم ، « 1 » إلخ .\r\n\r\n\r\n","description":"","footnote":"\r\n( 1 ) . امالى شيخ صدوق ، ص 194 - 195 ، مجلس 27 ، ح 206 / 9 ؛ روضة الواعظين ، ص 76 - 77 .\r\n","page_name":" 448 ","page_number":448},
  {"content":"\r\n\r\nو در بعضى از روايات است كه :\r\nچون حضرت امير المؤمنين عليه السلام متولد شد ، ابوطالب او را بر سينه خود گرفت و دست فاطمه را گرفته به سوى ابطح آمد و ندا كرد به اين اشعار :\r\n يا رَبِّ يا ذَا الغَسَقِ الدّجى * وَالقَمَرِ المُبتَلِجِ المُضِيء\r\nبَيِّن لنا مِن حُكمِك المَقْضيّ * ماذا تَرى في اسم ذَا الصَبيّ \r\nيعنى : اى پروردگارى كه شب تار و ماه روشنى دهنده را آفريده ، بيان كن از براى ما كه اين كودك را چه نام گذاريم .\r\nناگاه مانند ابر ، چيزى از روى زمين پيدا شد نزديك ابوطالب ، ابوطالب او را گرفت و با على به سينهء خود چسبانيد و به خانه برگشت ، چون صبح شد ديد كه لوح سبزى است در آن نوشته شده است :\r\n خُصِّصتما بِالوَلَدِ الزَكيّ * وَالطاهرِ المُنتَخَبِ الرَضيّ\r\nفَاسمُهُ مِن شامِخٍ عَليّ * عَليّ اشتُقَّ مِنَ العَليّ \r\nحاصل آنكه مخصوص گرديديد شما اى ابوطالب و اى فاطمه به فرزند طاهر و پاكيزهء پسنديده ، پس نام بزرگوار او على است كه از نام خداوند علىِّ اعلى گرفته شده است .\r\nابوطالب آن حضرت را على نام كرد و آن لوح را در زاويه راست كعبه آويخت و چنان آويخته بود تا زمان هشام بن عبدالملك كه آن را از آنجا فرود آورد .\r\nو بعد از آن ناپيدا شد . « 1 »\r\nو بالجمله ، ولادت به اين كيفيت و فضيلت از خصايص آن حضرت است ؛ چه اشرفِ بقاع ، حرم مكه است و اشرف مواضع حرم ، مسجد است و اشرف مواضع مسجد ، خانهء كعبه است و احدى غير از امير المؤمنين عليه السلام در چنين مكانى متولد نشده\r\n\r\n\r\n","description":"","footnote":"\r\n( 1 ) . مناقب آل أبي طالب ، ج 2 ، ص 23 ؛ بحار الأنوار ، ج 35 ، ص 18 - 19 .\r\n","page_name":" 449 ","page_number":449},
  {"content":"\r\n\r\nو متولد نشد مولودى در روز جمعه ، سيّد ايام ، در ماه رجب ، شهر الله الحرام در خانه كعبه ، بيت الله الحرام ، سواى امير المؤمنين « 1 » ابوالأئمّةِ الكِرام - عليه و على اولاده افضل التحيّة و آلاف السلام .\r\n هذِهِ مِن عُلاه إحدَى الْمَعالي * و على هذِهِ فَقِس ما سِواها « 2 »\r\nاى سنائى به قوّتِ ايمان‌مدح حيدر بگو پس از عثمان با مديحش مدائحِ مطلق « زَهَقَ الباطل » است « و جاءَ الحق » در پس پرده آنچه بود آمداسد الله در وجود آمد « 3 » ما لف في خرق القوابِلِ مثله‌إلّا ابن آمنة النَبِي مُحَمّد « 4 » \r\nيا ابا الحسن ، يا امير المؤمنين ! مىخواستم در اين مقام به ذكر چند حديثى از فضايل تو تبرك جويم ؛ ليكن كلام خليل بن احمد را به خاطر آوردم و با خود گفتم چه منقبتى بنويسم از كسى كه دشمنانش پيوسته سعى مىكردند در خاموش كردنِ نور فضائل او و دوستانش را ياراى ذكر مناقب او نبود و از ترس اعداء و تقيه از دشمنان ، كتمان فضائل او مىنمودند ، با اين حال اين قدر از مناقب و فضائل آن نور عالَم‌تاب بر مردم ظاهر شد كه شرق و غرب عالم را فراگرفت و دوست و دشمن به ذكر مدائحش رَطْب اللسان و عَذْب البيان گشتند .\r\n شَهِدَ الأنامُ بِفضلِهِ حتّى العدى * وَالفَضلُ ماشَهِدَتْ بِهِ الأعداءُ « 5 » \r\n\r\n\r\n","description":"","footnote":"\r\n( 1 ) . مناقب آل أبي طالب ، ج 2 ، ص 23 ؛ بحار الأنوار ، ج 35 ، ص 18 - 19 .\r\n( 2 ) . الأزريه ، ص 55\r\n( 3 ) . حديقة الحقيقه ، ص 244 .\r\n( 4 ) . روضة الواعظين ، ص 81 به نقل از حميرى\r\n( 5 ) . نقل است كه يكى از سلاطين آل عثمان كه نامش سلطان مراد يا سلطان سليمان بوده وقتى توجه نمود به زيارت نجف اشرف ، چون از دور قبّهء منوّرهء امير المؤمنين عليه السلام پيدا شد يكى از وزرا كه در باطن شيعه مذهب بود پياده شد ، سلطان سببِ پياده شدنِ او را پرسيد ، گفت : به جهت احترام صاحب قبر كه او يكى از خلفاى راشدين است . سلطان گفت : من هم پياده مىشوم به جهت تعظيم و احترام . يكى از ناصبىها كه در خدمت سلطان بود گفت : اگر على عليه السلام خليفه بوده تو نيز خليفه و والى مسلمانان مىباشى و احترام زنده بالاتر و بيشتر است از احترام ميّت . سلطان مردد شد در عزم خود و گفت : تفأل مىزنيم به كتاب خداى تعالى ، چون قرآن را گشودند اوّلِ صفحه اين آيه در آمد : « فَاخْلَعْ نَعْلَيْكَ إِنَّكَ بِالْوادِ المُقَدَّسِ طُوىً » [ طه ( 20 ) : 12 
  ] سلطان چون اين آيه را ديد كه حاصل معنايش اين است كه بكن نعلين خود را از پاى خود ، به درستى كه تو به وادى مقدّس طُوى مىباشى و قدم در وادى پاك و پاكيزه نهادى . سلطان پياده شد و امر كرد آن ناصبى را گردن زدند ، آن وقت اين دو شعر را قرائت كرد :\r\n تَزاحمُ تيجانُ الملوك ببابهِ * ويكثر عند الاستلام اذدحامها\r\nإذا ما رأته مِن بعيدٍ ترجَّلت * وإن هيَ لم تفعل ترجّل هامها \r\nو اين دو شعر را جماعتى تخميس نموده‌اند ، از جمله علّامه طباطبائى سيّد بحر العلوم رحمه الله فرموده :\r\n تطوف ملوك الأرض حول جنابه * وتسعى لكى تخطى بلثم ترابه\r\nفكان كبيت الله بيت علابه * تزاحم تيجان ، الخ\r\nاتاه ملوك الأرض طوعاً واملت * مليكا سحاب الفضل منه عهللت\r\nومهمادنت زادت خضوعابه علت * إذا ما رأته ، الخ \r\nو مادح اهل البيت بالقلب واللسان المؤيد بروح القدس العظيم الشأن جناب مولى كاظم ازْرى - عليه الرحمة - در تخميس آن گفته :\r\n وزر [ وَذي 
  ] مرقد الشمس العُلى كقبابهِ * وجبهةُ دار الملك دون عتابه [ ترابه 
  ]\r\nألم تره مع عظم وسع رحابهِ * تَزاحم تيجان الخ\r\nبباطنه آياتُ وحى تنزّلت * ورسلٌ واملاكٌ به قد توسّلت\r\nلذاك سلاطينٌ لديه تذلَّلت * إذا ما رأته ، الخ \r\n[ ديوان الأزري الكبير ، ص 517 - 518 
  ] ( منه )\r\n","page_name":" 450 ","page_number":450},
  {"content":"\r\n\r\nابن شهر آشوب نقل كرده كه :\r\nاعرابيه‌اى را در مسجد كوفه ديدند كه مىگفت : اى آن كسى كه مشهورى در آسمان‌ها و مشهورى در زمين‌ها و مشهورى در آخرت ، سلاطين جور و جبابرهء زمان همت بر آن گماشتند كه نور تو را خاموش كنند ، خدا نخواست و روشنى آن را زيادتر گردانيد .\r\nگفتند : از اين كلمات چه كس را قصد كرده‌اى ؟ گفت : امير المؤمنين عليه السلام را . اين بگفت و از ديده‌ها غائب گشت . « 1 »\r\nبه روايات مستفيضه از شعبى روايت شده كه مىگفت :\r\n\r\n\r\n","description":"","footnote":"\r\n( 1 ) . مناقب آل أبي طالب ، ج 2 ، ص 174 .\r\n","page_name":" 451 ","page_number":451},
  {"content":"\r\n\r\nپيوسته مىشنيدم كه خطباى بنى اميّه بر منابر سبّ امير المؤمنين مىكردند و از براى آن حضرت بد مىگفتند . با اين حال گويا كسى بازوى آن جناب را گرفته و به آسمان مىبرد و رفعت و مرتبت او را ظاهر مىنمود . و نيز مىشنيدم كه پيوسته مدائح و مناقب اسلاف و گذشتگان خويش را مىنمودند و چنان مىنمود كه مردارى را بر مردم مىنمودند و جيفه‌اى را ظاهر مىكردند كه بدى و عفونت آنها بيشتر ظاهر مىشد . « 1 »\r\nيا اباالحسن ، يا امير المؤمنين ! بأبى أنت وأمّى ، فضائل تو را هيچ بيان و زبان برنسنجد و در هيچ باب و كتاب درنگنجد و چگونه توان كلمات الله و نعمة الله را احصاء كرد : « وَ إِنْ تَعُدُّوا نِعْمَتَ اللَّهِ لا تُحْصُوها » . « 2 » و فىالحقيقه فضائلِ تو را احصاء نمودن ، آب دريا را به غرفه پيمودن است .\r\n كتاب فضل تو را آب بحر كافى نيست * كه تر كنى سرانگشت و صفحه بشمارى\r\nتَعالَيتَ عَن مَدحٍ فَابلَغُ خاطِبٌ * بِمَدحِكَ بَينَ النّاسِ أقصَرُ قاصِرٍ\r\nإذا طافَ قَومٌ في المَشاعِرِ وَالصَّفا * فَقَبرُكَ رُكنِي طائِفاً وَمَشاعِري\r\nوَإنْ ذَخِرَ الأقوامُ نُسكَ عِبادَةٍ * فَحُبُّكَ أوفى عُدَّتي وَذَخائري « 3 » \r\nو اين احقر كه به مورى دقيق نيرزم ، چگونه خود را در اين بحر عميق اندازم ، قلم بر دست گيرم و در اين باب چيزى نويسم وَلنعم ماقيل :\r\n قيلَ لي قُل في عَليّ مِدْحَةً * ذِكرُها يَخمَدُ ناراً مُؤصَدَه\r\nقُلتُ لا أقدَمُ في مَدحِ امرءٍ * حارَ ذُواللب إلى أن عبده\r\nوَالنبيُّ المُصطَفى قالَ لَنا * لَيلَةَ المِعراجِ لَمّا صَعَدَه \r\n\r\n\r\n","description":"","footnote":"\r\n( 1 ) . مناقب آل أبي طالب ، ج 2 ، ص 174 .\r\n( 2 ) . نحل ( 16 ) : 18 .\r\n( 3 ) . قصائد السبع ، ص 50 - / 52 ، قصيده پنجم\r\n","page_name":" 452 ","page_number":452},
  {"content":"\r\n\r\n وَضَعَ اللهُ على كِتْفي يَداً * فَاحَسَّ القَلبُ أن قَد برده \r\n وَعلِيٌّ واضِع أقدامه * في مَحَلٍ وَضَعَ اللهُ يَدَه « 1 » \r\nو در اين روز ، سنهء 387 ، وفات كرد امير نوح سامانى . « 2 » و بعد از او پسرش منصور به جاى وى نشست و در سنهء 389 وفات كرد و دولت سامانيان منقرض شد . « 3 »\r\n\r\nشب چهاردهم\r\nنمازش سى ركعت است به حمد و توحيد و آيهء « قُلْ إِنَّما أَنَا بَشَرٌ » . « 4 »\r\n\r\nشب پانزدهم\r\nشب بسيار شريفى است و در آن چند عمل است :\r\n1 . غسل ؛ « 5 »\r\n2 . احياى آن ؛ « 6 »\r\n3 . زيارت امام حسين عليه السلام ؛ « 7 »\r\n4 . شش ركعت نماز به نحوى كه در شب سيزدهم ذكر شد ؛ « 8 »\r\n\r\n\r\n","description":"","footnote":"\r\n( 1 ) . ينابيع الموده ، ج 1 ، ص 423 ، باب 48\r\n( 2 ) . كامل ابن اثير ، ج 9 ، ص 129 .\r\n( 3 ) . رك : كامل ابن اثير ، ج 9 ، ص 145 - 149 .\r\n( 4 ) . كهف ( 18 ) : 110 .\r\n( 5 ) . اقبال الأعمال ، ج 3 ، ص 173 ، باب 8 ، فصل 4 ؛ زاد المعاد ، ص 13\r\n( 6 ) . اقبال الأعمال ، ج 3 ، ص 234 - 235 ، باب 8 ، فصل 59 ؛ زاد المعاد ، ص 19 - 20\r\n( 7 ) . زاد المعاد ، ص 20\r\n( 8 ) . زاد المعاد ، ص 19\r\n","page_name":" 453 ","page_number":453},
  {"content":"\r\n\r\n5 . سى ركعت نماز ، در هر ركعت حمد و ده مرتبه توحيد . و اين نماز را سيّد از رسول خدا نقل كرده با فضيلت بسيار ؛ « 1 »\r\n6 . دوازده ركعت نماز ، هر دو ركعت به يك سلام و در هر ركعت هر يك از سورهء حمد و توحيد و فلق و ناس و آية الكرسى و قدر را چهار مرتبه بخواند و بعد از سلام چهار مرتبه بگويد : « الله الله رَبّي لا أُشرِكُ بِهِ شَيئاً وَلا أتّخِذُ مِن دونِهِ وَليّاً » و هر چه مىخواهد ، بخواند و اين نماز را بدين طريق سيّد از حضرت صادق روايت كرده « 2 » و شيخ « 3 » به طريق ديگر از آن جناب نقل كرده و احتمال كلّى مىرود كه دو عمل باشد . و آنچنان است كه دوازده ركعت را به حمد و هر سوره‌اى كه خواهد ، بخواند و چون از نماز فارغ شود هر يك از سوره حمد و معوّذتين و توحيد و آية الكرسى را چهار مرتبه بخواند ، پس تسبيح اربع را چهار مرتبه بگويد ، آنگاه بخواند : « الله الله رَبّي لا أُشرك بِهِ شَيئاً وَما شاءَ الله لا قُوّةَ إلّابِاللهِ العَليِّ العَظيم » .\r\nو در شب بيست و هفتم مثل اين را نيز به جا آورد و شيخ از ابن ابى عُمَير به طريق ديگر نيز نقل كرده . « 4 » و نماز امشب و شب شانزدهم و هفدهم ، سى ركعت است به حمد و يازده مرتبه توحيد . « 5 »\r\n\r\nروز پانزدهم\r\nروز مباركى است و در آن چند عمل وارد است :\r\n1 . غسل ؛ « 6 »\r\n\r\n\r\n","description":"","footnote":"\r\n( 1 ) . اقبال الأعمال ، ج 3 ، ص 234 ، باب 8 ، فصل 58 .\r\n( 2 ) . اقبال الأعمال ، ج 3 ، ص 232 ، باب 8 ، فصل 54 ؛ زاد المعاد ، ص 20\r\n( 3 ) . مصباح المتهجّد ، ص 806 .\r\n( 4 ) . مصباح المتهجّد ، ص 806 .\r\n( 5 ) . مصباح كفعمى ، ج 2 ، ص 612 ، فصل 43 ( اعمال رجب ) .\r\n( 6 ) . مصباح المتهجد ، ص 807 .\r\n","page_name":" 454 ","page_number":454},
  {"content":"\r\n\r\n2 . زيارت امام حسين ؛ « 1 »\r\n3 . ده ركعت نماز سلمان به كيفيتى كه در روز اوّل ماه گذشت ؛ ليكن در اين روز بعد از هر سلام دست‌ها را به سوى آسمان بلند كند و بگويد :\r\nلا إله إلّاالله وَحدَهُ لا شَريكَ لَه ، لَه المُلكُ وَلَه الحَمد ، يُحيي وَيُميت ، وَهو حَيّ لا يَموت ، بِيَدِهِ الخَير ، وَهو على كلّ شىءٍ قَدير ، إلهاً أحداً فَرداً صَمداً لَم يَتّخِذْ صاحِبَةً وَلا وَلَداً .\r\nپس دست‌ها را بر روى خود كشد ؛ « 2 »\r\n4 . چهار ركعت نماز بخواند و بعد از سلام دست‌ها را پهن كند و بگويد :\r\n« اللهُمَّ يا مُذِلَّ كلِّ جَبّار » ، إلخ . و اين دعا را هر كه بخواند براى رفع شدت و غمش ، ان شاء الله رفع مىشود ؛ « 3 »\r\n5 . عمل امّ داود كه عمدهء اعمال اين روز است و براى بر آمدن حاجات و كشف كربات و دفع ظلم ظالمان ، مجرب است و سيّد براى اين روز پنجاه ركعت نمازى از حضرت رسول صلى الله عليه و آله روايت كرده است در هر ركعت حمد و توحيد و فلق و ناس هر كدام يك مرتبه ؛ « 4 » و در روز 27 دوازده ركعت نمازى ذكر شود كه در اين روز نيز خوانده مىشود .\r\nبدان كه شيخ فرموده كه :\r\nدر مثل اين روز پيغمبر خدا از شعب بيرون آمد و در چنين روز در ماه پنجم از هجرت عقد بست رسول خدا ، فاطمه را براى امير المؤمنين عليه السلام . « 5 »\r\n\r\n\r\n","description":"","footnote":"\r\n( 1 ) . مصباح المتهجد ، ص 807 ؛ اقبال الأعمال ، ج 3 ، ص 236 - 237 ، باب 8 ، فصل 61 .\r\n( 2 ) . مصباح المتهجد ، ص 818 - 819 ؛ مزار ابن مشهدى ، ص 202 .\r\n( 3 ) . اقبال الأعمال ، ج 3 ، ص 237 - 238 ، باب 8 ، فصل 65 .\r\n( 4 ) . اقبال الأعمال ، ج 3 ، ص 238 - 239 ، باب 8 ، فصل 63 .\r\n( 5 ) . مصباح المتهجّد ، ص 805 .\r\n","page_name":" 455 ","page_number":455},
  {"content":"\r\n\r\nو در اين روز ، تحويل قبله شد از بيت المَقدِس به سوى كعبهء معظّمه و مردم در بين نماز بودند « 1 » كه تحويل كردند ، پس بعض نماز ايشان به جانب بيت المَقدِس بوده و بعضى به جانب مكه .\r\nفقير گويد كه رسول خدا صلى الله عليه و آله در مكه سيزده سال رو به بيت المقدس نماز مىكرد ، ليكن كعبه را ما بين خود و بيت المقدس قرار مىداد و چون به مدينه هجرت فرمود ، هفده ماه رو به بيت المقدس نماز گزارد . يهوديان سرزنش كردند آن حضرت را و گفتند : تو تابع قبلهء مايى .\r\nآن جناب از اين جهت مغموم بود و به آفاق آسمان نظر مىنمود و منتظر امر پروردگار بود در اين باب .\r\nروز نيمهء رجب در مسجد بنى سالم نماز ظهر مىگزاشت و دو ركعت نماز گزاشته بود كه جبرئيل نازل شد و بازوى مباركش را گرفت و آن حضرت را به جانب كعبه گردانيد و اين آيه آورد : « قَدْ نَرى تَقَلُّبَ وَجْهِكَ فِى السَّماءِ » « 2 » الآية ، و مردم كه در جماعت حاضر بودند نيز تحويل كردند ، پس دو ركعت از نمازشان به جانب بيت المَقدِس واقع شد و دو ركعت ديگر به جانب كعبه و به همين جهت اين مسجد را ذى القِبلَتَين ناميدند . « 3 »\r\nو در اين روز ، سنهء 60 ، معاوية بن ابى سفيان وفات كرد و او را در شهر دمشق در باب صغير دفن كردند . « 4 » سنين عمرش به هشتاد رسيده بود و قريب به چهل سال مدت امارت او بوده كه نوزده سال و هشت ماه بالاستقلال خلافت كرده . پدرش ابوسفيان\r\n\r\n\r\n","description":"","footnote":"\r\n( 1 ) . مسارّ الشيعه ، ص 35 .\r\n( 2 ) . بقره ( 2 ) : 144 .\r\n( 3 ) . كتاب من لا يحضره الفقيه ، ج 1 ، ص 274 - 275 ، ح 845 .\r\n( 4 ) . استيعاب ، ج 3 ، ص 1418 ، ش 2435 .\r\n","page_name":" 456 ","page_number":456},
  {"content":"\r\n\r\nصخر بن حرب بن اميه است كه حال او در نفاق و معادات با رسول خدا اظهرُ من الشمس است ، تا بود در عداوت خدا و رسول و در اجلابِ حُروب و سوق جنود بر آن حضرت كوشش داشت و هيچ فتنه‌اى در قريش بر پا نشد مگر آنكه وى را در او قدمى راسخ و سعى بالغ بود ، تا اينكه در عام الفتح قهراً اسلام آورد و با نفاق بزيست تا سنهء 30 ، با چشم كور و قلب اعمى از دنيا گذشت . انكار او حشر و آخرت را در چهارم محرم ذكر كرديم .\r\nو بالجمله ، كفر و نفاق وى واضح‌تر از آن است كه انكار تواند شد و نصّ كتاب كريم در آيه رؤيا ، شاهد لعن او است ؛ چه او فى الحقيقه اصل شجرهء ملعونه است و مادر معاويه ، هند بنت عُتْبَه ، و از زوانىِ معروفه بوده است و در زمان عمر با ابوقحافه در يك روز وفات كردند و از آن روز كه جگر عموى پيغمبر حمزه را مكيد ، « آكِلَة الأكباد » لقب گرفت و اين طعن تا دامنه قيامت دامن‌گير فرزندانش شد و عار و آلايشى شد كه به هيچ آبى شسته نگرديد ؛ چنانچه عقيله خدر رسالت و هدايت ، و رضيعهء ثدى نبوّت و ولايت ، عُليا مكرّمه ، زينب بنت على عليه السلام در آن خطبهء شريفه كه در شام در محضر يزيد خواند به اين مطلب اشاره فرمود در اين فقره :\r\n« وَكيف يُرتَجى مُراقَبة مِن لفظ فوه أكباد الأزكياء وَنَبَتَ لَحْمُهُ مِن دِماءِ الشُّهداء » « 1 »\r\nوَلَقَد أجادَ الحكيمُ السنائي :\r\n داستان پسر هند مگر نشنيدى * كه ازو و سه كس او به پيغمبر چه رسيد\r\nپدر او دُر دندان پيمبر بشكست * مادر او جگر عمّ پيمبر بمكيد\r\nاو به ناحق حقّ داماد پيمبر بستاد * پسر او سر فرزند پيمبر ببريد\r\nبر چنين قوم تو لعنت نكنى شرمت باد * لَعَنَ اللهُ يَزيداً و على آلِ يَزيد \r\nو آثار و اخبار وارده بر ذمّ معاويه بسيار است ، و او است صاحب سلسله و به روايات مستفيضه وارد شده كه رسول خدا صلى الله عليه و آله فرمود : « إذا رأيتُم مُعاويَةَ عَلى\r\n\r\n\r\n","description":"","footnote":"\r\n( 1 ) . بحار الأنوار ، ج 45 ، ص 134 .\r\n","page_name":" 457 ","page_number":457},
  {"content":"\r\n\r\nمِنبَري فاقتُلوهُ » . « 1 »\r\nو هم در حقّ او فرموده : « اللَعينُ بنُ اللعين ، الطَليقُ بنُ الطَليق » . « 2 »\r\nو از بعض فضلاى هند حكايت شده كه دويست خبر از طريق معتمدهء اهل سنت در مذمّت او نقل كرده و ابن خلّكان در ترجمه نسائى آورده كه :\r\nاز او پرسيدند كه در فضايل معاويه چه روايت دارى ؟ گفت : لا أعرِفُ لَه فَضيلةً إلّا « لا أشبَعَ اللهُ بَطنَك » . « 3 »\r\nو در فرمان معتضدِ عباسى فهرستى از مطاعن و مثالب او ذكر شده ، اين مقام گنجايشِ اين مطالب ندارد ، طالبين رجوع كنند به [ جلد 
  ] هشتمِ بحار الأنوار . « 4 »\r\nو در اين روز ، سنهء 148 ، به قول بعضى ، شهادت حضرت صادق عليه السلام واقع شده « 5 » و اكثر علماء عمر شريف آن جناب را شصت و پنج گفته‌اند ، « 6 » چنانچه از ابو بصير نيز روايت شده و بعضى شصت و هشت « 7 » و در كشف الغُمّه هفتاد و يك نيز روايت شده . « 8 »\r\nشيخ صدوق و ديگران گفته‌اند كه به امر منصور آن حضرت را به زهر شهيد كردند . « 9 » و گويند كه انگور زهر آلودى به آن حضرت خورانيدند و به اتفاق ، آن امام رفيع ، در قبرستان بقيع در جنب والد بزرگوار مدفون گرديد .\r\nمسعودى در مروج الذهب فرموده كه :\r\n\r\n\r\n","description":"","footnote":"\r\n( 1 ) . المسترشد ، ص 533 ؛ شرح نهج البلاغه ابى الحديد ، ج 15 ، ص 176 .\r\n( 2 ) . التعجب ، ص 104 ؛ نهج الحق وكشف الصدق ، ص 309 .\r\n( 3 ) . وفيات الأعيان ، ج 1 ، ص 77 .\r\n( 4 ) . اين مجلد بحار الأنوار در هفت جزء ( 29 تا 35 ) با عنوان مطاعن بحار الأنوار چاپ شده است .\r\n( 5 ) . روضة الواعظين ، ج 1 ، ص 479 .\r\n( 6 ) . دلائل الإمامة ، ص 246 ؛ روضة الواعظين ، ج 1 ، ص 479 .\r\n( 7 ) . دلائل الإمامة ، ص 246 .\r\n( 8 ) . كشف الغمّه ، ج 2 ، ص 374 .\r\n( 9 ) . الاعتقادات في دين الإماميه ، ص 98 ؛ دلائل الإمامة ، ص 246 .\r\n","page_name":" 458 ","page_number":458},
  {"content":"\r\n\r\nدر سنهء 148 ، شهادت آن حضرت واقع شد و در بقيع در نزد قبر پدر و جدّ خويش مدفون گشت و بر قبور مباركهء ايشان سنگى است كه اين كلمات بر آن نقش است :\r\nبِسمِ الله الرحمن الرحيم\r\nالحمدُ لِلّه مُبيد الأُمَم وَمُحيي الرمم ، هذا قبرُ فاطمةَ بنتِ رسولِ الله صلى الله عليه و آله سيّدةِ نساءِ العالمين ، وَقبرُ الحسن بن علي بن أبي طالب ، وَعلي بن الحسين بن علي بن أبي طالب ، وَمحمّد بن علي ، وَجعفر بن محمّد - رضى الله عنهم . « 1 » بل صلوات الله عليهم .\r\nو مشايخ حديث روايت كرده‌اند كه :\r\nچون هنگام وفات حضرت صادق عليه السلام شد ديده‌هاى خود گشود و فرمود كه خويشان مرا جمع كنيد ، چون همه جمع شدند به سوى ايشان نظر كرد و فرمود كه شفاعت ما نمىرسد به كسى كه نماز را سبك شمارد و اعتناء به شأن آن ننمايد . « 2 »\r\nپس فرمود كه هفتاد دينار به حسنِ افطَس بدهيد و براى هر يك از اقاربِ خود وصيتى كرد ، سالمه آزاد كردهء آن حضرت گفت كه براى افطس وصيت مىكنى و او كارد بر تو كشيد و ارادهء قتل تو كرد ؟ حضرت فرمود كه تو مىخواهى كه من قطع رحم كنم و از آنها نباشم كه خدا مدح كرده است ايشان را به صلهء رحم و در شأن ايشان گفته است :\r\n« وَالَّذِينَ يَصِلُونَ ما أَمَرَ اللَّهُ بِهِ أَنْ يُوصَلَ وَيَخْشَوْنَ رَبَّهُمْ وَيَخافُونَ سُوءَ الْحِسابِ » . « 3 »\r\nپس گفت : اى سالمه ! براى او وصيت مىكنم ؛ زيرا كه حق تعالى بهشت را آفريد و آن را خوشبو گردانيد و بوى آن تا دو هزارسال راه مىرسد و نمىشنود بوى آن را عاقّ پدر و مادر و قطع كننده رحم . « 4 »\r\n\r\n\r\n","description":"","footnote":"\r\n( 1 ) . مروج الذهب ، ج 3 ، ص 297 .\r\n( 2 ) . كافى ، ج 3 ، ص 270 ، ح 15 ؛ بحار الأنوار ، ج 47 ، ص 7 - 8 ، ح 23 .\r\n( 3 ) . رعد ( 13 ) : 21 .\r\n( 4 ) . كافى ، ج 7 ، ص 55 ، ح 10 ؛ كتاب من لا يحضره الفقيه ، ج 4 ، ص 231 - 232 ، ح 5551 .\r\n","page_name":" 459 ","page_number":459},
  {"content":"\r\n\r\nشيخ كلينى از امام موسى روايت كرده است كه گفت :\r\nپدر خود را كفن كردم در دو جامه سفيد مصرى كه در آنها احرام مىبست و در پيراهنى كه مىپوشيد و در عمامه‌اى كه از امام زين العابدين به او رسيده بود و در بُرد يمنى كه به چهل دينار طلا خريده بود و اگر امروز مىبود به چهارصد دينار مىارزيد . « 1 »\r\nايضاً روايت كرده است كه :\r\nبعد از وفات حضرت صادق ، امام موسى مىفرمود كه هر شب چراغ برافروزند در حجره‌اى كه آن حضرت ، در آن حجره وفات يافته بود .\r\nو در اين روز ، سنهء 276 ، عبداللهِ مسلم معروف به ابن قُتَيْبَه ، نحوى لغوى به مرگ فُجأه وفات كرد . و او از معاريف و صاحبان تصنيف است و مدتى در دينور كه از بلاد جبل و نزديك كرمانشاهان بود ، قضاوت كرده . « 2 »\r\n\r\nروز شانزدهم\r\nدر اين روز ، مهتدى بالله خليفهء چهاردهم عباسى به قتل رسيد و او در ميان بنى عباس مانند عمر بن عبدالعزيز بوده در بنى اميه ، « 3 » و شرح حال و مقتل او را در تتمة المنتهى ذكر كردم . « 4 »\r\n\r\n\r\n","description":"","footnote":"\r\n( 1 ) . كافى ، ج 1 ، ص 475 - 476 ، ح 8 و ج 3 ، ص 149 ، ح 8 ؛ تهذيب الأحكام ، ج 1 ، ص 434 ، ح 1393 ؛ بحار الأنوار ، ج 47 ، ص 7 ، ح 19 .\r\n( 2 ) . بغية الوعاة ، ج 2 ، ص 57 ، ش 1444 . ابن قتيبه در 213 ق به دنيا آمد .\r\n( 3 ) . رك : تاريخ بغداد ، ج 4 ، ص 117 - 120 ، ش 1769 .\r\n( 4 ) . تتمة المنتهى ، ص 409 - 411 .\r\n","page_name":" 460 ","page_number":460},
  {"content":"\r\n\r\n\r\nروز هفدهم\r\nدر اين روز ، « 1 » و به قولى سيزدهم ، سنهء 218 ، عبدالله ابن هارون ملقّب به مأمون وفات كرد و در طوس به خاك رفت . و برادرش معتصم به جاى او نشست و سبب فوت او آن شد كه در سال آخر عمر خود به جنگ اهل روم رفت و فتوحات بسيار نمود و در عين بديدون كه به رومى رقّه مىگفتند و موضعى بود در نهايتِ خوبى و لطافت و زمينش در كمال خرّمى و خضرت و آب بسيار سرد و صاف داشت قصد اقامه نمود و از براى او كنيسه‌اى بر روى آن نهر بنا كردند .\r\nروزى مأمون نگاه در آب مىكرد ، يك ماهى ديد قريب به يك ذراع مانند سبيكهء « 2 » نقره ، ملازمان را امر كرد كه آن ماهى را بگيرند ، مردى در ميان آب جست و آن ماهى را بگرفت . چون بيرون آورد ، ماهى قوّت كرده خود را در آب افكند و مقدارى آب بر سينه و نحر و ترقوهء مأمون پاشيد . مأمون را در همان وقت لرزه و رعده « 3 » فرا گرفت ، آن مرد فرّاش ثانياً در آب رفته آن ماهى را بگرفت و در نزد مأمون نهاد . مأمون امر كرد كه او را طبخ كنند ؛ ليكن لرزه او را سخت بگرفت چنانچه هر چه لحاف و جامه بر روى او افكندند او فرياد مىكشيد كه البَرْد البَرْد ، در اطراف او آتش‌ها افروختند و جامه‌هاى زمستانى هر چه براى او آوردند باز مثل برگ مىلرزيد و از سرما فرياد مىكشيد تا گاهى كه حالت مرگ بر او ظاهر شد .\r\nمعتصم برادر مأمون ، بختيشوع و ابن ماسويه طبيب را حاضر كرد تا معالجهء مأمون\r\n\r\n\r\n","description":"","footnote":"\r\n( 1 ) . تاريخ طبرى ، ج 7 ، ص 207 ؛ تاريخ مدينة دمشق ، ج 33 ، ص 337 ؛ كامل ابن اثير ، ج 6 ، ص 431 .\r\n( 2 ) . سبيكه : پارهء نقره .\r\n( 3 ) . رعده : لرزه ، رعشه ، تشنج .\r\n","page_name":" 461 ","page_number":461},
  {"content":"\r\n\r\nكنند ، چون نبض او را گرفتند ، گفتند : ما براى مرض او شفايى ندانيم و از بشره و تن مأمون عرقى ظاهر مىشد كه مانند روغن زيت و لِعاب افعى مىنمود ، پس مأمون به هوش آمد و گفت : مرا به يك جايى بريد كه يك دفعه نگاهى به حَشَم و خَدَم و رعيّت و لشكر خويش نمايم . پس او را به موضع بلندى بردند و نگاهى بر جنود خويش و خيام ايشان نمود و كثرت ايشان را ملاحظه كرد ، آنگاه گفت : « يا مَن لا يَزولُ مُلكُه ، ارحَم مَن قَد زال مُلكُه » ، چنانچه پدرش رشيد در وقت مرگ خويش گفت : « ما أَغْنى عَنِّى مالِيَهْ * هَلَك عَنِّى سُلْطانِيَهْ » . « 1 »\r\nچون مأمون را به خوابگاه خويش برگردانيدند ، وفات كرد و رهين اعمال خود گرديد . « 2 »\r\nو در اين روز ، سنهء 1121 ، شيخ سليمان ماحوزى بحرانى صاحب كتاب معراج و غيره ، وفات كرد . « 3 »\r\n\r\nشب هجدهم\r\nنمازش دو ركعت است به حمد و توحيد يك مرتبه و فلق ده مرتبه و ناس ده مرتبه . « 4 »\r\n\r\nروز هجدهم\r\nدر اين روز ، وفات ابراهيم پسر رسول خدا صلى الله عليه و آله واقع شده . « 5 »\r\nبدان كه حضرت رسول را سه پسر و چهار دختر بوده و تمام ايشان از خديجه\r\n\r\n\r\n","description":"","footnote":"\r\n( 1 ) . حاقّه ( 69 ) : 28 - 29 .\r\n( 2 ) . دربارهء چگونگى مرگ مأمون رك : تاريخ الإسلام ، ج 15 ، ص 239 - 240\r\n( 3 ) . روضات الجنات ، ج 4 ، ص 17 ، ش 319 . ولادتش 1075 است .\r\n( 4 ) . مصباح كفعمى ، ج 2 ، ص 613 ، فصل 43 ( اعمال رجب ) .\r\n( 5 ) . مصباح المتهجّد ، ص 812\r\n","page_name":" 462 ","page_number":462},
  {"content":"\r\n\r\nبودند به غير از ابراهيم كه از ماريهء قِبْطيه بود . و اسامى ايشان را ابونصر فراهى در اين قطعه ذكر كرده :\r\n فرزند نبى ، قاسم و ابراهيم است * پس طيّب و طاهر از سرِ تعظيم است\r\nبا فاطمه و رقيه ، امّ كلثوم * زينب شُمُر ار تو را سرِ تعليم است \r\nطيب و طاهر لقب عبدالله است و تمامى اولاد رسول به غير از فاطمه در حيات آن حضرت وفات كردند . و مدت عمر ابراهيم يك سال و ده ماه و هشت روز و به روايتى يك سال و شش ماه و چند روز بوده و در فوت او سه امر غريب به ظهور آمد كه در جاى خود ذكر شده .\r\nاز ابن عباس روايت است كه :\r\nروزى حضرت رسول نشسته بود و ابراهيم و حسين را بر روى زانوهاى خود نشانيده بود ، يك مرتبه اين را مىبوسيد و يك مرتبه او را كه ناگاه حالت وحى بر آن جناب عارض شد و چون آن حالت از او زائل شد ، فرمود كه جبرئيل از جانب پروردگار من آمد و گفت : اى محمد ! پروردگارت تو را سلام مىرساند و مىفرمايد كه اين هر دو را براى تو جمع نخواهم كرد ، يكى را فداى ديگرى گردان . پس حضرت نظر كرد به دو نور ديده خويش و گريست ، پس فرمود كه ابراهيم مادرش ماريه است ، چون بميرد به غير از من كسى بر او محزون نخواهد شد ، و مادر حسين ، فاطمه است و پدرش على است كه پسر عمّ من و به منزلهء جان من و گوشت و خون من است و چون او بميرد دخترم و پسر عمّم هر دو اندوهناك مىشوند و من نيز بر او محزون مىگردم و من اختيار مىكنم حزن خود را بر حزن ايشان . اى جبرئيل ! ابراهيم را فداى حسين كردم ، پس بعد از سه روز ابراهيم وفات فرمود . و بعد از آن ، رسول خدا ، چون امام حسين را مىديد او را به سينهء خود مىچسبانيد و لب‌هاى او را مىمكيد و مىگفت : فداى تو شوم ، اى آن كسى كه ابراهيم را فداى تو كردم . « 1 »\r\n\r\n\r\n","description":"","footnote":"\r\n( 1 ) . مثير الأحزان ، ص 10 - / 11 ؛ بحار الأنوار ، ج 43 ، ص 261 .\r\n","page_name":" 463 ","page_number":463},
  {"content":"\r\n\r\nاز حضرت صادق عليه السلام روايت شده كه :\r\nچون ابراهيم از دنيا رحلت كرد ، آب از ديده‌هاى مبارك رسول خدا صلى الله عليه و آله فرو ريخت و فرمود كه ديده مىگريد و دل اندوهناك مىشود و نمى گويم چيزى كه باعث غضب پروردگار گردد ، پس روى كلام با ابراهيم كرد و فرمود كه ما بر تو اندوهناكيم اى ابراهيم . پس در قبر ابراهيم رخنه‌اى مشاهده كرد ، به دست خود آن رخنه را اصلاح كرد و فرمود كه هرگاه احدى از شما عملى كند بايد محكم بكند ، پس فرمود كه ملحق شو به سلف شايسته خود عثمان بن مظعون . « 1 »\r\nو در اين روز ، سنهء 279 ، معتمد بالله خليفهء پانزدهم عبّاسى وفات كرد و معتضد بالله به جاى او نشست و معتمد بيست و سه سال سلطنت كرد ، ليكن در ايام او وقايع بسيار و حوادث و فِتَنِ بىشمار رخ داد و پيوسته او در تَعَب و عَنا بود ، از جمله ابتلاى او بود به صاحب زنج و گرفتارى او به يعقوب بن ليث صفّار و غيره . « 2 » و امير المؤمنين عليه السلام اشاره به او فرموده في قوله : « وَخامِس عَشَرُهُم كثيرُ العناء قليلُ الغناء » . « 3 »\r\nخودِ معتمد از مقهوريت و مغلوبيت خويش خبر داده در اين بيت :\r\n أليسَ مِنَ العَجائِبِ أنَّ مَثَلي * يَرى ما قَلَّ مُمتَنِعاً عَلَيهِ\r\nوتُؤَخَذُ « 4 » بِاسمِهِ الدُّنيا جَميعاً * وَما مِن ذاكَ شَيءٌ في يَدَيْهِ « 5 » \r\nسرّ گرفتارى و ابتلاى او آن شد كه چون در ايام او ، حضرت عسكرى عليه السلام شهيد شد ، معتمد در تفحّص و تفتيش از امام زمان برآمد حتى زنان و كنيزان خانهء امام حسن را حبس و اعتقال كرد - چنانچه در هشتم ربيع الأوّل به آن اشاره شد ، لاجرم مشغول\r\n\r\n\r\n","description":"","footnote":"\r\n( 1 ) . كافى ، ج 3 ، ص 262 - 263 ، ح 45 .\r\n( 2 ) . رك : سير اعلام النبلاء ، ج 12 ، ص 540 - 553 ، ش 210 . در سير اعلام النبلاء و تتمّة المنتهى او را « معتمد على الله » نام برده است .\r\n( 3 ) . مناقب آل أبي طالب ، ج 2 ، ص 110 .\r\n( 4 ) . در مصدر : « تؤكل » .\r\n( 5 ) . سير أعلام النبلاء ، ج 12 ، ص 548 و 602 .\r\n","page_name":" 464 ","page_number":464},
  {"content":"\r\n\r\nشد به محاربه با صاحب زنج و مبتلا شد به طايفه صفّاريه و فرصتى براى او نشد به شرحى كه در تواريخ مسطور است .\r\nبعد از او ، چون معتضد با آل ابوطالب احسان مىكرد ، لهذا در زمان او فتنه‌ها تسكين يافت و مملكت بر او صافى شد و او را سفّاح ثانى و مجدّد سلطنت و مملكت بنى العباس گفتند ؛ « 1 » چنانچه در 23 ربيع الثانى به آن اشاره شد .\r\n\r\nشب نوزدهم\r\nنمازش چهار ركعت است ، به حمد و پانزده مرتبه آية الكرسى و يازده مرتبه توحيد . « 2 »\r\n\r\nروز نوزدهم\r\nدر اين روز ، سنهء 930 ، به قول شيخ بهائى :\r\nوفات كرد سلطان اعظم ، حامى حوزه ايمان ، مروّج مذهب جعفرى ، شاه اسماعيل موسوى صفوى . تاريخ وفاتش « طابَ مَضْجَعُه » است و ولادتش در 25 اين ماه ، سنهء 892 بوده و ابتداء سلطنت او ، سنهء 906 است ، و تاريخ آن به عربى « مَذهَبُنا حَقّ » و به فارسى « شمشير ائمّه » است . « 3 »\r\nفقير گويد كه در روز نهم دانستى كه سلاطين صفويه ده نفر بودند و اوّل ايشان همين شاه اسماعيل بوده و قريب دويست و بيست سال سلطنت كردند و ترويج دين شيعه و مذهب جعفرى نمودند و معروف است كه :\r\n\r\n\r\n","description":"","footnote":"\r\n( 1 ) . سير أعلام النبلاء ، ج 13 ، ص 467 ، ش 230 .\r\n( 2 ) . مصباح كفعمى ، ج 2 ، ص 613 ، فصل 43 ( اعمال رجب ) .\r\n( 3 ) . توضيح المقاصد ، ص 18 .\r\n","page_name":" 465 ","page_number":465},
  {"content":"\r\n\r\nيكى از مخالفين به شيخ اجلّ محقّق كركى گفت : دليل بر بطلان مذهب شما آن است كه ابتداء ترويج آن ، سنهء 906 بوده ، و آن مطابق است با عدد : « مذهب ناحق » . شيخ فرمود : زبان ما عربى است چرا تاريخ را به فارسى مىگويى ؟ به عربى بگو تا « مذهبنا حق » شود . « 1 »\r\n\r\nشب بيستم\r\nنمازش دو ركعت است ، به حمد و پنج مرتبه قدر . « 2 »\r\n\r\nروز بيستم\r\nدر اين روز ، سنهء 501 ، به قولى سيف الدوله صدقة بن منصور اسدى به قتل رسيد در حربى كه ما بين او و سلطان محمد بن ملكشاه سلجوقى واقع شده است ، « 3 » و سيف الدوله بانى شهر حلّه است ، چنانچه در سَلْخِ « 4 » جمادى الآخره مذكور شد .\r\n\r\nشب بيست و يكم\r\nنمازش شش ركعت است ، به حمد و كوثر ده مرتبه و توحيد ده مرتبه . « 5 »\r\n\r\n\r\n","description":"","footnote":"\r\n( 1 ) . روضات الجنات ، ج 4 ، ص 362 ، ش 414 .\r\n( 2 ) . مصباح كفعمى ، ج 2 ، ص 613 ، فصل 43 ( اعمال رجب ) .\r\n( 3 ) . الوافى بالوفيات ، ج 16 ، ص 172 « سيف الدولة صاحب الحلّة »\r\n( 4 ) . آخر هر ماه را « سَلْخ » و ابتداى آن را « غرّة » گويند .\r\n( 5 ) . مصباح كفعمى ، ج 2 ، ص 613 ، فصل 43 ( اعمال رجب ) .\r\n","page_name":" 466 ","page_number":466},
  {"content":"\r\n\r\n\r\nروز بيست و يكم\r\nدر اين روز ، به قول ابن عياش حضرت فاطمه عليها السلام وفات كرده « 1 » و اين اگرچه خلاف مشهور است اما لعن بر دشمنان و ظالمان آن جگر گوشه حضرت رسالت پناه ، مناسب است .\r\nو در اين روز ، سنهء 571 ، الحافظ ابوالقاسم على بن الحسن المعروف بابن عَساكر ، صاحب تاريخ كبير دمشق وفات يافت . « 2 »\r\n\r\nشب بيست و دوم\r\nنمازش هشت ركعت است به حمد و هفت مرتبه جحد ، و بعد از سلام ده مرتبه صلوات و ده مرتبه استغفار . « 3 »\r\n\r\nروز بيست و دوم\r\nشيخ مفيد فرموده كه در اين روز ، معاويه وفات كرده ، « 4 » و مستحب است روزه‌اش به جهت شكر الهى بر هلاكت او .\r\n\r\nشب بيست و سوم\r\nنمازش دو ركعت است به حمد و پنج مرتبه « وَالضُّحى » . « 5 »\r\n\r\n\r\n","description":"","footnote":"\r\n( 1 )\r\n. مصباح المتهجد ، ص 812 و بحار الأنوار ، ج 43 ، ص 215 به نقل از آن .\r\n( 2 ) . وفيات الأعيان ، ج 3 ، ص 311 ، ش 441 « الحافظ ابن عساكر » . ولادت ابن عساكر 499 ق است\r\n( 3 ) . مصباح كفعمى ، ج 2 ، ص 613 ، فصل 43 ( اعمال رجب ) .\r\n( 4 ) . مسارّ الشيعه ، ص 59 .\r\n( 5 ) . مصباح كفعمى ، ج 2 ، ص 613 ، فصل 43 ( اعمال رجب ) .\r\n","page_name":" 467 ","page_number":467},
  {"content":"\r\n\r\n\r\nروز بيست و سوم\r\nدر اين روز ، جرّاح بن سنانِ اسدى در تاريكىهاى ساباطِ مدائن ، مغولى « 1 » و به قولى خنجرى مسموم بر ران مبارك امام حسن زد « 2 » كه تا استخوان بشكافت ، پس حضرت از شدت درد دست به گردن او افكند و هر دو بر زمين افتادند ، پس مواليان آن حضرت آن ملعون را بكشتند و امام حسن را در سريرى گذاشتند به مدائن به خانهء والى مدائن ، سعد بن مسعود عموى مختار بردند . سعد جرّاحى آورد و جراحت آن حضرت را به اصلاح آورد . « 3 » زيارت امام حسن و لعن بر قاتلان و ظالمان آن حضرت در اين روز مناسب است .\r\n\r\nشب بيست و چهارم\r\nنمازش چهار ركعت است به حمد و اخلاص . « 4 »\r\n\r\nروز بيست و چهارم\r\nدر اين روز ، سنهء 7 ، فتح خيبر و قتل مَرحَبِ يهودى بردست معجزنماى حضرت اسدالله الغالب على بن ابى طالب عليه السلام واقع شد . « 5 »\r\nبدان كه چون رسول خدا با اصحاب به جنگ خيبريان رفت و قلعهء قموص را محاصره كرد هر روز يك تن از اصحاب عَلَم بگرفت و به مبارزت شتافت و شبانگاه\r\n\r\n\r\n","description":"","footnote":"\r\n( 1 ) . مغول آن تيغى را گويند كه در ميان عصا جا دارد . ( منه )\r\n( 2 ) . مصباح المتهجّد ، ص 812\r\n( 3 ) . رك : بحار الأنوار ، ج 44 ، ص 27 - 28 .\r\n( 4 ) . مصباح كفعمى ، ج 2 ، ص 613 ، فصل 43 ( اعمال رجب ) . در مصباح چهل ركعت آمده است .\r\n( 5 ) . مصباح المتهجّد ، ص 812\r\n","page_name":" 468 ","page_number":468},
  {"content":"\r\n\r\nفتح ناكرده باز مىگشت . از جمله ، يك روز ابوبكر رايت بگرفت و برفت و هزيمت شده برگشت و روز ديگر عمر عَلَم برداشت و بى نيل مقصود باز شتافت ؛ چنانچه ابن ابى الحديد كه از بزرگان علماء سنت و جماعت است در قصيده خود در فتح خيبر به اين مطلب اشاره كرده ، و گفته :\r\n وَما أنس لا أنس اللذين تقدّما * وَفَرَّهما وَالفَرُّ قَد عَلما حوب\r\nوَلِلرايَةِ العُظمى وَقَد ذهبا بها * ملابس ذُلٍّ فَوقَها و جَلابيب\r\nعَذَرتُكُما أنّ الحِمامَ لَمُبغضٌ * وَإنّ بَقاءَ النَّفسِ لِلنَّفسِ مَحبُوبٌ « 1 » \r\nشيخ ازرى به نحو ديگر عذر خواسته و فرموده :\r\n إن يَكُن فيهِما شُجاعَةٌ قَرَم * فَلِماذا فِي الدِّينِ ما بذلاها\r\nذَخراها لِمُنكَرٍ وَنكيرٍ * أم لأخبارِ « 2 » مالك ذخراها « 3 » \r\nو بالجمله ، شبانگاه كه عمر باز آمد رسول خداى فرمود : فردا اين عَلَم را به مردى دهم كه ستيزنده ناگريزنده است ، دوست مىدارد خدا و رسول را و خدا و رسول او را دوست مىدارند و خداى تعالى خيبر را به دست او فتح كند . همه اصحاب آرزومند اين دولت شدند و ندانستند كه بهرهء كه شود ، روز ديگر رسول خدا فرمود : على كجا است ؟ گفتند : او را رَمَدى « 4 » است كه نيروى جنبش ندارد . فرمود : او را حاضر كنيد .\r\nسَلَمَة بن الأكوع برفت و دست آن حضرت را گرفته به نزديك پيغمبر آورد . رسول خدا آن جناب را پيش خواست و سر او را در كنار گرفت و آب دهان به چشم‌هاى او بچكاند يا بماليد و گفت : خدايا زحمت گرما و سرما از او بردار . از آن پس ، علىِ مرتضى را درد چشم عارض نشد و از هيچ گرما و سرما آزرده نگشت . پس رسول\r\n\r\n\r\n","description":"","footnote":"\r\n( 1 ) . قصائد السبع ، ص 14 - 15 ؛ شرح نهج البلاغه ابى الحديد ، ج 8 ، ص 289 .\r\n( 2 ) . مصدر : « أم لاجناد » به جاى « أم لأخبار » .\r\n( 3 ) . الأزريه ، ص 130 .\r\n( 4 ) . رَمَد : درد چشم .\r\n","page_name":" 469 ","page_number":469},
  {"content":"\r\n\r\nخدا زره خويشتن را بر او پوشانيد و ذوالفقارش بر كمر بست و عَلَم به دو سپرد ، « وَارْكَبَهُ بَغْلَتَهُ ثُمّ قالَ : امْضِ يا عَلي » ؛ جبرئيل بر يمين و ميكائيل بر يسار و عزرائيل از پيش روى و اسرافيل از پشت سر و نصرت خدا بر فوق و دعاى من نيز از پشت سر تو است . « 1 »\r\nو هم آن حضرت را فرمود كه در قتال تعجيل منماى و روان شو تا در عرصه ايشان فرود شوى ، آنگاه مسلمانى بر ايشان عرض كن . « فَوَاللهِ لَئِنْ يَهدي اللهُ بِكَ رَجُلًا واحِداً خَيرٌ لَكَ مِن أن يكون لَكَ حُمُرُ النَعَم » . « 2 »\r\nپس امير المؤمنين علم بگرفت و تا پاى حصار قموص برفت و علم را بر تلّى بنشاند و اشعارى در باب شجاعت خود فرمود .\r\nيك تن يهودى از بالاى حصار ندا در داد كه تو كيستى ؟ فرمود :\r\n أنا عَليٌّ وَابنُ عَبدِالمُطَّلب * مُهَذَّبٌ ذُوسَطوةٍ وَذُو حَسَب « 3 » \r\nيهودى گفت : « غلبتم وَما أنزل على موسى » . « 4 »\r\nپس حارثِ جهود ، برادر مرحب ، با چند تن از قلعه بيرون شد و آغاز مبارزت نهاد و دو تن از مسلمين را شهيد ساخت .\r\nامير المؤمنين چون اين بديد بر او تاخت و بى توانى كارش بساخت .\r\nمرحب چون برادر را كشته بديد مانند ديو ديوانه از قلعه بيرون شتافت و هيچ كس از جهودان به جلادت و شجاعت او نبودند . دو زره در برداشت و دو عمامه به سر بسته ، خودى بر زبر نهاده و با آنهمه ، سنگى مانند دستاسى از سوراخ كرده بر بالاى آن نهاده و دو شمشير حمايل كرده و نيزه بر دست گرفته كه سنان آن سه من به ميزان\r\n\r\n\r\n","description":"","footnote":"\r\n( 1 ) . مناقب آل أبي طالب ، ج 2 ، ص 78 ؛ نيز رك : أسد الغابه ، ج 4 ، ص 28 .\r\n( 2 ) . اصابه ، ج 1 ، ص 38 ؛ عمده ابن بطريق ، ص 142 ، ح 211 .\r\n( 3 ) . بحار الأنوار ، ج 21 ، ص 37 .\r\n( 4 ) . مناقب آل أبي طالب ، ج 2 ، ص 319 .\r\n","page_name":" 470 ","page_number":470},
  {"content":"\r\n\r\nمىرفت ، پس مانند اژدهاى دمنده به ميدان آمد و رجز خواند :\r\n قَد عَلِمَتْ خَيبرُ أنّي مَرحَبٌ * شاكِي السِلاحِ بَطَلٌ مُجَرَّب « 1 » \r\nاز مسلمانان هيچ كس نبود كه با او هم ترازو ، تواند شد . لاجرم علىِ مرتضى چون شير غضبان بر وى در آمد و رجز خواند :\r\n أنَا الَذي سَمَّتْني أُمّي حَيْدَرَة * ضَرغامُ آجامٍ وَلَيثٌ قَسْوَرَة « 2 » \r\nمرحب چون رجز امير المؤمنين را شنيد به ياد آورد آن خوابى را كه همىديد شيرش مىكشيد ، سخت بترسيد . و هم دايهء كاهنه او وقتى او را گفته بود كه بر همه كس غلبه توانى كرد الّا آن كس كه نام او « حيدره » باشد كه اگر با او جنگ كنى كشته شوى . و چون از رجز آن حضرت اين نام بشنيد فرار كرد ، شيطان به صورت حبرى ممثّل شده به مرحب گفت : حيدره بسيار است از بهر چه مىگريزى ؟ « 3 » تو رزم مىكن تا من جهودان را به مدد تو دعوت كنم و چون او را بكشى سيّد قوم شوى . پس مرحب دل قوى كرده باز شتافت و خواست كه پيش دستى كند كه امير المؤمنين او را مجال نگذاشت و ذوالفقار بر سرش فرود آورده چنان كه دستاس و خود آهنين ودستارها را چاك زد و تيغ از حلقش بگذشت و او را دو پاره ساخت و به خاك در انداخت .\r\nپس از قتل مرحب ، مسلمانان حمله بردند و از جهودان بسى كشتند و امير المؤمنين نيز جمعى از صناديد جهودان را بكشت . پس داود بن قابوس و ربيع بن ابى الحقيق و عنتر و مرّه و ياسر و ضَجيج كه تمام از صناديد و شَجعان و ابطال يهود بودند يك يك به ميدان على در آمدند و هر يك رجز خواندند و طمع در كشتن امير المؤمنين نمودند ، آن جناب يك يك رجزها را جواب داد و ايشان را با تيغ بگذرانيد .\r\n\r\n\r\n","description":"","footnote":"\r\n( 1 ) . مقاتل الطالبيين ، ص 24 ؛ مناقب آل أبي طالب ، ج 2 ، ص 319 .\r\n( 2 ) . مقاتل الطالبيين ، ص 25 ؛ مناقب آل أبي طالب ، ج 2 ، ص 319 .\r\n( 3 ) . مناقب آل أبي طالب ، ج 2 ، ص 319 .\r\n","page_name":" 471 ","page_number":471},
  {"content":"\r\n\r\nپس از آن ، آن شير يزدان و امير مردان ، تيغ در جهودان گذاشت و از چپ و راست ايشان را به خاك هلاك انداخت چندان كه جهودان هزيمت شده ، راه قلعه پيش داشتند و آن حضرت از قفاى ايشان مىتاخت كه ناگاه در گرمگاه حرب ، جهودى از ميان انبوه جلادتى كرد و ضربتى بر دست آن حضرت فرود آورد چنان كه سپر به زير افتاد . جهودى ديگر نيز دليرى نمود ، آن سپر را بربود و به حصارِ در گريخت .\r\nعلى را از كردار او آتش خشم زبانه زدن گرفت . گويند : آنگاه كه خشم كردى موى بدن مباركش سر از چشمه‌هاى زره بر آوردى .\r\nبالجمله ، مانند هژبرِ غَضْبان از پسِ پشتِ جهودان حمله‌ور بگشت و ايشان به قلعهء قموص گريختند ، على چون به كنار خندق رسيد بدان سوى جستن فرمود جهودان همدست شده به چالاكى دروازه قموص را ببستند ، آن جناب با شمشير كشيده به پاى دروازه آمد و بىتوانى چنگ زد و آن درِ آهنين را كه هشتصد من يا سى و سه هزار من به ميزان مىرفت ، بگرفت و چنان جنبشى داد كه تمامت آن قلعه را لرزشى سخت افتاد به حدّى كه صفيه دختر حىّ بن اخْطَب از فراز تخت به زير افتاد و در چهرهء او جراحتى پديد آمد .\r\nبالجمله ، آن درِ آهنين را به يك جنبش از جاى بكند و بر فراز سر برده به گونهء سپر منقلب همىداشت و لختى رزم بداد . جهودان كه چنين ديدند به بيغوله‌ها گريختند ، پس على آن در را بر سر خندق قنطره كرد و خود در ميان خندق بايستاد و چون آن خندق پهناور بود ، آن در از گران تا گران را رسايى نداشت . امير المؤمنين آن در را به يك سوى خندق مىچسبانيد و لشكريان را فرمان مىداد تا برفراز در انبوه مىشدند ، آنگاه در را بدان جانب مىچسبانيد تا بيرون شده در پاى ديوار قلعه جمع مىگشتند . بدين گونه آن جماعت را از خندق در گذرانيد و در انجام اين كار پاهاى مباركش بر زمين نبود و سه روز بر آن حضرت گذشته بوده كه گرسنه بود ، پس آن در را به چند ذراع دور افكند . و اين منقبتى است كه عامّه و خاصّه نقل كرده‌اند و خود\r\n\r\n","description":"","footnote":"","page_name":" 472 ","page_number":472},
  {"content":"\r\n\r\nآن حضرت در روز شورا به آن احتجاج كرد و كسى انكار ننمود و حسّان « 1 » و ديگر شعراء آن را به نظم در آوردند و يكى از شعرا گفته :\r\n إنّ أمرَ حَملِ الرِّماحِ بِخَيْبَرٍ * يَومٌ اليَهودُ بقُدرَةٍ لَمؤيَّدٌ\r\nحَملَ الرِّماحَ رِماحُ بابِ قُمُوصِها * وَالمُسلِمونَ وَأهلُ خَيبرٍ حَشَدٌ\r\nفَرَمى بِهِ ولَقَد تَكَلَّفَ رَدَّه * سَبعُونَ شَخصاً كُلُّهم مُتَشَدَّدٌ \r\n رُدُودٌ بَعدَ تَكَلُّفٍ وَمَشَقَّةٍ * وَمَقالُ بَعضِهِم لِبَعضٍ اردَدُوا « 2 » \r\n\r\n\r\n","description":"","footnote":"\r\n( 1 ) اشعار حسان در واقعهء خيبر :\r\n\r\nوكان على أرمد العين ينبغي * دواء فلما لم يحس المداويا\r\nشفاه رسول الله منه بنقلة * فبورك مرقيا وبررك راقيا\r\nوقال سأعطي الراية اليوم صارما * مكيا محبا للرسول مواليا\r\nيحب إلهى والاله يحبه * به يفتح الله الحصون الاوابيا\r\nفاصفى بها دون البرية كلها * عليا وسماه الوزير المواخيا\r\n\r\n[ رسائل المرتضى ، ج 4 ، ص 105 - 106 
  ] ( منه )\r\n( 2 ) رك : الإرشاد ، ج 1 ، 129 .\r\nابن ابى الحديد در يكى از قصائد سبعهء خود گفته :\r\n\r\nيا من له ردت ذكاء و لم يفز * بنظيرها من قبل إلا يوشع\r\nيا هازم الأحزاب لا يثنيه عن * خوض الحمام مدجج ومدرع\r\nيا قالع الباب التي عن هزها * عجزت اكف أربعون وأربع\r\nلولا حدوثك قلت إنك جاعل * الأرواح في الأشباح والمتنزع\r\nلولا مماتك قلت انك باسط * الأرزاق تقدر في العطاء وتوسع\r\nما العالم العلوي إلا تربة * منها لجثتك الشريفة مضجع\r\nما الدهر إلا عبدك القن الذي * بنفوذ أمرك في البرية مولع\r\nوالله لولا حيدر ما كانت * الدنيا ولا جمع البرية مجمع\r\nوإليه في يوم المعاد حسابنا * وهو الملاذ لنا غدا والمفزع\r\n\r\n[ قصائد السبع ، ص 64 - 67 ، قصيده ششم 
  ]\r\nو اين همان قصيده اى است كه بر ضريح مطهر امير المؤمنين عليه السلام نوشته اند و تمام آن هشتاد بيت است و چند شعر از آن در مصيبت امام حسين عليه السلام است . ( منه عفي عنه )\r\n","page_name":" 473 ","page_number":473},
  {"content":"\r\n\r\nو در اين روز : سنهء 101 ، عمر بن عبدالعزيز بن مروان در دير سمعان از اعمال حِمْص وفات كرد . « 1 » و او نجيب بنى اميّه و اعدَلِ بنى مروان در رعيّت بوده ، مادرش دختر عاصم بن عمر بن الخطاب بود « 2 » و او را عمرِ صغير و عمرِ ثانى و اشجِ بنى اميّه مىگفتند . و از محاسن كارهاى او رد كردن فدك و برداشتن سبّ امير المؤمنين است . و بنى عباس گاهى كه اموات بنى اميه را از گور در مىآوردند و آتش مىزدند متعرّض گور او نگشتند و فرزدق و كُثَيِّرِ عِزَّه و سيدِ رضى او را مرثيه گفته‌اند و مطلع قصيدهء سيّد رضى اين بيت است :\r\n يابنَ عَبدِالعَزيزِ لَو بَكَتِ العَينُ * فَتىً مِن أُمَيَّةَ لَبَكَيتُكَ « 3 » \r\n\r\nشب بيست و پنجم\r\nنمازش بيست ركعت است بين مغرب و عشاء به حمد و آيهء « آمَنَ الرَّسُول » تا آخر سوره . « 4 »\r\n\r\nروز بيست و پنجم\r\nدر اين روز ، سنهء 183 ، « 5 » و به قولى 186 ، « 6 » شهادت حضرت موسى بن جعفر واقع شد .\r\nبدان كه هارون در سنهء 179 ، به قصد حج به جانب مكه رفت و چون به مدينه رسيد فضل بن ربيع را فرستاد كه حضرت امام موسى را گرفته نزد او حاضر كند ، پس در\r\n\r\n\r\n","description":"","footnote":"\r\n( 1 ) . وفيات الأعيان ، ج 6 ، ص 301 ؛ توضيح المقاصد ، ص 18 .\r\n( 2 ) . طبقات الكبرى ، ج 5 ، ص 330 « عمر بن عبد العزيز » .\r\n( 3 ) . شرح نهج البلاغه ابى الحديد ، ج 4 ، ص 60 .\r\n( 4 ) . مصباح كفعمى ، ج 2 ، ص 613 ، فصل 43 ( اعمال رجب ) .\r\n( 5 ) . كافى ، ج 1 ، ص 476 ؛ الإرشاد ، ج 2 ، ص 215 ؛ مسارّ الشيعه ، ص 59 .\r\n( 6 ) . الدروس ، ج 2 ، ص 13 سال 181 را قولى ذكر است .\r\n","page_name":" 474 ","page_number":474},
  {"content":"\r\n\r\nوقتى كه آن حضرت نزد جدّ خود رسول خدا صلى الله عليه و آله نماز مىگزاشت ، در اثناى نماز او را گرفتند و كشيدند كه از مسجد ببرند ، آن جناب متوجه قبر جد خود شد و گفت : يا رسول الله ! به تو شكايت مىكنم از آنچه از امت بدكار تو به اهل بيت تو مىرسد . و مردم از هر طرف صدا به گريه و ناله بلند كردند . پس آن امام مظلوم را نزد هارون بردند ، هارون ناسزاى بسيار به آن جناب گفت و امر كرد كه آن جناب را مقيّد گردانيدند و دو محمل ترتيب دادند براى آنكه ندانند كه آن جناب را به كدام ناحيه مىبرند ، « 1 » يكى را به سوى بصره فرستاد و ديگرى را به جانب بغداد و حضرت در آن محمل بود كه به جانب بصره فرستاد .\r\nدر روز هفتم ذىحجّه آن جناب را در بصره به عيسى بن جعفر بن منصور تسليم نمودند ، به نحوى كه در ذىحجّه بيان شد . و مدت يك سال آن حضرت در حبس عيسى بود و مكرّر هارون نوشت به او كه آن حضرت را شهيد كند و او اقدام نكرد ، لاجرم هارون آن حضرت را از بصره به بغداد خواست و در نزد فضل بن ربيع آن جناب را محبوس گردانيد .\r\nو در اين مدّتى كه در حبس بود پيوسته مشغول عبادت بود و اكثر روزها صائم و شب‌ها را به نماز و قرائت قرآن و دعا احيا مىداشت و بيشتر اوقات در سجده مشغول دعا و تضرّع بود و بسا مىشد كه هارون بر بام خانه مىرفت و نظر مىكرد در آن حجره‌اى كه محبس آن حضرت بود جامه‌اى مىديد كه بر زمين افتاده است و كسى را نمىديد .\r\nروزى به ربيع گفت : اين جامه چيست در اين خانه ؟\r\nربيع گفت كه اين جامه نيست ، بلكه موسى بن جعفر است كه هر روز بعد از طلوع آفتاب به سجده مىرود و تا وقت زوال در سجده مىباشد .\r\n\r\n\r\n","description":"","footnote":"\r\n( 1 )\r\n. رك : الإرشاد ، ج 2 ، ص 238 - 239 .\r\n","page_name":" 475 ","page_number":475},
  {"content":"\r\n\r\nهارون گفت : همانا اين مرد از رهبانان و عبّاد بنىهاشم است .\r\nربيع گفت : هرگاه مىدانى كه او چنين است چرا او را در اين زندان تنگ جا داده‌اى ؟\r\nهارون گفت : براى دولت من بهتر است كه او چنين باشد .\r\nو بالجمله ، در ايامى كه در حبس فضل بن ربيع بود ، فضل گفت : مكرّر به نزد من فرستادند كه او را شهيد كنم ، من قبول نكردم و اعلام كردم كه اين كار از من نمىآيد . و چون هارون دانست كه فضل بن ربيع اقدام بر قتل آن حضرت نمىكند ، آن جناب را از خانهء او بيرون آورد و در نزد فضل بن يحيى برمكى محبوس گردانيد . فضل هر شب خوان طعامى براى آن جناب مىفرستاد و نمىگذاشت كه از جاى ديگر طعام براى آن جناب آورند و در شب چهارم كه خوان را حاضر كردند ، آن حضرت سر به جانب آسمان بلند كرد و گفت : خداوند ! تو مىدانى كه اگر پيش از اين روز چنين طعامى مىخوردم هر آينه اعانت بر هلاك خود كرده بودم و امشب در خوردن اين طعام مجبور و معذورم . و چون از آن طعام تناول كرد ، اثر زهر در بدن شريفش ظاهر شد و رنجور گرديد ، چون روز شد طبيبى براى آن حضرت آوردند ، چون طبيب احوال آن جناب پرسيد جواب او نفرمود . چون بسيار مبالغه كرد آن حضرت دست مبارك خود بيرون آورد و به او نمود و فرمود كه علت من اين است ؛ چون طبيب نظر كرد ، ديد كه كف دست مباركش سبز شده و آن زهرى كه به آن حضرت داده‌اند در آن موضع مجتمع گرديده است ، پس طبيب برخاست و نزد آن بدبختان رفت و گفت : به خدا قسم كه او بهتر از شما مىداند ، آنچه شما با او كرده‌ايد و از آن مرض به جوار رحمت الهى انتقال نمود .\r\nو به روايت ديگر ، چنان كه فضل بن يحيى را تكليف قتل آن جناب كردند و او نيز اقدام نكرد بلكه اكرام و تعظيم آن جناب مىنمود و هارون در آن وقت به رقّه سفر كرده بود ، چون مطّلع شد كه امام موسى نزد فضل بن يحيى مكرم است ، مسرور خادم را فرستاد به سوى بغداد با دو نامه يكى براى عباس بن محمد و ديگرى براى\r\n\r\n","description":"","footnote":"","page_name":" 476 ","page_number":476},
  {"content":"\r\n\r\nسِنْدى بن شاهِك . عباس بن محمد چون نامهء هارون را قرائت كرد ، فضل بن يحيى را طلبيد و او را در عقابين كشيد و صد تازيانه بزد ، پس امام موسى را به سِندىِ بن شاهِك تسليم كردند و هارون ، يحيى بن خالدِ برمكى را فرستاد براى قتل آن حضرت .\r\nيحيى چون به بغداد رسيد ، سِنْدى بن شاهِك را طلبيد و امر كرد كه آن امام معصوم را مسموم كند . سِنْدى زهرى در طعام آن جناب كرد يا چند دانه رطب را به زهر آلوده كرد و به خوردِ آن جناب داد و آن حضرت سه روز به حالت رنج و تعب بود تا از دنيا رحلت كرد . و چون آن حضرت وفات فرمود ، ابن شاهِك ، فقهاء و اعيانِ بغداد را حاضر كرد براى آنكه نظر كنند كه اثر جراحتى در بدن آن جناب نيست و بر مردم تسويل كنند كه هارون را در فوت آن حضرت تقصيرى نيست .\r\nپس آن جناب را بر سرِ جِسر بغداد گذاشتند و روى مباركش را گشودند و مردم را ندا كردند كه اين موسى بن جعفر است كه از دنيا رحلت كرده است ، بياييد او را مشاهده كنيد . مردم مىآمدند و بر روى آن حضرت نظر مىكردند .\r\nو به روايت ديگر ، محضرى ساختند و همه بر آن محضر گواهى نوشتند كه آن جناب به مرگ خود از دنيا رفته . « 1 » و صاحب عمدة الطالب گفته كه :\r\nسه روز آن جناب را در ميان راه مردم نهادند كه هر كه از آنجا بگذرد آن حضرت را ملاحظه كند و شهادت خود را بر آن محضر بنويسد . « 2 »\r\nشيخ صدوق روايت كرده كه :\r\nچون سِنْدى جنازهء آن حضرت را برداشت كه به مقابر قريش نقل نمايد ، كسى را واداشته بود كه در پيش جنازه ندا مىكرد كه :\r\n« هذا إمام الرافِضَة فأعرِفوهُ » . فَلمّا أتى به عليه السلام مجلسُ الشُرْطةِ قامَ أربعةُ نَفَر فَنادُوا : ألا مَن أرادَ أن يَرى ، إلخ .\r\n\r\n\r\n","description":"","footnote":"\r\n( 1 ) . اعلام الورى بأعلام الهدى ، ج 2 ، ص 34 .\r\n( 2 ) . عمدة الطالب ، ص 196 .\r\n","page_name":" 477 ","page_number":477},
  {"content":"\r\n\r\nسليمان بن ابى جعفر ، عموى هارون ، قصرى داشت در كنار شطّ ، چون صداى غوغاى مردم را شنيد و اين ندا به گوشش رسيد از قصر به زير آمد و غلامان خود را امر كرد كه آن خبيثان را دور كردند و خود عمامه از سر انداخت و گربيان چاك زد ، با پاى برهنه در جنازهء آن حضرت روانه شد و حكم كرد كه در پيش جنازه ندا كنند كه هر كه خواهد نظر كند به طيّب ، پسر طيّب ، بيايد نظر كند ، به سوى جنازه موسى بن جعفر . « 1 » پس مردم بغداد جمع شدند و صداى شيون از مردم بلند شد .\r\nو چون نعش آن حضرت را به مقابر قريش آوردند ، به حسب ظاهر خود ايستاد متوجّه غسل و حنوط و كفن آن جناب شد و كفنى كه براى خود ترتيب داده بود كه به دو هزار و پانصد دينار تمام كرده بود و تمام قرآن را بر آن نوشته بود ، بر آن جناب پوشانيدند ، به اعزاز و اكرامِ تمام آن حضرت را در مقابر قريش دفن نمودند . چون اين خبر به هارون رسيد ، به حسب ظاهر براى رفع تشنّج مردم ، نامه به او نوشت و او را تحسين كرد و نوشت كه سِنْدى بن شاهِك آن اعمال را بى رضاى من كرده ، از تو\r\n\r\n\r\n","description":"","footnote":"\r\n( 1 ) . سيّد بن طاوس در مصباح الزائر در يكى از زيارات حضرت موسى بن جعفر عليه السلام اين صلوات را بر آن حضرت كه محتوى است بر شمه‌اى از فضائل و مناقب و عبادات و مصائب آن جناب نقل كرده ، شايسته است در اينجا نقل كنم :\r\nاللهُمَّ صَلِّ على محمّد وأهل بيتِهِ الطاهرين ، وَصَلّ على موسى بن جعفر وصيّ الأبرار ، وإمام الأخيار ، وعيبة الأنوار ، و وارث السكنية والوقار والحكم والأثار ، الذي كان يحيي الليل السهر إلى السحر بمواصلة الاستغفار ، حليف السجدة الطويلة والدموع الغزيرة والمناجات الكثيرة والضراعات المتصلة ، ومقر النهي والعدل والخير والفضل والندى والبذل ومألف البلوى والصبر ، والمضطهد بالظلم والمقبور بالجور والمعذّب في قعر السجون وظلم المطامير ذي الساق المرضوض به حلق القيود والجنازة المنادى عليها بذل الاستخفاف ، والوارد على جدّه المصطفى وأبيه المرتضى وأمّه سيّدة النساء به ارث مغصوب وولاء مسلوب وأمر مغلوب و دم مطلوب وسمّ مشروب .\r\nاللهمّ وكما صبر على غليظ المحن وتجرع غصص الكرب واستسلم لرضاك واخلص الطاعة لك ومحض الخشوع واستشعر الخضوع وعدى البدعة وأهلها و لم يلحقه في شىء من أوامرك ونواهيك لومة لائم .\r\nصلّ عليه صلاةً نامية منيفة زاكية توجب له بها شفاعة أمم من خلقك وقرون من براياك ، وبلغه عنا تحيةً وسلاماً وآتنا من لدنك في موالاته فضلًا وإحساناً ومغفرةً ورضواناً ، إنك ذو الفضل العميم والتجاوز العظيم برحمتك يا أرحم الراحمين . ( منه )\r\n","page_name":" 478 ","page_number":478},
  {"content":"\r\n\r\nخشنود شدم كه نگذاشتى به اتمام رساند . « 1 »\r\nفقير گويد كه شيخ اجلّ اقدم حسن بن موسى نوبختى در كتاب فرق نوشته كه روايتى وارد شده كه آن حضرت را با قيدهايى كه با او بود دفن كردند ، به جهت آنكه آن حضرت وصيت به آن كرده بود . « 2 »\r\nو بدان كه روزهء اين روز ، بسيار فضيلت دارد و از حضرت امير المؤمنين منقول است كه كفارهء دويست سال گناه است . « 3 »\r\nو هم وارد شده كه مبعث پيغمبر در اين روز بوده ؛ « 4 » ليكن مخالف مشهور است و معروف روز 27 اين ماه است و سيّد روايت در روز 25 را تأويل كرده به آنكه شايد بشارت بعثت كه در 27 مىباشد ، در اين روز به آن حضرت رسيده باشد . « 5 »\r\nو در اين روز ، سنهء 261 ، مسلم بن حجّاجِ قشيرىِ نيشابورى ، صاحب صحيح معروف وفات كرد . « 6 » و در حقّ كتاب او علماى سنت گفته‌اند :\r\nما تحتَ أديمِ السَماءِ أصَحّ مِن كِتابِ مُسلِم في عِلِمِ الحديث . « 7 »\r\nقال صاحب نواقض الروافض : قال أكثرُ علماءِ العَرَب : أصحّ الكُتُب بَعدَ كتابِ اللهِ صحيحُ مُسلِم بن الحَجّاج القُشَيْري « 8 » وَقال الأكثرون مِن غَيْرِهِم صحيحُ محمّدِ بن إسماعيلِ البُخاري هُوَ الأصحّ وَهُوَ الأصَحّ - إلى أن قالَ : وَقد صارا في الإسلامِ رَفيقَيْ\r\n\r\n\r\n","description":"","footnote":"\r\n( 1 ) . عيون أخبار الرضا عليه السلام ، ج 1 ، ص 93 ، باب 8 ، ح 5 .\r\n( 2 ) . فرق الشيعه نوبختى ، ص 85 ؛ نيز رك : ترجمه آن ، ص 124 ، ش 125 .\r\n( 3 ) . مصباح المتهجّد ، ص 812 .\r\n( 4 ) . المقنع صدوق ، ص 207 ؛ اقبال الأعمال ، ج 3 ، ص 262 ، باب 8 ، فصل 87 .\r\n( 5 ) . اقبال الأعمال ، ج 3 ، ص 262 - 263 ، باب 8 ، فصل 87 .\r\n( 6 ) . تهذيب الكمال ، ج 27 ، ص 507 ، ش 5923 .\r\n( 7 ) . تهذيب الكمال مزّى ، ج 1 ، ص 168 ؛ تذكرة الحفاظ ذهبى ، ج 2 ، ص 589 .\r\n( 8 ) . تغليق التعليق ، ج 5 ، ص 424 .\r\n","page_name":" 479 ","page_number":479},
  {"content":"\r\n\r\nمُصحَفِ الكَريم وَالقُرآنِ العَظيم . « 1 »\r\nأقول : وَلِلعلماء وَالمُحدّثين هيهنا كلام لا يُناسب المَقام ذكره وَمَن أراد الاطلاع فَليُراجع كتاب عبقات الأنوار . « 2 »\r\nو در اين روز ، سنهء 479 ، سلطان سنجر « 3 » و سنهء 892 ، شاه اسماعيل صفوى متولد شدند .\r\n\r\nشب بيست و ششم\r\nنمازش دوازده ركعت است به حمد و چهل مرتبه توحيد . « 4 »\r\n\r\nروز بيست و ششم\r\nبه قول ابن عيّاش وفات سيّد بطحاء حضرت ابوطالب واقع شده . « 5 » و جلالت شأن ابوطالب و خدمات او به رسول خدا صلى الله عليه و آله اكثر از آن است كه ذكر شود و روز وفات او روز حزن و اندوه رسول خدا و امير المؤمنين بوده است .\r\nو امير المؤمنين در مرثيه او فرموده :\r\n أباطالبٍ عِصمَةُ المُستَجِيرِ * وَغَيثُ المَحولِ وَنورُ الظُّلمِ\r\nلَقَد هَدَّ فَقدُكَ أهلَ الحِفاظ * لَقَدْ كُنْتَ لِلمُصطَفى خير عمّ « 6 » \r\n\r\n\r\n","description":"","footnote":"\r\n( 1 ) . خلاصهء عبقات الأنوار ، ج 8 ، ص 283 .\r\n( 2 ) . رك : خلاصهء عبقات الأنوار ، ج 8 ، ص 283 .\r\n( 3 ) . وفيات الأعيان ، ج 2 ، ص 428 ، ش 280 « السلطان السنجر السلجوقى » .\r\n( 4 ) . مصباح كفعمى ، ج 2 ، ص 614 ، فصل 43 ( اعمال رجب ) .\r\n( 5 ) . مصباح المتهجد ، ص 812 .\r\n( 6 ) . بحار الأنوار ، ج 35 ، ص 143 - 144 ؛ در احتجاج ، ج 1 ، ص 350 مصراع چهارم « فَصلّى عَليك وَلي النِعَم » است\r\n","page_name":" 480 ","page_number":480},
  {"content":"\r\n\r\nو در اين روز ، سنهء 681 ، وفات كرد در دمشق احمد بن محمد بن اربلى معروف به ابن خلّكان اشعرىِ شافعى ، صاحب تاريخ معروف . « 1 » و او از متعصّبين عامه و از احفاد يحيى برمكى است و وجه تسميه جدّ او به خَلِّكان - به فتح خا و تشديد لام مكسوره - آن است كه روزى بر اقران خود مفاخره كرد به مفاخر آل برامكه . با وى گفتند : « خَلِّ كانَ جَدّي كَذا وَنَسَبي كذا وَهكذا » ؛ يعنى بگذار كنار مفاخرت به جدّ و نسب خود ، بلكه مفاخر خود بگوى .\r\n چون شير به خود سپه شكن باش * فرزند خصال خويشتن باش\r\nإنّ الفَتى مَن يَقولُها أنا ذا * لَيسَ الفَتى مَن يَقولُ كانَ أبي \r\n\r\nشب بيست و هفتم\r\nشب مبعث است و از ليالى متبرّكه است و روايت شده كه آن شبى است كه بهتر است از براى مردم از آنچه آفتاب بر او مىتابد . « 2 » و عبادت در آن اجر شصت سال عبادت دارد . « 3 » و از براى اين شب مبارك چند عمل است :\r\n1 . غسل ؛ چنان كه شيخ فرموده ؛ « 4 »\r\n2 . زيارت حضرت امير المؤمنين ، كه افضلِ اعمال اين شب است ، چنان كه سيّد فرموده « 5 » و زيارت حضرت نيز در اين شب مناسب است ، چنانچه علّامه مجلسى\r\n\r\n\r\n","description":"","footnote":"\r\n( 1 ) . الوافي بالوفيات ، ج 7 ، ص 203 « قاضى القضاة شمس الدين بن خلّكان » . ولادت او 608 است .\r\n( 2 ) . مصباح المتهجّد ، ص 813 .\r\n( 3 ) . مصباح المتهجّد ، ص 813 . در روايت مصباح اعمال خاصى از آن منظور شده است .\r\n( 4 ) . مصباح المتهجّد ، ص 814 ؛ اقبال الأعمال ، ج 3 ، ص 272 ، باب 8 ، فصل 99 .\r\n( 5 ) . اقبال الأعمال ، ج 3 ، ص 265 ، باب 8 ، فصل 93 .\r\n","page_name":" 481 ","page_number":481},
  {"content":"\r\n\r\nفرموده ؛ « 1 »\r\n3 . خواندن اين دعا چنانچه شيخ كفعمى فرموده : « اللهُمَّ إنّي أسألُك بِالتَّجَلّي الأعظَم » ، إلخ ؛ « 2 »\r\n4 . دوازده ركعت نماز كند هر وقت از شب كه باشد و بخواند در هر ركعت حمد و معوّذتين و « قُلْ هُوَ اللَّهُ أَحَدٌ » را چهار مرتبه و چون فارغ شود از همه ، در همان مكان چهار مرتبه بگويد :\r\nلا إلهَ إلّا الله وَاللهُ أكبر ، وَالحمدُ لِلّهِ وَسبحانَ الله وَلا حَوْلَ وَلا قُوّة إلّابِاللهِ ( العَليّ العظيم خ ل ) .\r\nپس هر حاجت كه خواهد بطلبد . « 3 » و اين نماز به طريق ديگر نيز روايت شده ؛ « 4 »\r\n5 . دوازده ركعت نماز كند به طريقى كه در شب نيمه گذشته . و نماز امشب و شب 28 و شب 29 دوازده ركعت است به حمد و ده مرتبه « اعلى » و ده مرتبه « قدر » و بعد از سلام صد مرتبه صلوات و صدمرتبه استغفار . « 5 »\r\nو در اين شب ، سنهء 60 يا در شب 28 وليد بن عُتْبَه حاكم مدينه جناب سيّد الشهدا را به خانهء خود طلبيد و خبر مرگ معاويه و خلافت يزيد را با آن حضرت عرض كرد و خواست از آن جناب بيعت بگيرد . حضرت آن شب را مهلت خواست و شب يكشنبه 29 ، با اهل بيت خود به جانب مكه حركت كرد ، پس از آنكه سر قبر جدّ و مادر و برادر خود رفت و وداع كرد و از راه اعظم حركت فرمود و آيهء شريفهء « فَخَرَجَ مِنْها خائِفاً يَتَرَقَّبُ » « 6 » را كه مُشعِر است بر خوف اهل بيت قرائت فرمود . « 7 »\r\n\r\n\r\n","description":"","footnote":"\r\n( 1 ) . زاد المعاد ، ص 40 .\r\n( 2 ) . مصباح كفعمى ، ج 2 ، ص 626 - 627 ، فصل 43 .\r\n( 3 ) . اقبال الأعمال ، ج 3 ، ص 273 - 274 ، باب 8 ، فصل 99 .\r\n( 4 ) . اقبال الأعمال ، ج 3 ، ص 274 ، باب 8 ، فصل 99 .\r\n( 5 ) . مصباح كفعمى ، ج 2 ، ص 614 ، فصل 43 ( اعمال رجب ) .\r\n( 6 ) . قصص ( 28 ) : 21 .\r\n( 7 ) . رك : الإرشاد ، ج 2 ، ص 33 - 35 .\r\n","page_name":" 482 ","page_number":482},
  {"content":"\r\n\r\n\r\nروز بيست و هفتم\r\nاز جمله اعياد عظيمه است و روزى است كه حضرت رسول صلى الله عليه و آله در آن روز به رسالت بر امت مبعوث گرديد و جبرئيل به پيغمبرى بر آن جناب نازل شد و از براى آن چند عمل است :\r\n1 . غسل ؛ « 1 »\r\n2 . روزه گرفتن ؛ و آن يكى از چهار روز است كه در تمام سال امتياز دارد به روزه گرفتن و برابر است با روزه هفتاد سال ؛ « 2 »\r\n3 . بسيار صلوات فرستادن بر محمد و آل محمد عليهم السلام ؛ « 3 »\r\n4 . زيارت رسول خدا صلى الله عليه و آله و امير المؤمنين عليه السلام ؛ « 4 » و ما چند زيارت مخصوصه براى اين روز و شبش در باب زيارت حضرت امير المؤمنين در هدية الزائرين نگاشتيم ؛ « 5 »\r\n5 . دوازده ركعت نماز كند به حمد و هر سوره‌اى كه خواهد ، و چون از همه فارغ شود حمد و توحيد و معوّذتين ، هر يك را چهار مرتبه بخواند ، پس چهار مرتبه بگويد :\r\nلا إلهَ إلّاالله وَاللهُ أكبر ، وَسُبحانَ اللهِ وَالحمدُ لِلّه وَلاحَوْلَ وَلا قُوّةَ إلّابِاللهِ العَليّ العَظيم .\r\nپس چهار مرتبه بگويد : « الله الله رَبّي لا أُشرِكُ بِه شَيئاً » .\r\nو چهار مرتبه بگويد : « لا أُشرِكُ بِرَبّي أحَداً » . « 6 »\r\nو سيّد در اقبال اين دوازده ركعت نماز را به چهار طريق ديگر نقل فرموده و\r\n\r\n\r\n","description":"","footnote":"\r\n( 1 ) . اقبال الأعمال ، ج 3 ، ص 272 ، باب 8 ، فصل 99 .\r\n( 2 ) . زاد المعاد ، ص 39 .\r\n( 3 ) . مصباح المتهجّد ، ص 820 ؛ راد المعاد ، ص 40\r\n( 4 ) . اقبال الأعمال ، ج 3 ، ص 272 ، باب 8 ، فصل 99 ؛ زاد المعاد ، ص 40 .\r\n( 5 ) . رك : هدية الزائرين ، ص 237 - 242 .\r\n( 6 ) . مصباح المتهجّد ، ص 814 .\r\n","page_name":" 483 ","page_number":483},
  {"content":"\r\n\r\nظاهرش آن است كه هر يك عملى بالاستقلال باشند . هر كه طالب است رجوع به آنجا كند . « 1 »\r\n6 . اين دعا را بخواند :\r\n« يا مَن أمر بِالعَفوِ و التجاوز » إلخ .\r\nو اين دعا را حضرت موسى بن جعفر خواند در آن روزى كه آن جناب را به جانب بغداد حركت دادند و آن روز ، روز 27 رجب بوده و اين دعا از مذخورِ « 2 » ادعيهء رجب است . « 3 »\r\n7 . اين دعا را بخواند ، چنانچه سيّد فرموده : « اللهُمَّ إنّي أسألكَ بِالتَجَلّي « 4 » الأعظَم » إلخ . « 5 »\r\nو در اين روز ، سنهء 255 ، معتز بِالله از خلافت خلع شد « 6 » و مقتل او در 2 شعبان خواهد آمد .\r\n\r\nروز بيست و هشتم\r\nحضرت امام رضا عليه السلام فرموده : « هر كه اين روز را روزه بگيرد ، روزه او كفاره نود سال باشد » . « 7 »\r\n\r\n\r\n","description":"","footnote":"\r\n( 1 ) . اقبال الأعمال ، ج 3 ، ص 265 - 268 ، باب 8 ، فصل 93 - 95 و 272 - 276 ، فصل 99 .\r\n( 2 ) . ذخيره شده ، اندوخته و گرد كرده .\r\n( 3 ) . اقبال الأعمال ، ج 3 ، ص 276\r\n( 4 ) . در مصدر : « بالنجل » به جاى « بالتجلى » آمده است .\r\n( 5 ) . اقبال الأعمال ، ج 3 ، ص 278 - 279 ، باب 8 ، فصل 99 . در اقبال الأعمال به جاى « بالتجلّي الأعظم » « بالنجلى الأعظم » آمده است\r\n( 6 ) . تاريخ بغداد ، ج 2 ، ص 123 ، ش 515 .\r\n( 7 ) . اقبال الأعمال ، ج 3 ، ص 282 ، فصل 102 .\r\n","page_name":" 484 ","page_number":484},
  {"content":"\r\n\r\n\r\nشب بيست و نهم\r\nدر اين شب ، سنهء 60 ، جناب سيّد الشهدا از بيم مخالفان از مدينه حركت كرد به جانب مكه معظّمه . و روايت شده كه :\r\nچون امام حسين اراده خروج از مدينه فرمود : مخدّرات و زن‌هاى بنى عبدالمطّلب از عزيمت آن حضرت آگهى يافتند ، پس به خدمت آن حضرت شتافتند و صدا را به نوحه و زارى بلند كردند تا آنكه آن حضرت در ميان ايشان عبور فرمود وايشان را قسم داد كه صداهاى خود را از گريه و نوحه ساكت كنيد و صبر پيش آوريد .\r\nآن محنت زدگان جگر سوخته ، گفتند كه پس نوحه و زارى را براى چه روز بگذاريم ؟\r\nبه خدا سوگند كه اين زمان نزد ما مانند روزى است كه حضرت رسول از دنيا رفت و مثل روزى است كه امير المؤمنين و فاطمه و رقيه و زينب و امّ كلثوم دختران پيغمبر از دنيا رفتند ، خدا جان ما را فداى تو گرداند ، اى محبوب قلوب مؤمنان ! و اى يادگار بزرگواران ! پس يكى از عمّه‌هاى آن حضرت آمد در حالى كه مىگريست و گفت :\r\nگواهى مىدهم اى حسين كه در اين وقت شنيدم كه جنّيان بر تو نوحه مىكردند و مىگفتند :\r\n وَإنَّ قَتيلَ الطَفِّ مِن آلِ هاشِمٍ * أذَلُّ رقاباً مِن قُريشٍ فَذَلَّت ، « 1 » إلخ \r\nو موافق روايت راوندى و ديگران :\r\nامّ سَلَمه زوجهء طاهرهء حضرت رسالت در وقت خروج آن حضرت به نزد آن جناب آمد و عرض كرد :\r\nاى فرزند گرامى ، مرا اندوهناك مگردان به بيرون رفتن به سوى عراق ؛ زيرا كه من شنيدم از جد بزرگوار تو كه مىفرمود كه فرزند دلبند من حسين در زمين عراق كشته\r\n\r\n\r\n","description":"","footnote":"\r\n( 1 ) . كامل الزيارات ، ص 194 - 195 ، باب 29 ، ح 8 ؛ مدينة المعاجز ، ج 4 ، ص 177 - 178 ، ح 1200 / 253 .\r\n","page_name":" 485 ","page_number":485},
  {"content":"\r\n\r\nخواهد شد در زمينى كه آن راكربلا گويند .\r\nحضرت فرمود كه اى مادر به خدا سوگند كه من نيز اين مطلب را مىدانم و من لامحاله بايد كشته شوم و مرا از رفتن چاره‌اى نيست و به فرموده خدا عمل مىنمايم .\r\nبه خدا قسم كه من مىدانم در چه روزى كشته خواهم شد و مىشناسم كشندهء خود را و مىدانم آن بقعه‌اى را كه در آن مدفون خواهم شد و مىشناسم آنان را كه با من كشته مىشوند از اهل بيت و خويشان و شيعيان خودم ، و اگر خواهى اى مادر به تو بنمايم جايى را كه در آن كشته و مدفون خواهم گرديد ، پس آن حضرت به جانب كربلا به دست مبارك اشاره فرمود و به اعجازِ آن حضرت ، زمين‌ها پست شد و زمين كربلا نمودار گشت وامّ سلمه محل شهادت آن حضرت را و مضجع و مدفن او را و لشكرگاه او را بديد و هاى هاى بگريست .\r\nپس حضرت فرمود كه : اى مادر ! خداوند مقدر فرموده و خواسته مرا ببيند كه من به جور و ستم شهيد گردم و اهل بيت و زنان مرا و جماعت مرا متفرق و پراكنده ديدار كند و اطفال مرا مذبوح و مظلوم و اسير و در غل و زنجير نظاره فرمايد ، در حالتى كه ايشان استغاثه كنند و هيچ ناصرى و معينى نيابند ، پس فرمود : اى مادر قسم به خدا كه من چنين كشته خواهم شد ، اگر چه به سوى عراق نيز نروم مرا خواهند كشت .\r\nآنگاه امّ سمله گفت كه در نزد من تربتى است كه رسول خدا صلى الله عليه و آله مرا داده است و اينك در شيشه‌اى آن را ضبط كرده‌ام ، پس امام حسين دست فراز كرد و كفى از خاك كربلا برگرفت و به امّ سلمه داد و فرمود : اى مادر اين خاك را با تربتى كه جدم به تو داده ضبط كن ، در هنگامى كه اين هر دو خاك خون شوند ، بدان كه مرا در كربلا شهيد كرده‌اند . « 1 »\r\n\r\n\r\n","description":"","footnote":"\r\n( 1 ) . الخرائج و الجرائح ، ج 1 ، ص 253 - 254 ، باب 4 ، ح 7 ؛ الصراط المستقيم ، ج 2 ، ص 179 ، ح 6 ؛ بحار الأنوار ، ج 45 ، ص 89 ، ح 27\r\n","page_name":" 486 ","page_number":486},
  {"content":"\r\n\r\n\r\nروز بيست و نهم\r\nروزه گرفتن آن كفّارهء صد سال است ، چنانچه از حضرت رضا مروى است . « 1 »\r\nو در اين روز ، سنهء 607 ، ارسلان‌شاه معروف به اتابك صاحب موصل وفات كرد « 2 » و از بناهاى او است مدرسهء شافعيه در موصل .\r\n\r\nشب سىام\r\nنمازش ده ركعت است ، به حمد و توحيد يازده مرتبه . « 3 »\r\n\r\nروز سىام\r\nدر آن چند عمل است :\r\n1 . غسل ؛ « 4 »\r\n2 . روزه ؛ و در فضيلت آن از حضرت رضا مروى است كه حق تعالى گناهان گذشته و آينده او را بيامرزد . « 5 »\r\n3 . نماز سلمان ؛ و آن ده ركعت است به همان كيفيت كه در روز اوّل اين ماه گذشت و بعد از هر سلام دست‌ها به آسمان بلند كند و بگويد :\r\nلا إلهَ إلّااللهُ وَحْدَهُ لا شَريكَ لَه ، لَهُ المُلكُ وَلَه الحَمدُ ، يُحيي وَيُميتُ ، وَهُوَ حَيٌّ لا يَموتُ ، بِيَدِه الخَير وَهُوَ عَلى كُلِّ شَىءٍ قَديرٌ ، وَ صَلَّى اللهُ عَلى مُحمَّدٍ وَآلِهِ الطاهرين ، وَلا\r\n\r\n\r\n","description":"","footnote":"\r\n( 1 ) . اقبال الأعمال ، ج 3 ، ص 283 ، فصل 104 ؛ زاد المعاد ، ص 43 .\r\n( 2 ) . مصباح كفعمى ، ج 2 ، ص 614 ، فصل 43 ( اعمال رجب ) .\r\n( 3 ) . كامل ابن اثير ، ج 12 ، ص 291 .\r\n( 4 ) . اقبال الأعمال ، ج 3 ، ص 173 ، باب 8 ، فصل 4 ؛ زاد المعاد ، ص 13\r\n( 5 ) . اقبال الأعمال ، ج 3 ، ص 284 ، فصل 106 .\r\n","page_name":" 487 ","page_number":487},
  {"content":"\r\n\r\nحَولَ وَلا قُوّةَ إلّابِاللهِ العَلِيِّ العَظيمِ .\r\nپس دست‌ها را بر روى خود بمالد و حاجت خود را بطلبد . « 1 »\r\nو در اين روز ، سنهء 204 ، محمد بن ادريسِ شافعىِ مطّلبى در مصر وفات كرد . و شافعى يكى از ائمّهء اربعهء اهل سنت است و ولادتش در سنهء 150 ، روزِ وفات ابوحنيفه واقع شده و نسبش به مطلب بن عبد مناف منتهى مىشود و منسوب است به جدّش شافع بن سائب كه او رسول خدا را ملاقات كرده .\r\nوَلِلشافعي أشعار لطيفة وَمِمّا يُنسب إليه :\r\n لَو أنَّ المُرتَضى أبَدى مَحَلَّه * لَصارَ الخَلقُ طُرّاً سُجَّداً لَهُ\r\nوَماتَ الشافِعي وَ لَيسَ يَدرِي * عَلِيُّ رَبُّهُ أم رَبُّهُ اللّه \r\nوَله أيضاً :\r\n يا راكباً قِف بِالمَحصّبِ مِن مِنىّ * وَاهتِف بِساكنِ خِيفِها والناهِضِ\r\nسِحراً إذا فاضَ الحَجيجُ إلى مِنى * فَيضاً كلمتطم الفُراتِ الفائِضِ\r\nقِف ثُمّ وَاشهَد أنَّنِي بمُحَمَّدٍ * وَوصِيّه وَبَنِيهِ لَستُ بباغِضٍ\r\nإن كانَ رَفضَاً حُبُّ آلِ مُحَمَّدٍ * فَليشهَدِ الثَّقَلانُ انِّي رافِضِى « 2 » \r\nوَلَهُ أيضاً :\r\n يا أهلَ بَيتِ رَسولِ اللّهِ حُبُّكم * فَرضٌ مِنَ اللّهِ في القرآنِ أنزَلَهُ\r\nكَفاكُم مِن عَظيمِ القَدْرِ انّكُم * مَن لا يُصَلّي عَلَيكُم لا صَلاةَ لَه « 3 » \r\nإلى غير ذلك مِمّا لا يناسِبُ المقام ذكرَه .\r\n\r\n\r\n","description":"","footnote":"\r\n( 1 ) . اقبال الأعمال ، ج 3 ، ص 284 - 285 ، باب 8 ، فصل 107 .\r\n( 2 ) . معجم الأدبا ، ج 6 ، ص 2408 ؛ تاريخ مدينة دمشق ، ج 9 ، ص 20 . بيت سوم را ندارند\r\n( 3 ) . ينابيع المودّه ، ج 3 ، ص 130\r\n","page_name":" 488 ","page_number":488},
  {"content":"\r\n\r\n\r\nباب دوازدهم : وقايع و اعمال ماه شعبان\r\nاين باب در دو فصل است :\r\n[ فصل اول : اعمال مشتركه 
  ]\r\n[ فصل دوم : ايام و ليالى ماه شعبان 
  ]\r\n\r\n","description":"","footnote":"","page_name":" 489 ","page_number":489},
  {"content":"\r\n . \r\n","description":"","footnote":"","page_name":" 490 ","page_number":490},
  {"content":"\r\n\r\n\r\nفصل اوّل : در اعمال مشتركهء اين ماه شريف است\r\nبدان كه شعبان ماه بسيار شريفى است « 1 » و منسوب است به حضرت رسول خدا صلى الله عليه و آله و فضيلتش زياده از ماه رجب است « 2 » و « ماهى است كه زياد مىشود در آن روزىهاى بندگان از براى ماه رمضان و زينت مىكنند در آن بهشت‌ها را » « 3 » و در فضيلت روزه‌اش روايات بسيار وارد است ؛ بلكه روايت شده كه روزهء شعبان براى كسى كه مرتكب خون حرام شده باشد ، نفع مىبخشد او را . « 4 »\r\nو سيّد از براى روزه هر روز اين ماه ، فضيلتى روايت كرده است . « 5 »\r\nبالجمله ، اعمال مشتركهء اين ماه چند امر است :\r\n1 . در هر روزى هفتاد مرتبه بگويد : « أستَغفِرُ اللهَ وَأسألُهُ التَوبة » . « 6 »\r\n2 . در هر روز ، هفتاد مرتبه بگويد : « أستَغفِرُ اللهَ الذي لا إلهَ إلّاهُوَ الرَحمنُ الرَحيمُ ، الحَيُّ\r\n\r\n\r\n","description":"","footnote":"\r\n( 1 ) . امالى صدوق ، ص 75 ، مجلس 7 ، ح 1 ؛ اقبال الأعمال ، ج 3 ، ص 292 ، باب 9 ، فصل 5 .\r\n( 2 ) . زاد المعاد ، ص 45 .\r\n( 3 ) . امالى صدوق ، ص 75 ، مجلس 7 ، ح 1 ؛ اقبال الأعمال ، ج 3 ، ص 292 ، باب 9 ، فصل 5 .\r\n( 4 ) . مصباح المتهجّد ، ص 826 .\r\n( 5 ) . رك : اقبال الأعمال ، ج 3 ، ص 290 - 292 ، باب 6 ، فصل 4\r\n( 6 ) . زاد المعاد ، ص 49 .\r\n","page_name":" 491 ","page_number":491},
  {"content":"\r\n\r\nالقَيّومُ وَأتوبُ إلَيهِ » . « 1 »\r\nدر بعضى روايات : « الحيُّ القيّوم » پيش از « الرحمنُ الرحيمُ » « 2 » است و عمل به هر دو خوب است . و از روايات مستفاد مىشود كه بهترين دعاها و اذكار در اين ماه ، استغفار است .\r\n3 . در هر روز ، در وقت زوال و در شب نيمه ، اين صلوات را بخواند :\r\n« اللهُمَّ صَلِّ عَلى مُحمّدٍ وَآلِ محمّدٍ شجرة النبوّة » « 3 » إلخ .\r\n4 . مناجات با خدا ؛ در اين ماه به اين مناجات كه از حضرت امير و ائمّه عليهم السلام روايت شده كه در ماه شعبان مىخواندند : « اللهُمَّ صَلِّ على مُحَمَّدٍ وَآلِ محمّد وَاسْمَع دُعائي » « 4 » إلخ .\r\n5 . تصدّق كند در اين ماه اگر چه به نصف دانه خرما باشد ، تا حق تعالى بدن او را به آتش جهنم حرام گرداند . و روايت است كه « بهترين اعمال در اين ماه ، تصدّق كردن و طلب آمرزش نمودن است » . « 5 »\r\n6 . در مجموع اين ماه ، هزار مرتبه بگويد : « لا إلهَ إلّاالله وَلا نَعبُدُ إلّاإيّاهُ مُخلِصينَ لَه الدين وَلَو كَرِهَ المُشرِكون » كه ثوابِ بسيار دارد ؛ از جمله آنكه عبادت هزار ساله در نامه عملش نوشته شود . « 6 »\r\n7 . روزه بگيرد دوشنبه و پنج‌شنبهء اين ماه را كه بر آورده شود از او بيست حاجت دنيا و بيست حاجت از حاجت‌هاى آخرت . « 7 »\r\n8 . در هر پنج‌شنبه اين ماه ، دو ركعت نماز گزارد در هر ركعت بعد از حمد صد\r\n\r\n\r\n","description":"","footnote":"\r\n( 1 ) . اقبال الأعمال ، ج 3 ، ص 295 ، باب 9 ، فصل 8 .\r\n( 2 ) . اقبال الأعمال ، ج 3 ، ص 295 ، باب 9 ، فصل 8 .\r\n( 3 ) . اقبال الأعمال ، ج 3 ، ص 350 - 353 ، باب 9 ، فصل 55 .\r\n( 4 ) . اقبال الأعمال ، ج 3 ، ص 295 - 299 ، فصل 10 .\r\n( 5 ) . اقبال الأعمال ، ج 3 ، ص 294 ، فصل 8 .\r\n( 6 ) . اقبال الأعمال ، ج 3 ، ص 294 ، باب 9 ، فصل 9 ؛ زاد المعاد ، ص 56 .\r\n( 7 ) . اقبال الأعمال ، ج 3 ، ص 301 ، باب 9 ، فصل 11 .\r\n","page_name":" 492 ","page_number":492},
  {"content":"\r\n\r\nمرتبه توحيد بخواند و بعد از سلام صد مرتبه صلوات بفرستد « 1 » و روزه‌اش نيز فضيلت دارد و روايت است كه :\r\nدر هر روز پنج‌شنبه ماه شعبان زينت مىكنند آسمان‌ها را ، پس ملائكه عرض مىكنند :\r\nخداوندا ! بيامرز روزه داران اين روز را و دعاى ايشان مستجاب گردان . « 2 »\r\n9 . در اين ماه ، صلواتِ بسيار بفرستد . « 3 »\r\n10 . آنكه از روز جمعه آخر ماه تا بقيهء ماه بسيار بگويد : « اللهُمَّ إنْ لَم تَكُنْ غَفَرتَ لَنا فيما مَضى مِنْ شَعْبانَ فَاغْفِرْ لَنا فيما بَقِيَ مِنهُ » . « 4 »\r\n\r\n\r\n","description":"","footnote":"\r\n( 1 )\r\n. اقبال الأعمال ، ج 3 ، ص 301 ، باب 9 ، فصل 11 .\r\n( 2 ) . اقبال الأعمال ، ج 3 ، ص 301 ، فصل 11 .\r\n( 3 ) . زاد المعاد ، ص 49 .\r\n( 4 ) . اقبال الأعمال ، ج 1 ، ص 42 ، باب 3 ، فصل 2 .\r\n","page_name":" 493 ","page_number":493},
  {"content":"\r\n\r\n\r\nفصل دوم : در ذكرايام وليالى ماه شعبان است\r\n\r\nشب اوّل\r\nچون هلال را ديد دعاى هلال را بخواند و هفت مرتبه سورهء حمد را فراموش نكند و نيّت روزهء اين ماه كند و ياد آورد زمان پيغمبر را كه :\r\nچون آن حضرت ، هلال شعبان را مىديد ، امر مىفرمود ندا كننده را كه ندا كند در ميان مردم كه اى اهل مدينه ! من رسولم از جانب رسول خدا صلى الله عليه و آله به سوى شما و مىفرمايد كه شعبان ماه من است ، خدا رحمت كند كسى را كه يارى كند مرا بر ماه من .\r\nامير المؤمنين عليه السلام فرموده كه از من فوت نشد روزه شعبان از زمانى كه شنيدم منادى رسول خدا ، اين ندا مىكند و تا زنده هستم از من فوت نخواهد شد ، ان شاء الله . « 1 »\r\nسيّد از براى اين شب چند نماز نقل كرده است :\r\nاوّل ، صد ركعت به حمد و توحيد يك مرتبه و بعد از فراغ ، هفتاد مرتبه سوره حمد ؛ « 2 »\r\nدوم ، دوازده ركعت به حمد وتوحيد پنج مرتبه ؛\r\nسوم ، دو ركعت ، در هر ركعت بعد ازحمد سى مرتبه توحيد و بعد از سلام بگويد :\r\n\r\n\r\n","description":"","footnote":"\r\n( 1 ) . مصباح المتهجّد ، ص 825 ؛ اقبال الأعمال ، ج 3 ، ص 288 ، فصل 2 ؛ زاد المعاد ، 45 - 46 .\r\n( 2 ) . در مصدر به جاى هفتاد مرتبه بعد از فراغ پنجاه مرتبه ذكر شده است ؛ زاد المعاد ، ص 85\r\n","page_name":" 494 ","page_number":494},
  {"content":"\r\n\r\n« اللهُمَّ هذا عَهدي عِندَك يَومَ القِيامة » . « 1 »\r\nچهارم ، دو ركعت نماز كند در هر ركعت بعد از حمد يازده مرتبه توحيد . و اين نماز را در شب دوم و سوم اين ماه نيز بخواند و روزهاى اين شب‌ها را هم روزه بگيرد . « 2 »\r\n\r\nروز يكم\r\nروزه‌اش فضيلت بسيار دارد و وارد شده كه « بهشت او را واجب گردد ، البته » . « 3 »\r\nدر اين روز ، سنهء 317 ، عبدالله بن احمد ، ابوالقاسم كعبى بلخى رئيس طائفه معتزله وفات كرد . « 4 »\r\nدر اين روز ، سنهء 1264 ، وفات كرد شيخ الفقهاء و الأُصوليين و مربّى العلماء و المجتهدين ، البحر الزاخر ، مولانا الشيخ محمد حسن النجفى ابن الشيخ باقر صاحب كتاب جواهرالكلام ؛ الذي لَم يُصَنّف في الإسلامِ مِثلُه في الحلالِ وَالحرام . « 5 »\r\n\r\nشب دوم\r\nنمازش پنجاه ركعت است به حمد و توحيد و معوّذتين . « 6 »\r\n\r\nروز دوم\r\nدر اين روز ، سنهء دوم و به قولى روز آخر اين ماه ، فرض روزهء ماه رمضان شد « 7 » و آيهء\r\n\r\n\r\n","description":"","footnote":"\r\n( 1 ) . وروي عن النبي صلى الله عليه و آله : مَن صلّى هذين الركعتين كذلك حفظ من إبليس وجُنودِهِ وأعطاهُ الله ثوابَ الصِدّيقين . ( منه )\r\n( 2 ) . اقبال الأعمال ، ج 3 ، ص 289 - 290 ، باب 9 ، فصل 3 .\r\n( 3 ) . اقبال الأعمال ، ج 3 ، ص 293 ، فصل 7\r\n( 4 ) . وفيات الأعيان ، ج 3 ، ص 45 ، ش 330 .\r\n( 5 ) . خاتمة المستدرك ، ج 2 ، ص 114 - 115 شايان ذكر است كه در خاتمه مستدرك نيز 1264 آمده است . اما طهرانى به نقل از دستخط يكى از شاگردان صاحب جواهر وفات او را ظهر چهارشنبه اوّل شعبان 1266 دانسته است : كرام البرره ، ج 1 ، ص 313\r\n( 6 ) . مصباح كفعمى ، ج 2 ، ص 630 ، فصل 44 ( اعمال شعبان ) . زاد المعاد ، ص ت 85 . سورهء ناس و فلق را معوّذتين گويند\r\n( 7 ) . مسارّ الشيعه ، ص 61 .\r\n","page_name":" 495 ","page_number":495},
  {"content":"\r\n\r\nمباركه « يا أَيُّها الَّذِينَ آمَنُوا كُتِبَ عَلَيْكُمُ الصِّيامُ » « 1 » نازل گرديد . « 2 »\r\nدر اين روز ، سنهء 202 ، فضل بن سهل در حمام سرخس غَيلةً « 3 » مقتول شد ، هنگامى كه با مأمون و حضرت امام رضا عليه السلام به جانب عراق سفر مىكردند . « 4 » و او را ذوالرياستين مىگفتند به جهت آنكه وزير و مشير مأمون بود و هم رياست جند و لشكر با او بوده .\r\nدر اين روز ، سنهء 255 ، معتز بالله بن متوكّل خليفه سيزدهم عبّاسى مقتول شد « 5 » و سببش آن بوده كه طايفهء اتراك از لشكر او با او ياغى شدند و به سركردگىِ صالح بن وصيف در روز مبعث بر او شوريدند و در حجرهء او ريختند و پاى او را گرفتند و بيرون كشيدند و او را در آفتاب گرم به پاى داشتند و از حرارت زمين ، گاهى معتز تكيه بر يك پا مىكرد و چون گرم مىشد ، آن پا را بر مىداشت و پاى ديگر را مىگذاشت و پيوسته ايشان بر او لطمه مىزدند و مىگفتند خود را از خلافت خلع كن و او ، ابا مىكرد و دست خود را سپر صورت كرده بود تا آنكه بيچاره شد و خود را خلع كرد . « 6 »\r\nپس سه روز صالح او را از طعام و شراب منع كرد ، پس او را در سردابى نمود و درِ آن را مسدود كرد تا در آنجا هلاك شد و به قولى او را با آب جوش حقنه كرد تا بمرد . و به نحو ديگر وفات او را نقل كرده‌اند . و معتز ملعون ، قاتلِ حضرت هادى عليه السلام است .\r\n\r\n\r\n","description":"","footnote":"\r\n( 1 ) . بقره ( 2 ) : 183 .\r\n( 2 ) . تفسير مجمع البيان ، ج 2 ، ص 5 - 6 .\r\n( 3 ) . غيله : ناگهانى ، كشتن كسى بى آگاهى او .\r\n( 4 ) . كامل ابن اثير ، ج 6 ، ص 347 .\r\n( 5 ) . رك : تاريخ الإسلام ، ج 19 ، ص 281 - 282 .\r\n( 6 ) . رك : تاريخ الإسلام ذهبى ، ج 19 ، ص 281 - 282 .\r\n","page_name":" 496 ","page_number":496},
  {"content":"\r\n\r\nو نيز در اين روز ، سنهء 396 ، خواجه عبدالله انصارى متولد شده . و او از احفاد ابو ايّوب انصارى و صاحب مناجات فارسيه و كلمات حِكْيمه است . وفاتش در حدود سنهء 481 بوده و در بقعهء گازرگاه هرات به خاك رفته . و قبرى كه در صحن حضرت سلمان در مدائن است و منسوب به عبدالله انصارى است معلوم نيست كه از كيست ؛ زيرا كه معروف به اين نام ، دو نفرند يكى اين مرد و ديگرى عبدالله بن حزامِ انصارى پدر جناب جابر و او از شهداء احد و با شهدا در احد مدفون است و او همان است كه با عمرو بن الجموح ، شوهر خواهرش در يك مقبره دفن شده‌اند . نقل شده كه قبر ايشان در معبر سيل بود ، وقتى سيلاب آمد و قبر ايشان را آب ببرد ، عبدالله را نگريستند كه دستش بر روى جراحت خود بود ، چون دست او را بازداشتند ، خون از جراحت او آمد ، لاجرم دستش را به جاى خود گذاشتند . « 1 »\r\nو هم نقل است كه در زمانى كه معاويه خواست در احد چشمه‌اى جارى كند ، چشمه بر قبر عمرو و عبدالله مىگذشت ، ايشان را از قبر در آوردند « 2 » و چون در اين كار كسى معاويه را انكار نكرد ، ابوسعيد خدرى گفت : بعد از اين ، هيچ منكر را كس انكار نخواهد كرد .\r\n\r\nشب سوم\r\nشب ولادت امام حسين عليه السلام « 3 » است و دو ركعت نماز دارد ، در هر ركعت حمد و بيست و پنج مرتبه توحيد . « 4 »\r\n\r\n\r\n","description":"","footnote":"\r\n( 1 ) . تاريخ المدينه ، ج 1 ، ص 127 - 128 .\r\n( 2 ) . به نقل ابن ابى شيبه ، جسدشان مانند اين بود كه ديروز مرده بودند . المصنّف ابن ابى شيبه ، ج 4 ، ص 580 ، كتاب‌الجهاد ، ح 131 و ج 8 ، ص 488 ، باب 26 ، ح 17 .\r\n( 3 ) . مسارّ الشيعه ، ص 61 ؛ مصباح المتهجّد ، ص 826 ؛ تقويم المحسنين ، ص 18\r\n( 4 ) . مصباح كفعمى ، ج 2 ، ص 630 ، فصل 44 ( اعمال شعبان ) ؛ زاد المعاد ، ص 85\r\n","page_name":" 497 ","page_number":497},
  {"content":"\r\n\r\n\r\nروز سوم\r\nروز بسيار مباركى است و موافق مشهور روز ولادتِ با سعادتِ حضرت سيّد الشهداء است « 1 » و روزى است كه ملائكهء آسمان‌ها به تهنيت پيغمبر خدا صلى الله عليه و آله به اين مولود مسعود آمدند و از خاك قبر آن مظلوم براى رسول خدا صلى الله عليه و آله آوردند و او را تعزيت نيز بگفتند و فُطرسِ مَلَك يا دردائيل ، پناه به آن طفل معصوم و امام مظلوم برد ، خداوند او را بخشيد و به جاى خودش برگردانيد . « 2 » و از براى اين روز شريف ، چند عمل است :\r\n1 . روزه ؛ « 3 »\r\n2 . خواندن اين دعا : « اللهُمَّ إنّي أسألُك بِحَقّ المَولودِ في هذَا اليَوم » « 4 » إلخ ؛\r\n3 . خواندن « اللهُمَّ أنتَ مُتَعالي المَكان » « 5 » إلخ ، و اين آخر دعايى است كه حضرت سيّدالشهدا خواند در آن روزى كه كفّار دور او را احاطه كرده بودند ، و علما اين دعا را از دعاهاى روز سوم اين ماه گرفته‌اند .\r\nو بدان كه سه دعا نقل شده كه امام حسين عليه السلام هر سه را در روز عاشورا خوانده‌اند :\r\nاوّل ، دعايى است كه در وقت صبح عاشورا خواند ، دست به درگاه الهى بلند كرد و گفت : « اللهُمَّ أنتَ ثِقَتي في كُلّ كَرْب » « 6 » إلخ .\r\nدوم ، دعايى است كه تعليمِ امام زين العابدين عليه السلام فرمود در آن روز ، در وقتى كه آن حضرت را دربرگرفت و خون‌ها در بدن مباركش جوش مىخورد و فرمود :\r\n\r\n\r\n","description":"","footnote":"\r\n( 1 ) . مصباح المتهجد ، ص 826 ؛ مزار ابن مشهدى ، ص 397 ؛ اقبال الأعمال ، ج 3 ، ص 303 ، باب 9 ، فصل 16 .\r\n( 2 ) . رك : بصائر الدرجات ، ص 88 ، ح 7 .\r\n( 3 ) . مصباح المتهجد ، ص 826 ؛ مزار ابن مشهدى ، ص 398 .\r\n( 4 ) . مصباح المتهجد ، ص 826 - 827 ؛ مزار ابن مشهدى ، ص 398 - 399 ؛ اقبال الأعمال ، ج 3 ، ص 303 - 304 ، باب 9 ، فصل 16 .\r\n( 5 ) . اقبال الأعمال ، ج 3 ، ص 304 - 305 ؛ مزار ابن المشهدى ، ص 399 - 400 .\r\n( 6 ) . الإرشاد ، ج 2 ، ص 96 .\r\n","page_name":" 498 ","page_number":498},
  {"content":"\r\n\r\nاى پسر حفظ كن از من دعايى را كه تعليم فرمود آن را به من فاطمه و تعليم فرمود به او رسول خدا و تعليم نمود به او جبرئيل ، از براى حاجت و مهم و اندوه و بلاهاى سخت كه نازل مىشود و امر دشوار و فرمود بگو :\r\nبِحَقّ يس وَالقُرآنِ الحَكيم ، وَبِحَقّ طه وَالقُرآنِ العَظيم ، يا مَن يقدر على حوائج السائلين ، يا مَن يعلم ما في الضمير ، يا منفّس عَن المكروبين ، يا مفرّج عَن المغمومين ، يا راحم الشيخ الكبير ، يا رازِق الطفل الصغير ، يا مَن لا يحتاجُ إلى التفسير ، صلّ على محمّد وَآل محمّد ، وَافعل بي كذا وَكذا . « 1 »\r\nو به جاى اين كلمه ، حاجات ذكر شود .\r\nسوم ، دعاى « اللهُمَّ أنت مُتعالي المَكان » است كه آخرْ دعاى آن حضرت بوده .\r\nعلّامه مجلسى فرموده كه زيارت امام حسين و غسل زيارت در اين روز مستحب است . « 2 »\r\nبدان كه در اين روز ، سنهء 60 جناب سيّدالشهدا عليه السلام وارد مكه شد و چون كوفيان فهميدند كه آن جناب سر از بيعت يزيد برتافته و به جانب مكه شتافته ، كاغذهاى متواتر و متوالى خدمت آن حضرت نوشتند و او را به كوفه طلبيدند . حضرت جواب نامه‌هاى ايشان را با جناب مسلم روانه كرد ، چنانچه در ماه رمضان به آن اشاره شد .\r\n\r\nشب چهارم\r\nنمازش چهل ركعت است ، در هر ركعت حمد يك مرتبه و بيست و پنج مرتبه توحيد . « 3 »\r\n\r\n\r\n","description":"","footnote":"\r\n( 1 ) . الدعوات ، ص 54 - 55 ، ح 137 ؛ بحار الأنوار ، ج 92 ، ص 196 .\r\n( 2 ) . زاد المعاد ، ص 59 .\r\n( 3 ) . زاد المعاد ، ص 85\r\n","page_name":" 499 ","page_number":499},
  {"content":"\r\n\r\n\r\nروز چهارم\r\nدر اين روز ، سنهء 440 ، شيخ عارف ابو سعيد بن ابوالخير وفات كرد . شيخ بهائى فرموده كه او معروف بود به محبت اهل بيت عليهم السلام . « 1 »\r\nو در اين روز ، سنهء 683 ، صاحب اعظم شمس الدين محمد جوينى امامى ، ملقّب به صاحب الديوان وزير هلاكوخان شهيد شد . و در روز چهارم ذىقعده به حال او فى الجمله اشاره شد .\r\nو در اين روز ، سنهء 694 ، سلطان غازان به شرفِ اسلام رسيد و نام خود را محمد گذاشت و به سبب اسلام او ، قريب صد هزار نفر از عساكر و غيره مسلمان شد و علماى اسلام را انعام بسيار فرمود و آتشكده‌ها را امر فرمود كه خراب و ويران كردند و بت‌ها را درهم شكستند . « 2 »\r\n\r\nشب پنجم\r\nنمازش دو ركعت است ، هر ركعت حمد و پانصد مرتبه توحيد و بعد از نماز ، هفتاد مرتبه صلوات . « 3 »\r\n\r\nروز پنجم\r\nدر اين روز ، سنهء چهارم ، بنابر روايتى ولادت حضرت امام حسين عليه السلام واقع شده است . « 4 »\r\n\r\n\r\n","description":"","footnote":"\r\n( 1 ) . توضيح المقاصد ، ص 19 .\r\n( 2 ) . توضيح المقاصد ، ص 19 . شيخ بهائى گفته كه نام خود را به محمود تغيير داد .\r\n( 3 ) . مصباح كفعمى ، ج 2 ، ص 630 ، فصل 44 ( اعمال شعبان ) ؛ توضيح المقاصد ، ص 20 .\r\n( 4 ) . مصباح المتهجّد ، ص 852 ؛ الإرشاد ، ج 2 ، ص 27 ؛ زاد المعاد ، ص 59 . علّامه مجلسى روايت روز چهارم را از شيخ نقل مىكند\r\n","page_name":" 500 ","page_number":500},
  {"content":"\r\n\r\nو هم در اين روز ، به قول شهيد ، ولادت امام زين العابدين عليه السلام واقع شده است . « 1 »\r\nعلّامه مجلسى فرموده كه :\r\nاگر احتياطاً امروز و روز سوم را حرمت بدارند و اعمال آن روز را در اين روز ، به عمل آورند خصوصاً زيارت ، بهتر است . « 2 »\r\nو در اين روز ، سنهء 435 ، سلطان جلال الدولهء ديلمى كه از متصلّبين شيعه بوده وفات كرده . « 3 »\r\n\r\nشب ششم\r\nنمازش چهار ركعت است ، در هر ركعت حمد يك مرتبه و توحيد پنجاه مرتبه . « 4 »\r\n\r\nروز ششم\r\nدر اين روز ، سنهء 573 ، ابن الصيفى سعد بن محمد معروف به حيص و بيصِ شاعر وفات كرد و در مقابر قريش به خاك رفت . و از شعرهاى او است :\r\n مَلِكنا فَكانَ العفوُ مِنّا سَجِية * فَلَمّا مَلِكتُم سالَ بِالدَّمِ أبطَح \r\nو از براى او است قضيهء معروفه‌اى در انشاد آن . « 5 »\r\n\r\n\r\n","description":"","footnote":"\r\n( 1 ) . الدروس ، ج 2 ، ص 12 ؛ توضيح المقاصد ، ص 20 .\r\n( 2 ) . زاد المعاد ، ص 59 .\r\n( 3 ) . توضيح المقاصد ، ص 20 .\r\n( 4 ) . مصباح كفعمى ، ج 2 ، ص 630 ، باب 44 ( اعمال شعبان ) ؛ زاد المعاد ، ص 85\r\n( 5 ) . مرحوم والد قدس سره در متن ، داستان ابن الصيفى را نقل نفرموده ، ما قضيه را يادآور مىشويم :\r\nجمع كثيرى از علماى سنت در كتب خود نقل كرده‌اند كه يكى از ثِقات اهل سنت گفت : حضرت على بن ابىطالب را در خواب ديدم ، گفتم يا امير المؤمنين شما وقتى كه فتحِ مكه فرموديد خانهء ابوسفيان را مأمنِ مردم نموديد و فرموديد هر كس داخل خانهء ابوسفيان شود بر جان خود ايمن است ، شما اين نحو احسان در حقّ ابوسفيان فرموديد . فرزند او در عوض تلافى كرد و فرزندت حسين عليه السلام را در كربلا شهيد نمود و كرد آنچه كرد . حضرت فرمود : مگر اشعار ابن الصيفى را در اين باب نشنيدى ؟ گفتم : نشنيدم . فرمود : جواب خود را از او بشنو . گفت : چون بيدار شدم مبادرت كردم به خانهء ابن الصيفى كه معروف است به حيص و بيص ، و خواب خود را براى او نقل كردم ؛ تا خواب مرا شنيد ، شهقه‌اى زد و سخت بگريست و گفت : به خدا قسم كه اين اشعارى را كه امير المؤمنين عليه السلام فرموده ، من در همين شب به نظم آوردم و از دهان من هنوز بيرون نشده و براى احدى ننوشته‌ام . پس انشاد كرد از براى من آن ابيات را :\r\n ملكنا فكان العفو منّا سجية * فلما ملكتم سال بالدم أبطح\r\nوحللتم قتل الأسرى وطال ما * غدونا على الأسرى فنعفو ونصفح\r\nوحسبكم هذا التفاوت بيننا * وكل اناء بالذي فيه يرشح \r\n[ وفيات الأعيان ، ج 2 ، ص 364 - 365 ؛ الوافي بالوفيات ، ج 15 ، ص 140 « حيص و بيص » با اندكى اختلاف در الفاظ اشعار 
  ] ( محسن ابن المؤلف )\r\n","page_name":" 501 ","page_number":501},
  {"content":"\r\n\r\n\r\nشب هفتم\r\nنمازش دو ركعت است ، در ركعت اوّل ، بعد از حمد صد مرتبه توحيد و در دوم بعد از حمد صد مرتبه آية الكرسى . « 1 »\r\n\r\nروز هفتم\r\nدر روايتى است كه روز ولادت حضرت امير المؤمنين عليه السلام بوده ، « 2 » ليكن خلاف مشهور است .\r\n\r\nشب هشتم\r\nنمازش دو ركعت است در ركعت اوّل حمد و آيهء « آمَنَ الرَّسُول » « 3 » تا آخر سوره و\r\n\r\n\r\n","description":"","footnote":"\r\n( 1 ) . مصباح كفعمى ، ج 2 ، ص 630 - 631 ، باب 44 ( اعمال شعبان ) . در مصباح يك مرتبه آية الكرسى نقل شده ، نه صد مرتبه .\r\n( 2 ) . مصباح المتهجد ، ص 852 و بحار الأنوار ، ج 35 ، ص 7 به نقل از آن .\r\n( 3 ) . بقره ( 2 ) : 285 .\r\n","page_name":" 502 ","page_number":502},
  {"content":"\r\n\r\nپانزده مرتبه توحيد و در دوم حمد و آيهء « قُل إنّما أنا بشر » « 1 » و پانزده مرتبه توحيد . « 2 »\r\n\r\nروز هشتم\r\nدر اين روز ، سنهء 1137 ، سلطان محمد افغانى وفات كرد و سلطان اشرف مردود به جاى وى نشست . و اين در ايامى بود كه با افاغنه به اصفهان ريخته بودند و اصفهان را مسخّر كرده و شاه سلطان حسين صفوى را حبس كرده بودند ، پس به امر او قريب پانصد حمام و مدرسه و مسجد را خراب كردند و فتنهء افاغنه بر اهل اصفهان و ابتلاى ايشان به قحط و غلا بيشتر از آن است كه ذكر شود و آقا هادى نجل مرحوم آخوند ملا صالح مازندرانى از وضع قحطى اصفهان در آن ايام ، قصهء عجيبى نقل كرده و چون خيلى غريب مىنمود ، ذكر نكردم . « 3 »\r\n\r\nشب نهم\r\nنمازش چهار ركعت است ، در هر ركعت حمد و ده مرتبه نصر . « 4 »\r\n\r\nروز نهم\r\nبه قولى ولادت حضرت سجّاد عليه السلام واقع شده . « 5 »\r\nو در اين روز ، سنهء 357 ، متقى بالله خليفهء بيست و يكم عباسى وفات كرد . « 6 »\r\n\r\n\r\n","description":"","footnote":"\r\n( 1 ) . كهف ( 18 ) : 110 .\r\n( 2 ) . مصباح كفعمى ، ج 2 ، ص 631 ، باب 44 ( اعمال شعبان ) .\r\n( 3 ) . رك : روضات الجنات ، ج 1 ، ص 117 - 118 ، ذيل شمارهء 32 .\r\n( 4 ) . مصباح كفعمى ، ج 2 ، ص 631 ، باب 44 ( اعمال شعبان ) ؛ زاد المعاد ، ص 85\r\n( 5 ) . روضة الواعظين ، ج 1 ، ص 456 .\r\n( 6 ) . الوافي بالوفيات ، ج 5 ، ص 224 « امير المؤمنين المتقي بالله » .\r\n","page_name":" 503 ","page_number":503},
  {"content":"\r\n\r\nو در اين روز ، سنهء 481 ، وفات يافت ابوالقاسم عبدالعزيز معروف به ابن برّاج فقيه امامى ، مؤلّفِ جمله‌اى از كتب فقهيه مثل كامل و موجز و مهذّب و غيرها . و او شاگرد سيّد مرتضى و شيخ بوده و در طرابلس كه نزديك بعلبك باشد قضاوت داشته و از درّهء بهيه معلوم مىشود كه از القاب او حافى است ، چنانچه در مبحث نماز ميت فرموده :\r\n وَالخَلعُ للحِذاء دُونَ الاحتِفاء * وَسَنَّ في قَضائِهِ الحافي الحَفاء \r\nو در اين روز ، سنهء 577 ، عبدالرحمان بن محمد معروف به ابن الأنبارى نحوى وفات كرد . « 1 » و انبار در قديم بلدى بوده در جنب فرات ، ده فرسخى بغداد و در سابق انبار طعام كسرى بوده .\r\nو در اين روز ، سنهء 1039 ، سيلى عظيم در مكه و داخل خانه مكه شد و چهار هزار و دو نفر غرق شدند كه از جمله معلمى بود با سى شاگرد . و در روز ديگر كه پنج‌شنبه دهم باشد ، منهدم شد تمام عرض خانه از طرف ميزاب و قريب نصفى هم از طرف طول . و اين بود تا روز سه شنبه سوم جمادى الآخره سنهء 1040 ، بقيهء خانه را منهدم كردند مگر موضع حجر الأسود را و دوباره محكم ساختند . و كسى كه اساس آن را بلند كرد و ساخت ، سيّد اجلّ عالم مرحوم آسيّد زين العابدين كاشى مجاور به مكه ، تلميذ ملا محمد امين استرآبادى بوده و اين سيّد در اين باب كتابى نوشته موسوم به مفرحة الأنام في تأسيس بيت الله الحرام « 2 » و در آخر كار به دست اهل سنت شهيد شد - رحمه الله . « 3 »\r\n\r\nشب دهم\r\nنمازش چهار ركعت است ، در هر ركعت حمد و آية الكرسى و كوثر سه مرتبه . « 4 »\r\n\r\n\r\n","description":"","footnote":"\r\n( 1 ) . الوفيات ابن الخطيب ، ص 290 .\r\n( 2 ) . مرحوم كاشى اين كتاب را به فارسى نوشته و سپس تعريب كرده و در آخر آن نسب خود را نوشته است\r\n( 3 ) . براى تفصيل بيشتر رك : خاتمة المستدرك ، ج 2 ، ص 185 - 189 .\r\n( 4 ) . مصباح كفعمى ، ج 2 ، ص 631 ، باب 44 ( اعمال شعبان ) ؛ زاد المعاد ، ص 85\r\n","page_name":" 504 ","page_number":504},
  {"content":"\r\n\r\n\r\nروز دهم\r\nدر اين روز ، سنهء 754 ، وفات كرد : پسر خواهر آية الله علّامه حلّى ، سيّد عميد الدين كه از خانواده علم و صاحب شرح تهذيب الأُصول و غيره است . « 1 » و او غير از عميد الروساء هبة الله ابن حامد ، راوىِ صحيفهء سجاديه و گويندهء « حدّثنا » است كه در اوّلِ صحيفه است .\r\n\r\nشب يازدهم\r\nنمازش هشت ركعت است ، در هر ركعت حمد و ده مرتبه جَحْد . « 2 »\r\n\r\nروز يازدهم\r\nدر اين روز ، سنهء 776 ، وفات كرد محمد بن عبدالرحمان معروف به ابن الصائغِ حنفى ، صاحب شرح الفيه و شرح قصيدهء بُرده . « 3 »\r\nو در اين روز ، سنهء 1173 ، وفات كرد مُلّا اسماعيل مازندرانىِ خاجوئى صاحب شرح مدارك و غيره در تخت فولاد به خاك رفت . « 4 »\r\n\r\nشب دوازدهم\r\nنمازش دوازده ركعت است ، در هر ركعت حمد و ده مرتبه « ألْهياكُمُ التَّكاثُرُ » . « 5 »\r\n\r\n\r\n","description":"","footnote":"\r\n( 1 )\r\n. روضات الجنات ، ج 4 ، ص 268 ، ش 394 . تولدش نيمه شعبان 681 در حلّه است .\r\n( 2 ) . مصباح كفعمى ، ج 2 ، ص 631 ، باب 44 ( اعمال شعبان ) ؛ زاد المعاد ، ص 85\r\n( 3 ) . روضات الجنات ، ج 8 ، ص 96 ، ش 698 .\r\n( 4 ) . روضات الجنات ، ج 1 ، ص 119 ، ش 32 .\r\n( 5 ) . مصباح كفعمى ، ج 2 ، ص 631 ، باب 44 ( اعمال شعبان ) ؛ زاد المعاد ، ص 85 .\r\n","page_name":" 505 ","page_number":505},
  {"content":"\r\n\r\n\r\nشب سيزدهم\r\nدو ركعت نماز كند ، در هر ركعت حمد و يك مرتبه سورهء والتين . « 1 »\r\nو از براى اين شب و دو شب بعد ، نمازى است كه در شب سيزدهم رجب ذكر شد .\r\n\r\nشب چهاردهم\r\nنمازش چهار ركعت است ، در هر ركعت حمد و پنج مرتبه سوره والعصر . « 2 »\r\n\r\nشب پانزدهم\r\nشب بسيار مباركى است و فضيلت و اعمال آن زياده از آن است كه ذكر شود و اين شب را « ليلة البرات » و « ليلة الصك » و « ليلة المباركه » و « ليلة الرحمة » گويند .\r\nو اين شب بعد از ليلة القدر افضلِ ليالى است و حق تعالى فضل خود را در اين شب به بندگان عطا مىفرمايد و به احسان خود ، گناهان ايشان را مىآمرزد و شبى است كه حق تعالى به ذات مقدّسِ خود قسم خورده كه سائلى را از درگاه خود رد نكند مگر آنكه معصيتى از خدا بطلبد . « 3 »\r\nو روايت است كه :\r\nاز اوّل تا به آخر اين شب از جانب حق تعالى ندا مىرسد كه آيا استغفار كننده‌اى\r\n\r\n\r\n","description":"","footnote":"\r\n( 1 ) . مصباح كفعمى ، ج 2 ، ص 631 ، باب 44 ( اعمال شعبان ) ؛ زاد المعاد ، ص 85\r\n( 2 ) . مصباح كفعمى ، ج 2 ، ص 631 ، باب 44 ( اعمال شعبان ) ؛ زاد المعاد ، ص 85\r\n( 3 ) . مصباح المتهجّد ، ص 831 .\r\n","page_name":" 506 ","page_number":506},
  {"content":"\r\n\r\nهست كه طلب آمرزش كند از گناهان خود ، تامن او را بيامرزم ، آيا كسى هست كه طلب روزى كند ، تا من او را روزى دهم ؟ « 1 »\r\nو از جمله بركات اين شب آن است كه سلطان عصر و امام زمان - ارواحنا فداه - در سحر اين شب متولد شده « 2 » و باعث مزيدِ شرافت اين ليلهء مباركه شده . و از براى اين شب مبارك ، چند عمل وارد است :\r\n1 . غسل است كه باعث تخفيف گناهان مىشود ؛ « 3 »\r\n2 . احياى اين شب است به نماز و دعا و استغفار ، « 4 » چنانچه امام زين العابدين عليه السلام مىكردند ؛ « 5 »\r\n3 . زيارت امام حسين عليه السلام است كه افضلِ اعمال اين شب و باعث آمرزش گناهان است و هر كه خواهد با او مصافحه كند ، روح صد و بيست و چهار هزار پيغمبر زيارت كند آن جناب را در اين شب « 6 » و اقل زيارت آن حضرت آن است كه به بامى يا صحنى گشاده درآيد و به جانب راست و چپ خود نظر كند ، پس سر به جانب آسمان كند ، پس زيارت نمايد آن حضرت را به اين كلمات : « السَلامُ عَلَيك يا أبا عَبدِاللهِ ، السَلامُ عليك يَابنَ رسولِ الله ، السلامُ عليكَ وَرحمةُ اللهِ وَبَركاتُه » .\r\nو هر كس هر كجا كه باشد ، در هر وقت كه آن حضرت را به اين كيفيت زيارت كند ، اميد است كه ثواب حج و عمره براى او نوشته شود . و از براى امام حسين عليه السلام در اين شب دو زيارت مخصوصه است ، يكى همان زيارت اوّل رجب ، « 7 » و ديگر زيارت\r\n\r\n\r\n","description":"","footnote":"\r\n( 1 ) . اقبال الأعمال ، ج 3 ، ص 323 ، باب 9 ، فصل 45 .\r\n( 2 ) . مسارّ الشيعه ، ص 61\r\n( 3 ) . مصباح المتهجّد ، ص 853\r\n( 4 ) . اقبال الأعمال ، ج 3 ، ص 320 - 321 ، باب 9 ، فصل 44 .\r\n( 5 ) . مصباح المتهجّد ، ص 853 ؛ وسائل الشيعه ، ج 8 ، ص 110 ، باب 8 ، ح 10192\r\n( 6 ) . كامل الزيارات ، ص 333 - 334 ، باب 72 ، ح 2 ؛ مزار شيخ مفيد ، ص 42 ؛ تهذيب الأحكام ، ج 6 ، ص 48 - 49 ، ح 109 ؛ مصباح المتهجد ، ص 830 .\r\n( 7 ) . هدية الزائرين ، ص 134 - 136 .\r\n","page_name":" 507 ","page_number":507},
  {"content":"\r\n\r\nمختصرى است كه كفعمى از حضرت صادق نقل كرده و اوّلِ آن « الحمدُ لِلّهِ العَليِّ العَظيمِ » است « 1 » و ما هر دو زيارت را در هديه ايراد كرديم . « 2 »\r\n4 . بيتوته در زمين كربلا و خواندن هزار مرتبه « قل هو الله » و هزار مرتبه استغفار و هزار مرتبه « الحمد لِلّه » پس چهار ركعت نماز كند و در هر ركعتى هزار مرتبه آية الكرسى . « 3 »\r\n5 . خواندن اين دعا كه به منزله زيارت امام زمان ( عج ) است : « اللهُمَّ بِحَقّ لَيلَتِنا هذِهِ وَمَوْلودِها » ، « 4 » إلخ .\r\n6 . بخواند : « اللهُمَّ اقْسِمْ لَنا مِنْ خَشْيَتكَ » ، « 5 » إلخ .\r\n7 . بخواند : « اللهمّ أنتَ الحيُّ القيّومُ العليُّ العَظيم » . « 6 »\r\n8 . بخواند صلوات هر روز را كه در وقت زوال مىخواند . « 7 »\r\n9 . خواندن دعاى كميل است كه در شب‌هاى جمعه نيز خوانده مىشود . « 8 »\r\n10 . صد مرتبه سبحان الله و صد مرتبه الحمد لله و صد مرتبه الله اكبر و صد مرتبه لا إله إلا الله كه سبب آمرزش گناهان و بر آمدن حوائج است . « 9 »\r\n11 . بعد از نماز خفتن دو ركعت نماز كند در ركعت اوّل ، حمد و « قل يا أيّها الكافِرون » و در دوم ، حمد و توحيد بخواند و بعد از سلام تسبيح حضرت زهرا را\r\n\r\n\r\n","description":"","footnote":"\r\n( 1 ) . مصباح كفعمى ، ج 2 ، ص 582 - 583 ، فصل 41\r\n( 2 ) . هدية الزائرين ، ص 145 .\r\n( 3 ) . كامل الزيارات ، ص 336 - 337 ، باب 72 ، ح 8 ؛ اقبال الأعمال ، ج 3 ، ص 338 ، باب 9 ، فصل 51 .\r\n( 4 ) . مصباح المتهجّد ، ص 842 - 843 ؛ اقبال الأعمال ، ج 3 ، ص 330 - 331 .\r\n( 5 ) . اقبال الأعمال ، ج 3 ، ص 321 ، باب 9 ، فصل 44 .\r\n( 6 ) . اقبال الأعمال ، ج 3 ، ص 319 ، باب 9 ، فصل 43 .\r\n( 7 ) . اقبال الأعمال ، ج 3 ، ص 350 - 353 ، باب 9 ، فصل 55\r\n( 8 ) . مصباح المتهجد ، ص 844 - 850 ؛ اقبال الأعمال ، ج 3 ، ص 331 - 338 .\r\n( 9 ) . زاد المعاد ، ص 66\r\n","page_name":" 508 ","page_number":508},
  {"content":"\r\n\r\nبگويد به عكس ترتيب مشهور ، پس بگويد : « يا مَن إلَيهِ يَلجأُ العِبادُ في المُهِمّاتِ » ، « 1 » إلخ .\r\n12 . شيخ « 2 » و كفعمى « 3 » فرموده‌اند ، بخواند در اين شب : « إلهي تَعَرَّضَ لَكَ في هذا اللّيْلِ المُتَعَرِّضونَ » إلخ ، و اين دعايى است كه در عقب نماز شَفْع وارد شده است .\r\n13 . بخواند بعد از هر دو ركعت از نماز شب و شَفْع و بعد از مفرده وتر ، دعاهايى را كه شيخ و سيّد در مصباح « 4 » و اقبال « 5 » ذكر كرده‌اند .\r\n14 . به جا آورد سَجَدات و دَعَواتى را كه شيخ « 6 » و سيّد « 7 » از رسول خدا ، روايت كرده‌اند .\r\n15 . نماز جعفر را به جا آورد ، چنانچه شيخ از حضرت رضا عليه السلام روايت كرده است . « 8 »\r\n16 . به جا آورد نمازهاى اين شب را ، و آنها بسيار است :\r\nاز جمله چهار ركعت ما بين مغرب و عشا در هر ركعت حمد و ده مرتبه توحيد و بعد از نماز ده مرتبه « يا رَبِّ اغْفِرلَنا » و ده مرتبه « ياربّ ارْحَمْنا » و ده مرتبه « يارَبِّ تُبْ عَلَينا » و بيست و يك مرتبه توحيد و ده مرتبه « سُبحانَ اللهِ « 9 » الذي يُحيي المَوْتى وَيُميتُ الأحياءَ وَهُوَ عَلى كُلِّ شيء قَدير » . « 10 »\r\n\r\n\r\n","description":"","footnote":"\r\n( 1 ) . اقبال الأعمال ، ج 3 ، ص 315 ، باب 9 ، فصل 42 .\r\n( 2 ) . مصباح المتهجّد ، ص 833 ، ح 892 / 7 .\r\n( 3 ) . مصباح كفعمى ، ج 1 ، ص 68 - 69 ، فصل 12 .\r\n( 4 ) . مصباح المتهجّد ، ص 833 - 837 ، ح 893 / 8 - 898 / 13 .\r\n( 5 ) . اقبال الأعمال ، ج 3 ، ص 350 - 354 ، باب 9 ، فصل 55 .\r\n( 6 ) . مصباح المتهجّد ، ص 839 - 841 ، ح 900 / 15 - 904 / 19 .\r\n( 7 ) . اقبال الأعمال ، ج 3 ، ص 324 - 326 ، باب 9 ، فصل 47 - 48 .\r\n( 8 ) . مصباح المتهجّد ، ص 838 .\r\n( 9 ) . در اقبال الأعمال « الله » را ندارد .\r\n( 10 ) . اقبال الأعمال ، ج 3 ، ص 313 ، باب 9 ، فصل 40 ؛ زاد المعاد ، ص 85\r\n","page_name":" 509 ","page_number":509},
  {"content":"\r\n\r\nو از جمله چهار ركعت نماز است كه سى نفر از اصحاب حضرت صادق عليه السلام از آن حضرت روايت كرده‌اند ، در هر ركعت بعد از حمد صد مرتبه توحيد بخواند و بعد از نماز بخواند :\r\nاللهُمَّ إنّي إليك فَقير وَمِن عَذابِك خائِف وَبِك « 1 » مستجير ، ربّ لا تُبدِّل اسمي وَلا تُغَيّر جِسمي ، ربِّ لاتجهد بلائي ، وَ ( ربّ خ ل ) لاتشمت بي أعدائي ، أعوذُ بِعفوكَ من عِقابك وَأعوذُ بِرَحمتكَ مِن عَذابِك وَأعوذُ بِرضاك مِن سَخَطِك وَأعوذُ بك مِنك ، جلّ ثناؤك ، أنتَ كَما أثنيتَ على نفسك وَفَوقَ ما يَقولُ القائلونَ فيك . « 2 »\r\nاگر در هر ركعت ، توحيد را پنجاه مرتبه بخواند نيز خوب است ؛ چه آنكه به اين طريق نيز روايت شده و مطابق هم مىشود با نماز امير المؤمنين عليه السلام ، و دويست و پنجاه مرتبه توحيد در هر ركعت هم روايت شده است .\r\nو از جمله صد ركعت نماز است ، در هر ركعت حمد يك مرتبه و توحيد ده مرتبه . « 3 »\r\nو از جمله چهار ركعت نماز و دعايى است كه در نزد قبر امام حسين عليه السلام در اين شب بايد خوانده شود . « 4 »\r\nو از جمله ده ركعت نماز است نزد قبر آن حضرت هر ركعت به حمد و ده مرتبه اخلاص ، پس پناه ببرد به خدا از آتش .\r\nو از جمله ده ركعت نماز است در هر ركعت حمد و ده مرتبه توحيد بخواند ، پس به سجده رود و در سجده بگويد :\r\nاللهُمَّ لَك سجد سوادي وَخيالي ( جناني خ ل ) وَبَياضي ، يا عَظيم كلّ عَظيم اغفِر لي ذَنبي\r\n\r\n\r\n","description":"","footnote":"\r\n( 1 ) . مصدر : - « وبك » .\r\n( 2 ) . مصباح المتهجّد ، ص 830 - 831 . در مصدر : - « فيك » .\r\n( 3 ) . رك : اقبال الأعمال ، ج 3 ، ص 320 - 322 ، باب 9 ، فصل 44 .\r\n( 4 ) . اقبال الأعمال ، ج 3 ، ص 347 ، باب 9 ، فصل 54 .\r\n","page_name":" 510 ","page_number":510},
  {"content":"\r\n\r\nالعَظيم ؛ فَإنّه لا يغفِره ( وَإنّه لا يغفر خ ل ) غيرك يا عظيم . « 1 »\r\nو نمازهاى ديگر نيز نقل شده . و در آنچه ما ذكر كرديم ، كفايت است .\r\n\r\nروز پانزدهم\r\nدر اين روز ، سنهء 255 ، ولادت با سعادت امام زمان ، حضرت حجّة بن الحسن ، صاحب الأمر ( عج ) واقع شده . « 2 »\r\nشيخ صدوق از حكيمه دختر حضرت جواد عليه السلام روايت كرده كه فرموده :\r\nفرستاد به نزد من امام حسن عسكرى عليه السلام و فرمود كه اى عمّه ! افطار خود را نزد ما قرار بده ، همانا امشب شب نيمهء شعبان است و خداوند - تبارك و تعالى - ظاهر مىكند در اين شب ، حجت را و او است حجت او در زمين .\r\nگفتم : از كدام زن ؟\r\nفرمود : از نرجس .\r\nگفتم : به خدا قسم - خدا مرا فداى تو گرداند - در او اثر حملى نيست .\r\nفرمود : همان است كه گفتم به تو .\r\nحكيمه گفت : پس وارد شدم بر نرجس ، چون سلام كردم و نشستم ، آمد كه كفش از پاى من در آورد ، به من گفت : اى سيّدهء من ! چگونه است حال شما ؟\r\nگفتم : تويى سيّدهء من و سيّدهء اهل من ، اين كلمه را از من بعيد دانست و گفت : اين چيست كه مىفرمايى اى عمّه !\r\nگفتم : اى دختر جان من ! خداوند عالم در اين شب به تو پسرى خواهد كرامت كرد كه سيّدِ دنيا و آخرت باشد ، پس نرجس نشست و از اين مطلب شرمش آمد . پس من نماز خود را گزاردم و چون از نماز عشاء فارغ شدم ، افطار كردم و خوابيدم .\r\n\r\n\r\n","description":"","footnote":"\r\n( 1 ) . مصباح المتهجّد ، ص 839 . در مصدر : - « يا عظيم » .\r\n( 2 ) . زاد المعاد ، ص 63\r\n","page_name":" 511 ","page_number":511},
  {"content":"\r\n\r\nچون دلِ شب شد ، برخاستم به نماز شب و چون از نماز فارغ شدم ، ديدم نرجس هنوز در خواب است و حادثه‌اى هم بر او رخ نداده ، پس نشستم مشغول تعقيب شدم . پس خوابيدم دوباره فزعناك از خواب برخاستم باز نرجس در خواب بود . پس برخاست و مشغولِ نماز شب شد و من چون آثارى در نرجس نديدم در دلم چيزى گذشت كه صداى حضرت عسكرى عليه السلام بلند شد كه اى عمّه ! تعجيل منما ، امر ولادت نزديك شد . من شروع كردم به خواندن « الم سجده » و « يس » كه ناگاه نرجس به حالت فزع برخاست ، من نزديك او شدم و گفتم : « اسم الله عليك » ؛ آيا در خودت چيزى احساس مىكنى ؟\r\nگفت : بلى اى عمّه !\r\nگفتم : قلب خود را جمع كن ، اين علامت همان است كه به تو گفتم . پس مرا و نرجس را سستىِ خواب گرفت . وقتى بيدار شديم كه آن مولود مسعود به دنيا آمده بود . پس جامه را از روى او برداشتم ، ديدم كه در سجده است و مناحد خود را بر زمين گذاشته ، پس او را در برگرفتم ، ديدم نظيف و پاكيزه است . پس صداى پدرش بلند شد كه اى عمّه ! بياور پسرم را . من بردم او را به نزد آن حضرت ، پس آن جناب دست‌هاى خود را در زير ران و كمر او گذاشت و قدم‌هاى او را بر سينه خود نهاد ، پس زبان خود را در دهان او گذاشت و دست بر چشم و گوش و مفاصل او ماليد و فرمود : اى پسرك من ! تكلّم كن ، حضرت حجت گفت : « أشهدُ أن لا إله إلّاالله وَحدَه لا شَريكَ لَه وَأشهد أنّ مُحمّداً رسولُ الله » .\r\nپس صلوات فرستاد بر امير المؤمنين عليه السلام و ساير ائمّه تا پدر بزرگوار خود و ساكت شد . امام حسن عليه السلام فرمود : اى عمّه ! ببر او را به نزد مادرش تا سلام كند به مادرش و دوباره او را بياور . من بردم او را نزد مادرش ، چون سلام كرد بر او ، برگردانيدم او را به خدمت پدرش . حضرت فرمود : اى عمّه ! چون روز هفتم شد به نزد ما بيا .\r\nحكيمه گفت : چون داخل صبح شدم ، رفتم خدمت حضرت امام حسن تا سلام كنم بر او ، پرده را پس كردم تا سيّد خود ، حضرت حجت را ببينم ، او را نديدم . گفتم :\r\n\r\n","description":"","footnote":"","page_name":" 512 ","page_number":512},
  {"content":"\r\n\r\nفدايت شوم ، كجا شد ؟ فرمود : سپرديم او را به آنكه سپرد به او مادر موسى ، موسى را ، چون روز هفتم شد خدمت آن حضرت رسيدم و سلام كردم و نشستم . آن جناب فرمود : پسرم را بياور نزد من ، پس آن مولود را در ميان خرقه گذاشته به خدمت پدرش بردم ، باز مثل روز اوّل كرد با او ، پس زبان در دهان او گذاشت مثل آنكه او را به شير يا عسل غذا بدهد ، پس فرمود : تكلّم كن اى پسر من !\r\nحضرت حجّت شهادت گفت و صلوات بر رسول و امير المؤمنين و ائمّه فرستاد تا پدر بزرگوارش ، پس اين آيت مبارك از قرآن تلاوت كرد : بِسم الله الرحمن الرحيم .\r\n« وَنُرِيدُ أَنْ نَمُنَّ » - إلى قوله تعالى - « ما كانُوا يَحْذَرُونَ » . « 1 »\r\nو در اين روز ، سنهء 237 ، وفات كرد اسحاق بن ابراهيم معروف به ابن راهويه استاد بخارى ، مسلم و تِرمِذى و مشهور به حفظ حديث و فقه . « 2 »\r\nو دراين روز ، سنهء 329 ، شيخ جليل معظم ، ابوالحسن على بن محمدِ سَمُرى كه آخر نواب امام عصر عليه السلام بود ، وفات كرد . « 3 » قبر شريفش در بغداد نزديكى قبر شيخ كلينى است و سال وفات اين بزرگوار ، سال تناثرِ نجوم بوده و بسيارى از علماء و محدّثين شيعه در آن سال به عالم بقا ارتحال نمودند كه از جمله شيخ اجلِّ اقدم على بن بابويه قمى بوده و در آن سال ابتداى غيبت كبرى شد و تا آن زمان قريب هزار سال و كسرى است كه غيبت امام طول كشيده و اين نور عالمتاب از انظار ، محجوب گشته و ما منتظر فرج هستيم .\r\nو در توقيع شريف عسكرى است براى على بن بابويه قمى ، « وَعَليكَ بِالصَّبرِ وانتظارِ الفَرَج ، فَإنّ النبي صلى الله عليه و آله قال : أفضَلُ أعمال أُمَّتي انتظارُ الفَرَج » . « 4 »\r\n\r\n\r\n","description":"","footnote":"\r\n( 1 ) . كمال الدين و تمام النعمة ، ص 424 - 426 ، ح 1 و آيه : قصص ( 28 ) : 5 - 6 .\r\n( 2 ) . وفيات الأعيان ، ج 1 ، ص 199 - 201 « ابن راهويه » . وفات او را 238 هم گفته‌اند .\r\n( 3 ) . رياض السالكين ، ج 1 ، ص 191 .\r\n( 4 ) . مناقب آل أبي طالب ، ج 3 ، ص 527 .\r\n","page_name":" 513 ","page_number":513},
  {"content":"\r\n\r\nاز خدا خواهيم تعجيل فرج را . همانا بسيارى از دل‌ها را شك و ريب فرا گرفته .\r\nو در اين روز ، سنه 476 ، متولّد شد قاضى عياض مغربى ، « 1 » شارحِ صحيح مسلم و سيّد عميد الدين ، پسر خواهرِ علّامه حلّى در سنهء 681 . « 2 »\r\n\r\nشب شانزدهم\r\nنمازش دو ركعت است ، در هر ركعت حمد و يك مرتبه آية الكرسى و پانزده مرتبه توحيد . « 3 »\r\n\r\nشب هفدهم\r\nنمازش دو ركعت است ، در هر ركعت حمد و هفتاد و يك مرتبه توحيد و بعد از نماز هفتاد مرتبه استغفار . « 4 »\r\n\r\nشب هجدهم\r\nنمازش ده ركعت است ، در هر ركعت حمد و پنج مرتبه توحيد . « 5 »\r\n\r\n\r\n","description":"","footnote":"\r\n( 1 )\r\n. وفيات الأعيان ، ج 3 ، ص 485 « القاضي عياض » .\r\n( 2 ) . روضات الجنات ، ج 4 ، ص 268 ، ش 394 . وفاتش 10 شعبان 754 است .\r\n( 3 ) . مصباح كفعمى ، ج 2 ، ص 632 ، باب 44 ( اعمال شعبان ) .\r\n( 4 ) . مصباح كفعمى ، ج 2 ، ص 632 ، باب 44 ( اعمال شعبان ) . در مصباح « 70 مرتبه سورهء توحيد » آمده است ، نه 71 مرتبه\r\n( 5 ) . مصباح كفعمى ، ج 2 ، ص 632 ، باب 44 ( اعمال شعبان ) .\r\n","page_name":" 514 ","page_number":514},
  {"content":"\r\n\r\n\r\nروز هجدهم\r\nدر اين روز ، سنهء 321 ، عالم فاضل اديب ابوبكر محمد بن الحسن معروف به ابن دُرَيْد ، صاحب جمهره در لغت ، در بغداد وفات كرد . « 1 » و او از علماء شيعه است و ابن شهر آشوب او را از شعراء اهل بيت شمار كرده . « 2 » و از حفظِ او نقل شده كه هرگاه ديوان شعرى بر او مىخواندند به يك مرتبه او از اوّل تا به آخر از بر مىكرده « 3 » و اين امر غريبى است . و اتفاقاً در همان روز عبدالله بن محمد معروف به ابوهاشم جُبّائى « 4 » وفات يافت ، مردم گفتند : « ماتَ عِلمُ اللُغةِ وَالكَلامِ بِموت ابن دُرَيْد وَأبي هاشم » . « 5 »\r\nو اين نظير آن است كه در يك روز كسائى و محمد بن الحسن شيبانى فقيه ، در رى وفات كردند ، هارون الرشيد گفت : « دفنّا الفقهَ وَالعَربيةَ بِالري » . « 6 »\r\nو همچنان كه كُثَيِّر عِزَّه و عِكرِمَه مولاى ابن عباس در يك روز وفات كردند ، مردم گفتند : « ماتَ أفقه « 7 » وَأشعر الناس » . « 8 »\r\nابوهاشم و پدرش ابوعلى از بزرگان معتزله مىباشند و در كتب كلاميه ، عقايد و مذاهب ايشان مذكور است .\r\n\r\nشب نوزدهم\r\nنمازش دو ركعت است در هر ركعت حمد و پنج مرتبه آيهء « قُل اللهُمَّ » . « 9 »\r\n\r\n\r\n","description":"","footnote":"\r\n( 1 ) . وفيات الأعيان ، ج 4 ، ص 328 « ابن دريد » .\r\n( 2 ) . معالم العلماء ، ص 183 .\r\n( 3 ) . تاريخ بغداد ، ج 2 ، ص 193 ، ش 621 ؛ بغية الوعاة ، ج 1 ، ص 77 ، ش 130 .\r\n( 4 ) . « جُبّا » به ضمّ جيم و تشديد موحّده ، يكى از قرّاء بصره است .\r\n( 5 ) . أمل الآمل ، ج 2 ، ص 258 ؛ نيز رك : وفيات الأعيان ، ج 4 ، ص 328 « ابن دريد » .\r\n( 6 ) . البداية والنهاية ، ج 10 ، ص 219 .\r\n( 7 ) . مصدر : + / « الناس » .\r\n( 8 ) . طبقات الكبرى ، ج 5 ، ص 292 .\r\n( 9 ) . مصباح كفعمى ، ج 2 ، ص 632 ، باب 44 ( اعمال شعبان ) و آيه : آل عمران ( 3 ) : 26 و زمر ( 39 ) : 46 .\r\n","page_name":" 515 ","page_number":515},
  {"content":"\r\n\r\n\r\nروز نوزدهم\r\nشيخ بهائى گفته در اين روز ، سنهء 6 ، غزوهء بنى المُصطلق واقع شده ، « 1 » و در ناسخ التواريخ اين غزوه را در سال پنجم ذكر كرده است .\r\n\r\nشب بيستم\r\nنمازش چهار ركعت است ، در هر ركعت حمد و پانزده مرتبه سورهء نصر . « 2 »\r\n\r\nشب بيست و يكم\r\nنمازش هشت ركعت است ، در هر ركعت حمد و توحيد و معوّذتين . « 3 »\r\n\r\nروز بيست و يكم\r\nدر اين روز ، سنهء 506 ، متولد شده ابو سعد عبدالكريم بن محمد سمعانى مَروَزىِ شافعى ، « 4 » مورّخِ نسّاب ، صاحبِ انساب و تواريخ مشهوره و تذييل تاريخ بغداد و غيره‌ها .\r\n\r\nشب بيست و دوم\r\nنمازش دو ركعت است ، در هر ركعت حمد و يك مرتبه جَحد و پانزده مرتبه توحيد . « 5 »\r\n\r\n\r\n","description":"","footnote":"\r\n( 1 )\r\n. توضيح المقاصد ، ص 21 .\r\n( 2 ) . مصباح كفعمى ، ج 2 ، ص 632 ، باب 44 ( اعمال شعبان ) .\r\n( 3 ) . مصباح كفعمى ، ج 2 ، ص 632 ، باب 44 ( اعمال شعبان ) .\r\n( 4 ) . وفيات الأعيان ، ج 3 ، ص 209 « ابن السمعاني » ؛ المستفاد من ذيل تاريخ بغداد ، ص 128 .\r\n( 5 ) . مصباح كفعمى ، ج 2 ، ص 632 ، باب 44 ( اعمال شعبان ) . در مصباح دو مرتبهء سورهء جحد آمده است .\r\n","page_name":" 516 ","page_number":516},
  {"content":"\r\n\r\n\r\nروز بيست و دوم\r\nدر اين روز ، سنهء 588 ، شيخِ اجلِّ اعظم ، قطب المحدّثين محمد بن على بن شهر آشوب سَرَوى مازندرانى صاحب مناقب و غيره وفات يافت . « 1 » و در بيرون حلب در بالاى كوه معروف به جبل جوشن به خاك رفت در همان جايى كه مشهد السِقْط و قبر ابن منير شاعر امامى [ است . 
  ] و ابن شهر آشوب از شيوخ شيعه است و ليكن علماء عامه نيز به فضل او معترفند و او را تجليل كرده‌اند و در تراجُمِ حال او را نوشته‌اند و به كثرت علم و عبادت و خشوع و تهجد ، او را ستوده‌اند . « 2 » و نقل شده كه هميشه با طهارت بوده و گاهى كه مناقب را مىنوشته هزار كتاب مناقب نزد او جمع بوده ، با اين بضاعت تمام در اوّل كتاب مناقب مىفرمايد : « مالي وَلِلتَصنيفِ وَالتأليفِ مَعَ قلّةِ البِضاعَةِ وَعِظَمِ شأنِ هذِهِ الصناعة » . « 3 »\r\n\r\nشب بيست و سوم\r\nنمازش سى ركعت است ، در هر ركعت حمد و يك مرتبه سورهء « إذا زُلزلت » . « 4 »\r\n\r\nروز بيست و سوم\r\nدر اين روز ، سنهء 304 ، سيّد ابو محمد اطروش حسن بن على بن الحسن بن عمر الأشرف بن امام زين العابدين در آمل وفات كرد . « 5 » و اين سيّد جليل معروف به ناصر\r\n\r\n\r\n","description":"","footnote":"\r\n( 1 ) . خاتمة المستدرك ، ج 3 ، ص 59 ؛ الوافي بالوفيات ، ج 4 ، ص 118 .\r\n( 2 ) . الوافي بالوفيات ، ج 4 ، ص 118 « رشيد الدين المازندرانى الشيعى » .\r\n( 3 ) . مناقب آل أبي طالب ، ج 1 ، ص 7 .\r\n( 4 ) . مصباح كفعمى ، ج 2 ، ص 632 ، باب 44 ( اعمال شعبان )\r\n( 5 ) . رك : روضات الجنات ، ج 2 ، ص 256 - 258 ، ش 192 . نيز رك : كامل ابن اثير ، ج 8 ، ص 105 .\r\n","page_name":" 517 ","page_number":517},
  {"content":"\r\n\r\nكبير و جدِّ امّىِ سيّدين « 1 » است و زيديه را به او اعتقاد تمامى است و از تفسير كبير او بسيار نقل مىكنند . « 2 »\r\nقالَ ابن أبي الحديد :\r\nهُوَ شَيخُ الطالِبِيّين وَعالمهم وَزاهِدِهم وَأديبهم وشاعِرِهم ، مَلِك بِلاد الدِيلَم وَالجَبَل ، وَلقب بالناصرِ لِلحَقّ وَجرت لَه حروبٌ عظيمة مَع السامانية وَتُوفّيَ بِطَبَرِستان سنة 304 . « 3 »\r\nو در اين روز ، سنهء 334 ، مستكفى بالله خليفه 22 عباسى را از خلافت خلع كردند و با مطيع لِلّه بيعت كردند . « 4 » احمد بن بويه ديلمى چشمان مستكفى را كور نمود ، پس در بغداد سه خليفه كور ، جمع شدند : قاهر بالله ، متّقى بالله و مستكفى بالله و اين هر سه ، به كمال ذلّت زندگانى مىكردند .\r\nو در اين روز ، سنهء 817 ، متولد شد عبدالرحمان ابن احمدِ فارسى ملقّب به ملاجامى ، شيخ الإسلام اهل سنت ، صاحب نفحات و شرح كافيه و غيرها . « 5 » و از جمله اشعار او است :\r\n اى مغبچهء دهر بده جام مِىام * كامد ز نزاع سنّى و شيعه قِىام\r\nگويند كه جاميا چه مذهب دارى * صد شكر كه سگ سنّى و خرشيعه نِيَم \r\nو از نوادر او است كه وقتى اين بيت مىخواند :\r\n\r\n\r\n","description":"","footnote":"\r\n( 1 ) . مراد سيّد رضى و سيّد مرتضى است .\r\n( 2 ) . رك : رجال النجاشى ، ص 57 - 58 ، ش 135 ؛ خاتمة المستدرك ، ج 3 ، ص 216 - 217 . نجاشى كتاب في الامامة صغير ، كتاب الطلاق ، كتاب في الامامة كبير ، كتاب فدك و خمس ، كتاب الشهداء و فضل أهل الفضل منهم ، كتاب فصاحة إلى طالب و . . . را از آثار او بر شمرده است\r\n( 3 ) . شرح نهج البلاغه ابن ابى الحديد ، ج 1 ، ص 32 - 33 .\r\n( 4 ) . التنبيه والاشراف ، ص 345 ؛ كامل ابن اثير ( ج 8 ، ص 450 - 451 ) و سير أعلام النبلاء ( ج 15 ، ص 111 - 112 « المستكفي » ) خلع را 22 جمادى الآخر گفته‌اند .\r\n( 5 ) . روضات الجنات ، ج 5 ، ص 68 ، ش 440 .\r\n","page_name":" 518 ","page_number":518},
  {"content":"\r\n\r\n بس كه در جان فكار و چشم بيدارم تويى * هر كه پيدا مىشود از دور پندارم تويى \r\nشخصى گفت بلكه خرى پيدا شود ، گفت : باز پندارم تويى .\r\n\r\nشب بيست و چهارم\r\nنمازش دو ركعت است ، در هر ركعت حمد و ده مرتبه سورهء نصر . « 1 »\r\n\r\nشب بيست و پنجم\r\nنمازش ده ركعت است ، درهر ركعت حمد و يك مرتبه « الهيكم التكاثر » . « 2 »\r\n\r\nروز بيست و پنجم\r\nدر اين روز ، سنهء 105 ، يزيد بن عبدالملكِ مروان وفات [ كرد . 
  ] « 3 » و اين يزيد سبطِ يزيد بن معاويه است و بعد از عمر بن عبدالعزيز به تخت نشست و تا مدّت چهل روز به سيرهء عمر رفتار مىكرد ، آنگاه چهل نفر مشايخ شام نزد او آمدند و قسم ياد كردند كه خلفا را در آخرت حساب و عقابى نيست . يزيد فريفته گرديد و از سيرت عمر دست كشيد و نقل شده كه غلبه كرده بود بر او محبّت جاريه‌اى حبابه نام و پيوسته با او در عيش و عشرت بود ، تا وقتى كه حبابه بمرد ، يزيد از مرگ او سخت غمگين شد و عيشش منغّص و عقلش ناقص شد و امر كرد كه مردهء حبابه را دفن\r\n\r\n\r\n","description":"","footnote":"\r\n( 1 ) . مصباح كفعمى ، ج 2 ، ص 632 ، باب 44 ( اعمال شعبان ) .\r\n( 2 ) . مصباح كفعمى ، ج 2 ، ص 632 ، باب 44 ( اعمال شعبان ) .\r\n( 3 ) . التنبيه والاشراف ، ص 277 ؛ تاريخ مدينة دمشق ، ج 65 ، ص 312 .\r\n","page_name":" 519 ","page_number":519},
  {"content":"\r\n\r\nنكنند و پيوسته او را مىبوسيد و مىبوييد تا آنكه بدن حبابه متعفّن شد و گنديد و مردمان خليفه را بر اين كار عيب كردند ، اذن داد ، دفنش كردند و خود بر سر قبر او مقيم شد و به قولى دوباره امر كرد جيفهء گنديده او را از گور بيرون آوردند ، و بالجمله بعد از پانزده روز از مرگ حبابه ، يزيد نيز بمرد .\r\nو در اين روز ، سنهء 137 ، ابو مسلمِ مروزى به امر منصور مقتول شد . و ابو مسلم همان است كه بنى عباس به سعى و كوشش او به دولت و خلافت رسيدند و مردى بوده به صفت حزم و بطش معروف ، و بسيار سفّاك و خونريز بوده ، چنانچه عدد مقتولين او را كه جبراً كشته بود ، ششصد هزار شماره كرده‌اند . « 1 »\r\n\r\nشب بيست و ششم\r\nنمازش ده ركعت است ، در هر ركعت حمد و ده مرتبه آيهء « آمن الرسول » . « 2 »\r\n\r\nشب بيست و هفتم\r\nنمازش دو ركعت است ، در هر ركعت حمد و ده مرتبه سوره اعلى . « 3 »\r\n\r\nروز بيست و هفتم\r\nدر اين روز ، سنهء 352 ، حسن بن محمد معروف به مهلّبى وزير معز الدولهء ديلمى وفات كرد . « 4 » و او از احفاد مهلب بن ابى صفرهء ازدى است و پيش از آنكه به مرتبه\r\n\r\n\r\n","description":"","footnote":"\r\n( 1 ) . كامل ابن اثير ، ج 5 ، ص 476 ؛ تاريخ بغداد ، ج 10 ، ص 205 - 209 ، ش 5352 .\r\n( 2 ) . مصباح كفعمى ، ج 2 ، ص 632 ، باب 44 ( اعمال شعبان ) و آيه : بقره ( 2 ) : 285 .\r\n( 3 ) . مصباح كفعمى ، ج 2 ، ص 632 ، باب 44 ( اعمال شعبان ) .\r\n( 4 ) . فوات الوفيات ، ج 1 ، ص 341 ، ش 341 .\r\n","page_name":" 520 ","page_number":520},
  {"content":"\r\n\r\nوزارت برسد در كمال فقر و فاقه زندگى مىكرده به حدى كه تمنّاى مرگ كرده و گفته :\r\n ألا موتٌ يُباعُ فاشتَريه * فهذا العَيشُ ما لاخَيرَ فيهِ « 1 » \r\n\r\nشب بيست و هشتم\r\nنمازش چهار ركعت است ، در هر ركعت حمد و يك مرتبه توحيد و معوّذتين . « 2 »\r\n\r\nروز بيست و هشتم\r\nروزهء اين روز و دو روز بعد كه متصل شود به ماه رمضان ثواب بسيار دارد . « 3 » و اما آنكه وارد شده كه تفريق بايد كرد بين شعبان و ماه رمضان به افطار يك روز ، يا دو روز ، « 4 » شايد براى آن كس باشد كه جميع شعبان را روزه مىگيرد براى آنكه ضعف پيدا نكند در روزهء مستحب براى روزهء واجب ، نه براى كسى كه روزه نگرفته تمام شعبان را ، « 5 » بلكه سه روز آخر را روزه مىگيرد كه وصل كند به شهر رمضان و خود را پاك كند و مهيا نمايد براى ماه مبارك .\r\nو بدان كه در مثلِ چنين روزى ، رسول خدا صلى الله عليه و آله ، بلال را فرمود كه مردم را ندا كند تا جمع شوند ، چون جمع شدند ، آن حضرت به منبر تشريف برد و از فضيلت ماه\r\n\r\n\r\n","description":"","footnote":"\r\n( 1 ) . رك : فوات الوفيات ، ج 1 ، ص 338 - 341 ، ش 127 « الوزير المهلبي » ؛ المستفاد من ذيل تاريخ بغداد ، ج 1 ، ص 73 - 74 ، ش 69\r\n( 2 ) . اقبال الأعمال ، ج 3 ، ص 364 ، باب 9 ، فصل 83 ؛ مصباح كفعمى ، ج 2 ، ص 633 ، باب 44 ( اعمال شعبان ) .\r\n( 3 ) . رك : فضائل الأشهر الثلاثه ، ص 115 ، ح 109 ؛ كتاب من لا يحضره الفقيه ، ج 2 ، ص 94 ، ح 1829\r\n( 4 ) . كتاب من لا يحضره الفقيه ، ج 2 ، ص 93 - 94 ، ح 1827 ؛ المقنعه ، ص 370 .\r\n( 5 ) . اقبال الأعمال ، ج 3 ، ص 363 ، باب 9 ، فصل 82 .\r\n","page_name":" 521 ","page_number":521},
  {"content":"\r\n\r\nرمضان بيان فرمود . « 1 »\r\n\r\nشب بيست و نهم\r\nنمازش دو ركعت است ، در هر ركعت حمد يك مرتبه و هر يك از الهيكم [ التكاثر 
  ] ، توحيد و معوّذتين ده مرتبه . « 2 »\r\n\r\nشب سىام\r\nنمازش دو ركعت است ، در هر ركعت حمد و ده مرتبه « سَبِّح اسمَ رَبِّك الأعلى » و بعد از سلام صد مرتبه : « اللهُمَّ صلّ على محمّد وَآل محمّد » . « 3 »\r\nشيخ از حضرت صادق عليه السلام روايت كرده كه آن جناب در شب آخر شعبان و شب اوّل ماه رمضان ، اين دعا مىخواند : « اللهُمَّ إنّ هذا الشهرَ المباركَ » ؛ « 4 » إلخ .\r\n\r\n\r\n","description":"","footnote":"\r\n( 1 ) . زاد المعاد ، ص 86 - 90\r\n( 2 ) . مصباح كفعمى ، ج 2 ، ص 633 ، باب 44 ( اعمال شعبان ) .\r\n( 3 ) . اقبال الأعمال ، ج 3 ، ص 365 ، باب 9 ، فصل 87 ؛ مصباح كفعمى ، ج 2 ، ص 633 ، باب 44 ( اعمال شعبان ) .\r\n( 4 ) . مصباح المتهجّد ، ص 850 - 852 .\r\n","page_name":" 522 ","page_number":522},
  {"content":"\r\n\r\n\r\nخاتمه : مختصرى از فضايل و اعمال شب و روز جمعه\r\n\r\n","description":"","footnote":"","page_name":" 523 ","page_number":523},
  {"content":"\r\n . \r\n","description":"","footnote":"","page_name":" 524 ","page_number":524},
  {"content":"\r\n\r\nبدان كه شب و روز جمعه را امتياز تامّ است از ساير ليالى و ايام به مزيدِ رفعت و شرافت و مضاعف شدنِ ثوابِ حسنات و عقابِ سيّئات و استجابت دعوات و آمرزش خطيئات . « 1 »\r\nآفتاب طالع نگرديده است در روزى كه بهتر از روز جمعه باشد . « 2 » و در حديث نبوى است كه شب و روز جمعه ، بيست و چهار ساعت است و در هر ساعت ، حق تعالى ششصد هزار كس را از جهنم آزاد كند . « 3 »\r\nاز حضرت صادق عليه السلام مروى است كه هر كه بميرد ما بين زوال روز پنج‌شنبه تا زوال جمعه ، خدا پناه دهد او را از فشار قبر . « 4 »\r\nو نيز فرموده كه :\r\nچون عصر روز پنج‌شنبه مىشود ، ملائكه از آسمان به زير مىآيند با قلم‌هاى طلا و صحيفه‌هاى نقره و نمىنويسند در پسينِ پنج‌شنبه و شب و روز جمعه تا آفتاب غروب كند به غير از صلوات بر محمد و آل محمد . « 5 »\r\n\r\n\r\n","description":"","footnote":"\r\n( 1 ) . محاسن برقى ، ج 1 ، ص 58 - 59 ، ح 95 ؛ مصباح المتهجد ، ص 285 .\r\n( 2 ) . تهذيب الأحكام ، ج 3 ، ص 2 ، ح 1 ؛ جمال الأسبوع ، ص 147 ، فصل 20 ؛ مصباح كفعمى ، ج 2 ، ص 485 ، فصل 38 ( في فضل يوم الجمعة و ما يعمل فيه )\r\n( 3 ) . بحار الأنوار ، ج 86 ، ص 269 ؛ وسائل الشيعه ، ج 7 ، ص 380 ، ح 9634 .\r\n( 4 ) . نبذة الباغي فيما لا بد منه من آداب الداعي ( ضمن الرسائل العشر ) ، ص 432 ؛ نيز رك : محاسن برقى ، ج 1 ، ص 60 ، باب 77 ، ح 100 .\r\n( 5 ) . كافى ، ج 3 ، ص 416 ، ح 13 .\r\n","page_name":" 525 ","page_number":525},
  {"content":"\r\n\r\nدر حديثى است كه :\r\nچون برادران يوسف از حضرت يعقوب استدعاى طلب آمرزش كردند ، فرمود :\r\n« سَوْفَ أَسْتَغْفِرُ لَكُمْ رَبِّى » ؛ « 1 » يعنى بعد از اين استغفار خواهم كرد براى شما از پروردگار خود . حضرت فرمود كه تأخير كرد كه در سحر شب جمعه دعا كند تا مستجاب گردد . « 2 »\r\nو نيز فرمودند كه :\r\nچون شب جمعه مىآيد ، ماهيان دريا سر از آب بيرون مىآورند و وحشيان صحرا گردن مىكشند و حق تعالى را ندا مىكنند كه پروردگارا ، ما را عذاب مكن به گناهانِ آدميان . « 3 »\r\nو فضايل شب و روز جمعه زيادتر از آن است كه در اين‌جا ذكر شود .\r\nدر اين‌جا سه مقام است :\r\n\r\nمقام اوّل : در اعمال روز پنج‌شنبه است و آن چند امر است :\r\n1 . در نماز صبح اين روز و روز دوشنبه ، سوره « هل أتى » بخواند ؛ « 4 »\r\n2 . كسى كه حاجتى داشته باشد در اوّل صبح اين روز پى حاجت خود رود و چون متوجه حاجت خود شود ، بخواند حمد و معوّذتين و توحيد و قدر و آية الكرسى و پنج مرتبه آيهء آخر سورهء آل عمران را ، پس بگويد :\r\nمَولايَ انقَطعَ الرَجاءُ إلّامِنكَ وَخابَتِ الآمالُ إلّافِيك ، أسألُك إلهي بِحَقّ مَن حَقُّهُ واجبٌ\r\n\r\n\r\n","description":"","footnote":"\r\n( 1 ) . يوسف ( 12 ) : 98 .\r\n( 2 ) . كتاب من لا يحضره الفقيه ، ج 1 ، ص 422 ، ح 1242 .\r\n( 3 ) . كتاب العروس ( ضمن جامع الأحاديث ) ، ص 165 ، ح 10\r\n( 4 ) . مصباح المتهجد ، ص 256 .\r\n","page_name":" 526 ","page_number":526},
  {"content":"\r\n\r\nعليك مِمَّنْ جَعَلْتَ لَهُ الحقّ عِندَك أن تُصَلّي عَلى محمّدٍ وَآلِ محمّدٍ وَأن تَقْضيَ حاجَتي . « 1 »\r\n3 . سوره مائده را در اين روز بخواند ؛ « 2 »\r\n4 . در اين روز ، زيارت قبور شهداء و مؤمنين كند ؛ « 3 »\r\n5 . از مشاهد مشرّفه بيرون نرود ، تا جمعه بگذرد ؛ « 4 »\r\n6 . حجامت در اين روز ، مستحب است و دوا خوردن خوب نيست ؛ « 5 »\r\n7 . در اين روز مهياى جمعه شود به گرفتن شارب و ناخن‌ها و گذاشتن يكى از آنها را براى روز جمعه كه در جمعه گرفته شود ؛ « 6 »\r\n8 . غسل جمعه كند اگر ترس داشته باشد كه در جمعه ممكن نشود غسلش ؛ « 7 »\r\n9 . هزار مرتبه صلوات بفرستد ؛ « 8 »\r\n10 . دو ركعت نماز كند ، در ركعت اوّل بعد از حمد سيصد مرتبه توحيد بخواند و در دوم ، دويست مرتبه ؛\r\n11 . اگر حاجتى داشته باشد ، بخواند نماز حوائج را كه حضرت صادق عليه السلام تعليم اسماعيل بن قيسِ موصلى كرده « 9 » به نحوى كه در هديه ايراد كردم ؛ « 10 »\r\n12 . در آخر روز ، استغفار كند به اين نحو :\r\nاستَغفِرُ اللهَ الذي لا إلهَ إلّا هُو ، الحيّ القيّوم وَأتوب إليه ، توبةَ عبدٍ خاضِعٍ مِسكينٍ\r\n\r\n\r\n","description":"","footnote":"\r\n( 1 ) . مصباح المتهجّد ، ص 256 - 257 .\r\n( 2 ) . مصباح المتهجد ، ص 257 .\r\n( 3 ) . مصباح المتهجد ، ص 257 .\r\n( 4 ) . مصباح المتهجد ، ص 257 .\r\n( 5 ) . مصباح المتهجد ، ص 257 .\r\n( 6 ) . مصباح المتهجد ، ص 257 .\r\n( 7 ) . مصباح المتهجد ، ص 258 .\r\n( 8 ) . مصباح المتهجد ، ص 257 .\r\n( 9 ) . جمال الأسبوع ، ص 79 - 80 .\r\n( 10 ) . هدية الزائرين ، ص 618 - 619 .\r\n","page_name":" 527 ","page_number":527},
  {"content":"\r\n\r\nمُستكينٍ لا يَستطيعُ لِنَفسِهِ صَرفا وَلا عَدلًا وَلا نَفعاً وَلاضَرّاً وَلا حَياةً وَلا موتاً وَلا نُشوراً ، وَصَلّى اللهُ عَلى محمّدٍ وَعِترَتِهِ الطيّبينَ الطاهِرينَ الأخيارِ الأبرارِ ، وَسلّمَ تَسليماً . « 1 »\r\n\r\nمقام دوم : در اعمال شب جمعه است و آن چند عمل است :\r\n1 . بسيار صلوات بر محمد و آل او بفرستد « 2 » و اقلّش صد مرتبه است و آنچه زياد كند ، بهتر است ؛ « 3 »\r\n2 . بسيار بگويد : « سُبحانَ الله ، وَالله أكبر ، وَلا إله إلّاالله » ؛\r\n3 . اين سوره‌ها را بخواند كه براى هر يك فوايد و ثواب بسيارى است :\r\nبنى اسرائيل ، كهف ، شعراء ، نمل ، قصص ، يس ، ص ، احقاف ، واقعه ، لقمان ، الم سجده ، طور ، حم دخان ، اقترب و جمعه و اگر فرصت ندارد ، اختيار كند ، هفت تاى اوّل را ؛\r\n4 . در ركعت اوّل نماز مغرب و عشاء ، سوره جمعه بخواند و در دومِ مغرب توحيد و دومِ عشاء اعلى بخواند ؛ « 4 »\r\n5 . دعا در حقّ مؤمنين بسيار كند ، « 5 » چنانچه حضرت زهرا عليها السلام مىنمودند « 6 » و اگر براى ده نفر از برادران مؤمن كه مرده باشند طلب آمرزش كند وارد شده كه بهشت براى او واجب مىشود ؛ « 7 »\r\n\r\n\r\n","description":"","footnote":"\r\n( 1 ) . مصباح المتهجد ، ص 257 .\r\n( 2 ) . مصباح المتهجد ، ص 284 ؛ كتاب العروس ( ضمن جامع الأحاديث ) ، ص 167 ، ح 18 و ص 174 ، ح 40\r\n( 3 ) . محاسن برقى ، ج 1 ، ص 59 ، ح 96 .\r\n( 4 ) . مصباح المتهجد ، ص 262 .\r\n( 5 ) . كتاب العروس ( ضمن جامع الأحاديث ) ، ص 168 ، ح 19\r\n( 6 ) . علل الشرائع ، ج 1 ، ص 181 - 182 ، ح 1 و 2 .\r\n( 7 ) . بحار الأنوار ، ج 86 ، ص 312 .\r\n","page_name":" 528 ","page_number":528},
  {"content":"\r\n\r\n6 . نماز حاجت و نماز خضر بخواند ، چنانچه در هديه ذكر كردم ؛ « 1 »\r\n7 . هفت مرتبه بخواند :\r\nاللهُمَّ ربّي لا إله إلّاأنت ، خلقتني وَأنا عبدك وابن أمتك وفي قبضتك ، وَناصيتي بيدك ، أمسيت على عهدك وَوعدك ما استطعت ، أعوذُ بِرضاك مِن شرّ ماصنعت ، أبوء بنعمتك وَأبوء بِذنبي فاغفرلي ذُنوبي أنّه لا يغفرُ الذنوب إلّاأنت . « 2 »\r\n8 . آنكه بخواند دعاى كميل را ؛ « 3 »\r\n9 . بخواند دعاى « اللهُمَّ مَن تعبّأ وَتهيّأ » را كه در روز جمعه و شب عرفه نيز خوانده مىشود ؛ « 4 »\r\n10 . انار تناول كند ، « 5 » چنانچه حضرت صادق عليه السلام در هر شب جمعه ميل مىفرمود و اگر در وقت خوابيدن بخورد ، شايد بهتر باشد ؛ چه آنكه روايت شده كه هر كه در وقت خوابيدن انار بخورد ، ايمن خواهد بود در نفس خود تا صبح .\r\nو سزاوار است كه هرگاه انار بخورد دستمالى در زير آن پهن كند كه دانه‌اش را ضبط كند ، « 6 » و بعد از آن بخورد و در انار خود ديگرى را شريك نكند . « 7 »\r\n\r\nمقام سوم : در اعمال روز جمعه است و آن چند عمل است :\r\n1 . آنكه در نماز صبح اين روز ، در ركعت اوّل ، سوره جمعه بخواند و در دوم\r\n\r\n\r\n","description":"","footnote":"\r\n( 1 ) . هدية الزائرين ، ص 621 - 622 .\r\n( 2 ) . مصباح المتهجد ، ص 270 .\r\n( 3 ) . زاد المعاد ، ص 72 .\r\n( 4 ) . مصباح المتهجّد ، ص 269 - 270 .\r\n( 5 ) . مصباح المتهجّد ، ص 284 .\r\n( 6 ) . رك : محاسن ، ج 2 ، ص 541 - 542 ، ح 835 - 836 .\r\n( 7 ) . رك : محاسن ، ج 2 ، ص 541 ، ح 834 ؛ عيون أخبار الرضا عليه السلام ، ج 2 ، ص 47 ، ح 151 .\r\n","page_name":" 529 ","page_number":529},
  {"content":"\r\n\r\nتوحيد ؛ « 1 »\r\n2 . بعد از نماز صبح پيش از آنكه سخن گويد ، اين دعا را بخواند تا كفارهء گناهان او باشد از جمعه تا جمعهء ديگر :\r\nاللهُمّ ما قلت في جمعتي هذه من قول أو حلفت فيها مِن حلف أو نذرت فيها من نذر ، فمشيتك بين يدي ذلك كلّه . فما شئت منه أن يكون كان وَمالم تشأ مِنه لَم يَكُن . اللهُمَّ اغفِرلي وَتجاوز عنّي ، اللهُمَّ مَن صلّيت عليه فصَلَواتي عَليه وَمَن لَعنت فَلعنتي عليه . « 2 »\r\nو اقلًا در ماهى يك مرتبه اين عمل را به جا آورد ؛ « 3 »\r\n3 . روايت است كه هر كه بعد از نماز ظهر و نماز صبح در روز جمعه و غير جمعه بگويد : « اللهُمَّ صَلِّ عَلى محمّدٍ وَآل مُحمّد وَعَجّلْ فَرَجَهُم » ، نميرد تا حضرت قائم ( عج ) را دريابد ؛\r\n4 . بعد از نماز صبح ، سوره رحمان بخواند و بعد از « فَبِأَيِّ آلاءِ رَبِّكُما تُكَذِّبانِ » « 4 » بگويد : « لا بِشىءٍ مِن آلاءك رَبّ أُكَذِّب » ؛ « 5 »\r\n5 . شيخ طوسى فرموده كه :\r\nسنت است بعد از نماز صبح روز جمعه صد مرتبه توحيد و صد مرتبه صلوات بر محمد و آل محمد ، بفرستد و صد مرتبه استغفار كند و هر يك از اين سوره‌ها را بخواند : نساء ، هود ، كهف ، صافات و الرحمان . « 6 »\r\n6 . سورهء احقاف « 7 » و مؤمنين « 8 » را بخواند ؛\r\n\r\n\r\n","description":"","footnote":"\r\n( 1 ) . كافى ، ج 3 ، ص 425 ، ح 2 و 3 .\r\n( 2 ) . جمال الأسبوع ، ص 151 ، فصل 24 .\r\n( 3 ) . رك : جمال الأسبوع ، ص 151 ، فصل 24 .\r\n( 4 ) . رحمن ( 55 ) : 13 .\r\n( 5 ) . مجمع البيان ، ج 9 ، ص 326 « سورة الرحمن » .\r\n( 6 ) . مصباح المتهجّد ، ص 284 .\r\n( 7 ) . ثواب الأعمال ، ص 114 .\r\n( 8 ) . ثواب الأعمال ، ص 108 - 109 .\r\n","page_name":" 530 ","page_number":530},
  {"content":"\r\n\r\n7 . سورهء جحد را پيش از طلوع آفتاب ، ده مرتبه بخواند و دعا كند تا دعايش مستجاب شود ؛\r\n8 . غسل جمعه كند . و آن از سنت‌هاى مؤكّده است و وقت آن بعد از طلوع فجر است تا زوال آفتاب و هر چه به زوال نزديك شود ، بهتر است ؛ « 1 »\r\n9 . سر را به خطمى بشويد ؛ « 2 »\r\n10 . ناخن و شارب بگيرد و در آن حين بخواند : « بِسم الله وَبِالله وَعلى سُنَّةِ محمّدٍ وَآلِ مُحمّدٍ صَلَّى اللهُ عَلَيهِ وَآلِهِ » « 3 » و در گرفتن ناخن ، ابتدا كند به انگشت كوچك دست چپ و ختم كند به انگشت كوچك دست راست « 4 » و همچنين كند در گرفتن ناخن‌هاى پاى خود ؛\r\n11 . بوى خوش به كار برد ؛ « 5 »\r\n12 . تصدّق كند كه موافق روايتى هزار برابرِ اوقاتِ ديگر است ؛\r\n13 . آنكه براى اهل و عيال ، چيز نيكوى تازه از ميوه و گوشت بخرد ، تا شاد شوند به آمدن جمعه ؛ « 6 »\r\n14 . هنگامى كه ناشتا است ، انار بخورد ؛ « 7 »\r\n15 . خود را از كارهاى دنيا فارغ سازد و مشغول به آموختن مسائل دين خود شود ، « 8 » نه آنكه روز جمعه را صرف كند به سير و گشت و تفرّج در باغ‌ها و مزارع\r\n\r\n\r\n","description":"","footnote":"\r\n( 1 ) . مصباح المتهجد ، ص 285 .\r\n( 2 ) . البيان ( جلد 12 موسوعة الشهيد الأوّل ) ، ص 190 .\r\n( 3 ) . مصباح المتهجد ، ص 285 - 286 .\r\n( 4 ) . مصباح المتهجد ، ص 257 .\r\n( 5 ) . مصباح المتهجّد ، ص 286 ؛ البيان ( جلد 12 موسوعة الشهيد الأوّل ) ، ص 190\r\n( 6 ) . البيان ( جلد 12 موسوعة الشهيد الأوّل ) ، ص 192 .\r\n( 7 ) . رك : مصباح المتهجّد ، ص 284\r\n( 8 ) . رك : مصباح المتهجّد ، ص 285 - 286\r\n","page_name":" 531 ","page_number":531},
  {"content":"\r\n\r\nمردمان و مصاحبت با اراذل و بىعاران و خوانندگى و مسخرگى و عيب‌گويى مردمان و خنده‌هاى قهقهه و خواندن اشعار و خوض در باطل و امثال اينها كه مفاسدش زياده از آن است كه ذكر شود ؛\r\n16 . هزار مرتبه صلوات بفرستد ؛ « 1 »\r\n17 . زيارت حضرت رسول و ائمّه طاهرين - سلام الله عليهم اجمعين - نمايد ؛ « 2 »\r\n18 . به زيارت اموات و زيارت قبر پدر و مادر ، يا يكى از ايشان برود كه فضيلت دارد ؛\r\n19 . نماز كامله « 3 » و نماز حضرت رسول صلى الله عليه و آله به جا آورد ؛ « 4 »\r\n20 . نماز امير المؤمنين عليه السلام بكند و آن چهار ركعت است به دو سلام ، در هر ركعت بعد از حمد ، پنجاه مرتبه توحيد ؛ « 5 »\r\n21 . نماز حضرت فاطمه عليها السلام بخواند و آن دو ركعت است ، در ركعت اوّل بعد از حمد صد مرتبه سوره قدر و در دوم صد مرتبه توحيد و بعد از سلام تسبيح آن حضرت را بخواند ؛ « 6 »\r\n22 . نماز جعفر عليه السلام را بخواند ؛ « 7 »\r\n23 . دعاى ندبه را كه از اعمال اعياد اربعه است ، بخواند ؛ « 8 »\r\n24 . در وقت زوال دعاى مروى از محمدبن مسلم را بخواند ؛ « 9 »\r\n25 . نماز ظهر جمعه را به جمعه و منافقين و عصر را به جمعه و توحيد بخواند ؛\r\n\r\n\r\n","description":"","footnote":"\r\n( 1 ) . مصباح المتهجد ، ص 284 ؛ البيان ( جلد 12 موسوعة الشهيد الأوّل ) ، ص 192 .\r\n( 2 ) . مصباح المتهجّد ، ص 288\r\n( 3 ) . مصباح المتهجد ، ص 316 .\r\n( 4 ) . مصباح المتهجّد ، ص 290 - 291\r\n( 5 ) . مصباح المتهجّد ، ص 292\r\n( 6 ) . مصباح المتهجّد ، ص 301 - 302\r\n( 7 ) . زاد المعاد ، ص 521\r\n( 8 ) . زاد المعاد ، ص 491\r\n( 9 ) . مصباح المتهجد ، ص 360 - 361 .\r\n","page_name":" 532 ","page_number":532},
  {"content":"\r\n\r\n26 . بعد از سلام نماز ظهر ، بخواند هفت مرتبه سوره حمد و هر يك از چهار « قل » را هفت مرتبه و بخواند آخر سورهء برائت : « لَقَدْ جاءَكُمْ رَسُولٌ » و آخر سورهء حشر : « لَوْ أَنْزَلْنا هذَا القُرْآنَ » و پنج آيه از آل عمران : « إِنَّ فِى خَلْقِ السَّمواتِ وَالأَرْضِ » تا « إِنَّكَ لا تُخْلِفُ المِيعادَ » تا آنكه كفايت شرّ دشمنان و بلاها از او ، تا جمعه ديگر بشود ؛ « 1 »\r\n27 . بعد از ظهر سه مرتبه بگويد : « اللهُمّ اجْعَل صَلواتِك وَصلواتِ مَلائكتِك وَرُسُلِك عَلى مُحمّد وَآلِ مُحَمّد » ، تا براى او امان باشد از بلاها تا جمعه ديگر ؛ « 2 »\r\nو در جامع بزنطى از حضرت صادق عليه السلام روايت شده كه هر كه ميان دو نماز روز جمعه ، صلوات بر محمد و آل محمد ، بفرستد ثوابش معادل هفتاد ركعت نماز باشد ؛\r\n28 . بعد از نماز عصر جمعه ، دو ركعت نماز كند و در ركعت اوّل حمد و آية الكرسى و بيست و پنج مرتبه سوره فلق و در دوم حمد و توحيد و بيست و پنج مرتبه سورهء ناس و بعد از سلام پنج مرتبه بگويد : « لا حَولَ وَلا قُوّةَ إلّابِاللهِ العَليّ العَظيم » ، از دنيا بيرون نرود تا در خواب جاى خود را در بهشت ببيند ؛ « 3 »\r\n29 . بعد از عصر روز جمعه اين صلوات را بخواند تا مثل ثواب عمل جنّ و انس در آن روز به او عطاشود :\r\nاللهُمَّ صلّ على محمّد وَآل محمّد الأوصياء المرضيّين بأفضل صلواتك وَبارك عَلَيهم بأفضل بركاتك ، وَالسلام عليهم ( وعليه وعليهم السلام خ ل ) وَعلى أرواحهم وَأجسادهم وَرحمةُ اللهِ وَبركاته . « 4 »\r\nو اگر ده مرتبه و اگر نه ، هفت مرتبه بخواند ، افضل است ؛\r\n30 . روايت شده كه بهترين اوقات صلوات در روز جمعه بعد از عصر است و صد\r\n\r\n\r\n","description":"","footnote":"\r\n( 1 ) . مصباح كفعمى ، ج 2 ، ص 488 ، فصل 38 ( في فضل يوم الجمعة و ما يعمل به ) .\r\n( 2 ) . مستدرك الوسائل ، ج 6 ، ص 92 - 93 ، ح 6508\r\n( 3 ) . مصباح المتهجد ، ص 318 .\r\n( 4 ) . تهذيب الأحكام ، ج 3 ، ص 19 ، ح 68 ؛ المهذب ابن براج ، ج 1 ، ص 102 ؛ كافى ، ج 3 ، ص 429\r\n","page_name":" 533 ","page_number":533},
  {"content":"\r\n\r\nمرتبه مىگويى : « اللهُمَّ صلِّ عَلى مُحمّدٍ وَآلِ مُحمّدٍ وَعجّل فَرَجَهُم » « 1 » و مستحب است نيز خواندن صلوات كبير : « اللهُمَّ إنّ مُحمّداً كَما وَصفته في كِتابِك » ، « 2 » إلخ ؛\r\n31 . بعد از عصر ، هفتاد مرتبه بگويد : « أستغفرُ اللهَ وَأتوبُ إلَيه » . « 3 »\r\n32 . بعد از عصر صد مرتبه سوره قدر بخواند « 4 » و اگر نتواند ده مرتبه را ترك نكند و خواندن ده مرتبه قدر بعد از عصر در هر روزى مستحب است و فضيلت بسيار دارد ؛\r\n33 . از جمله اعمال عصر جمعه ، خواندن دعاى عَشَرات است كه به سندهاى بسيار معتبره وارد شده با فضيلت و ثواب بسيار و مستحب است خواندن آن ، در هر صبح و شام « 5 » نيز و ما بين نُسَخ آن اختلاف است ؛\r\n34 . در ساعت آخر روز جمعه ، دعاى سمات را بخواند ؛ « 6 »\r\n35 . شيخ طوسى فرموده كه :\r\nساعت استجابت دعا ، ساعت آخر روز جمعه است تا غروب آفتاب . و سزاوار است كه دعا در آن ساعت بسيار بكند و روايت شده كه ساعت استجابت آن ، وقتى است كه فرو رود نصف قرص خورشيد و نصف ديگرش غروب نكرده باشد و حضرت فاطمه عليها السلام دعا مىكرد در آن وقت ، پس مستحب است دعا در آن ساعت . « 7 »\r\n36 . آنكه بخواند در ساعت استجابت دعا ، دعاى نبوى صلى الله عليه و آله را : « سُبحانَكَ لا إلهَ إلّاأنت ، يا حَنّانُ يا مَنّانُ ، يا بديعَ السماواتِ وَالأرضِ ، يا ذَاالجلال وَالإكرام » . « 8 »\r\n\r\n\r\n","description":"","footnote":"\r\n( 1 )\r\n. المهذب ابن براج ، ج 1 ، ص 102 ؛ مستدرك الوسائل ، ج 6 ، ص 94 ، ح 6512\r\n( 2 ) . مصباح المتهجّد ، ص 387 - 394\r\n( 3 ) . المهذب ابن براج ، ج 1 ، ص 102 ؛ مستدرك الوسائل ، ج 6 ، ص 95 ، ح 6515\r\n( 4 ) . مستدرك الوسائل ، ج 6 ، ص 96 ، ح 6516\r\n( 5 ) . مصباح المتهجد ، ص 84 - 87 .\r\n( 6 ) . مصباح المتهجد ، ص 416 - 420 .\r\n( 7 ) . مصباح المتهجّد ، ص 399 .\r\n( 8 ) . مصباح المتهجد ، ص 416 .\r\n","page_name":" 534 ","page_number":534},
  {"content":"\r\n\r\nتمام شد اين مجموعهء مباركه در اوّل صبح پنج‌شنبه هشتم ماه صفر ، سنهء 1331 هجرى به دست اين مجرم مُسىء عباس بن محمدرضا القمى - عفى الله عنهما .\r\nو التماس دعاى بسيار از برادران دينى دارم در حيات و ممات . « وَهَلِ الدُعاء إلّالِمِثلي ، وَالحمدُ لِلّه أوّلًا وَآخراً وَصَلّى اللهُ عَلى مُحمّدٍ وَآلِهِ » .\r\n* * * استنساخ اين نسخه از نسخهء اصل كه به خط مرحوم والدم مىباشد به دست اين حقير و برادرم جناب آقاى حاج ميرزا محسن انجام شد در تاريخ هشتم ربيع الثانى - روز ولادت حضرت امام حسن عسكرى عليه السلام - به سال 1391 هجرى .\r\nعلي بن عباس القمي\r\n\r\n","description":"","footnote":"","page_name":" 535 ","page_number":535},
  {"content":"\r\n . \r\n","description":"","footnote":"","page_name":" 536 ","page_number":536},
  {"content":"\r\n . \r\n","description":"","footnote":"","page_name":" 537 ","page_number":537},
  {"content":"\r\n . \r\n","description":"","footnote":"","page_name":" 538 ","page_number":538},
  {"content":"\r\n . \r\n","description":"","footnote":"","page_name":" 539 ","page_number":539},
  {"content":"\r\n . \r\n","description":"","footnote":"","page_name":" 540 ","page_number":540},
  {"content":"\r\n . \r\n","description":"","footnote":"","page_name":" 541 ","page_number":541},
  {"content":"\r\n . \r\n","description":"","footnote":"","page_name":" 542 ","page_number":542},
  {"content":"\r\n . \r\n","description":"","footnote":"","page_name":" 543 ","page_number":543},
  {"content":"\r\n . \r\n","description":"","footnote":"","page_name":" 544 ","page_number":544},
  {"content":"\r\n . \r\n","description":"","footnote":"","page_name":" 545 ","page_number":545},
  {"content":"\r\n . \r\n","description":"","footnote":"","page_name":" 546 ","page_number":546},
  {"content":"\r\n . \r\n","description":"","footnote":"","page_name":" 547 ","page_number":547},
  {"content":"\r\n . \r\n","description":"","footnote":"","page_name":" 548 ","page_number":548},
  {"content":"\r\n . \r\n","description":"","footnote":"","page_name":" 549 ","page_number":549},
  {"content":"\r\n . \r\n","description":"","footnote":"","page_name":" 550 ","page_number":550},
  {"content":"\r\n . \r\n","description":"","footnote":"","page_name":" 551 ","page_number":551},
  {"content":"\r\n . \r\n","description":"","footnote":"","page_name":" 552 ","page_number":552},
  {"content":"\r\n . \r\n","description":"","footnote":"","page_name":" 553 ","page_number":553},
  {"content":"\r\n . \r\n","description":"","footnote":"","page_name":" 554 ","page_number":554},
  {"content":"\r\n . \r\n","description":"","footnote":"","page_name":" 555 ","page_number":555},
  {"content":"\r\n . \r\n","description":"","footnote":"","page_name":" 556 ","page_number":556},
  {"content":"\r\n . \r\n","description":"","footnote":"","page_name":" 557 ","page_number":557},
  {"content":"\r\n . \r\n","description":"","footnote":"","page_name":" 558 ","page_number":558},
  {"content":"\r\n . \r\n","description":"","footnote":"","page_name":" 559 ","page_number":559},
  {"content":"\r\n . \r\n","description":"","footnote":"","page_name":" 560 ","page_number":560},
  {"content":"\r\n . \r\n","description":"","footnote":"","page_name":" 561 ","page_number":561},
  {"content":"\r\n . \r\n","description":"","footnote":"","page_name":" 562 ","page_number":562},
  {"content":"\r\n . \r\n","description":"","footnote":"","page_name":" 563 ","page_number":563},
  {"content":"\r\n . \r\n","description":"","footnote":"","page_name":" 564 ","page_number":564},
  {"content":"\r\n . \r\n","description":"","footnote":"","page_name":" 565 ","page_number":565},
  {"content":"\r\n . \r\n","description":"","footnote":"","page_name":" 566 ","page_number":566},
  {"content":"\r\n . \r\n","description":"","footnote":"","page_name":" 567 ","page_number":567},
  {"content":"\r\n . \r\n\r\n","description":"","footnote":"","page_name":" 568 ","page_number":568}
  ]