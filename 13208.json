[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" 1 ","page_number":1},
  {"content":"\r\n . \r\n","description":"","footnote":"","page_name":" 2 ","page_number":2},
  {"content":"\r\n\r\nسخنوران نامى معاصر ايران\r\nتأليف سيد محمد باقر برقعى\r\nجلد نهم\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nمؤسسه انتشارات دار العلم\r\nسخنوران نامى معاصر ايران ( جلد نهم )\r\nمؤلف : سيد محمد باقر برقعى\r\nتيراژ / 2000 جلد\r\nنوبت چاپ / اول ، 1386\r\nقيمت / 11000 تومان\r\nناشر / مؤسسه انتشارات دار العلم\r\nقطع و صفحه / وزيرى 752 صفحه\r\nدفتر مركزى / قم خيابان ارم ، مقابل كوچه 20 ، پلاك 357\r\nتلفن / 9 - 7744298 فاكس / 7741798 تلفن انبار / 2910177\r\nدفتر تهران / خيابان انقلاب ، 12 فروردين ، ساختمان تجارى ناشران طبقه همكف شماره 18 / 16 تلفن : 66955405 - 66973809\r\nچاپ / شركت چاپ قدس قم ، تلفن 7731354 فاكس 7743443\r\nحق چاپ محفوظ و مخصوص ناشر است\r\nدوره 2 - 73 - 9972 - 964 - 978\r\nشابك 8 - 39 - 7669 - 964 - 978\r\n\r\n","description":"","footnote":"","page_name":" 4 ","page_number":4},
  {"content":"\r\n\r\nمؤلف كتاب : سيد محمد باقر برقعى\r\n\r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n\r\n\r\n[ جلد نهم 
  ]\r\n\r\nفهرست مطالب\r\nخاتمى / سيّد محمود خاتمى / 13\r\nخادم / ميرزاده على تقىزاده / 19\r\nخادم / قاسم مهرنيا / 24\r\nخادم / سيف اللّه خادمى / 32\r\nخادم / حسين خادمى / 38\r\nخاك‌ره / خانم بتول وزيرى / 45\r\nخالقى / على اكبر خالقى موحّد / 50\r\nخانلو / على قربان‌خانلو / 57\r\nخداداديان / خانم مريم خداداديان / 61\r\nخدايار / محمّد حسين خدايارى / 68\r\nخرّم / ميرزا ابو الحسن مسگر / 73\r\nخرّم / ميرزا على اكبر ثقفى / 80\r\nخرّم / مرتضى دهقان آزاد / 87\r\nخرّمشاهى / شادروان مهدى خرّمشاهى / 91\r\nخسروى / سميّه خسروى / 97\r\nخطيبى / محمود خطيبى / 102\r\nخليلى / سيد محمّد خليلى / 109\r\nخليلى / سيّد محمّد رضا خليلى / 114\r\nخوئى / دكتر اسماعيل خوئى / 122\r\nخوش‌دل / على اكبر صلح خواه / 132\r\nخوروش / على خوروش ديلمانى / 140\r\nخيّر / محمّد رستم‌پور / 146\r\n\r\n","description":"","footnote":"","page_name":" 7 ","page_number":7},
  {"content":"\r\n\r\nدادخواه / عبد الحميد يعقوبيان ( ميثم دادخواه ) / 149\r\nداعى / سيّد على دعوتى / 154\r\nدانش‌پژوه / خانم شهروز / 160\r\nداور / شيخ محمّد مفيد / 167\r\nداورى / ميرزا محمّد / 176\r\nداورى / حبيب داودى / 184\r\nدرتاج / حسين درتاج / 191\r\nدروش / فضل اللّه دروش / 197\r\nدرويش / عزيز دولت‌آبادى / 204\r\nدرويش / حجّة الاسلام سيّد ناصر ميبدى / 211\r\nدرويشى / عبّاس درويشى / 217\r\nدريا / ناصر گلستان‌فر / 226\r\nدريا / خانم منيژه درتوميان / 232\r\nدلبرى / حسن دلبرى / 239\r\nدل‌پاك / شادروان مهندس مرتضى كيوان / 245\r\nدولت / مجتبى دولتخواه / 254\r\nدهقان / ابو الفتح دهقان / 259\r\nديبايى / امير حسين ديبايى / 266\r\nديلمقانى / ابراهيم ديلمقانيان / 271\r\nديوانه / شيخ اسد اللّه قمشه‌اى / 278\r\nذرّه / خانم زهرا مزارعى / 284\r\nذرّه / محمد على باقرى / 293\r\nذكاوت / خليل ذكاوت / 298\r\n\r\n","description":"","footnote":"","page_name":" 8 ","page_number":8},
  {"content":"\r\n\r\nراد / حسين شيرانى / 303\r\nراكعى / دكتر فاطمه راكعى / 308\r\nرجا / محمّد على رجاء زفره‌اى / 316\r\nرجا / احد مسيّبى / 322\r\nرحمت / حاج سيّد على مجتهد كازرونى / 330\r\nرحمت / رحمت اللّه رعيت / 340\r\nرسّام / عبّاس رسّام ارژنگى / 345\r\nرستگار / دكتر منصور رستگار فسايى / 353\r\nرسوا / يوسف رحمانى / 361\r\nرسول‌زاده / خانم زهرا رسول‌زاده / 368\r\nرشيدى / امين اللّه رشيدى / 373\r\nرشيدى / تقى رشيدى / 379\r\nرضا / رضا فتّاحى / 386\r\nرضاييان / حبيب الله رضاييان / 389\r\nرضائى / سيد عبد الحسين رضائى / 395\r\nرفيعا / حسنعلى رفيعا / 400\r\nرفيعا / قاسم رفيعا / 408\r\nروحانى / غلامرضا يعقوب‌زاده‌ى باوندىپور / 417\r\nروح القدس / حاج سيّد هادى روح القدس / 428\r\nرودى / حسن پروين مهر / 437\r\nرها / اسماعيل رها / 443\r\nرها / احمد خوانسارى / 449\r\nرها / حسين افخمى / 456\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nرهرو / محمّد جعفر ميرزا عبد اللّه بزاز / 462\r\nرياض / ميرزا جعفر / 470\r\nزارع / خانم نجمه زارع / 476\r\nزاهد / حسن پورزاهد / 481\r\nزاهدى / هاشم توتونكار / 488\r\nزرانى / حسن زرانى / 491\r\nزرّين / محمّد رضا زرّين / 495\r\nزمزم / محمّد مراديان / 501\r\nزنگوئى / عبد المجيد زنگوئى / 506\r\nزهره / خانم زهرا بوالحسنى / 513\r\nژاله / ژاله سهرابخانى مقدّم / 520\r\nژوليده / حسن فرخ بخشيان / 527\r\nساحر / محسن حسن‌زاده / 534\r\nساحل / فرشيد رفيعى نايينى / 541\r\nساحل / محمّد رضا فرامرزى / 546\r\nساحل / خليل ذكاوت / 553\r\nسادات / كاظم سادات اشكورى / 559\r\nسادات / سيد مهدى پورجعفرى / 566\r\nسارا / خانم سيّده زهرا حسينى / 569\r\nساقى / كاظم حلبى كار / 574\r\nساقى / سيّد محمّد رضا شمس / 582\r\nساقى / عليرضا اطلاقى / 587\r\nساكت / حسين طهماسبى / 593\r\n\r\n","description":"","footnote":"","page_name":" 10 ","page_number":10},
  {"content":"\r\n\r\nسالك / ميرزا اللّه دوست / 597\r\nسالك / شيخ محمد حسن سالك / 605\r\nسالمى / ابو المحسن سالمى / 612\r\nسالمى / محمد كاظم سالمى / 618\r\nسامان / سيامك حيدريان / 625\r\nسپهر / ميرزا محمّد تقى سپهر / 629\r\nسپهرى / سروش سپهرى / 637\r\nسحر / حميد پورحاجىزاده / 641\r\nسخنور / اسكندر نجفى سوها / 646\r\nسرشار / محمّد اخوان / 651\r\nسرنا / خانم سميّه حيدرى / 656\r\nسرور / حسين سرور / 662\r\nسروش / ميرزا محمّد على خان / 667\r\nسروش / حسن على محمودى / 675\r\nسروش / سيّد جلال موسوى / 684\r\nسروش / فرشته كاظمى / 689\r\nسرّى / سيّد ابراهيم سرّى پوده‌اى / 695\r\nسرّى / محمّد باقر طاهرى / 703\r\nسرّى / بديع الزمان نوربخش ( ميرزا بديع ) / 709\r\nسرّى / سيّد ابو القاسم سرّى / 713\r\nسعيد / رضا صغير / 721\r\n\r\n","description":"","footnote":"","page_name":" 11 ","page_number":11},
  {"content":"\r\n . \r\n","description":"","footnote":"","page_name":" 12 ","page_number":12},
  {"content":"\r\n\r\n\r\n[ خ 
  ]\r\n\r\nخاتمى ( 1303 )\r\nسيّد محمود خاتمى فرزند سيد ابراهيم در سال 1303 هجرى شمسى در سمنان چشم به جهان گشود تحصيلات مقدماتى را در زادگاهش به انجام رسانيد و از نوجوانى به شعر و مطالعه دواوين شعر علاقه و دلبستگى داشت و در حفظ اشعار سعدى و حافظ و هاتف اصفهانى و ميرزادهء عشقى اهتمام ورزيد و چون داراى قريحهء شاعرى بود به سرودن شعر پرداخت و در اين رهگذر از راهنمائىهاى شاعر نامور سمنانى محمّد باقر نيّرى بهره گرفت .\r\nخاتمى در سال 1319 رهسپار تهران شد و در اين شهر رحل اقامت افكند و به عضويت بعضى از انجمن‌هاى ادبى درآمد و با روزنامه فكاهى توفيق نيز همكارى كرد و آثار طنزگونه‌اش در آن به چاپ مىرسيد و در حال حاضر از اعضاى انجمن ادبى شعراى ايران است كه سرپرستى آن را استاد كيومرث مهدى ( خديو ) به عهده دارد .\r\nخاتمى به ورزش كوهنوردى علاقه زيادى دارد خود مىگويد : بيش از سى و پنج سال است كه به كوهنوردى ادامه مىدهم و از هواى سالم و طبيعت زيبا و فرح‌بخش استفاده مىكنم .\r\n\r\nگوهرى نادر\r\n ربودى دل ز من ، اى آيت حسن و دلارائى * كشاند چشم مست تو هزاران دل به رسوائى\r\nتوان از كف بدادم تا بديدم چشم جادويت * نگاهت مىكشد ما را ندارد هيچ پروائى \r\n\r\n","description":"","footnote":"","page_name":" 13 ","page_number":13},
  {"content":"\r\n\r\n بسى سير و سفر كردم به هر شهر و به هر وادى * همه دور جهان گشتم نديدم چون تو زيبائى\r\nبه دام زلف مشكينت من و دل دائماً دربند * بيك ناز و كرشمه دين و دل بردى به يغمائى\r\nاگر يكدم ببيند روى ماهت يوسف مصرى * كجا بتواند آخر بگذرد از تو زليخائى\r\nبه دنياى ادب رو كردم و ديدم هزاران گل * ولى ديدم گلستان رخت دارد تماشائى\r\nزمانها طى شود در انتظار گوهرى نادر * كه تا خاك وطن بار آورد همچون اوستائى « 1 »\r\nبه رنج و كوشش بىحد در اعماق زمين جستن * كه الماسى برون آيد ميان سنگ خارائى\r\nسخن بيهوده گفتن نيست كار مردم عاقل * سخن را خود مقامى باشد و هر نكته جايى\r\nدلى در دست دارد « خاتمى » آماده كويت * نداند در به روى او به بندى يا كه بگشائى \r\n\r\nشبهاى تار\r\n دل به من مىتازد و دلدار هم * عابدان مسجد و مىخوار هم\r\nكلبهء دل جاى اغيار است و يار * غير با من در ستيز و يار هم\r\nآسمان روشنم چون دل سياه * روشنى از من گريزد تار هم\r\nبىوفائى شيوهء ديرين خلق * يار نو از من گسست و پار هم\r\nبار ديگر يار من آمد به خواب * او به من بىاعتنا اين بار هم\r\nزير اين گنبد نباشد جاى امن * از فلك دلگير و از دادار هم\r\nمونس تنهائى و شبهاى تار * اشك غم باشد دل بيمار هم\r\nعطر گل از باغ و از گلزار رفت * او ندارد نرگس بازار هم\r\nدشمنىها مىكند با من رقيب * وين عجب اين خوى بد در يار هم\r\n« خاتمى » نالد ز چرخ كج‌مدار * مثل او باشد بسى بسيار هم \r\n\r\nنواى چنگ\r\n مطربا ، چنگ تو امشب چه نوائى دارد * آتش افروز و جگر سور صدائى دارد\r\nبا نگاهى بفريبى تو همه خلق خداى * چشم مست تو مگر شرم و حيائى دارد \r\n\r\n\r\n","description":"","footnote":"\r\n( 1 ) - اشاره به شاعر معاصر محمد رضا رحمانى ( اوستا ) است .\r\n","page_name":" 14 ","page_number":14},
  {"content":"\r\n\r\n بر تن پير خرابات به‌جز خرقه نبود * واعظ شهر نگه كن چه ردائى دارد\r\nجامهء كهنه ما را به پشيزى نخرند * آن‌كسى جلوه كند فرّ و كيائى دارد\r\nاغنيا را بنشانند به صدر مجلس * نه هرآن‌كس كه چو من كهنه قبائى دارد\r\nعاشقى پيشه كن و بىمى و معشوق مباش * بيدل اندر بر دلدار نه جايى دارد\r\n« خاتمى » گرچه سراپاى وجودش درد است * نبود بيم كه او چون تو شفائى دارد \r\n\r\nتو مرو\r\n گر رود روح من و اين تن بىجان ، تو مرو * چون تو بر پيكر بىجان منى جان ، تو مرو\r\nماه اگر رفت پس ابر و دگر باز نگشت * عشق من اى رخ تو چون مه تابان ، تو مرو\r\nبرود نور ز خورشيد درخشنده چه باك * اى درخشنده‌تر از لعل بدخشان تو مرو\r\nگر فراموش شود عشق زليخا رخ يوسف * قصّهء ليلى و مجنون غزل‌خوان تو مرو\r\nدر ميخانه چو بستند و اگر ساقى رفت * چشم مست تو بود ساقى دوران تو مرو\r\nآخر اى پادشه دلبرى و حسن و جمال * گر رود ملك جم و تخت سليمان تو مرو\r\nسر كويت شده‌ام معتكف و چشم‌به‌راه * همچو طفلى كه بود بىسروسامان تو مرو\r\nاز كفم رفت اگر روضه رضوان و بهشت * اى سراپاى وجودت گل و ريحان تو مرو\r\nبهر تسكين و تسلّاى وجود دل و دين * اى خداوند دل و قبلهء ايمان تو مرو\r\nهمه اندام تو شعر است و سرودى جاويد * « خاتمى » گر برود ، اى گل خندان تو مرو \r\n\r\nرؤيا\r\n در دلم دلدار غوغا مىكند * عشوه‌ها بس خوب و زيبا مىكند\r\nبا نگاه آتشين پرفروغ * ديدگانم را تماشا مىكند\r\nمن اسير و واله و شيداى او * او مرا همواره رسوا مىكند\r\nبر سر كويش هزاران دل اسير * آتشى در خلق بر پا مىكند\r\nهركجا پا مىگذارد بىدرنگ * او دو صد دلداده پيدا مىكند\r\nجاى مهر و آشتى با عاشقان * قلب خود را سنگ خارا مىكند \r\n\r\n","description":"","footnote":"","page_name":" 15 ","page_number":15},
  {"content":"\r\n\r\n بر سر كويش هزاران دل اسير * آتشى در خلق بر پا مىكند\r\nهركجا پا مىگذارد بىدرنگ * او دو صد دلداده پيدا مىكند\r\nجاى مهر و آشتى با عاشقان * قلب خود را سنگ خارا مىكند\r\nلحظه‌اى كه بىحجاب آيد برون * عاشقان را مست و شيدا مىكند\r\nدر نگاهش آتشى افروخته * ديدهء ما را چو دريا مىكند\r\nگوشهء چشمى اگر بر ما كند * روح ما را غرق رؤيا مىكند\r\nدر دلش مهرى به من دارد ولى * مى ندانم از چه حاشا مىكند\r\nبوسه‌اى كردم تمنا از لبش * بىوفا امروز و فردا مىكند\r\n« خاتمى » در دام دل باشد اسير * عاشق است اما خدايا مىكند \r\n\r\nسوز دل\r\n دارم سخنى كه گفتنى نيست * راز دل من شنيدنى نيست\r\nآهى كه ز سوز دل برآيد * داغ جگرست ، ديدنى نيست\r\nخواهم كه درون دل بماند * ليك آتش دل نهفتنى نيست\r\nپا بر دل من چه مىگذارى * چون كعبهء دل شكستنى نيست\r\nار دل سخن نكو چو گوئى * بر دل كه نشست رفتنى نيست\r\nگفتند حديث دل فراوان * جز صحبت دل شنيدنى نيست\r\nدل كعبهء عارفان بيدار * بيدار ، دل است و خفتنى نيست\r\nهر لحظه طلا بود همين عمر * چون باد روان و ماندنى نيست\r\nغنچه كه شكفت و باز پژمرد * يك‌بار دگر شكفتنى نيست\r\nهر چيز فنا شود درين خاك * جز عشق بود كه مردنى نيست\r\nاندر پى دل مرو كه رفتند * ديدند كه دل خريدنى نيست\r\nگفتيم به « خاتمى » كه اين راه * راهى است دراز و رفتنى نيست \r\n\r\n","description":"","footnote":"","page_name":" 16 ","page_number":16},
  {"content":"\r\n\r\n\r\nپل امتحان\r\n اى روح بلند و راحت جان * اى جلوه‌گه وجود انسان\r\nچشمان تو چون چراغ جادو * برق نگهت چو راز پنهان\r\nدر چشم تو آيتى هويداست * كان هست نشان عشق و ايمان\r\nراز تو عيان بود و ليكن * اين راز بگفته نيست ، آسان\r\nلبخند تو حامل پيامى است * گويد كه مبند دل به خوبان\r\nآن نرگس مست تو كند مست * صد عاشق خسته و پريشان\r\nبر من چو خيال خود ببندى * شبها منم و دو چشم گريان\r\nدرد دل ما زرنگ رخسار * پيداست ولى كجاست درمان\r\nدنيا پل امتحان خلق است * زنهار نبينمت پشيمان\r\nآن چيز كه پاى تو ببندد * ره توشه‌ى خود بكن هراسان\r\nآسايش خلق كن فراهم * شادى تو مىكند دوچندان\r\nبشنو تو حديث « خاتمى » را * تا آنكه شوى هميشه خندان \r\n\r\nبهار عمر\r\n دارم اميد وصل چرا مىدوانىام * محبوب نازنين به كجا مىكشانىام\r\nدر كوره‌راه عشق كه جانها فدا شود * در عشق آتشين رُخت مىنشانىام\r\nعمر عزيز خويش بدادم به رايگان * خيرى نديده‌ام ز جهان و جوانىام\r\nنيمى به انتظار گذشت از بهار عمر * نيم دگر خزان و من و ناتوانىام\r\nمن جلوه بهار خودم را نديده‌ام * بينم به چشم خويش زمان خزانىام\r\nيك جرعه‌ى شراب بنوشم ز مىفروش * فارغ شوم ز غصه و رنج نهانىام\r\nدر پاى دوست جان و جهان را فدا كنم * ديگر چه حاجت است ازين زندگانىام\r\nدر روى خاك جاى من روسياه نيست * بايد سفر كنم به خانه‌ى حق آسمانىام\r\nاز جور روزگار مكن شكوه « خاتمى » * رنج فراق يار و غم بىزبانىام \r\n\r\n","description":"","footnote":"","page_name":" 17 ","page_number":17},
  {"content":"\r\n\r\n\r\nمى طهور\r\n اى دل نگر به روز سيه اشك و زارىام * بيزار ازين خزانم و باد بهارىام\r\nدر باغ ، داغ لاله نديدم به چشم خويش * اى ديده خون ببار ازين داغ‌دارىام\r\nافتاده‌ام به چاه جنون در فراق يار * آيا شود كه دوست بيايد به يارىام\r\nاى توتياى ديده من خاك پاى دوست * دارم اميد وصل ببين پرده‌دارىام\r\nهر شب به آسمان ، نظرم هست و خواب نيست * اين رنج و غم سرايد و چشم‌انتظارىام\r\nاين لحظه‌هاى عمر چو آب روان گذشت * از من مپرس بهر چه از خود فرارىام\r\nپروانه‌وار جان و تنم را فدا كنم * مانند شمع سوزم و در حال زارىام\r\nگر باده‌ها حلال شود چون مى طهور * ساقى قدح بيار و به بين مىگسارىام\r\nنوشيدم از مى طهور و شدم عاشق مراد * اين است رمز مستى و بىحد خمارىام\r\nگر « خاتمى » ز عشق رخت ناله سر كند * اشك مرا ببين و شب‌زنده‌دارىام \r\n\r\n","description":"","footnote":"","page_name":" 18 ","page_number":18},
  {"content":"\r\n\r\n\r\nخادم ( 1309 )\r\nميرزاده على تقىزاده فرزند آقا قلى در سال 1309 هجرى شمسى در روستاى قرقش از توابع بستان‌آباد آذربايجان شرقى در يك خانوادهء مرفّه و مذهبى چشم به جهان گشود ، پنج‌ساله بود كه پاى به مكتب نهاد و قرآن آموخت و در مدارس محل به فراگيرى ادبيات فارسى پرداخت ازآن‌پس به آموختن علوم دينيه اشتغال ورزيد .\r\nتقىزاده در سال 1334 به استخدام دولت درآمد و در يكى از مؤسسات دولتى به خدمت پرداخت و در سال 1349 با شركت در امتحانات متفرقه در تهران توانست مدرك ديپلم ادبى را دريافت كند آنگاه در رشته حقوق نيز به دانشگاه شبانه راه يافت امّا به علت مشكلات كارى و خانوادگى از ادامهء تحصيل باز ماند .\r\nتقىزاده ضمن خدمات دولتى دوره‌هاى آموزشى چندى را گذرانيد و به گواهينامه‌هاى تخصصى دست‌يافت و مدّتى نيز در انجمن خوشنويسان به خوشنويسى پرداخت و از اين هنر بهره‌مند گرديد .\r\nتقىزاده كه در شعر خود تخلّص خادم را برگزيده است از نوجوانى به شعر و شاعرى علاقه و دلبستگى يافت و سرودن شعر را آغاز كرد نخست از محضر سرهنگ نجاتى كه از همكاران استاد ناصح در انجمن بود استفاده كرد و ازآن‌پس به انجمن ادبى حكيم ناصر خسرو كه به رياست استاد ابراهيم ناعم تشكيل مىشد راه يافت و از محضر وى كسب فيض كرد و خود افتخار مىكند كه از اين استاد كمال بهره را برده است .\r\n\r\n","description":"","footnote":"","page_name":" 19 ","page_number":19},
  {"content":"\r\n\r\n\r\nدادرسى نيست\r\n يا رب مددى جز تو مرا دادرسى نيست * غير از تو درين دايره فريادرسى نيست\r\nبا توسن انديشه بگشتيم جهان را * ديديم به غير از تو فرا زنده كسى نيست\r\nاين طاير انديشه كه بر عرش نهد پاى * دارد ز تو پرواز و گرنه مگسى نيست\r\nاين سينه‌ى بىكينه كه چون آينه در آن * جز عشق تو و مهر تو ديگر هوسى نيست\r\nدل از همه اغيار بريدم به تو بستم * جز از كرم و لطف توام ملتمسى نيست\r\nتقدير مرا در قفس درد بيفكند * همدرد و هم آوا شودم همنفسى نيست\r\nخون شد دلم از محنت ايام الهى * خواهم كه زنم نعره و لاكن نفسى نيست\r\nدر پنجهء گرگان قوى پنجه اسيرم * زين غم چه كند دل كه مصون از عسسى نيست\r\nاى دوست به انديشه به‌سوى تو روانم * راهى كه در آن دغدغه از خار و خسى نيست\r\nدرياب ز الطاف كه بىتوشه فقيرم * بار سفرم باز مكن جز قبسى نيست\r\nلبريز شد از مخمصه پيمانهء « خادم » * يا رب مددى جز تو مرا دادرسى نيست \r\n\r\nاشك ندامت\r\n هرجا كه مخلصانه كتاب تو واكنم * خود را به لابه‌لاى كلامت فنا كنم\r\nبا خواندن كتاب تو بى خود شوم ز خود * تا بند را ز پاى دل خويش وا كنم\r\nعنقا صفت به جانب معراج پر كشم * پرواز تا به ذر وه‌ى عرش خدا كنم\r\nبا اشتياق ياد تو خود را برم زياد * پيوسته با رضاى تو خود را رضا كنم\r\n« اى برتر از خيال و قياس و گمان و وهم » * توصيف تو چنان كه ببايد كجا كنم\r\nباريك‌تر ز مويم و ناچيزتر ز مور * كفر است گر فزون‌تر ازين ادّعا كنم\r\nبىلطف و بىاراده‌ى تو اى خداى من * بر عهد بندگى نتوانم وفا كنم\r\nنشو و نماى هستى عالم بدست توست * شادم كه در پناه تو نشو و نما كنم\r\nپيرم وليك با مدد عشق زنده‌ام * با عشق تو بميرم و كسب بقا كنم\r\nگر بنده‌ام خطاب كنى روز رستخيز * بر خويشتن ببالم و شورى به پا كنم \r\n\r\n","description":"","footnote":"","page_name":" 20 ","page_number":20},
  {"content":"\r\n\r\n آب از سرم گذشت و خزان شد بهار عمر * شرم از حضور دارم و پنهان چرا كنم\r\nشد نامه‌ام سياه به زنگار معصيت * بگذر كه اعتراف گنه بىريا كنم\r\nگيرم كه از عذاب گناهم تو بگذرى * خود را چه‌سان ز شرم گناهم رها كنم\r\n« خادم » بريز اشك ندامت به دامنم * تا چارهء گناه به اشكى روا كنم \r\n\r\nشمس غدير\r\n از فرط شادى بلبل شوريده غوغا مىكند * در گلشن صدق و صفا گل‌برگ پروا مىكند\r\nبر روى گل از خوبى و زيبائى و لطف و صفا * باد صبا صورتگرى با نقش زيبا مىكند\r\nشبنم به روى برگ گل بخشد صفاى ديگرى * آلاله را خونين جگر در دشت و صحرا مىكند\r\nاز عطر ياس و ياسمن عنبر فشان گردد چمن * بر قامت سرو سهى بلبل تماشا مىكند\r\nغرق مسرت مىشود روى زمين باد صبا * از تار موى سوسن و سنبل گره وا مىكند\r\nبشنو سرود تهنيت از بلبل شيدا صفت * ياد از دم جان‌پرور گرم مسيحا مىكند\r\nارض و سما در قالب گردون نمىگنجد ز شوق * گوهرفشانىها صدف از ژرف دريا مىكند\r\nچون روز نو روز و مه ذىحجه روز هيجده * مهر ولايت از غدير خم تجلّى مىكند\r\nنازل شود تا آيهء بلّغ به ختم المرسلين * بحر كرامت چون على دُردانه پيدا مىكند\r\nحجّاج را از پيش و پس گرد آورد آنجا نبى * خود از جهاز اشتران منبر مهيّا مىكند\r\nتا مىكند ختم رسل بر روى آن منبر جلوس * مولا على را از ميان بگرفته بالا مىكند\r\nگويد كه هركس را منم مولا على مولاى اوست * حكم ولايت را در آن پايانه امضا مىكند\r\nتاج ولايت را نهد بر تارك سلطان دين * از بهر آن حضرت يكى خرگاه بر پا مىكند\r\nاوّل كسى باشد كه او گويد به مولا تهنيت * فرمان ايزد را به صد تجليل اجرا مىكند\r\nدارم عجب از فرقهء باطل كه با اين انتصاب * چون آن ولايت را چنان بىوقفه حاشا مىكند\r\nرأى عوام الناس را رُجحان دهد بر حكم حق * قانون ديگر ضد اين تاكيد افشا مىكند\r\nبهر مقام و منصب ناچيز اين دنياى دون * حكم الهى را بَدَل با رأى شورا مىكند\r\nاليوم اكملت لكم حكمى است از سوى خدا * خود را به كيتى ناقض اين حكم ، رسوا مىكند \r\n\r\n","description":"","footnote":"","page_name":" 21 ","page_number":21},
  {"content":"\r\n\r\n شمس غدير از جانب يزدان فروزان گشته است * بيهوده بر الغاى آن دشمن تقلا مىكند\r\nبر كشتى دين خدا ، مولا على شد ناخدا * با بودن اين ناخدا « خادم » چه پروا مىكند \r\n\r\nدر ولادت امام هشتم عليه السّلام\r\n شد نه قباب چرخ منوّر چو كهكشان * از پرتو جمال رضا ، مير انس و جان\r\nبر عرصهء وجود برآمد به صد جلال * صاحبدلى كه مركب فرّش به زير ران\r\nاز مطلع مدينه برآمد به صد شكوه * شمس الشموس آنكه دهد روشنى بجان\r\nباد صبا به خرمن گل پيشواز رفت * بربست از كرامت وى طرف بوستان\r\nروى زمين ز دولت زو شد چنان بهشت * بگرفت آسمان و زمين بوى ضميران\r\nشهر از امارتش همه معمور و مستقل * خلق از ولادتش همه مسرور و شادمان\r\nمهرى كه شد ز تابش آن چرخ تابناك * ماهى كه شد ز طلعت آن سرخ آسمان\r\nافروخته ز پرتو آن مه‌لقا زمين * افراخته ز طالع آن رايت زمان\r\nدر جلوهء جمال چنان بدر بىنظير * در پايه و جلال به غايت عظيم شان\r\nطفلى كه داشت بر لب خود ذكر در جنين * با قصر خويش حال به رشك آورد جنان\r\nآن گنبد بلند كه افراخته به طوس * بگذشته بىمبالغه از فرق فرقدان\r\nآئين دين ز معرفت آن گرفته جان * دين مبين ز قدرت آن يافته توان\r\nدرمانده را پناه بود ، درد را دوا * ضامن به هر غريب و به هر آهويى ضمان\r\nدر سايهء كرامت آن آفتاب حسن * بنشين كه از حرور درآيى به سايبان\r\nاين رايت ولا كه برافراشته خدا * شد ملك دين به سايهء آن خرّم و جوان\r\n« خادم » توان مدح رضا را نداشتست * بنوشت آنچه رفت سخن بر سر زبان \r\n\r\nبيگانه نىام\r\n من با گل و بهار بيگانه نىام * با لحظهء انتظار بيگانه نىام\r\nدر آينهء الست او را ديدم * با عكس رخ نگار بيگانه نىام\r\nمن هم‌سفر طلايهء خورشيدم * با پيچ و خم مدار بيگانه نىام \r\n\r\n","description":"","footnote":"","page_name":" 22 ","page_number":22},
  {"content":"\r\n\r\n با غارت گل بدست دژخيم خزان * در صحنهء روزگار بيگانه نىام\r\nزنجير ستم مدام در پاى منست * با خلق ستم شعار بيگانه نىام\r\nمعناى تفنگ و توپ را مىفهمم * با واژه تار و مار بيگانه نىام\r\nچاك دل خود بسوزنى دوخته‌ام * با نشتر جان‌شكار بيگانه نىام\r\nناموس به سيم و زر نفروشم * با مسئله وقار بيگانه نىام\r\nدر گسترهء كوير پرسوز عطش * با خار و خس و غبار بيگانه نىام\r\nمن عاشق رقص نم نم بارانم * با چشمه و جويبار بيگانه نىام\r\nبا غفلت ماست خشكسالى بجهان * با رحمت كردگار بيگانه نىام\r\nگوئى شب ما سحر ندارد در پى * من با شب تنگ و تار بيگانه نىام\r\nاى دوست بيا بيا كه سودا زده‌ايم * با عشق تو غمگسار بيگانه نىام\r\n« خادم » به سخن چه گويم از حال غمم * با ديدهء اشكبار بيگانه نىام \r\n\r\n","description":"","footnote":"","page_name":" 23 ","page_number":23},
  {"content":"\r\n\r\n\r\nخادم ( 1324 )\r\nقاسم مهرنيا ، فرزند مهدى ، در پانزدهم آذرماه 1324 شمسى در خانواده‌اى متوسّط الحال در شهر بجنورد قدم به عرصهء حيات گذاشت .\r\nمهرنيا مىگويد : « پدر و مادرم از نعمت سواد بىبهره بودند . سيزده‌ساله بودم كه شمع وجود مادرم - كه خدايش بيامرزاد و رحمتش كناد - به خاموشى گراييد و خانهء دلم را تاريك ساخت . اين حادثهء جانگداز در روحم چنان اثرى گذاشت كه ادامهء تحصيل را برايم مشكل ، بلكه ناممكن ساخت . به همين علّت از سال دوّم متوسّطه ترك تحصيل نمودم . »\r\nمهرنيا ازآن‌پس به فراگيرى حرفهء در و پنجره‌سازى پرداخت و هم‌اكنون در اين شغل به كار مىپردازد و در ضمن ، مديريّت شركت تعاونى فلزكاران شهر خود را عهده‌دار مىباشد .\r\nمهرنيا مىگويد : « از زمانى كه در دبستان درس مىخواندم ، شعر را دوست مىداشتم ؛ به خصوص از وقتى كه دست اجل نابهنگام مرا از نعمت داشتن مادر محروم ساخت ، احساس كردم تنها سخنى كه روح آزرده و دردمندم را تسلّى مىبخشد ، شعر است ؛ خاصّه كه با چاشنى عرفان هم آميخته باشد . لذا از همان زمان به مطالعه و فراگيرى شعر و ادب عرفانى پرداختم . »\r\nمهرنيا كه از تخلّص « خادم » براى شعر خود استفاده مىكند ، از اخلاص‌پيشگان\r\n\r\n","description":"","footnote":"","page_name":" 24 ","page_number":24},
  {"content":"\r\n\r\nاهل بيت عصمت و طهارت عليهم السّلام به شمار مىرود كه از بيست‌سالگى در هيئت‌هاى عزادارى سرور شهيدان و جلسات مدّاحان به مرثيه‌سرايى و مديحه خوانى پرداخت و تخلّص خادم را نيز به همين مناسبت برگزيده است .\r\nخادم از سال 1364 با همكارى تنى چند از شاعران با هميارى ادارهء فرهنگ و ارشاد اسلامى به تأسيس انجمن ادبى و هنرى عارف بجنوردى همّت گماشت و خود از اعضاى ثابت و مؤثّر آن گرديد كه همچنان پابرجاست و در ضمن عضويّت انجمن ادبى عطّار نيشابورى را نيز پذيرفته است .\r\nخادم در سال 1370 با كمك دوستان ادبى و هنرىاش مجموعه‌اى از اشعار خود را جمع‌آورى كرد و به نام « قطره‌اى از قلزم » توسط انتشارات عضدى بجنورد به چاپ رسانيد .\r\n\r\nشرار اشك\r\n خواهم به مقدمت بفشانم غبار اشك * شايد فزون كنم به جهان اعتبار اشك\r\nزرگر عيار زر بشناسد ، نه هركسى * كو خبره‌اى كه تا بشناسد عيار اشك\r\nهر دانه‌اش چو شاخه گلى با طراوت است * بنگر به چهره‌ام كه شده گل عذار اشك\r\nگوهر به پيش قطرهء اشكت چه كم بهاست * پس گو چه هديه‌اى بنمايم نثار اشك ؟\r\nهر دانه‌اش چو سلسله ما را كشد به بند * هرگز برون نگشته كسى از حصار اشك\r\nبر گونه‌ام ز ديده چو شطّى روان شده * دريا خجل به پيش من و جويبار اشك \r\n\r\n","description":"","footnote":"","page_name":" 25 ","page_number":25},
  {"content":"\r\n\r\n گريد به حال زار من خسته ديدگان * خندد شكوفه‌هاى دلم در بهار اشك\r\nچون زورقى شكسته دلم در تلاطم است * آرامشى كرم بنما در كنار اشك\r\nبىاعتنا مباش تو « خادم » به قطره‌اى * ايمن نبوده كس به جهان از شرار اشك \r\n\r\nيا حسين !\r\n از همه ببريده‌ام ، دل بر تو بستم يا حسين ! * من كه از جام ولايت مست مستم يا حسين !\r\nدست بر دامان تو بهر تمنّا من زدم * هان مكن از دامنت كوتاه دستم يا حسين !\r\nغرق درياى گناهم ، دارم امّيد عطا * بخششى بنما كرم از خويش ، رستم يا حسين !\r\nگفته‌اند جايت بود اندر دل بشكستگان * من به عشقت شيشهء دل را شكستم يا حسين !\r\nخاك كويت توتياى ديدگانم مىكنم * من به پيش پاى تو از خاك پستم يا حسين !\r\nاشك چشمانم گواه صدق گفتار من است * « خادم » اين آستانم هرچه هستم يا حسين ! \r\n\r\nدل‌شكسته\r\n يك‌بار دگر باز شكستى دل ما را * بر باد بدادى همهء حاصل ما را\r\nمن راز دلم را به تو گفتم به اميدى * شايد كه كنى حلّ ز وفا مشكل ما را\r\nاز سردى ياران به تو رو كرده دل من * تا گرم نمايى ز كرم محفل ما را\r\nامّيد من اين بود كه در عمر دوروزه * حرمت بنهى ارزش آب‌وگل ما را\r\nيك‌عمر به غفلت سپرى شد شب و روزم * يا ربّ بنما چاره ، دل غافل ما را\r\nديوانهء عشقم شده پابند دل خود * ديوانه مكن دلبرك عاقل ما را\r\nدلبر نكند ياد تو اى « خادم » مجنون * گم كرده نگارم به يقين منزل ما را \r\n\r\nيا علىّ !\r\n روشن از نور ولايت ، ديدگانم ، يا علىّ ! * نام نيكويت بود ورد زبانم ، يا علىّ ! \r\n\r\n","description":"","footnote":"","page_name":" 26 ","page_number":26},
  {"content":"\r\n\r\n نان و خرما مىبرى بهر يتيمان عرب * من فقير و بىكس و محتاج نانم ، يا علىّ !\r\nهركجا درمانده‌اى باشد مدد خواهد ز تو * نوكرى درمانده و هم بىتوانم ، يا علىّ !\r\nدر قمار عشق تو بگذشته‌ام از زندگى * نى به فكر سود و نى فكر زيانم ، يا علىّ !\r\nكنده توفان حوادث خانهء پوشالىام * مرغ بىبال‌وپر و بىآشيانم ، يا علىّ !\r\nاز همه ببريده‌ام چشم اميدى سوى تو * رو مگردان از من اى روح و روانم ، يا علىّ !\r\nتوشه‌اى از حاصل عمرم نچيدم در جهان * طى بهار زندگى اندر خزانم ، يا علىّ !\r\nمىچكد اشك ندامت از دو چشمان ترم * روسياهى نادمم ، بنگر فغانم ، يا علىّ !\r\nدست من گير و ز توفان حوادث وارهان * ده نجات از كينه و مكر زمانم ، يا علىّ !\r\nسر نسايم بر زر و زور و به تخت سلطنت * تا غلام درگه اين آستانم ، يا علىّ !\r\nمرغ حق‌گويم ! بود نام تو در منقار من * نام نيكويت بود ورد زبانم ، يا علىّ !\r\nمايل كوى توام نى طالب حور و بهشت * كوى تو برتر ز هر باغ جنانم ، يا علىّ !\r\nمانده‌ام حيران چه سازم من نثار مقدمت * دست من باشد تهى بستان تو جانم ، يا علىّ !\r\nمن به راه عشق تو دادم ز كف هستى خود * اندر اين سوداى خود بس شادمانم ، يا علىّ !\r\nعشق روى تو نموده واله و ديوانه‌ام * رفته از دل طاقت و از كف عنانم ، يا علىّ !\r\nكاروان بگذشته و در خواب غفلت مانده‌ام * دست من گير و رسان بر كاروانم ، يا علىّ !\r\nبر فقيران ياور و بر كودكان يار و نديم * من ز پا افتاده همچون كودكانم ، يا علىّ !\r\nقوت خود بر قاتلت دادى ز راه مكرمت * عاجز از اوصاف تو نطق و بيانم ، يا علىّ !\r\nمدح تو گويم به شعر ناب زيباى كهن * گلشن شعر كهن را باغبانم ، يا علىّ !\r\nهرچه مىگويم بود حقّ و برىّ از ادّعا * كرده ثابت ، گفته‌ام كن امتحانم ، يا علىّ !\r\n« خادم » بجنوردىام ، مدّاح اولاد رسول * در دل اهل نظر باشد مكانم ، يا علىّ ! \r\n\r\nياد تو\r\n همچو شيرى خفته‌ام در بيشه‌ات * كى شوم فارغ من از انديشه‌ات\r\nسبز و شادابم چو سروى در چمن * تا خورم آب روان از ريشه‌ات \r\n\r\n","description":"","footnote":"","page_name":" 27 ","page_number":27},
  {"content":"\r\n\r\n مستم و هرگز نمىگردم خمار * تا كه نوشيدم شراب شيشه‌ات\r\nظلم بىحدّ تا به كى بر من كنى * ده تو تغييرى به رسم و پيشه‌ات\r\nياد تو ، همّيشه اندر خاطرم * مانده در هر جاى ، زخم تيشه‌ات\r\nشكوه « خادم » از جفايت كى كند * اين روش باشد ره همّيشه‌ات \r\n\r\nتضمين غزل حافظ « 1 »\r\n ما به درگاه تو با ناله و آه آمده‌ايم * ز خراسان به برت اين همه راه آمده‌ايم\r\nهمگى غرق گنه ، نامه سياه آمده‌ايم * « ما بدين در نه پى حشمت و جاه آمده‌ايم\r\nو ز بد حادثه اينجا به پناه آمده‌ايم » * دست خالى نكن از درگه‌ات اى دوست ردم\r\nبه اميدى زده‌ام بر سر كوى تو قدم * رو مگردان ز من اى دوست كه من گرچه بدم\r\n« رهرو منزل عشقيم و ز سرحدّ عدم * تا به اقليم وجود اين همه راه آمده‌ايم »\r\nاز ازل بذر محبّت به دلم كردم كشت * دست تقدير و قضا مهر تو بر سينه نوشت\r\nطالب كوى توام برى از دير و كنشت * « سبزهء خطّ تو ديديم و ز بستان بهشت\r\nبه طلب كارى اين مهر گياه آمده‌ايم » * هر طرف مىنگرم من ز يسار و ز يمين\r\nبهتر از صحن و سرايت نبود روى زمين * بوى عطر حَرَمت به بود از نافهءچين\r\n« با چنين گنج كه شد خازن او روح امين * به گدايى به در خانهء شاه آمده‌ايم »\r\nهرچه در وصف حريم تو بگوييم به‌جاست * حرمت قبله‌گه و گرد ضريح تو دواست\r\nجملهء ملتمسين دست به دامان شماست * « لنگر حلم تو اى كشتى توفيق كجاست ؟\r\nكه در اين بحر كرم غرق گناه آمده‌ايم » * غير مدّاحى تو ، هيچ مرا نبود كار\r\nدست من را برسان بهر خدا دامن يار * طالب كوى توام گر ببرندم سرِ دار\r\n« آب‌رو مىرود ، اى ابر خطاپوش ببار * كه به ديوان عمل نامه سياه آمده‌ايم » \r\n\r\n\r\n","description":"","footnote":"\r\n( 1 ) - اين شعر را در كنار تربت پاك حضرت زينب كبرى عليها السّلام سروده است .\r\n","page_name":" 28 ","page_number":28},
  {"content":"\r\n\r\n بر درت آمده اين « خادم » مسكين و گدا * گشته از خانه و كاشانه و از شهر جدا\r\nهمه دم در حَرَمت ناله و دستى به دعا * « حافظ اين خرقهء پشمينهء بينداز كه ما\r\nاز پى قافلهء با آتش و آه آمده‌ايم » \r\n\r\nمسافر خسته دل\r\n امشب اى كوفه چرا خاموشى ؟ * با غم و غصّه تو هم‌آغوشى\r\nمن غريبم چو در اين شهر و ديار * آمدم در طلب خانهء يار\r\nيار من منزل و مأوا دارد * در دل سوختگان جا دارد\r\nمن ، نديده ، شده‌ام عاشق او * عاشق قامت و آن روى نكو\r\nيك نشان دگرى در خبرش * هرچه گشتيم ، نديدم خبرش\r\nگفت شخصى به من دل‌خسته * درِ آن خانه نگردد بسته\r\nرفتم افسوس درش بسته شده * بس جفا بر من دل‌خسته شده\r\nسخنى گو ز ره مهر و وفا * دور كن از دل من جور و جفا\r\nآمدم تا كه جوابى بدهى * وز ره لطف ثوابى بدهى\r\nكوفه تا گفتهء من را بشنود * پس از آن ، او به سخن لب بگشود\r\nاى مسافر كه چنين خسته‌دلى * گوييا مىطلبى كوى علىّ\r\nقلب عشّاق تمامى خستند * چون در خانهء حقّ را بستند\r\nشد به محراب دوتا فرق علىّ * سخنى گفت به آواز جلىّ\r\nرستگارم چو به درگاه خدا * اين سخن گفت علىّ در آنجا\r\nشد به خون غرقه ز پا تا به سرش * مانده در مسجد كوفه اثرش\r\nخون دل خورد علىّ در دوران * استخوانى به گلويش پنهان\r\nغم دنيا به دلش كرد نهان * در دل شب چو به چَه كرد بيان\r\nچَه بُده محرم اسرار علىّ * كس نشد محرم سرّ ازلى\r\nسخنش را به دل چَه مىگفت * غير چَه سرّ علىّ كس نشنفت \r\n\r\n","description":"","footnote":"","page_name":" 29 ","page_number":29},
  {"content":"\r\n\r\n سخنت را به دل چَه گفتى * درّ و گوهر به دل چَه سفتى\r\nيا علىّ ! گو سخنت را تو به من * كمتر از چَه نىام اى مير سخن\r\nمن چو خاكى به كف پاى توام * عاشق و واله و شيداى توام\r\nبعد عمرى ز نشيب و ز فراز * آمدم بر درت اى مير حجاز !\r\nتو نپندار كه مضطر گردم * بىنصيب از كرمت برگردم\r\nتو انيس شب و تنهايى من * شافع اين همه رسوايى من\r\nكمرم خم شده از بار گناه * امشب آورده به اين خانه پناه\r\nيا علىّ ! اين تو و اين نالهء من * يك نگه بر دل ديوانهء من\r\nگشتم امشب چو سگ و گربهء لوس * تا نگردم من از اين در مأيوس \r\n\r\nآينهء دل\r\n تا كه آيينهء دل صاف و منوّر نشود * هرگز او جايگه محرم دلبر نشود\r\nتا كه زنگار ز آيينه نگردد بيرون * رخ دلدار در آيينهء مصوّر نشود\r\nتا كه خالى نكنى دل ز عناد و كينه * رفتن يار در آن خانه ميسّر نشود\r\nكرده مأوا به دلم مهر بت طنّازى * غير مهرش ، دل ديوانه مسخّر نشود\r\nچون‌كه مهر علىّ و آل نشيند در دل * ديگر از طعنهء اغيار مكدّر نشود\r\nتا كه صيقل نكنى سينه تو از كينه و آز * در مصاف هوس و نفس مظفّر نشود\r\n« خادما » جاى مده غير محبّت در دل * جز محبّت دل تو پاك و معطّر نشود \r\n\r\nخادم آل محمّد عليه السّلام\r\n تا پيروى از رسول امجد دارم * من مهر علىّ به سينه بىحدّ دارم\r\nگر مورد لطف دوستانم شده‌ام * از خادمى آل محمّد عليه السّلام دارم \r\n\r\nشيوهء عارفان\r\n دشنام دهى ، تو را دعا خواهم كرد * گر باز روى ، تو را صدا خواهم كرد\r\nاين شيوه ز عارفان بياموخته‌ام * كى دامنشان ز كف رها خواهم كرد \r\n\r\n","description":"","footnote":"","page_name":" 30 ","page_number":30},
  {"content":"\r\n\r\n\r\nشيوهء عارفان\r\n دشنام دهى ، تو را دعا خواهم كرد * گر باز روى ، تو را صدا خواهم كرد\r\nاين شيوه ز عارفان بياموخته‌ام * كى دامنشان ز كف رها خواهم كرد \r\n\r\nذاكر شاه تشنه كام\r\n من ذاكر شاه تشنه كامم * لبريز مى ولاست ، جامم\r\nزنده به محبّت حسينم * « خادم » شده در طريق ، نامم \r\n\r\nساقى كوثر\r\n زهرا كه نشان ز باب اطهر دارد * همسر چو علىّ ، ساقى كوثر دارد\r\nشد اسوهء صبر و استقامت به جهان * فرزند چو حسين ، عزير داور دارد \r\n\r\n","description":"","footnote":"","page_name":" 31 ","page_number":31},
  {"content":"\r\n\r\n\r\nخادم ( 1333 )\r\nسيف اللّه خادمى راوندى در سال 1333 هجرى شمسى در كاشان پا به جهان هستى گذاشت ، تحصيلات ابتدايى و سال اوّل و دوم دبيرستان را در زادگاهش به پايان رسانيد و در سال 1347 به اتّفاق خانواده به تهران عزيمت كرد و دورهء متوسطه را به انجام رسانيد . ديپلم خود را در رشتهء رياضى دريافت كرد و در سال 1352 به استخدام ارتش درآمد و پس از يك سال به اصفهان منتقل گرديد .\r\nخادمى در بيست‌سالگى قريحهء شعر در او بيدار شد و به سرودن شعر پرداخت و در سال 1354 به عضويّت انجمن ادبى صائب اصفهان درآمد و از محضر استادانى چون بيرياى گيلانى ، بصير اصفهانى ، متين و ديگر اساتيد كسب فيض كرد و از اين رهگذر شعرش به شكوفايى رسيد .\r\nخادمى كه تخلّص « خادم » را براى شعر خود برگزيده است ، در سال 1364 به كرمان منتقل گرديد و در همان سال به دانشگاه راه يافت و در رشتهء ادبيّات فارسى به تحصيل ادامه داد و به دريافت ليسانس توفيق يافت . ازآن‌پس به اصفهان بازگشت و هم‌اكنون در اين شهر با درجهء سرهنگى در هوانيروز به خدمت اشتغال دارد .\r\n\r\nسلسلهء عشق\r\n آنكه از سلسلهء عشق جدا مىماند * مرد ره نيست كز اين قافله وا مىماند \r\n\r\n","description":"","footnote":"","page_name":" 32 ","page_number":32},
  {"content":"\r\n\r\n راز اين دام كه بر پاى دلم مىپيچد * نتوان گفت به مرغى كه رها مىماند\r\nبىوفايان همه رفتند ، ولى در برِ ما * دلبر ماست كه از روى وفا مىماند\r\nگرچه در دشت جنون خون شقايق ريزند * ياد اين حادثه در خاطره‌ها مىماند\r\nبخت يك‌بار درِ خانهء ما را زد و رفت * چه كسى گفت كه در شهر شما مىماند\r\nچشم امّيد به گلزار جهان دوخته‌اى * تا قيامت مگر اين پنجره وا مىماند\r\nما همه ساكن بتخانهء عادت شده‌ايم * اين گناهيست كه بر گردن ما مىماند\r\nشعر « خادم » اگر آن است كه من مىدانم * اين غزل همره تاريخ به‌جا مىماند \r\n\r\nتو را ديدم\r\n تو را ديدم ، تو را در خواب ديدم * درون چشمهء مهتاب ديدم\r\nز پشت شيشه اشكم را در آن شب * جمال ماه را در آب ديدم\r\nجمالت را چو گلبرگ شقايق * نگاهت را شراب ناب ديدم\r\nتو را تا در نگاهم خوش نشينى * شگفتا ! سينه را بىتاب ديدم\r\nدل ديوانه‌ام درياب ، درياب ! * كه اين ويرانه در سيلاب ديدم\r\nاگر ديدى كه غرقم در غم عشق * نجاتم را در اين گرداب ديدم\r\nدو چشم اشكبار « خادم » ات را * همه‌شب تا سحر بىخواب ديدم \r\n\r\nديار آشنا\r\n وقتى سپاه حادثه بىباك مىشود * وقتى حساب ثانيه‌ها پاك مىشود\r\nوقتى كه زود پى به محبّت نمىبرند * وقتى كه دير عاطفه ادراك مىشود\r\nمن مىروم به سمت ديارى كه آشناست * آنجا كه لاله هم‌نفس تاك مىشود\r\nاز چشم‌هايت آينه اشكى نريختى * هرگز گمان مبر كه دلت پاك مىشود\r\nبايد به آب ديده صفا داد سينه را * جايى كه جسم آينه در خاك مىشود\r\nجاى شگفت نيست كه در دست حادثات * آتش نصيب سينهء صد چاك مىشود \r\n\r\n","description":"","footnote":"","page_name":" 33 ","page_number":33},
  {"content":"\r\n\r\n « خادم » نواى عشق به گوشم نمىرسد * اينجا كه پاك همدم ناپاك مىشود \r\n\r\nسفر تا خورشيد\r\n به روى ما ، درِ گلخانه وا نيست * گلى با خندهء ما آشنا نيست\r\nدر اين باغ پر از گل‌هاى ميخك * كسى ديگر به فكر لاله‌ها نيست\r\nغريبى ، بىكسى ، بىهمزبانى * دريغا ! يك‌نفس از ما جدا نيست\r\nبلا از شش‌جهت مىبارد ، امّا * يكى همدرد مرد كربلا نيست\r\nسفر در پيش ، امّا رو به خورشيد * كه غير از سايه ما را در قفا نيست\r\nبيا اى دل ، تو با ما همدلى كن * كه غير از ما كسى در فكر ما نيست \r\n\r\nپيام محبّت\r\n در هر دلى نهال محبّت نشاندنيست * بذر اميد در همه فصلى فشاندنيست\r\nدانى ز چيست بارش باران به روى خاك * يعنى غبار سينه به اشكى نشاندنيست\r\nدل مىشود اسير نگاهى ، تبسّمى * اين آهوى رميده ز هر سو كشاندنيست\r\nاين كودك يتيم كه شبگرد كوچه‌هاست * در دامن محبّت مادر نشاندنيست\r\nآن مرغ قاصدى كه رساند پيام كو ؟ * بر هر دلى پيام محبّت رساندنيست\r\nآنجا كه زير بال‌وپر مرغ عاشق است * مرغى كه از تبار كلاغ است راندنيست\r\n« خادم » رسيد موسم دم‌سردى خزان * كز شاخ عمر برگ جوانى تكاندنيست \r\n\r\nآبشاران شراره\r\n لبريز لبريز است قلبم از شراره * از آسمان چشم من ريزد ستاره\r\nپيوسته مىريزد ز چشم خون فشانم * در دامن شب ، آبشاران شراره\r\nدل در هوايت مىتپد آن‌سان كه گويى * ماه است پنهان پشت ابر پاره‌پاره\r\nگل‌هاى باغ فكر من بوى تو دارد * اى كاش مىديدم تو را امشب دوباره \r\n\r\n","description":"","footnote":"","page_name":" 34 ","page_number":34},
  {"content":"\r\n\r\n نيك است اگر نوشم شراب لعل نوشت * در كار نيكو نيست حاجت استخاره\r\nجان مىدهم در راه تو هر لحظه خواهى * سر مىنهم در پاى تو با يك اشاره\r\nما همچو موجيم و به دريا خو گرفتيم * اينجا نگيرد موج از دريا كناره\r\nدل از محبّت مىشود « خادم » مصفّا * يعنى نمىجوشد گياه از سنگ خاره \r\n\r\nحديث عشق\r\n در شوره‌زار سينهء من عشق خانه داشت * يعنى دلم براى شكفتن بهانه داشت\r\nآيينهء خيال تو آمد كه آسمان * باآن‌همه ستارهء روشن ، صفا نداشت\r\nگويى به پاى عشق به مقصد رسيده بود * آن كس كه در حوالى اين شهر خانه داشت\r\nديدم هزار لاله به يادت هميشه سرخ * در كوچه‌هاى شهر كه از تو نشانه داشت\r\nسنگينى فراق تو بال‌وپرم شكست * ازبس دلم هواى پريدن ز لانه داشت\r\nدر آرزوى كوى تو جانم به لب رسيد * دل اشتياق بوسه بر آن آستانه داشت\r\nديشب در انتظار تو آخر دلم شكست * اين زورق شكسته ، اميد كرانه داشت\r\nبىروى تو چگونه بخوانم حديث عشق * بايد براى گفتن مطلب بهانه داشت \r\n\r\nانتظار\r\n ز كوچه‌هاى شهر ما عبور كن * و شهر را پر از نشاط و شور كن\r\nبه سرزمين پاك اشتياق‌ها * بيا به جام شب شراب نور كن\r\nبيا به خانهء دلم سرى بزن * فضاى خانه را پر از سرور كن\r\nهنوز هم به شب اشاره مىكنى * كتاب انتظار را مرور كن\r\nنگاه انتظار من سياه شد * بيا به خاطر خدا ظهور كن\r\nبيا و از تبلور زلال عشق * نگاه چشمه را پر از بلور كن\r\nبيا و در حضور سرخ لاله‌ها * ز كوچه‌هاى شهر ما عبور كن \r\n\r\n","description":"","footnote":"","page_name":" 35 ","page_number":35},
  {"content":"\r\n\r\n\r\nشب بىستاره\r\n رخ تو در خيال من ، شكفتن ستاره بود * بهار با تو بودنم ، تولّدى دوباره بود\r\nمن و تو در ركاب هم ، سوار بارهء زمان * زمانِ بىتو بودنم ، سمند بىسواره بود\r\nنخواست خانهء دلم ، تهى ز ميهمان غم * دلى سياه و بىتپش ، دلى كه سنگ خاره بود\r\nتمام لحظه‌هاى من ، در آتش فراق تو * زلال گريه‌هاى من ، شراره در شراره بود\r\nشكست شيشهء دلم ، در انجماد لحظه‌ها * دلى كه در هواى تو هميشه در شماره بود\r\nدلى كه با حضور تو ، به تاب‌وتب فتاده بود * دلى كه در فراق تو ، چو لاله پاره‌پاره بود\r\nشكست هاىهاى من ، سكوت سايه‌هاى شب * شبى سياه و بىسحر ، شبى كه بىستاره بود\r\nنگاه « خادم » تو در فضاى سبز آرزو * به بىكرانهء افق ، هماره در نظاره بود\r\nكه شايد از كرانه‌اى ، سوار بارهء سحر * درآيى از ديار شب ، شبى كه بىكناره بود \r\n\r\nرباعيات شكوه خورشيد\r\n از عشق تو پاى تا به سر ، سرشارم * دريا دلم ، از فيض گهر سرشارم\r\nاز شوق وصالت ، اى شكوه خورشيد * چون روح سپيدهء سحر ، سرشارم \r\n\r\n","description":"","footnote":"","page_name":" 36 ","page_number":36},
  {"content":"\r\n\r\n\r\nآتش غم\r\n اى كاش ! به دل نشانه‌اى بود مرا * از آتش غم زبانه‌اى بود مرا\r\nاى كاش ! ز چشم تر من غم مىريخت * تا گريه كنم بهانه‌اى بود مرا \r\n\r\nشعلهء نگاه\r\n من شعلهء آن نگاه را مىديدم * از دور ، شرار آه را مىديدم\r\nخورشيد اگرچه از افق دور افتاد * بوسيدن روى ماه را مىديدم \r\n\r\nخورشيد ظفر\r\n در رگ‌رگ اين ديار ، جارى مل سرخ * بر سر زده خورشيد ظفر كاكل سرخ\r\nاز جوشش خون سرخ ياران شهيد * از تربت كربلا برآمد گل سرخ \r\n\r\nدوبيتى رداى عاشقى\r\n رداى عاشقى بر دوشتان باد ! * محبّت گرمى آغوشتان باد !\r\nلبالب ساغر گل‌جوشتان باد ! * شراب عشق ياران نوشتان باد ! \r\n\r\nشاعر خورشيد\r\n به بزم عاشقان شهر خورشيد * عروس شب لباس نور پاشيد\r\nشبى را تا سحر آن دلبر مست * شراب از ساغر خورشيد نوشيد \r\n\r\n","description":"","footnote":"","page_name":" 37 ","page_number":37},
  {"content":"\r\n\r\n\r\nخادم ( 1334 )\r\nحسين خادمى ، فرزند رضا ، در سال 1334 هجرى شمسى در شهرستان داراب فارس از مادر زاد . تحصيلات ابتدايى و قسمتى از متوسّطه را در زادگاهش به پايان رسانيد ، ازآن‌پس در سال 1351 به استخدام نيروى هوايى ( درجه‌دارى ) درآمد و با ادامهء تحصيل در شيراز به دريافت مدرك ديپلم طبيعى توفيق يافت .\r\nخادمى در سال 1360 از نيروى هوايى بازخريد شد ، آن‌گاه به استخدام ادارهء كشاورزى درآمد و در داراب به كار اشتغال ورزيد و مدّت پنج سال انجام‌وظيفه كرد و در سال 1365 استعفا كرد و به شغل آزاد روى آورد و در واحد تاكسىرانى شهر خود مشغول كار شد .\r\nحسين خادمى ، كه در شعر « خادم » تخلّص مىكند ، از سال 1373 رسما و به‌طور مستمرّ شروع به سرودن شعر كرد و در اين رهگذر توفيق رفيق راهش بود و آثارش نشان مىدهد كه وى از استعداد و قريحهء كافى برخوردار است و اشعارش در برخى از مطبوعات استان به چاپ مىرسد .\r\nخادم در سرودن شعر بيشتر طبعش به غزل و مثنوىسرايى مايل است و گاهى در سرودن شعر نو طبع‌آزمايى مىكند . امّا آنچه از اشعار او مىتراود ، نسيم جان‌بخش و روح‌نواز مرثيه‌هاى دل‌نشين خاندان پيغمبر و ائمهء اطهار عليهم السّلام است ؛ به خصوص اشعارى كه دربارهء ابا عبد اللّه الحسين عليه السّلام سروده ، حال و هواى ديگرى دارد .\r\n\r\nميوهء كال كلك من\r\n تا كه كوير فكر من ، ره به كوير مىبرد * نرگس چشم مست تو ، دل چو اسير مىبرد \r\n\r\n","description":"","footnote":"","page_name":" 38 ","page_number":38},
  {"content":"\r\n\r\n\r\nميوهء كال كلك من\r\n تا كه كوير فكر من ، ره به كوير مىبرد * نرگس چشم مست تو ، دل چو اسير مىبرد\r\nژالهء شرم شعر من ، مىچكد از نگاه دل * جام شراب شعر تو ، سر كه به زير مىبرد\r\nنكته به نكته واژه‌ها ، ما حصل كلام تو * بر سر بازار سخن ، پندپذير مىبرد\r\nنام تو شد عروض ما ، مصوّت بلند « آ » * زان كه هجاى روى تو ، هم بم و زير مىبرد\r\nگر كه شميم زلف تو ، باد وزد به باغ من * ميوهء كال كلك من ، شاه و فقير مىبرد\r\nدل كه غروب مىكند ، همدم شب نمىشوى * تا مه پرنيان تو ، جان حرير مىبرد\r\nتا به جمال آينه ، جلوهء خود عيان كنى * راز نهان چهره‌ات ، سرّ ضمير مىبرد\r\nپيش تو « خادم » شكند ، سرو قد كلام خود * گرچه هواى واژه‌ها ، زهرهء شير مىبرد \r\n\r\nسرود سوگ\r\n رگ خورشيد امشب در سراى آب مىماند * شب تنهايى آرام ، بىمهتاب مىماند\r\nغروب آينه در دل نهال آه مىكارد * سكوت عاطفه در شيون ناياب مىماند\r\nكمى آن‌سو ، رحيل عشق اندر كومه‌اى غمگين * سرير چين سجّاده ، سحر در خواب مىماند\r\nچنان آتش زند بر دل از اين هجران دردآلود * كه بغض خاطره در خانهء شور آب مىماند\r\nشكسته قايق انديشه در توفان تنهايى * در اين دريا كه دل در حسرت پاياب مىماند \r\n\r\n","description":"","footnote":"","page_name":" 39 ","page_number":39},
  {"content":"\r\n\r\n بسوزد بال‌وپر ، ققنوس هم از آتش هجران * نه در فرجام بىپايان كه چون خوناب مىماند\r\nچرا گلبرگ گريه با گلوى گل نمىگريد * كوير واحهء تقدير چون بىآب مىماند\r\nسرود سوگ مىخواند به ساحل كودك دريا * از اين وحشت كه بر گردونهء گرداب مىماند\r\nز اندوه دل بلبل ، خبر دارد ضمير گل * كه فريادش درون سينهء سرد آب مىماند\r\nشكوفا مىشود شمشاد از عطر ديار عشق * به دست گرم نيلوفر ، كه در تالاب مىماند\r\nخدا داند خطوط خاطره بر خاك مادرها * چگونه نقش مىبندد كه دل بىتاب مىماند\r\nاگر دل زخمه بردارد مزن « خادم » تو بر تارم * چو ساز ديگرى دارم ، كه بىمضراب مىماند \r\n\r\nشيشهء ترديد صبر\r\n عاشقان ! آهسته بيدارم كنيد * دست من گيريد و هشيارم كنيد\r\nمرغ روحم از قفس پرواز كرد * تازه فكرى بر دل زارم كنيد\r\nشبنم چشمم شراب شعر شد * قافيه در جام خون‌بارم كنيد\r\nتا خموشى چارهء كار من است * مُهر بر امضاى گفتارم كنيد\r\nچشمهء دل آبيار تاك شد * بعد از اين از اشك سرشارم كنيد\r\nشيشهء ترديد صبرم تا شكست * پيش ثابت عهد ، انكارم كنيد\r\nاندك‌اندك ظلمت شب مىرسد * در فراسوى افق ، دارم كنيد\r\nلاف مستى بانك خاموش من است * چنگ گر در گوشهء تارم كنيد\r\nخال هندوى رخ « خادم » شدم * گر جگرخوارم ، شكرخوارم كنيد \r\n\r\nيادوارهء كربلاى حسينى عليه السّلام\r\n پژواك « يا حسينم » آيد ز لاله‌زاران * اى دل بشارتى شد ، از كربلاى ياران\r\nاى لاله‌ها بريزيد ، خونابهء شهيدان * تا بو كه آيد از خون ، از دشت گلعذاران\r\nاينك تو اى علمدار ! بازآ به‌سوى ميدان * آبى ز بهر طفلان ، آور ز چشمه‌ساران\r\nكاين گونه عاشقانت ، افسرده و غمين‌اند * آيا خزان رسيده ، در موسم بهاران \r\n\r\n","description":"","footnote":"","page_name":" 40 ","page_number":40},
  {"content":"\r\n\r\n آن شب وداع نمودى ، با غنچه‌هاى زهرا * ديدى چه‌سان بباريد ، از ديده اشك باران\r\nآرى ! از اين جدايى ، از ديده خون ببارد * يا ژاله‌ها نشيند ، در چشم بىقراران\r\nآن دم كه پيكر تو ، در خاك و خون تپيده * فرياد « يا برادر » آيد ز لاله‌زاران\r\nگر عاشقان سرايند ، اسرار كربلا را * دل‌ها ز غم بسوزد ، از نغمهء هزاران\r\nگل‌واژه‌هاى ايمان ، اخلاص اين دليران * رنگين‌كمان عشق است ، در پيش سربداران\r\nديگر حسينم اكنون ، طفلان چه بىقرارند * جانا تو مرهمى نه ، بر زخم دل‌فكاران\r\nدردا ! كه آن دمى تو ، از رفتنت بگفتى * فرياد و صد فسون شد ، در جمع داغداران\r\nخوش تاختى به ميدان ، بر دشمن ستمگر * اى يك‌تنه تو لشكر ، بىجيش بىسواران\r\nتقديرتان چنين بود ، در سرخى شهادت * تا جاودان بمانيد ، در جان سبز باران\r\nاينك فرا رسيده ، آن لحظه‌هاى موعود * تا ناله‌ها كند دل ، از دست نابكاران\r\nدر دشت‌هاى خونين ، تنديس روشن عشق * آماجگاه درد است ، در ياد جان‌نثاران\r\nآهسته بر لبانم ، درها فرونشانم * تا داغ دل بكاهد ، از درد روزگاران\r\nبر ما ملك نويسد ، اين اجر سوگ مولا * گر زخمه‌اى زند دل ، بر تار مىگساران\r\n« خادم » اگر فتاده ، در خاك كوى دلبر * حاشا كه او بداند ، از رسم توبه‌كاران \r\n\r\nديار شهيدان\r\n تا نسيم خزان لاله چيند * از محرّم به دل غم نشيند\r\nبر ديار شهيدان نظر كن * اى صبا ! عاشقان را خبر كن\r\nداغ دل تا كجا من بپوشم ؟ * چون مى ارغوانى به جوشم\r\nفاطمه ! عطر احمد ، كجايى ؟ * تا ببينى چنين كربلايى\r\nلاله‌ات زانوى غم گرفته * زينبت بغض ماتم گرفته\r\nتا پرستو رود آشيانه * سر دهد نغمهء عاشقانه\r\nفاطمه ! ساقى كوثرت كو ؟ * ذو الفقار يد حيدرت كو ؟\r\nمثل گل با شميم بهاران * كربلا كرده‌اى لاله‌زاران \r\n\r\n","description":"","footnote":"","page_name":" 41 ","page_number":41},
  {"content":"\r\n\r\n اكبرت جان دهد در كنارى * قاسمت مىكشد انتظارى\r\nاصغرت لالهء پر ز خون شد * شبنم ديده‌ام واژگون شد\r\nوه ! چه تيرى رود جستجويش * تا نوازش نمايد گلويش\r\nمرغ عشق بر لب شطّ نشسته * بيرق ذواليمينش شكسته\r\nمانده‌ام در سكوت زمانه * زورق غم رود تا كرانه\r\nدر افق شب‌پره مىنشيند * تا كه شب لاله‌ها را بچيند\r\nهر زمان اهرمن در كمين است * تا ابد رسم شب اين‌چنين است\r\nمن كه‌ام راوى سربداران * عاشقى مانده در سوگ ياران\r\n« خادم » لالهء كربلايم * نكته‌ها ريزد از هر نوايم \r\n\r\nلاله‌زار عاشقان\r\n اگر عاشقى ، راه صحرا بگير * نشانى ز ياران زهرا بگير\r\nكه زينب ستاده بر اين بارگاه * شقايق بروييده در قتلگاه\r\nحسينم ! مگر فصل گل‌ها رسيد * كه از كربلايت نسيمى وزيد\r\nبهارى كه در نينوايت دميد * ز هر شاخه گل ، خون يارى چكيد\r\nبه نزديك شطّ پس چرا همهمه‌ست * مگر ذو اليمين بر سر علقمه‌ست\r\nحسينم ! علمدار لشكر كجاست ؟ * به من گو وفادار كوثر كجاست ؟\r\nعلمدار آن سربداران چه شد ؟ * امير دلير سواران چه شد ؟\r\nكه عبّاس رفته سوى آب عشق * كه در دجله افتاده مهتاب عشق\r\nرخ ماه او چون گل ياس بود * سپيدى عشق ، دست عبّاس بود\r\nدر اين شطّ علىّ وارهء غم بود * يكى مرد و صد ابن ملجم بود\r\nسحر چشم نرگس بر اين بط فتاد * كه با تير عشق بر سر شطّ فتاد\r\nبيا اكبرم ! فصل گل چيدن است * بيا ذو الفقار ! وقت جنگيدن است\r\nنويدم دهد قاسم از كوى عشق * كه نيلوفرى مىدهد بوى عشق \r\n\r\n","description":"","footnote":"","page_name":" 42 ","page_number":42},
  {"content":"\r\n\r\n خدايا ! بگير تازه‌داماد من * كه او باشد از يادگار حسن\r\nبخوان اى چكاوك زمين خون شده * ز جور و جفا ، ديده جيحون شده\r\nكه ليلا دو ديده به در دوخته * ز اشكش دل ياسمن سوخته\r\nچرا بلبل دل صدا آمده ؟ * ربابم به شور و نوا آمده ؟\r\nمگر طفل شيرخواره نالان شده ؟ * كه ليلا چنين دل پريشان شده ؟\r\nحسينم ! بيا اصغرت ديدنىست * گل روى اكبر بسى چيدنيست\r\nلب عاشقان در سماع بسته است * دل و روحشان از منى رسته است\r\nحسينم ! به تو صد سلام ، صد درود * اگر « خادم » از شور شعرى سرود\r\nو گر مرثيه گوى آل عباست * ببخشا تو او را ، هم اينك رواست \r\n\r\nميلاد مبارك امام حسن مجتبى عليه السّلام ميلاد نور\r\n ببين امشب كه مهتابش دلاراست * ز ميلاد حسن عليه السّلام مه آشكاراست\r\nبه درياى تسلسل جز حسن كيست ؟ * مگر نام حسن بر دل عيان نيست ؟\r\nز ديده تا حسن صد اشك راه است * ز راه دل فقط يك بوسه‌گاه است\r\nنگيرد خواب غفلت شيشه و سنگ * كه سرمه كى گشايد ديدهء تنگ\r\nشقايق راز او در سينه دارد * نهان از چشم هر بيگانه دارد\r\nوفاى عهد را حُسن و كمال است * ولايت با حسن در اتّصال است\r\nحسن چون بزمگاه عشق افروخت * حسين در مكتبش اين‌گونه آموخت\r\nكلامش توسن شهباز عشق است * سخن‌هايش همه از راز عشق است\r\nزبان نالهء بلبل كه داند ؟ * ره كوى وفا جز گل كه داند ؟\r\nبه گيسوى تولّا مىزند چنگ * دل عاشق ندارد ميل آهنگ\r\nخوشا صلحى كه تحميل جفا بود * كه يك زنجيره‌اش در كربلا بود\r\nوصيّت‌نامهء مولا همين بود * نظر با حضرت خاتم چنين بود \r\n\r\n","description":"","footnote":"","page_name":" 43 ","page_number":43},
  {"content":"\r\n\r\n بزن ساغر ، كه جام دل شكسته * امام شيعيان تنها نشسته\r\nمدينه خاك تو خاك سرشت است * ز كوفه نام بردن بس ، كه زشت است\r\nحسن هم قامت صبح نماز است * حسن از لشكر دون بىنياز است\r\nاشارت‌هاى عاشق موج مجنون * كه شويد شيشهء دل با مى و خون\r\nحسن هم درد خود بىگاه مىگفت * سرشك اشك خود با آه مىسفت\r\nهمان اشكى كه ايمان را محك زد * همان اشكى كه خشكى بر فدك زد\r\nز نخلستان گذر كن بر سر چاه * كه هر چشمه بجوشد ، مىكشد آه\r\nگياه شوكران بر دشت روييد * حسن اين دشت ناهنجار پوييد\r\nبيا تا پرنيان از دل گشاييم * حديث عاشقى از نو سراييم\r\nبه بهمن يك نگاه تازه بنما * به ماه روزه‌داران ديده بگشا\r\nببين شيعه كه دل در انتظار است * كه تا شهر حسن آيينه‌دار است\r\nبه دنيا يك نظر كن راز بينى * سفيرى از حسن غمّاز بينى\r\nچو سروى راست قامت مانده تنها * كه از گنبد صدا مىزد خدا را\r\nكه : داراب و حسن يك نام خوانيد * خراج ملك خود را وام دانيد\r\nبسى او سينهء پرراز دارد * گهى او با دلش پرواز دارد\r\nخدايا ! عاشقان بين رازدارند * هواى مستى و پرواز دارند\r\nمنم جز اشك دل شعرى ندارم * جز آتش ، زمزم مهرى ندارم\r\nخوشم با نالهء « خادم » بگويم * كه جز راه حسن راهى نپويم \r\n\r\n","description":"","footnote":"","page_name":" 44 ","page_number":44},
  {"content":"\r\n\r\n\r\nخاك‌ره ( 1311 )\r\nخانم بتول وزيرى در سال 1311 هجرى شمسى در سمنان در خانواده‌اى معروف و مذهبى از مادر زاد . پدرش ابو الحسن وزيرى دكتر داروساز بود . پدربزرگش از علما و مجتهدين زمان خود و متولّى شاه چراغ و امام جماعت مسجد شاه سمنان بود .\r\nخانم وزيرى پس از انجام تحصيلات ابتدايى و متوسّطه براى ادامهء تحصيل به مشهد عزيمت كرد و به دانشگاه راه يافت و در رشتهء ادبيّات فرانسه به تحصيل پرداخت و به دريافت ليسانس توفيق يافت . آن‌گاه به تهران رهسپار شد و در دانشسراى عالى دورهء تربيت دبير را گذرانيد و درجهء فوق ليسانس خود را اخذ كرد و پس از سال‌ها تدريس و خدمت آموزشى سرانجام بازنشسته گرديد .\r\nخانم وزيرى در خاندانى پرورش يافت كه بيشترشان از قريحهء شاعرى برخوردار بوده‌اند . پدربزرگ و عموهايش شاعر بوده‌اند و برادرزاده‌اش ، مريم وزيرى ، شاعر مىباشد و در شيراز سكونت دارد . شادروان فصيح الزّمان شيرازى ، شاعر توانا و نامور ، شوهر عمّهء او بوده است .\r\nخانم وزيرى كه در شعر « خاك ره » و گاهى « خاك راه » تخلّص مىكند ، شعر و شاعرى را از دوران تحصيل در دبيرستان آغاز كرد و آثارش در پاره‌اى از مجلّه‌ها به چاپ مىرسيد . وى در سرودن شعر طبعش بيشتر به غزل‌سرايى مايل است شعر را نيز روان و بىتكلّف مىسرايد .\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nاينك نمونه‌هايى از شعر او :\r\n\r\nچه مىشد ؟\r\n چه مىشد در فضاى سينهء ما * شميمى از گل مهر و وفا بود\r\nفروزان اختر مهر و محبّت * چراغ روشن دنياى ما بود\r\nحريم سينه با نيروى ايمان * ز زنگار پليدىها رها بود\r\nدل و ديده ز انوار الهى * جدا از سايهء رنگ و ريا بود\r\nنبودى در جهان بيگانگىها * نگاه ما نگاه آشنا بود\r\nاگر بودى چنين مهر و صفايى * بقاى راحت فرداى ما بود\r\nاگر « خاك ره » دلدار گشتيم * نشان از همّت والاى ما بود\r\nبيا با شور عشق و نور ايمان * ز ظلمت وارهيم از لطف يزدان \r\n\r\nنمىدانم\r\n نمىدانم چه باشد سرنوشتم * چه حاصل مىدهد بذرى كه كشتم\r\nكفاف آيا كند نقدينهء من * به شادى سر شود آدينهء من\r\nرود از جسم و جانم سوز حسرت * نشيند جاى غم شور مسرّت\r\nلبم خندان شود از عشق و مستى * بگيرم جام مى از دست هستى\r\nنمىدانم ، نمىدانم ، خدايا ! * رسم بر قلّه‌هاى آرزوها\r\nشود « خاك رهت » شاداب و خرّم * رود از جسم و جانش سوز ماتم\r\nدرخشان كن خدايا شام اندوه * چو چشم خور به روى قلّهء كوه \r\n\r\nمادر خوب و مهربانم\r\n مادر ! تو را بر ديدهء جانم نشانم * عشق تو را آواى ايمانم بدانم\r\nكردى فنا از بهر من نقدينهء عمر * تا من كتاب زندگانى را بخوانم \r\n\r\n","description":"","footnote":"","page_name":" 46 ","page_number":46},
  {"content":"\r\n\r\n هر لحظه دل در سينه‌ات بودى پريشان * تا همچو گل در باغ سامانم بمانم\r\nخار غمى گر سينهء ما را خراشيد * گفتى دگر در گلشن شادى نمانم\r\nگر چهره‌ام خندان شد از مهر و محبّت * گفتى كه اين دم را به از جانم بدانم\r\nوابسته شد دنياى تو با لحظه‌هايم * زين رو تو را نورى ز يزدانم بدانم\r\n« خاك رهت » باشم كه خوب و مهربانى * گرد قدم‌هايت به مژگانم نشانم \r\n\r\nوصل و هجران\r\n مىروم ، امّا دلم پابند توست * واله و سرگشتهء لبخند توست\r\nنغمهء شيرين تو در گوش من * ياد تو در سينهء پرجوش من\r\nعشق تو در قطره قطره خون من * مهر تو در اين دل مجنون من\r\nمىروم ، امّا ندانم سرنوشت * خطّ شادى يا خطِ بطلان نوشت\r\nمىشود اين دل خدايا شادمان ؟ * مىشود عارى ز سوز و از فغان ؟\r\nجمع مىگردند باهم دوستان * بزم « خاك راه » گردد گلستان\r\nگو به من اى مهربان يزدان من * اى ز تو وصل و ز تو هجران من \r\n\r\nآشناى بىتو\r\n زمانى او گل گلخانه‌ام بود * شرابى ناب در پيمانه‌ام بود\r\nمهى رخشان ميان آسمانم * چراغ روشن كاشانه‌ام بود\r\nكنارش جان من آرامشى داشت * قرارِ اين دل ديوانه‌ام بود\r\nدلم از عشق او سرشار ، از شوق * گهى شمع و گهى پروانه‌ام بود\r\nدريغا ! بر دل خوش‌باور من * كه آن زود آشنا بيگانه‌ام بود\r\nاز آن « خاك ره » خوبان عشقم * كه دل منزلگه جانانه‌ام بود\r\nكمند زلف و خال هندوى دوست * به كوى عشق دام و دانه‌ام بود \r\n\r\n","description":"","footnote":"","page_name":" 47 ","page_number":47},
  {"content":"\r\n\r\n\r\nبيا مهربان باشيم\r\n بيا تا زداييم از جام دل * غبار غم و سوز آلام را\r\nببينيم با ديدهء عشق و شور * رخ همچو ماه دلارام را\r\nرخ مصطفى و علىّ ، شير حقّ * شكوه ازل ، فرّ فرجام را\r\nبيا با چراغ دل‌انگيز مهر * درخشان كنيم ديدهء شام را\r\nبرآريم از پا چو مردان راه * در اين گيرودار جهان دام را\r\nدرآييم در آتش عشق دوست * مگر پخته سازد دل خام را\r\nنباشى اگر پاك و راحت رسان * به گنداب ذلّت كشى نام را\r\nبيا « خاك راه » حبيبان شويم * به شادى كشانيم ايّام را \r\n\r\nاشرف مخلوق\r\n تا نسوزى در ره عشق خدا * كى شوى دور از فسون و از ريا\r\nگر بسوزى مىشوى رخشنده مهر * از تب‌آلودگى باشى جدا\r\nسينه‌ات آيينهء جانان شود * از خود و خودكامگى گردى رها\r\nچون نسيم صبحگاهى در بهار * مىبرى در هر گذر لطف و صفا\r\nديدگانت اى برون از خويشتن * مىشود سرچشمهء مهر و وفا\r\nبر جبينت نور حقّ رخشنده است * ذرّه‌اى از رحمت بىانتها\r\nهرچه بينى ، هرچه جويى ، او بوَد * از زمين و آسمان و ماسوا\r\nگر چنين باشى تويى اى مهربان * اشرف مخلوق آيات خدا\r\nنام انسان مىشود زيبنده‌ات * تا جهان است و زمان است و ندا\r\n« خاك راه » چشمهء جان گر شوى * مىكنى رخشان دل آيينه‌ها \r\n\r\n","description":"","footnote":"","page_name":" 48 ","page_number":48},
  {"content":"\r\n\r\n\r\nسائل سرگردان\r\n مىرسد بر دلم اندوه فراوان ، چه كنم ؟ * مىچكد خون جگر از بن مژگان ، چه كنم ؟\r\nگر بگويم غم خود يا كه فروبندم لب * شعلهء سركش اين آتش پنهان چه كنم ؟\r\nبال‌وپر بسته‌ام و چشم اميدم بر در * بال‌وپر گر نگشايى تو به زندان چه كنم ؟\r\nاى خدا همچو كوير است كنون « خاك رهت » * نرسد بارش و گر پيك بهاران ، چه كنم ؟\r\nنااميدم مكن اى دوست ز خوان كرمت * سائل گرسنه‌ام گر نرسد نان ، چه كنم ؟ \r\n\r\nتنها چرا ؟\r\n احوال نمىپرسى ، ديدار نيايى * با آن كه گُلى ، از چه ، به گلزار نيايى\r\nعيد است و همه جمع‌اند ، تنها زچه‌رو هستى * درهاى محبّت را اين‌گونه چرا بستى\r\nهركس كه غمى دارد ، سوز المى دارد * زين قسمت دنيايى ، بسيار و كمى دارد\r\nدل بد مكن اى دلبر ، با ما به از اين سر كن * غم راز دلت بزدا ، جان پاك و منوّر كن\r\nباز آ كه دلم بىتو ، آشفته شد و حيران * دور از گل رخسارت ، شد ديدهء جان گريان\r\nتا « خاك رهت » هستم ، مهر تو به جان دارم * در خانهء دل يادت ، پيوسته نهان دارم \r\n\r\n","description":"","footnote":"","page_name":" 49 ","page_number":49},
  {"content":"\r\n\r\n\r\nخالقى ( 1336 )\r\nعلى اكبر خالقى موحّد در سال 1336 در شهر قم در خانواده‌اى مذهبى و متوسط الحال چشم به جهان گشود . پدرش غلامعلى خالقى با اينكه سواد چندانى نداشت امّا قلبش با نور معرفت روشن بود و نسبت به اهل بيت عصمت و طهارت اخلاص كامل داشت و به مولا على عشق مىورزيد ازاين‌رو همان گونه كه از نامش پيداست خود را غلام على مىدانست .\r\nعلى اكبر خالقى تحصيلات ابتدائى را در دبستان سنائى و دورهء متوسطه را در دبيرستان حكمت به پايان رسانيد و باخذ مدرك ديپلم توفيق يافت وى از آغاز جوانى به شعر و ادب دلبستگى داشت خود مىگويد : چون پدرم به شعر علاقه داشت من نيز درس محبت و ادب را از او آموختم .\r\nخالقى از سال 1365 به عضويت انجمن ادبى محيط كه سرپرستى آن با شاعر عارف استاد مجاهدى بود درآمد و بعد نيز نظامت همين انجمن را به عهده گرفت و در اين انجمن با فنون شعر و رموز آن و نقد شعر آشنايى يافت و مىگويد خود را مديون راهنمائىهاى استاد مىدانم .\r\nعلى اكبر خالقى در سال 1380 مجموعه‌اى از اشعار خود را با حمايت معاونت پژوهشى وزارت فرهنگ و ارشاد اسلامى به چاپ رسانيد .\r\n\r\n","description":"","footnote":"","page_name":" 50 ","page_number":50},
  {"content":"\r\n\r\n\r\nشوكران عشق\r\n خوب شد كه زود رفت حرف ديگرى نزد * بر دل شكسته‌ام ، باز خنجرى نزد\r\nبىكسى و خستگى ، انتظار و انتظار * غير غم به خانه‌ام هيچ‌كس سرى نزد\r\nروح من كه بار داد ، سبز شد جوانه زد * غير شوكران عشق ، هيچ ساغرى نزد\r\nآسمان غربتم بىپرنده مانده است * سايهء كبوترى بر سرم پرى نزد\r\nعشق را به من سپرد حرف آخرى نداشت * ماند و يك نگاه كرد حرف ديگرى نزد \r\n\r\nدريغ و درد\r\n ميان باغ چرا شاخهء جوانى نيست * درخت دست تبر شد كه باغبانى نيست\r\nدريغ و درد خدا را كه قحط سالى شد * و سفره‌ها همه خاليست قرص نانى نيست\r\nتمام خرمن ما نيمه‌شب به يغما رفت * به اعتراض در اينجا مگر زبانى نيست\r\nدوباره گله در اين دشت پرسه خواهد زد ؟ * نواى خستهء نى ، هىهى شبانى نيست\r\nلبان خاك ترك خورده از عطش اينجا * ميان دشت چرا چشمهء روانى نيست \r\n\r\nآدمكهاى سنگى\r\n شب تا سحر گريه كردم شايد كه باران بيايد * ترسم بميرند گلها فصل زمستان بيايد\r\nمن قصد افلاك دارم آنجا كه غير از خدا نيست * اى كاش دنبالم اين دل تا خط پايان بيايد\r\nچشمان يعقوب خشكيد مانند گل روى شاخه * در انتظار نسيمى تا سوى كنعان بيايد\r\nظلمت گرفته شبم را در آسمان زهره‌اى نيست * دست دعايم بلند است تا ماه تابان بيايد \r\n\r\n","description":"","footnote":"","page_name":" 51 ","page_number":51},
  {"content":"\r\n\r\n اين باغ سرسبز باشد اما اگر صبح فردا * از لاله‌هاى جوانش بوى شهيدان بيايد\r\nساحل‌نشينان بىدرد اى آدمكهاى سنگى * در موج دريا بميريد فردا كه طوفان بيايد \r\n\r\nخزان\r\n اينجا تبر نثار سپيدار مىشود * گل همنشين بوته‌اى از خار مىشود\r\nآن سرو سبز را كه در اين باغ كاشتيم * فردا براى مردم من دار مىشود\r\nگلواژه‌هاى ذوق بتاراج رفته است * فصل بهار باغ عزادار مىشود\r\nشبنم كه نيست تا بنشيند كنار گل * نرگس به بال شب‌پره بيدار مىشود\r\nامشب كبوترى كه در اين دشت مانده است * فردا به دست باز گرفتار مىشود \r\n\r\nسنگ صبور\r\n فقط براى تو مىخوانم قصيده‌اى كه سحر گفتم * تمام درد دل خود را سحر به ديدهء تر گفتم\r\nتمام حجم دلم زخم است بخوان تو سنگ صبور من * بنوش درد دل من را تو جرعه جرعه اگر گفتم\r\nتمام باغ صنوبر بود شبى كه حادثه مىباريد * ز بعد واقعه در دامن حديث تلخ تبر گفتم\r\nبيا و باز ببر ما را به سمت جارى آبىها * براى آنكه تو بازآيى غزل به خون جگر گفتم \r\n\r\nعشق مرتضى\r\n پياله بر كف و سجاده زير پا دارم * خدا قبول كند دست بر دعا دارم \r\n\r\n","description":"","footnote":"","page_name":" 52 ","page_number":52},
  {"content":"\r\n\r\n هميشه مى خورم و حرف عشق را بزنم * ز كس هراس ندارم اگر ترا دارم\r\nميان مسجد و ميخانه مىدوم از شوق * دلم خوش است كه هم مروه هم صفا دارم\r\nبه روز عيد به مقتل مرا ببر اى دوست * ذبيح عشق توام خيمه در منى دارم\r\nبه روى دست مرا تا حريم او ببريد * كه سينه شعله‌ور از عشق مرتضى دارم \r\n\r\nنقش دل\r\n نه همدمى نه رفيقى نه آشنا مانده است * ز دوستان كهن غم براى ما مانده است\r\nهزار قافله از كوى ما گذر كردند * ولى به دشت دلم نقش‌هاى پا مانده است\r\nبه زير بار محبت مباد خم گردم * كنون كه بار محبت به دوش ما مانده است\r\nبه بوى آنكه ببيند دلم دوباره تو را * نگاه صبح به سجادهء دعا مانده است \r\n\r\nهديهء غم\r\n از دست خويش دامنت اى غم نمىدهم * غم هديهء خداست به عالم نمىدهم\r\nگر ملك جم به نام من خسته دل كنند * اين ملك را به لحظه‌اى از غم نمىدهم\r\nجامى كه داد ساقى مجلس به دست من * آن جام را به جام تو اى جم نمىدهم\r\nاشكم كه همدمم به شب هجر گشته بود * اين اشك را به چشمهء زمزم نمىدهم \r\n\r\nزيارت خورشيد\r\n دوباره اين دل خود را به آب خواهم زد * به ياد نرگس مستت شراب خواهم زد\r\nبه شام قدر ز خمخانهء محبت تو * هزار باده به بوى صواب خواهم زد\r\nبراى چيدن يك گل ز بوستان ادب * سحر به توسن عرفان ركاب خواهم زد\r\nبه صبح وصل به گاه زيارت خورشيد * قدم به صحن تو اى آفتاب خواهم زد\r\nبه قصد خواندن يك‌آيه از فضائل تو * ز شوق بوسه به دست كتاب خواهم زد\r\nبه ياد روى تو اى تك‌سوار كشور عشق * قدم به دشت بلا با شتاب خواهم زد \r\n\r\n","description":"","footnote":"","page_name":" 53 ","page_number":53},
  {"content":"\r\n\r\n\r\nداغ لاله\r\n كوير تشنه فراموش كرده باران را * و ابر مىشكند اين طلسم هجران را\r\nدوباره لاله وحشى ز خاك مىرويد * اگر كوير ببيند نمى ز باران را\r\nتمام حجم دلم را ملال و درد گرفت * ز بس‌كه ديده دلم داغ لاله‌كاران را\r\nببوى آنكه پرستو به لانه باز آيد * بيا كه باز برو بيم كنج ايوان را\r\nشبى بخواب گرفتم ز دست محبوبى * كليد نقره‌اى شهر پاك عرفان را \r\n\r\nكوچ سرخ\r\n تا تو بودى بهار با ما بود * با تو بودن چقدر زيبا بود\r\nتا تو بودى كبوتران اميد * سمت پروازشان دل ما بود\r\nچشمهاى تو مثل آيينه * آسمانى پر از معما بود\r\nدستهاى تو بوى ايمان داشت * در نگاهت حضور پيدا بود\r\nكوچ سرخ تو از ديار غروب * فصل پايان آرزوها بود\r\nخط يك‌عمر درد و تنهايى * روى پيشانى تو خوانا بود\r\nوقتى از كوچه‌هاى شب رفتى * چشمهايم به راه فردا بود \r\n\r\nگل غم\r\n داسها دشت را وجين كردند * لاله را نقش بر زمين كردند\r\nباغبان مثل ابر مىگريد * باغ گل را چرا چنين كردند\r\nخوشه‌هاى سحر به يغما رفت * تا كه بر خواب ما يقين كردند\r\nروز تقسيم بهترين‌هايم * دستهاى تهى كمين كردند\r\nروز از پا فتادگى اما * دستها سر در آستين كردند\r\nگُل شادى نچيدم آه از دل * گل ما را به غم عجين كردند \r\n\r\n","description":"","footnote":"","page_name":" 54 ","page_number":54},
  {"content":"\r\n\r\n\r\nيك حرم آيينه\r\n ديشب تمام دشت ، غرق ناز مىشد * با يك نگاه صبح ، گل‌ها باز مىشد\r\nديشب تمام دشت ، غرق ياسمن بود * لبخند گل‌هاى بهارى سهم من بود\r\nمن با شقايق تا سحر بيدار بودم * چون زخمه ديشب همنشين ناز بودم\r\nديشب تمام آسمان در مشت من بود * ناهيد مثل حلقه در انگشت من بود\r\nديشب تمام صوفيان در ذكر بودند * ديشب تمام عارفان در فكر بودند\r\nديشب ملائك تا زمين پرواز كردند * شام مرا سرشار از آواز كردند\r\nدست خدا ديشب زمين را نور پاشيد * از شهر مكّه تا فراز طور پاشيد\r\nديشب همه پيغمبران بىتاب بودند * در انتظار رؤيت مهتاب بودند\r\nيوسف اگر آزاد از بند بلا شد * سرمست از جام تولّاى شما شد\r\nزيباترين گلواژه هم نام تو گرديد * ديدم كه موسى مست از جام تو گرديد\r\nشب بود امّا بىخبر خورشيد گل كرد * بر برگ گل‌ها شبنم توحيد گل كرد\r\nديدم كه كعبه بر ملائك ناز مىكرد * آغوش خود را بر محمّد باز مىكرد\r\nديشب زمين هم ميهمان آسمان بود * ديشب خدا سرگرم كارى بس گران بود\r\nوقتى نبودى غنچه‌ها افسرده بودند * تا تو نبودى اين خلايق مرده بودند\r\nتا آمدى ديدم كه جبرائيل آمد * مينا به كف تا حجر اسماعيل آمد\r\nديشب به دستانش تو جام نور دادى * حتى تو موسى را عبور از طور دادى\r\nبازار يوسف نيمه‌شب از سكّه افتاد * تا عكس رويت بر زمين مكّه افتاد\r\nتو مثل آيينه دلى بىكينه دارى * در چشم‌هايت يك حرم آيينه دارى \r\n\r\nبزم نور\r\n ديدم كه ميان دشت خون افتادى * در بزم خدا تو لاله‌گون افتادى\r\nتو سرو بُدى جان به فداى ادبت * در پاى چه كس تو سرنگون افتادى \r\n\r\n","description":"","footnote":"","page_name":" 55 ","page_number":55},
  {"content":"\r\n\r\n\r\nپيامبر عشق\r\n اى دختر آزادهء زهرا زينب * اى مست مى از بادهء زهرا زينب\r\nدرد و غم حرمان على مهر تو شد * اى وارث سجادهء زهرا زينب \r\n\r\nديدار يار\r\n آغشته به خون و سر جدا مىرفتى * اى روشنى ديده كجا مىرفتى\r\nهمراه تو از دو ديده‌ام نور گريخت * روزى كه به ديدار خدا مىرفتى \r\n\r\nاشك غم\r\n وقتى سر تو ز نيزه بالا گرديد * در عرش از اين واقعه غوغا گرديد\r\nآن‌قدر به پاى سر تو گرييدم * تا آنكه خجالت‌زده دريا گرديد \r\n\r\nسرو سرفراز\r\n اى جسم به خون تپيده برمىگردم * اى روشنى دو ديده برمىگردم\r\nامروز تو سرو سرفرازم كردى * فراد ز غمت خميده برمىگردم \r\n\r\n","description":"","footnote":"","page_name":" 56 ","page_number":56},
  {"content":"\r\n\r\n\r\nخانلو ( 1340 )\r\nعلى قربان‌خانلو فرزند اصغر در سال 1340 هجرى شمسى در يكى از روستاهاى همدان بنام بادكوه از توابع شهرستان رزن در يك خانواده كشاورز چشم به جهان هستى گشود ، خواندن و نوشتن مختصرى در همان روستا همراه چند نفر از كودكان در يك اتاق چند مترى آموخت ، از آغاز كودكى و نوجوانى براى كمك به معيشت خانواده به كار و زحمت پرداخت بنابراين نتوانست به تحصيل ادامه دهد و بيش از چند كلاس توفيق تحصيل نيافت و مشكلات معيشتى در روستا او را ناگزير به مهاجرت تهران كرد و در اين شهر به تلاش معاش پرداخت تا بتواند چرخ زندگى را بگرداند و از رهگذر كار آزاد معيشت كند .\r\nخانلو درباره شعر و شاعرى خود مىگويد تا سيزدهم محرم سال 1380 هيچ‌گاه شعرى نسروده بودم در اين سال براثر خوابى كه ديدم قريحه شاعرى در من به وجود آمد آن هم عنايت خاصّى بود كه مشمول حالم شد و شعر همچون چشمهء جوشانى تراوش نمود ، پس از اين واقعه با راهنمائى يكى از دوستان به انجمن ادبى شعراى ايران كه به رياست استاد كيومرث مهدوى ( خديو ) اداره مىشود راه يافتم و راهنمائىهاى استاد خديو باعث گرديد شعرم شكل گيرد و با قواعد و رموز آن تا حدودى آشنا شوم و در انواع شعر فقط به سرودن دوبيتى بيشتر تمايل دارم و گاهى غزل هم مىسرايم .\r\n\r\n","description":"","footnote":"","page_name":" 57 ","page_number":57},
  {"content":"\r\n\r\n\r\nدرمان درد\r\n غم مخور اى دل ترا شادى فراوان مىرسد * مىرود از دل غمت غمها به پايان مىرسد\r\nبگذرد اين هم ز من اى دل چه مىخواهى بگو * دل به خوبان بسته‌ام دستم به خوبان مىرسد\r\nچون اميدم اوست هرگز برنمىگردم ز راه * شاعرم الهام من از سوى يزدان مىرسد\r\nدست حق با من بود جانا ممان اندر عذاب * نازنين آسوده‌تر بنشين كه جانان مىرسد\r\nاز غم دوران دلم هرگز نمىافتد ز پا * مىرود فصل زمستان نوبهاران مىرسد\r\nاز خدا خواهم هماره يار و ياور باشدم * تا دلم با او بود از راه ايمان مىرسد\r\nعاشقم اشعار من باشد هميشه بىريا * گفته‌هايم جان من روزى به عرفان مىرسد\r\nجز خدا ما را نباشد سرپناه ديگرى * درد « خانلو » را عزيزان شهد درمان مىرسد \r\n\r\nغرق گناه\r\n من گداى بىپناهم اى خدا * دردها دارد نگاهم اى خدا\r\nسفره دل را گشودن مشكل است * غرق درياى گناهم اى خدا \r\n\r\n","description":"","footnote":"","page_name":" 58 ","page_number":58},
  {"content":"\r\n\r\n\r\nخوشا\r\n خوشا آن‌كس كه كارش با دعا بود * هميشه كار او صلح و صفا بود\r\nبه دنيا با حقيقت آشنا بود * به موتش با على شير خدا بود \r\n\r\nزمان كودكى\r\n زمان كودكى يادم نمىره * نبود از من كسى گندم بگيره\r\nز بىچيزى قلم از دستم افتاد * كنون آمد بدست امّا كه ديره \r\n\r\nزهر حسرت\r\n الا ياران جهان بر كس نمانده * كه هركس را به گورستان كشانده\r\nكسانى كه تجاوزكار باشند * به آنان زهر حسرتها چشانده \r\n\r\nچرا فرق ؟\r\n هزار شكر اى داناى سبحان * يكى را داده‌اى نعمت فراوان\r\nيكى بر نان شام خويش محتاج * چرا فرق است يا رب بين ايشان \r\n\r\nهجر يار\r\n نمىدانم چرا دل بىقراره * كجا مىگرده و در سر چه داره\r\nشدم مجنون و صحراگرد دائم * همىدانم غمش از هجر ياره \r\n\r\nيا رب\r\n من با چه زبانى سخن آغاز كنم * درمانده نىام گوش به هر ساز كنم\r\nآن قله بلندى كه بود در نظرم * يا رب سببى ساز كه پرواز كنم \r\n\r\n","description":"","footnote":"","page_name":" 59 ","page_number":59},
  {"content":"\r\n\r\n\r\nشكسته‌بال\r\n ز دست چرخ دون بيزارم اى دوست * شكسته بال‌وپر بيمارم اى دوست\r\nشدم صيد فلك ديگر نخندم * كجا گردم پى دلدارم اى دوست \r\n\r\nدرد انتظار\r\n بپرسى گر ز حال و روزگارم * همىگويم عزيزا غصّه دارم\r\nغم هجران مرا ديوانه كرده * ز درد انتظارى بىقرارم \r\n\r\nبىغم\r\n خوشا آن‌كس كه يك‌دم غم ندارد * غم دنيا به دل هردم ندارد\r\nخوش و خندان گذارد عمر خود را * ز شادىهاى دنيا كم ندارد \r\n\r\nرو به زوال\r\n از دست فلك اين همه بيهوده نناليم * با دست خودى بر سر هم شيره نماليم\r\nيك حرف حقيقت نشنيديم ز مردم * « خانلو » تو بگو بهر چه ما رو به زواليم \r\n\r\nمبادا\r\n نشايد هركسى را يار گفتن * چو گل در پيش هر ناكس شكفتن\r\nمبادا دل به نااهلان سپاريم * سخن را بايد از عارف شنفتن \r\n\r\n","description":"","footnote":"","page_name":" 60 ","page_number":60},
  {"content":"\r\n\r\n\r\nخداداديان ( 1335 )\r\nخانم مريم خداداديان در بيست و نهم بهمن‌ماه 1335 شمسى در تهران از مادر زاد . پدرش سيف اللّه خداداديان ، از مردم كرمانشاه و مادرش ، هاجر قوامى ، از مردم بابل مازندران كه هر دو در تهران سكونت اختيار كرده بودند ؛ بنابراين مريم نيز در همين شهر زاده شد .\r\nمريم ، تحصيلات ابتدايى و دورهء متوسّطه را تا دوم دبيرستان در زادگاهش به انجام رسانيد . هجده‌ساله بود كه به زناشويى تن در داد و به خانهء بخت رفت و رهسپار قم شد و در اين شهر رحل اقامت افكند و صاحب دو فرزند به نام‌هاى سيّد مهدى و سيّد مرتضى است و چون علاقهء وافرى به تحصيل داشت ، از پاى ننشست و تحصيل دانش را پى گرفت ، و سرانجام به اخذ ديپلم دست‌يافت .\r\nخداداديان دربارهء شروع شعر و شاعرى خود چنين مىگويد : « دوازده‌ساله بودم ؛ نخستين شعرى كه سرودم ، دو بيت براى مادرم بود :\r\n تو را چون حديث وفا دوست دارم * تو را چون نسيم صبا دوست دارم\r\nبه مرجان دريا ، به مرغان صحرا * تو را من به قدر خدا دوست دارم \r\nخانم خداداديان از خردادماه سال 1374 ، كه انجمن ادبى حرم در قم وابسته به ادارهء فرهنگ و ارشاد اسلامى تأسيس گرديد . به عنوان دبير گروه زنان انجمن انتخاب شد .\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nمريم خداداديان علاوه بر ذوق و قريحهء شاعرى ، در زمينهء داستان‌نويسى نيز از استعداد كافى برخوردار است و داستان‌هايش در برخى از مجلّه‌ها به چاپ مىرسد .\r\nتقديم به امام زمان ( عج )\r\n\r\nدو چشم آبى\r\n ما بىتو همرنگِ شبيم و كوچه گرديم * وامانده در آن‌سوى بىانجام درديم\r\nماييم و پژواكِ نياز و بىنصيبى * گم‌كرده در اضطرابِ فصل سرديم\r\nاى سبزپوشِ . . . ناب خيالم ! * رنگى چكان بر ما كه چون پاييز زرديم\r\nاى موج موج معجزه در ساحل درد ! * دل را دو چشم آبى آيينه كرديم\r\nدر ندبه يا اشكِ كبوترهاى بىتاب * تا ظهر با شوق ظهورت كوچه گرديم\r\nهر جمعه صبح اقتدا را مىسُراييم * بازآ كه در عصرِ فُرادا كوه درديم \r\n\r\nتقديم به حضرت رقيه عليها السّلام قانون تنهايى\r\n و در يك‌لحظه ناچارى دلى در باد گم مىشد * كسى چون پيچكى افتاده از بنياد گم مىشد\r\nو او در عمق تنهايى و مرز غربت و اندوه * ميان لحظه‌هاى مبهم فرياد گم مىشد\r\nتمام قطره‌هايى را كه در چشم غريبش بود * ميان حسرت و اين ناكجاآباد گم مىشد\r\nدلى پُر از صبورىها اسير لرزه‌هايى شد * و در بغضى كه مىتركاند مىافتاد گم مىشد\r\nو اينك مىنوازد اشك با قانون تنهايى * نوايى ، آشنايى را كه در بيداد گم مىشد \r\n\r\nتقديم به مولا علىّ عليه السّلام كوچه‌ها\r\n دل مىنوشت مردى در منتهاى غربت * با زخم‌هاى كهنه ، شعرى براى غربت\r\nدر آسمانِ دستش ، زخمى پرنده مىشد * شب‌ها كه ناله مىكرد در كوچه‌هاى غربت \r\n\r\n","description":"","footnote":"","page_name":" 62 ","page_number":62},
  {"content":"\r\n\r\n مردى كه بوى كعبه ، بوى غدير مىداد * از دردها جدا شد ، در انتهاى غربت\r\nچشم فقير كوفه ، توفان چشم‌ها شد * آن شب كه برمَلا شد ، آن ماجراى غربت\r\nمردى كه بوى زهرا ، بوى بقيع مىداد * صبحى پرنده‌اى شد ، او ، آن خداى غربت \r\n\r\nبه سالمندان چشم‌به‌راه شعر ناتمام\r\n فكر كردم زخم‌ها را مىشود تقرير كرد * كلبهء ويرانهء قلب تو را تعمير كرد\r\nفكر كردم مىشود بر فاصله خطّى كشيد * لحظه‌هاى سبز دستان تو را تكثير كرد\r\nفكر كردم مىشود با دست‌هاى عاطفه * خاطرات زرد ديروز تو را زنجير كرد\r\nفكر كردم مىشود با زخمه بر تار گلو * بار ديگر واژهء افتادگى تحرير كرد\r\nفكر كردم مىشود ناباورىهاى تو را * در ميان حسّ ديروز گُلى تفسير كرد\r\nفكر كردم مىشود با يك تبسّم ، يك نگاه * واژهء شك و گمان را در دلت تحقير كرد\r\nفكر كردم مىشود آينه در دستت نهاد * انعكاس بىكسىهاى مرا تصوير كرد . . . \r\n\r\nتقصير من بود\r\n تنها شدى و شكستى ، خود كرده درمان ندارد * در سوگ باور نشستى ، اين درد پايان ندارد\r\nبا زخم بايد بسازى ، تنديس ديروزها را * عريان بشو ، زخم بنشان ، دل راز پنهان ندارد\r\nاى لحظه‌هاى خدايى ! بر بىكسىها بباريد * اين ابرهاى مجازى ، يك قطره باران ندارد\r\nتنها تو بودى خدايا ، يكرنگِ يكرنگ با من * تنها تو بودى و بىتو ، نبض نفس جان ندارد\r\nبا تابش دست‌هايت ، پاييز تبخير مىشد * تقصير من بود رفتى ، اين قصّه كتمان ندارد \r\n\r\nطعم تزوير\r\n من قطره‌اى وامانده‌ام ، دريا صدايم كن * از وهم اين امّا و شايدها رهايم كن\r\nدر اين هبوط ابرهاى زرد و دردآلود * با دست‌هاى تابشت ، فكرى برايم كن \r\n\r\n","description":"","footnote":"","page_name":" 63 ","page_number":63},
  {"content":"\r\n\r\n از سايه‌هاى مبهم و مشكوك و شب‌آلود * از لحظه‌هاى زرد و نارنجى جدايم كن\r\nاز وسعت تزوير و طعم گندم و عصيان * از رنگ‌ها ، اين قبله‌ها ، رو به خدايم كن\r\nدر خود نشستم در تب تنهاى يك ترديد * مثل سكوتى پُر ز فريادم صدايم كن\r\nمن رنگ آبم ، بوى باران ، طعم تزورم * از اين دورنگى التفاتى كن ، رهايم كن \r\n\r\nپاييز بارانى\r\n دلم در حسرت يك‌لحظه آسوده حالى بود * ولى آشفته نبض كوچه‌هاى اين حوالى بود\r\nهميشه بوى آب و دشت و دريا بر زمين جارى * دلِ زخم آشناى من ، اسير خشكسالى بود\r\nو پايى در قفس اشكى كه با لبخند من مىريخت * هميشه كوله‌بار مُبهم من لايزالى بود\r\nدلم مىديد گرگ و ميشِ يك پاييز بارانى * پرستويى به روى شانه‌هاى اين اهالى بود\r\nقفس تنهاى تنها وسعت سبزى فراسويش * و اين تصوير رازِ هاىوهوى بسته بالى بود \r\n\r\nاى نجيب !\r\n با بلوغى بال‌هايت تازه شد * وسعت پرواز بىاندازه شد\r\nوقت رفتن يك بهار آواز تو * اشك من در حسرت پرواز تو\r\nآه ! ماندم بىتو با دلواپسى * زخمه‌هايى مىزنم بر بىكسى\r\nدست تو ، سجّادهء تقدير تو * اشك من ، آيينهء تصوير تو\r\nمن نفهميدم تو را ، اى ياس من * مرگ بر افسوس و بر احساس من\r\nتو كه رفتى در دلم باران گرفت * ميل رويش در نبودت جان گرفت\r\nمن خودم را صبح ، پَرپَر كرده‌ام * من تو را امروز باور كرده‌ام\r\nبىتو من از انتها پر مىكشم * در خزان ، كوچ كبوتر مىكشم \r\n*\r\n تا كجا پرواز كردى اى نجيب * « تا قنوت روشن امّن يجيب » « 1 » \r\n\r\n\r\n","description":"","footnote":"\r\n( 1 ) - وام گرفته از حبيب اللّه رضاييان .\r\n","page_name":" 64 ","page_number":64},
  {"content":"\r\n\r\n\r\nتقديم به فاطمهء زهرا و زينب كبرى عليها السّلام بانويى بهارى\r\n امشب شب ميلاد بانويى بهاريست * اين شعر ، تنها هديه بر آن سبز جاريست\r\nامشب سروده مىشود صدها ترانه * در بيت بيتش خاطرات بردباريست\r\nاى رفته تا آبى كجايى ؟ آه بانو ! * چنديست دل در جستجوى اعتباريست\r\nاينجا نمىفهمد كسى فكر شقايق * دلواپس آن روزهاى بىقراريست\r\nمن با تو گويم شعر زرد دردها را * بانو كجايى تا ببينى فصل زارىست\r\nرحمى به حال شعر هم ديگر نكردند * اين فصل فصل دار ، فصل سوگوارىست\r\nاى صبر جارى تا ابد ، باران رحمت * يك قطره بارش ، كارسازِ بىبهاريست\r\nامشب شب ميلاد بانويى بهاريست * اين شعر تنها هديه بر آن سبز جاريست \r\n\r\nچليپا\r\n تو زهرا جان دلم را در كفن پيچيده‌اى امشب * چه كردى همسرم زهرا شكستم ديده‌اى امشب\r\nكه مىپيچد چليپا را به‌جز صد ساقه تنهايى * تو نيلوفر به شانه در كجا پيچيده‌اى امشب \r\n\r\nآبروى اشك‌ها\r\n مرا ببخش خوب من ! تمام زندگانىام * شكستنت بهانه‌اى براى شروه خوانىام\r\nنشسته‌ام و بسته‌ام نگاه دل به آينه * به آبروى اشك‌ها ، به عفو مىرسانىام \r\n\r\nدريغا !\r\n نشسته خانه‌اى در بت ، دريغا ! * و مىميرد سحر در شب ، دريغا !\r\nدو شاهد در سكوتى پر ز فرياد * شكسته قصّه‌ها بر لب ، دريغا ! \r\n\r\n","description":"","footnote":"","page_name":" 65 ","page_number":65},
  {"content":"\r\n\r\n\r\nقاب‌ها عشق جار مىزنند\r\n آن روزها كه تو بودى * مىگفتم : جنگ يعنى\r\nدزديده‌اند * گهواره و شبانه‌هايم را\r\nآبى آسمان و بوى وطنم را * بهار پرستو و درياى پولك‌هايم و نبض سبز لحظه‌هايم را \r\n*\r\n و تو مىگفتى * به باده بيدارى باورهاى باروتى را به باد\r\nو كركسان غاصب را به صيّاد مىدهى * و نامت را تور كوچه‌هاى وطن مىكنى \r\n*\r\n تو مىگفتى * بهار و دريا را به نام پرستو و پولك مىكنى\r\nقفس‌ها را پر مىدهى * زنجيرها را ، زنجره مىكنى\r\nو زخم را ظفر \r\n*\r\n و امروز كه * بوى صدايت و سبزى وفايت را وارثم\r\nمىگويم ، جنگ يعنى * شعرى پُر از پروازِ پينه‌هاى پنهانى \r\n\r\n","description":"","footnote":"","page_name":" 66 ","page_number":66},
  {"content":"\r\n\r\n پُر از رفتن تو و كوچه‌هاى چراغانى * و ديگر ، حالا !\r\nآبى آسمانم را و شبانه‌هايم را * از باور بال‌هاى تو و از نذر نامت دارم \r\n*\r\n امروز كه * هوس‌هاى هرزه‌گرد حسرت فرياد مىزنند\r\nو قاب‌ها در گلزارها عشق جار مىزنند . \r\n\r\nطرح\r\n هنوز هم در آينه مىبينم * عابرى عريان از كس\r\nو عصايى از عصارهء سبز ديروز به دست * از موازى مىپرسد : بىنهايت كجاست ؟ \r\n\r\n","description":"","footnote":"","page_name":" 67 ","page_number":67},
  {"content":"\r\n\r\n\r\nخدايار ( 1309 )\r\nمحمّد حسين خدايارى ، كه در شعر خدايار و گاهى خدايارى تخلّص مىكند ، فرزند تقى ، در سال 1309 هجرى شمسى در شهر رشت ديده به جهان گشود . در دوسالگى مادر خود را از دست داد و در يازده‌سالگى پدرش بدرود حيات گفت .\r\nخدايارى دربارهء زندگىاش اين‌گونه مىنويسد : « چند ماهى پس از مرگ پدر به كربلا كه مادربزرگم در آنجا مىزيست ، مشرّف شدم . مادربزرگم در نظر داشت من به تحصيل علوم دينيّه بپردازم ، امّا در خود شايستگى آن را نمىيافتم . ناگزير پس از شش ماه به ايران بازگشتم و شرح آن را در كتاب « گيل ايجگره » به رشتهء تحرير در آورده‌ام . پس از مراجعت به ايران به كسب و كارهاى مختلفى پرداختم . بايد بگويم از دانش اندوختهء من چندان نيست ، امّا از محضر بزرگان شعر و ادب استفاده زيادى كرده‌ام و در مورد شعر بايد اضافه كنم كه از سال 1329 به سرودن شعر پرداختم و در زمان دكتر مصدّق اشعارم در روزنامهء چلنگر به چاپ مىرسيد . »\r\nاينك چند نمونه از نظم او :\r\n\r\nاحوال دل\r\n باز در اين دل سودازده‌ام غم برپاست * تازه دريافته‌ام حسرت و غم هم زيباست\r\nيار در عشوه و درمانده من ، اندر تب‌وتاب * كه سبب چيست ، گناهم چه ، خطايم ز كجاست ؟ \r\n\r\n","description":"","footnote":"","page_name":" 68 ","page_number":68},
  {"content":"\r\n\r\n ياد آن‌روز كه دلدار ز دستم برود * شعله‌ور سازدم اى دوست ، خداوند گواست\r\nدارم امّيد ، كه باشد سر ناز آن سرور * دل حاجت طلبم ، شب همه‌شب غرق دعاست\r\nبه خيال رخ زيبا و خصال خوش دوست * زنده‌ام ، اين ز تمنّاى دو چشمم پيداست\r\nلحظه‌اى نيستم آسوده ز احوال دِلش * كه نرنجد ز من دل‌شده ، دردم اينجاست\r\nگشته يكباره ز انظار ، نهان در دل من * زين معمّا كه كُجا رفت و كُجا شد ، غوغاست\r\nگاه گويم كه بُريد از من و شد يار رقيب * گاه گويم كه تجسّم گه شيرين وفاست\r\nالغرض ، چشم به را هم كه نهد بر فرقم * قدمش را ، كه از آن يار وفادار رواست\r\nدرد و رنج است غم هجرت آن يار ، ولى * منتظر راهى ديدار ، چو بيمار و شفاست\r\nاشك شوق است كه از ديده روان مىبينى * بهر ديدار رُخ يار دل اين‌سان شيداست\r\nعاشق ناز و غم و هجر و تمنّا بودن * كار دلباختگان است ، كه گويد كه خطاست ؟\r\nعشق بىسوختن و ساختن و صبر و قرار * پوچ و بىارزش و بىمعنى و بىارج و بهاست\r\nاز نظرگاه « خدايار » چنين حسرت و آه * عاشقان را چو من ، از شوق و تمنّا و رضايت \r\n\r\nگهر پاك\r\n اى خلايق ز چه بُنياد نهادند جفا را ؟ * ضررى بود مگر دوستى و مهر و وفا را ؟\r\nز چه پيوسته فزون مىشود اسباب دنائت ؟ * اى جفاپيشه جماعت ! چه ضرر صُلح و صفا را ؟\r\nدوستىها شده اندر گرو خواهش دونان * چه كس آموخت چنين رسم غلط دوست‌نما را ؟\r\nقدر و شخصيّت انسان شُده زور و زروزيور * ز چه بايست ز پى سُست به پا كرد بنا را ؟\r\nشرف است ارزش انسان به خدايى كه پرستم * پيش پا منگر و آن كن كه بينى همه جا را\r\nشُده از دست اصالت ، چه شُد آن رسم رفاقت * به خود آييم عزيزا ، به خود آييم خدا را\r\nعاشق دوستى بىغش و بىشائبه هستم * اللّه اللّه ، كه ستايش كنم اين‌سان رفقا را\r\nنشود غرّه خرد پيشه به افسون جماعت * ننهد در ره نامردمى و سفسطه پا را\r\nاهل منطق گذرد از بر ياران ريايى * نتوان تكيه زد امواج مهيب گذرا را\r\nنازم آن طينت پُرارج و بها را كه به يك جو * نخرد فرّ شهنشاهى و آن تاج طلا را \r\n\r\n","description":"","footnote":"","page_name":" 69 ","page_number":69},
  {"content":"\r\n\r\n آفرين بر گُهر پاك و فروزنده خصالى * كه تفاوت ننهد ارزش سلطان و گدا را\r\nمُنكر كوشش كس بهر سعادت نتوان شد * نه بدرّند كه جُز اين نبود راه بقا را\r\nبه‌جز از دعوت ايجاد صميميّت و شادى * ز « خدايار » نيايد كه دهد پند شما را \r\n\r\nثابت قدمى\r\n در پى خدمت مردم منما هيچ درنگ * كرد بايست در اين راه برادر آهنگ\r\nرهگشايان طريقت همه را باد درود * ننگ بر آنكه كند دايره بر انسان تنگ\r\nارزش فرد به صدق است و به ثابت قدمى * نى به تزوير كند چهرهء خود رنگ به رنگ\r\nبهر آزادى ابناء بشر باش چو شير * سُلطه‌گر را ز چه بايست به كف داد تفنگ ؟\r\nرهبرى را كه بود ملّت او در غم و رنج * نابجا كسوت ارشاد وِرا شد اورنگ\r\nجنگ ننگ است بشر را ز چه كُشتار چو وحش * محو و نابود شود هركه بود پيرو جنگ\r\nدل و گفتار چه خوب است كه يكسو باشد * به جگرگاه صف تيره‌دلان باد خدنگ\r\nراستى پيشهء خود ساز ، كه ره گم نكنى * چه نياز است كه آلوده شوى با نيرنگ ؟\r\nتكيه بر همّت و بازوى خود ار داشت كسى * نشود پاى وى اندر گذر دوران لنگ\r\nباصفا باش ، جفاپيشه به رنج است و مَحن * از « خدايار » شنو ، كينه بود مايهء ننگ \r\n\r\nدوستان را شاد كن\r\n انتظار از كس ندارد آنكه باشد يار خويش * ازچه‌رو بر شانهء ديگر گُذارى بار خويش\r\nقد علم كُن حقّ خود بستان ، مشو مسكين و زار * قفل‌ها را باز كن با همّت و افكار خويش\r\nقيد نوميدى بزن ، مىباش شاد و استوار * مرد ميدان شو ، مكن بر زعم خود انكار خويش\r\nقد برافشان ، سعى كن ، از دسترنجت بهره گير * مفتخر از كار و كوشش باش و از كردار خويش\r\nاز زيادت خواستن ، پرهيز مىبايد تو را * هيچ عاقل برنيايد در پى آزار خويش\r\nياورى با ياوران بسيار باشد دلپذير * دوستان را شاد كن در مجلس از ديدار خويش\r\nشمع محفل باش و روشن ساز از خود انجمن * نورافشان شو به همفكران و بر اقمار خويش \r\n\r\n","description":"","footnote":"","page_name":" 70 ","page_number":70},
  {"content":"\r\n\r\n از ادب هرگز نگردد هوشمندى شرمسار * رنجه منما هيچ‌كس را از پى گفتار خويش\r\nقول‌هايت نغز بايد ، اى اديب نكته‌سنج * رهنمون شو خلق را با گفته و رفتار خويش\r\nچون « خدايارى » مكن از گفتهء حقّ واهمه * گفت بايد در ره احقاق حقّ پندار خويش \r\n\r\nصداقت داشتن\r\n زندگانى چيست جز مهر و محبت داشتن * با شرافت زيستن ، رحم و مروت داشتن\r\nكاشتن در كشتزار زندگى با همدگر * وقت چيدن ، پارسا بودن ، سخاوت داشتن\r\nخواستن در حدّ امكان ، داشتن چون ديگران * نى ز ديگر مردمان ميل زيادت داشتن\r\nدور بودن از شرارت ، از شقاوت از گناه * سينه‌اى بىكينه ، بىبغض و حسادت داشتن\r\nبايد از بهر جهانى زيست در صلح و صفا * خواستن ، برخاستن ، شادى رسالت داشتن\r\nوقت حق گفتن ، گرفتن ، همچو كوهى استوار * سر به اوج آسمان سودن ، شهامت داشتن\r\nپاى افشردن به راه حق و ، در آن رزمگاه * مرد ميدان بودن و شوق شهادت داشتن\r\nهيچ قاضى نيست بالاتر ز وجدان بشر * بهر انسان چيست بهتر از شرافت داشتن\r\nدر پى ارشاد خلق اللّه بايد دم‌به‌دم * از اصالتها ، صداقتها ، اشارت داشتن \r\n\r\n","description":"","footnote":"","page_name":" 71 ","page_number":71},
  {"content":"\r\n\r\n چيست اندر اين جهان شيرين‌تر از گفتار حق * مىتوان بهتر ز الفت‌ها ، بشارت داشتن\r\nاز « خدايارى » اگر پرسى كه بايد چون شدن ؟ * گويت انصاف و ايمان و صداقت داشتن \r\n\r\nرُباعيات\r\n اهل خردى ، ظلم به مردم نكند * ناكاشته كس درو ، ز گندم نكند\r\nآن مىدروى كه كشته‌اى ، آخر كار * ره‌پوى حقيقت ، ره خود گُم نكند \r\n* * *\r\n آيين وفا پيشه نما اى بخرد ! * انسان ز چه انسان دگر را به درد ؟\r\nآن خواه براى دگران خود طلبى * عاقل ز براى خويش دُشمن نخرد \r\n* * *\r\n اى نيك سير در پى بىمايه مشو * مادر مگذار و عاشق دايه مشو\r\nدانش طلبى ، مباش غافل ز ادب * بيهوده پى علوم بىپايه مشو \r\n* * *\r\n افسوس كه اخلاص و محبّت كم شد * از بار ستم قامت ياران خم شد\r\nرنج است فراوان و خوشى ناپيدا * گويى كه زمانه سر به سر ماتم شد \r\n* * *\r\n از بهر چه تزوير كُنى ، باش به هوش * زان دم كه برآيد ز ستمديده خروش\r\nكذّاب ، طلانما به ما مس مفروش * از من شنوى جامهء صد رنگ مپوش \r\n\r\n","description":"","footnote":"","page_name":" 72 ","page_number":72},
  {"content":"\r\n\r\n\r\nخرّم ( 1295 -\r\nميرزا ابو الحسن مسگر ، با لقب « صدر الشّعراء » و تخلّص « خرّم » در شيراز پا به عرصهء حيات گذاشت و در آنجا نشو و نما كرد و در مكاتب زادگاهش به كسب دانش پرداخت .\r\nخرّم ، پيشه‌اش مسگرى بود و از اين رهگذر امرار معاش مىكرد و به مناسبت هجوى كه از والى فارس نمود ، بر جان خود بيمناك شد ، توقّف در شيراز را مصلحت نديد و ناگزير از زادگاهش مهاجرت كرد و به هندوستان رفت و در شهر بمبئى رحل اقامت افكند و به همان پيشهء مسگرى اشتغال ورزيد ، كسبش رونق گرفت و روزگارش بهبود يافت و اين رهگذر ثروتى اندوخت .\r\nخرّم در سال 1285 شمسى سفرى به عتبات عاليات عراق كرد و در مجلس آية اللّه صدر قصيدهء غرّايى كه در مدح موسى بن جعفر عليه السّلام سروده بود ، قرائت كرد و مورد تحسين قرار گرفت و آية اللّه صدر او را به لقب صدر الشّعرايى مفتخر ساخت و پس از زيارت اعتاب مقدّسه به بمبئى بازگشت .\r\nخرّم در سال 1295 شمسى بار ديگر به عراق سفر كرد و ضمن فروش كالاى خود در بصره و زيارت اعتاب مقدّسه به بمبئى مراجعت كرد و شگفت اينكه در اوّلين شب ورودش به بمبئى بدرود حيات گفت و در همان شهر به خاك سپرده شد .\r\nخرّم در سال 1289 شمسى ديوان اشعارش را كه به خطّ خوش نوشته بود و\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nمشتمل بر منظومه‌هاى زير بود ، به چاپ رسانيد :\r\n1 - مثنوى شجاعة الحسين عليه السّلام بر وزن شاهنامه فردوسى « 1 »\r\n2 - مثنوى مولودنامه در ولادت امام عصر ( عج ) بر وزن مفاعيلن مفاعلين مفاعل « 2 »\r\n3 - مناقب الائمّة عليه السّلام\r\n4 - مطلع الانوار ، شامل قصايد و غزليّات\r\n5 - بهار خرّم و حديقه دانش ، دربارهء قواعد سخن و علم عروض و قافيه و بديع .\r\nشاعر و فاضل پژوهشگر ، محمّد مهدى مظلوم‌زاده ، قبول زحمت نموده ، آثار زير را از مطلع الانوار شاعر برايم انتخاب و ارسال داشته‌اند .\r\n\r\nنرگس شهلا\r\n تا كه گل هست بتا ، شاهد بازار هنوز * سويش آيند ز هرگونه خريدار هنوز\r\nكى رها دامنت از دست نمايند به جور * عاشقان زان كه رُخت هست چو گلنار هنوز\r\nچشم از ديدنت اى گل ، به جهان كى بندم * گرچه ز اغيار رسد بر جگرم خار هنوز\r\nخود طبيب دل بيمار كسانى ، ز چه هست * چشم چون نرگس شهلاى تو بيمار هنوز\r\nمر تو از زلف ببستى سر خوبان فرنگ * كه به گردن همه را در شده زنّار هنوز\r\nيك‌دم از ياد نخواهى شدن اى دوست كه هست * دل من در خم زلف تو گرفتار هنوز\r\nخون ز دورى تو شد در بر « خرّم » دل زار * كه فروريزدش از ديدهء خونبار هنوز \r\n\r\n\r\n","description":"","footnote":"\r\n( 1 ) - مثنوى شجاعة الحسين عليه السّلام بدين‌گونه آغاز مىشود :\r\n الا اى دل من ! دمى با خود آى * بگو اوّل نامه ، نام خداى\r\nكه از غم نجاتت دهد نام دوست * به درماندگان چارهء درد اوست . . . \r\n( 2 ) - مثنوى مولودنامه بدين مطلع سروده شده است :\r\n به نام صانعى كز گِل ، گل آورد * نواى خوش ، ز ناى بلبل آورد\r\nزبان گويا كند در نعت احمد * شه اقليم جان ، يعنى محمّد . . . \r\n","page_name":" 74 ","page_number":74},
  {"content":"\r\n\r\n\r\nزنجير زلف\r\n جانا ، دل زارم را ، از هجر ميازارش * اين خانهء عشق توست ، ز آفات نگهدارش\r\nكز خود نكنم پروا ، بيمم ز رقيبان نيست * پروا نكند بلبل ، گر طعنه زند خارش\r\nزنجير دو زلف دوست بر پاى دلم بسته‌ست * ديوانه از آن شد ديد تا روى پرىوارش\r\nزاهد ، ندهى پندم ، گر باز كنى ديده * بر سنبل گيسويش ، يا بر گل رخسارش\r\nسحّار پرافسون است ، گر خفته بود چشمش * آفاق پر از غوغاست ، از فتنهء بيدارش\r\n« خرّم » شود آن دم دل ، از گردش گردون ، گر * يك‌بار دگر افتد ، اين ديده به ديدارش \r\n\r\nرشتهء عشق\r\n شور عشق توام اى دوست ، به جان است چو شمع * اشكم از ديده ز هجر تو روان است چو شمع\r\nبوى زلف تو چو باد سحرى جان‌پرور * جان من در خطر اى دوست از آن است چو شمع\r\nبوالهوس نيستم اى دوست ، چو پروانه مرا * رشتهء عشق تو در سينه نهان است چو شمع\r\nمن نه آنم كه كنم خوف و سخن ترك كنم * به زيان ، جان من از دست زبان است چو شمع\r\nشب « خرّم » شده از جلوهء رويت چون روز * بس‌كه رخسارهء تو نورفشان است چو شمع \r\n\r\nچرخ كبود رنگ\r\n اى دل ، ز هجر يار زمانى چو نى منال * هرچند عاشقى و صبورى بود محال\r\nغمگين مباش ، درهم اگر شد شكنج كار * جز خون نخورده كس ز پسِ زانوى خيال\r\nدانى كه چيست معنى چرخ كبود رنگ ؟ * يعنى كه برقرار نماند به هيچ حال \r\n\r\n","description":"","footnote":"","page_name":" 75 ","page_number":75},
  {"content":"\r\n\r\n خوش گفت باغبان كه نچيدم گلى ز باغ * تا زخم نوك خار نخوردم به چند سال\r\n« خرّم » مسوز جان و دل از آتش فراق * كآيد به سر فراق ، چو گردد گهِ وصال \r\n\r\nراه عشق\r\n دردى كه از فراق تو بر جان رسد مرا * دل‌خون شود ز ديده به دامان رسد مرا\r\nدل پُر ز خون ، ز دورى دلبر شود به بَر * جان بر لب از جدايى جانان رسد مرا\r\nهر شب ز دورى رخ و زلف تو تا سحر * بانگ فغان ز سينه به كيوان رسد مرا\r\nآيى اگر ز مهر در آغوش من شبى * دردى كه بر دل است به درمان رسد مرا\r\nگردد اساس جمعيّت از بهر خاطرم * دست ار به آن دو زلف پريشان رسد مرا\r\n« خرّم » به راه عشق قدم گر نهى به صدق * كار از جناب دوست به سامان رسد مرا \r\n\r\nزلف معشوق\r\n آسيا سنگ فلك بر سر من مىگردد * مىرسد غصّهء تو ، غم چو كهن مىگردد\r\nآسمان دشمن ارباب هنر نيست اگر * از چه بر گِرد من از حيله و فن مىگردد ؟\r\nزلف معشوق اگر در كفم آيد ز فلك * بسته بر گردن من همچو رَسَن مىگردد\r\nشير در سلسله پابست كند روبهِ پير * بىغم و غصّه به اطراف دَمَن مىگردد\r\nبلبل از غم به قفس شور و نوا مىخواند * گِرد گلشن به طرب زاغ و زغن مىگردد\r\nپايدارى نكند دولت دنيا به كسى * دست بر دست كسان همچو سخن مىگردد\r\nجامه‌اى دوخت اگر چرخ پى عزّت كس * « خرّما » عاقبت اين جامه كفن مىگردد \r\n\r\nبيمار عشق\r\n دادم دل از وفا به بهاى جفا عبث * ديدم هزار گونه جفا در وفا عبث\r\nبردم هزار رنج پى گنج وصل دوست * دادم پيام خويش به باد صبا عبث\r\nديدم جفا و جور ز بيگانگان بسى * تا از وفا به يار شدم آشنا عبث \r\n\r\n","description":"","footnote":"","page_name":" 76 ","page_number":76},
  {"content":"\r\n\r\n آن سرو نازنين كه چه خوش مىرود به راه * ناز و كرشمه باز فروشد به ما عبث\r\nبر گوش عاشقان ، سخن واعظان هَدر * بيمار عشق را ز طبيبان دوا عبث\r\nگفتم مگر كه صاف كنم از صفا دلش * « خرّم » دلى كه صاف نباشد صفا عبث \r\n\r\nاستاد صاحبدل\r\n ز سرمستىِ چشم يار ، جان هشيار مىگردد * ز بىمارى زلفِ دوست ، دل بيمار مىگردد\r\nمشو غمگين چو خواب‌آلوده بينى چشم دلبر را * كه بخت خفته از خوابيدنش بيدار مىگردد\r\nمگو با هركه راز خود ، كه سر اندر خطر دارد * كه گفتت بىخرد ، خود لايق اسرار مىگردد\r\nهمىپروردم از جان ، سفلهء دون را به امّيدى * كه شايد روز سختى ، سفله ما را يار مىگردد\r\nبه دل گفتم ز استغنا شود نيكو ، ندانستم * دنى ، دون‌تر شود ، چون صاحب دينار مىگردد\r\nنگشتم هوشيار از شعر اين استاد صاحبدل * كه جان از لفظ و از معنيش برخوردار مىگردد\r\nسگى را خون دل دادم كه با من آشنا گردد * ندانستم كه سگ خون مىخورد خونخوار مىگردد\r\nمكن تكفير اى زاهد ، تو « خرّم » را ز مى خوردن * كه تسبيح تو اندر گردنت زنّار مىگردد \r\n\r\nخوناب دل\r\n گر دوست مرا دشمن جان شد ، شده باشد * خوناب دل از ديده روان شد ، شده باشد \r\n\r\n","description":"","footnote":"","page_name":" 77 ","page_number":77},
  {"content":"\r\n\r\n گر منزل من كُنج خرابات شود ، شد * ور مسكن من دير مغان شد ، شده باشد\r\nدر وعده اگر دوست خطا كرد ، به من كرد * سودم همه يكباره زيان شد ، شده باشد\r\nآن نام كه كردم به دو صد جهد عيانش * بر اهل جهان باز نهان شد ، شده باشد\r\nگفتم كه رهِ راست بوَد راهِ هدايت * اكنون كه نه اين گشت و نه آن شد ، شده باشد\r\nتا بود ز ابروش اشارت به بشارت * الحال همه تير و كمان شد ، شده باشد\r\nتا بود مرا عقده‌گشا بود لسانش * از طالع بد عقد لسان شد ، شده باشد\r\nدر كون و مكان نيست مرا جز به خدا روى * گر زير و زبر كون و مكان شد ، شده باشد\r\n« خرّم » عجب از توست كه در شُد نَشُدِ كار * دل‌بسته شدى ، بسته‌زبان شد ، شده باشد \r\n\r\nمشكين زلف\r\n به‌جز مجنون كه مىداند رموز روى زيبا را ! * كه ليلى چهره آرايد ، و يا نى چهره ليلا را\r\nدل از كف داده مىداند چه‌ها بيند دل از دلبر * كه دل‌آرا دل آرايد ، و يا نى دل دلارا را\r\nبه بند زلف مه‌رويى اسير افتى ، اگر دانى * كه سيما زلف آرايد ، و يا نى زلف سيما را\r\nبه نخل قدّ دلبر بين ، تو مشكين زلف خرمايى * كه خرما نخل آرايد ، و يا نى نخل خرما را\r\nكشى چون جان شيرين گر به بر ، معشوقه را دانى * كه اعضا روح آرايد ، و يا نى روح اعضا را\r\nچه خوش داند گل اين مطلب كه شورش بينداز بلبل * كه غوغا حُسن آرايد ، و يا نى حُسن غوغا را\r\nبه صفحه روى او بينى چو نقطه خال اگر گويى * كه دانا نقطه آرايد ، و يا نى نقطه دانا را\r\nاگر چون قطره خود را كم شمارى در صدف بينى * كه دريا قطره آرايد ، و يا نى قطره دريا را\r\nبه آن زنگارگون خطّش ، اگر حدّ را نهى ، بينى * كه صحرا سبزه آرايد ، و يا نى سبزه صحرا را\r\nبيا بنشين دمى با ما ، رقيبان را تماشا كن * كه اعدا كينه آرايد ، و يا نى كينه اعدا را\r\nاگر جان را كنى سودا ، به عشق يار مىبينى * كه سودا عشق آرايد ، و يا نى عشق سودا را\r\nحقيقت دانى ار برگو جوابى در خور « خرّم » * كه معنى لفظ آرايد ، و يا نى لفظ معنا را \r\n\r\n","description":"","footnote":"","page_name":" 78 ","page_number":78},
  {"content":"\r\n\r\n\r\nمخمّس\r\n ترك چشمانِ تو ما را به جفا خواهد كشت * چون مريضى كه طبيبش به دوا خواهد كشت\r\nبىنواى سر كويش به نوا خواهد كشت * غم اين حادثه در سينه مرا خواهد كشت\r\nكه كُشد زارم و بىچون و چرا خواهد كشت * اشك خونين من از ديده به دامان افشاند\r\nپر نگرديده چو پيمانه ز پيمان افشاند * نى به تنها ز من اين خون به گريبان افشاند\r\nخون دل‌ها همه از خنجر مژگان افشاند * خود گُنه كرده و ما را به جزا خواهد گشت\r\nطرح غم را فلك از بهر غريبان انداخت * كار بيمارى دل را به طبيبان انداخت\r\nيار چون چشمِ سيه را به حبيبان انداخت * تير جان‌سوز نگه ، سوى رقيبان انداخت\r\nتُرك مست است و مرا تير خطا خواهد كشت * مجلس انس رفيقان به صفا جان‌بخش است\r\nنظر لطف نكويان به وفا جان‌بخش است * غمزهء چشم سيه‌مست به ما جان‌بخش است\r\nبهر عشّاق ز معشوق ادا جان‌بخش است * علّت اين است كه ما را به ادا خواهد كشت\r\nهمچو اشك از نظر انداخت چو جانانه مرا * چه عجب گر كند اين واقعه ديوانه مرا\r\nنتوان ديد به‌جز بر در ميخانه مرا * گر به ميخانه نكشتند به پيمانه مرا\r\n« خرّما » ! زاهدت از رنج ، ريا خواهد كشت \r\n\r\n","description":"","footnote":"","page_name":" 79 ","page_number":79},
  {"content":"\r\n\r\n\r\nخرّم ( 1325 )\r\nميرزا على اكبر ثقفى فرزند محمود متخلّص به خرّم كه با تخلّص شاعرانه‌اش به شهرت رسيده و امروز او را با نام خرّم مىشناسند نه با نام خانوادگىاش .\r\nميرزا على اكبر خرّم شاعرى توانا و صاحبدل و موسيقىدانى هنرمند و معلّم آوازى نامور مىباشد كه در سال 1325 هجرى شمسى در شهر قزوين چشم به جهان هستى گشود و در اين شهر دانش اندوخت و كسب هنر كرد و هم‌اكنون در سمت كتابدار اداره كل امور آب منطقه‌اى دشت قزوين انجام‌وظيفه مىكند .\r\nميرزا على اكبر خرّم از سال 1338 به شعر و شاعرى پرداخت و از محضر اديبان و شاعرانى چون لامع قزوينى و زنده‌ياد سيد محمد مهدى تقوى كسب فيض كرد و با قواعد شعر و فنون آن آشنائى يافت و خود دراين‌باره مىگويد : « تخلّص خرّم را از استاد لامع و لقب ميرزا را آيت‌اللّه آقا عماد حاج سيد جوادى به من اعطا كرد و هم‌اكنون از محضر آيت‌اللّه سيد جليل زرآبادى بهره‌مند مىشوم . »\r\nخرّم در نواختن تار و سه‌تار مهارت و استادى دارد و مىگويد : « استاد موسيقىام رودكى زمان مولانا احمد مستبصر بود و هرچه در اين رهگذر كسب كرده‌ام از بركت وجود اوست و هم‌اكنون نيز با بسيارى از اساتيد موسيقى ارتباط و همكارى دارم . »\r\nخرّم مىگويد : « شعر و موسيقى لازم و ملزوم يكديگرند به ويژه وزن شعر فارسى همخوانى زيادى با موسيقى و اوزان عروضى دارد و آهنگ و طنين شعر پارسى همان\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nموسيقى است كه بايد شاعران تا حدودى با موسيقى آشنايى داشته باشند .\r\nميرزا على اكبر خرّم از اخلاص‌پيشگان ولايت و شيفتگان و دلسوختگان ائمهء اطهار عليهم السّلام است ، اشعارش حال و هواى عرفانى دارد بخصوص نسبت به سرور آزادگان و سالار شهيدان ابا عبد اللّه الحسين عليه السّلام اخلاص كامل دارد و تكيه كلامش « يا حسين » است .\r\n\r\nغزل مستزاد يا على\r\n اى كه دلم واله شيداى توست يا على * بستهء آن زلف چليپاى توست يا على\r\nيك نظر از لطف بر دلم ، از كرم * آئينه‌سان محو تماشاى توست يا على\r\nجملهء ذرّات وجود از الست تا به هست * مست و خراب خُم صهباى توست يا على\r\nاز ازل آن خضر مبارك قدم ، كز قدم * باديه‌پيماى تولاى توست يا على\r\nاين دل صوفىوش مجذوب من ، خوب من * جُرعه‌كِش بادهء ميناى توست يا على\r\nپرتو شمس و قمر اندر جهان ، بىگمان * آيتى از روى دل‌آراى توست يا على\r\nآب حياتى كه نشان بقاست ، حق گواست * قطره‌اى از آن غم درياى توست يا على\r\nيافتم اين نكته در عالم ز هست ، هرچه هست * جمله بفرمان تو و واى توست يا على\r\nپاى بنه تا كه شود مشتعل ، طور دل * سينهء من وادى سيناى توست يا على\r\nصد چو مسيح از دَم جان‌پرورت ، در برت * زنده از آن لعل مسيحاى توست يا على\r\nدست مرا گير كه وامانده‌ام ، خوانده‌ام * فوق يداللّه يد بيضاى توست يا على\r\n« خُرم » دلخسته بد خمّ غدير ، زد صفير * طبع من از همّت والاى توست يا على \r\n\r\nهوس « 1 »\r\n روز و شب با تو بودنم هوس است * بىتو بودم نبودم هوس است\r\nاز دو اصلت چو موسى عمران * لن‌ترانى شنودم هوس است \r\n\r\n\r\n","description":"","footnote":"\r\n( 1 ) - غزل فوق را به استقبال غزل حافظ سروده و در كنگرهء جهانى حافظ مقام اول را كسب نمود .\r\n","page_name":" 81 ","page_number":81},
  {"content":"\r\n\r\n گر بخواب اندر آئىام همه‌شب * تا قيامت غنودم هوس است\r\nچو صراحى ز غايت مستى * سر بپاى تو سودنم هوس است\r\nاز كف ساقيان گل‌رخسار * ساغر مى ربودنم هوس است\r\nبر دل خود ز عالم لاهوت * فتح بابى نمودنم هوس است\r\nدر خم زلفت از پريشانى * عقدهء دل گشودنم هوس است\r\nاز دل خود ز هستى موهوم * زنگ كثرت زدودنم هوس است\r\n« خرّما » همچو خواجهء شيراز * شعر شيوا شنودنم هوس است \r\n\r\nسرو خرامان\r\n عمريست كه دل در خم گيسوى تو داريم * پيوسته نظر بر رخ نيكوى تو داريم\r\nما خيل فقيران و خرابات‌نشينان * چشم كرم و لطف همه سوى تو داريم\r\nتا صبح قيامت كه سر از خاك برآريم * در دل هوس وصل مه روى تو داريم\r\nدر مسجد و در صومعه و دير و كليسا * هرجا كه رسيديم هياهوى تو داريم\r\nبخرام به طرف چمن اى سرو خرامان * تا ديده بر آن قامت دلجوى تو داريم\r\nاين رنج خمارى و غم خانه‌بدوشى * پيداست كز آن نرگس جادوى تو داريم\r\nپيوند وفادارى ما بين كه چو مجنون * دل در شكن سلسلهء موى تو داريم\r\nگفتى برو اى « خرّم » سرگشته از اين كوى * ما خانه كجا غير سر كوى تو داريم \r\n\r\nدلكم\r\n ز تو دل‌شكسته گشتم كه نظر كنى نكردى * بره تو بس‌كه ماندم كه گذر كنى نكردى\r\nز غمت نخفته بودم باميد آنكه شايد * همه‌شب شب سياهم كه سحر كنى نكردى\r\nدلكم نگفته بودم كه بوقت ميگسارى * ز دو چشم مىپرستش كه حذر كنى نكردى\r\nهمه تيره‌بختى من ز تو باشد اى دل اى دل * كه چو نخل بىبَر آخر كه ثمر كنى نكردى\r\nز تو آه سينه سوزم كه شرر زنى بعالم * چه شد آنكه در دل او كه اثر كنى نكردى \r\n\r\n","description":"","footnote":"","page_name":" 82 ","page_number":82},
  {"content":"\r\n\r\n بخداى كعبه دادم قَسَمت دلا چو مجنون * كه ز سر هواى وصلش كه بدر كنى نكردى\r\nتو كه وعده كرده بودى كه بسر برى وفا را * چه شد آن وفا و عهدت كه بسر كنى نكردى\r\nز وفا برهگذار تو نشسته‌ام به حسرت * باميد آنكه روزى كه گذر كنى نكردى\r\nچه شد اى نسيم قدسى كه ز راه دل‌نوازى * كه وِرا ز حال زارم كه خبر كنى نكردى\r\nبنگر چو پير كنعان ز غمت هماره « خرّم » * برهت نشسته باشد كه سفر كنى نكردى \r\n\r\nهىهى چوپان\r\n ساقى دگر از باده‌پرستان خبرى نيست * در پاى خُم از نالهء مستان خبرى نيست\r\nاى بلبل شوريده مكن ناله در اين باغ * ديگر ز گُل و لاله و ريحان خبرى نيست\r\nگشتيم سراسر همه صحرا و در و دشت * از بانگ نى و هىهى چوپان خبرى نيست\r\nاى خضر مزن پرسه در اين وادى حيران * جز نام ز سرچشمهء حيوان خبرى نيست\r\nيكدم به خود آ تا كه شوى باخبر از خويش * بيرون ز تو در عالم امكان خبرى نيست\r\nاى دل بهل از خاطر خود بار سلامت * كاينجا جا همه درد است و ز درمان خبرى نيست\r\nبر تُربت زرتشت يكى مخبچه مىگفت * ز آتشكده جُز سينهء سوزان خبرى نيست\r\nتا چند توان بود در اين غمكده « خُرم » * برخيز در اين كُلبهء احزان خبرى نيست \r\n\r\nنغمه‌گر بهار\r\n اى سلسله مو ، شرر به جانم كردى * آواره ز شهر و خانمانم كردى\r\nتا چند دوانىام مدام از پى خويش * رحمى بنما كه ناتوانانم كردى\r\nمن ماندم و دل ماند ، خدا را ز غمت * خونابه روان ز ديدگانم كردى\r\nدل بردى و عاقبت نهان كردى روى * بنگر كه چها با دل‌وجانم كردى\r\nبستى تو كمر به قتلم اى مايهء ناز * سرگشته چو گوى در ميانم كردى\r\nدر بين خلايقم بسان مه نو * انگشت‌نماى اين و آنم كردى\r\nاى نغمه‌گر بهار « خرّم » زچه‌رو * رفتى ز فراق خود خزانم كردى \r\n\r\n","description":"","footnote":"","page_name":" 83 ","page_number":83},
  {"content":"\r\n\r\n\r\nشب همه‌شب\r\n بس‌كه شكفته داغ غم از دل غمگسار من * طعنه به لاله مىزند اين دل داغدار من\r\nدر برم آور اى صنم جام صبوحى از كرم * تا كه بوقت صبحدم برشكند خُمار من\r\nصبر و قرار عاشقى از دل من مجو صبا * غمزهء ناز گُل‌رخان برده ز دل قرار من\r\nاى مه خوش‌لقا نگر تا كه ببينى از غمت * مانده برهگذار تو ديدهء اشكبار من\r\nمُلك دلم شكسته شد در يم عشقت اى صنم * كيست بساحل آورد زورق بىمهار من\r\nشكوه ز خويشتن كنم چونكه ز خويشتن بُود * هر ستمى كه مىرسد بر سر روزگار من\r\nبس‌كه نمودم از غمش ناله ز سوز دل مگر * كز سر رحمت آورد رحم به حال زار من\r\nاى دل « خُرم » اى صبا گو به « عبادى » « 1 » از وفا * شب همه‌شب به ياد تو ناله كند سه‌تار من \r\n\r\nمير دلبران\r\n باده‌اى خواهم كه از خويشم برد * درد اندوه از دل‌ريشم برد\r\nليليئى كو اندر اين صحراى عشق * تا به سرحد جنون پيشم برد\r\nتيره‌بختى بين كه مير دلبران * عارش آيد نام درويشم برد\r\nشور و شيرينم در اين سوداى دل * گاه با نوش و گهى نيشم برد\r\nاز تغافل مانده‌ام در كار خويش * تا كجا عقل كج‌انديشم برد\r\nناصح از عقلم چه مىگويى سخن * عشق مهرويان همه كيشم برد\r\n« خرّما » طبعم به ميزان عمل * كى شكايت از كم‌وبيشم برد \r\n\r\nبط شراب\r\n مه من عيان در عالم ، رخ بىنقاب كردى * خجل از جمال ماهت ، رخ آفتاب كردى\r\nچه بگويم از غم دل ، كه به وادى محبّت * ز سراب لعل ميگون ، دل تشنه آب كردى\r\nتو پريوش از تغافل ، به چمن ز داغ هجران * دل‌خسته را چو لاله ، ز غمت كباب كردى \r\n\r\n\r\n","description":"","footnote":"\r\n( 1 ) - منظور از عبادى نوازنده‌ى سه‌تار است .\r\n","page_name":" 84 ","page_number":84},
  {"content":"\r\n\r\n ز تو دل‌شكسته گشتم كه ببانگ لن‌ترانى * ارنى نگفته جانا ، تو مرا جواب كردى\r\nهمه دار هستى من ، به فداى چون تو ساقى * كه خلاصم از غم دل ، ز بط شراب كردى\r\nبه هواى وصل رويت ، شدم آن زمان بگلشن * كه بسان عمرم اى گُل ، ز برم شتاب كردى\r\nبه شرابخانه امشب ز ميان خيل مستان * بيكى كرشمه ساقى ، تو مرا خراب كردى\r\nچه قيامت است « خرّم » ز نواى گرم موزون * همه را مسخّر امشب تو ز شيخ و شاب كردى \r\n\r\nگل ميخ\r\n ياد باد آنكه انيس شب تارم بودى * همدم نالهء جانسوز سه‌تارم بودى\r\nياد باد آنكه به طرف چمن از غايت ناز * همچو سرو سهى از مهر ، كنارم بودى\r\nياد باد آنكه به سوداى تو چون باد صبا * روز و شب بر سر كوى تو گذارم بودى\r\nياد باد آنكه در آغوش نسيم سحرى * نغمه‌ساز گُل صدبرگ بهارم بودى\r\nياد باد آنكه بهنگام تمنّاى وصال * عُذرخواه دل بىصبر و قرارم بودى\r\nياد باد آنكه به گُل ميخ سراى دل من * لاله‌آويز خيالات فكارم بودى\r\nياد باد آنكه بخلوتگه شب‌هاى دراز * غم ديرينهء تو مُونس و يارم بودى\r\nياد باد آنكه به پيش نظرم جلوه‌كنان * دلبر سرو قد لاله‌عُذارم بودى\r\nياد باد آنكه به ميخانه در ادوار وجود * « خُرّما » با مى و مطرب سرو كارم بودى \r\n\r\nغزل آه\r\n سوخت جانم از غم جانكاه آه * الغياث اى دردمندان آه آه\r\nكار من گرديده از هجران او * گاه گريه گاه ناله گاه آه\r\nبا من مسكين ندانم ازچه‌رو * بىوفائى مىكند آن ماه آه\r\nساقيا مى ده مرا از حال دل * هم نشد غير از غمش آگاه آه\r\nديدى اى دل همچو برق بىامان * شعله زد بر خرمن بدخواه آه\r\nوعده‌هاى دل‌فريبش هر زمان * همچو عُمر گُل بود كوتاه آه \r\n\r\n","description":"","footnote":"","page_name":" 85 ","page_number":85},
  {"content":"\r\n\r\n غير غم كس نيست « خرم » در جهان * با تو گردد همدم همراه آه \r\n\r\nافسانهء عشق\r\n عشق را افسانه كردى يا حسين * عقل را ديوانه كردى يا حسين\r\nدر ره معبود بىهمتاى خويش * همتى مردانه كردى يا حسين\r\nتا قيامت در دل اهل ولا * منزل و كاشانه كردى يا حسين\r\nكرد شمع بىزوال خويشتن * عالمى پروانه كردى يا حسين\r\nجان و مال و هستى خود را فدا * در ره جانانه كردى يا حسين\r\nجرعه‌نوشان مى توحيد را * سرخوش از پيمانه كردى يا حسين\r\nخويشتن را بهر صهباى شهود * ساقى ميخانه كردى يا حسين\r\nكاكل اكبر به هنگام وداع * از محبت شانه كردى يا حسين\r\nاصغر شيرين زبانت را چو گل * هديهء جانانه كردى يا حسين\r\nالعطش‌گويان طفلان از قفا * گوش كردى يا نكردى يا حسين\r\nاز براى شاميان بىوفا * گنج در ويرانه كردى يا حسين\r\nذكر يا رب يا رب اندر قتلگاه * با خدا مستانه كردى يا حسين\r\nعالمى را در عزاى خويشتن * تا ابد غمخانه كردى يا حسين\r\nدر فراقت « خرم » دلخسته را * استن حنانه كردى يا حسين \r\n\r\nيا حسين\r\n اى كه عالم همه ايجاد به فرمان تو شد * هستى كون و مكان خلق ز امكان تو شد\r\nمادرت ام‌ابيهاست ؟ نه بل ام خداست * چون‌كه ثاراللهى و خون تو برهان تو شد \r\n\r\n","description":"","footnote":"","page_name":" 86 ","page_number":86},
  {"content":"\r\n\r\n\r\nخرّم ( 1349 )\r\nمرتضى دهقان آزاد ، متخلّص به « خرّم » فرزند غلامحسين ، در سال 1349 هجرى شمسى در روستاى اغلان از توابع شهرستان كرج تولّد يافت ، تحصيلات دورهء ابتدايى را در همان روستا به پاى برد . ازآن‌پس به كرج عزيمت كرد و دورهء راهنمايى را به انجام رسانيد ، آن‌گاه در يكى از دبيرستان‌هاى كرج دورهء متوسّطه را در رشتهء حسابدارى به پايان رسانيد . سپس راهى تهران شد و در مركز تربيت معلّم دار الفنون با مدرك فوق ديپلم فارغ التّحصيل شد و به استخدام وزارت آموزش و پرورش درآمد و مأمور تدريس در شهرستان كرج گرديد .\r\nدهقان آزاد از نوجوانى با اشعار حافظ مأنوس گرديد ؛ خود دراين‌باره مىگويد : « به حافظ ارادت و به اشعارش علاقه داشتم و بااين‌كه دقيقا شعرهايش را نمىفهميدم ، امّا علاقه وافرم به اشعار او باعث گرديد جرقه‌هاى شعر در من زده شود و براثر تشويق خانواده و يكى از معلّمانم ، كه بعدها به شهادت رسيد ، پا به جادهء شعر نهادم ؛ امّا وى بيشترين حقّ را در شعر و بسيارى از مسائل ادبى ، چون سبك‌شناسى و نقد ادبى مرا آشنا ساخت .\r\nخرّم مدّت دو سال مسئوليت صفحات شعر مجلّهء شاهد را عهده‌دار بود و چند سالى نيز در وادى شعر كودك و نوجوان فعّاليت كرد و حاصل آن چاپ مجموعهء شعرى بود به نام « ماه پرواز » كه وسيلهء انتشارات برگ ، طبع و نشر گرديد و در حال حاضر مجموعهء ديگرى از غزليّات و دوبيتىها و چند مثنوى و رباعى خود را آمادهء چاپ كرده است .\r\n\r\n","description":"","footnote":"","page_name":" 87 ","page_number":87},
  {"content":"\r\n\r\n\r\nتند باد عشق\r\n به گلگشت بيابان شوق ليلا مىبرد ما را * جنون با تندباد عشق از جا مىبرد ما را\r\nكدامين آينه امشب ز مشرق جلوه افشان است * كه بىتابانه ، دل ، سوى تماشا مىبرد ما را\r\nكسى از آن‌سوى پرده ، پريزدانه و پنهان * به حيرتگاه وهم‌انگيز رؤيا مىبرد ما را\r\nمباد از مرگ ما را غفلت سرشار ، كاين عفريت * رهامان كرد اگر امروز ، فردا مىبرد ما را\r\nبه ساحل از چه دل بنديم و بنشينيم اى ياران * كه موج سركشى آخر به دريا مىبرد ما را \r\n\r\nمحبس غربت\r\n ياران دلم گرفته ، برايم دعا كنيد * شايد مرا ز محبس غربت رها كنيد\r\nمىميرم عاشقانه و بىكس كجا رواست ؟ * اين قدر در رهايى من پا به پا كنيد\r\nدستى مسيح گونه به پيشانىام كشيد * تا بلكه درد مزمن دل را دوا كنيد\r\nبارى ز دست مىروم آخر جفا چه قدر ؟ * يك‌بار هم به عهد مودّت وفا كنيد\r\nجز يادگار داغ نبينيد بر دلم * روزى كه بندبند من از هم جدا كنيد \r\n\r\nدل‌خون\r\n فصل شكوه تو را بهار ندارد * دفتر گل بىتو اعتبار ندارد\r\nنذر نگاه تو كرده‌ام دل خود را * گوشهء چشمى كه دل قرار ندارد\r\nرُفته‌ام از سينه گرد خاك تعلّق * خانهء آيينه‌ام غبار ندارد\r\nبس‌كه ز غم سوختم به شعلهء عشقت * طاقت سوز مرا شرار ندارد\r\nداروندارم فقط همين دل خون است * لاله به‌جز داغ ، يادگار ندارد \r\n\r\nيادگار من\r\n من كىام ؟ آيينه‌اى غبار گرفته * پنجره‌اى پرده پرده تار گرفته\r\nدر ته يك دخمهء سياه نشسته * انس به غم گوشهء حصار گرفته \r\n\r\n","description":"","footnote":"","page_name":" 88 ","page_number":88},
  {"content":"\r\n\r\n ناى غريبانه‌اى كه از غم غربت * بغض گلوگير انتظار گرفته\r\nپاى به دامن چو كوهسار كشيده * از در و دشت و دمن كنار گرفته\r\nلالهء سرخى كه از كرامت دوران * داغ سياهى به يادگار گرفته \r\n\r\nشوق جنون\r\n آينه‌ام ظلمت غبار نگيرد * گَردِ تعلّق ز روزگار نگيرد\r\nشوق جنون مىكشد مرا به بيابان * عاشق ليلى دمى قرار نگيرد\r\nلالهء روشن بود نشان دل من * سينهء سينا به‌جز شرار نگيرد\r\nدارِ انا الحقّ به دوش مىكشم عمريست * مرد به دوشش به غيرِ دار نگيرد\r\nنقش همه شسته‌ام ز سينه كه در عشق * آينه جز عكسِ روىِ يار نگيرد \r\n\r\nخواب و بىخيالى بس !\r\n سرى به سجدهء مُهر خدا نياورديم * دوگانه سوى يگانه به‌جا نياورديم\r\nنَفَس به نَفس زديم و همه حرام گذشت * به خورد و خواب رسيديم و صبح و شام گذشت\r\nدر اين سراچه نشستيم و عمر ما طىّ شد * به فرودين نشكفتيم و ناگهان دى شد\r\nدوروزه فرصت ما در تب تغافل رفت * خزان خزيد در اين باغ و موسم گل رفت\r\nخلاصه حاصلِ ما صرف ريو و ريمن شد * تمام صحبت ما خرجِ واژهء من شد\r\nسرى ز لاكِ منيّت برون نياورديم * در آستين به خطا مارِ كهنه پرورديم\r\nدريغ و درد كه يك‌دم به خود تشر نزديم * لگام بر دهنِ نَفس خيره‌سر نزديم\r\nدهن چو چنتهء خالى به ياوه وا كرديم * درون كيسه تهى بود و ادّعا كرديم\r\nسخن به وفقِ تقاضاى اين و آن گفتيم * چو شاعران شكم‌باره ، شعر نان گفتيم\r\nتمام نيّت ما نذر نام و نخوت گشت * تمام كوشش ما وقفِ كسب شهرت گشت\r\nبه زورِ نشئه ، نشستيم و شعر تر گفتيم * مديحه‌هاى مفصّل به عشق زر گفتيم\r\nچه غافلانه ، همه بندگانِ زر گشتيم * چه ساده ما ز خداوند بىخبر گشتيم \r\n\r\n","description":"","footnote":"","page_name":" 89 ","page_number":89},
  {"content":"\r\n\r\n هلا ! به خواب هوس رفتگان به پا خيزيم * از اين سياهى مُمتدّ به نور بگريزيم\r\nهلا ! نه گاهِ درنگ است ، راه بايد رفت * به‌سوى چشمهء عفو إله بايد رفت\r\nهلا ! هلا ! كه دگر خواب و بىخيالى بس * به پشتِ ميلهء محبس شكسته بالى بس \r\n\r\nآتشكده\r\n دستى كه جنون به جام ما مىريزد * آتشكده‌اى به كام ما مىريزد\r\nترسم كه به آتش بكشد دفتر عشق * اين شعله كه از كلام ما مىريزد \r\n\r\nتشنه‌كام\r\n تو اى نور زلال ناب ، دريا * تو اى آيينهء مهتاب ، دريا\r\nكويرم ، شوره‌زارم ، تشنه كامم * مرا با جرعه‌اى درياب ، دريا ! \r\n\r\nگل جنون\r\n بيابانى شدن انديشهء من * طريق گردبادى پيشهء من\r\nقلمرو در قلمرو ، بيشه بيشه * جنون گل مىكند از ريشهء من \r\n\r\nالفباى شهادت\r\n مرا بر آتش بيداد دادند * غبارم را به دست باد دادند\r\nبه من از روز اوّل در دبستان * الفباى شهادت ياد دادند \r\n\r\nقدرت پرواز\r\n شبى در خلوتم آواز دادند * مرا ره در حريم راز دادند\r\nبه برق يك نگاه آسمانى * دلم را قدرت پرواز دادند \r\n\r\n","description":"","footnote":"","page_name":" 90 ","page_number":90},
  {"content":"\r\n\r\n\r\nخرّمشاهى ( 1353 - 1279 )\r\nشادروان مهدى خرّمشاهى در سال 1279 شمسى در شهر قزوين در خانواده‌اى روحانى و اهل شعر و ادب پا به جهان هستى گذاشت . پدرش حجة الاسلام شيخ عبد الرحيم از علماى اعلام قزوين و مورد توجّه و وثوق مردم بود .\r\nمهدى خرمشاهى تحصيلات ابتدائى و دوره متوسّطه را در زادگاهش به انجام رسانيد و چندى نيز به تحصيل علوم قديمه پرداخت ازآن‌پس به خدمت فرهنگ ( آموزش و پرورش ) درآمد و در سمت‌هاى آموزشى و مديريت انجام‌وظيفه كرد و چندى نيز به اداره ثبت‌اسناد و املاك منتقل شد و به خدمت پرداخت سپس به كاشان مأموريت يافت و در بنگاه راه‌آهن دولتى به خدمت اشتغال ورزيد و تا پايان عمر در اين شهر بزيست و سرانجام در سال 1353 چشم از جهان فروبست و در همان شهر به خاك سپرده شد .\r\nخرّمشاهى از قريحه شاعرى برخوردار بود و از نوجوانى به سرودن شعر پرداخت و با شركت در انجمن‌هاى ادبى زادگاهش و كاشان به رونق شعر خود كوشيد . وى در شعر از تخلّص خرّم‌شهى و خرّمى و مهدى و گاه خرّم استفاده مىكرد .\r\nنمونه‌هاى زير از نظم اوست :\r\n\r\n","description":"","footnote":"","page_name":" 91 ","page_number":91},
  {"content":"\r\n\r\n\r\nبه مناسبت ميلاد حضرت مهدى ( عج )\r\n پيك شهنشاه دى درآمدم از در * نامه‌اى آورد سربه‌مُهر و مُعطّر\r\nصفحهء آن نامه را گشودم و ديدم * كرده خطابى كه اى غنوده به بستر\r\nخيز و بخوان مدح شاه و بزم بيارا * باده بده گل بريز و فرش بگستر\r\nحضرت ايزد نموده حجّت خود را * ظاهر و باهر به تخت گنبد اخضر\r\nعيد تولّد رسيده شاه جهان را * جمله مزيّن كنيد دكّه و مَعبر\r\nاى ز تو رونق گرفته چرخ نُه افلاك * و ز قدمت سطح ارض گشته مُخضّر\r\nتا تو به دنيا قدم ز مهر نهادى * شاهد هستى گرفت زينت و زيور\r\nرحمت ايزد نمود روى از يراك * خاك تو با آبِ رحمت است مخمّر\r\nنعمت اوّل رسيد و اوّلِ نعمت * بر همه خلق از وجود تو يكسر\r\nقامت زيباى تو نمود قيامت * كز قدمت اين جهان شده است منوّر\r\nياسمن و سنبل و بنفشه و لاله * جمله ز بوى تو گشته‌اند معطّر\r\nگلشن و گلزار و بوستان و گلستان * از تو گرفتند زيب و زينت ديگر\r\nهركه تولّات جُست گشت سرافراز * هركه تبرّا نمود گشت به اختر\r\nدينِ نبى گشته خار در نظرِ خلق * همّتى اى سرو باغ حيدر و صفدر\r\nننگ بر اين منكرانِ دونِ سيه‌دل * كز يَم حُبّت نبرده دانهء گوهر\r\nكور شود ديده‌اى كه در برِ خورشيد * بيند و گويد كه نيست شمس منوّر\r\nكار ديانت فتاده در كف جهّال * يا كه بسى قاضيانِ حادثه‌پرور\r\nتا نستانند رشوه حكم نگردد . . . * صادر و مشتق ز مصدرانِ مضمّر\r\nمعنى آزادى اين شده است در انظار * زن برود لخت در مجالس و معبر . . .\r\nجرأت اظهار حق و نشرِ حقيقت * نيست كسى را مگر كه بگذرد از سر\r\nدل‌خوشىِ طالبان راه ديانت * ذاتِ شهنشاه عادل است و مظفّر\r\nيك‌تن واحد ميانِ اين همه گمراه * معجزه‌آساست كار شاه دلاور \r\n\r\n","description":"","footnote":"","page_name":" 92 ","page_number":92},
  {"content":"\r\n\r\n قدرت حق است و بس نه عاملِ ديگر * جاى سخن نيست پيش قدرت داور\r\nمعجزه گفتم از اينكه خالق يكتا * يار و نگهدار شاه بوده و ياور\r\nدست خداوند باد پشت و پناهش * تا كه برِ دين بود شهنشه و سرور\r\nبار الها به حقّ هشت و چهارت * حق همه بندگان پاكُ و مُطهّر\r\nلطف بفرما ظهور مهدى موعود * هرچه شود زودتر نصيب و مقدّر\r\nتا كه جهان را ز ننگِ كفر برآرد * جلوه و رونق دهد به دينِ پيمبر\r\nچشم عنايت به آستان تو دارد * مهدى خرّم‌شهى به روز مقرّر \r\n\r\nاندرز\r\n اى كه در كوشش ز مورى كمترى * آرزو دارى سليمانت كنند\r\nاز مسلمانى به‌جز اسميت نيست * مدّعايت هست سلمانت كنند\r\nهر مسلمانى نشد سلمانِ عصر * چون شدى سلمان مسلمانت كنند\r\nتا به كى بىدردى اندر راهِ دين * درد پيدا كن كه درمانت كنند\r\nمُرغ شهوت را چو بازى كُن شكار * تا به روى دستِ شاهانت كنند\r\nكور ساز اسفنديارِ جهل را . . . * تا چو رستم مَرد ميدانت كنند\r\nخوى حيوانى و اوصافِ ددى * دور كُن از خود كه انسانت كنند\r\nاز لجنزار تمنّاهاى نفس ! ! ! * رو برون جا در گلستانت كنند\r\nاز تنِ خاكى چه حاصل غير خاك * لعل جان‌پرور كه مرجانت كنند\r\nرنجى از دلهاى مظلومان برآر * لايق گنج فراوانت كنند\r\nدر توانايى ضعيفان را بجوى ! ! * دستگيرى كن كه احسانت كنند\r\nلن تنالوا البرّ حتّى تنفقوا * ز آنچه مىخواهى كه حيرانت كنند\r\nلا إله الّا اللّه انشا كُن به دل * طالبى گر ز اهلِ ايمانت كنند\r\nدست زن بر دامن هشت و چهار * تا كه پاك از اين گناهانت كنند\r\nبا ولاى چهارده معصومِ پاك * قابل الطافِ رحمانت كنند \r\n\r\n","description":"","footnote":"","page_name":" 93 ","page_number":93},
  {"content":"\r\n\r\n خاك پاى سالكان راه باش ! ! * تا كه ره بر كوى جانانت كنند\r\nپيروى كن از خليل اللّه پاك * تا كه دور از شرّ شيطانت كنند\r\nعاشقانه جان نما تسليم دوست * تا چو اسماعيل قربانت كنند\r\nبىريا شو در عمل خرّم‌شهى * تا غلامِ شاهِ مردانت كنند \r\n\r\nعشق يار\r\n رو به درِ بارگاهم امشب * ناظر به‌سوى جلوه‌گاهم امشب\r\nدر بين ستارگان عالم * افتاد به تو نگاهم امشب\r\nديدم نه ستاره بلكه ماهى * دلداده به روى ماهم امشب\r\nتشبيه رُخت به ماه كردم * تا چند در اشتباهم امشب\r\nبهتر ز هزار مهر و ماهى * ضرب المَثَل است ما هم امشب\r\nهرآنچه ثوابتند و سيّار * روشن ز تواند باهم امشب\r\nاز دردِ فراقِ روى آن ماه * تا ماه رسيد آهم امشب\r\nبگذشت شب فراقت امّا * افزون ز هزار ماهم امشب\r\nبر هرچه نظر كنم تو بينم * من عاشقِ اين نگاهم امشب\r\nحقّ همه عاشقان رويت * بنما نظرى به ما هم امشب\r\nرحمى ، نظرى عنايتى كن * بيچاره و بىپناهم امشب\r\nدستِ منِ بينوا نگيرى * درمانده و روسياهم امشب\r\nاين خواسته هم ز يارى توست * كافتاده زبان به را هم امشب\r\nاز بارش فضل و رحمت توست * بشكفته گل و گياهم امشب\r\nبخشاى مرا به هشت و چارت * تا پاك شود گناهم امشب\r\nخوانى اگرم گداى كويت * « خرّم » شوم اينكه شاهم امشب \r\n\r\n","description":"","footnote":"","page_name":" 94 ","page_number":94},
  {"content":"\r\n\r\n\r\nمادر\r\n در گلشن خلقت خداوند * يكتا گل باصفاست مادر\r\nبا مهر و محبت و عطوفت * سرچشمهء نسل‌هاست مادر\r\nبا زر نتوان خريد مادر * ناياب چو كيمياست مادر\r\nمادر چو جواهرى درخشان * يا معدنى از طلاست مادر\r\nپروا ، نه ز آب و نه ز آتش * پروانهء شمع‌هاست مادر\r\nاين گفته كه خرّمى فزايد * سرلوحهء گفته‌هاست مادر\r\nدر فرش مقام و عزّتش بين * ممدوحه پس از خداست مادر \r\n\r\nخير مقدم به ميهمانان\r\n شادم از اينكه موردِ لطف و عنايتم * فرموده‌ايد و كشف كرامات كرده‌ايد\r\nبر خود گمانِ اين همه احسان نداشتم * اين بنده را قرينِ مباهات كرده‌ايد\r\nكارِ شماست مرحمت و ذرّه‌پرورى * نامش عوض نموده ملاقات كرده‌ايد\r\nاين كلبهء محقّر و تاريك بنده را * با مقدمِ شريف خرابات كرده‌ايد\r\n« خرّم » بگو به هيئت مَه طلعتان عشق * امروز با خداى مناجات كرده‌ايد \r\n\r\nدر مرگ برادر\r\n بىنشان شد هركسى نام و نشان از يار ديد * بىنشانى شد نشانش آنكه اين اسرار ديد\r\nدست از كون و مكان برداشت با سر شد روان * تا خطابِ ارجعى از جانبِ غفّار ديد\r\nلن‌ترانى حكم‌فرما هست در مُلك خودى * نسخ لن از لن‌ترانى بىخود اندر كار ديد\r\nسالِ فوتِ هادى خرمشهى « مهدى » سرود * جان شيرين رونماى يك لقاى يار ديد \r\n\r\nرباعيّات\r\n يادِ تو مرا ز خود برون خواهد كرد * سرگشتهء وادى جنون خواهد كرد \r\n\r\n","description":"","footnote":"","page_name":" 95 ","page_number":95},
  {"content":"\r\n\r\n بنما نظرى كه خلقِ عالم بينند * تا فاعلِ ما يشاء چون خواهد كرد\r\nمن عاشقِ روىِ ماهِ بىمانندم * عالم همه ديوانهء او خوانندم\r\nعشقش به دلم فتاد و عقلم بگريخت * ديوانه كسانى كه جز اين دانندم\r\nآن را كه مقام داده تا بندگيش * خورشيد جهان از اوست تا بندگيش\r\nماهش نتوان گفت كه چون ماه بود * از تابش آفتاب تا بندگيش\r\nدائم نظرت مشعلِ نورم سازد * در وادى عشق پُر ز شورم سازد\r\nزاهد كه مخالف است با عشق و صفا * بهتر كه ز خود هميشه دورم سازد\r\nخورشيد بود ز نورِ رويش روشن * از فيض وجودش همه عالم گلشن\r\nخفّاش اگر كور بماند بهتر * برگو به جُعَل بميرد اندر گُلخن\r\nخرّم‌شهى اين فقيرِ از خود فانى * مفتونِ جمالِ تُست در هرآنى\r\nعشق تو مرا بس است در هر دوجهان * پس هر دوجهان به زاهدان ارزانى \r\n\r\nسنگ مزار\r\n بر سر درِ سراى محبّت نوشته‌اند * شرطِ ورود دادنِ جان بهرِ رونماست\r\nداديم سر براى بهاىِ لقاى دوست * يعنى كه اصل و مرجعِ مقصود ما خداست\r\nديوانه و فقير خدائيم و بينوا * از لطف حق سراى محبت سراى ماست\r\nاى عاقلانِ بندهء تن‌ها و سرپرست * دنيا تمام بهرِ شما ميهمان‌سراست \r\n\r\n","description":"","footnote":"","page_name":" 96 ","page_number":96},
  {"content":"\r\n\r\n\r\nخسروى ( 1359 )\r\nسميّه خسروى فرزند حسن على در سال 1359 هجرى شمسى در شهر قم پا به عرصهء حيات گذاشت و پس از انجام دورهء ابتدائى وارد دبيرستان مهديه شد و دورهء متوسطه را به پايان رسانيد ازآن‌پس دورهء پيش‌دانشگاهى را گذرانيد .\r\nخانم خسروى از دوران كودكى شور شعر در سر داشت و اشعارى مىسرود امّا از سال 1378 كار شاعرى را جدّى گرفت و با شركت در انجمن ادبى حرم وابسته به اداره كل فرهنگ و ارشاد اسلامى و با حضور در جلسات شعرخوانى و نقد آن به شكوفائى شعر خود كوشيد آنگاه در مسابقات دانش‌آموزى شركت كرد و همچنين با حضور در همايش‌ها و كنگره‌ها زمينه استعداد فعاليتش را گسترش داد و هم‌اكنون در انجمن شعر و قصه حضورى فعّال دارد .\r\n\r\nغم همزاد\r\n باران كه مىوزد ، تو كه فرياد مىكنى * من را اسير يك غم همزاد مىكنى\r\nشب مىرسد ، دوباره تو از راه مىرسى * از خاطرات كودكىات ياد مىكنى\r\nدر چشم‌هاى توست اگر حرف تازه‌ايست * دل را تو از گرفتگى آزاد مىكنى\r\nزل مىزنى به پنجره‌ها نطق تازه‌اى * از يك غروبِ غم‌زده ايراد مىكنى\r\nفرياد مىزنى و دلم شعله مىكشد * در من دوباره دلهره ايجاد مىكنى \r\n\r\n","description":"","footnote":"","page_name":" 97 ","page_number":97},
  {"content":"\r\n\r\n مثل هميشه قصه آن شب درخت و باد * دستى به سمت پنجره در باد مىكنى\r\nاين خاطرات روح تو را خسته مىكند * مشتى به شيشه مىزنى و داد مىكنى \r\n\r\nحكم جهاد\r\n چنان‌كه با تو جهان عدل و داد مىگيرد * زمين به وسعت تو ، امتداد مىگيرد\r\nاگرچه ابر نمانده‌ست و آسمان خاليست * به يُمن چشم تو باران زياد مىگيرد\r\nجهان كه مزرعه‌اى خشك و آفت‌آلودست * به دست عاطفهء تو نهاد مىگيرد\r\nچه باك اينكه درختان به زرد رو كردند * چه غم كه روح زمين انجماد مىگيرد\r\nاگرچه رو به فراموشيست ، سبز شدن * تو مىرسى و بهار از تو ياد مىگيرد\r\nاگرچه قبضهء شمشير ابن ملجم‌هاست * كه ريشه ريشهء ما را به باد مىگيرد\r\nنمانده دير زمانى كه مىرسى از راه * زمين ز دست تو حكم جهاد مىگيرد \r\n\r\nشتاب كن\r\n فرا گرفت خزان تا ابد بهارم را * خزان شدست فراگير هر چهارم را\r\nكه هرچه داشتم از دست روزگارم رفت * كه پيش دوست ز كف دادم اعتبارم را\r\nصداى هق‌هق اين كارخانه‌ها نگذاشت * به گوش تو برسانم صداى تارم را\r\nصداى هق‌هق اين كارخانه‌ها لِه كرد * ميان حنجره فرياد روزگارم را\r\nبه دستهاى تو محتاجم اى هميشهء من * به شعله‌اى كه بپيچد به خود شرارم را\r\nمگر تو ذوب كنى انجماد را در من * مگر قرار تو سامان دهد قرارم را\r\nچقدر در بزنم شرم مىكنم از خود * چقدر بشنوم از دوستان ندارم را\r\nبيا مقابل چشمان خسته‌ام ، اى چشم * شبى مرور كنم نقشهء فرارم را\r\nبيا كه مرگ زمانيست مىكشد در خود * دقيقه‌هاى بدون تو انتظارم را\r\nشتاب كن كه نمىبينىام دگر اى دوست * شتاب كن كه بيابى مگر مزارم را \r\n\r\n","description":"","footnote":"","page_name":" 98 ","page_number":98},
  {"content":"\r\n\r\n\r\nمرگ زرد\r\n بعد از تو اى بهار ، خزانى كه پيش روست * چون آتشى نشسته به دامان آرزوست\r\nمحتاج آتشم كه چو خاكسترى شدن * شايد دچار عاقبت بهترى شدن\r\nاى ابرهاى تيرهء تقدير مانده‌ام * اى شوم‌هاى تيره زمين‌گير مانده‌ام\r\nدستم نمىرسد به افق‌هاى دور دست * اينجا جهنميست كه پاگير من شده‌ست\r\nگويى زمان ، زمان زمين‌گيرى من است * با سرنوشت ، نوبت درگيرى من است\r\nاى آسمان ببار كه بارانم آرزوست * اى مرگ يك دريچه به پايانم آرزوست\r\nدنياى چوب و سنگ شدن ، جاى من نبود * اين چشم‌هاى يخ‌زده ، دنياى من نبود\r\nبگذار مرگِ زرد صدايم كند چه باك * يا عشق ، باز خسته رهايم كند ، چه باك\r\nمن را چه باك اگر همه دنيا خزان شود * دنيا اسير فتنهء هفت آسمان شود\r\nمن يك دريچه در دل خود باز كرده‌ام * يك زندگى بدون تو آغاز كرده‌ام\r\nمن مىروم بهار ، بهارى كه داشتم * من مىروم به ايل و تبارى كه داشتم \r\n\r\nبهار غريب\r\n اشاره كن كه بهار از درخت سر بزند * شكوفه بال بگيرد ، پرنده پر بزند\r\nاشاره كن تو بخواه از نسيم ، برخيزد * به سمت خانه بيايد ، دوباره در بزند\r\nكه مىتواند غير از تو ، اى بهارِ غريب * به روح منجمد باغ‌ها شرر بزند\r\nكه مىتواند با يك اشارهء كوتاه * به دشت رنگى از اين خوب خوب‌تر بزند\r\nنسيم صبح نفسهاى توست اى موعود * كه آمده است به شهر شكوفه سر بزند\r\nتو بىقرار شدى ، بىشك از حرارت توست * كه آفتاب چنين گرم و شعله‌ور بزند\r\nاشاره كن ، كه خزان از درخت برخيزد * اشاره كن كه بهارى دوباره سر بزند \r\n\r\n","description":"","footnote":"","page_name":" 99 ","page_number":99},
  {"content":"\r\n\r\n\r\nغم پنهان\r\n فرصتى نيست بگويم غم پنهانم را * مىگذارم ببرد ، چشم تو ايمانم را\r\nمىگذارم ببرد باد اگر قدرت داشت * سمت گرماى تو اين فصل زمستانم را\r\nتا كجا شرح دهم عشق چه بر من آورد * تا كجا شرح دهم شوق فراوانم را\r\nآه اگر جذبهء خورشيد تو را عاشق كرد * شعله‌اى از تو مرا بس‌كه دهم جانم را\r\nآه در خواب زمستانى دستان همه * با چه آرام كنم لرزش دستانم را\r\nوقت آنست بگردم همه جا را ، شايد * در تو پيدا بكنم نيمهء پنهانم را \r\n\r\nمن توام\r\n من با توام كه هيچ نمىدانى از خودت * من را به جرم چيست كه مىرانى از خودت\r\nبنيانگذار هيچ ، فراموشِ قرن‌ها * آواره‌اى كه سخت گريزانى از خودت\r\nمن را - چنين دچار - چرا حس نمىكنى * بيهوده است هرچه بترسانى از خودت\r\nاين ناتمام را كه تويى نيم ديگرش * اى كاش تا جدا نكنى آنى از خودت\r\nمن - چهره‌اى كه حل شده‌ام در تو - من توام * آيا رواست روى بگردانى از خودت \r\n\r\nفيض مستدام\r\n خورشيد نام توست كه همواره روشن است * هرجا روم ، اصالت نام تو با من است\r\nما شك نمىكنيم ، توئى اولين چراغ * يعنى جهان « اگر » بشود ، عشق « حتماً » است\r\nدر راستاى راه تو آيينه جارى است * بر استواى مهر تو دنيا معيّن است\r\nاى فيض مستدام ، جهان زير بال توست * اين رشته مهر توست كه ما را به گردن است\r\nاز ابتداى خلقت انسان ، كه حق تويى * تا انتها و رجعت انسان ، مبرهن است\r\nسو سوى آفتاب ، چه پنهان كند تو را * اين روشن است ، اينكه جهان از تو روشن است \r\n\r\n","description":"","footnote":"","page_name":" 100 ","page_number":100},
  {"content":"\r\n\r\n\r\nمبتلاى به غم\r\n انسان ، همين‌كه با غمِ تو ، آشنا شود * كافيست تا هميشه به غم مبتلا شود\r\nانسانِ مبتلاى به غم ، اين اسير تو * جز سايه‌سار مهر تو آيا كجا شود\r\nبايد كه در غروب غم‌آلودهء زمين * مردى بايستد ، همه را مقتدا شود\r\nمردى بايستد كه زمان را عوض كند * تا زندگى بگردد و از ابتدا شود\r\nاين آفتاب رنگ پريده مدد كند * با ريشه‌هاى خشكِ زمين ، پا به پا شود\r\nمردى بايستد ، به به آهنگ نام او * دلها از اين گرفته شدن‌ها ، رها شود\r\nخورشيد را درآورد از انزواىِ ابر * يك آفتاب در پسِ باران ، بنا شود\r\nعدلى كه مطلق است ، اگر او بايستد * حقّ زمين و آب و درختان ادا شود \r\n\r\n","description":"","footnote":"","page_name":" 101 ","page_number":101},
  {"content":"\r\n\r\n\r\nخطيبى ( 1378 - 1298 )\r\nمحمود خطيبى ، فرزند على اكبر ، خود مىگويد : « پدرم خطيبى توانا بود و در مجالس با ايراد خطبه‌ها مستمعين را به هيجان مىآورد و در ضمن داراى صوتى خوش و آوازى دلنشين بود .\r\nمحمود خطيبى در سال 1298 هجرى شمسى در همدان چشم به جهان گشود .\r\nدر شش‌سالگى روانهء مكتب شد و خواندن قرآن و نوشتن آموخت و پس از دو سال به دبستان راه يافت و دورهء ابتدايى را در دبستان شرافت آن شهر به پايان رسانيد ، آن‌گاه در بازار به شاگردى دكّان عطّارى اشتغال ورزيد و پس از انجام خدمت سربازى به همدان بازگشت و خود دكّان عطّارى داير كرد و به كار مشغول شد .\r\nخطيبى چون داراى صوتى خوش و آهنگى دل‌نشين بود ، از همان كودكى پدرش او را در ماه‌هاى رمضان به اذان گفتن و مناجات وامىداشت و پس از آن در هيئت امامزاده عبد اللّه نوحه‌خوانى را آغاز كرد و اشعار نوحه را از حاج شعبانعلى محبوب مىگرفت و مىخواند و چون خود از استعداد و قريحهء شعر برخوردار بود ، به مرثيه‌سرايى و مدح و منقبت ائمهء اطهار عليهم السّلام پرداخت و با خواندن كتاب‌هاى چون منتهى الآمال ، معلومات خود را افزايش داد و براثر شهرت به مداحى اهل بيت و دعوت به مجالس و محافل عزادارى ، دكّان را بست و در حال حاضر از اين رهگذر امرار معاش مىكند و سرانجام در سال 1378 در زادگاه خود چشم از جهان فروبست .\r\n\r\n","description":"","footnote":"","page_name":" 102 ","page_number":102},
  {"content":"\r\n\r\nخطيبى با اينكه خود به دانش‌اندوزى كم خود اعتراف مىكند امّا حقا شاعرى توانا و از استعداد كافى در شعر برخوردار بود وى در آغاز شاعرى با شاعر نامور همدان ، حسينى داور ، مأنوس گرديد و از او دربارهء شعر خود كسب فيض كرد و از راهنمايىهاى او بهره‌مند شد و بعد با شركت در انجمن‌هاى ادبى ميلاد و بابا طاهر به رونق شعر خود افزود و آنگاه از اعضاى ثابت انجمن ادبى بو على كه سرپرستى آن را شاعر توانا و گرانقدر آقاى روح القدس به عهده دارد به شمار مىرفت .\r\n\r\nطالب ديدار\r\n به كوى دوست رفتن ، راه ناهموار هم دارد * جمال يار ديدن ، طعنهء اغيار هم دارد\r\nمترس از رنج ره ، گر طالب ديدار جانانى * ره عشق است اين ره ، زحمت بسيار هم دارد\r\nبراى چيدن گل در گلستان ، گر روى ، بينى * كه هر زيبا گُلى در گلبن خود ، خار هم دارد\r\nز عشق گل اگر بلبل دو روزى نغمه‌پرداز است * خزان گل چو بيند ، ناله‌هاى زار هم دارد\r\nگر از كيد زليخا شد به زندان يوسف كنعان * چه غم دارد ، كه روزى گرمى بازار هم دارد\r\nمياور بر زبان جز حرف حقّ ، گر سالك راهى * اگرچه گفتن حقّ ، هر زمانى ، دار هم دارد\r\nمكن آزار مردم را ز بىباكى و مغرورى * يقين دان مردم آزارى ز پى آزار هم دارد\r\nبه روز روشن خود دل مبند ، از حقّ مشو غافل * نمىدانى مگر اين روز ، شام تار هم دارد\r\nمَبُر نان كسى ، تا خود رسى بر لقمهء نانى * كه اين رسم و روش را خنجر خون‌دار هم دارد\r\n« خطيبى » ! گفته‌هاى خويش را در كار بند ، آرى * كه هر گوينده بر گفتار خود كردار هم دارد \r\n\r\nشكوه شاعر\r\n آن چنانم ز غم عشق تو فرزانه دگر * كه كشم رخت همى جانب ميخانه دگر\r\nجغد غم تا كه ز ويرانهء دل دور كنى * حالى اى شوخ بزن نغمهء مستانه دگر\r\nپيش عشق من و رخسار تو اى آفت دل * قصّه ليلى و مجنون شده افسانه دگر\r\nتا پريشان نكنى حال من غم‌زده را * آشنا با سر زلفت منما شانه دگر \r\n\r\n","description":"","footnote":"","page_name":" 103 ","page_number":103},
  {"content":"\r\n\r\n همدمى نيست مرا تا شودم محرم راز * زان شوم خاكِ درِ آن بت جانانه دگر\r\nشمع سوزد كه شود جلوه‌گر مجلس انس * بىخبر زان كه بسوزد پر پروانه دگر\r\nآشنا سوخت چنان دل ز من خسته روان * كه دهم شرح غم خويش به بيگانه دگر\r\nمى ندانم چه صوابيست ز پيمان‌شكنان * كه به ميخانه نشان نيست ز پيمانه دگر\r\nچه كند گر نكند شكوه « خطيبى » ز رقيب * كه ز جورش شده آشفته و ديوانه دگر \r\n\r\nشوق وصال\r\n دل به سوداى غمت بر سر بازار بماند * به هواى سر زلف تو خريدار بماند\r\nآن‌چنان شوق وصالت به دل افكنده شرر * كه ز خود بىخود و با آه شرربار بماند\r\nشعلهء شمع قرار از كف پروانه ربود * سوخت زان شعله و در پردهء اسرار بماند\r\nبىخبر هركه از آن طرّهء طرّار نشست * در سراپردهء اين غمكده بيمار بماند\r\nهركه ببريد دل از هرچه به غير از غم دوست * فاش گويم كه گرانقدر و سبكبار بماند\r\nاز فراق رخ زيباى تو در ملك وجود * دل شيدايى من در غم و آزار بماند\r\nمفتى شهر مرا منع ز مى كرد ، وليك * خرقه‌اش در گرو خانهء خمّار بماند\r\nبوالهوس‌ها همه از دايره بيرون رفتند * عاشق دل‌شده چون نقطهء پرگار بماند\r\nنقش‌بند دل من تا خم ابروى تو شد * گشت آشفته و در حسرت ديدار بماند\r\nتا نهادم سر تسليم به خاك قدمت * دل در آرامش دايم شد و هشيار بماند\r\nخنك آن كس كه در اين وادى پرفتنه و شرّ * پاك و وارسته چنان ميثم تمّار بماند\r\nبا تو مشغول « خطيبى » و ز خود بىخبر است * زين سبب فارغ از انديشهء اغيار بماند \r\n\r\nساقىنامه\r\n بيا ساقى اى راحت جان و تن * دمى وارهانم ز رنج و محن\r\nبيا ساقيا نشئه‌انگيز كن * مرا ساغر از باده لبريز كن\r\nاز آن مى كه بر جان شرر افكند * از آن مى كه شورى به سر افكند \r\n\r\n","description":"","footnote":"","page_name":" 104 ","page_number":104},
  {"content":"\r\n\r\n از آن مى كه سازد مرا مست مست * شوم آگه از رمز عهد الست\r\nتعلّل روانيست ، منما درنگ * كه بر شيشهء صبر من خورده سنگ\r\nخمارم ، خمار مى بىغشم * به ميخانهء عشق ، دُردى كشم\r\nبده ساقيا آن مى خوشگوار * كه سازد مرا بىخود و بىقرار\r\nاز آن مى كه بر من فزايد كمال * زدايد ز دل زنگ رنج و ملال\r\nز كثرت به وحدت كشاند مرا * رها سازدم از غم ماجرا\r\nاز آن مى كه چون تر نمايم گلو * شوم فارغ از هرچه جز ياد هو\r\nنماند به دل جز غم عشق يار * نماند هوس غير وصل نگار\r\nپس آنگه به مستى و سوز و گداز * بگويم غم دل بر آن دلنواز\r\nالهى به مستان صهباى عشق * بر آن جرعه‌نوشان ميناى عشق\r\nبر آن يكّه‌تازان كوى وفا * بر آن سينه سوزان دل باصفا\r\nبر آن پاكبازان والاگهر * كه در تو كمند و ز خود بىخبر\r\nجز آنان كه مست لقاى تواند * به ذكر مدام و ثناى تواند\r\nبر آنان كه در راه عشقت ز جان * گذشتند و دادند خوش امتحان\r\nبر آن باده‌نوشان جام بلا * كه هستند مصداق « قالُوا بَلى »\r\nمرا سينه‌اى ده ز لطف عميم * كه باشد در آن سينه عشقت مقيم\r\nدلى ده كه مهر تو را پرورد * دلى ده كه رو سوى تو آورد\r\nز دل جز غم عشق خود هرچه هست * برون كن كه باشم به عشق تو مست\r\n« خطيبى » كه هستيش از هست توست * بريده دل از جمله و مست توست \r\n\r\nغزل موشّح « 1 »\r\n مرا باشد سعادت زان كه گشتم آشناى تو * ز هى بر شوكت فرخندهء فرّ و بهاى تو \r\n\r\n\r\n","description":"","footnote":"\r\n( 1 ) - غزل موشّح فوق را شاعر از راه لطف نسبت به نگارنده ، سروده است و از اين بابت سپاسگزارم .\r\n","page_name":" 105 ","page_number":105},
  {"content":"\r\n\r\n حكيم دادگر باشد تو را ياور به هر كارى * شود از ساحت تن دور رنج و ابتلاى تو\r\nمكن منعم كه ناديده تو را گر ديده‌ام شيدا * بود كردار نيكويت نشانى از صفاى تو\r\nدر اين گلشن چو گل خوش‌رنگ و بويى بىريا گويم * سلامت بهر تو خواهم ز درگاه خداى تو\r\nبود مشى و مرامت مرضى درگاه ربّانى * اديبان واقف‌اند اى مرد مؤمن از وفاى تو\r\nاميد است آنكه در ظلّ هماى شاه دين حيدر * فزون گردد به تأييد خداوندى ولاى تو\r\nقرابت با پيمبر دارى از اصل و نسب ، آرى * بنازم منصب و الا و عزّ و اعتلاى تو\r\nروان مام و بابايت شود شاد از تو فرزندى * كه از آن‌ها بود اين فخريه در سال‌هاى تو\r\nبه دنيا و به عقبى رستگارى زين فداكارى * نبيند هيچ‌كس تا زنده‌اى درد و بلاى تو\r\nروا باشد تو را آقايى و اكرام در گيتى * كه اين لطف و عنايت نيست جز از كبرياى تو\r\nقوىدل باش با شرح صدر ، اى مرد نيكوكار * پسند اهل معنى باشد اين رسم و بناى تو\r\nعيان شد نزد ارباب صفا كردار موزونت * ز جان و دل همىخواهند عزّت از براى تو\r\nيكى از چاكران باشد « خطيبى » و به دل دارد * نهد اى عارف فرخنده سيرت ، سر به پاى تو \r\n\r\nنواى عشق\r\n غم و رنج درون از رنگ سيما مىشود پيدا * شرار سينه از آه شررزا مىشود پيدا\r\nز حسن حضرت يوسف به دربار عزيز مصر * نواى عشق از ناى زليخا مىشود پيدا\r\nدرآيد بر سر بازار گر آن ماه كنعانى * به سودايش هزاران محو و شيدا مىشود پيدا\r\nخدنگ غمزهء شيرين ، بلاى جان فرهاد است * بلا گاهى ز رخسار دل‌آرا مىشود پيدا\r\nتُرُش‌رو هركه باشد ، عاقبت تنها شود ، زيراكه * ياران صفا از خلق زيبا مىشود پيدا\r\nبه معنى كوش و دل را باصفا از نور عرفان كن * گهر با آن بها از قعر دريا مىشود پيدا\r\nتواضع پيشهء خود كن ، گر عزّت آرزو دارى * طلا از جوف خاك و لاى بيدا مىشود پيدا\r\nز بىباكى مكن جور و ستم بر مردمان امروز * تو را عكس‌العمل در روز فردا مىشود پيدا\r\nز كيد مردمان خيره‌سر جمعى پريشانند * كه آثارش ز روى پير و برنا مىشود پيدا\r\n« خطيبى » از جفا و جور دو نان غم مخور ! زيرا * مكرّر بر تو لطف ذات يكتا مىشود پيدا \r\n\r\n","description":"","footnote":"","page_name":" 106 ","page_number":106},
  {"content":"\r\n\r\n\r\nپاى طلب\r\n بىرخ دوست مرا گلخن و گلزار يكيست * حرم و بتكده و سبحه و زنّار يكيست\r\nاز غم اوست كه پروانه صفت مىسوزم * فاش گويم كه مرا دلبر و دلدار يكيست\r\nدل و دين را به هوايش ز ازل باخته‌ام * ندهم دل به كسى ، زان كه مرا يار يكيست\r\nنيست سوى دگرم روى كه در ملك وجود * بر من سوخته دل مونس و غمخوار يكيست\r\nگاه در چاه و گهى بر سر بازار برند * چون فروشنده فراوان و خريدار يكيست\r\nاز غم عشق رخش سوخته دل بسيار است * ليك در پاى طلب ، ميثم تمّار يكيست\r\nهركجا هست گلى ، همره او خارى هست * در گلستان طبيعت گل بىخار يكيست\r\nخويش را بيهُده بر اين در و آن در مفكن * هركجا روى كنى ، خالق غفّار يكيست\r\nباش هشيار و ز غفلت مرو از راه به در * چون‌كه اين دايره را نقطهء پرگار يكيست\r\nدل قوىّ دار « خطيبى » كه تو را در دوجهان * آنكه تا شد ز بليّات نگهدار ، يكيست \r\n\r\nسرحدّ كمال\r\n شررانگيز بود برق نگاهى گاهى * كار صيّاد كند زلف سياهى گاهى\r\nمكن آزرده دلى را ز ره كبر و غرور * كه زند شعله به جان ، حدّت آهى گاهى\r\nغرّه بر زور و زر خويش مشو چون به دمى * فاش بينى كه در اين راه تباهى گاهى\r\nبا همه حسن ملاحت كه به يوسف بودى * دهر جا ، مىدهدش در تهِ چاهى گاهى\r\nبشنو اين مصرع زيبا ز « معينى » كه سرود : * « جلوه بر قريه دهد خرمن كاهى گاهى »\r\nطعنه بر لغزش لغزنده مزن ، زان كه تو هم * مىشوى مرتكب جرم و گناهى گاهى\r\nهيچ‌كس را نبود راه سعادت مسدود * مفتى شهر شود گمشده راهى گاهى\r\nمىرسد شخص خداجوى به سرحدّ كمال * چون بلال حبشى ، چهره سياهى گاهى\r\nبا توكّل رود ار مرد به ميدان نبرد * فكند لرزه بر اركان سپاهى گاهى\r\nبه حقارت منگر سوى « خطيبى » كه به دهر * داروى درد شود هرزه گياهى گاهى \r\n\r\n","description":"","footnote":"","page_name":" 107 ","page_number":107},
  {"content":"\r\n\r\n\r\nجلوهء شايان\r\n دل جايگاه جلوهء جانان شود اگر * زيبا چو روى يار ، تو را جان شود اگر\r\nمشكين نفس ز جلوهء جان‌پرورش شوى * گلخن به ديدهء تو گلستان شود اگر\r\nجز ياد او ز هرچه گسستى به روزگار * گيتى تو را چو روضهء رضوان شود اگر\r\nدر دل خيال عارض و زلفش بپرورى * ليل و نهار بر تو نمايان شود اگر\r\nنام فرح‌فزاش كنى آشنا به لب * هر مشكلى براى تو آسان شود اگر\r\nسرمست از سبوى مى بىغشش شوى * دور از تو رنج و غصّه و حرمان شود اگر\r\nصافى شوى ز دُرد خباثت به عمر خويش * روشن دلت ز پرتو يزدان شود اگر\r\nروى و ريا و حرص و طمع را ز سر نهى * رنج درونى تو به پايان شود اگر\r\nنايل شود « خطيبى » بيدل به قرب دوست * بر او ز دوست جلوهء شايان شود اگر \r\n\r\n","description":"","footnote":"","page_name":" 108 ","page_number":108},
  {"content":"\r\n\r\n\r\nخليلى ( 1322 - 1280 )\r\nسيد محمّد خليلى در سال 1280 هجرى شمسى در سبزوار از مادر زاد ، پدرش حجة الاسلام سيد على خليلى از علما و روحانيان بنام بود و از قريحهء شعر و ذوق شاعرى نيز برخوردار بود .\r\nخليلى خواندن و نوشتن و قرائت قرآن را نزد پدر آموخت ازآن‌پس به تحصيل علوم قديمه در مدرسهء شريعتمدار شهر خود پرداخت و به كسب علوم ادبيه و عربيه اهتمام ورزيد و در ضمن از تحصيل علوم جديد غافل نماند و با زبان فرانسه نيز آشنايى يافت .\r\nخليلى از سال 1310 تا سال 1320 در استخدام وزارت معارف ( آموزش و پرورش ) درآمد و مامور تدريس در مدارس نوبنياد سبزوار گرديد و در سال 1320 به اداره اوقاف منتقل و مشغول به كار شد و سرانجام در سال 1322 در يك حادثه‌اى جان باخت و در جوار امام‌زاده يحيى بن موسى عليه السّلام آن شهر به خاك سپرده شد .\r\nخليلى شاعرى توانا و نيكوپرداز بود و در راه تعليم و تربيت جوانان و فرزندان شهر خود كوشش بسيار كرد براى معرفى و آثار شاعر از تذكرهء سخنوران بيهق بهره گرفته‌ام .\r\n\r\n","description":"","footnote":"","page_name":" 109 ","page_number":109},
  {"content":"\r\n\r\n\r\nوفاى به عهد\r\n ترك گفتم ز غمت صحبت بيگانه و خويش * دست برداشتم اندر رهت از مذهب و كيش « 1 »\r\nخواهى از سوز دل من اگر آگه گردى * اندر آيينه نظر كرده به بين صورت خويش\r\nدرد هجران تو برده ز دلم صبر و قرار * شور عشق تو نمود است مرا زار و پريش\r\nتو ، شه كشور حسنى و منت عبد ذليل * ايستاده پى احسان ، بدرت چون درويش\r\nاز در خويش مرانم صنما بهر خدا * به پناه آمده‌ام نزد تو با سينه‌ى ريش\r\nاى گل نورس من لب به تبسّم بگشا * تا ز خنديدن تو رفع كنم اين تشويش\r\nهست در عهد وفاى تو « خليلى » ستوار * گو رقيبان به سلامت بزنندم صد نيش \r\n\r\nدر اميد وصل\r\n مهوشا از چون توئى مهجور بودن خوب نيست * غنچهء گل از نظر مستور بودن خوب نيست\r\nبرفكن از روى ، برقع عالمى مدهوش كن * ماه زير ابر در محصور بودن خوب نيست\r\nخلق اندر نفرت‌اند از من ز شور عاشقى * مهوشا زين بيش هم منفور بودن خوب نيست\r\nاز غرور حسن با ما مىنيارى التفات * اين‌قدر هم اى پرى مغرور بودن خوب نيست\r\nگرچه عاشق مىنينديشد ز نام نيك و عار * ليك تا اين پايه هم مشهور بودن خوب نيست\r\nدر اميد وصل تو دل رفت و جان آمد به لب * دائماً روز و شبم ديجور بودن خوب نيست\r\nشد « خليلى » از غم عشقت عليل و ناتوان * مخلص ديرينه‌ات رنجور بودن خوب نيست \r\n\r\nحكايت « 2 »\r\n شنيدم پيرمردى خواستگارى * نمود از دختر سيمين عذارى\r\nاتاقى در خورش با گل بياراست * چو او دوشيزه‌اى مانند گل خواست \r\n\r\n\r\n","description":"","footnote":"\r\n( 1 ) - از غزل سعدى استقبال كرده :\r\n هركسى را هوسى در سروكارى در پيش * من بيچاره گرفتار هواى دل خويش \r\n( 2 ) - مضمون شعر از حكايت گلستان سعدى باب ششم در ضعف و پيرى اقتباس شده است .\r\n","page_name":" 110 ","page_number":110},
  {"content":"\r\n\r\n همه‌شب تا سحرگاهان نخفتى * سخنهائى لطيف و نغز گفتى\r\nكه باشد انس گيرد آن دلارام * شود با پير قلبش اندكى رام\r\nاز آن جمله شبى گفتا به دختر * كه اى سيمين بر خورشيد منظر\r\nهزاران شكر بختت رام گرديد * به كامت حجلهء ايام گرديد\r\nكه هم صحبت شدت پيرى دل‌آگاه * بدانسته به گيتى راه از چاه\r\nچشيده سرد و گرم دهر غدّار * بديده مهر و كين چرخ دوّار\r\nبجا آرد حق مهر و وفا را * بداند شرط و آئين صفا را\r\nبود از جان و دل مهرت خريدار * چو اندر سينه شد عشقت پديدار\r\nبدست آرد دلت اى ماه منظر * نهد سر در رهت اى زهره پيكر\r\nنه افتادى به دام نوجوانى * هوس‌بازى و كاهنده روانى\r\nكه افتد بر سرش هردم هوائى * زند از جهل هر لحظه نوائى\r\nبخسبد هر شبى در نزد يارى * دهد دل هردمى بر گل‌عذارى\r\nجوانان گرچه خوب و دل‌پسندند * و ليكن دل به مهر كس نبندند\r\nبگفتا زين نمط چندين فسانه * فروخواندم بر آن يار يگانه\r\nپس از يك‌لحظه آن مه سر برآورد * ز سينه آه چون اخگر برآورد\r\nبگفت اين‌ها كه گفتى اى خردمند * بود پندم و ليكن چند تا چند\r\nكه نايد در ترازوى خرد جفت * به اين حرفى كه وقتى دايه‌ام گفت\r\nكه زن را گر به پهلو تير باشد * از آن بهتر كه يك‌دم پير باشد\r\nميسّر چون نشد از بهرشان وصل * بشد خواهى نخواهى كارشان فصل\r\nبه برنائى سپس عقدش ببستند * تو گفتى مهرهء بختش شكستند\r\nجوانى ، ترشروى و تلخ گفتار * تهيدست و سبك‌پا زشت رفتار\r\nكشيدى دخترك جور و جفا را * نديدى هيچ‌گه روى وفا را\r\nو ليكن دائماً بودى فرحناك * نمودى شكر و حمد داور پاك \r\n\r\n","description":"","footnote":"","page_name":" 111 ","page_number":111},
  {"content":"\r\n\r\n كزان بيداد و زحمت وارهيدم * بدين سرمنزل رحمت رسيدم\r\nچه خوش گفت آن حكيم نكته‌پرداز * « كبوتر با كبوتر باز با باز » \r\n\r\nدرد هجر\r\n از جور چرخ گردون وين طارم مطبق * درياى طاقتم را بشكسته است زورق\r\nساقى ز جاى برخيز شورى دگر برانگيز * بشكن تو آستين را از ساعد و ز مرفق\r\nآن ساغر مروق پر كن ز بادهء ناب * پر كن ز بادهء ناب آن ساعد مروّق\r\nكز عشق روى يارم نبود بتن توانم * باشد كند علاجم اين داروى مرقق\r\nرخسار همچو ماهش و آن گيسوى سياهش * گوئى كه نور و ظلمت باهم شده است ملحق\r\nاز آتش فراقت اى سرو گلستانم * سرتاسر وجودم گرديده است محرق\r\nچون بلبل از فراقت هردم زنم نوائى * يا همچو مرغ حق‌گو ، شب تا به صبح يا حق\r\nباد صبا چون شانه ، بر زلف سنبلت زد * گفتى بدهر افشاند ريحان و ياس و زنبق\r\nامروز شد « خليلى » با درد هجر توام * تا كى به وصل چون تو يارى شود موفّق \r\n\r\n","description":"","footnote":"","page_name":" 112 ","page_number":112},
  {"content":"\r\n\r\n\r\nخزان\r\n رسيد فصل خزان و گذشت عهد بهار * رسيد موقع هجران بلبل افكار\r\nگذشت نكهت گلزار و نزهت بستان * برفت عهد گلستان و ناله‌هاى هزار\r\nفسرده بلبل و پژمرده لاله و سنبل * ز بىوفائى اين چرخ كجر و غدّار\r\nچو پيك باد خزان پا نهاد در بستان * پريد رنگ گل از بيم و زود كرد فرار\r\nچنان فرار نمودند كودكان چمن * كه اهل ايران از بيم لشكر تاتار\r\nاساس هستى گلشن چنان بيغما شد * كزان نمانده نشانى دگر بجز خس و خار\r\nبلى مدار فلك بوده اين‌چنين ز ازل * و نيز تا ابدش اين‌چنين بود رفتار\r\nنداده نوشى بىنيش هيچ‌گه به كسى * وفا نكرده بكس اين عجوزهء مكار\r\nفريب اين زن مكاره مى نشايد خورد * كه چون من و تو بسى پروريد و كشت دوبار\r\nعروس دهر نداده است كام دل به كسى * عبث مناز بنازش كه نبود او پادار\r\nخوش آنكه غرّه نشد بر دو روز مهر سپهر * نداد دل به چنين زال زشت ناهنجار\r\n« خليلى » از صدف طبع سفت درى چند * تو خواه نيك شمر خواه زشت مىانگار \r\n\r\n","description":"","footnote":"","page_name":" 113 ","page_number":113},
  {"content":"\r\n\r\n\r\nخليلى ( 1367 - 1298 )\r\nسيّد محمّد رضا خليلى در سال 1298 هجرى شمسى در شهر سبزوار از مادر زاد .\r\nپدرش سيد محمّد على خليلى ، از علماى اعلام و روحانيون عصر خود و امام جماعت مسجد ارك بود و مورد توجّه مردم و در ضمن از قريحه و ذوق شاعرى برخوردار بود .\r\nخليلى كودكى بيش نبود كه پدر و مادر خود را از دست داد ، خواندن و نوشتن و قرائت قرآن را در مكتب آموخت ، آن‌گاه به دبستان رفت و دورهء ابتدايى را نيز به پايان رسانيد . چون در شهر سبزوار دبيرستان وجود نداشت ، چندى به تحصيل علوم قديمه پرداخت و در سال 1314 به استخدام ادارهء معارف ( آموزش و پرورش ) درآمد و به تعليم و تربيت فرزندان شهر خود همّت گماشت .\r\nخليلى در سال 1322 براثر درگذشت برادرش به شدّت دچار ناراحتى گرديد ؛ زيرا علاوه بر مسئوليت زندگى خود ، سرپرستى خانوادهء برادر نيز بر دوشش افتاد . ناگزير از كار دولتى دست كشيد و به كار آزاد روى آورد تا بتواند معيشت دو خانواده را اداره كند و سرانجام در شب بيست و يكم آبان‌ماه سال 1367 براثر عارضهء ريوى در مشهد مقدّس چشم از جهان فروبست ، جنازه‌اش را به زادگاهش منتقل و در حرم امامزاده يحيى بن موسى عليه السّلام به خاك سپرده شد و شاعران در مرثيت اين شاعر گرانقدر را اشعارى سرودند و در يادنامه‌اى كه به مناسبت چهلمين روز درگذشت او به چاپ رسيد منزلت او را ارج نهادند .\r\n\r\n","description":"","footnote":"","page_name":" 114 ","page_number":114},
  {"content":"\r\n\r\nمرحوم خليلى شاعرى توانا و نيكوپرداز بود و كار شعر و شاعرى را از نوجوانى آغاز كرد . در ابتدا به سرودن اشعار فكاهى پرداخت ، ازآن‌پس در قالب قصيده و غزل در مدح و مرثيت ائمهء اطهار عليهم السّلام شعر مىسرود و نيز در سرودن شعر به گويش محلّى توانا بود . مجموعهء اشعارش به همّت فاضل ارجمند ، حميد مروّجى ، گردآورى شده كه هنوز به زيور طبع آراسته نگرديده و نگارنده از اين مجموعه استفاده كرده‌ام .\r\n\r\nچشمهء عشق\r\n تو در اقليم حسن اى ماه ، شاهى * نگاهى بر گدايان گاه‌گاهى\r\nنمانده در من از بيداد هجرت * توان ناله‌اى ، ياراى آهى\r\nطبيبا ! دردمندان را دوايى * به حال زار بيماران نگاهى !\r\nجراحات درون را التيامى * اسير چند و چون را انتباهى\r\nمه تابان من يك شب فراداد * چراغى در ره گم‌كرده‌راهى\r\nفروزان شو كه در عالم نماند * نه شام تيره ، نه زور سياهى\r\nچه خواهد شد اگر در مأمن لطف * دهى آشفته حالى را پناهى\r\nببار اى ابر رحمت ، تا بخندد * به روى بلبلى ، گل ، صبحگاهى\r\nمگر در مزرع خوشيدهء دل * بجوشد چشمه‌اى ، رويد گياهى\r\n« خليلى » در زلال چشمهء عشق * بشويد تن ز لوث هر گناهى \r\n\r\nشور جنون\r\n اى كه از حسرت وصال تو خون است * هيچ نپرسى كه روزگار تو چون است ؟\r\nروز من و بخت من چو طرّهء گيسوت * درهم و آشفته و سياه و نگون است\r\nبر سر كوى تو اى طبيب دلارام * عاشق بيمار از شمار فزون است\r\nخيز كه هنگام خندهء گل سرخ است * وقت نشاط و طرب ، نه گاه سكون است\r\nباغ و هواى بهار و صبح و مى و نى * فرصت عيشى اگر كه هست ، كنون است \r\n\r\n","description":"","footnote":"","page_name":" 115 ","page_number":115},
  {"content":"\r\n\r\n مست نشاطم كن آن‌چنان‌كه ببينند * عقل به ميدان عشق ، زار و زبون است\r\nلذّت و شورى اگر كه هست به دنيا * لذّت ديوانگى و شور و جنون است\r\nجملهء ذرّات ، مست بادهء عشق‌اند * آنچه كه در عرصهء شهود و كمون است\r\nگوش ، دلى را كه باز شد ، بنوازد * شور و نوايى كه در جهان درون است\r\nدر دوجهان جز حديث عشق « خليلى » * قصّه و افسانه است ، مكر و فسون است \r\n\r\nمعراج روح\r\n اى از ازل فتاده به دستت زمام دل * وى تا ابد بود سر زلف تو دام دل\r\nمست شراب وصل ، حريفان و من خموش * نوشم نهان به ياد لبت خون ز جام دل\r\nچهرت چو مهر ، ديده فرودوزد از نگاه * كو چشم دل كه روى تو بيند به كام دل\r\nبنيان كائنات به عشق تو استوار * ذرّات در طرب به هواى پيام دل\r\nعشق عاقبت به عقل بچربيد و شد از آن * فضل و كمال و دانش و انديشه دام دل\r\nزينت گرفت دفتر خلقت ز نام عشق * سرلوحهء كتاب طبيعت ز نام عشق\r\nحالات عشق چون كند احساس آنكه هست * مفتون عقل خويش و نداند مقام دل\r\nاخلاص و صدق آر ، پس آنگه قدم گذار * از بهر استلام به دارالسّلام دل \r\n\r\n","description":"","footnote":"","page_name":" 116 ","page_number":116},
  {"content":"\r\n\r\n بگذر شبى به حلقهء رندان مىپرست * معراج روح بين و قعود و قيام دل\r\nپاى ادب بنه ز صفا در طريق قدس * تا بشنوى ز طور حقيقت ، كلام دل\r\nدر بزم جان « خليلى » اگر مست و هوشيار * بر خاك ره فتاده ز شرب مدام دل \r\n\r\nدر مدح على بن موسى الرّضا عليه السّلام مقام طوس\r\n كنون كه سبزه و گل جلوه‌بخش هامون است * هوا به رايحهء باغ خُلد مشحون است\r\nكنون كه نغمهء شورآفرين بلبل مست * نواى دلكش بيداد ، در همايون است\r\nنثار ابر گهربار بر عروس چمن * لآلى تر و دُردانه‌هاى مكنون است\r\nز جاى خيز كه هنگام سير و گلگشت است * به باغ آى ، كه وقت تفرّج اكنون است\r\nبهار فرّخ و ميلاد ثامن الحجج عليه السّلام است * زمين جوان و زمان با نشاط مقرون است\r\nز عيد مولود ، امسال جشن نوروزى * خجسته فرّ و مبارك نهاد و ميمون است\r\nبيا و بشنو آواى مرغ حقّ كه مدام * به مدح خسرو طوسش كلام موزون است \r\n\r\n","description":"","footnote":"","page_name":" 117 ","page_number":117},
  {"content":"\r\n\r\n رضا كه نام دل‌انگيز و بهجت‌آور او * نشاطبخش دل هر غريب محزون است\r\nرضا كه منزلتش در ميان خالق و خلق * ز هرچه عقل تصوّر نمايد افزون است\r\nمقام طوس به يمن وجود حضرت او * مقام كعبه در اقطار رُبع مسكون است\r\nز قبّه ملكوتيش نور عشق و صفا * فروغ‌بخش جهان درون و بيرون است\r\nحديث مصطفوى ، نقش هر كتيبه به زر * كه پاره‌اى ز تن من به طوس مدفون است\r\nزمين مرقد او باغى از رياض بهشت * به گِردِ گنبد او سير چرخ گردون است\r\nقضا فضاى شفابخش جان و روح و خرد * هوا هواى عنايات حىّ بىچون است\r\nغبار تربت او توتياى چشم دل است * ز اشك شوق و شعف طرف ديده جيحون است\r\nهرآن كسى كه از اين بارگاه روى بتافت * به روز حادثه خسران زده‌ست و مغبون است \r\n\r\nمستزاد\r\n دوش اندر دلبرى ، دلدار من اعجاز كرد * ناز كرد ، عشوه‌ها آغاز كرد\r\nبهر صيد دل ز دام زلف تارى باز كرد * ناز كرد ، عشوه‌ها آغاز كرد\r\nپيش از اين با تير مژگان كار دل مىكرد زار * ناز كرد ، عشوه‌ها آغاز كرد\r\nتير مژگان را كنون با دام زلف انباز كرد * ناز كرد ، عشوه‌ها آغاز كرد \r\n\r\n","description":"","footnote":"","page_name":" 118 ","page_number":118},
  {"content":"\r\n\r\n يك شب آمد در برم ، رخسار چون بدر منير * در ضمير ، مهر او شد جايگير\r\nتا ز قلب خويش با من يك‌به‌يك ابراز كرد * ناز كرد ، عشوه‌ها آغاز كرد\r\nگفت گر دارى بنه اندر ميان جام شراب * با كباب ، كاين جهان باشد سراب\r\nبايد امشب محفلى از عيش و عشرت ساز كرد * ناز كرد ، عشوه‌ها آغاز كرد\r\nخرّم و خرسند برجستم ز جا ، كاو گشت رام * زين پيام ، گشتمش از جان غلام\r\nليك همچون مرغ وحشى ناگهان پرواز كرد * ناز كرد ، عشوه‌ها آغاز كرد\r\nرفت و بسپرد اين دل غم‌ديده در چنگ الم * آن صنم ، حالت من شد دژم \r\n\r\nنواى عشق\r\n آمد به گوش جان من از نى ، نواى عشق * پر زد به سينه مرغ دل اندر هواى عشق\r\nعشّاق را ز شور غم‌انگيز اين نوا * شد تازه باز محنت كرب و بلاى عشق\r\nهر ماجرا ز خاطره‌ها محو شد ، وليك * تا نفخ صور تازه بود ماجراى عشق\r\nسلطان عشق با عملى عاشقانه زد * اندر جهان عقل و تجرّد صلاى عشق\r\nهر چيز بُد عزيز بَرِ عقل و طبع و حِس * كرد آن عزيز عالم امكان فداى عشق\r\nجان جهان نژند و پريشان از اين الم * در نُدبه صبح و شام به خلوت‌سراى عشق\r\nآتش فتاد در دل كرّوبيان دمى * كآتش فتاد در حرم كبرياى عشق\r\nصد چون فرات خون دل از ديدگان برفت * در طول قرن‌ها و نشد خونبهاى عشق \r\n\r\nنواى ارغنون\r\n عشق آخرسر ، جنون مىآورد * عقل سركش را زبون مىآورد\r\nاز جهانِ جان و از جانِ جهان * داستان‌ها گونه‌گون مىآورد\r\nناله‌هاى قيس مجنون را به گوش * با نواى ارغنون مىآورد\r\nقصّه‌ها شيرين و پرسوز و گداز * از فراز بيستون مىآورد\r\nرازها از بحر توفان‌زاى عشق * همره امواج خون مىآورد \r\n\r\n","description":"","footnote":"","page_name":" 119 ","page_number":119},
  {"content":"\r\n\r\n آه‌ها ز اعمال دل‌هاى نژند * بهر سوز اندرون مىآورد\r\nگاه از گنجينهء صدق و صفا * گوهر رخشان برون مىآورد\r\nگاه از درياى شور و اشتياق * دانه‌ها الماس‌گون مىآورد\r\nديد چون آشفتگى از حدّ گذشت * باز آرام و سكون مىآورد\r\nبهر تسكين هوس از بزم عيش * رمز  « مِمَّا يَشْتَهُونَ »  « 1 » مىآورد\r\nمىكشد جان « خليلى » سوى خود * نور عشقش رهنمون مىآورد \r\n\r\nدنياى روحانى\r\n خوشا دنياى روحانى و شور و حال عرفانى * خوشا پرواز جان در اوج استغناى انسانى\r\nخوشا در بزم جانان با حريفان باده‌پيمايى * فراغ از گيرودار طبع و هاىوهوى جسمانى\r\nمى اخلاص از خُمخانهء توحيد نوشيدن * ز دست ساقى طنّاز شهرآشوب روحانى\r\nگسستن تار و پود بند جان‌فرساى خودبينى * رهيدن زين ريا و كبر و تسويلات نفسانى\r\nپريدن در فضاى جان‌فزاى عشق و سرمستى * بريدن زين دنائت‌ها و پستىهاى حيوانى\r\nبه نور عشق روشن كن ضمير خويش تا بينى * جهانى روشن و باقى ، وَراى عالم فانى\r\nفشان از ديده آبى ، تا گلستان وجود خود * كنى چون ساحت جنّت به سرسبزى و ريّانى \r\n\r\n\r\n","description":"","footnote":"\r\n( 1 ) -  « وَ لَحْمِ طَيْرٍ مِمَّا يَشْتَهُونَ »  . سورهء واقعه ، آيهء 21\r\n","page_name":" 120 ","page_number":120},
  {"content":"\r\n\r\n هواى نفس آتش‌زاست ، آب لطف و رحمت جو * مگر با آن‌چنان آبى شرار نفس بنشانى\r\nبه يُمن رشحه‌اى زين فيض قدسى كه ماند ايمن * به خلوتگاه آن خورشيد مصرى ، ماه كنعانى\r\nنه هركس را تواناييست تا با نفس بستيزد * كه نفس اهرمن خود را بود نيروى شيطانى\r\nمخافت‌ها و آفت‌هاست در اين ره ، مباش ايمن * ز غولان بيابانى و رهزن‌هاى ايمانى\r\nمگر خضرت شود رهبر ، و گرنه اندر اين معبر * بمانى همچو اسكندر ، نبينى جز پريشانى\r\nبيا دست ولا در دامن شاه ولايت زن ! * كه پاى عزّت و تمكين نهى بر عرش ربّانى \r\n\r\n","description":"","footnote":"","page_name":" 121 ","page_number":121},
  {"content":"\r\n\r\n\r\nخوئى ( 1317 )\r\nدكتر اسماعيل خوئى شاعر توانا و انديشمند و پژوهشگر شعر و ادب فارسى در سال 1317 هجرى شمسى در شهر مشهد ديده به جهان گشود ، قسمتى از تحصيلات خود را در زادگاهش به پايان رسانيد ازآن‌پس رشتهء تحصيل را پى گرفت و تا دكترى زبان و ادبيات فارسى پيش رفت و سالهاست كه در خارج از كشور زندگى مىكند و آثارش در مطبوعات فارسىزبان و رسانه‌هاى گروهى فارسى زبان خارجى نشر و پخش مىگردد .\r\nدكتر اسماعيل خوئى از آغاز جوانى به شعر و شاعرى پرداخت و در اين رهگذر شعرش به شكوفائى رسيد و مورد توجه قرار گرفت وى درباره شعر نظريات سودمندى ابراز داشته كه در اينجا بخشى از آن را مىآورم : « شعر در نظر من گره‌خوردگى عاطفى انديشه و خيال است در زبانى فشرده آهنگين بدين‌سان در ذات شعر ، دست كم سه عنصر از يكديگر باز شناخته مىشوند : انديشه ، خيال و زبان .\r\nاين سه عنصر ، در ذات شعر اهميّتى يكسان دارند ، از همين رو ، دست كم سه قسم شعر را ، كه هريك در شعر معاصر ايران نمايندگى نيز دارند ، نمىتوان « شعر كامل » شمرد .\r\n1 - شعرى كه در آن تنها عنصر انديشه ممتاز باشد يعنى شعر « محتواگرا »\r\n2 - شعرى كه تنها خيال‌انگيز باشد يعنى شعر « خيال‌گرا » يا « ايماژيستى »\r\n\r\n","description":"","footnote":"","page_name":" 122 ","page_number":122},
  {"content":"\r\n\r\n3 - شعرى كه تنها از ديدگاه زبان و « شكل بيان » ارزشمند باشد يعنى شعر « ارگل‌كش « » يا « فرماليستى » مىبينيد كه من در شعر ، نه « محتواگرائى » را به تنهائى مىتوانم بپذيرم ، نه ايماژيسم را و نه فرماليسم را .\r\nامّا عنصر انديشه چون نيك بنگريم ، شعر را به « فلسفه » مىپيوندد . فلسفه ، در ذات خو همانا تبلورى از انديشه است . « انديشه » هميشه نظمى منطقى دارد . امّا « خيال » در جهش پرواز مانند خود از هرگونه نظم منطقى فراتر مىرود . ميان « انديشه » و « خيال » بدين‌سان گوئى تضادى در كار است امّا در ذات شعر اين تضاد به خرسندكننده‌ترين صورت از ميان برمىخيزد .\r\nبسيارى از شاعران بزرگ پيشين بهترين شعرهاى خود را در پيرى سروده‌اند امّا نمىدانم چه شده است كه در روزگار ما شاعران بزرگ بهترين شعرهاى خود را در جوانى مىسرايند و همين‌كه سالشان از سى چهل مىگذرد ، در شعر نيز همچنان‌كه در زندگانى به گفتهء شاملو از سراشيبى غلتك‌سان به‌سوى عدم مىدوند فروغ فرخ‌زاد شانس آورد كه در اوج شكوفائى هنر خود ناگهان ، براى هميشه خاموش شد .\r\nغم‌انگيزتر از اين هيچ نيست كه آدم شاهد فرو نشستن آتش زدن شاعران برجسته‌اى باشد كه فضاى شعرى نسل خويش و حتى نسلهاى پس از خود نيز روشن كرده‌اند . »\r\n\r\nقاصدان سخن\r\n تو روح شاد شرابى و من غمين امشب * مرا ز خود برهان ، اى رهاترين امشب\r\nدرون واژه نگنجم ، ز بس‌كه سرشارم * بمان و خندهء آن‌سوى گريه بين امشب\r\nبگو به ماه و به اختر ، چراغ‌ها بكشند * كه با تو نيست نيازم به آن و اين امشب\r\nبه آفتاب كه ناز از سپيده دم نخرم * كه شب خوش است مرا با تو نازنين امشب\r\nبمان و گو چو زمان ، در زمان نماند هيچ * كه از زمانه همين خواهم و همين امشب\r\nبه شكر آمدنت ، اى تبسّم تو بهار ! * ستاره بارد از ابر ، بر زمين امشب\r\nگره ز كار گشايند قاصدان سخن * بيا گره بگشائيم از جبين امشب \r\n\r\n","description":"","footnote":"","page_name":" 123 ","page_number":123},
  {"content":"\r\n\r\n\r\nميخانگى\r\n با ساغرى از آن تلخ ، كامم را شيرين كن * شب مىگذرد ، خوبا : فكر من غمگين كن\r\nاز تلخى اين ايام ، شيرين سخنا ! بگذر * زين تلخ كه در جام است جان كامى شيرين كن\r\nباد است جهان ، كم گوى از چونش و از چندش * مى نوش و فزون از حد ، چونين كن و چندين كن\r\nتا اوج سيه‌مستى همپاى حريفان باش * پرواز مكن يا آنك تا عرصهء شاهين كن\r\nدر چشم پر از خشمت سالوس و ريا بينم * « خورشيد مى » ام گو كور ، اين چشم خطابين كن\r\nرهوار خيال امشب تا صبح بخواهد تاخت * خيز از علف مستى باغيش به خورجين كن\r\nزين خمّ كمند انگار امكان رهيدن نيست * اى توسن انديشه ! تمكين كن ، تمكين كن\r\nته جرعهء هشياران اين مست‌ترين راده * گر كار كنى ، ساقى ! همواره به آئين كن\r\nبر غم مگر امشب خواب تا زد به شبيخونى * از ساغر و از رؤيا بالشتم و بالين كن \r\n\r\nگريهء شبانه\r\n چو عطرِ دورترين آرزو ، در آه منى * چو اشك حسرت ديدار ، در نگاه منى\r\nبهار در نفس من فشانده عطرش را * و يا توئى ، تو ، كه در باغهاى آه منى ؟\r\nمباد آنكه به اشكى پريشد اين ديدار * كه خوش نشسته در آيينهء نگاه منى \r\n\r\n","description":"","footnote":"","page_name":" 124 ","page_number":124},
  {"content":"\r\n\r\n اگرچه سايهء ابرى و شبنم سحرم * دلم خوش است كه يك‌چند سرپناه منى\r\nبه ساحل تو مىآيم ، چو قطره بر سر موج * ورم به سنگ برانى ، گريزگاه منى\r\nدر اين بيابان ، كز چارسو پريشانى است * سوادِ واحهء آرامشى به راه منى\r\nمرا به گريه مستانه عيب‌ها كردند * فداى روى تو ، اى غم ! كه عذرخواه منى\r\nدر اين شرار ستم بىگناه مىسوزم * خداى من ! تو كز آن دورها گواه منى \r\n\r\nاميد دراز\r\n اگرچه بر سر بامت ، شكست شهپر من * دلم به‌سوى تو پر مىكشد ، كبوتر من\r\nدلم به پاكى آيينه‌وش‌ترين درياست * چرا ، چو موج ، گريزى ز دامن تر من ؟\r\nچو قطره ، دست نشويم ز موج دريايت * اگرچه سنگ زند ساحل تو بر سر من\r\nتو نازبالش موجى به سينه دريا * من آبشارم و سنگ است و صخره بستر من\r\nمباد آنكه به اشكى پريشد اين ديدار * كه خوش نشسته خيال تو در برابر من\r\nبه خواب سير ببينم مگر تو را ، كه چو موج * زند خيال تو از چشم چشمه‌آور من\r\nنخست آرزويم چيست ؟ رستن از غم تو * نرستن از غم تو آرزوى ديگر من\r\nبه واحه‌اى نبرم ره در اين كوير ، كه آب * هم از سراب خورد چشم زودباور من\r\nچو خار ، سوختم از تشنگى و سايهء تو * نريخت بر سر من ، سرو سايه‌پرور من\r\nچو رود ، خانه به دوشم در اين اميد دراز * كه گيسوى تو شود بيد سايه‌گستر من\r\nحرير دريا ! درياب زخم‌هاى مرا * كه رود بودم و از سنگ بود بستر من \r\n\r\nداروى غم من\r\n چو جام باده ، بلاى منى و همدم من * غم منى و همانا كه داروى غم من\r\nجوان چو بودم ، اين عالم از تو خالى بود * كنون كه پير شدم ، آمدى به عالم من\r\nمرا چه كار به كار حقيقت است و مجاز ؟ * كه از تو طرفه بهشتى بود جهنم من\r\nفتاده است چو ابرم بسى گره در كار * گره‌گشاى من اين گريهء دمادم من \r\n\r\n","description":"","footnote":"","page_name":" 125 ","page_number":125},
  {"content":"\r\n\r\n لب تو نازم ، برچين به بوسه اشك مرا * به لاله برگ تو افشان خوش است شبنم من\r\nبه خاك خويش دلى داشتم بهار آئين * ز آب غربت ، پژمرد جان خرّم من\r\nبه خاك غربتم آن چشمه‌سار سر در خويش * كه بيخ هيچ گياهى ننوشد از غم من\r\nمگر به بوى تو يابم رهى به گلشن عشق * كه كُند كرد لجنزار قهر و كين شم من\r\nرميدم از همگان ، بس‌كه از رهم بردند * مگر توام به ره آرى ، غزال خوش‌رم من\r\nسخن ز داغ هزاران هزار سرو سهى است * يكى دوتا نبود - اى يگانه - ماتم من\r\nهزار زخم گدازان كين به دل دارم * طبيب عشق فراهم كناد مرهم من\r\nبه دى شكفته بهارم كه نابهنگامم * همين تو پيشرس آلاله بر خور از دم من \r\n\r\nچتر امان\r\n آمده‌اى كه بوى تو سايهء جان بگسترد * زلف تو باز بر سرم چتر امان بگسترد\r\nطرّه به ناز برفشان تا شب پير بگذرد * لب بگشا به خنده ، تا صبح جوان بگسترد\r\nپرتو نوشخنده‌اى بر دل من فكنده‌اى * تا سحر دمنده‌اى بال‌زنان بگسترد\r\nروشنم از تو ، روشنم ، شعله به شب مىافكنم * تا كه هزار كهكشان شعله‌فشان بگسترد\r\nنيمهء روشن زمين جان من است در همين * دم ، كه نگاه مهر تو بال بر آن بگسترد\r\nرخ منما به ديگران ، ور نه ، شبى چو غم گران * روى جهانم از كران تا به كران بگسترد \r\n\r\nبه منوچهر آتشى پيشگفتار\r\n بر غنچه‌اى كه پژمرد ، در حسرت شكفتن * بگذشت آنچه بر مادر آرزوى گفتن\r\nاى غنچه‌هاى توفان بر شاخ خون شكوفان * در باغ دل ، پسِ پشت با روى نهفتن\r\nبر شاخ خون شكوفان ؟ نه ! غنچه‌هاى توفان * اى پژمرندگان در ، وز حسرت شكفتن\r\nگيرم كه ريخت بارو ، كو پُر شد از هياهو * كو گوش رهروى كو آمادهء شنفتن ؟\r\nاين صخره‌هاى ساحل موجا ، گرند و نتوان * شان سنگ‌پردهء گوش با متهء تو سفتن \r\n\r\n","description":"","footnote":"","page_name":" 126 ","page_number":126},
  {"content":"\r\n\r\n دريا چه طرف بسته‌ست از تا كه بوده و هست * جاروب موج در دست گرد از كرانه رُفتن\r\nشادا چو كوهسارى ، در دور تر ، كنارى * بى هرچه هست بارى ، تا جاودانه خفتن \r\n\r\nاى اميد دور\r\n روزى چو شبنمى سوى خورشيد مىروم * زين پستناى پستى جا ديد مىروم\r\nهمچون نگاه تا افق دور مىپرم * چون شب فراتر از افق ديد مىروم\r\nهمچون خيال و خنده سبكبار مىشوم * تا چشمه‌هاى روشن اميد مىروم\r\nور خود به بالهاى نبودن ، چو شبنمى * تا گلبن شكفتهء خورشيد مىروم\r\nنازك‌تر از گل است دلم ، اى اميد دور * كز جا به هر نسيم تو ، چون بيد مىروم \r\n\r\nغنيمتى است تو را داشتن\r\n در اين گذار ، كه بر وحشت است و بر ظلمات * شب سترون دلگير\r\nاز زنجير مىگذرد * فداى گيسويت ، امّا\r\nتو با منى و * تو تا با من باشى\r\nشب از نوازش گيسويت * از حرير مىگذرد\r\nتو از كدام افق مىآيى * كه پاك‌بازتر از خورشيدى ؟\r\nصنوبرى چو تو * چون مىرويد در پلشتى اين لوش\r\nو لاشه‌زار \r\n\r\n","description":"","footnote":"","page_name":" 127 ","page_number":127},
  {"content":"\r\n\r\n\r\nخدا را ؟ !\r\nبگو بدانم :\r\nكدام گوشهء اين خاك پاك مانده\r\n\r\nنگارا ؟ !\r\nشب از كدام سو مىوزد كه روشنم من و تاريك و از ستاره و غم سرشارم ؟\r\nبه‌سوى من چو مىآئى تمام تن تپش و بال مىشوم .\r\nچو در تو مىنگرم ، زلال مىشوم .\r\nسخن چو مىگوئى ،\r\n\r\nآفتاب برمىآيد\r\nو مىپذيرم من كه هيچ زشت و دروغ و دغا نمىپايد ، و مىسرايم ، با نايى از سكوت ، كه مولوى حق داشت هماره عاشق بودن را\r\n\r\nهماره بسرايد از تربت فروغ\r\nاز تربت فروغ مىآيم ، تاريك .\r\nهرگز نديده بودم\r\n\r\n","description":"","footnote":"","page_name":" 128 ","page_number":128},
  {"content":"\r\n\r\n\r\nابرى\r\nچتر هزار پارهء اندوهش را بر غربت جماعت تنهايان آن‌گونه مهربان بگشايد ، آن‌گونه پرنثار آيا شيرين‌ترين تغزل وحدت را\r\n\r\nدر سوك\r\nبايد گريستن ؟\r\nمن مرگ را از دور مىشناسم .\r\nآرى ، ولى چگونه تواند بود كان عطر بيكرانه نباشد ؟\r\nباور نمىكنم كز تربت فروغ مىآيم .\r\nآن عطر پرحرارت بالغ گوئى هنوز نيز « از انتهاى هرچه نسيم است مىوزد » باور نمىكنم باور نمىكنم اين ابر گريه راست نبايد باشد\r\n\r\n","description":"","footnote":"","page_name":" 129 ","page_number":129},
  {"content":"\r\n\r\n\r\nدر پائيز\r\n با گشودن‌هاى خستهء پلك نمناكش ، * هردم ، از خاموشناى چشم غمناكش\r\nپوپك آرام و دلجوى نگاهى پاك * مىگشايد بال و مىآيد\r\nسوى باغ تازه‌اى كاو بيندم در روى ، * و آرزويش كه : گل شاداب لبخندى\r\nدر غرور ساكت اين باغ بگشايد . * چون درختى پير\r\nايستاده روبروى من : * پر زده مرغ نشاط از وى ،\r\nهرچه بارش : درد ، * هرچه برگش : زرد ،\r\nجز بر و برگ اميد و آرزوى من ، * و پيام دردناكش را\r\nقمريان غمگن آهش * پرزنان آرند سوى من :\r\n- « ديگرم تاب جدايى نيست ، * ديگرم ياراى ماندن تا بيائى نيست »\r\nليك من ، ز آن‌سان كه تا بودم ، * محو چشم‌انداز از فردائى كه پندارى نخواهد بود ،\r\nحال را و حالت او را كر و كورم . \r\n\r\n","description":"","footnote":"","page_name":" 130 ","page_number":130},
  {"content":"\r\n\r\n اين زمان ار چون سرابى نازنينش در نظر نزديك ، * جاودان از او ، ولى ، فرسنگ‌ها دورم .\r\nلحظه‌اى ديگر * من به بال برف‌گونهء ابر\r\nمىشتابم سوى دورىهاى ناپيدا . * مادرم ، اما ،\r\nچون درختى پير ، * پر زده مرغ نشاط از وى ،\r\nهمچنان مىايستد بر جاى : * پاى در گل مانده ، حسرتناك ،\r\nهر جوانهء آه او آويخته در باد ، * هر شكوفهء اشك او پرريخته بر خاك . \r\n\r\n","description":"","footnote":"","page_name":" 131 ","page_number":131},
  {"content":"\r\n\r\n\r\nخوش‌دل ( 1349 - 1293 )\r\nعلى اكبر صلح‌خواه كه با تخلّص شاعرى خود به شهرت رسيد در نهم تيرماه سال 1293 هجرى خورشيدى در تهران چشم به جهان هستى گشود . پدرش حاج رحيم فرزند مهدى بيك كرمانشاهى از ايل سنجابى است و مادرش از دودمان شريف كاشان مىباشد .\r\nعلى اكبر خوش‌دل پس از گذراندن تحصيلات ابتدائى به دبيرستان ثروت رفت و دورهء متوسطه را در همين دبيرستان كه بعدها به ايرانشهر شهرت يافت به پايان رسانيد ازآن‌پس به تحصيل علوم قديم پرداخت و ادبيات عرب را نزد شيخ على رشتى در مدرسه مروى تهران فرا گرفت آنگاه براى ادامهء تحصيل چندى در اصفهان و شيراز به تكميل دورهء ادبيات و نيز منطق پرداخت و مقدمات فلسفه را بياموخت سپس به سير و سياحت در ايران و كشورهاى عراق و تركيه و مصر و افغانستان و هندوستان پرداخت و چهار سفر نيز توفيق زيارت بيت اللّه الحرام را يافت و همواره در راه ترويج دين و احكام اسلام از راه تبليغ و وعظ اشتغال داشت و از اين رهگذر نيز معيشت كرد .\r\nخوش‌دل از آغاز جوانى با داشتن ذوق و قريحهء شاعرى به سرودن شعر پرداخت و بيشتر اشعارش دربارهء خاندان پيامبر اسلام و ائمهء اطهار عليهم السّلام است خود مىگويد : « بيش از هفتاد سال به عدد سالهاى زندگيم در مدح و منقبت و مرثيت چهارده معصوم شعر سروده‌ام و نيز نسبت به عرفاى بزرگ واقعى همواره تجليل و تكريم روا داشته و از\r\n\r\n","description":"","footnote":"","page_name":" 132 ","page_number":132},
  {"content":"\r\n\r\nصوفيان شكمباره و زاهدان ريائى روى گردان بوده‌ام و از رفتارشان انتقاد كرده‌ام . »\r\nخوش‌دل از سال 1349 به علت ابتلاى به بيمارى قلبى گوشهء عزلت گزيد و جليس بستر بود و سرانجام در سال * * * چشم از جهان فروبست .\r\nخوش‌دل علاوه بر اينكه شاعرى خوش‌ذوق و توانا بود مردى اجتماعى و خونگرم و خوش‌محضر بود و با طبقات مختلف جامعه آميزش داشت و مورد علاقهء مردم بود .\r\nديوان اشعارش در سال 1364 طبع و منتشر گرديد .\r\n\r\nمظهر آزادگى « 1 »\r\n بزرگ فلسفهء نهضت حسين اين است * كه مرگ سرخ به از زندگى ننگين است\r\nحسين مظهر آزادگى و آزادى است * خوشا كسى كه چنينش مرام و آئين است\r\nنه ظلم كن به كسى نى به زير ظلم برو * كه اين مرام حسين است و منطق دين است\r\nهمين نه گريه بر آن شاه تشنه‌لب كافى است * اگرچه گريه به آلام قلب تسكين است\r\nبه بين كه مقصد عالى نهضت او چيست * كه درك آن سبب عز و جاه و تمكين است\r\nفراز نى سر وى گر رود نباشد باك * كه سرفرازى طاها و آل ياسين است\r\nاگرچه داغ جوان تلخكام كردش ، گفت * كه مرگ در ره حفظ شرف چه شيرين است\r\nز خاك مردم آزاده بوى خون آيد * نشان سرورى و راه رهبرى اين است\r\nز خون سرخ شهيدان كربلا « خوش‌دل » * دهان غنچه و دامان لاله رنگين است \r\n\r\nزندان عشق\r\n شب وصال چو دستم رسد به دامانش * بگويم آنچه كشيدم ز دست هجرانش\r\nحديث درد و غم روزگار هجران را * شب وصال چه گويم كه نيست پايانش\r\nروا بود كه شب وصل را عزيز شمرد * ببايد آنكه گلى چيد از گلستانش\r\nقدش به سرو و رخش را به مه شبيه مكن * شباهتى نه به اين باشد و نه با آنش \r\n\r\n\r\n","description":"","footnote":"\r\n( 1 ) - غزل فوق را در سال 1323 سرود و شهرت زيادى يافت .\r\n","page_name":" 133 ","page_number":133},
  {"content":"\r\n\r\n نديده است كسى سرو را گريبان چاك * كه كرده است برون مه ، سر از گريبانش\r\nرخش چو عيد همايون به ما مباركباد * كه بىمضايقه ، جان مىكنيم قربانش\r\nز عشق لاف زدن درخورست آن‌كس را * كه هست درگه پيكار مرد ميدانش\r\nشدم اسير به زندان عشق و مىدانم * كه نيست راه نجاتى مرا ز زندانش\r\nاز آن زمان كه اسير فراق شد « خوش‌دل » * نديده است كسى در زمانه خندانش \r\n\r\nزبان حال فاطمهء زهرا عليها السّلام به پدر\r\n زمانه از تن زهرا توان و تاب گرفت * چنان كه از دل گلگون او گلاب گرفت\r\nگلاب مىچكد از روى چون گلم بر خاك * كه اشك و خون دل و ديده صبر و تاب گرفت\r\n« بگو بخواب كه امشب ميا به ديدهء من * جزيره‌اى كه مكان تو بود آب گرفت »\r\nخزان مرگ به هجده بهار عمر رسيد * اجل بكشتن من شيوهء شتاب گرفت\r\nجوار قبر تو آن تك‌درخت را بفكند * عدو و بر رخ ماه من آفتاب گرفت\r\nاز آفتاب اگر چهره سوزدم غم نيست * كنون كه جسم تو را در بغل تراب گرفت\r\nترا تراب گرفت و يگانه دخت تو را * فلك ز دست گهربار بو تراب گرفت\r\nبكشت قنفذ دون با غلاف شمشيرم * دمى كه بوسه ز حلق على طناب گرفت\r\nبه يمن مدحتت اى دختر نبى « خوش‌دل » * به ديگران سبق از حسن انتخاب گرفت \r\n\r\nخداشناسى\r\n پيمبر با گروهى از صحابه * گذر مىكرد از راهى خرامان\r\nبه ناگه ديد زالى دوك در دست * كه ريسد نخ ز پشم گوسفندان\r\nبه دو گفتا خدا را چون شناسى * الا اى مادر پاكيزه دامان\r\nبه پاسخ زال دست از دوك برداشت * ستادى دوك و شه گرديد شادان\r\nجواب مصطفى را با عمل داد * زبان بربسته گفت اين نكته را آن\r\nكه داند تا خردورزنده‌اى هست * « كه با گردنده گرداننده‌اى هست » \r\n\r\n","description":"","footnote":"","page_name":" 134 ","page_number":134},
  {"content":"\r\n\r\n\r\nفيض رب\r\n تا ز دل ذوق طلب آموختم * نكته‌ها ، بىگوش و لب آموختم\r\nنوربخشى را من از خورشيد روز * پرده‌پوشى را ز شب آموختم\r\nزود جوشى را ز تاك پاكدل * گرمى از ماء العنب آموختم\r\nابروانش شاه‌فرد خلقت است * وه چه بيتى منتخب آموختم\r\nاز دبيرستان پير مىفروش * درس مستى و طرب آموختم\r\nرندى و تردامنى و عاشقى * جمله را از فيض رب آموختم\r\nمىكشى از حق‌كشى نيكوتر است * اين حقيقت را عجب آموختم\r\nحرف حق را از سيه‌كاران مپوش * كاين سخن از مرغ شب آموختم\r\nمردن اندر راه آزادى خلق * از جوانمرد عرب آموختم\r\n« خوش‌دلا » آزادى و آزادگى * از علىّ حق طلب آموختم \r\n\r\nشب على عليه السّلام\r\n( 1 )\r\n به نخلستان كوفه در دل شب * رسد بر گوش جان بانگ حزينى\r\nخداجوئى خدا را با دل پاك * بخواند با نواى آتشينى\r\nتو گوئى عشق‌باز پاكبازى * كند با يار خود راز و نيازى \r\n( 2 )\r\n مگر تا بشنود آن ايزدى راز * همه برگ درختان گوش گشته\r\nبه پيش نور آن برتر ز افلاك * زمين مات و فلك مدهوش گشته\r\nنه مه را مانده بر رخ آب و رنگى * نه زهره مىزند بر جنگ جنگى \r\n\r\n","description":"","footnote":"","page_name":" 135 ","page_number":135},
  {"content":"\r\n\r\n( 3 )\r\n بلى اين بندهء افتاده بر خاك * خداوند همه كون و مكانست\r\nوصى مصطفى سلطان لولاك * شه مردان امير مؤمنانست\r\nعلى عالى اعلاست نامش * كه باشد جاودانى فيض عامش \r\n( 4 )\r\n همى توفيق خواهد از خداوند * كه تا اسلام را پاينده سازد\r\nبراندازد بن و بيخ ستم را * جهان را از عدالت زنده سازد\r\nكز اول شيوهء وى بوده معلوم * كه باشد خصم ظالم يار مظلوم \r\n( 5 )\r\n پس آنگه خيزد و آهسته پويد * در آن ساعت كه شب از نيمه رفته\r\nبراى آنكه نشناسند او را * به دستارش سرورو را گرفته\r\nزند در آن دل شب حلقه بر در * كند در خانهء بيچارگان سر \r\n( 6 )\r\n يتيمان را چو جان گيرد در آغوش * ز بيماران كند بيمار دارى\r\nيكى از كودكان پرسد ز مادر * پدر آمد بگويد مادر ، آرى\r\nدَود تا روى دامانش نشيند * پدر را بهتر از نزديك بيند \r\n\r\n","description":"","footnote":"","page_name":" 136 ","page_number":136},
  {"content":"\r\n\r\n( 7 )\r\n بدست خود يداللّه بهر آن طفل * همى از نان و خرما لقمه گيرد\r\nبه فرقش مىكشد دست نوازش * وزين خدمت به جان منت پذيرد\r\nبرحق تا چه حد اين رنج ارزد * دل و دستش ز شوق و بيم لرزد \r\n( 8 )\r\n بلى از اشك و آه تيره‌روزان * همىلرزد دل و دست كريمش\r\nهمان دست‌ودلى كاندر صف رزم * بلرزد پيكر گردان ز بيمش\r\nندارد از جهانى خصم بيمى * ولى مىترسد از اشك يتيمى \r\n( 9 )\r\n همان دستى كه بهر حفظ اسلام * بسا روزان ز خصمان سر گرفته\r\nشبان تيره اندر كلبهء تنگ * يتيمان را چو جان دربر گرفته\r\nدر آنجا مظهر قهر است و غيرت * در اينجا آيت لطف است و رحمت \r\n( 10 )\r\n زهى فكر بلند وى كه آن روز * نه تنها ريخت بتهاى حرم را\r\nكه با بشكستن كسرى و قيصر * شكستى پشت بتهاى ستم را\r\nكه اى انسان بكن در ملك هستى * بجاى بت‌پرستى حق‌پرستى \r\n\r\n","description":"","footnote":"","page_name":" 137 ","page_number":137},
  {"content":"\r\n\r\n( 11 )\r\n ازاين‌رو بود كو اندر مدائن * بفرماندار خود زد تازيانه\r\nچو ديدى سجدهء مستقبلين را * بر خود چون برِ ربّ يگانه\r\nكه من آخر نه فرعون زمانم * خدا را بنده‌اى از بندگانم \r\n( 12 )\r\n نه انسانست آن دون همت پست * كه پيش چون خودى بر خاك افتد\r\nعلى را شيعه آن باشد كه « خوش‌دل » * بدرگاه خداى پاك افتد\r\nمن و تو اين‌چنين او آن‌چنان است * « تفاوت از زمين تا آسمان است » \r\n\r\nزينب كبرى عليه السّلام\r\n حسين مىرفت و مىبردى بهمره جان زينب را * ز كف خواهر رها كى كرد جانِ مانده بر لب را\r\nگهى بيمار دارى گه يتيمان را نگهدارى * نمودى اشك جارى چون به ياد آوردى امشب را\r\nدر آن شام غريبان هم نشد تركش نماز شب * كه آن دخت على همچون على بشناختى رب را\r\nبه رگ‌هاى بريده بوسه زد در قتلگه زينب * بد آنجائى كه بوسيدن نشد قسمت ام و اب را\r\nخضاب از خون سر با چوب محمل كرد اين خواهر * كه نتوانست ديدن آن رخ از خون مخضب را \r\n\r\n","description":"","footnote":"","page_name":" 138 ","page_number":138},
  {"content":"\r\n\r\n زهى ناموس و غيرت كز سر نى هم‌سفر بودى * ز نامحرم نمودى حفظ نسوان محجّب را\r\nبه جاى مادرش ام البنين كلثوم را گفتى * منه در علقمه بىكس تو سقّاى مؤدب را\r\nپس از زهراى اطهر مادر نيك اخترش « خوش‌دل » * نيابى بين نسوان جهان مانند زينب را \r\n\r\nرفتن حضرت على اكبر عليه السّلام به ميدان\r\n تا پدر آرزوى روى پيمبر مىكرد * نظر از مهر به روى على اكبر مىكرد\r\nچون على عازم ميدان شد و پوشيد كفن * حرم تشنه لبان جلوهء محشر مىكرد\r\nگاه بر پاى پدر بوسه زد از روى ادب * گاه دلدارى آن دل‌شده مادر مىكرد\r\nگاه با يك‌يك اعضاى حرم داشت وداع * گه به گهواره نظر بر على اصغر مىكرد\r\nشانه بر گيسو و بر ديدهء وى سرمه كشيد * بهر قربانى حق بين كه چه هاجر مىكرد\r\nخواهر آورد برش آينه و قرآن را * عمه اسپند دل خويش به مجمر مىكرد\r\nاشكها بود كه از چشم جگر سوختگان * موى چون سنبل و روى چو گلش تر مىكرد \r\n\r\n","description":"","footnote":"","page_name":" 139 ","page_number":139},
  {"content":"\r\n\r\n\r\nخوروش ( 1286 )\r\nعلى خوروش ديلمانى فرزند غلامعلى سياهكلى در سال 1286 هجرى شمسى در سياهكل ديلمان چشم به جهان گشود ، پيش از آنكه به دبستان رود چندى در مدرسه اسلامى سياهكل به تحصيل مقدمات پرداخت ازآن‌پس دوره ابتدائى را در مدارس اميد قزوين و تربيت و مروت تهران به پايان رسانيد و دوره متوسطه را در دار الفنون گذراند .\r\nخوروش در سال 1311 وارد مدرسه نظام شد دو سال بعد به درجه افسرى رسيد ، در سال 1316 دوره نقشه‌كشى و در سال 1317 دوره تكميلى دانشكده افسرى را به انجام رسانيد و فارغ التحصيل شد ازآن‌پس از طرف وزارت جنگ مأمور خدمت در شهرهاى كرمان و بلوچستان و بنادر جنوب گرديد همچنين در مأموريت‌هاى جنگى آذربايجان و كردستان شركت كرد در يكى از جنگها از ناحيه پا مجروح شد و سرانجام پس از سى سال خدمت و اخذ نشان و مدال با درجهء سرهنگى بازنشسته گرديد .\r\nخوروش از دوران كودكى علاقه به شعر داشت و با هم‌كلاسان خود به مشاعره مىپرداخت بتدريج قريحه شاعرىاش بيدار شد و سرودن شعر را آغاز كرد و تخلص خوروش را براى شعرش برگزيد و اشعارش در روزنامه‌ها و مجلات گيلان و تهران به چاپ مىرسيد .\r\nخوروش علاوه بر آثارى كه بطور پراكنده از او چاپ شده تأليفات مستقلى نيز از\r\n\r\n","description":"","footnote":"","page_name":" 140 ","page_number":140},
  {"content":"\r\n\r\nخود بجا گذاشته كه بزيور طبع آراسته گرديده ، و از آن جمله است : گلزار معانى - جشنهاى باستانى ايران - سرگذشت كورش كبير - تاريخ مفصّل ديلمان .\r\n\r\nچشم پرآب\r\n چشم حسرت زده‌ام بين كه به خواب است هنوز * بر رخ يار پريچهره نقاب است هنوز\r\nمى وحدت چه بسا پردهء اسرار دريد * شيخ در كثرت و در بند حجاب است هنوز\r\nمرغ جان در طلب گلشن قدس است وليك * بوم تن بر لب ديوار خراب است هنوز\r\nپاك شد عيسى جان راه سماوات گرفت * خرك جسم اسير خور و خواب است هنوز\r\nصوفى از دفتر دل نقشهء اوهام زدود * شيخ با وسوسه سرگرم كتاب است هنوز\r\nآن يكى بانگ انا الحق زند اندر سردار * وين در انديشهء ميزان و حساب است هنوز\r\nآن يكى كامروا گشته ز آب حيوان * وين يكى عاشق و شيداى شراب است هنوز\r\nآن يكى در طرب و وجد به آواز سماع * وين گريزان ز دف و چنگ و رباب است هنوز\r\nاى دل آخر چه خطا رفت كه آن ماه جبين * با همه سرخوش و با ما به عتاب است هنوز\r\nخرمن هستىام از آتش غيرت همه سوخت * سخت جانى است كه جان در تب‌وتاب است هنوز\r\nسوخت جانم عجب از ديده كه امداد نكرد * دشمن هستى من چشم پرآب است هنوز\r\n« خوروش » از جام تو يك جرعه بنوشيد چو دوش * ديدمش بىخبر و مست و خراب است هنوز \r\n\r\nشكوه\r\n منم كه روى زمين را ز اشك تر كردم * هرآن‌كه گفت مكن گريه ، بيشتر كردم\r\nبه جبر بود نه با اختيار اگر روزى * به كوى عشق چو ديوانگان سفر كردم\r\nقسم به عشق كه عشقت سياه روزم كرد * ز بس‌كه شب همه‌شب ناله تا سحر كردم\r\nاز آن دمى كه فتادم به دامت اى صياد * تو شاد بودى و من سر به زير پر كردم\r\nكسى معامله در عشق همچو من نكند * كزين معامله من بارها ، ضرر كردم\r\nبَرَد شكايت ، هركس به دادگر « خوروش » * مرا نگر ، كه شكايت ز دادگر كردم \r\n\r\n","description":"","footnote":"","page_name":" 141 ","page_number":141},
  {"content":"\r\n\r\n\r\nاسرار خلقت\r\n بگاه جانفزاى نوبهارى * كشيدم رخت خود را سوى صحرا\r\nرسيدم بر كنار كشتزارى * كه خرّم بود و سرسبز و مصفا\r\nفضاى سرخوش و خوش منظرى داشت * هواى دلكش و جان‌پرورى داشت\r\nمن سرگشته بىپروا بهر سوى * نظر افكندمى بهر تماشا\r\nگهى بر سبزه گاهى بر لب جوى * دو چشمم خيره ، دل مبهوت و شيدا\r\nز فرّ جانفزايش نوبهاران * تو گفتى داشت مشك تر به دامان\r\nشگفتم بود از سرّ طبيعت * كه اين بزم دلارا را بياراست ؟\r\nچنين داده به صحرا زيب و زينت * كه در صحرا چنين هنگامه برپاست\r\nزمانى را به اين پندار بودم * به اين انديشه در پيكار بودم\r\nكه ناگه گفت در گوشم سروشى * كه اى سرگشته آخر تا كى و چند\r\nدر اين انديشهء بيهوده كوشى * شنو از من كه تا گويم تو را پند\r\nنمىدانى كه اسرار فراوان * طبيعت را بود در پرده پنهان\r\nدر اين ره ، هركسى را دسترس نيست * مگر صاحبدلان را راه باشد\r\nهواى فهم آن غير از هوس نيست * بپويد هركه دل‌آگاه باشد\r\nكه پشت پرده باشد پرده‌دارى * بود پرورده را پروردگارى\r\nبه چشم دل ، اگر بينى جهان را * نبينى جز در او رمز حقيقت\r\nبه زشتى گر نيالائى روان را * شوى واقف تو از اسرار خلقت \r\n\r\n","description":"","footnote":"","page_name":" 142 ","page_number":142},
  {"content":"\r\n\r\n به آسانى شوى « خوروش » خبردار * كه بهر اين جهان باشد جهاندار \r\n\r\nاهل صفا\r\n ما باده پرستيم و ز كس عار نداريم * ديوانه و مستيم و به كس كار نداريم\r\nما ، مست مداميم ، ولى شكر خدا را * كاسودگى مردم هشيار نداريم\r\nما آن شجر با ثمر باغ صفائيم * كامروز بجز بار وفا بار نداريم\r\n« كالاى محبت همه شد بار و بر ما » * كالاى دگر در خور بازار نداريم\r\nما اهل صفائيم و وفائيم و محبت * با خلق جهان ، كينه و پيكار نداريم\r\nبا خلق خدا ، جمله رفيقيم و برادر * كارى به ره و مذهب و پندار نداريم\r\nاز مردم سالوس و رياكار ، بريديم * اى شمع برو ، با تو دگر كار نداريم\r\nشاديم كه « خوروش » به دل سوخته از هجر * جز حسرت ديدار رخ يار نداريم \r\n\r\nيادگار زندگى\r\n اى برادر از چه مىنالى ز كار زندگى * آه و زارى تا بكى از گيرودار زندگى\r\nزندگى با اين نكوئى درخور توبيخ نيست * نيك اگر بينى ، نبينى بد ، به كار زندگى\r\nاين فريبائى و زيبائى دنيا ديدنى است * چشم نتوان بست آسان از مدار زندگى\r\nنقش پاك آفرينش را به نيكى كن نظر * تا كه بينى نيك‌تر نقش و نگار زندگى\r\nجهد و كوشش را اگر سازى شعار خويشتن * مىشوى آسوده از رنج و فشار زندگى\r\nگر سمند سعى و كوشش را بگيرى زير ران * همچنان گردى به گيتى شهسوار زندگى\r\nباش چون شير ژيانى در مصاف روزگار * تا نگردى همچو روباهى شكار زندگى\r\nنيش با نوش است توام شادمانى با الم * زحمت و راحت بود با همه شعار زندگى\r\nدم غنيمت دان و با نيكى نظر كن بر جهان * تا جهان شادت كند از رهگذار زندگى\r\nنيك خوى و نيك‌انديش و نكو كردار باش * تا بماند از تو اين‌ها يادگار زندگى \r\n\r\n","description":"","footnote":"","page_name":" 143 ","page_number":143},
  {"content":"\r\n\r\n كن شكيبائى شعار خويش « خوروش » كو بود * بهر تو سرمايهء با اعتبار زندگى \r\n\r\nچه مىشد ؟\r\n مىگشت اگر دلبر من رام ، چه مىشد * مىيافت دل از وصل وى آرام چه مىشد\r\nمىداد اگر بوسه از آن لعل شكرخاى * مىكرد برون از دلم آلام چه مىشد\r\nمىريخت اگر از خم وصلش مى و مىگشت * لبريز از آن باده مرا جام چه مىشد\r\nمىگفت اگر با من شوريده ، كلامى * ور بود كلامش همه دشنام چه مىشد\r\nمىداد جوانى به سؤال من اگر يار * با نامه و با قاصد و پيغام چه مىشد\r\nمىداد اگر خاتمه بر دورهء هجران * مىكرد وفا ، با من گمنام چه مىشد\r\nبر كام دل غم‌زده‌ام ، چند زمانى * مىگشت اگر ، گردش ايّام چه مىشد\r\nمىبود به « خوروش » گرش از لطف نگاهى * ور بخت شدى يار ، سرانجام چه مىشد \r\n\r\nمدح دانشور\r\n سينهء شاعر به‌سان بحر پهناور بود * حاصل اين بحر پهناور دُر و گوهر بود\r\nناخدا شد هركه در درياى دانش بايدش * كو اديب و نكته‌پرداز و سخن‌پرور بود\r\nشعر زيبا پربهاتر باشد از درّ و گهر * زشت اگر باشد ز هر خرمهره ارزانتر بود\r\nهر سخن چون نغز باشد روح مىبخشد به تن * چون شراب كهنه شادىزا و سكرآور بود\r\nشاعر شيرين سخن نامش بماند جاودان * تا جهان باشد به پا ، پائيده در دفتر بود \r\n\r\n","description":"","footnote":"","page_name":" 144 ","page_number":144},
  {"content":"\r\n\r\n اهل دانش را نيازى نيست بر مال جهان * گو چه باشد كز كلام نغز والاتر بود\r\nمدح‌گوئى در خور شأن سخن‌پرداز نيست * خاصه كو از بهر مال و جاه و سيم و زر بود\r\nمدح‌خوانى خود نباشد جز نشان بندگى * كى تواند شاعر آزاده مدحت‌گر بود\r\nمن اگر مدح كسى گفتم به غير از اهل علم * توبه كردم بار الها توبه نيكوتر بود\r\nجز خداوندان دانش را ستودن نارواست * مدح بايد گفت آن‌كس را كه دانشور بود\r\nآنكه اهل دانش است و فضل و تقوا و خرد * هرچه گويم مدحتش شايسته و در خور بود\r\nباش « خوروش » خاكپاى اهل دانش كاين تو را * در جهان فضل و دانش زينت و زيور بود \r\n\r\nشوريده دل\r\n دلى شوريده و ديوانه دارم * مگو دل يك جهان ويرانه دارم\r\nدر اين ويرانه ، مهر ماهروئى * چو رخشان گوهرى يك‌دانه دارم\r\nبه صحراى محبّت شد مكانم * بكوى آن صنم كاشانه دارم\r\nدر آن وادى كه عنقا پر بريزد * من از روز نخستين خانه دارم\r\nمن آن مرغم كه در قاف وفايش * چنان سيمرغ ، بس افسانه دارم\r\nبه دام عشق افتادم از آن روى * كه در دل ، آرزوى دانه دارم\r\nخوشم بااين‌همه ديوانگىها * نگارى عاقل و فرزانه دارم\r\nبه پيش شمع روى آن پريوش * چو « خوروش » منصب پروانه دارم \r\n\r\n","description":"","footnote":"","page_name":" 145 ","page_number":145},
  {"content":"\r\n\r\n\r\nخيّر ( 1306 )\r\nمحمّد رستم‌پور ، كه از تخلّص « خيّر » در شعر استفاده مىكند ، فرزند قاسم ، در سال 1306 هجرى شمسى در بيجار ديده به جهان هستى گشود . خواندن و نوشتن را در مكاتب قديم فرا گرفت و از تحصيلات جديد نيز بىبهره نماند و چندى نيز به تحصيل علوم قديمه همت گماشت .\r\nرستم‌پور از ده‌سالگى به شعر و شاعرى پرداخت و در ضمن از مطالعه آثار بزرگان شعر و ادب غافل نماند . كتابى به نام « پيغام عشق » تأليف و طبع و نشر كرد و كتاب ديگرى نيز به نام « بيان معشوق » آماده چاپ دارد .\r\nخيّر در انواع شعر از قصيده و غزل و مثنوى و رباعى طبع‌آزمايى كرده و توانايى خود را نشان داده و آن‌طور كه برايم نوشته است ، مجموعه اشعارش حدود هفتاد هزار بيت بالغ مىشود .\r\n\r\nپيرى\r\n از شباب آتشم اكنون غبارى مانده است * و ز قواى نوجوانى چشم تارى مانده است\r\nو ز قد شمشادىام پيرى كمانكش گشته است * و ز عطاى كردگارى كوله‌بارى مانده است\r\nجوش زد شير جوانى ناگهان سر رفت و ريخت * نيم‌سوزش از برايم يادگارى مانده است\r\nنوجوانى چون سوارى با شتاب و تند رفت * بر سرم از موكبش بنگر غبارى مانده است \r\n\r\n","description":"","footnote":"","page_name":" 146 ","page_number":146},
  {"content":"\r\n\r\n شهسوار عمر ازبس تند مىراند به دشت * ز ابلق ليل و نهار او مهارى مانده است\r\n« جوى خشكى در كوير خالى از يك قطره آب * بر رُخم جايى طراوت‌ها ، شيارى مانده است »\r\nهرچه بود از شور مستى با بهار رفته رفت * جاى امواج شكوفه تيغ خارى مانده است\r\n« چين پيشانى ز عمر رفته گويد رازها * نقش پايى از گذشت روزگارى مانده است »\r\nپنجه‌هاى غول دوران چنگ زد بر چهره‌ام * جاى خطهايش نمايان چون مدارى مانده است\r\nمخمل زلف سياهم دوخت با خيطى سفيد * زان دو مو گشتم كه بينى پود و تارى مانده است\r\nخطّ پيشانى نمايد نردبان عمر را * زو جوانى رفته بالا چند پارى مانده است\r\nاز براى پاىبوسى « خيّرا » گشتم كمان * سر به پيش پا رسيده ، احتضارى مانده است \r\n\r\nلالهء باغ آرزو\r\n رفت دل و نمىرود آرزوى تو از دلم * دردم اگر هزار هست ، درد تو هست مشكلم\r\nمرگ ، نساخت راحتم ، روح كند هواى تو * لالهء باغ آرزو باز برويد از گِلم\r\nرنج برم ، جفا كشم ، عشق نموده اين‌چنين * خواب رود ز ديده‌ام سوخت تمام حاصلم\r\nطاق به طاق مىروم ، شاخه به شاخه مىپرم * سينهء من قفس شده ، پر زند آتشين دلم\r\nكوى به كوى مىروم ، دشت جنون گرفته‌ام * كرده گمم دليل ره ، كس نشناخت منزلم\r\nخون به دلم هنوز هم ، گرچه كه ذبح گشته‌ام * دست جفاى او نگر ، كرده چگونه بسملم\r\nتازه بماند زخم من ، گرچه گذشته عمر او * هست مدام خون‌چكان نم زده همچو ساحلم\r\nو ز پس اين ستمگرى ، باز چه مىرسد به من * « خيّر » عطاى يار بين ، در بر او چو سائلم \r\n\r\nرحمى نما !\r\n گر لطف نمايى و كنى يارى ما * زان لطف شود رفع گرفتارى ما\r\nدر گوش دلم نواى خوب تو رسد * از صوت تو شد شفاى بيمارى ما\r\nسازى چو صداى آب خوش ننمايد * بر ماهى دل كه غلتد از زارى ما\r\nاز وعدهء جنّت و هواى غلمان * از سر نفتد كلاه عيّارى ما \r\n\r\n","description":"","footnote":"","page_name":" 147 ","page_number":147},
  {"content":"\r\n\r\n آن ناز و كرشمه‌اى هم از غنج و دلال * شد باعث اين همه دل‌آزارى ما\r\nشمشير دو ابرويت چنان ضربه زدى * گشتى سبب جراحت كارى ما\r\nما خاك‌نشين ، بتا ، تويى صدرنشين * رحمى بنما ، نگر تو بر خوارى ما\r\nهرچند جفا كنى ، وفا مىيابى * در جادهء مهر بين تو هموارى ما\r\nبازوى قلم چه مىكند در وصفت * « خيّر » خبرى نيست ز بيدارى ما \r\n\r\nسپاه يزدان باش\r\n بزرگ باش و كرامت نما و انسان باش * به خدمتى كه كنى در مسير قرآن باش\r\n« چو تند باد حوادث شود غبارانگيز * پناه مردم بىدست‌وپا چو مژگان باش »\r\nبراى حفظ و حراست چنان مهيّا شو * به نظم محفل جانان ، بهين نگهبان باش\r\nمگير راه تجاوز ، بياب محرومان * كليد باش به درب و ، و يا كه دربان باش\r\nبراى راحت همنوع ، راه يارى جو * ز خستگى مگريز و سپاه يزدان باش\r\nنماى جوهر ذاتى خويش را ظاهر * به دفع ظلم نمايان چو تيغ عريان باش\r\nبه باغ و دشت و گذرگاه جمله رحمت شو * به‌سان آب حيات و به لطف باران باش\r\nمثال سايهء ابرى سبك ، گذر بنماى * ز خويش خلق مرنجان ، صفاى بستان باش\r\nهرآنچه خواست خدايت عمل نما « خيّر » * به راه كج چه روى ؟ جان من مسلمان باش \r\n\r\n","description":"","footnote":"","page_name":" 148 ","page_number":148},
  {"content":"\r\n\r\n\r\n[ د 
  ]\r\n\r\nدادخواه ( 1345 )\r\nعبد الحميد يعقوبيان ( ميثم دادخواه ) در سال 1345 هجرى شمسى در شهرستان ايلام تولّد يافت . خود مىگويد : « از روزى كه خود را شناخته‌ام ، در محيط فقيرنشين سراب ايلام ، كه هم‌اكنون به محلّهء شهدا معروف است ، مانند همهء مردم هم قشر خود در كوچه‌هاى خاكى روزگار سپرى كرده و زندگى بخور و نميرى داشته‌ايم . »\r\nيعقوبيان تحصيلات ابتدايى و متوسّطه را تا سال چهارم رياضى ادامه داد ، امّا نتوانست به انجام رساند و ناگزير به ترك تحصيل شد . خود در اين‌باره مىگويد : « با پدرم در دكّانى قديمى و مختصر به شغل خرمافروشى روى آوردم و تا چندى پيش كه خرماى داخلى در كشور موجود بود ، با اين شغل مأنوس بودم . نظر به مطالعات روزمرّه در زمينهء ادبيّات داستانى و شعر ، كه در دورهء راهنمايى گريبانگير اينجانب شد و در پى آن تحقيق و مطالعه در فرهنگ بومى منطقه در سال 1369 به جرگهء برنامه‌ريزان راديو تلويزيون پيوستم و بعد از مدّتى آچار فرانسه نويسندگى در زمينه‌هاى گوناگون شدم ؛ از برنامه‌هاى ادبى و مذهبى و فرهنگى گرفته تا برنامه‌هاى اقتصادى را در راديو ، ابتدا نوشته و بعضا اجرا نيز كرده‌ام ، به اضافهء يك مختصر بازيگرى در تئاتر و تلويزيون كه از تجربه‌هاى تلخ زندگى خود به حساب آورده قدم در اين سراب گذارده‌ام . »\r\nدادخواه از سال 1357 به شعر و شاعرى پرداخت ، خود مىگويد : « گزاف نگفته‌ام همين شعر با آرامشى كه به روح بعضى از خوانندگان بخشيده ، در عين حال بيرون و\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nدرون شاعران را از هم پاشيده است . »\r\nاينك چند نمونه از شعر او :\r\n\r\nتموز جنون\r\n تا كه چنگال خورشيد بسته است پردهء شب دريدن ندارد * صبح در پشت ديوار مشرق ، اشتياق دميدن ندارد\r\nكال مانده است بر شاخه عمرى ، سيب بودايى باور من * بىتموز جنون گرچه دانم ميوهء شوق رسيدن ندارد\r\nخيمه بر آسمانى زند عشق ، پنجه در خاكدان مىكند عقل * ملك تن با دو سلطان در جنگ ، يك‌نفس آرميدن ندارد\r\nشعر ؛ اى نالهء رسوايى ، هرچه هستى مرا همنوايى * جز تو و سوز تو در نى من ، هيچ سازى دميدن ندارد\r\nديشب از كار تو مانده بودم ، گرچه دست تو را خوانده بودم * مثل يك دوست با من تو گفتى : ميوهء شعر چيدن ندارد\r\nگفتيم اى نه عاقل نه مجنون تا چه پيش آيد از چرخ گردون * حسرت روزگارى كه طى شد ، اين قدر لب گزيدن ندارد \r\n\r\nشكايت\r\n كسى به ياد ندارد خداپرستى را * به‌جز به مال برادر درازدستى را\r\nخيال مكّهء آزادگى به سر نجهد * تو تا رها نكنى سايه‌هاى بستى را\r\nشكست بال‌وپرم ور نه مىسرودم باز * قصيده‌هاى گريز از زمين‌پرستى را\r\nبه‌جز به زير تپش‌هاى گريه لرزيدن * نديده چشم دلم رقص و شور مستى را\r\nهميشه با دل غمگين خويش مىگويم * تمام كن غزل ناتمام هستى را \r\n\r\n","description":"","footnote":"","page_name":" 150 ","page_number":150},
  {"content":"\r\n\r\n\r\nخيال شهيد\r\n غزل‌هاى من مثل من ساده‌اند * ورق در ورق بىكس افتاده‌اند\r\nبه‌جز گريه‌هاى شبانگاهشان * سحر لب به يك خنده نگشاده‌اند\r\nچو كشتى دل سادهء خويش را * به درياى سردرگمى داده‌اند\r\nاگرچه نيستانى از ناله‌اند * ولى بند در بند آزاده‌اند \r\n\r\nدفتر كاهى\r\n تمام هستىام اين است ، مداد و دفتر كاهى * ورق ورق همه شوم و پر از سكوت و سياهى\r\nميان چاهم و آهم ، كبوتريست سبكبال * بجوى راز دلم را از اين كبوتر چاهى\r\nقسم به پاى پياده و چشم‌هاى شتابان * كه التفات كسى نيست به اين دل سرراهى\r\nدوباره اين دل تنها و كوله‌بار پر از هيچ * و در دو سوى عبورم دو پرتگاه تباهى\r\nنه حاتمم نه سكندر ، نه آتشم نه سمندر * تمام هستىام اين است ، مداد و دفتر كاهى \r\n\r\nكوچ ( 1 )\r\n اينك براى پريدن ، ترسم كمى دير باشد * شايد به راه عبورم ، توفانى از تير باشد\r\nامّا من آنم كه آنى ، از پر زدن وا نمانم * هرچند بالم دمادم ، با تير درگير باشد\r\nوقتى كه دل مشرقى شد ، لبريز از عاشقى شد * بايد پريد و سفر كرد ، كى جاى تأخير باشد\r\nحتّى كلاغان اين شهر ، گفتند بايد بكوچيم * وقتى كه پاى كبوتر ، در دست زنجير باشد\r\nمن اين من لا ابالى ، ديگر چه دارد بگويد * جز بيت آخر كه در آن ، درياى تفسير باشد\r\nجاى شگفتى ندارد ، گر در پى كشتن من * فردا همين سايه‌ام نيز دستش به شمشير باشد \r\n\r\nبه : برادرم بهروز سپيدنامه كه آيينهء هستىام بود و هست غاز وحشى\r\n ننگ است اگر غاز وحشى ، پرواز كردن نداند * يا كوچ اجدادش را ، آغاز كردن نداند \r\n\r\n","description":"","footnote":"","page_name":" 151 ","page_number":151},
  {"content":"\r\n\r\n ماندن به تالاب ييلاق ، هم‌سُفره با غوك و زالو * وان دم سفركردگان را ، آواز كردن نداند\r\nبرخيز ، مرغ سفر باش ، دلبند كوچ و خطر باش * مرغى كه راهى نباشد ، پر باز كردن ندارند\r\nفردا زمستان ژرف است ، آوار بوران و برف است * آن‌سان به دل لرزه افتد كه ابراز كردن نداند\r\nبرخيز پر زن دوباره ، هم كوچيان تو رفتند * ننگ است اگر غاز وحشى ، پرواز كردن نداند \r\n\r\nبراى تمام شهداى گمنام ايران هديهء سرخ\r\n كبوترم ، نه براى پريدن از بامى * نشسته‌ام به تماشاى بىسرانجامى\r\nز بال سرخ من ابهام مرگ مىريزد * ز بس‌كه پر زده‌ام در فضاى ناكامى\r\nخوشا كه پنجهء باز اجل مرا مىبرد * در امتداد افق تا ديار گمنامى\r\nپس از عبور شتابان راستى از شهر * دروغ مىوزد از شش‌جهت به آرامى\r\nشكست پشت سحر از شهادت خورشيد * و شب هميشه به عيش است و نور افشانى\r\nمرا چگونه به مستان سرخ خواهد داد * گر نريختهء عشق از قصيدهء خامى ؟ « 1 »\r\nدو قطره خون كه مرا زندگى از آن گرم است * نثار خاك شما ، اى يلان ايلامى \r\n\r\nكوچ ( 2 )\r\n اين لحظه‌هاى مهاجر بردند امسال ما را * بىآنكه با كس بگويند فصلى ز احوال ما را\r\nتقويم‌ها صادقانه با فصلهايى پر از رنگ * صد بار تكرار كردند يكرنگى فال ما را\r\nبر شاخهء دل غزل‌ها آويختيم و دريغا ! * دستان پاييز برچيد اين ميوهء كال ما را\r\nهر شعر برگ اميدى ، در دفتر زندگى بود * افسوس ! گردون به هم ريخت ديوان آمال ما را\r\nما غرق در خويش مانديم پراضطراب و تكاپو * شايد كبوتر بفهمد پرواز بىبال ما را \r\n\r\n\r\n","description":"","footnote":"\r\n( 1 ) - به : محمّد بهمنى\r\n","page_name":" 152 ","page_number":152},
  {"content":"\r\n\r\n\r\nدفتر و ققنوس\r\n سال‌هاى شاعرى نجواى دل افسوس بود * اشك در چشمان و آهم در گلو محبوس بود\r\nساده ساده مىگذشتم عمر تلخ خويش را * هر نفس با خلوتم دلواپسى مأنوس بود\r\nزشت و زيبا خوب و بد در من به هم آميخته * هر كلاغ پير در چشمان من طاوس بود\r\nآسمان كوتاه و ابر آه من كوتاه‌تر * شب اتاقى تار و اشك سرخ من فانوس بود\r\nچشم‌ها بيدار بود و نبض مىزد آه شب * عشق در دهليز دل در خواب دقيانوس بود\r\nفصل‌ها تكرار هم بودند و عمرم بىثمر * ياس دل از دادن يك جرعه گل مأيوس بود\r\nدفترم را بارها آتش زدم ، امّا چه سود ؟ * باز فردا دفتر و . . . افسانهء ققنوس بود \r\n\r\nبه نام نامى جنون\r\n سال‌ها را فصلى از ماه عدم خواهيم كرد * روزها را لحظهء تكرار غم خواهيم كرد\r\nتا گره از رشتهء عمر عدالت وا كنيم * چند روزى صحبت از اين بيش‌وكم خواهيم كرد\r\nمىنويسيم آنچه بر ما روزهاى تلخ رفت * با سرانگشتى كه در محشر قلم خواهيم كرد\r\nما كه از ناكامى بال خيال آكنده‌ايم * حسرت خود را ز سرتاپا قدم خواهيم كرد\r\nما به نام نامى ديوانگى صبحى كبود * بادبان در معبر طوفان علم خواهيم كرد\r\nلفظ نابى از عطشناكيست راه آرزو * مىرويم و سايه‌اى از صحنه كم خواهيم كرد \r\n\r\n","description":"","footnote":"","page_name":" 153 ","page_number":153},
  {"content":"\r\n\r\n\r\nداعى ( 1373 - 1280 )\r\nسيّد على دعوتى ، فرزند سيّد عبّاس ( داعى الاسلام ) ، در سال 1280 هجرى شمسى در شهر همدان در خانواده‌اى روحانى چشم به جهان گشود . در هفت‌سالگى به مكتب ميرزا صادق رفت و قرآن آموخت و پس از يك سال به دبستان رفت و دورهء ابتدايى را به پايان رسانيد . آن‌گاه در دبيرستان نصرت به تحصيل پرداخت و تا كلاس سوّم متوسّطه به پاى برد ، ازآن‌پس در سال 1301 به استخدام وزارت معارف ( آموزش و پرورش ) درآمد و به شغل آموزگارى اشتغال ورزيد و پس از سه سال به سمت مدير مدرسهء چهار كلاسهء اسدآباد منصوب و بدانجا رفت و در سال 1302 امور اوقاف همان شهر به او محوّل گرديد و در سال 1308 به ملاير انتقال يافت و پس از دو سال به خرّم‌آباد اعزام شد و رياست دبيرستان سه كلاسه به او محوّل گرديد و در سال 1320 به بروجرد مأموريت يافت و در سمت آموزگارى و كفالت دانشسراى مقدّماتى دختران انجام‌وظيفه كرد و در سال 1324 به سمت رياست ادارهء اوقاف بروجرد منصوب گرديد و پس از چند سال به رياست اوقاف ناحيه قم تعيين و مشغول كار شد و در اين شهر رحل اقامت افكند . سرانجام در سال 1341 بازنشسته گرديد و در بيست و هفتم فروردين ماه 1373 چشم از جهان فروبست و در قبرستان شيخان قم به خاك سپرده شد .\r\nدعوتى در شعر از تخلّص « داعى » استفاده مىكرد . ديوان اشعارش ، شامل قصايد\r\n\r\n","description":"","footnote":"","page_name":" 154 ","page_number":154},
  {"content":"\r\n\r\nو غزليّات و قطعات و مثنويات و رباعيّات ، در سال 1353 در قم طبع و نشر شد و اثر ديگر او تاريخ منظوم زندگانى رسول خدا صلّى اللّه عليه و آله بالغ بر 4466 بيت به زيور طبع آراسته گرديد .\r\nشادروان سيّد على دعوتى با عاليه‌خانم ، دختر سيّد ابو القاسم كردستانى ، خواهر ميرزاده عشقى شاعر انقلابى ، پيوند زناشويى بست .\r\n\r\nعمر دوباره\r\n جوانى خواهم از سر گيرم اى دوست * دوباره مى به ساغر گيرم اى دوست\r\nنهم سر بر سر بالين يارى * ز دريا درّ و گوهر گيرم اى دوست\r\nنهم لب بر لبى تازه‌تر از گل * گل و سنبل به هم درگيرم اى دوست\r\nسر زلفى بگيرم جعد و مشكين * به دست سنبل تر گيرم اى دوست\r\nبيا و كلبهء ما را بيفروز * به پيش مقدمت سر گيرم اى دوست\r\nاگر پيرم دلم پرعشق و سوز است * به عشق گلرخان درگيرم اى دوست\r\nاگر گيرم تو را چون جان در آغوش * دوباره عمرى از سر گيرم اى دوست\r\nچراغ زندگانى روشنت باد ! * به شمع روى تو پر گيرم اى دوست \r\n\r\nكعبهء آمال\r\n روى دلدار چو بينم ، هوس خام كنم * بوسه از او طلبم ، آرزوى جام كنم\r\nساغر مى به كف و رقص‌كنان تا بر او * مىروم تا مگر از او طلب كام كنم\r\nيارم از پرده درآيد چو خرامد به چمن * مو برافشاند و گويد به رهت دام كنم\r\nبگشايد لب شيرين و بخندد به رخم * خنده سر داده و گريد كه دلت رام كنم\r\nاز پس پرده چو آن حور درآيد به حضور * محو او گردم و دل وادى اوهام كنم\r\nبه چمن سرو چو بينم به كنار لب جوى * ياد آن سرو سهى قد دلارام كنم\r\nاو ز زيبايى خود ناز و غرورى دارد * ناز او مىكشم و صبر در اين فرجهء ايّام كنم \r\n\r\n","description":"","footnote":"","page_name":" 155 ","page_number":155},
  {"content":"\r\n\r\n از حيا چهرهء گلگون برافروخته‌اش * خوى به چهره فكند گر نظر از بام كنم\r\nپرحيا نرگس مخمور و رخ سادهء او * صيد دل كرده ز من خدمتش انجام كنم\r\nخنده و گريهء او لطف و صفايى دارد * من به هر حالت او روز خوشى شام كنم\r\nمقصد و كعبهء آمال من آن حوروش است * همچو حاجى به رهش جامهء احرام كنم \r\n\r\nخاطرهء يك زن جوان\r\n با كاروان غصّه و غم ، بانويى جوان * با خاطرى فسرده و دل‌خسته شد روان\r\nدر سر هزار آرزو و دل پر از اميد * سينه ز كينه خالى و دل شوخ و مهربان\r\nبا روى چون گل تازه‌شكفته در سحر * با زلف عنبرين و پر از مشك و زعفران\r\nبا غنچهء لب شيرين‌تر از عسل * با نرگسى شكفته‌تر از چشم آهوان\r\nبا ابروى كمانى و مژگان چون خدنگ * با غمزه‌هاى چشم سياه و بلاى جان\r\nبا قد همچو سرو و رخى تازه چون بهار * با روى و موى پريشان چو دلبران\r\nشد هم عنان باد صبا ، دختر جوان * بسته هزار دل به يكى تار گيسوان\r\nشد از ديار خويش و ره عشق مىسپرد * با همسر جوان خودش بود هم عنان\r\nبااين‌همه كرشمه و ناز و فريب و رنگ * افسرده بود خاطر و دردش به دل نهان\r\nاز آنكه بود همره آن شوخ در سفر * يارى رقيب و خار ره جمع كاروان\r\nشيطان صفت به وسوسه و مكر و ملعنت * برهم زدى ميانهء زن و آن شوهر جوان\r\nآن شوى مهربان كه به گل دل سپرده بود * رنجيدى از گل و آتش زدى به جان\r\nلبخند تلخ رقيب ، آن‌چنان اثر * كردى كه تير بگذرد از چلّهء كمان\r\nگرچه رقيب بين دو دلداده زد به هم * گل صبر كرد و نكردى ز دل فغان\r\nصبرش ثمر بداد ، رقيب از سرش برفت * شوى جوان دوباره پشيمان شد از گمان\r\nرفت آن رقيب و فتنه از آن خانهء نيز رفت * بار دگر شدى آن خانه گلشن رضوان\r\nگل آرميد و ز نو رنگ و بو گرفت * يارش درآمد و آمد ز نو سر پيمان\r\nگر فتنه‌جو نباشد و نمّام در جهان * خلد برين شود اين گيتى كهن ايوان \r\n\r\n","description":"","footnote":"","page_name":" 156 ","page_number":156},
  {"content":"\r\n\r\n\r\nوصف قلم\r\n قلم را در دل اسرارى زياد است * حكايت‌ها به دل از اين و آن است\r\nزبانى تيزتر دارد ز شمشير * مؤثرتر ز تير هر كمان است\r\nقلم در دست استادان دانش * برنده‌تر ز شمشير يلان است\r\nرفيق و يار استادان خطّاط * به مكتب زيردست كودكان است\r\nقلم‌زن گر دبيرى يا اميريست * هنرمندى بود كو را توان است\r\nقلم در آفرينش بوده با لوح * به قرآن هم از آن وصف و بيان است\r\nقلم گاهى به قهر و خشم كوشد * زمانى هم رؤف و مهربان است\r\nميان بسته‌زبان او دراز است * ولى در كار خود بسته‌زبان است\r\nگهى با غصّه و اندوه ، همراه * زمانى با مسرّت هم عنان است\r\nبشارت مىدهد گاهى به حرفى * پيام خوش‌خبر كز دلبران است\r\nقلم تا در جهان بوده از او حرف * هميشه در كف صاحبدلان است\r\nاگر وصف كمالش را بخواهى * هميشه دولت او جاودان است \r\n\r\nزن در چهار آينه\r\n اگر بدخو بود زيباى خوش‌رو * نيرزد يك جوى غنج و دلالش\r\nاگر خوش سيرتى بدصورتى داشت * قبولش كن ، اگر نبود جمالش\r\nاگر خوش‌رو و خوشخو بود و طنّاز * بيرزد يك جهان آب زلالش\r\nچنين لعبت اگر در خانه دارى * برو بنشين غنيمت دان وصالش\r\nوصال دلبرى خوشخو و خوش‌رو * به از ملك سليمان با جلالش\r\nزن ار بدمنظر و بدخوى باشد * كراهت آورد بحث و مقالش\r\nبپرهيز از كنارش تا توانى * و گرنه دامنت گيرد وبالش \r\n\r\n","description":"","footnote":"","page_name":" 157 ","page_number":157},
  {"content":"\r\n\r\n\r\nبه اميد عفو\r\n گنه كرده بىتوبه باز آمدم * تهىدست راهى دراز آمدم\r\nگناهم زياد است و بارم گران * به درگاه تو با نياز آمدم\r\nتو درياى رحمت ، منم روسياه * خجالت‌زده ، پاكباز آمدم\r\nبود لطف تو بيش و جرمم زياد * به امّيد آن كارساز آمدم\r\nگناهم ببخشاى و عذرم پذير * كه بىتوشه راهى دراز آمدم \r\n\r\nكاروان اسراى شام\r\n صداى كاروان مىآيد از دور * ز بانگ ناى آن دل مىزند شور\r\nبه گوشم مىرسد بانگ جلاجل * ز اشترهاى بسته با سلاسل\r\nرسيد از ره گروهى از اسيران * دل‌آزرده ، ستمديده ، پريشان\r\nنشسته در عمارىها سيه‌پوش * خمار مشكى افكنده سر دوش\r\nاسيرانى سيه‌چشم و سيه‌موى * چو آهوى بيابان در تكاپوى\r\nزنان و دخترانى مو پريشان * همه پرده‌نشين ، سردرگريبان\r\nسواره كودكانى ماه رخسار * همه معصوم و مظلوم و گرفتار\r\nپدر مرده برادر مرده محزون * يتيمانى همه چون درّ مكنون\r\nپريده رنگ صورت دل پر از غم * لبان خشكيده چشمانى پر از نم\r\nبيابانى همه افغان و شور است * تو گويى روز محشر نفخ صور است\r\nصداى زينب و كلثوم و ليلا * به گوش آيد از آن پهناى صحرا\r\nخدا را ساربان آهسته مىران * كه اكبر كشته افتاده به ميدان\r\nشتربانان ! فرود آريد محمل * در اين وادى كه خون مىجوشد از گل\r\nدر اينجا نو خطان تازه‌داماد * همه خفته به خون چون شاخ شمشاد\r\nرسيد اين كاروان تا مقتل شاه * اسيران چون شدند از قصّه آگاه\r\nز بالاى شترها در فتادند * كنار هر شهيدى سر نهادند \r\n\r\n","description":"","footnote":"","page_name":" 158 ","page_number":158},
  {"content":"\r\n\r\n سكينه با يتيمان همصدا شد * دوباره كربلا غوغا به پا شد\r\nچو رفت اين كاروان زو مانده بر جا * جوانانى به خون خفته سراپا\r\nبرو « داعى » اگر خواهى شفاعت * شود از تو به هنگام قيامت\r\nبگير از دامن ليلا و اصغر * كه اصغر نزد داور هست اكبر \r\n\r\nدر مدحت علىّ عليه السّلام\r\n آنكه بر تن غير يك جامه نداشت * از حرير و اطلس او دامن نداشت\r\nزندگى را ساده كردى برگزار * جز دو قرص جو ، خوراك تن نداشت\r\nپادشاهى بود بىتاج و نگين * جز به روى بوريا مسكن نداشت\r\nدر صف هيجا به روز كارزار * بود ثابت ، پشت بر دشمن نداشت\r\nدر مصاف پهلوانان شير بود * وين عجب از پشت سر جوشن نداشت\r\nحقّ مظلومان و محرومان گرفت * ظالم اندر پيش او مأمن نداشت\r\nبا اسيران لطف و غمخوارى نمود * مهربان بود و دل از آهن نداشت\r\nبا يتيمان چون پدر آهسته بود * مهربانى كرد و شب خفتن نداشت\r\nغير او كس با صفا و لطف و مهر * كلبهء پيرزنان روشن نداشت\r\nچون‌كه فارغ مىشد از كار كسان * جز عبادت بر در ذو المنّ نداشت\r\nمظهر كلّ عجايب آن عليّست * مثل او حقّ بندهء احسن نداشت\r\nصاحب سيف و قلم بود و سخا * چون علىّ حقّ بنده‌اى اتقن نداشت\r\nآفرين بر شهريارى كاين جهان * پيش چشمش ارزش ارزن نداشت\r\nدرس ايمان از علىّ بايد گرفت * چون علىّ دين را كسى متقن نداشت\r\nدر گل و گلزار اين باغ وجود * تازه‌تر از او گلى گلشن نداشت\r\n« داعى » ار وصفى سزاوارش نكرد * عذر خواهد خوشه در خرمن نداشت \r\n\r\n","description":"","footnote":"","page_name":" 159 ","page_number":159},
  {"content":"\r\n\r\n\r\nدانش‌پژوه ( 1329 )\r\nخانم شهروز دانش‌پژوه فرزند فريدون در شانزدهم مردادماه سال 1329 شمسى در كرمانشاه در خانواده‌اى شعر دوست و ادب‌پرور از مادر زاد . پدربزرگش محمد حسين ناظمى ملقّب به وثوق ديوان متخلص به اقبال از شاعران بنام كرمانشاه بود و در سال 1330 چشم از جهان فروبست و در زادگاهش مدفون گرديد .\r\nشهروز تحصيلات ابتدائى و دورهء متوسطه را در زادگاهش به پايان رسانيد و تا اخذ مدرك فوق ديپلم در رشتهء علوم انسانى پيش رفت ازآن‌پس به استخدام آموزش و پرورش درآمد و سال نخست خدمت آموزشى را در شهرستان پاوه گذرانيد آنگاه به كرمانشاه بازگشت و همچنان به تدريس در مدارس شهر خود پرداخت و هم‌اكنون نيز در سمت مديريت مدرسهء راهنمائى كرمانشاه انجام‌وظيفه مىكند .\r\nخانم دانش‌پژوه از سالهاى تحصيل در دبيرستان به سرودن شعر پرداخت و در اين رهگذر از راهنمائىهاى پدرش فيض برد و خود مىگويد : « از جمله كسانى كه در زمينه شعر و شاعرى بر من حق استادانى دارد اصغر واقدى است كه ضمن تشويق همواره از رهنمودهايش بهره‌مند شده‌ام . »\r\nشهروز در ميان اساتيد شعر گذشته ايران به اشعار حافظ علاقه و دلبستگى خاصى دارد و مىگويد : « از نوجوانى با ديوان حافظ مأنوس بوده و هيچ‌گاه آن را از خود دور نساخته‌ام و هنوز هم آن را در كنار خود دارم و با زمزمهء آن روح خود را نوازش مىدهم\r\n\r\n","description":"","footnote":"","page_name":" 160 ","page_number":160},
  {"content":"\r\n\r\nو در بين شعراى معاصر ايران به دليل دردهاى مشترك به فروغ فرخ‌زاد و سيمين بهبهانى علاقهء زيادترى دارم . »\r\nدانش‌پژوه در انواع شعر از قصيده و غزل و مثنوى و رباعى طبع‌آزمائى مىكند و قدرت و توانايى خود را نشان داده است امّا به غزل‌سرائى بيشتر تمايل دارد و در سرودن شعر نو هم تفنن مىكند و نخستين مجموعهء شعر او بنام « تو را امروز مىخواهم كه دلتنگم » در سال 1381 توسط نشر صبح روشن طبع و نشر گرديد .\r\n\r\nتصوير آه\r\n آيينه از تصوير آهم شانه خالى كرد * وقتى نگاهت از نگاهم شانه خالى كرد\r\nتو رفتى و در كوچه‌هاى تار دلتنگى * ديوار هم از تكيه‌گاهم شانه خالى كرد\r\nسنگينى غم بود سهم شانه‌هاى من * وقتى رفيق نيمه را هم شانه خالى كرد\r\nشب بىستاره بىسپيده آسمان ابرى * چشم از تميز راه و چاهم شانه خالى كرد\r\nساعت فروافتاد تقويم زمان پوسيد * تا از گذشت سال و ماهم شانه خالى كرد\r\nبىتو جذام غم دلم را ذره ذره خورد * عشق بزرگت از پناهم شانه خالى كرد \r\n\r\nبگو برايم\r\n دلم گرفته از آن قصه‌هاى ناب بگو * بگو كه چشم به هم نِه ، بگو بخواب ! بگو\r\nدلم هواى شب خوب كودكى دارد * ز پشت‌بام و ستاره ز ماهتاب بگو\r\nز ماسه‌هاى سفال و ز برفهاى « پر او » * ز دوغ مَشك برايم به آب و تاب بگو\r\nز راز صندوق بىبى ز كيسه مهره * ز دلرباى شكسته درون قاب بگو\r\nشب رسيدن من چون مسافرى كوچك * چه رنجها تو كشيدى از آن عذاب بگو\r\nاز آن پگاه كه رفت آن كبوتر تنها * سپيد و پاك چو پرواز يك شهاب بگو\r\nزمان كودكيم را كه سايه افكنده است * به روى زندگيم مثل يك حباب بگو\r\nز فال مهره‌ى چارشنبه سورى هر سال * تو از قداست حافظ از آن كتاب بگو \r\n\r\n","description":"","footnote":"","page_name":" 161 ","page_number":161},
  {"content":"\r\n\r\n چه تند مىگذرد عمر و محنتش آرام * از آن گذشتن سنگين از آن شتاب بگو\r\nبجز تو خوب و صبور و صميمىام مادر * چه كس به پرسش من مىدهد جواب بگو\r\nاگرچه پير شدم دل بهانه مىگيرد * بگو برايم از آن قصه‌هاى ناب بگو \r\n\r\nبود و نبود\r\n روزى كه آسمان پى بود من و تو بود * ذرّات عشق خاك وجود من و تو بود\r\nدنيا نخواست حيف ، اميد گره شدن * در دستهاى سرد و كبود من و تو بود\r\nوقتى كه اوج لذّتمان يك نگاه بود * خم گشته آسمان به سجود من و تو بود\r\nشب گريه‌هاى دربه‌درىمان چه سينه سوز * پنهان به غمگنا نه سرو دمن و تو بود\r\nسرو نجيب بودنمان تا به ريشه سوخت * گويى زمانه تشنهء دود من و تو بود\r\nلب‌تشنه چون ز چشمه گذشتيم بىنياز * دريا روانه در پى رود من و تو بود\r\nآواره‌اى تو گشتى و من شاعرى غريب * از عشق جز فسانه چو سود من و تو بود ؟\r\nوقتى كه لحظه لحظه ز هم دور تر شديم * ديگر چه فرق بود و نبود من و تو بود ؟ \r\n\r\nشب و بيستون\r\n شب است و دامنهء بيستون رؤياخيز * به گوش مىرسد از دور شيهه‌ى « شبديز »\r\nتو گويى آمده شيرين بديدن فرهاد * نهان ز چشم غلامان « خسرو پرويز »\r\nسلام بر تو كه بشكوه قبلهء عشقى * درود بر تو و بر آفريدگار تو نيز\r\nكدام كوه چنين عاشقانه زيسته است * خزان طراوت حُسنش نديده از پاييز\r\nكدام كوه گشوده است سينه بىپروا * كه نقشها بزنندش به نوك خنجر تيز\r\nبُود نشان ز تو هرجا ز عشق رفته سخن * به هر صحيفهء عشقى چو گوهرى آويز\r\nبه بيستون همه آيند بهر شادى دل * دل من است كه از درد مىشود لبريز\r\nهنوز لالهء گريان و واژگون رويد « 1 » * به بيستون و تو گويى به من كه اشك مريز \r\n\r\n\r\n","description":"","footnote":"\r\n( 1 ) - در كوه بيستون و طاق بستان لاله‌هاى سرخى مىرويد كه به لالهء واژگون معروف است زيرا كاسبرگ يا گلبرگهايش\r\n","page_name":" 162 ","page_number":162},
  {"content":"\r\n\r\n منى كه سر به فلك هم فرونياوردم * ببين زمانه چسان مىفريبدم به پشيز\r\nچو بيستون كه زمين‌گير خاك « خسرو شد » * نه شوق بود نمان مانده و نه پاى گريز\r\nحديث عشق من و « بيستون » و « كرمانشاه » * چو « شهريار » به « حيدر بابا » ست در تبريز\r\nكجا سزاى تو باشد حديث غربت من * تراست گوش پر از نغمه‌هاى شورانگيز\r\nلياقت تو هزاران هزار طرفه غزل * ببخش بر من و بر اين بضاعت ناچيز\r\nحرير برف به تن ، تاج صد ستاره به سر * ترا كه داده خداوند گونه گونه جهيز\r\nدلا وجود تو زين كيميا چو زر گردد * چه غافلى تو كه از عشق مىكنى پرهيز\r\nطواف كعبه عشق است قصد قربت كن * دو ركعتى تو به جاى آر و سجده كن برخيز\r\nبخوان كه لحظهء پيوند روح و تاريخ است * تو ساز « باربَد » و شعر من بهم آميز\r\nتو عاشقانه چنان ناله سر كن از دل كوه * كه نفخ صور نمايى و شور رستاخيز\r\nمرا كه توسن عمر است در شتاب و غمت * چه خوش بر اين يَل سركش همىزند مهميز\r\nفراتر از سخن « شهريار » نتوان گفت * كه جان ز لطف كلامش شود عبيرآميز\r\n« عزيز من مگر از ياد من توانى رفت * كه ياد توست مرا يادگار عمر عزيز » \r\n\r\nآخرين غروب\r\n درياى پرتلاطم و طوفانىام هنوز * كوبد به صخره موج پشيمانىام هنوز\r\nديوار سبز فاصله ماند و تو رفته‌اى * من مانده در كشاكش حيرانىام هنوز\r\nبا ياد خاطرات تو اى شب‌چراغ عشق * عمرى گذشت و غرق چراغانىام هنوز\r\nبا آنكه هستيم ز نگاهى به باد رفت * هرگز نخورده دل غم ويرانىام هنوز\r\nهر شب ز پشت پنجرهء رو به انتظار * مىبينمت ز دور كه مىخوانىام هنوز\r\nمثل همان زمان به همان شور و تازگى * سرمست عشق و گرم غزل‌خوانىام هنوز\r\nتو مثل برق سركش و من ابر بىقرار * لبخند مىزنى كه بگريانىام هنوز \r\n\r\n\r\n","description":"","footnote":"\r\nبه طرف زمين واژگون است .\r\n","page_name":" 163 ","page_number":163},
  {"content":"\r\n\r\n يك‌بار ابر چشم تو باريد و دور شد * گريان به ياد آن شب بارانىام هنوز\r\nتو آخرين غروب خزانى و بعد تو * من آن شب بلند زمستانىام هنوز \r\n\r\nآئينهء پرغبار\r\n آيينه پرغبار را مىمانم * دلتنگى سوگوار را مىمانم\r\nيكسان گذرد بهار و پاييز از من * گسترده شوره‌زار را مىمانم \r\n\r\nمذاب آتش\r\n دريا گشتم صلابت طوفان شد * آرامش من بدست او ويران شد\r\nچون كوه شدم ، مُذاب آتش گرديد * در قلب به هم فشرده‌ام پنهان شد \r\n\r\nسرگردان\r\n عمرى دويده سرگردان از پا فتاده است اين زن * در بىكران تنهايى دست شكسته بر گردن\r\nچون چلچراغ خاموشم ، بار غبار بر دوشم * يا روشنم از عشق يا بر زمين بزن بشكن\r\nعمرى به قبله رو كردم ، ناممكن آرزو كردم * شايد دوباره برگردى ، اين هم بهانه‌ى بودن\r\nاى غم چه خواهى از جانم كى من حريف مىدانم * از جمله ضعيفانم نه رستمم نه روئين‌تن\r\nشب با ستارگانش بود آيينه‌ى زمانش بود * كى من تو را صدا كردم اى عشق اين تو و اين من\r\nاى آفتاب هستىبخش گيرم طلوع خواهى كرد * آخر چگونه مىتابى بر خانه‌هاى بىروزن \r\n\r\n","description":"","footnote":"","page_name":" 164 ","page_number":164},
  {"content":"\r\n\r\n اى گل مقاومت كم كن بر ماندنت اميدى نيست * بيهوده از چه مىجنگى با اين خزان سرو افكن\r\nباغى كه سرو شمشادش از مهر ديده بىمهرى * ديگر ز ريشه مىسوزد با آتش دى و بهمن \r\n\r\nرباعى\r\n روزى به سپاه عشق سردار شديم * روزى به صليب جهل بردار شديم\r\nكوشيد زمانه تا فراموش شديم * با هر غزلى دوباره تكرار شديم \r\n\r\nبراى مهين پروين‌زاد سپيد\r\n اى عاشق اى صبور * تو زينبى ؟ نه وارث آلام زينبى\r\nتو بهترين غزل عاشقانه را * در هشت بيت ناب سرودى\r\nقصيده در برابر بلندى قامت غمت كوتاه است * و سنگينى آن مثنوى را كمر مىشكند\r\nغمناك‌تر ز چشم تو چشمى نديده‌ام * وقتى كه اشك را در آغوش مىكشد\r\nوقتى به آبيارى آن لاله‌زار مىآيى * در گسترهء آن دشت\r\nهيچ باغبانى به اندازه دستان تو * لاله نكاشته است\r\nباغ تو از تمامى آنها بزرگتر * و صبر تو نيز \r\n\r\n","description":"","footnote":"","page_name":" 165 ","page_number":165},
  {"content":"\r\n\r\n اى عاشق ، اى صبور * مگر شانه‌هاى تو از پولادست\r\nكه اين همه سرب مذاب را بر دوش مىكشى * چگونه قلب بىقرارت را\r\nبا گل ميخ آتشين شكيبايى * به ديوار سينه‌ات آرام كرده‌اى\r\nاى زن تو زينبى ؟ * نه ، وارث آلام زينبى\r\nوقتى كه از كيان به خون خفته‌ات حرف مىزنى * من فتح را در نگاهت مىبينم\r\nو خوب مىدانم * كه هيچ شاهدى به مظلومى تو شهيد نگشته است\r\nاى عاشق اى صبور * از كاخ بزرگ آرزوهايت\r\nحتى ديوار خرابه‌اى بر پا نمانده است كه جغدى بر آن بنشيند * اما تو ايستاده‌اى و باران اشك تو\r\nهشت لاله را سيراب مىكند * و براى همدردى با توست كه خدا\r\nآيه‌هاى بلند باران را با اشك‌هاى * گرم تو پيوند مىزند \r\n\r\n","description":"","footnote":"","page_name":" 166 ","page_number":166},
  {"content":"\r\n\r\n\r\nداور ( 1286 - 1214 )\r\nشيخ محمّد مفيد ، با لقب زاهد ، متخلّص به داور ، در سال 1251 هجرى قمرى برابر با 1214 شمسى در شيراز از مادر زاد . پدرش ميرزا محمّد و نيايش شيخ عبد النّبى از علماى برجسته و امام‌جمعه شيراز و به تقوا و حسن شهرت نامور بود .\r\nشيخ مفيد در زادگاهش به كسب دانش پرداخت و در علوم اسلامى و ادبيّه و عربيّه تبحّر يافت و به مقامى و الا رسيد . فرصت الدّوله در كتاب آثار عجم دربارهء وى مىنويسد : « نزديك به سيصد تن از مستعدّان فارس را تربيت و دانش آموخته است . »\r\nشيخ مفيد ، عالمى متبحّر و شاعر و اديبى توانا و عارفى وارسته بود . چندى به رياضيّات نفسانيّه پرداخت و در كتاب فارسنامه ناصرى چنين آمده است : « آن جناب ( شيخ عبد النّبى امام جمعه ) را هفت پسر بود ، اوّل آن‌هاست : شيخ محمّد ، مشهور به شيخ مفيد ، امام جمعه و جماعت ، ملقّب به زاهد ، كه از اوايل سنّ تكليف ، جز لباس خشن نپوشيد و لقمهء چرب و شربت شيرين ننوشيد ، اگر مالى داشتى بر فقرا و درويشان ايثار كردى . . . »\r\nشيخ مفيد ، انجمنى به نام داور تأسيس كرد و جلسات آن را در صحن شاه چراغ تشكيل مىداد و معاريف شاعرانى چون : سحاب ، ساكت ، فرصت ، قدسى ، سهل ، واثق و مضطرب ، در آن حضور مىيافتند .\r\nحسن امداد شاعر و پژوهشگر معاصر دربارهء اين انجمن چنين مىگويد : « در\r\n\r\n","description":"","footnote":"","page_name":" 167 ","page_number":167},
  {"content":"\r\n\r\nجلسات ادبى داور مشكلات معانى اشعار حافظ بررسى مىشد و داور نظر مىداد و آنها را خود يادداشت مىكرد . قدسى ديوان حافظ را با مقابله پنجاه نسخهء خطّى و چاپى و با توجّه به يادداشت‌هاى استادش داور تصحيح كرد و به خطّ خوش نوشته و به چاپ رسانيد . حافظ قدسى از نسخ ممتاز ديوان آن شاعر بزرگ به شمار مىرود . »\r\nداور در سرودن انواع شعر تسلّط و تبحّر داشت و به زبان فارسى و عربى شعر مىسرود و در شعر عربى « مفيد » و در شعر فارسى « داور » تخلّص مىكرد . از تأليفات اوست كتاب تذكرهء مرآة الفصاحة دربارهء شعراى معاصر خود كه در سال 1371 با مقدمه‌اى محققانه و فاضلانه به تصحيح و اهتمام استاد گرانمايه دكتر محمود طاوسى طبع و نشر شده است . وى سرانجام در سال 1325 قمرى برابر با 1286 شمسى چشم از جهان فروبست و در زادگاهش به خاك سپرده شد .\r\nمرحوم داور آثار و تأليفات زيادى دارد و آن‌گونه كه استاد دكتر محمود طاوسى نگاشته است به بيست و چهار اثر مىرسد بدين شرح :\r\n1 - منظومه‌اى در كلام ( عربى ) 2 - منظومه‌اى در احكام عهد شرعى ( عربى ) 3 - شرحى بر حديث كميل ( عربى ) 4 - شرحى بر حديث ام زرع ( عربى ) 5 - منظومه‌اى در فقه ( عربى ) 6 - كتاب نور اليقين فى شرح الاربعين ( عربى ) 7 - شرح قصيدهء امرؤ القيس به عربى و ترجمه اشعار به فارسى 8 - ضياء القلوب در مصيبت ( فارسى ) 9 - تفسير آياتى كه در شرح قطر النداء كه به آنها استناد شده ( عربى ) 10 - عشرهء كامله در شرح ده حديث ( عربى ) 11 - اصلاح الالفاظ در تبيين الفاظ عربيه به فارسى 12 - گنج مراد و هزينهء رشاد در اصول دين ( فارسى ) 13 - حواشى بر تفسير صافى 14 - حواشى بر شرح نهج المسترشدين 15 - كتاب اربعين در شرح چهل حديث كه در هر حديثى از آن مشتمل بر لفظ اربعين است 16 - جمع المسائل ( فارسى ) 17 - اساس الكمال ( فارسى ) 18 - شرح زيارت عاشورا ( عربى ) 19 - ديوان شعر 20 - كتاب سيّد الكتب مشتمل بر آيات و احاديثى كه لفظ سيّد در آن آمده است 21 - كنز الجواهر در احوال ابى ذر\r\n\r\n","description":"","footnote":"","page_name":" 168 ","page_number":168},
  {"content":"\r\n\r\n( فارسى ) 22 - كتاب قطره كه با كتابت دانش شيرازى نوشته و در زمان حيات مؤلف چاپ شده است 23 - كتاب مراثى كه با كتابت دانش شيرازى نوشته و چاپ شده است 24 - مرآت الفصاحه كه در بالا به آن اشاره گرديد .\r\n\r\nآرزوى وصال\r\n هركس ز اهل عالم ، دارد به سر خيالى * در سر مرا نباشد ، جز با مهى وصالى\r\nمرغ دلم ز ايزد ، خواهد همىفشاند * در بوستان وصلش ، پر با فراغ بالى\r\nروزى كه مىدهم جان از تاب درد هجران * خواهم ز حقّ كه نايد ، در خاطرش ملالى\r\nهرروزه گر نگردد ، ديدار او ميسّر * هم خوشدلم كه بينم ، او را به ماه و سالى\r\nبسيار ديده چشمم ، در دهر روى زيبا * امّا نديده هرگز ، چون طلعتش جمالى\r\nگر قرن‌هاى دنيا ، آيد به سر ، نرويد * هرگز ز باغ خوبى ، چون قامتش نهالى\r\nزان دم كه بَدرِ رويش ، از ديده گشته پنهان * گرديده قدّ « داور » از درد چون هلالى \r\n\r\nدر مرثيت حسين عليه السّلام\r\n باز هنگام عزاى شه دين است ، فلك * خون روان از دل ارباب يقين است ، فلك\r\nدر همه خلق جهان ولوله افتاده ، مگر * روز محشر كه خدا گفته ، همين است ، فلك\r\nاين چه ماتم كه شه كون و مكان حجّت عصر * گريه و ندبه‌كنان صبح و پسين است ، فلك\r\nشيون و ناله به گوشم رسد از فوق و ز تحت * آه و افغان ز يسار و ز يمين است ، فلك\r\nشده محبوب قلوب همه مفقود ، مگر * كه دل پير و جوان زار و حزين است ، فلك\r\nبا وجودى كه ز جنّت غم و حسرت نبود * دل غمين ، حور به فردوس برين است ، فلك\r\nشاه دين تشنه‌لب و لشكر اعدا سيراب * رسم و آيين مروّت نه چنين است ، فلك\r\nبوى مشك آيدم از تربت آن شه به مشام * خاك آن بقعه مگر نافهءچين است ، فلك\r\n« داور » ار خون رود از ديدهء او نيست عجب * كه دلش خون ز غم آن شه دين است ، فلك \r\n\r\n","description":"","footnote":"","page_name":" 169 ","page_number":169},
  {"content":"\r\n\r\n\r\nدر مناجات\r\n اى كه مرا هر نفس ، از تو عطاى دگر * جز به درت ديده‌ام ، نيست به جاى دگر\r\nگرچه ضيايم به دل ، داده‌اى ، امّا مراست * چشم كه هردم دهيم ، نور و ضياى دگر\r\nدر ره جانان خود ، هركه فدايى برد * در كف من غير جان ، نيست فداى دگر\r\nهركه هواى كسى ، بر سر او هست ، ليك * غير هوايت مرا ، نيست هواى دگر\r\nچاره ندارم ، مگر سوى تو روآورم * زان كه نباشد مرا ، جز تو خداى دگر\r\nدرد فراقت گرفت ، از دل من صبر و تاب * غير وصالت مرا ، نيست دواى دگر\r\n« داور » افسرده‌دل ، از مدد عشق توست * كاو به نى افكنده باز ، سوز و نواى دگر \r\n\r\nدر مدح مولا على عليه السّلام\r\n به امر صانع بىچون ، كه بىشبه و نظيرستى * بشارت آمد از گردون ، كه هنگام غديرستى\r\nامير المؤمنين حيدر ، به حكم خالق اكبر * به حقّ در جاى پيغمبر ، خلايق را اميرستى\r\nهژبر باسل سالب ، علىّ بن ابى طالب * كه نور طلعتش غالب ، به صد مهر منيرستى\r\nز نورش چشم دل روشن ، ز توصيفش زبان الكن * ولىّ قادر ذو المنّ ، پيمبر را وزيرستى\r\nز نزد خالق عالم ، سروش آمد كه اى خاتم * على را كن به خود همدم ، كه او نعم‌النّصيرستى\r\nچو بود از ديگران اعلى ، نبىّ خواندش چو خود مولى * ز مولى معنى اولى ، به دفترها شهيرستى\r\nبه دهر از قوّت بازو ، نيارد كس به او نيرو * اگر پرسى ز علم او ، به هر چيزى خبيرستى \r\n\r\n","description":"","footnote":"","page_name":" 170 ","page_number":170},
  {"content":"\r\n\r\n مقام آن شه و الا ، به مقدارى بود بالا * كه دست عارف دانا ، ز ادراكش قصيرستى\r\nبه گيتى معنى اسما ، سراسر شد از او پيدا * ز قرآن وصف  « أَوْ أَدْنى » ،  ز خلّاق قديرستى\r\nعطوفستى ، رحيمستى ، امينستى ، حكيمستى * عليمستى ، حليمستى ، سميعستى ، بصيرستى\r\nچو مشكين خلق آن سرور ، بود در خاطر « داور » * نه نوك جامه‌اش يكسر ، همه مشك و عبيرستى \r\n\r\nدر معارف الهى\r\n گر حكيمى پيش از اين روى سخن آراستى * نوبت تحقيق حكمت اين زمان با ماستى\r\nنيست مقصودم ز حكمت ، حكمت يونانيان * زان كه آن قاصر به نزد عارف داناستى\r\nبلكه باشد حكمت ايمانيان منظور من * كاو به دل ، نازل ز فيض خالق يكتاستى\r\nخواهم از معنى مگر در لفظ آرم رمز چند * گرچه اظهار حقيقت موجب اخفاستى\r\nاز دلت نطقم روان چون تيغ اسكندر كند * همچو خون حكمت ار چه جوشن داراستى\r\nتا ابد كى مىشود در قاف ادراك ازل * طاير عقلى زند پر ، گرچه خود عنقاستى\r\nليك در معراج سرّم گشته طىّ در حدّ خويش * « قاب قوسين » دل و در اوج  « أَوْ أَدْنى »  ستى\r\nداد از محسوس اين عالم خبر آن كس كه گفت * « چرخ با اين اختران نغز و خوش زيباستى » « 1 »\r\nفوق اين چرخ و كواكب پس فلك هست و نجوم * « صورتى در زير دارد ، آنچه در بالاستى » « 2 »\r\nيك ندا در داد معشوق ازل از امر : كن * تا ابد از آن ندا در ماسوا غوغاستى\r\nچون از اين فيض مقدّس بگذرد كس فوق او * رتبهء اوصاف باشد بعد از آن اسماستى\r\nفوق اين مطلب چه گويم من كىام ، من او و او * من ، ولى او او و من من ، باز استثناستى \r\n\r\n\r\n","description":"","footnote":"\r\n( 1 ) - اين مصراع از ميرفندرسكى است .\r\n( 2 ) - اين مصراع از ميرفندرسكى است .\r\n","page_name":" 171 ","page_number":171},
  {"content":"\r\n\r\n گر مرا اين منزلت نبود حكايت بشمرش * از كلام آنكه نطق او به اين گوياستى\r\nاعمى نادان بود محروم از اين وجه جميل * ديدهء آن خواهدش ديدن ، كه بس بيناستى\r\nبرتر از اين هم مرا سرّى بود ، ليكن چو كفر * مىنمايد آن ربوبى سرّ چو دُرّ افشاستى\r\nمنكران سوزند اگر از ناز غيرت ، چون يهود * قلب آگه زان تجلّى سينهء سيناستى\r\nگر كشى بر ديدگان كحل بصيرت ، بنگرى * روى او كز جمله ذرّات جهان پيداستى\r\nپنبهء غفلت بكش از گوش دل تا بشنوى * ذكر حقّ ، كز وى همه عالم پر از آواستى\r\nپيش اهل معرفت كم لاف زن از عقل خويش * عقل و معقول تو و تو قطره او درياستى\r\nاى كه مىنازى ز مكر و نام او كردى خرد * غافلى غافل ، كه نشو مكرت از نكراستى\r\nنقطهء وحدت چو بينى ، مىشود كوته نزاع * چون به كثرت بنگرى ، صد ماجرا برپاستى\r\nحضرت او غايب از اوهام و در اعلى جهات * « ما سوى » عنوانى از آن حضرت والاستى\r\nچون تو « داور » معنى افزودى به معنى در بيان * نقص نبود گر به تطويل وى اندر كاستى \r\n\r\nبه گور آرميدگان\r\n بنگر به اين كسان كه به گور آرميده‌اند * و ز مال و جاه و عزّت دنيا رميده‌اند\r\nبعضى به روضه‌هاى جنان كرده‌اند جا * و ز دوستان خيال محبّت بريده‌اند\r\nآنان كه شوق باغ به سر بودشان مدام * چون شد كه پا ز سير و تماشا كشيده‌اند\r\n« داور » خموش باش كه خود نيز عن قريب * خواهى چشيد هرچه كه ايشان چشيده‌اند \r\n\r\nجام محبّت\r\n ما شيفتهء روى تو از روز الستيم * آشفته چو مويت ز ازل بوده و هستيم\r\nپيش شه حسن تو و بر خاك ره عشق * سر در كف خود هشته ، ستاديم و نشستيم\r\nهر رشته كه جز رشتهء مهر تو بريديم * هر عهد كه جز عهد و وفاى تو شكستيم\r\nدر كوى ملامت هدف تير چو بسمل * در بحر فنا ، ماهى افتاده به شستيم\r\nاز حلقهء زلفت نتوانيم رهيدن * گر در ره عشق تو ، ز هر دام بجستيم \r\n\r\n","description":"","footnote":"","page_name":" 172 ","page_number":172},
  {"content":"\r\n\r\n در عرصهء تجريد سپهريم ، چو خاكيم * در نشأة توحيد بلنديم ، چو پستيم\r\n« داور » نزند هركه مى از جام محبّت * ما جرعه از اين جام كشيديم ، كه مستيم \r\n\r\nاميد وصل\r\n سرو اگر باشد چو قدّت ، روى تابان نيستش * مه چو رويت گر بود ، قدّ خرامان نيستش\r\nهركه را در سر هواى كعبهء وصل تو هست * در ره كوى تو پرواى مغيلان نيستش\r\nلذّت دام تو را هر طايرى يك‌لحظه ديد * تا به محشر شوق پرواز گلستان نيستش\r\nسال‌ها در كنج زندان گر كسى باشد اسير * با اميد وصل جانان غم ز زندان نيستش\r\nهركه مىبينم به عشق يوسف من مبتلاست * هيچ دل نبود كه در چاه زنخدان نيستش\r\nرحم كن بر « داور » مسكين كه از هجرت گداخت * بيش از اين اى بىمروّت تاب هجران نيستش \r\n\r\nوصال يار\r\n هردم رسد كه هاتف غيبم به گوش هوش * كاندر زمانه مهر و وفا نيست ، مى بنوش\r\nچندى به راه زهد و ورع رفتى و كنون * چندى دگر به خدمت پير مغان بكوش\r\nخواهم ميى كه تا بكشم جرعه‌اى از آن * مانند خم درآوردم از تفش به جوش\r\nكثرت تمام از نظرم مرتفع شود * يك نقطه پيش چشم من آيد همه نقوش\r\nدرويش آن كسيست كه شد همچو خاك راه * نى آنكه مثل ميش همىهست خرقه‌پوش\r\nدر من نصيحت تو اثر چون نمىكند * دردسرم زياد مده ، ناصحا خموش ! \r\n\r\n","description":"","footnote":"","page_name":" 173 ","page_number":173},
  {"content":"\r\n\r\n آن كس كه چشم دوخته بر روى نيكوان * كى مىكند به گفتهء بيهودهء تو گوش\r\nآنجا كه وصف آن لب ميگون رود ، كجا * ماند دگر به عاشق بيچاره عقل و هوش ؟\r\n« داور » وصال يار چو خواهى ، بكش جفا * تا بوده روزگار ، قرين بوده نيش و نوش \r\n\r\nشور رستاخيز\r\n صبح قيامت است و دميد آفتاب او * يا شام ماتم است و هلال محرّم است\r\nاين ماتم و مصيبت و اين شور رستخيز * گر خوانمش قيامت عظمى بسى كم است \r\n\r\nدر ماتم حسين عليه السّلام\r\n فرياد از ستيزهء اين چرخ روى سخت * كرده چه‌ها ز كينه به شاهان نيك‌بخت\r\nسلطان اوليا ، علىّ و زوجه‌اش بتول * بستند با حسين و حسن زين سراى رخت\r\nپهلو شكسته ، فرق به ناحقّ شكافته * سر از قفا بريده جگر گشته لخت لخت\r\nفرياد از فلك كه ز امداد و يارىاش * قتل حسين ، كرده يزيد سياه‌بخت\r\nبر خاك تيره‌اش ز جفا سر جدا فكند * با آنكه بود وارث شاهى و تاج و تخت\r\nآويخت بر درخت سرى را كه مىشنيد * موسى كلام حقّ ز زبان وى از درخت \r\n\r\nسلطان كربلا\r\n سلطان با جلالت ايوان كربلا * خورشيد نوربخش فروزان كربلا\r\nشاهى كه برده خاتم او را يزيد ديو * دور از نگين و تخت سليمان كربلا\r\nهرجا كه هست آيهء كرب و بلا و غم * آن آيه‌ايست كآمده در شأن كربلا\r\nگل‌هاى سرخ رنگ شهادت شكفته شد * از آب نيزه‌ها به گلستان كربلا\r\nاز ارّه‌هاى ظلم اعادى فتاده گشت * نو سروهاى ناز خيابان كربلا \r\n\r\n","description":"","footnote":"","page_name":" 174 ","page_number":174},
  {"content":"\r\n\r\n\r\nبيتى چند از قصيده در مدح على عليه السّلام\r\n شاها قد استويت على العرش من شرف * عرش مجيد اعظم رحمانىات نجف\r\nآيينهء خداى نمايى و عكس حقّ * رحمان را تو مظهر و مرآتى از شرف\r\nجاى اميد خلق بود بارگاه تو * شاهان به درگه تو بود سائلان به كف\r\nار تير لعن خصم تو را من هدف كنم * گو سامرىپرست نمايد مرا هدف \r\n\r\nفناى دوست\r\n گفتند فنا بايد در عشق كنى خود را * در عشق تو ، من خود را اى دوست فنا كردم\r\nديدم كه تو مىجويى از من همه دم دورى * دل را به غم هجرت پيوسته رضا كردم \r\n\r\nهواى دلبر\r\n به سر ، بازم هواى دلبرستى * كه در نايم نواى ديگرستى\r\nبه بوسيدن نشايد رنجه كردن * لبى كز برگ گل نازك‌ترستى \r\n\r\n","description":"","footnote":"","page_name":" 175 ","page_number":175},
  {"content":"\r\n\r\n\r\nداورى ( 1245 - 1192 )\r\nميرزا محمّد ، متخلّص به داورى ، خطّاط چيره‌دست و نقّاش هنرمند زبردست و شاعر والامقام ، سوّمين فرزند ميرزا شفيع وصال ، در سال 1228 هجرى قمرى ( 1192 ش ) در شيراز چشم به جهان گشود . علوم ادبيّه و عربيّه را فرا گرفت و در فنون خطّ و خوشنويسى به استادى رسيد ، خطّ شكسته و نستعليق را در كمال خوبى و زيبايى مىنوشت ، در نقّاشى و تذهيب چيره‌دست بود ، از شاهكارهاى او در خطّاطى و نقاشى و تذهيب كتابت شاهنامهء فردوسى است كه به قول ديوان بيكى : « محمّد قلى خان قشقايى ايلخانى فارس طالب شد و او ( داورى ) شرحى به بحر تقارب مشتمل بر زحمت خود و تعريف كتاب و مدح ايلخانى بر آن بيفزود و ايلخانى هفتصد تومان نقد و دو طاقه‌شال كشميرى ممتاز و دو اسب خوب به او نياز كرد . »\r\nميرزا ابو القاسم فرهنگ ، برادرش ، دربارهء شعر داورى چنين مىگويد : « اشعار آبدارش از اندازهء توصيف بيرون و ديوان اشعارى نزديك به پانزده هزار بيت مدوّن است . از روى انصاف از آن زمان كه آغاز شعرسرايى شده ، تاكنون هيچ شاعرى را چنين طبعى قادر و سخنى عذب و سليس نبوده و به اين سلاست و روانى و فصاحت كس سخن نگفته و انواع شعر را همه نيكو فرموده . » « 1 »\r\n\r\n\r\n","description":"","footnote":"\r\n( 1 ) - طرائق الحقائق .\r\n","page_name":" 176 ","page_number":176},
  {"content":"\r\n\r\nصاحب حديقة الشّعراء سيما و خصوصيّات داورى را چنين وصف مىكند : « از روى تحقيق مىتوان شمس القلاده آن طايفه‌اش گفت ؛ صورتى پسنديده و مطلوب داشت و قامتى زيبا و مرغوب ، و در حسن اخلاق طاق و در معاشرت و طرز صحبت و انجمن آرايى و مهربانى منفرد آفاق ، باهوش و ذكايى مفرط بود . هر صنعتى را كه اراده مىنمود به اندك توجّهى فرا مىگرفت . »\r\nداورى در سال 1279 قمرى ( 1241 ش ) سفرى به تهران رفت و ناصر الدّين شاه و رجال دربارى مقدمش را گرامى داشتند . در آغاز تمايل به ماندن در تهران نشان داد ، امّا پس از اندك زمان توقّف در تهران او را ملول ساخت و هواى ديار خود كرد و به شيراز بازگشت و سرانجام در سال 1283 قمرى ( 1245 ش ) چشم از جهان فروبست و در جوار پدرش در شاه چراغ مدفون گرديد .\r\nداورى ، شاعرى توانا و لطيف طبع بود و به قول دكتر مهدى حميدى شيرازى :\r\n« در اين قرن كسى بالفطره از داورى شاعرتر نيست و برخى از اشعار اوست كه خواننده را تكان مىدهد و شنونده را در جذبه و خلسه‌اى فرومىبرد . بعضى از قصايد او از قصايد طراز اوّل محسوب مىگردد . » « 1 »\r\nاز يادگارهاى هنرى او ، چند نسخه از مثنوى مولوى و ديوان خاقانى با حواشى ممتع به خطّ شكسته و نيز دو نسخه از ديوان حافظ را بايد نام برد . ديوان اشعارش مشتمل بر شش هزار بيت در سال 1330 به همّت محمّد تقى معرفت و با مقدّمه استاد سعيد نفيسى طبع و نشر گرديد .\r\n\r\nغربت « 2 »\r\n تو در سفر غريبى و من در وطن غريب * ما هر دو آشنا ، تو غريبى و من غريب \r\n\r\n\r\n","description":"","footnote":"\r\n( 1 ) - شعر در عصر قاجار .\r\n( 2 ) - بعد از مرگ برادرش ، حكيم ، خطاب به برادر ديگر خود ، وقار ، كه به مسافرت رفته و او را تنها گذاشته بود ، سروده است .\r\n","page_name":" 177 ","page_number":177},
  {"content":"\r\n\r\n غربت شود وطن ، چو عزيزان سفر كنند * يا ربّ كسى مباد چو من در وطن غريب\r\nياد وطن تو بودى و من بىتو مانده‌ام * در شهر و در ولايت و در انجمن غريب\r\nگيرم هزار صورت شيرين برآورد * در بيستون چرا نبود كوه‌كن غريب\r\nرفتند بلبلان و گل از بوستان بريخت * من مانده‌ام به باغ چو زاغ و زغن غريب\r\nهر يوسفى ز من به ديارى سفر گزيد * من مانده‌ام به گوشهء بيت الحزن غريب\r\nآن دل كه بود با همه دل آشنا كنون * با هر غم آشنا شد و با خويشتن غريب\r\nياد از برادران غريب از وطن كنم * يا آنكه ماند در وطنش جان ز تن غريب\r\nاى كاش پيرهن به تن من كفن شدى * تا پيكرش نديدمى اندر كفن غريب\r\nدر بزم من غريب بود عيش و خرّمى * چونان كه غم به خدمت مير ز من غريب \r\n\r\nدر وصف زلزله 1264 قمرى شيراز چكامه « 1 »\r\n دريغ از اين ديار و خانه‌هاى او * كه سر به سر خراب شد بناى او\r\nبه يك‌دو دم ز اضطراب بومهن * چو خاك پست شد همه سراى او\r\nنه خانه ماند و نه اساس خانه‌ها * نه باره ماند و نه حصارهاى او\r\nولايتى كه شهرها از او خجل * كنون خجل بود ز روستاى او\r\nنه مسجدى به‌جا و نه طاق مسجدى * نه شيخ باريا ، نه بورياى او\r\nچه مايه فيل پاىهاى مرتفع * كه نيست بر زمين نشان پاى او\r\nدريغ و صد هزار حيف ! از اين بلد * از آن هواى او و آن صفاى او\r\nدريغ ! بلبلان نغمه سنج او * دريغ ! قمريان خوش‌اداى او\r\nبه غير سنگ نيست بر زمين او * به غير خاك نيست در هواى او\r\nمگر كه بوم خواست از خدا * كه زود مستجاب شد دعاى او \r\n\r\n\r\n","description":"","footnote":"\r\n( 1 ) - اين قصيده را به اقتضاى قصيدهء منوچهرى دامغانى سروده است .\r\n","page_name":" 178 ","page_number":178},
  {"content":"\r\n\r\n هوا درست شد مركز زمين * ز بس ستاده خاك در فضاى او\r\nزمين و آسمان دو سنگ آسيا * و ما چو دانه‌هاى آسياى او\r\nچه مايه مرد خفته در خرابه‌ها * لحاف سقف و خاك ، متّكاى او\r\nچه دست‌ها كه بُد كليد گنج‌ها * كه اندر او نماند ، جز عصاى او\r\nزمين زده هزار مرد و زن فزون * بخورد و سدّ نگشت اشتهاى او\r\nتهى شكم بُد و شكافت اين‌چنين * پناه بر خدا ! از امتلاى او\r\nبه شهر خويش هركسى غريب شد * ز بس بمرد خويش و اقرباى او\r\nنه كو خدا به خانه و نه بانويى * كه گيرد او عزاى كدخداى او\r\nتنى نه كز سرا تنش برون برد * كسى كه صد غلام در سراى او\r\nنه حفره‌اى كه از زمين گشاده شد * هزار خون همىشد از براى او\r\nبه زير خفت مرد و بر فراز وى * دو پشته اقربا و اوصياى او\r\nز حرص گور و اضطراب زلزله * يكى برفت و صد تن از قفاى او\r\nچه زلزله كه كوه پاره پاره شد * ز اضطراب او و از صلاى او\r\nرسيد همچو خسروان و شهر را * گرفت بانگ كوس و كرّناى او\r\nنداى الرّحيل داد و هيچ‌كس * نماند تا كه بشنود نداى او\r\nرهى دگر گرفته بود و جرم او * دويد پيش و گشت رهنماى او\r\nرسيد و سيزده هزار مرد و زن * به زير خاك شد به پيشواى او\r\nسيه دورويه بود و كوچه تنگ‌ها * نبود راه رفتن از براى او\r\nبه ريشه‌ها زدند نوك تيشه‌ها * يساولان شوم پرجفاى او\r\nنعوذ باللّه از قضاى ايزدى * كجا توان گريخت از قضاى او\r\nنمىتوان خروج از زمين او * نمىتوان عروج بر سماى او\r\nتمام بنده‌ايم و هرچه مىكند * رضاى ماست « جمله در رضاى او »\r\nكند هزار شهر پست و ذرّه‌اى * نمىرسد به كاخ كبرياى او \r\n\r\n","description":"","footnote":"","page_name":" 179 ","page_number":179},
  {"content":"\r\n\r\n به هيچ‌كس نماند اميد و هيچ جا * مگر به كردگار و بر عطاى او \r\n\r\nبيتى چند از يك مسمّط\r\n اى بخت من ، اى خفتهء بيدار نگشته * بر هيچ هنر ، هيچ سزاوار نگشته\r\nروزى به همه عمر به من يار نگشته * چندين غم من ديده و غمخوار نگشته\r\nيك روز نديدمت نگونسار نگشته * تا خود چه تمتّع بود از بخت نگونسار\r\nويرانه‌تر از پارس دگر جاى نديدى * چون بوم به ويرانه مرا جاى گزيدى\r\nو ز گشتن هر بوم و برم پاى بريدى * در پارس فكنديم و ز من پاى كشيدى\r\nازبس‌كه زدم آه ز من ناى دريدن * كردى جگرم خون ز جگر خوردن هموار\r\nجايى كه چهل سال كمال و هنر من * و آن شهرت و آن نام بزرگ پدر من\r\nيك‌ذرّه نيفزود به جاه و خطر من * تا خود چه كند سود به حال پسر من\r\nاز بعد من اين محنت شام و سحر من * كآسوده نمانم تن خود را دمى از كار\r\nاز پارسيان تا ثمر بنده كدام است * با آنكه همه پارس ز من زنده به نام است\r\nگر خود ثمرى بوده بر اين بنده حرام است * شعرم كه چو شعراى فروزنده به شام است\r\nاز نكهت اوشان همه آكنده مشام است * زوشان همه چون گند بغل نفرت و تيمار \r\n\r\nطرّهء طرّار\r\n گرمىِ باده جدا ، گرمىِ رخسار جدا * آتشى زد به دلم ، باده جدا ، يار جدا\r\nهمه‌شب تا به سحر بىرخ او مىسوزند * شمع پُرنور جدا و دل پُرناز جدا\r\nدر كمينگاه نشانده‌ست به صيد دل من * چشم خمّار جدا ، طرّهء طرّار جدا \r\n\r\n","description":"","footnote":"","page_name":" 180 ","page_number":180},
  {"content":"\r\n\r\n دوش از دورى آن گل به چمن ناليدم * من جدا ، مرغ جدا ، ابر جدا ، تار جدا\r\nاز سر « داورى » امشب همه هشيارى برد * چشم دلدار جدا ، بادهء خمّار جدا \r\n\r\nدر وصف كتابت شاهنامه\r\n درود از جهاندار با فرّ و داد * بر او كاين همه داستان كرد ياد\r\nهنرمند داناى بسياردان * حكيم جهان‌ديدهء كامران\r\nسخن سنج فردوسى استاد طوس * كه چرخ برين خاك او داد بوس\r\nبرآرندهء نام ايران به ماه * فروزندهء فرّ شاهان به گاه\r\nگزارندهء آسمانى سخن * نوازندهء روزگار كهن\r\nكه او فرّ شاهان فروزنده كرد * به نام اين همه مردگان زنده كرد\r\nبدين نامه چون دست بردم فراز * به من بر ، درِ رنج‌ها گشت باز\r\nبه سر بر ، بسى گشت گردان سپهر * سته گشتم از گردش ماه و مهر\r\nبه روز جوانى مرا كرد پير * كمانى شد از رنج بالاى تير\r\nبماندم ز هر كار و هر پيشه‌اى * جز انجام آنم نه انديشه‌اى\r\nنبشتن به سى سال آموختم * يكى گنج پرگوهر اندوختم\r\nنشاندم در اين نامه پرمايه گنج * همان تا چه پيش آيدم دسترنج\r\nكه اين نامهء نغز دلخواسته * شد از « داورى » يكسر آراسته\r\nبه سر بر مهم گشت دو بار ، سى * به سر بردم اين نامهء پارسى\r\nكمان كرده از پشت و از خانه تير * چو تيرافكنان برنشسته دلير\r\nبه بازو درون زور صد ژنده پيل * روان از سرانگشت‌ها رود نيل\r\nقلم بيضه بگذاشت در مشت من * سر خامه فرسود انگشت من\r\nحصارى شده گردم از تيغ تيز * نويسنده را بسته راه گريز\r\nزنى گشته پيرامنم شوشتر * سر از شوشتر رود پرجوش‌تر\r\nگهر كز پدر مرده رى داشتم * به سى سال در خامه انباشتم \r\n\r\n","description":"","footnote":"","page_name":" 181 ","page_number":181},
  {"content":"\r\n\r\n در اين نامه يك جا نشاندم ز دست * شناسد هرآن‌كو شناسنده است\r\nچو كلك نى از دست بگذاشتم * همان كلك مويينه برداشتم\r\nشگفتى بسى بردم آنجا به كار * چو از خامه بر نامه بستم نگار\r\nفزون دانم اين رنج را پاى رنج * ولى رنج چندين ، نيرزد به گنج\r\nز هر سو شد انبوه خواهشگران * تنك مايه بودند و گوهر گران . . . \r\n\r\nشكواييه « 1 »\r\n اى ملك‌زادهء بلنداقبال * كه دلت منبع صفا كردند\r\nاى بزرگى كه در حظاير قدس * قدسيان مر تو را ثنا كردند\r\nپدرانت به تيغ عدل از ملك * دست بيداد را جدا كردند\r\nمخلصان تو « زادگان وصال » * كه به مهرت دل‌آشنا كردند\r\nماجرايى برفته بر ايشان * بر درت عرض ماجرا كردند\r\nبشنو از « داورى » ببين كاين كار * بر صواب است يا خطا كردند\r\nجمعى از احمقان ريش دراز * بر به ما كو سبحان جفا كردند\r\nهرچه از ريش بود قسمت ما * قسمت خويش و اقربا كردند\r\nريش ما جمله زان ايشان شد * ريشخندى به ريش ما كردند\r\nهمه در فكر خويش و قسمت ريش * قسمت ما به زير پا كردند\r\nكاشكى با وجود آن‌همه ريش * دست از ريش ما رها كردند\r\nخرج رنگ و حناى يك‌ساله * هم ز ما باز ادّعا كردند\r\nريش گيرم به هيچ خود پشم است * قسمتى گرنه بر رضا كردند\r\nازچه‌رو در برات اجرى ما * اين‌چنين ظلم ناروا كردند\r\nيك برات از ميان آن بروات * بربودند و جابه‌جا كردند \r\n\r\n\r\n","description":"","footnote":"\r\n( 1 ) - اين قطعه شعر را به مناسبت كسر مستمرى خاندان وصال سروده است .\r\n","page_name":" 182 ","page_number":182},
  {"content":"\r\n\r\n چشم بر نان ما چرا دارند * طمع در مال ما چرا كردند\r\nدر بر شه بگو كه مدّاحان * اين‌چنين عرض ماجرا كردند\r\nما نداريم جز خداى كسى * هرچه كردند با خدا كردند \r\n\r\nقسمتى از يك چكامه « 1 »\r\n اى ترك خاركش ز چه دارد ز خار بار * آرى گل است و گل دمد اندر ميان خار\r\nآن يار خار و زلف كج تابدار او * مانند خارپشت بود در دهان مار\r\nترسم همى كه چهرهء آتش‌فشان او * ناگاه آتش افكند اندر ميان خار\r\nجز زلف او كه خار بر اطراف او دميد * سنبل كسى نديده و نشنيده خاردار\r\nآن يار خار بنگر و فربه سرين او * گويى كه خار رسته بر اطراف كوهسار\r\nچون بار خار را كشد آن مه به دوش خويش * هركس طمع كند كه شود در زمانه خار\r\nديدم عزيز من به سر خار خفته بود * يا ربّ عزيز كس را زين‌سان مساز خوار\r\nهم من عزيز شهر شوم ، هم عزيز من * گر ياورى كند كرم صاحب اختيار\r\nگر « ساير الوجوه » رسيد آن نگار را * بر جاى خار ، از زر و گوهر كنم نثار\r\nنى « داورى » كفاف تو هرگز نمىكند * اين سال‌هاى اندك و اين خرج بىشمار\r\nمشكل رسد به سامان ، كار تو هم ، مگر * دست امير شهر گشايد گره ز كار \r\n\r\n\r\n","description":"","footnote":"\r\n( 1 ) - كودكى خوش‌منظر از ايلات اطراف شيراز گياهان داروئى به شهر مىآورد و مىفروخت . رندان شهر كه زيبائى كودك را ديدند بخاطر او گياهان داروئى او را به قيمت گزاف مىخريدند . موضوع به محافل ادبى كشيده شد و شاعران بدين مناسبت قصائد و غزلياتى سرودند ، داورى نيز قصيده‌اى در شصت بيت سرود كه قسمتى از آن نقل مىشود .\r\n","page_name":" 183 ","page_number":183},
  {"content":"\r\n\r\n\r\nداودى ( 1317 )\r\nحبيب داودى ، فرزند رجب ، در سال 1317 هجرى شمسى در يك خانوادهء روحانى متوسّط الحال در شهرستان داراب پا به جهان هستى گذاشت . خواندن و نوشتن را در همان سامان آموخت و دورهء ابتدايى را به انجام رسانيد ، ازآن‌پس پيشهء آزاد را برگزيد و به شغل فروشندگى لوازم برق پرداخت .\r\nداودى مىگويد : « از كودكى به شعر و شعر خوانى علاقهء وافرى داشتم و با وجود كمى سنّ و نداشتن سواد با بزرگترها مشاعره مىكردم و در همان كودكى اشعارى مىسرودم . امّا كار شعر را از سال 1368 آغاز كردم و در همين سال انجمنى به نام انجمن ادبى بهار در داراب تأسيس شد كه براى من يك روزنهء اميد و پيشرفت شد . »\r\nداودى كه در شعر از تخلّص داود و داودى استفاده مىنمايد بيشتر در قالب غزل و قطعه و رباعى و مثنوى طبع‌آزمايى مىكند و اشعارش بيشتر جنبه مذهبى دارد ، از نوحه‌خوانان دستهء زنجيرزن زادگاه خود مىباشد و خود را ذاكر امام حسين عليه السّلام و مدّاح اهل بيت مىداند .\r\nداودى گاهى اشعار طنز مىسرايد كه برخى از آنها در مجلّه‌هاى فكاهى به چاپ مىرسد و « موش » و زائد « گربه » او در مجلّهء گل‌آقا در چهارم مرداد سال 1357 به چاپ رسيده است .\r\nداودى اضافه مىكند : « در پانزده‌سالگى با آقايان حجج اسلام حاج محمّد على\r\n\r\n","description":"","footnote":"","page_name":" 184 ","page_number":184},
  {"content":"\r\n\r\nشرعى و حاج عبد الكريم شرعى در داراب هم‌بازى و هم‌كلاس بوده‌ام و بايد بگويم كه از محضر پدر نامبردگان حجّة الاسلام حاج شيخ غلامحسين شرعى ، كه امام جماعت مسجد محلّهء ما بود ، كسب فيض مىكردم . »\r\n\r\nسنگ خفته\r\n هم بىتو در عذابم و هم با تو در عذاب * اى با غريب خوش‌دل و با ما سر عتاب\r\nخواهم كه با عذاب الهى شوى دچار * تا حسّ كنى شرنگ غم و طعم اين عذاب\r\nبا جور و با جفاى تو دل خو گرفته است * هر شب به ياد جور تو چشمم رود به خواب\r\nتنها نه خانه‌ام تو نمودى خراب و بس * دل هم خراب كرده‌اى ، اى خانه‌ات خراب\r\nگويند گنج در پى رنج است و اين عجب * كاين گنج تو نبود برايم به‌جز سراب\r\nاى كاش با تو عهد نمىبستم از وفا * با نقشه‌هاى شوم تو شد نقش من بر آب\r\nامروز خون من به دل شيشه مىكنى * فردا به دست ، جاى حنا مىكنى خضاب\r\nتو هرچه مىكنى ، بكن ، امّا قبول كن * ما سنگ خفته‌ايم به زيرين آسياب\r\n« داود » پا به پاى كسى رنج برده‌اى * كاو در جفا و جور فزون است از حساب \r\n\r\nيار بدگهر\r\n ز بس‌كه يار به ما وعده داد و كرد خلاف * مرا ز حيطهء خوش‌باورى به در انداخت\r\nبه راه وسوسه و فكرهاى دور و دراز * مرا ز اوّل شب تا دل سحر انداخت\r\nروند يار ز بس كودكانه بود و لجوج * مرا به ياد خود و دورهء صغر انداخت\r\nنگار بس‌كه به جادوگرى بُدى استاد * به شهر ولوله‌اى بين هر نفر انداخت\r\nميان اين همه دلدادهء نگون طالع * مَنَش هدف شد و ما را به يك نظر انداخت\r\nهرآنچه دم زدم از عشق از گذشته و حال * به ياد داشت ، ولى او به پشت سر انداخت\r\nمرا ز كوره به در برد يار و بعد از آن * ميان آتش سوزنده‌اى دگر انداخت\r\nمن و نگار در اوّل دو يار هم بوديم * نفاق و تفرقه يك يار بدگهر انداخت \r\n\r\n","description":"","footnote":"","page_name":" 185 ","page_number":185},
  {"content":"\r\n\r\n اگرچه بهره نبرديم ما ز دلبر خويش * مرا به فكر و خيالى بلندتر انداخت\r\nخداى شكر ، كه اين نخل بارور امروز * درش درون محيطى پر از هنر انداخت\r\nبه شهر خويش بناز و ببال « داودى » * كه يار در پى اشعار تو سپر انداخت \r\n\r\nگربه آتش گرفته\r\n ده جوجه داشتم كه يكى بعد ديگرى * در هفته‌اى دوتاى از اين جوجه‌ها بمرد\r\nبا مرگ خويش هريك از جوجه‌هاى ناز * ما را به دست ماتم و اندوه خود سپرد\r\nآهنگ روح‌پرور پرجيك‌جيكشان * با تيك تاك ساعت اين خانه مىشمرد\r\nتنها يكى ز جوجه برايم بمانده بود * آن هم جناب گربهء آتش گرفته برد\r\nهر قطره‌اى از آب كه مىكرد نوش جان * گويى كه اشك ماتم از اين چهره مىسترد\r\nديگر نه جوجه‌ايست در اين خانه تا كند * دلشاد ز اهل خانهء ما ، از كلان و خرد\r\nگويند جوجه را در آخر پاييز بشمرند * پاييز نامده ، دل ما را ز غم فسرد \r\n\r\nبه مناسبت روز معلّم مقام معلّم\r\n اى معلّم ! در مقام خويش غوغا كرده‌اى * با توانمندى خود هر كور بينا كرده‌اى\r\nمن كه يك دانش‌پژوهم در كلاس و مكتبت * لطف بىحدّ خداوندى ، تو بر ما كرده‌اى\r\nهر الفبايى كه آموزى به هر دانش‌پژوه * خود مقرّب پيش خلق و ذات يكتا كرده‌اى\r\nهركسى شمعى كند روشن درون خانه‌اى * نورافشان تو چراغت تا ثريّا كرده‌اى\r\nحقّ استادىِ تو بر مردم دنيا بود * اى كه خدمت بر جميع اهل دنيا كرده‌اى\r\nاى معلّم ! اى هنرمند پر از لطف و صفا * اى كه با دست هنر صد نقش ايفا كرده‌اى\r\nپاك كردى زنگ عفريت و جهالت‌ها ز دل * اى كه خود را در درون قلب‌ها جا كرده‌اى\r\nاى معلّم ! با تعاليم و فنون در خويش * عالمى را از جهالت پاك و احيا كرده‌اى\r\nآنكه دل خو كرده بر الطاف تو « داودى » است * تازگىها شاعرى ديگر تو پيدا كرده‌اى \r\n\r\n","description":"","footnote":"","page_name":" 186 ","page_number":186},
  {"content":"\r\n\r\n\r\nبه مناسبت ميلاد فرخندهء حضرت مهدى ( عج ) فال نيكو\r\n ازبس‌كه روز و شب به فراقت نشسته‌ايم * با لحظه‌هاى عشق تو ، دل خو گرفته است\r\nبازآ كه نوعروس چمن با هزار ناز * تاج گلى به خرمن گيسو گرفته است\r\nصحرا و دشت پر شده از هر گل و گياه * انبوه سبزه تا سر زانو گرفته است\r\nباز آى ! اى بهارِ پر از هر شكوفه‌ها * گلبانگ عندليب به هر سو گرفته است\r\nروز ازل به چهرهء گل ، رنگ و بو نبود * از نكهت جمال تو گل بو گرفته است\r\nباز آى ! اى طبيب شفابخش دردها * كاين دل شفا ز ضامن آهو گرفته است\r\nبازآى ! اى عزيز دل‌وجان عالمى * سوز درون ما به هياهو گرفته است\r\nاز پردهء حجاب درآى و نظاره كن * شور دگر ز خلق خداجو گرفته است\r\nدرويش بينواىِ تو در خانقاه عشق * مستى بهانه كرده و يا هو گرفته است\r\nساقى روزگار به ميخانهء وفا * شهد شراب از گل مينو گرفته است\r\n« داودى » از ورود تو فالى گرفته است * اين فال را ببين كه چه نيكو گرفته است \r\n\r\nشعر طنز « 1 »\r\n گر كه بعضىها به منزل دلخورند از دست موش * من ز دست گربه‌هاى خانه‌ام دارم خروش\r\nبهر دفع شرشان ازبس‌كه بر هر در زدم * بر سرم نگذاشتند اين ناقلاها عقل و هوش\r\nباز باشد گر در ديزى ، حياى گربه كو ؟ * تا كه چشم برهم زنى ، او هم غذا را كرده نوش \r\n\r\n\r\n","description":"","footnote":"\r\n( 1 ) - اين شعر در تاريخ 4 / 5 / 1375 در مجلّهء گل‌آقا به چاپ رسيده است .\r\n","page_name":" 187 ","page_number":187},
  {"content":"\r\n\r\n او چرا زحمت كشد ، هردم براى نان خود * لقمه‌اى ارزان و آسان است اندر پيش روش\r\nخواستم با حيلهء خود ، گربه در دام افكنم * گربه را من حيله‌گرتر بود در باب نقوش\r\nآن‌قدر با چوب قليان بر سر و پايش زدم * لنگ‌لنگان از برم بگريخت چون اسب چموش\r\nداستان موش و گربه گفت زاكانى ، ولى * كى شود اشعار ما ، رايج به بازار فروش ؟\r\nداشتم از نسل موش و گربه مىكردم بيان * از پس ديوار خانه ، زيركى مىكرد گوش\r\nگفت « داودى » سخن آهسته و كمتر بگو * خانه پرموش است و هر موشى بود داراى گوش \r\n\r\nدر مدح حضرت علىّ عليه السّلام\r\n دوست دارم كه به زنجير تو ديوانه شوم * دربه‌در از وطن و خانه و كاشانه شوم\r\nدوست دارم كه چو مجنون شوم آوارهء دشت * فارغ از سرزنش مردم فرزانه شوم\r\nدوست دارم كه به يك غمزهء جانانهء تو * از همه خلق جدا افتم و بيگانه شوم\r\nدوست دارم كه شوم خاك درِ درگاهت * كَم‌كَمك با وزش باد به آن خانه شوم\r\nدوست دارم كه به ميخانهء عشق تو رسم * دم به دم لايق هر ساغر پيمانه شوم\r\nدوست دارم كه درون دل هر مصرع شعر * نام تو جا دهم و شاعر جانانه شوم\r\nدوست دارم كه به هر سيزده ماه رجب * مهر روى تو به دل گيرم و افسانه شوم\r\nدوست دارم كه شوم ذاكر اولاد علىّ * نوحه‌خوان شب هر شام غريبانه شوم\r\nراست بشنو به خدا از سخن « داودى » * دوست دارم كه به زنجير تو ديوانه شوم \r\n\r\n","description":"","footnote":"","page_name":" 188 ","page_number":188},
  {"content":"\r\n\r\n\r\nبه مناسبت روز مادر مهر مادر\r\n شده روز ، روز ولاى تو مادر * الهى نبينم عزاى تو مادر\r\nعجب روز فرخنده‌اى نام دادند * به ميلاد زهرا براى تو مادر\r\nتو را مشكلى نيست در روز محشر * چو زهراست مشكل‌گشاى تو مادر\r\nچه خوش گفت پيغمبر پاك طينت * بهشت است در زير پاى تو مادر\r\nبه پاداش آن مهر و ايثار و لبخند * كنم جان نثار و فداى تو مادر\r\nتو هم مادر و هم معلّم برايم * رضايم رضا بر رضاى تو مادر\r\nصفايى اگر هست در دور دنيا * چه بهتر صفا از صفاى تو مادر\r\nهنوزم به گوش است لالايى تو * در ايّام خردى ، نواى تو مادر\r\nبه لالايىات خواب شيرين نمودم * چه خوش بود اين لاىلاى تو مادر\r\nنخواهد فراموش شد مهربانيت * قسم مىخورم از براى تو مادر\r\nبه جان تا بود قوّت و تاب گفتن * نگويم به‌جز در ثناى تو مادر \r\n\r\nمىتوانى . . . نتوانى\r\n مىتوانى مرا عذاب كنى * خانه را بر سرم خراب كنى\r\nمىتوانى كه اشك ديدهء من * جاى مى در خُم شراب كنى\r\nمىتوانى كه داستان مرا * بهر آيندگان كتاب كنى\r\nمىتوانى به سحر چشمانت * من دلداده را به خواب كنى\r\nمىتوانى به عرصهء پيكار * پاى در حلقهء ركاب كنى\r\nمىتوانى كه نقشه‌هاى مرا * به نگاهى تو نقش آب كنى\r\nمىتوانى كه از دريچهء چشم * نگهى بر من خراب كنى\r\nمىتوانى به كوچه و بازار * همه در شور و التهاب كنى\r\nچه شود گر ميان اين همه يار * من از اين جمع انتخاب كنى \r\n\r\n","description":"","footnote":"","page_name":" 189 ","page_number":189},
  {"content":"\r\n\r\n اى خوش آن دم كه اين حبيب خودت * با زبان خودت خطاب كنى\r\nمىتوانى و مىتوانى ، ليك * نتوانى مرا جواب كنى \r\n\r\nچند رباعى سوخته\r\n هرچند قوى هيكل و هم چالاكم * يا در صف هر معركه‌اى بىباكم\r\nبااين‌همه چالاكى و بىباكىها * من سوختهء سوختهء ترياكم \r\n\r\nجواب منفى\r\n كرديم سلام و نشنيديم عليك * فرياد زديم و نشنيديم لبّيك\r\nچون از همه‌كس جواب منفى ديديم * مِن بعد به اين خلق نه سلام و نه عليك \r\n\r\nنه پيش ، نه پس\r\n گفتم كه دگر شعر نگويم بر كس * تا كس نشود ز شعر من دلواپس\r\nازبس‌كه پس و پيش نمودم جملات * نه پيش براى من به‌جا ماند نه پس \r\n\r\n","description":"","footnote":"","page_name":" 190 ","page_number":190},
  {"content":"\r\n\r\n\r\nدر تاج ( 1320 )\r\nحسين در تاج ، فرزند محمّد ، در سال 1320 هجرى شمسى در شهرستان لنگرود قدم به عالم هستى گذاشت . تحصيلات خود را در زادگاهش به انجام رسانيد و در سال 1342 به استخدام آموزش و پرورش درآمد و چند سالى در تهران به كار تدريس اشتغال داشت . ازآن‌پس به زادگاه خود بازگشت و عهده‌دار تدريس فرزندان مردم شهر خود گرديد .\r\nدرتاج از نوجوانى به شعر علاقه و دلبستگى داشت و در ابتدا بيشتر دوبيتى مىسرود و از سال 1336 سرودن شعر را پى گرفت و شاعرى غزل سرا گرديد و از شركت در انجمن‌هاى ادبى و مطالعهء دواوين شعر غافل نماند و از اساتيد فنّ شعر بهره يافت .\r\nدر تاج در شعر به اسلوب كلاسيك و نو ، هر دو ، طبع‌آزمايى مىكند و در سال 1342 مجموعه‌اى به نام « شعر امروز » در وزن شعر نو طبع و نشر كرد و اشعارش در پاره‌اى از مجلّه‌ها نيز به چاپ رسيده است . وى غزليّاتش را به دو بخش تحت عنوان « در آوا » و « در آورد » و شعر نو خود را نيز به دو قسمت با عنوان‌هاى « سيصد و شصت » و « پراكنده » تنظيم كرده كه هنوز به چاپ نرسيده است .\r\n\r\n","description":"","footnote":"","page_name":" 191 ","page_number":191},
  {"content":"\r\n\r\n\r\nتمنّا\r\n كجا گذشتِ زمان طبع شست‌وشو دارد ؟ * هنوز خاطر من عطر ياد او دارد\r\nاگر بيايد و پايى دوباره پيش آرد * دو ديده اشك تمنّا سبو سبو دارد\r\nچه مىكنى و كجايى ؟ كسى سراپا شوق * براى جُستنت آهنگ جُست‌وجو دارد\r\nغريو سلسله بر پايم از خزر بشنو * كه بُغض كهنهء من بسته در گلو دارد\r\nدلِ گرفتهء ابرى ، ببار اى باران ! * كه چشم سبزه‌پسندم به آب ، خو دارد !\r\nدرون سينهء تنگم چه مىكنى اى عشق ! * كجاى اين قفست جاى هاىوهو دارد ؟\r\nبه انتظار و اميدى هنوز هم گرم است * دلم كه تكيه به ديوار آرزو دارد\r\nاگرچه سكّه به نامم نزد هنوز اقبال * حواله‌اى كه نوشتند ، پشت‌ورو دارد\r\nحديث دفترِ خوش‌طرحِ گل بخوان « دُر تاج » * كه شرح ميلِ دلِ غنچه موبه‌مو دارد \r\n\r\nفرصت باطل\r\n آبم ز سر گذشت ، به ساحل نمىرسم * من آن مسافرم كه به منزل نمىرسم\r\nرنجم نداد سودى و گنجم نشد نصيب * در اين كوير تفته به حاصل نمىرسم\r\nمقصود در مقابل و بااين‌همه تلاش * آخر به اين سراب مقابل نمىرسم\r\nعارف خراب باده و زاهد ريازده * از هيچ‌كس به پاسخ مشكل نمىرسم\r\nاين خاكدان تيره به مجنون قباله شد * در سير خود به آدم عاقل نمىرسم\r\nدستم نمىرسد كه به حاجت رسانمت * خواهش مكن به كار تو اى دل نمىرسم !\r\n« در تاج » مرغ فرصت ما از قفس پريد * ديگر به گردِ فرصت باطل نمىرسم \r\n\r\nقضا\r\n اين دفعه چه را برده ، چه را باخته باشد * كاشانهء خود باز كجا ساخته باشد\r\nدل باز به‌جا نيست چنانش كه شناسم * بايست كه يك‌بار دگر باخته باشد !\r\nبااين‌همه آموخته ، باور كنم آيا * كاو دام دگر ديده و نشناخته باشد ؟ ! \r\n\r\n","description":"","footnote":"","page_name":" 192 ","page_number":192},
  {"content":"\r\n\r\n شمعيست سحر ديده و پيريست شكسته * در دردِ سرم باز نينداخته باشد ؟ !\r\nديوانه به برگى ز گلِ باغ محبّت * هرچند كه گفتند ، نپرداخته باشد ؟\r\nفرياد كه بازش نتوان خواند به تدبير * تا مرز جنون توسن اگر تاخته باشد\r\nبازش نتوان داشت و راهش نتوان زد * چون بازِ قضا بال برافراخته باشد\r\n« دُر تاج » مينديش و مپرداز ، همان به * كاين آينه در نايره بگداخته باشد \r\n\r\nنگين سحرى\r\n بس كن اين قصّه كه اى كاش شوى جاى كسى * نه به عزلت خوشى اى دل ، نه پذيراى كسى !\r\nسربلندى ز وفا داشتم امروز اگر * سر به زانوى غمم بود ز سوداى كسى\r\nجور يارى نكشيدم به مكافات عمل * نفسى مىكشم اكنون به تمنّاى كسى\r\nقطره‌اى مانده به مردابم و درديست سكون * آتشم مىزند انديشهء درياى كسى\r\nعالم آيينه ، شب و روز در آن محو و پديد * اندر اين آينه‌ام محو تماشاى كسى\r\nظلمات است و نگين سحرى مطلب ماست * چه شب است اينكه كسى نشنود آواى كسى\r\nمرغ انديشهء « در تاجم » و راهى و رها * نتوانم نفسى شد قفس‌آراى كسى \r\n\r\nنهيب زمستان !\r\n مويم سپيد از آفت دوران نبود و هست * در ديده بيم شدّت توفان نبود و هست\r\nبر لب خطم ز خندهء مستانه بود و نيست * با كم ز هاىوهوى نمايان نبود و هست\r\nضعفم نبود در تن و زورم به پنجه بود * اينم كه بود نيست ، ولى آن نبود و هست\r\nاى پاى خسته ميلِ سياحت چه مىكنى ؟ * سنگت به ره فتاده فراوان نبود و هست\r\nچون قطره‌اى ز ابرِ سترون چكيده‌اى * داغم به دل ز چشمهء نسيان نبود و هست\r\nبستم درِ خيال به روى اميد و يأس * رنجم ز رفت و آمد مهمان نبود و هست\r\nدل رشته پاره كرد ، و گرنه خيال من * از هر نسيم سُست پريشان نبود و هست\r\nمُردم مگر ؟ به صفحهء حسّاس چشم من * چندين هزار لش‌خور پرّان نبود و هست \r\n\r\n","description":"","footnote":"","page_name":" 193 ","page_number":193},
  {"content":"\r\n\r\n اى بىوفاى دهر ، عجب زشت باطنى ؟ ! * پيدات چركِ باطن پنهان نبود و هست\r\n« در تاج » خواب بود و خيالى بهار عمر * در پيش رو نهيب زمستان نبود و هست \r\n\r\nخاكسار\r\n دلم به رهگذرش خاكسار را ماند * مسافرى كه سراپا ، غبار را ماند\r\nبه كام عاشق خود ، گاه هست و گاهى نيست * به شيوه ، دلبر ما روزگار را ماند\r\nچه برده‌اى ؟ دل ما را ، تو نيز مىبازى * كه زندگانى انسان قمار را ماند\r\nبه ضرب سنگ كدورت نشايد آلودن * دلى كه پاك‌تر از چشمه‌سار را ماند\r\nچراغ خانهء من باش اى سرآمد حسن * كه روز روشنِ من ، شام تار را ماند\r\nتو راحت دل « در تاج » مىتوانى بود * بيا وجود تو ، صد شاهكار را ماند \r\n\r\nتجاهل عارف\r\n دلدار چو ديروز چرا نيست ؟ ندانم * از چيست ندانستم و با كيست ؟ ندانم\r\nدر مىزنمش ، وا نكند در چه شد او را ؟ * گر هست يقين خفته ، و گر نيست ؟ ندانم\r\nآميخته با آب‌وهوا حسرت و اندوه * بى اين دو توان بود و توان زيست ؟ ندانم\r\nگر دفتر گل ، تر نشد از شبنم دوشين * در باغ ، چه كس اين همه بگريست ؟ ندانم\r\n« در تاج » ز ساقى طلبيد آبى و نوشيد * اين آب كه زد آتشمان چيست ؟ ندانم \r\n\r\nتصوير\r\n ماهى رها در آينه ماه مىكشم * آخر تو را به صورت دلخواه مىكشم\r\nرويى هزار مرتبه بهتر ز روى حور * مستور در حرير سحرگاه مىكشم\r\nخود را براى خاطر يك‌لحظه ديدنت * چشمى هميشه دوخته بر راه مىكشم\r\nتا بنگرى كه عشق تو با هستىام چه كرد * توفان نوح تاخته بر كاه مىكشم\r\nدل را كه بركشيد سر از سايه‌سار عقل * مرغى ز اشتباه خود آگاه مىكشم \r\n\r\n","description":"","footnote":"","page_name":" 194 ","page_number":194},
  {"content":"\r\n\r\n تصوير راهِ سالكِ سرمنزل تو را * يك كوره‌راه و هر قدمى چاه مىكشم\r\nاى كاشكى نبود رقيبم ، ولى چو هست * يك خار چشم تنگ به اكراه مىكشم\r\nاز خاطرات تلخ هزاران خط بلند * و ز خوش دو خطّ نازكِ كوتاه مىكشم\r\n« در تاج » را ز بخت گران‌خواب خويشتن * مستأصلى كه گم شده در آه مىكشم \r\n\r\nخواب و خيال !\r\n تو را كمال و جمال است ؟ بيشتر باشد * هزار گونه مجال است ؟ بيشتر باشد\r\nتو را كه از همهء عيب‌ها مصفّايى * شكوه و جاه و جلال است ؟ بيشتر باشد\r\nشدى چو برقى و گفتم نديدمت ، گفتى * فرشته را پروبال است ، بيشتر باشد\r\nز انتظار و صبورى ملول و دلتنگم * مرا ارادت حال است ، بيشتر باشد\r\nنسيم را روش آموخت حُسن رفتارش * گل خجسته خصال است ، بيشتر باشد\r\nچو با خيال تو « در تاج » مىشود خُرسند * اسير خواب و خيال است ؟ بيشتر باشد \r\n\r\nانتظار\r\n . . . و لحظه‌ها * هميشه لحظه‌هاى انتظار بوده‌اند !\r\nنگاه‌هاى ما دريغ * تفاهمى نداشتند\r\nو قلب‌هاى ما براى يكدگر * تلاطمى نداشتند\r\nفشار دست‌هاى ما * دروغ بود ! \r\n*\r\n من و تو هر رسول را \r\n\r\n","description":"","footnote":"","page_name":" 195 ","page_number":195},
  {"content":"\r\n\r\n ميان شعله‌هاى جهل سوختيم * و جاهلانه در كبود آب‌ها\r\nبه قايقى كه آشنا نبود - * ديده دوختيم .\r\nو اين‌چنين شد اى برادر عزيز ! * كه لحظه‌ها -\r\nبراى ما - * هميشه لحظه‌هاى انتظار مانده‌اند . \r\n\r\nتجربه\r\n زمانه نام مرا در مسير باد نوشت * به هر گلى كه رسيدم -\r\nبه خويش مىلرزيد . * و هر پرنده كه ديدم\r\nترانه‌هاش - * ز آشفتگى -\r\nحكايت داشت . \r\n*\r\n من از منازل روشن - * هرآنچه تجربه كردم -\r\nجواب پنجره بود . * زمانه نام مرا در مسير باد نوشت .\r\nزمانه ، * مرا به باد سپرد . \r\n\r\n","description":"","footnote":"","page_name":" 196 ","page_number":196},
  {"content":"\r\n\r\n\r\nدروش ( 1322 )\r\nفضل اللّه دروش شاعر توانا و نيكوپرداز و بااخلاص نسبت به ائمهء اطهار عليهم السّلام و پژوهشگر شعر و استاد فن عروض فارسى در سال 1322 هجرى خورشيدى در شهر تاريخى اصفهان پا به عرصهء حيات گذاشت ، كودكى بيش نبود كه پدر خود را از دست داد و همراه مادر از زادگاه خود كوچيد و به تهران مهاجرت كرد و در اين شهر سكونت گزيد .\r\nدروش در تهران به تحصيل دانش پرداخت و در رشته شعر و ادب فارسى مقامى و الا يافت و با زبان عربى و انگليسى آشنائى پيدا كرد چندانكه در جوانى در وزارت جنگ ( دفاع ) به مترجمى اشتغال ورزيد .\r\nدروش انسانى وارسته و عارف‌پيشه است ، مردى متواضع و دوست داشتنى است با اينكه از فضائل علمى ادبى بهره‌مند است و در فن عروض و سجور و تقطيع شعر فارسى مهارت و استادى دارد امّا هيچ‌گاه ادعائى ندارد و همواره خود را كوچك مىداند و فروتنى خصيصهء ذاتى او مىباشد .\r\nدروش در محافل ادبى تهران حضورى فعال و چشمگير دارد و سالهاست كه از فعّالين و گردانندگان انجمن ادبى كمال كه يكى از قديمىترين انجمن‌هاى تهران بشمار مىرود .\r\nاز فعاليت‌هاى ادبى دروش تعيين سجور و تقطيع ابيات و اعراب ديوان‌هاى حافظ\r\n\r\n","description":"","footnote":"","page_name":" 197 ","page_number":197},
  {"content":"\r\n\r\n( لسان الغيب ) و سعدى ( افصح المتكلمين ) است كه تاكنون چنين اقدامى صورت نگرفته . ديوان حافظ او با مقدمهء جامع زبان فارسى و انگليسى به قلم استاد معظّم پرفسور سيد حسن امين سرپرست علمى دايرةالمعارف ايران طبع و نشر يافته و مورد استقبال زيادى قرار گرفته است .\r\nپرفسور امين درباره اين حافظ كه به كوشش فضل اللّه دروش انجام شده چنين مىنويسد : « تاكنون ديوان حافظ بطور كامل از منظر علم عروض مورد مطالعه و بررسى قرار نگرفته است و اين كارى است كه شاعر نكته‌ياب و حافظ دوست معاصر جناب آقاى فضل اللّه دروش كه استاد مسلم علم عروض‌اند براى اوّلين بار بطور كامل و جامع به آن دست زده‌اند و راستى را كه با احاطهء كامل كه در اين فن دارند ، نيك از عهده برآمده و اين را نيز بايد بر صفاى باطن حافظ شيراز حمل كرد كه هركس از ادب‌دان و عرفان‌پژوه ، خوشنويس و خواننده تا آهنگساز و نوازنده كه هنرى دارد به گاه هنرنمائى مىكوشد تا بيش از همه از شعر حافظ استفاده كند ، پس شگفت نيست كه اكنون هنرمندى ديگر در رشتهء عروض استادى خود را با تقطيع بيت بيت ديوان حافظ و تعيين وزن و اعراب‌گذارى كليّات حافظ به نمايش بگذارد . » از آثار ديگر او كتاب « تجلّى عشق » را بايد نام برد .\r\nنمونه‌هاى زير از شعر اوست :\r\n\r\nآنكه كفر از رخ اسلام زدودست عليست\r\n يا على از غَمِ عشق تو چه غوغاست درون * قلب مجنون بود و سينه من دشت جنون\r\nكو زبانى كه كنم مدح تو با اين دل خون * هم زبان قاصر و هم خامه ز وصف تو زبون\r\nآنكه توصيف تو كردست خداى تو بود * ركن قرآن خداى تو ولاىِ تو بود\r\nخامه‌ام در كف من مست شَهِ مردان است * واژه اشكش ز غم عشق تو چون باران است\r\nوزن و آهنگ غمين قافيه سَرگردانست * طبعِ من عاجز و انديشه من حيران است \r\n\r\n","description":"","footnote":"","page_name":" 198 ","page_number":198},
  {"content":"\r\n\r\n خِرَد انگشت به دندان تعجب بگزيد * كه خداى تو خداگون بشرى چون تو نديد\r\nخَندق و بَدر و احُد جمله سرافراز تواند * عاشقان بهر تو جان‌بركف و سرباز تواند\r\nبُوذَر و ميثم تَمار هم‌آواز تواند * نخل و چاه و دلِ شب همدم و همراز تواند\r\nنه تو تنها دلت از بهر خدايت خون است * كه خداى تو به ايمان على مفتون است\r\nخطبه‌ات بَحر و كلام تو در آن دُرّ يتيم * جان بهايش بود و مىخرد هر عقل سليم\r\nحِرز جان است و اثر نيست در آن نارِ جهيم * چون عيان است در آن خدعه شيطان رجيم\r\nملكوتى كلمات است و بود قوت روان * جان به وجد آيد و جسم است از آن در طيران\r\nبت و بتخانه و بت كيش فنا شد ز يَدَت * شير حق هستى و خواندست پيامبر اسَدَت\r\nآفرين گفته به خلق تو خداى احَدَت * شيعه را تكيه كلام است على جان مَدَدَت\r\nانّما تاج مباهات بود بر سر تو * مانده از خِلقَت و از سر تو پيغمبرِ تو\r\nآنكه كفر از رخ اسلام زدودست عليست * آنكه خيبر به سرِ انگشت گشودست عليست\r\nآنكه بر جاى نبى مست غنودست عليست * آنكه آهش ز غَمِ عشق چو دودست عليست\r\nقلم از عشق على در كف دُروَش باشد * شعر نابش مى نابيست كه بىغش باشد \r\n\r\n« نام زهرا پنج تن را زيور است »\r\n اى به قرآن مادحت رب جليل * پنج تن را شمس رخسارت دليل\r\nبىوضو كى مىتوان نام تو خواند * چون على سجاده‌ات را گستراند\r\nاى تو نور ديده و تاب‌وتبم * بىوضو نامت نيارم بر لبم\r\nنام زهرا بىوضو بردن خطاست * نام زهرا ثبت فرهنگ خداست \r\n\r\n","description":"","footnote":"","page_name":" 199 ","page_number":199},
  {"content":"\r\n\r\n من مطهر گشته‌ام در اشك خويش * نام زهرا مىبرم با قلب ريش\r\nنام او ذكر ملائك گشته است * وهم از اوصاف او سرگشته است\r\nمصطفى را خالقش داد اين نويد * كافتاب خلقت از مشرق دميد\r\nخالق احمد به احمد وعده داد * راضيه مرضيه زهرا هديه داد\r\nشير حق را داد خالق ارمغان * ارمغانى فخر حوران جنان\r\nاز عفاف درگه حق برتر است * انسيه حوريه كوثر اطهر است\r\nدامن زهرا بود حبل المتين * طور سينايى پر از زيتون و تين\r\nپروريد او اندر آن دامان پاك * عاشقانى بهر جانان سينه‌چاك\r\nاندر آن دامان حسينش پروريد * چون حسينش خالقش عبدى نديد\r\nجان فداى آن حسين‌پروردنش * خم شده گردون به پا بوسيدنش\r\nدامنش دامان زينب‌پرور است * زينبش چون ذو الفقار حيدر است\r\nلرزه افكند او بر اندام يزيد * تا كه لبهايش بدندان لب گزيد\r\nهمچو شيران نعره مىزد بر سرش * خطبه‌هايش ضربه‌اى بر پيكرش\r\nوصف شير بيشه شير خداست * دخت زهرا قهرمان كربلاست\r\nصف‌شكن مردى كه نامش زينب است * آنكه تحسين خدايش بر لب است\r\nبيشهء حيدر سزد اين شير را * بگسلد زنجيرهء زنجير را\r\nمرحباى شيعيان بر هر لب است * حاصل دامان زهرا زينب است\r\nعقل حيران است زين دامان و مام * دامنى با يازده فرزند امام\r\nخامه نقش‌آفرين كردگار * شاهكار خلقتش گل كرده بار\r\nنقش هستى را مجسم كرده است * محو حوا روح آدم كرده است\r\nچون به زلف آفرينش شانه زد * بهر آذين نام آن ريحانه زد\r\nتشنگان را مهر او باشد زلال * عارف از اين چشمه مىنوشد كمال\r\nزينت هستى ، فدايت جان من * عشق تو شد رونق ايمان من \r\n\r\n","description":"","footnote":"","page_name":" 200 ","page_number":200},
  {"content":"\r\n\r\n آن حسينى را كه تو پرورده‌اى * عالم از نورش منور كرده‌اى\r\nتا بود بر پيكر عالم خروش * نور فرزندت نمىگردد خموش\r\nمهديت دارد به كف نبض زمان * مىتپد بهرش دل پيغمبران\r\nعقل حيران است زين دامان و مام * دامنى با يازده فرزند امام\r\nاين شرفنامه ز كِلك دُروَش است * بيت بيتش شعله‌هاى آتش است \r\n\r\nبه مناسبت تولد حضرت ابو الفضل عليه السّلام به فرهنگ جوانمردى كلامى نيست مانندش\r\n قمر از شرم پنهان شد كه امشب ماه مىآيد * فروغ ديده‌ى حيدر مه آگاه مىآيد\r\nحسين بن على را تكيه‌گاه و رهبر لشكر * ابو فاضل ، سپهسالار عاليجاه مىآيد\r\nبه فرهنگ جوانمردى كلامى نيست مانندش * ز قاموس فتوت واژه دلخواه مىآيد\r\nخدا را خلق اين خلقت بود الگو به مخلوقش * سزد مرحبا عبّاس زان درگاه مىآيد\r\nتو را ام البنين فخرت كه پروردى چنين مردى * به شأنت احسن حيدر ز عمق چاه مىآيد\r\nزلال آب در مشتش لب عطشان ننوشيد آن * هنوز از نهر علقم ناله‌اى جانكاه مىآيد\r\nشب ميلاد او « دروش » نشايد اشك را جارى * چرا از ديدگان بر رخ گه و بيگاه مىآيد \r\n\r\nهمه هست آرزويم كه ببينم از تو روئى « 1 »\r\n ز غمت بر آنم مه كه كشم ز سينه هويى * كه شدم اسير و تنها و نمانده آبرويى\r\nسر و جان من فدايت تو مگر مرا عدويى * همه هست آرزويم كه ببينم از تو رويى\r\nچه زيان تو را كه منهم برسم به آرزويم * شده خون ز داغ عشقت دل واله و خونيم\r\nسر غم به سجده دارم به زمين بود جبينم * به اميد آنكه شايد رخ چون مهت ببينم\r\nبه كسى جمال خود را ننموده‌اى و بينم * همه جا بهر زبانى بود از تو گفتگويى \r\n\r\n\r\n","description":"","footnote":"\r\n( 1 ) - تضمين غزل فصيح الزمان رضوانى شيرازى .\r\n","page_name":" 201 ","page_number":201},
  {"content":"\r\n\r\n نه دلست اينكه دارى كه ترا به سينه سنگى * كه بكام من نباشد چو غم رخت شرنگى\r\nاگرم كه قصد جانى نبود مرا درنگى * همه خوش‌دل اينكه مطرب بزند بتار چنگى\r\nمن از آن خوشم كه چنگى بزنم بتار موئى * خَجِل از قدت صنوبر چو بنازم مىخرامى\r\nبود افتخار خدمت من و درگهت غلامى * بپذيرش اين غلامت كه بهاى او به جامى\r\nچه شود كه راه يابد سوى آب تشنه كامى * چه شود كه كام جويد ز لب تو كام‌جوئى\r\nدلم آن‌چنان ربودى كه تو راست ناز شستت * مكنش فزون جفايت من و بوسه‌ام به دستت\r\nسخنش شكسته قلبم لب لعل مىپرستت * بشكست اگر دل من به فداى چشم مستت\r\nسر خم مى سلامت شكند اگر سبوئى * غم عشق و بىوفايى شده بغض در گلويم\r\nز جفا و جورت هر شب به دل است گفتگويم * ز سرشك بىامانم چكنم چه چاره جويم\r\nنه بباغ ره دهندم كه گلى بكام بويم * نه دماغ اينكه از گل شنوم بكام بوئى\r\nشود اشك دُروَش از خون عبث است از تو تمكين * كه كمان ابروانت به نظر دو خنجر كين\r\nمگرم كه صبر باشد به دل شكسته تسكين * نظرى به‌سوى رضوانى دردمند مسكين\r\nكه به‌جز درت اميدش نبود به هيچ سويى \r\n\r\nچه درى به كف بو و نشناختم\r\n شبى مادرم سخت بيمار بود * كسى گو مرا يكه غمخوار بود\r\nهمى ناله مىكرد از رنج خويش * مرا قلب زين ناله مىگشت ريش\r\nبه هرجا زدم تا كه جويم علاج * چون نبوَد علاجى چه جويم علاج\r\nطبيبان همه مانده از علتش * عيان ديدمى مادرم رحلتش\r\nچو گرديدم از مادرم نااميد * مرا خون دل از دو چشمم چكيد\r\nز چشمانم آن يأس مادر بديد * كه هنگام جان دادنش در رسيد\r\nچو در خويش ديگر اميدى نديد * ضمير مرا خواند و اشكش چكيد \r\n\r\n","description":"","footnote":"","page_name":" 202 ","page_number":202},
  {"content":"\r\n\r\n كه فرزند ديدم جوانمرديت * ولى آتشم زد مرا سرديت\r\nنهانش مكن خوانده‌ام از غمت * عيان است گرد گل آن شبنمت\r\nوجود مرا زاريم چيره بود * نگاهش به چشمان من خيره بود\r\nنگاهى كه بود همچو آتش‌فشان * نگاهى كه شد قلبم اخگر از آن\r\nنگاهش به حق آتش افروز بود * نه تنها جگر استخوان سوز بود\r\nبه دو گفتم اى دين و ايمان من * بريزد بلاى تو در جان من\r\nالهى بود سايه‌ات بر سرم * بكن آگه از زاريت مادرم\r\nبگفت هرچه گويم همان گوش گير * تن خسته‌ام را در آغوش گير\r\nكه بر زندگانى ندارم اميد * يقين موسم مرگ من در رسيد\r\nنهادم سر خويش بر سينه‌اش * همان سينه همچو آيينه‌اش\r\nروان گشت از ديده سيلاب خون * چه سازم كه بر چاره بودم زبون\r\nمرا گفت اى نور چشمان من * روانست از پيكرم جان من\r\nبكن رحمى آخر بر اين قلب ريش * مرنجان روانم ز زارى خويش\r\nكلام خدا بر لبانش نشست * پس آنگه دو چشمان خود را ببست\r\nكنون كنج عزلت مكان من است * شب و روز اشكم خوراك من است\r\nچه درّى به كف بود و نشناختم * كنون مىشناسم كه آن باختم\r\nبدان‌قدر اين درّ ناياب را * چو بينى ز من اين تب‌وتاب را\r\nتو دُروَش ز افغان و آهت چه سود * رسان بعد از اين بر روانش درود \r\n\r\n","description":"","footnote":"","page_name":" 203 ","page_number":203},
  {"content":"\r\n\r\n\r\nدرويش ( 1301 )\r\nعزيز دولت‌آبادى ، فرزند موسى ، در سال 1301 هجرى شمسى در تبريز پا به عرصهء حيات گذاشت ، تحصيلات ابتدايى و متوسّطه را به انجام رسانيد ، ازآن‌پس به دانشگاه راه يافت و در دانشكدهء ادبيّات به تحصيل پرداخت و فارغ التّحصيل شد و درجهء ليسانس دريافت كرد ، آن‌گاه به استخدام وزارت فرهنگ ( آموزش و پرورش ) درآمد و به تدريس اشتغال ورزيد و چندى نيز رياست كتابخانهء ملّى تبريز و عضويّت كنگرهء تحقيقات ايرانى را به عهده داشت . سرانجام پس از سال‌ها خدمت در سال 1353 بازنشسته گرديد ، سپس به كار تأليف و تحقيق و تتبّع پرداخت و مقالاتش در مجلّهء دانشكدهء ادبيّات و علوم انسانى تبريز و نشريهء كتابخانهء ملّى و مجلّهء آينده به چاپ مىرسيد و علاوه بر مقالات فوق آثار و تأليفات زير از او طبع و نشر گرديد :\r\n1 - تاريخ تحوّل نثر فارسى معاصر ، چاپ تبريز ( 1333 )\r\n2 - تصحيح ديوان كمال الدّين مسعود خجندى ، چاپ تبريز ( 1337 )\r\n3 - تصحيح ديوان خيالى بخارايى ، از انتشارات مؤسسه تاريخ و فرهنگ دانشگاه تبريز ( 1352 )\r\n4 - تذكرهء سخنوران آذربايجان ، در دو مجلّد ، از انتشارات مؤسّسهء تاريخ و فرهنگ دانشگاه تبريز ( 1357 - 1355 )\r\n5 - تذكرهء سرايندگان شعر پارسى در قفقاز ، از انتشارات موقوفات دكتر افشار ،\r\n\r\n","description":"","footnote":"","page_name":" 204 ","page_number":204},
  {"content":"\r\n\r\nتهران ( 1370 )\r\n6 - تصحيح روضهء اطهار ، در شرح مزارات متبركهء تبريز و توابع ، تأليف ملّا حشرى ، چاپ تبريز ( 1371 )\r\nدولت‌آبادى كه در شعر تخلّص « درويش » را برگزيده است ، خود مىگويد :\r\n« تخلّص درويش را با تفؤلى از ديوان لسان الغيب حافظ اختيار كردم . »\r\nوى در سرودن شعر فارسى و تركى آذرى تبحّر و مهارت دارد و طبعش به سرودن غزل و قصيده مايل است و بيشتر اشعارش صبغهء عرفانى دارد . ديوان اشعارش تاكنون طبع و نشر نگرديده و دو كتاب زير را نيز آمادهء چاپ كرده است : تصحيح ديوان بساطى سمرقندى ؛ فرهنگ واژه‌هاى تركى در زبان فارسى .\r\nاستاد درويش از چهره‌هاى محبوب و سرشناس و دانشمندى پژوهشگر و انسانى وارسته و درويش مسلك و عارف پيشهء آذربايجان به شمار مىرود .\r\n\r\nنواى آشنا\r\n عزّتى از دولتِ فقر و فنا داريم ما * عشرتى در خلوتِ درد و بلا داريم ما\r\nآشنا با فتنه و بيگانه با آسايشيم * تا چو خضرِ عشق پيرِ رهنما داريم ما\r\nاشك حسرت كى فروغ ديده را سازد تباه ؟ * چون غبارِ راه جانان توتيا داريم ما\r\nگشته‌ايم از نسخه و ناز طبيبان بىنياز * تا نظير دردِ جان‌سوزت دوا داريم ما\r\nساز جان را گوشمالى داده چرخ نغمه‌ساز * چنگ زن بر دل ، نواى آشنا داريم ما\r\nدر كنار مجمر تسليم ، رخت افكنده‌ايم * مثل خاكستر به هر سوزى رضا داريم ما\r\nغنچهء دل مىشكوفد ، زان كه در باغ وجود * چون نسيم صبح آهِ دلگشا داريم ما\r\nمرغ توفانيم و با قهر طبيعت سازگار * نيست حاجت ناخدا را ، تا خدا داريم ما\r\nگنج استغنا اگر خواهى دل « درويش » جوى * در بساط بىنوايى ، بس نوا داريم ما \r\n\r\n","description":"","footnote":"","page_name":" 205 ","page_number":205},
  {"content":"\r\n\r\n\r\nساغر هستى\r\n در ساغر هستى مى نابى نتوان يافت * جز خون دل و اشك ، شرابى نتوان يافت\r\nبستند درِ ميكدهء مهر و وفا را * ديگر خبر از مست و خرابى نتوان يافت\r\nدرياى جهان نقش سراب است ، در آنجا * بر تشنه‌لبى جرعهء آبى نتوان يافت\r\nبر سفرهء رنگين زمين زاغ نشيند * در جايگه پست ، عقابى نتوان يافت\r\nجز در بر رقّاص فلك ، زهرهء شبگرد * در دست كسى چنگ و ربابى نتوان يافت\r\nبا شبنم آزاده بگوييد كه در چاه * از رشتهء خورشيد طنابى نتوان يافت\r\nچون نسخهء خوش خطّ و گران قيمت هستى * مغلوط و پر از نقص ، كتابى نتوان يافت\r\nمقصود از اين خلقت آشفته چه بوده‌ست ؟ * « درويش » بدين نكته جوابى نتوان يافت \r\n\r\nپرسش\r\n آمدى باز به پرسيدن زارى مهجور * چه فريبا شده‌اى چشمِ بد ، از روى تو دور\r\nقَبَسى ، آتش عشقى و من از خيلِ خليل * مىخرامد به سويداى دل از ناز تو ، نور\r\nمن به چشم دل‌وجان ، روى تو را مىنگرم * كه ز آيينه و خورشيد چه دريابد كور ؟\r\nنقشِ ارژنگِ دل‌انگيز خدايى به خدا * كه نگاهت نتوانم كنم از شرمِ حضور\r\nمهر و مه ، بهر تماشاى تو سرگردانند * اى گريبانِ تو خاور ، رخ زيباى تو هور !\r\nمن ز پروانهء پر سوخته آموخته‌ام * كه نثار تو كنم جانِ نزار و رنجور\r\nاى كه در نعمت و نازى ، ز ضعيفان ياد آر * كه پس از پنج صباحى چه سليمان و چه مور\r\nهمچو مستان مشكن جام غرورم اى دوست * كه گداىِ درِ هر ميكده را هست غرور\r\nعزّت و ذلّتِ دنيا سپرى مىگردد * چه به پوشاكِ سمور و چه لبِ تاب تنور\r\nعمر هم مىگذرد يا به غم و ناكامى * يا به عيش و طرب و هلهله و جشن و سرور\r\nبشكفد گر دل پژمردهء « درويش » رواست * كه ز خورشيد رُخت لعل شود سنگ صبور \r\n\r\n","description":"","footnote":"","page_name":" 206 ","page_number":206},
  {"content":"\r\n\r\n\r\nانتظار\r\n اى به شوق طلبت ، جان و دل من خشنود * وى به لطف و كرمت كوكب بختم مسعود\r\nمهر من ! پرده ز رخسار مه خود بردار * تا مگر كور شود ديدهء خفّاش حسود\r\nعمربخش است رسيدن به تو در وادى طور * ليك يارى نكند طالع بىنور ، چه سود ؟\r\nچشم من چشمهء بيت الحزن كنعان است * سرو من از ره نيكى نظر انداز به رود\r\nتو سليمانى و با مور به پاداش عمل * داده سرخطّ و نگينت ملك‌الملك ودود\r\nسرزنش‌هاى تو از آب بقا نوش‌تر است * خستگان يافته از خاك شفايت بهبود\r\nچه شود گر ز پريشانى ما ياد آرى * مقتضى اين همه موجود و موانع مفقود\r\nچون سپنديم در آتشكده و مجمر دهر * كار ما سوختن و بار قيام است و قعود\r\nحلّه‌اى بافته جولاههء غدّار فلك * تيرگى تارش و نوميدى و ناكامى پود\r\nمرغ توفان نپرد جز به هواى توفان * به سمندر نرسيده‌ست مگر آتش و دود\r\nساغر و جام شفق نيز پر از خوناب است * بادهء ناب ندارد قدح چرخ كبود\r\nسر تسليم نهاديم به فرمان قضا * كه بسازيم به سوزى و بسوزيم چو عود\r\nزندگى طبل ميان خالى پرآوازه‌ست * كه كمر بندد و هنگامه كند گاهِ سرود\r\nرنگ هستى همه نيرنگ و فسون است و سراب * دل مبنديد ، كه در باطن آن هيچ نبود\r\nكس ندانست چرا زاغ زيَد سيصد سال * عمر شاهين زچه‌رو بيش ز سى سال نبود\r\nمبدأ ما عدم و وادى رحمت مقصد * كس ندانسته كز اين سرّ چه باشد مقصود\r\nحلقهء توبه به درگاه خدا مىكوبم * نامه چون روى سيه گشته به روز موعود\r\nتار هر موى پريشان و سفيدم گويد * كاى هوس‌هاى خطاكار جوانى ، بدرود !\r\nدل و دست و سر و پايم همه لرزان يا ربّ * دست من گير در اين زلزلهء كاخ وجود\r\nيا مرا فقر بيفزا كه به تسليم و رضا * بتوان زنگ غم از آينهء سينه زدود\r\nخرقهء فقر به صد مسند عزّت ندهم * گنج قارون به كجا رفته و جاه نمرود\r\nمنِ « درويش » خطاكار و خدا عذرپذير * گنه ما متناهى ، كرمش نامحدود \r\n\r\n","description":"","footnote":"","page_name":" 207 ","page_number":207},
  {"content":"\r\n\r\n\r\nوادى طلب\r\n به وادى طلب آنگه سفر توانى كرد * كه از علايق هستى گذر توانى كرد\r\nبه مهر حقّ چو منوّر شود سراچهء دل * ز عشق‌هاى مجازى حذر توانى كرد\r\nجمال يار چو در طور دل تجلّى كرد * حديث موسى عمران سمر توانى كرد\r\nقبول دوست زمانى شوى كه در پاكى * نظير آينه بر وى نظر توانى كرد\r\nبساز با عطش و دست سوى بحر مياز * چنان‌كه چاره به خون جگر توانى كرد\r\nاگر رسى چو محمّد صلّى اللّه عليه و آله به عرش استغنا * تو هم هرآينه شق‌ّالقمر توانى كرد\r\nخوشا كه حافظ شيرين كلام را « درويش » * ز مبتدايى خود باخبر توانى كرد \r\n\r\nراه دل\r\n مدّعى كى مىشناسد كهكشانى راه دل ؟ * چشم نابينا كجا بيند جلال و جاه دل ؟\r\nبارگاه عاشقان و كعبهء اهل صفاست * هركسى راهى ندارد بر در و درگاه دل\r\nهمچو يوسف گر دلى را جويى از راه وفا * مرده يا بى صد اميد و آرزو در چاه دل\r\nدل به دست آور ز درويشان كه حجّ اكبر است * خرمن هستى بسوزد نالهء جانكاه دل\r\nراز پنهان دلم را اشك حسرت فاش كرد * نقل مجلس كرد ما را ديدگان همراه دل\r\nاى توانا همّتى ! از ناتوانان دست گير * داد از اشك شرربار و فغان از آه دل ! \r\n\r\nنقش دل‌انگيز\r\n مانى چو به ارژنگ كشد نقش دل‌انگيز * مانند تو تصوير كند دست خدا نيز\r\nدر دور لب لعل تو خطّيست « غبارين » * « نسخى » زده بر نو خط « ريحان » دل‌آويز\r\nافسون نگاه تو صفابخش و وفاجوست * و ابروى كمانى تو پرغمزه و خون‌ريز\r\nاى صنع خدايى ، گل بىخار جهانى * دست من و دامان تو با خار مياميز\r\nمن جام جهان‌بين دلم را به تو دادم * مشكن به جفا اى مه جم ، شوكت تبريز\r\nگه مهر بورزى و سخا ، گاه كنى قهر * گه حاتم طايى شوى و گاه چو چنگيز \r\n\r\n","description":"","footnote":"","page_name":" 208 ","page_number":208},
  {"content":"\r\n\r\n بس داغ نهاده به دل و ديده من عشق * در ديده بلا جلوه كند حسن دل‌انگيز\r\nدر روز جدايى من و محبوب من و ابر * بوديم سراسيمه و حيران و گهربيز\r\nخوبان جهان بىخبر از سوز و گدازند * اى دوست ز سوز دل « درويش » بپرهيز \r\n\r\nهنرى كن !\r\n اى ديده رهى از رهِ معنا گذرى كن * چون آينه بر صورت خوبان نظرى كن\r\nچون ژاله ، دل از لاله و گل بركن و برخيز * مأواى تو درياست ، بدانجا سفرى كن\r\nاز روزنه چون ذرّه چو بينى به منازل * خورشيد بود جاى تو ، والاگهرى كن\r\nدل ، تنگ‌تر از غنچهء دلخون بهاريست * اى آه ! تو اعجازِ نسيم سحرى كن\r\nاى كوكبِ اقبالِ تو چون زهره درخشان * از كوچهء اين « بخت‌سُها » هم گذرى كن\r\nاى تير نگاهت به دلِ خسته ، نشسته * پروا ، ز غم و نالهء خونين جگرى كن\r\nهرچند كه ايمن بود از سنگِ ثمر ، بيد * كم سايه مباش و حذر از بىثمرى كن\r\nدل صاف كن از رنگِ تمنّا و تعلّق * شيرين سخنى همچو نىِ بىشكرى كن « 1 » \r\n\r\n\r\n","description":"","footnote":"\r\n( 1 ) - صائب فرموده است :\r\n تهى دستى سخن را رنگ ديگر مىدهد صائب * نيرزد نالهء جان‌سوزِ نى ، گر پُكَر باشد \r\n","page_name":" 209 ","page_number":209},
  {"content":"\r\n\r\n اى كرده نهان مَنقَصَت خود به هنرها * در پوشش عيب دگران هم هنرى كن\r\n« درويش » چو اندرز بود مصرع « هاتف » * « با غنچهء دل ، كار نسيم سحرى كن » \r\n\r\nآذربايجان\r\n جلوه‌گاه عشق و ايمان مسكن آزادگان * افسر ملك كيان اى خاك آذربايجان\r\nچيره‌دستى كرده در طرح تو نقّاش ازل * روضهء رضوان زرشكت كرده آذرها به جان\r\nآبهاى چشمه‌سارانت همه زمزم صفت * دامن كوه سهندت دلگشاتر از جنان\r\nپهلوانان در حريم دوستانت ناتوان * ناتوانان در مصاف دشمنانت پهلوان\r\nنوجوانان در وقار و فكرت و تدبير ، پير * پيرمردان در دليرى و شجاعت نوجوان\r\nچون كتابى جمله خاموشند و يك دنيا سخن * چو صدف گوشند و چو دريا عميق و بيكران\r\nشعر « قطران » در سلاست شهرهء آفاق شد * « مولوى » را « شمس تبريزى » نمودى جاودان\r\nساحل درياچه‌ات گهوارهء زرتشت بود * زان سبب آبش ربايد درد را از جسم و جان\r\nوين عجب با اين همه لطف خدائى هر زمان * بر سرت باريده باران بلا از آسمان\r\nچون سمندر در ميان شعله‌ها افروختى * سوختى اى تير جانسوز حوادث را نشان\r\nشير مردانت فداى نهضت مشروطه شد * تا فراهم ساختى آزادى نطق و بيان\r\nمدّتى در آتش غم اوفتادى چون خليل * امن و راحت شد گران و رنج و حسرت رايگان\r\nرخت بركند از گلستان تو مرغان چمن * كرد راغ اجنبى بر هر درختت آشيان\r\nنوحه شد جاى سرود و ناله شد جاى سرور * دود اندوه و اسف برخاست از هر دودمان\r\nدر حوادث نيك دادى امتحان خويش را * تا شدى در سبقت ميهن‌پرستى قهرمان \r\n\r\n","description":"","footnote":"","page_name":" 210 ","page_number":210},
  {"content":"\r\n\r\n\r\nدرويش ( 1328 )\r\nحجّة الاسلام سيّد ناصر ميبدى ، فرزند احمد ، در سال 1338 هجرى شمسى در دودمانى روحانى ، كه همه از عالمان دين و مشاهير علم و ادب بوده‌اند ، در شهر كرمانشاه چشم به جهان گشود .\r\nنيايش آية اللّه سيّد محمّد و جدّ اعلايش حجّة الاسلام سيّد باقر ميبدى ، كه هر دو فرزندان آية اللّه حاج سيّد جواد كه او نيز فرزند آية اللّه حاج سيّد على ميبدى است و شرح حال برخى از آنان در كتب رجال و تراجم مذكور است . بايد اضافه كنم كه حاج سيّد على ميبدى اوّلين كس از اين دودمان بود كه از زادگاهش ميبد به كرمانشاه مهاجرت كرد و در اين شهر رحل اقامت افكند .\r\nسيّد ناصر ميبدى تحصيلات ابتدايى و دورهء متوسّطه را در زادگاهش به پايان رسانيد ، ازآن‌پس براى ادامهء تحصيل علوم دينيّه رهسپار قم شد و در حوزهء علميّهء اين شهر به تحصيل پرداخت و از محضر اساتيدى چون محمّد حسين اصيلى كاشانى كسب فيض كرد . پس از يك سال به زادگاه خود بازگشت و همچنان به تحصيل پرداخت و از اساتيد اين سامان ، به خصوص فقه و اصول را ، از دايىاش آية اللّه سيّد مجتبى ميبدى فرا گرفت و نيز از محضر علّامه سيّد محمّد طاهر هاشمى ، كه عالمى وارسته و شاعرى عارف پيشه بود ، به كسب معرفت پرداخت . آن‌گاه به تهران عزيمت كرد و از مجلس درس آية اللّه شيخ مرتضى اردكانى استفاده نمود ، سپس به مشهد مقدّس مهاجرت كرد\r\n\r\n","description":"","footnote":"","page_name":" 211 ","page_number":211},
  {"content":"\r\n\r\nو در اين شهر مسكن گزيد و همچنان به كسب دانش پرداخت .\r\nسيّد ناصر كه تخلّص درويش را براى شعر خود برگزيده است دربارهء شعر و شاعرى خود مىگويد : « شعر در خانوادهء ما موروثى است . جدّ اعلاى من ، حاج سيّد على ميبدى ، اشعار بسيار لطيفى دارد ؛ برادرش سيّد محمّد رضا ، متخلّص به حكيم نيازى داراى ديوان شعر است و نيز حاج سيّد جواد و حاج سيّد كاظم ، فرزندان حاج سيّد على ، هر دو شاعر بوده‌اند و همچنين دايىام حاج سيّد على ، فرزند حاج سيّد محمّد ، نيز اشعار نغز و زيبايى دارد و جدّ پدرىام حاج سيّد باقر و جدّ مادرىام حاج سيّد محمّد ، فرزندان حاج سيّد جواد ، نيز در شعر از توانايى كافى برخوردار بوده‌اند . »\r\nدرويش از دوران كودكى علاقه و دلبستگى به شعر و ادب داشت و از سال 1353 به سرودن شعر پرداخت و از تشويق‌هاى عبد الحسين واقدى ، پدر شاعر گرانقدر اصغر واقدى ، بهره‌مند گرديد و در دورهء دبيرستان از رهنمودهاى استاد يد اللّه بهزاد ، كمال استفاده را كرد . وى در سرودن شعر كلاسيك و نو ، هر دو ، طبع‌آزمايى مىكند و نخستين مجموعهء شعر نو او به نام « فصل يغما » در سال 1375 طبع و نشر گرديد و اثر ديگر وى كتاب « سراج المعانى » در احوال آيت‌اللّه سيّد ابو الحسن اصفهانى ، به چاپ رسيده است و چند اثر ديگر كه به اهتمام وى نشر شده است .\r\n\r\nكشف مراد\r\n خيال تو به چشم من ، قصّهء خواب مىزند * ياد تو واىواى من ، راه صواب مىزند\r\nشعلهء حسن تو دلم ، همچو كباب مىكند * آتش عشق را بر اين ، حال خراب مىزند\r\nجبر نگاه تو دلا ، سؤال كوى من شده * به اختيار هركجا ره به جواب مىزند\r\nغمزهء خون‌فشان تو ، راهزن دل غمين * تير نگه به سينه‌ام ، چه بىحساب مىزند\r\nنبضِ پر از شراره‌ام ، فتاده در تپش دلا ! * ببين كه در فراق تو ، به التهاب مىزند\r\nاى دل « درويش » بيا ، چاره بينديش كه او * برده دلم چه بىوفا ، گاه نقاب مىزند \r\n\r\n","description":"","footnote":"","page_name":" 212 ","page_number":212},
  {"content":"\r\n\r\n\r\nركن عشق\r\n دل بيا در خلوت حق بر سر ملك نجف * پاى زن بر كوى وحدت مستِ « لا » شو لا تخف\r\nگرد كويش پاىكوبان طوف بيت حقّ نما * كن سماعى بر سر زلفش ، دلا با چنگ و دف\r\nكعبهء عشّاق حقّ باشد سر كوى علىّ * بلكه از كعبه هزاران مرتبه دارد شرف\r\nسالكان كوى او ، حجّاج بيت اللّه عشق * در رهش احرام خونين بر تن و سرها به كف\r\nكعبه گر باشد صدف ، درّش علىّ حيدر است * طوف گوهر چون كنى فارغ شدستى از صدف\r\nركن عشق حقّ على باشد امير المؤمنين * از ازل شد زمزم لعلش جهانى را هدف\r\nلعل او اعجاز عشق و هستى كون و مكان * برتر از عيسى و موسى هست آن نيكوسلف\r\nخاك پايش سرمهء چشمان درويشان حقّ * پير عشقش باديه‌پيما شدستى هر طرف \r\n\r\nتضمين غزل ابو القاسم لاهوتى\r\n « بيا ايثار و همّت بين ، حديث دلبرى بنگر * رون خاك و خون ، چشم گل پيغمبرى بنگر\r\nبه خون آغشته ماهى را به چرخ چنبرى بنگر * بيا در كربلا ، محشر ببين ، كين‌گسترى بنگر\r\nنظر كن در حريم كبريا ، غارتگرى بنگر » * بيا بر چارسوى عشق حق در عالم امكان\r\nسر بازار هستى بين متاع گلشن انسان * دُر اين چارسو را شد خريدارش سر جانان\r\n« فروشنده حسين و جنس هستى ، مشترى يزدان * بيا كالا ببين ، بائع نگه كن ، مشترى بنگر »\r\nبه‌سوى قتلگه چون شد علىّ ، پور برومندش * خدا را شاهد آوردى بر آن يك‌دانه دلبندش\r\nچنين هجرى به و اللّه ، نديده كس به مانندش * « به فكر خير امّت بود ، وقت مرگ فرزندش\r\nسپهسالارى لشكر ببين و رهبرى بنگر » * سكينه با عمو گفتا برايم آب ، مىآور\r\nعمو جانم ! عطش آتش زدى بر سينهء اصغر * تو باشى و حرم بىآب باشد زادهء صفدر !\r\nز بىآبى به وقت مرگ هم عبّاس نام‌آور * خجل بود از سكينه ، يادگار حيدرى بنگر »\r\nنثار عشق بنمودى علمدار صف عزّت * يمين مهربانش را كنار چشمهء عبرت \r\n\r\n","description":"","footnote":"","page_name":" 213 ","page_number":213},
  {"content":"\r\n\r\n به راه يار هستى را فنا بنموده با لذّت * « به جاى آب خون پاشيده شد در راه از غيرت\r\nبه عشق فرمانده بين ، فرمانبرى بنگر » * براى چند روزى از پى اين جيفهء دنيا\r\nيزيد آتش زدى بر مصحف پيغمبر يكتا * شكستى حرمت بيت و به خون كردى گل طه\r\n« پى انگشترى ببريد ، انگشت شه دين را * جفاى ساربان بين و اصول چاكرى بنگر »\r\nبه كوى عشق تا خون بر سر گردون ويران شد * فتاده بر زمين آن جلوهء خورشيد تابان شد\r\nغم درد فراقى بر دل زينب نمايان شد * « به جاى شاه دين ، فرمانده خيل اسيران شد\r\nمقام زينبى بين و وفاى خواهرى بنگر » * بيا در كربلا بنگر جفاى لشكر اعدا\r\nزدى بر خيمه‌ها آتش ، شكستى حرمت زهرا * در آن عصر غم‌آلود و درون آه و وا ويلا\r\n« براى گريه هم رخصت ندادند آل احمد را * مسلمانى نگه كن رسم مهمان پرورى بنگر »\r\nاز آن روزى كه بر پهلوى زهرا بىحيا زد ، در * به ضرب سيلى آن معصومه افتاد و شكستى پر\r\nقرق بشكسته شد از حرمت اولاد پيغمبر * « خدا را كشته بود و خون‌بها مىداد مشتى زر\r\nببين كار يزيد بىحيا ، زشت اخگرى بنگر » * همان ساعت كه شمر دون گلو ببريد لاهوتى\r\nگل سرو گلستان نبى را چيد لاهوتى * خدا محبوب خود را غرقه در خون ديد لاهوتى\r\n« از آن خون در فضاى عشق مىپاشيد لاهوتى * نكرد اين دهر را نابود ، صبر داورى بنگر »\r\nگلايه « ميبدى » بس كن ، مگو ذكر مصيبت را * سخن كوته كن از ذكر بلاى عصر عاشورا\r\nمزن آتش ، مزن آتش به قلب پارهء زهرا * « كه چشم مهدى از گريه شدستى لالهء احمر\r\nدل « درويش » را در شعله‌هاى آذرى بنگر » \r\n\r\n","description":"","footnote":"","page_name":" 214 ","page_number":214},
  {"content":"\r\n\r\n\r\nالهجران عقوبة العشق دلتنگىها\r\n كجا رفتى ؟ نمىآيى به خانه * دلم امشب تو را كرده بهانه\r\nفضاى خانه بىتو سرد و تنها * هواى كلبهء دل غمگنانه\r\nنگاهت مانده هرجا ، واى بر من * صدايت يادگارى جاودانه\r\nاميدم در بُن هر لحظه جاريست * حديث وصل دارد عاشقانه\r\nپرستوى خيال كوچك تو * در آغوشم نموده آشيانه\r\nهمه پيراهنم بوى تو دارد * ز تو خواهم تو را من كودكانه\r\nتمام عطر ياس خانهء ما * تو اى گل‌واژه‌هاى شاعرانه\r\nمرا با خود ببر تا شهر رؤيا * وجود تو ز من دارد نشانه\r\nتو را بىپرده مىخواهم من امشب * جوابى ده مرا تو ، آرى يا نه ؟\r\nاميد لحظه‌هاى پاك « درويش » * دل تنگم گرفته از زمانه \r\n\r\nتقديم به شاعر جوانمرگ ، اسد اللّه عاطفى كوچ بىهمراه\r\n همان روزى كه تنديس نياز من ، * درون دهشت رسواى خاكستان ،\r\nصداقت را * به زير صخره‌هاى سنگين و مرگ‌آلود ،\r\nصدا مىزد . * و در دامان بخشايش نمىخوابيد ،\r\nجهان پژمرد * درون پنجهء خرسنگ . \r\n\r\n","description":"","footnote":"","page_name":" 215 ","page_number":215},
  {"content":"\r\n\r\n سرابى گنگ و ناباور ، * كويرى تشنه امّا سرد ،\r\nتمام واژهء يك درد ، * پريشان\r\nجانشين راه پرچم شد * و آماس گلو را\r\nنالهء افسوس در كاويد . \r\n*\r\n و بر لب‌هاى سوزان عطش رويم ، * سكوتى همدم اندوه\r\nنياز بوسهء باران بخشش را ، * درون اوج تنهايى نوازش داد .\r\nو زنجير خيالم را ، * گسيل ياد باران شست ،\r\nو در فكرم گلى روييد * چونان سنگ . \r\n\r\n","description":"","footnote":"","page_name":" 216 ","page_number":216},
  {"content":"\r\n\r\n\r\nدرويشى ( 1329 )\r\nعبّاس درويشى در بيست و هشتم اسفندماه 1329 در ديار عارفان و شاعران سرزمين سرسبز و طرب‌انگيز كرمانشاه ديده به جهان گشود ، در زادگاهش به كسب دانش پرداخت ، ازآن‌پس به استخدام شهردارى درآمد و مشغول خدمت گرديد . « 1 »\r\nدرويشى در شرح‌حالى كه خود براى نگارنده نوشته ، با مختصر تغييرى چنين آمده است :\r\n« رشد من در خانواده‌اى تحقّق يافت كه لبريز از عطر و بوى شعر بود و كتاب‌هاى مولانا ، حافظ ، نظامى ، سعدى ، و صائب در كتابخانهء پدر ، انگيزهء آشنايى با شعر و تقليد و رمز و احساس سرودن را در انديشه‌ام وسوسه كرد و مطالعهء دواوين مرا به خوشه‌چينى از خرمن انديشه‌هاى رنگين مشاهير و بزرگان ادب پارسى برمىانگيخت و تراوشات خام شعر به شكل سياه مشق در قالب‌هاى گوناگون تجربه مىشد . شركت در محافل ادبى و درج آثار در نشريّه‌هاى ادبى آغاز فصل شيفتگى شاعرىام بود . فصل آشنايىام\r\n\r\n\r\n","description":"","footnote":"\r\n( 1 ) - شاعر گرانقدر جليل قريشىزاده ( وفا ) در غزلى درباره وى چنين مىسرايد :\r\n ترانه در شب بيداد خوانده درويشى * مرا ز دام غريبى رهانده درويشى\r\nز شور زمزمهء واژه‌ها در اوج خيال * مرا به خلوت انديشه خوانده درويشى\r\nز ناز ناب غزل شكوه در حرير نسيم * غبار غربتم از پر تكانده درويشى\r\nز دستبرد خزانش هراس و باكى نيست * به كوچه باغ هنر گل نشانده درويشى\r\nبه خاك حافظ شيراز مست بادهء عشق * ز اشك ، گل نم باران فشانده درويشى . . . \r\n","page_name":" 217 ","page_number":217},
  {"content":"\r\n\r\nبا مقولهء شعر در ابعاد مختلف و مسير در حوزهء شناخت واقعيّات و طرز بيان انگيزه‌هاى درونى و بررسى گنجينهء غنى ادب پارسى و نوپردازان معاصر و به‌طور نسبى ادبيّات جهان و جوشش چشمهء سيّال احساسات در قالب شعر با كمال اشتياق آغاز مىشد ، علاقه‌ام به نوآورى و كشف مضامين تازه و بديع و جاذبهء موسيقايى كلمات تصويرپردازىها و نازك خيالىهاى شاعرانه و تازگىهاى كلامى مرا به سرزمين ناشناخته‌تر ، پرنده‌وار به پرواز وامىداشت و اين پرواز تا به غايت بر اين گسترهء پهناور تداوم خواهد شد . »\r\nدرويشى ، شاعرى توانا و نيكوپرداز ، زبانش در شعر رسا ، كلامش منجم و مضامينش شيوا و دلنشين است .\r\nنمونه‌هاى زير از شعر اوست :\r\n\r\nباغ عرفان\r\n اينك اينك موج طوفان است و من * شور اقيانوس عرفان است و من\r\nديگر اين مَن آن مَن اى مَن نيستم * بىمَن اى مَن ، من چگونه زيستم ؟\r\nرستم از انديشه‌هاى خام خويش * ميوه‌هاى نارسِ اوهام خويش\r\nسوختم ادراك خود را پاك من * آتش افكندم در اين خاشاك من\r\nدر من اينك واژه‌ها هوهو كنند * مست و دست افشان هواى او كند\r\nدر من اين درياست كه قُل مىزند * هردم آواز تكامل مىزند\r\nز آتش عشق عاشقان را بيم نيست * آنكه عاشق نيست ابراهيم نيست\r\nعشق ما را دفتر انديشه سوخت * صاعقه اين باغ را تا ريشه سوخت\r\nطبع من درياست چون طغيان كند * ساحل از مضمون صدف افشان كند\r\nاز كلامم تازگى آن‌سان چكد * كز پرند برگ گُل باران چكد\r\nاز هواى تازه لبريزم دگر * بعد از اين غوغا برانگيزم دگر\r\nموجم و انديشه‌ام توفان زده * در من آشوب آتش عرفان زده \r\n\r\n","description":"","footnote":"","page_name":" 218 ","page_number":218},
  {"content":"\r\n\r\n منطق اضداد را برهم زنم * عشق را فرياد در عالم زنم\r\nعشق ، اى رويينه‌تن پايا تويى ! * ما همه ميرا و ناميرا تويى\r\nشاخهء بىميوه‌ام ، سنگم مزن * زخمه بر ساز دلِ تنگم مزن\r\nماه تصويرم ، ز نقصان فارغم * سايهء كوهم ، ز توفان فارغم\r\nمست و دست افشانم و يا هو زنم * غرقه در عرفان و إلّا هو زنم\r\nمرغ قُقنوسم مرا ميرايى است * ليك در خاكسترم زايايى است\r\nذرّه‌ام ، در زير بالِ خويشتن * كرده‌ام خورشيد را تسخير من\r\nچيست در باغِ تكامل نقش من * رُستن و بودن ، شكفتن ، گل شدن\r\nدر تواضع كيستم ؟ آزاده‌اى * سايهء سروِ به خاك افتاده‌اى\r\nهر نبات از ضدّ خود آبستن است * نفى خود در خويشتن پروردن است\r\nغنچه گل شد گل شكفت و خاك شد * سبزه ديگرگون شد و خاشاك شد\r\nدر عناصر دم به دم تغييرهاست * زايش و ميرايى و تكثيرهاست\r\nتو خدايىّ و خدايى زان توست * هرچه هست و نيست در فرمان توست\r\nصانع پيدا و ناپيدا تويى * برتر از وهم و گمان ما تويى\r\nهر پديده هستى از نام تو يافت * راز بودن راز پيغام تو يافت\r\nباغ عرفان است و مولانا در او * از سماع عارفان غوغا در او\r\nبا سه‌تارش مىنوازد آب مست * نازك آهنگى به پيچ‌وتاب مست\r\nلاله يا هُو گُل هُوَ الحَقّ مىزند * غنچه حرف از ذات مطلق مىزند\r\nشاخه دست افشان و غرق شورهاست * مست آوازِ خوش تنبورهاست\r\nاز غزل « حافظ » گل افشانى كند * مستم از مضمون عرفانى كند\r\n« جامى » و آشفته‌حالىهاى او * « صائب » و نازك خيالىهاى او\r\nدر سخن « سعدى » خداوندى كند * كيست تا با او همانندى كند ؟\r\nبرتر از نام « نظامى » نام نيست * قلّهء انديشه‌اش را بام نيست \r\n\r\n","description":"","footnote":"","page_name":" 219 ","page_number":219},
  {"content":"\r\n\r\n گرد « عطّار » عارفان در هاىوهو * هفت شهر عشق در تسخير او\r\nبعد از اين ما در سخن غوغا كنيم * مست عرفانيم و مستىها كنيم\r\nاز شراب جام هُو مستيم مست * عاشقان ، ما زين سبو مستيم مست\r\nبعد از اين ما و غزل‌خوانى ما * باغ عرفان و گُل افشانى ما\r\nبعد از اين باغ سخن رنگين ز ماست * غنچهء انديشه عطرآگين ز ماست \r\n\r\nدو خاطره\r\n ز ما دو خاطره‌ى سوگوار مىماند * عطش ز لاله ، نم از چشمه سار مىماند\r\nبه راه تو كه بهار جزيره‌اى ، ابرى * نه من ، كه پنجره در انتظار مىماند\r\nدر آبگير نگاهم پرنده باش و بمان * شكوفه مىرود از باغ و خار مىماند\r\nكمند خشم تو از كتف راه مىگذرد * و پاى زخمى صيد از فرار مىماند\r\nخزان بخت مرا رُستن گياهى نيست * تهى هميشه ز گل شوره‌زار مىماند\r\nبه باغ سبز دلم از نسيم ابر ملال * نه گُل ، نه ميوه ، نه برگ و نه بار مىماند\r\nز سبزه ، چلچله ، آهو ، سمند صحرايى * نياز و بال گُريز و غبار مىماند\r\nميان ميكده لولىوشى نمىماند * دو دست كوزه به سر داغدار مىماند\r\nبه ياد ما غزلى در كتاب دلتنگى * ز جوهر قلم روزگار مىماند \r\n\r\nياد ياران كن وفا « 1 »\r\n از ستيغ قلّهء آزادگى برتر ، وفا * مىزند خورشيد نامت خسته بال‌وپر ، وفا\r\nعرصهء ناورد خالى از سمند تو مباد * اى به ميدان سخن سردارِ نام‌آور ، وفا\r\nشير پير پهنهء آزادگى وقت است وقت * تا بلرزانى ز غرّش پيشه را يكسر ، وفا\r\nپرّش خارا شكاف تير آرش با تو بود * مرزِ محدود بيان شد از تو پهناور ، وفا \r\n\r\n\r\n","description":"","footnote":"\r\n( 1 ) - اين غزل را شاعر نامور خطاب به شاعر گرانقدر خليل قريشىزاده كه سالهاست از زادگاهش هجرت كرده و در شهر كرج سكونت اختيار كرده سروده است .\r\n","page_name":" 220 ","page_number":220},
  {"content":"\r\n\r\n از تو باغِ شعر اين سامان به موج گُل نشست * اى سترگ انديشه ، استاد سخن‌گستر ، وفا\r\nخورده آب از چشمه‌سار طبع صائب كلك تو * كاين‌چنين چنين رنگين ز مضمون كرده‌اى دفتر ، وفا\r\nآتشى فردا برانگيزم ز خورشيد غزل * حاليا ، آن شعله‌ام در زير خاكستر ، وفا\r\nكيستى تو ؟ مطلعِ آغاز ديوانِ شرف * شاعر آزاده‌ام ، سردار عصيانگر ، وفا\r\nسعدىِ شيرين كلام شعر ناب پارسى * بُرّشِ تيغ زبان را چشمهء جوهر وفا\r\nياد ياران كن ، خدا را با غزل آواز خوش * كُشت ما را حسرت ديدار يكديگر ، وفا\r\nابر بغض‌آلوده‌ام امشب ز باران تا سحر * آستين دارم به ياد تو به چشم تر ، وفا \r\n\r\nياد صائب\r\n از غزل تا طبع خود را گُل فشان آورده‌ام * موج گُل بر شاخسارانِ خزان آورده‌ام\r\nشُسته‌ام در چشمه‌سار ماه نازك تاب من * واژه‌ام را ، تا لطافت در بيان آورده‌ام\r\nشاخه‌هاى فكرم از مُرغان مضمون‌ها پُر است * از ديارِ تازگىها ارمغان آورده‌ام\r\nآفتابم عرصه بر پرواز من تنگ آمده‌ست * بال بيرون از حُبابِ آسمان آورده‌ام\r\nشب هواى كوچه باغ خاطرم بارانى است * ياد ياران را به دلتنگى فغان آورده‌ام\r\nدر خزان فوّارهء سبز درختان بسته است * سر به زير بالِ ماتم نُوحه‌خوان آورده‌ام\r\nغنچه‌اى از شاخهء ذوقى نچيده طبع من * از خيالم گُل ز باغ پرنيان آورده‌ام\r\nمىچكد از شعر بوى كهنگىِ لفظ و من * از نسيمِ تازه مضمون در ميان آورده‌ام\r\nسيب سُرخ واژه‌هامان لك زده از ابتذال * در خزان ، باغِ سخن فرياد از آن آورده‌ام\r\nياد « صائب » ياد و ، آن نازك‌خيالىها كه من * باغِ طبعم راز شعرش گُل‌فشان آورده‌ام\r\nبا تمام نازك‌انديشى ادراكم ، عبث * زيره از كرمان به شهرِ شاعران آورده‌ام \r\n\r\nآيينه\r\n من عاشقِ مستِ مستِ مستت بودم * چون سايه به خاك ، پاىبستت بودم\r\nتا سير تو در من نگرى من در تو * اى كاش كه آيينهء دستت بودم \r\n\r\n","description":"","footnote":"","page_name":" 221 ","page_number":221},
  {"content":"\r\n\r\n\r\nخواهم رُست\r\n هرچند لگدكوب خزان خواهم رُست * چون سبزه شكسته استخوان خواهم رُست\r\nبودن ز دميدن است ، بايد بدميم * گر سنگ ببارد آسمان ، خواهم رُست \r\n\r\nكتاب عشق\r\n دريا نَمى از چشم به خون خفتهء ماست * توفان پروبال طبع آشفتهء ماست\r\nمضمون تمام قصّهء عالم عشق * حرفى ز كتاب عشق ناگفتهء ماست \r\n\r\nتابلوهاى پاييزى\r\n پاييز * نم‌ضربه‌هاى شبنم باران\r\nخواب دريچه را * مغشوش مىكند \r\n*\r\n باران * در باغ خلوت پاييز\r\nآنك * سه‌تار كوچك خود را\r\nكوك مىكند \r\n*\r\n پاييز * از قله‌هاى بلند « پراو » كوه\r\nديدنى است * ماه زُلالتاب \r\n\r\n","description":"","footnote":"","page_name":" 222 ","page_number":222},
  {"content":"\r\n\r\n آواز گلهء وحشى غازها * در بيكران شب \r\n*\r\n پاييز * مرغان كوچك باران\r\nگرم ترانه‌خوانى شعر قديم * رگبار \r\n*\r\n پاييز * در باغ سُربى نمناك\r\nپيداست پيچك خاكسترى دود * در پيچ‌وتاب باد\r\nياران شاعرم * بر گردِ شعلهء آتش\r\nدر انتظار \r\n*\r\n پاييز * با قلّه‌هاى مِه‌آلود آمده است\r\nباران * با خط نازك رگبار\r\nذهن دريچه را * هاشور مىزند \r\n*\r\n\r\n","description":"","footnote":"","page_name":" 223 ","page_number":223},
  {"content":"\r\n\r\n پاييز * آواز پاى ماه\r\nبرچينى سكوت نازك شاعر * شنيدنى است \r\n*\r\n پاييز * در آب بركهء خاموش\r\nتصوير آبى كوچ پرنده‌اى * شاعر\r\nبه شانهء شب تكيه داده است \r\n*\r\n پر كن پياله را ، دلم امشب گرفته است * آن‌سوى پنجره\r\nباران سه‌تار مىزند * و\r\nتا سپيده‌دم * لبريز ردّ پاى ستاره است\r\nچشم من \r\n*\r\n پاييز * در آخرين شب شعر وداع باغ\r\nدوشيزهء پريده رنگ گل سرخ * با خط گريه \r\n\r\n","description":"","footnote":"","page_name":" 224 ","page_number":224},
  {"content":"\r\n\r\n به گونه * به پاى خاست\r\nتا دكلمه كند * غزل كوچ برگ را \r\n*\r\n شاعر * پرنده‌ايست\r\nهر لحظه در نشانهء سرخ گلوله‌اى * لبريز بال‌هاى تكاپو\r\nاز شاخه * تا\r\nبه شاخه * هياهو\r\nآواز او ادامهء صبح است * در باغ شب‌زدهء خفته در سكوت . \r\n\r\n","description":"","footnote":"","page_name":" 225 ","page_number":225},
  {"content":"\r\n\r\n\r\nدريا ( 1345 )\r\nناصر گلستان‌فر ، فرزند جعفر ، در سال 1345 هجرى شمسى در خانوادهء عشايرى و كوچ‌رو ( ايل زوله ) در منطقهء دهلران كنار رودخانهء ميمك در زير سياه چادر از مادرى به نام خرامان زاده شد . يك‌ساله بود كه به اتّفاق خانواده به شهر كرمانشاه كوچيد و در اين شهر سكونت گزيد .\r\nناصر ، تحصيلات ابتدايى و دورهء متوسّطه را در كرمانشاه به پايان رسانيد . در سال 1367 براى ادامهء تحصيل راهى تهران شد و به تحصيل پرداخت و با مدرك فوق ديپلم در سال 1369 به استخدام وزارت آموزش و پرورش درآمد و مأمور خدمت در اورامات شد و پس از يك سال به كرمانشاه بازگشت و هم‌اكنون در مدارس راهنمايى به تدريس اشتغال دارد .\r\nگلستان‌فر از دوران كودكى به شعر دلبستگى داشت و سرودن شعر را از همان زمان زمزمه مىكرد و خود مىگويد : « علاقهء من به هنر ، به خصوص شعر ، به دوران تحصيل ابتدايى باز مىگردد و در سال 1362 با انجمن ادبى سخن آشنايى يافتم كه اكثر اعضاى آن از بزرگان شعر و ادب بودند و من از محضر آنان كسب فيض مىكردم و در همان سال با عدّه‌اى از دوستان ، انجمن ادبى قلم ، وابسته به آموزش و پرورش ، را داير نموديم كه متأسفانه بيش از دو سال دوام نيافت و تعطيل شد . ازآن‌پس با همكارى چند تن از دوستان شاعر ، انجمن ادبى شاهد را تأسيس كرديم كه اميدواريم\r\n\r\n","description":"","footnote":"","page_name":" 226 ","page_number":226},
  {"content":"\r\n\r\nاين انجمن همچنان پابرجا بماند . »\r\nگلستان‌فر كه در شعر از تخلّص « دريا » استفاده مىكند ، از شعراى خوب و نيكوپرداز غزل كرمانشاه است و به آثار سعدى و حافظ علاقهء خاصّ دارد و از ميان شاعران معاصر به آثار هوشنگ ابتهاج و رهى معيرى ، و از ميان شعراى همشهرى خود به آثار پرتو و احمد بيكى بيشتر ابراز علاقه مىكند .\r\nنمونه‌هاى زير از شعر اوست :\r\n\r\nدرخت پير\r\n دلم از غربت اين ، تلخ روزگار گرفت * از اين همه‌شب جارى و بىشمار گرفت\r\nسكوت زمزمه كردم به كوچه‌سارِ خيال * ز وحشتى كه رسيد و ، ز دل قرار گرفت\r\nچراغِ ماه ، ز سنگ سياه ابر شكست * به كوچه كوچهء جانم ، غم و غبار گرفت\r\nبگو به ابر نسيمِ شكسته‌بال ، بگو * نيامدى و خزان ، گردِ باغ ، خار گرفت\r\nصداى سبز گياهى ز دشت خشك نرست * درخت پير تبر خورده را ، غبار گرفت\r\nهواى ديدن گل ، آتشى شد و ، به سحر * شكفت و سر زد و در گريهء هزار گرفت\r\nتو نيستى و ، بهاران ، چه سرد مىگذرد * در اين ديار كه كابوس شوره‌زار گرفت \r\n\r\nبه احترام آبروى موسيقى ملّى ايران حسين قوامى فاخته - سرود شمع تكيده\r\n بهار سِحر صدايت ، بهشت سبز خداست * در اين كوير عطشناك ، كيمياى هواست\r\nصفاى خاطر دل‌خستگانِ وادىِ دوست * به گريه گاهِ سحرگاه ، سوز اشك دعاست\r\nچو بوى ابر ، كه ريزد به دشت تشنه ، شبان * زلال ياد نجيبت ، به جان خسته رهاست\r\nتو از كدام ديارى ؟ عزيزِ رفته بهار * كه اين‌چنين گل اشكت شكوه خاطره‌هاست\r\nغبار شام غريبان ، از اين سكوت ، بشوى * به مويه‌هاى غريبانه‌اى كه عقده‌گشاست\r\nمرا ببر به شكستن ، به لحظه‌هاى جنون * دلم عجيب ، گرفتار آن ، گرفته صداست \r\n\r\n","description":"","footnote":"","page_name":" 227 ","page_number":227},
  {"content":"\r\n\r\n ز شور تار جليل « 1 » و ، سماع ضربِ امير « 2 » * نواى گرمِ گل افشان « 3 » به هر كرانه رهاست\r\nچه عشق‌ها ، كه چكيده بر اين رواقِ كبود * چه شكوه‌ها كه به لب مُرد و زخمِ گريه به‌جاست\r\nتو هم چو من ز جوانى « 4 » نچيده‌اى گُلِ عيش * بخوان كه باز شكفتن اگرچه خواب و خطاست\r\nحكايتى ، ز رفيقانِ رفته ياد ، بگو * بگو كه مجد « 5 » خداوندگارِ تار ، كجاست ؟\r\nنسوده‌اى سر تعظيم ، جز به پاى هُنر * حساب كاسب عاشق‌نما ، ز چون تو جداست\r\nتكيده شمعِ اثيرى ، شب است و نيست پرى « 6 » * نواى نى نه ، كه هر سو ، صداى ديو بلاست\r\nدگر ترانهء خاكسترت « 7 » نمىشنوم * ز ياد بردن اربابِ اهل دل ، نه سزاست \r\n\r\nزرد سال\r\n خزان به تيغِ عطش ، پشتِ دشتِ تشنه دريد * به زرد سالِ رسيده ز راه نيست اميد\r\nنماند غير گُل داغ آسمان كبود * و باد خسته به‌جز رنگ خار خشك نديد\r\nسلام ما برسان ، اى بهار مانده به راه * به آن پرنده كه روزى از اين ديار پريد\r\nبگوى ، دير گذشته است عمر زودگذر * حكايتيست ، ز سنگ و سبوى ، موى سپيد\r\nهزار سال شب آمد ، درى به صبح نخورد * خيال بود كه خورشيد ، از كرانه دميد\r\nچه جاى امن ، در اين ديوسار هرزه فراخ * سوار قصّه به پايانِ تلخِ راه رسيد\r\nبه راهِ ابر نشستن ، چو باد بيختن است * « هزار عمر دگر بايد انتظار كشيد » « 8 »\r\nقرارِ بىتو نشستن ، ز بغض كهنه شكست * صداى گريهء دورى ، به رهگذار چكيد\r\nبگو ، بيا و بخوان ، بر شكسته شاخهء شور * اگرچه كس ، گُل پژمرده‌اى ز باغ ، نچيد \r\n\r\n\r\n","description":"","footnote":"\r\n( 1 ) - پاستاد جليل شهناز ، استاد تار .\r\n( 2 ) - زنده‌ياد امير ناصر افتتاح ، استاد ضرب .\r\n( 3 ) - گل‌افشان ، از آوازهاى قوامى .\r\n( 4 ) - جوانى ، از آوازهاى قوامى .\r\n( 5 ) - زنده‌ياد استاد لطف اللّه مجد ، استاد تار .\r\n( 6 ) - تصنيف مشهور « تو اى پرى كجايى . . . » از قوامى .\r\n( 7 ) - از آوازهاى قوامى .\r\n( 8 ) - « اين مصراع از هوشنگ ابتهاج است » سايه .\r\n","page_name":" 228 ","page_number":228},
  {"content":"\r\n\r\n\r\nباغ سوخته\r\n ديريست ، دير ، بوى گلى با بهار نيست * جز زخمِ تشنگى ، به تنِ باغسار نيست\r\nشب با چراغ ابر ، به دشت عطش زدم * افسوس هرچه پيش روم ، جز غبار نيست\r\nدر جنگلى كه تيغ ، به هر سو گشوده دست * زخميست اسب باد و ، بهارى سوار نيست\r\nصبحى پُر از پرنده ، به صحرا شكفته بود * اينك به غير مشت پَرى در غبار نيست\r\nسالى گذشت و حسرت گُل در دلم شكست * گفتم به خود خزان به زمان پايدار نيست\r\nديدم كه باغ ، از نفس سرد ، سوخته است * آواى دل‌فريب سرودِ هزار نيست\r\nتاوانِ صبر من ، كه درختيست ريشه خشك * هيچش ، به غيرِ سنگِ ستم ، برگ و بار نيست\r\nتنها به شوقِ معجزه‌اى دور مانده‌ام * هرچند ، صبر با منِ چشم انتظار نيست \r\n\r\nساز خسته\r\n گفتى به دشتِ تشنه ، بوى بهار مانده‌ست * بر قلّه‌هاى ابرى ، برفى ز پار مانده‌ست\r\nدر كوچهء شكوفه ، جاى نسيم پيداست * فانوسِ خيس شبنم ، در رهگذار مانده‌ست\r\nتا در سحر برويد ، آواز مرغ جنگل * يادى ز باد و باران ، با بيشه‌زار مانده‌ست\r\nگفتى و باز گفتى ، امّا نگفتى اى دوست * با چون منى شكسته ، صبر و قرار مانده‌ست ؟\r\nيا از هجوم توفان ، در فصلِ بىهياهو ؟ * باغى براى ماندن ، چشم انتظار مانده‌ست ؟\r\nاز گُل چگونه گويم ؟ بى بودنِ بهاران * در من كه بىنهايت ، شب‌هاى تار مانده‌ست\r\nچون شاخه‌اى تكيده ، ماندم به راهِ باران * فصلى نه ، عمر دورى ، تا نوبهار مانده‌ست\r\nبر شاخسار شب‌ها ، برگِ ستاره پوسيد * گويا به شهرِ باران ، ابرِ غبار مانده‌ست\r\nاز شور و شوق مرغان ، در اين غروب سنگين * تنها ، سكوتِ سردى ، بر شاخسار مانده‌ست\r\nسر كن به گريه گريه ، اى ساز خسته باران * دل‌مويه‌هاى شورى ، كز اين حصار مانده‌ست\r\nآيينهء نگاهم ، لبريز دردِ تلخيست * دردى كه از غريبى ، از روزگار مانده‌ست\r\nرفتى كه باز گردى ، همراه ايل باران * اى باد تُردِ رويش ، گُل بىهزار مانده‌ست \r\n\r\n","description":"","footnote":"","page_name":" 229 ","page_number":229},
  {"content":"\r\n\r\n\r\nچراغ گُل\r\n در وحشتِ اين شبانِ طولانى * لبريز شده‌ست ، جان ز حيرانى\r\nآتشكده‌اى كه نامِ او دل بود * پوسيد و كشيد ، سر به ويرانى\r\nسوسوى چراغِ گُل نمىآيد * مانده‌ست به دشت ، ابرِ ظلمانى\r\nدر باغ تهى و خشكِ بىبرگى * پيداست نشانِ پاى ويرانى\r\nپژمرد صداى سبز باران‌ها * با خاك نماند غير عريانى\r\nگفتم چو چكاوكى به شيدايى * يك‌فصل بهار ، نغمه مىخوانى\r\nرفتى و طنين گريه‌ات پيچيد * من ماندم و ، غربتى زمستانى \r\n\r\nغروب اميد\r\n هوا هواى دل‌انگيز بعدِ باران نيست * نشانِ يادِ زلالى ، ز نوبهاران نيست\r\nگشوده دستِ عطش ، پيش ابر باغ خراب * دعاى باد ، به لب‌هاى شاخساران نيست\r\nغريو تندر ابرى نيامد و ، ديريست * نسيم زمزمهء سبز جويباران نيست\r\nبه شاخسار سياهى ، نشسته مرغ سكوت * به‌جز نگاه ، صدايى به رهگذاران نيست\r\nدر اين بهار شكفته به زخم ، آوازى * به ناى سرد و ، شب‌آلودهء هزاران نيست\r\nشكسته شرگِ تاك ، در بهار خزان * طنين عربدهء گرمِ ميگساران نيست\r\nبيا ، براى دل من ، در اين غروبِ اميد * بمان ، بمان كه دگر شور روزگاران نيست \r\n\r\nبهار ناز\r\n ز لب‌ها ، بوى آوازى نيامد * صداى دلكشِ سازى نيامد\r\nدر اين بيغولهء دلتنگ و تاريك * بهار آمد ، گُلِ نازى نيامد \r\n\r\nپناه\r\n نه امّيدى ، نه آرامى ، نه راهى * سياهى در سياهى در سياهى \r\n\r\n","description":"","footnote":"","page_name":" 230 ","page_number":230},
  {"content":"\r\n\r\n چو آن سرگشته خارِ در بيابان * پناهم در پناهِ بىپناهى \r\n\r\nيادگار\r\n در دشت هنوز ، يادگارى مانده‌ست * خارى به اميد ، سايه‌سارى مانده‌ست\r\nشد فصل عطش ، چرا نمىبارى ابر * ديريست گُلى به انتظارى مانده‌ست \r\n\r\nسحر\r\n هرچند گُل از باد خزان سيلى خورد * در باور خاك يادِ ياران پژمرد\r\nاز اين شب ديجور كه جاريست به دشت * راهى به گذرگاه سحر بايد بُرد \r\n\r\nماهِ غمگين\r\n در اين شب‌هاى آلوده به نفرين * كه مىخواند به تلخى مرغِ آمين\r\nبرآ ، از پشت پرچين سياهى * تو اى ماهِ شبانگاهان غمگين \r\n\r\nگريه\r\n در اين شب‌هاى لبريز از تباهى * شتابان هركسى در كوره راهى\r\nبراى خاطرِ پژمردهء من * نمانده غير گريه تكيه‌گاهى \r\n\r\nگُل\r\n سحرگاهى ميان كشتزاران * گل سرخى شكفت از بوى باران\r\nدل من بود و دستى پرپرش كرد * دريغ از گُل شدن در اين دياران \r\n\r\n","description":"","footnote":"","page_name":" 231 ","page_number":231},
  {"content":"\r\n\r\n\r\nدريا ( 1345 )\r\nخانم منيژه درتوميان ، در فروردين‌ماه سال 1345 در شهرستان بجنورد ديده به جهان گشود . تحصيلات ابتدايى و دورهء متوسّطه را در زادگاهش به انجام رسانيد و در سال 1366 با ورود به دانشگاه در رشتهء زبان و ادبيّات فرانسه به تحصيل اشتغال ورزيد . امّا پس از مدّتى احساس كرد كه اين رشته رضايت او را جلب نمىكند ، بنابراين آن را رها كرد و در رشتهء مديريّت و برنامه‌ريزى آموزشى ثبت‌نام كرد و اينك فارغ التحصيل كارشناسى همان رشته است .\r\nخانم درتوميان در مورد آغاز كار شعر و شاعرى خود چنين مىگويد : « از همان موقعى كه يادم مىآيد شعر را دوست داشته‌ام و پدرم هميشه مشوّق خوبى براى من بوده است . در ابتدا شعر را با عاشقانه‌ها شروع كردم ، امّا كم‌كم علاقه‌ام به اشعار اجتماعى و مذهبى معطوف شد و آن را جدّى پى گرفتم ، به ائمه اطهار ، به خصوص به مولا علىّ عليه السّلام ارادت خاصّ دارم . عاشق خطّ ، سه‌تار ، شعر و طبيعت هستم . همواره شعر را به عنوان يك رسالت پذيرفته‌ام و به صداقت در شعر بسيار اهميّت مىدهم . »\r\nمنيژه درتوميان كه در شعر خود تخلّص « دريا » را برگزيده است ، شاعرى خوش‌ذوق و لطيف طبع و از استعداد و قريحهء كافى در شعر برخوردار است و دربارهء شعرش چنين مىگويد : « با آنكه خيلىها عقيده دارند شعر من زبان مردانه‌اى دارد ، امّا من شديدا مخالف اين بيان هستم و فكر مىكنم بحث « زنانه » و « مردانه » بودن شعر بحث\r\n\r\n","description":"","footnote":"","page_name":" 232 ","page_number":232},
  {"content":"\r\n\r\nجذّابى نيست و فقط باعث دودستگى مىشود . چه اشكالى دارد كه يك زن شعرش محكم و خشن باشد ؟ گاهى وقت‌ها ايفاى رسالت شعر خشونت مىطلبد و گاهى وقت‌ها ظرافت و لطافت را . »\r\nدريا ، دربارهء قافيه عقيده دارد كه : « شعر به عنوان يك مقولهء شنيدارى است ، نه يك مقوله نوشتارى ؛ و براى همين در اكثر سروده‌هايم كلماتى نظير : عبث و قفس ، مريض و ستيز ، بربط و اجابت ، مباح و تباه ، را هم‌قافيه آورده‌ام ، چون از نظر شنيدارى فرقى بين تلفظ « ث » و « س » و يا « ض » و « ز » وجود ندارد . »\r\nخانم درتوميان عضو انجمن ادبى عارف بجنوردى است و با انجمن‌هاى ادبى چند شهر ديگر نيز همكارى دارد و در حال حاضر در ادارهء ارشاد اسلامى بجنورد انجام‌وظيفه مىكند .\r\n\r\nغربت مولا\r\n بازهم مورد تكفير قرارم بدهيد * باز بر تيغهء شمشير قرارم بدهيد\r\nبازهم هرچه كه خواهيد مرا خوار كنيد * دلتان خواست اگر بازهم آزار كنيد\r\nمن همانم كه دلم غربت مولاست در او * داغ نامردى كوفه‌ست كه برپاست در او\r\nتيغ در دست ، به امّيد تقاص آمده‌ام * كوفيان ! جان علىّ ، بهر قصاص آمده‌ام\r\nتا كه « كين » است علىّ خانه‌نشين خواهد بود * چهارده قرن دگر نيز همين خواهد بود\r\nتا كه قرآن سر نيزه‌ست ، علىّ غمگين است * صلح با آل معاويه ؟ خدا ، ننگين است\r\n. . . آى زنهار ! كه من زنگى و مست آمده‌ام * سركشى كرده‌ام و تيغ به دست آمده‌ام\r\nشعر من تيغ برهنه‌ست ، غلافش نكنم * حامل يك غم كهنه‌ست ، غلافش نكنم\r\nمن به خونخواهى اولاد علىّ آمده‌ام * چهارده قرن گذشته‌ست ، ولى آمده‌ام\r\nكوفيان ! هرچه كه ذلّت ، همه از آن شما * لعن و نفرين علىّ گونه ، به پيمان شما\r\nكوفيان ! اگرچه به‌جز « تيغ » جهازم ندهيد * و به من مهلت يك قبله نمازم ندهيد\r\nيا اگر باز به من تهمت عصيان بزنيد * كوفه در كوفه همه خار مغيلان بتنيد \r\n\r\n","description":"","footnote":"","page_name":" 233 ","page_number":233},
  {"content":"\r\n\r\n پست و نامردم ، على را تك و تنها بنهم * كافرم ، گر به وصاياى علىّ پا بنهم\r\n. . . آى زنهار ! كه من زنگى و مست آمده‌ام * سركشى كرده‌ام و تيغ به دست آمده‌ام\r\nهرچه در حقّ علىّ ظلم نموديم ، بس است * هرچه از زلف و لب يار سروديم ، بس است\r\nهرچه ابليس صفت پرده دريديم ، بس است * هرچه آتش به تن خويش خريديم ، بس است \r\n*\r\n اين نه عشقيست برادر كه به پيشانى ماست * و نه مهريست كه تأييد مسلمانى ماست\r\nداغ يك‌عمر گناه است ، كه پنهان كرديم * سجده بر دوست كه نه سجده به شيطان كرديم\r\nهى گنه كرده و گفتيم خدا مىبخشد * عذر آورده و گفتيم خدا مىبخشد\r\nبخششى هست ، ولى قهر و عذابى هم هست * آى مردم ! به خدا ، روزِ حسابى هم هست\r\nنكنيم ، اين همه بد ، در حقّ مولا نكنيم * كوفيان هرچه كه كردند ، بيا ما نكنيم\r\nاى برادر ! گنه ماست علىّ گر تنهاست * و اگر فاطمه ، اين بنت مطهّر ، تنهاست\r\nهمه تقصير من و توست ، برادر برخيز ! * « شيعه » يعنى كه من و تو ، تو دلاور برخيز !\r\nننگمان باد اگر ، عهد به يك‌سو فكنيم * و بگويند كه ما امّت پيمان‌شكنيم\r\nآى هشدار ! دمى قافله را گم نكنيم * تا كه امكان « وضو » هست ، تيمّم نكنيم\r\nما به خونخواهى اولاد علىّ آمده‌ايم * چهارده قرن گذشته‌ست ، ولى . . . آمده‌ايم\r\nحرف همين بود ، « و لا قوّة الّا باللّه » * هركه « مرد » است قدم رنجه كند ، بسم اللّه \r\n\r\nتعبير\r\n من خواب ديدم مرد خوش‌آوازه مىآيد * از كوچه‌هامان بوى نان تازه مىآيد\r\nمن خواب ديدم از دروغ محض هر سوگند * رنگ صدا تنهاى بىاندازه مىآيد\r\nاز ميوه‌هاى كال سنگين خواب‌ها ديدم * طعم غروب آخرين خميازه مىآيد\r\nديدم كه از گلدسته‌هاى مسجد شهرم * بانگ اذان تا آخرين دروازه مىآيد\r\nمن خواب ديدم سبزپوشى از حريم نور * با يك سبد گل‌هاى سرخ و تازه مىآيد\r\nتعبير خوابم را بگوييد آى آدم‌ها . . . * من خواب ديدم مرد خوش‌آوازه مىآيد \r\n\r\n","description":"","footnote":"","page_name":" 234 ","page_number":234},
  {"content":"\r\n\r\n\r\nكفرستان\r\n كفر مىگويم اگر باز ، به دادم نرسى * و به فرياد من و هرچه كه بادم نرسى\r\nنامسلمانم اگر ، با دل من تا نكنى * كافرم ، گر گره از كار دلم وا نكنى\r\nبا من از « حور » و « بهشتى » صفتان كمتر گوى * با من از « عشوه » و از « وصل بتان » كمتر گوى\r\nاين « منِ دوزخى » آخر چه سزاوار بهشت ؟ * چشم بدمذهب ما را چه به ديدار بهشت ؟\r\nمردم ! اين حور ، سزاوار دل سنگ شما * مزد آن طاعت آلوده به نيرنگ شما\r\nمردم ! اين ميوهء صد فصل ، به كام دلتان * « الكىخوش » صفتان ، وصل به كام دلتان\r\nمن و يك گوشهء رنج و غم آن خاطره‌ها * غم آن خاطره‌ها و غم اين فاصله‌ها\r\nمن و شب‌هاى پر از درد و دلى دل‌نگران * من دامان دل سوختهء سوته دلان\r\nمن خدا را به دو گندم ز كفم دادم و رفت * طفل ، قابيل صفت از نفسم زادم و رفت\r\nمن نيستان شده‌ام ، شعله‌پرستم چه كنم ؟ * كافرى سخت قلندروش و مستم چه كنم ؟\r\nتيغ تكفير ز شش‌گوشهء غم در راه است * دستم از « آدم » و « ابليس » و « خدا » كوتاه است\r\nدر نمازم به كدامين غم نو ، رو بكنم ؟ * تا به كى شكوه به اين « ضامن آهو » بكنم ؟\r\nقبله‌ام گم شده - اى قوم - كجا سجده كنم * به كدامين طرف - اى حادثه‌ها - سجده كنم ؟\r\nسوى شيطان ، كه خداى همهء مردم شد ؟ * يا خدايى كه فداى دوسه‌تا گندم شد ؟ \r\n*\r\n كفر مىگويم اگر باز به دادم نرسى * و به فرياد من و هرچه كه بادم نرسى\r\nرو به هر قبله كه رفتيم عبث بود عبث * باديه ، باديه ، نيرنگ و قفس بود قفس\r\n« غفلت » از هر در و ديوار حرم مىروييد * « كفر » از مائدهء اهل كرم مىروييد\r\nسال‌ها قبله - كه نه - ننگ عبادت كردم * و خدايى ز گل و سنگ عبادت كردم \r\n*\r\n « پدرم روضهء رضوان به دو گندم بفروخت » * مفت اين روضه گران بود ، به هيزم بفروخت\r\nاگر از درد حكايت بكنم ، حقّ دارم * از خدا نيز شكايت بكنم ، حقّ دارم \r\n\r\n","description":"","footnote":"","page_name":" 235 ","page_number":235},
  {"content":"\r\n\r\n مادر دهر مرا با روشى ديگر زاد * موقع حمل ، كفن‌پوش ، ولى بىسر زاد\r\nاز بهشتى كه به گندم برود ، بيزارم * حسرت صادق يك شعلهء آتش دارم \r\n*\r\n من ز ايمان دروغين شما مىترسم * ز خداوند شماها - به خدا - مىترسم\r\nترسم اين است كه يك روز خدا كهنه شود * كه خدا مثل مسلمانى ما كهنه شود\r\nترسم اين است كه شيطان به نهادش برود * ره و آيين خداييش ز يادش برود\r\nنوخدايى برسد « وا اسفاها » بتند * « ربّنا » را بكشد ، ريب و ريا را بتند\r\nو همين ترس ، مرا ملحد و كافر كرده * عشق را با صفت كفر برابر كرده\r\nو همين است كه اين‌گونه دلم مىسوزد * به دل ساده‌ام - حتّى - دل غم مىسوزد\r\nور نه بر دست خداوندىاش ايمان دارم * به اهالى خدا عشق فراوان دارم \r\n*\r\n تيغ تكفير ز شش‌گوشهء غم در راه است * دستم از آدم و ابليس و خدا كوتاه است\r\nكفر مىگويم اگر باز ، به دادم نرسى * و به فرياد من و هرچه كه بادم نرسى . . . \r\n\r\nفهم\r\n دستان زرد بىخدا ما را نمىفهمند * شب‌كورها ، جز شام يلدا را نمىفهمند\r\nگلهاى « ناز » و « رازقى » در كوچه مىميرند * پروانه‌ها هم مرگ گل‌ها را نمىفهمند\r\nاز شام‌هاى تيره و از درد مىگويند * بىدرد مردانى ، كه معنا را نمىفهمند\r\nتا از ركود كهنهء مرداب لبريزند * امواج ناآرام دريا را نمىفهمند\r\nاز زخم‌هاى خويش با اينان چه مىگوييد * اينان كه حتّى لحظه‌اى ما را نمىفهمند \r\n\r\nاجابت\r\n به حال و روز ابرىام ، عنايتى نمىرسد * خدا ، چرا ز كويت استجابتى نمىرسد\r\nگلوى سبز غصّه‌ام ، پر از جوانه مىشود * اگر يقين كنم دگر شفاعتى نمىرسد \r\n\r\n","description":"","footnote":"","page_name":" 236 ","page_number":236},
  {"content":"\r\n\r\n به غربت سه‌تار من ، كسى نظر نمىكند * غريبه‌اى براى كوك بربطى « 1 » نمىرسد\r\nهميشه ضرب دشنه‌ها ، به قامت عدالتت * به فرق ابن ملجمان ، كه ضربتى نمىرسد\r\nقنوت زرد و خسته‌ام ، روا نگشته ، اى خدا * شب عزيز قدر هم ، اجابتى نمىرسد \r\n\r\nاين مردمان\r\n اين مردمان براى اجل قوت مىبرند * بر دوش خود جنازه و تابوت مىبرند\r\nاينجا مگر دعا به اجابت نمىرسد ؟ * از سجده‌هايمان چه به لاهوت مىبرند ؟\r\nمردم ! چرا تمامى اخلاص خانه را * دستان سرب و آهن و باروت مىبرند ؟\r\nمىدانم اينكه پنجره‌اى وا نمىشود * سوى صدا ، كه ساكت و مبهوت مىبرند\r\nيك شب مرا به جرم صدا لال مىكنند * اين مردم قبيله كه تابوت مىبرند \r\n\r\nفتوا\r\n شب تيره دارم ، پگاهش كنيد * و لبريز فانوس و ماهش كنيد\r\nاگر باغ دل‌ها صنوبر نداشت * به آيين گل ، روسياهش كنيد\r\nدل سادهء ساده‌ام عاشق است * مبادا به سردى نگاهش كنيد\r\nكسى گفته است « عشق يعنى گناه » * شما فارغ از اشتباهش كنيد\r\nاگر هم گناه است ، اى عاشقان * به فتواى « دريا » مباحش كنيد\r\nسر سبز دارم ، شما را قسم * زبان مرا سر به راهش كنيد \r\n\r\nنماز شكسته\r\n قسم به عاشقى كه دشنه انتظار مىكشد * و روى صفحهء دلم طناب دار مىكشد\r\nمن آشكار خوانده‌ام كه خنجر سياه شب * شقايق و سپيده را به افتخار مىكشد\r\nكجاست ز رحم دشنه‌ها كه اين پليد دل‌سيه * هميشه طرح تازه‌اى ز يك شكار مىكشد \r\n\r\n\r\n","description":"","footnote":"\r\n( 1 ) - هم قافيه آوردن كلمهء « بربط » با ساير كلمات تعمدى است و استعمال اين‌گونه قافيه‌ها تقريبا از ويژگىهاى شعر شاعر مىباشد .\r\n","page_name":" 237 ","page_number":237},
  {"content":"\r\n\r\n تبار زخم لاله را ، اگرچه سر بريده داشت * خداى عشق انتقام از اين تبار مىكشد\r\nنماز ظهر و عصر را شكسته خوانده‌ام از آن * كه فرصتى نماند و ، دشنه انتظار مىكشد \r\n\r\nچند دوبيتى\r\n مرا بر سادگى مهمان كن اى عشق * و مثل ابرها گريان كن اى عشق\r\nبدون اشك ، من يك تكّه سنگم * مرا باران ، مرا باران كن اى عشق \r\n*\r\n يا رب ! به سر دلم چه آمد ديشب * چشمان كه بر دلم شرر زد ديشب ؟\r\nگفتم : دلكم ، حذر ، حذر ، برگرديم * من آمدم و دلم نيامد ديشب \r\n*\r\n ز باغ وفا حاصلم را بده * غزل‌وارهء ساحلم را بده\r\nاگر دوست دارى ببخشم تو را * بدون تعارف : دلم را بده \r\n\r\n","description":"","footnote":"","page_name":" 238 ","page_number":238},
  {"content":"\r\n\r\n\r\nدلبرى ( 1349 )\r\nحسن دلبرى در سال 1349 هجرى شمسى در روستاى دلبر از توابع شهرستان سبزوار چشم به جهان هستى گشود . تحصيلات ابتدايى را در همان زادگاهش به پايان رسانيد ، ازآن‌پس براى ادامهء تحصيل دورهء متوسّطه به سبزوار عزيمت كرد ، و پس از اتمام به دريافت مدرك ديپلم توفيق يافت . آنگاه در رشتهء ادبيّات فارسى به تحصيل پرداخت و به اخذ مدرك ليسانس نايل گرديد ، سپس دورهء كارشناسى ارشد همان رشته را در دانشگاه فردوسى مشهد پى گرفت و فارغ التحصيل شد .\r\nدلبرى از شاعران خوش‌قريحه و تواناى معاصر است و دربارهء آغاز شعر و شاعرى خود چنين مىنويسد : « نمىدانم كى شعر را شروع كردم ، امّا مىدانم از وقتى كه فهميدم آنچه مىگويم مىتواند شعر يا تجربه‌هايى براى سرودن شعر باشد ، شايد پانزده سالى از آن تاريخ مىگذرد ؛ يعنى حدود سال اوّل راهنمايى شعر را آغاز كردم . »\r\nدلبرى در انواع شعر كلاسيك و نو طبع‌آزمايى كرده ، امّا بيشتر از قالب غزل استفاده مىكند و عقيده دارد كه قالب ادبى هيچ‌گاه نمىميرد ، بلكه اين سرايندگان هستند كه در مقطعى از زمان رويكردى مثبت يا منفى به يك قالب دارند ؛ چه بسا حرف نوى را در يك قصيده و يا يك قطعه بتوان آورد و بستگى به توان شاعر دارد .\r\nدلبرى مجموعه‌اى از اشعار خود را به نام « جنون تماشا » آمادهء چاپ كرده است كه قريبا به زيور طبع آراسته خواهد شد .\r\n\r\n","description":"","footnote":"","page_name":" 239 ","page_number":239},
  {"content":"\r\n\r\n\r\nمنطق توفانىها\r\n تا شب زلف تو سرفصل غزل‌خوانيهاست * زندگى نامهء من شرح پريشانىهاست\r\nبا تو من پنجره‌اى رو به طراوت دارم * كه بهار نفسش گرم گل‌افشانىهاست\r\nطعم تصنيف تو در باور بلبل پيچيد * كه سحر تا به سحر محو غزل‌خوانيهاست\r\nاز تو روزى خبرى داد نسيمى و هنوز * كوچه نورانى انبوه چراغانىهاست\r\nزورق شعر من از چشم تو بيرون نرود * رامِ دريا نشدن ، منطق توفانىهاست\r\nما به كفرى كه تو پيغمبر آنى ، شاديم * گرچه دنيا پُرِ انواع مسلمانىهاست\r\nآى مجنون خيابان سلامت برگرد ! * عشق حسّيست كه مخصوص بيابانىهاست\r\nمن در آغوش سلامت گل باغى نشدم * اين غزل‌ها همهء پروردهء ويرانىهاست \r\n\r\nليلاى صحرازاد\r\n پيش از اين هر چهار فصل روزگارم سرد بود * شانه‌هايم بىبهار و شاخه‌هايم زرد بود\r\nپيش از اين در التهاب‌آباد داروخانه‌ها * هرچه گشتم درد بود و درد بود و درد بود\r\nپيش از اين حتّى رديف شعرهاى خسته‌ام * آتش و خاكستر و دود و غبار و گرد بود\r\nآه از آن بت‌ها كه تنها كوچه گرد شهرتان * بىكسى گمنام ، رسوايى جنون پرورد بود\r\nاز خدا پنهان نمىماند ، چه پنهان از شما * مثل زن‌ها گريه سَر مىكرد ، يعنى مرد بود\r\nزندگى آن‌روز تا آنجا كه يادم مانده است * مثل تا اينجاى شعرم ، بىفروغ و سرد بود \r\n*\r\n ناگهان ، امّا يكى همرنگ من در من شكفت * شاد و شيدا عين گل‌هاى بهار آورد بود\r\nمثل شب ، مثل شبيخون ، مثل رؤيايى كه گاه * در شبان بىچراغم شعله مىگسترد ، بود\r\nديدم آن ليلاى شورانگيز صحرازاد را * تازه مىفهمم چرا مجنون بيابانگرد بود ! \r\n\r\n","description":"","footnote":"","page_name":" 240 ","page_number":240},
  {"content":"\r\n\r\n\r\nعلىّ عليه السّلام\r\n ماتمش را هر دوعالم گريه كرد * هر دوعالم غرق ماتم گريه كرد\r\nكعبه تا فرزند خود را كشته ديد * زارزار ، از چشم زمزم گريه كرد\r\nتا مگر داغ زمين درمان شود * آسمان تا صبح شبنم گريه كرد\r\nجان نيستان در نيستان ناله ريخت * دل محرّم در محرّم گريه كرد\r\nدر شكاف زخم سنگين علىّ * زهر را تا ديد مرهم گريه كرد\r\nاز خجالت اشك را پوشيده ريخت * ور نه حتّى ابن ملجم گريه كرد \r\n\r\nعبور از آتش\r\n دلم تنگ يك جو گناه است و نيست * زمين‌گير پلكى نگاه است و نيست\r\nنگاه منِ دربه‌در ، در به در * به دنبال يك جان پناه است و نيست\r\nبمير اى سياووش ! اينجا تو را * عبورى از آتش گواه است و نيست\r\nبه درد جهنم شدن مىخورد * زمينى كه جاى خدا هست و نيست\r\nدلم مثل شعر معاصر ، هنوز * به دنبال يك تكيه‌گاه است و نيست \r\n\r\nپرواز\r\n عشق را با مردم بىدردسر خواهم گذاشت * سر در آغوز گناهى تازه‌تر خواهم گذاشت\r\nبىپروبال از ستبر آسمان خواهم گذشت * در سكوت لانه مشتى بال‌وپر خواهم گذاشت\r\nدر به در دنبال يك جو تشنگى خواهم دويد * چشمه را با تشنگان دربه‌در خواهم گذاشت\r\nتا نگويند اين جوان بىردّ پايى كوچ كرد * دفترى شعر و مزارى شعله‌ور خواهم گذاشت\r\nبىصدا در كلبه‌اى متروك جان خواهم سپرد * مرگ را از رفتن خود بىخبر خواهم گذاشت \r\n\r\nاين كيست در تقدير من\r\n اين كيست از پشت غزل اين‌گونه گردن مىكشد * هى شور شعرى تازه را ، در باور من مىكشد \r\n\r\n","description":"","footnote":"","page_name":" 241 ","page_number":241},
  {"content":"\r\n\r\n اين كيست در تقدير من ، هى روح مشتاق مرا * از هفت توى پيكرم ، بر بام ديدن مىكشد\r\nپشت درختان كيست اين ، پنهان و پيدا مىشود * در دفتر مبهوت شب ، هى سايه روشن مىكشد\r\nشب‌ها نمىدانم چرا ، آغوش مرموزى مرا * وادى به وادى مىبرد ، دامن به دامن مىكشد\r\nرؤياى قصرى مىوزد ، در كوچه‌هاى باغ تن * از بستر گرمم مرا ، در كوى و برزن مىكشد\r\nدر مىزنم ، وا مىشود ، يك نور پيدا مىشود * ترسى فرا مىگيردم ، زيباست ليكن ، مىكشد\r\nتا شعله‌هاى پيكرش ، آتش نپاشد بر سرم * چندى حرير نازكى ، از ناز در تن مىكشد\r\nرازى مگو مىگويدم ، پنهان و راهى مىشود * دنبال پايش كوچه را ، در ياس و سوسن مىكشد \r\n\r\nرقص آتش\r\n در خدا يك سجده رفتم ، كفر و دين آتش گرفت * قبله گم شد ، شب به رقص آمد ، جبين آتش گرفت\r\nيك هجا گندم سرودم ، گور آدم دود شد * مور گفتم ، هم سليمان ، هم نگين آتش گرفت\r\nنقشى از پيراهنى بر پلك يعقوبى زدم * خواب مصر آشفته شد ، بازار چين آتش گرفت\r\nمريم بكر قلم را تهمت عصيان زدند * روح عيساى تكلّم در جنين آتش گرفت\r\nخواستم مهمان رقص خود كنم خورشيد را * آسمان يك‌لحظه خالى شد ، زمين آتش گرفت \r\n\r\nيك نفر فردا . . .\r\n كوچه‌هاى شهر ما ويران نمىماند عزيز * كار و بار عشق ، بىسامان نمىماند عزيز\r\nخواهش سرشاخه‌هاى بىرمق گل مىكند * آفتاب اين‌گونه سرگردان نمىماند عزيز\r\nتا قيامت ، آسمان ، اين انزواى بىكران * چشم بر قفل درِ زندان نمىماند عزيز\r\nگرگ‌ها روزى از آبادى فرارى مىشوند * حسرت نى بر لب چوپان نمىماند عزيز\r\nروح اين ابر سترون ، مهد باران مىشود * آسمان شرمندهء ريحان نمىماند عزيز\r\nيك نفر گل مىكند با جنگلى در كوله‌بار * نارون ، تنهاى كوهستان نمىماند عزيز\r\nيك نفر فردا زمين را نور باران مىكند * « مهدى » ما تا ابد پنهان نمىماند عزيز \r\n\r\n","description":"","footnote":"","page_name":" 242 ","page_number":242},
  {"content":"\r\n\r\n\r\nخورشيد شرق افروز من\r\n بوى خدا مىآيد از شرك مسلمان سوز من * بر طبل مذهب مىزند شيطان شعرآموز من\r\nگاهى به طوبى مىكشم گاهى به سيبى دلخوشم * سردرنمىآرد كسى ، از قصّهء مرموز من\r\nگاهى شكوفا مىشوم ، شهر تماشا مىشوم * كوثر طراوت مىمكد ، از كلبهء نوروز من\r\nگاهى اگر سر واكنم ، يا رخصتى پيدا كنم * دوزخ گدايى مىكند ، از زخم نشتر سوز من\r\nطبعم به شعرى مىكشد كز گوشه‌اش خون مىچكد * اينك گناه تازه‌اى ، در دفتر امروز من\r\nاين ماجراى زندگى ، روزى به پايان مىرسد * پا مىكشد آخر يكى ، يا من ز او ، يا او ز من\r\nآيينه پاشىمىكنم ، هر شب تمام كوچه را * تا از كجا سر بر زند ، خورشيد شرق افروز من \r\n\r\nفريب\r\n از تمام آشنايان بىنصيب افتاده‌ام * مثل قرآن در مسلمانان غريب افتاده‌ام\r\nآتش زير و بمم را برنمىتابد تنم * لاجرم در پرده‌هاى عندليب افتاده‌ام\r\nاز مقدّس بازى مرموز اين مردم بپرس * گاه اگر ديدى به پابوس صليب افتاده‌ام\r\nبال‌هايم رشك سيمرغان بالادست بود * از كجاى زندگى در اين نشيب افتاده‌ام\r\nخوب يادم نيست با شيطان تبانى كرده‌ام * يا به دام گندمى آدم فريب افتاده‌ام\r\nفتنهء چشمان رازآميز حوّا بوده‌ام * يا به پاى گونه‌هاى سرخ سيب افتاده‌ام\r\nديو ، حوّا ، سيب ، گندم ، من نمىدانم چه بود * هرچه بود از هرچه بودم بىنصيب افتاده‌ام\r\nآفتاب استجابت مىدمد روزى ، ولى * مىدمد روزى كه از  « أَمَّنْ يُجِيبُ »  افتاده‌ام \r\n\r\n","description":"","footnote":"","page_name":" 243 ","page_number":243},
  {"content":"\r\n\r\n\r\nسرنوشت\r\n نيست در دفتر تاريخ كبود من و تو * گوشهء روشنى از راز وجود من و تو\r\nآن شب از بام خدا آينه مىچرخاندند * قرعه را حادثه انداخت به سود من و تو\r\nآسمان حجم صميميت خود را گسترد * پَرِ هفتاد ملك ، فرشِ فرودِ من و تو\r\nسجده كردند و نوشتند كه فردوس از ماست * كوثر افتاد به تعظيم ورود من و تو\r\nناگه از پشت درختان به تملّق مَلكى * دهن آلود به تكريم و درود من و تو\r\nآن‌همه غلغله در وسوسه‌اى باطل شد * خاك بر آينهء كشف و شهود من و تو\r\nشايد ابليس از اين عاقبت آگاهى داشت * كه نيالود خودش را به سجود من و تو\r\nبىجهت نازفروشِ فلك‌آباد شديم * حاصل  « كُنْ فَيَكُونُ » *  است وجود من و تو\r\nتا نگوييم چرا گندمى آمد به ميان ؟ * ور نه آنجا به جُوى بود و نبود من و تو\r\nالغرض ، سوختهء آتش عصيان خوديم * تا به چشم كه رود اين همه دود من و تو ؟ \r\n\r\nچشمهء بهشت\r\n هلا ! لطيف بهشتى من ، چنين مترسانم از جهنّم * مگر شب شوم بىتو بودن ، چه چيز دارد كم از جهنّم ؟\r\nچنان شكوفايم از نگاهت ، كه روى خاكسترم برآيد * چمن چمن ارغوان و نسرين و نرگس و مريم از جهنّم\r\nدچار ما مىشوند فردا ، سپيدرويان و روسياهان * چنان‌كه بيرون كنند ما را ، هم از بهشت و هم از جهنّم\r\nعزيز باور كن آب كوثر عذاب عشق است يك‌دو ساغر * كه چشمه‌سار بهشت ، دزدانه مىبرد ، نم نم از جهنّم\r\nمگر به ديدار آشنايى ، دوا شود زخم آتشينم * جراحتم را بياور شراره‌اى مرهم از جهنّم\r\nاگر خداوند صبح فردا ، همين حضور بلند باشد * چرا بترسد به نااميدى ، قبيلهء آدم از جهنّم \r\n\r\n","description":"","footnote":"","page_name":" 244 ","page_number":244},
  {"content":"\r\n\r\n\r\nدل‌پاك ( 1333 - 1300 )\r\nشادروان مهندس مرتضى كيوان ، فرزند ابراهيم ، در سال 1300 هجرى شمسى در شهر قزوين از مادر زاد . نياى او شيخ عبّاسعلى كيوان قزوينى ، عالمى وارسته و واعظى توانا بود كه بيانى سحرآميز داشت و صاحب آثار و تأليفات عديده كه بخشى از آنها طبع و نشر شده است . عمويش شيخ يحيى ، مشهور به واعظ قزوينى ، آزادىخواه و روزنامه‌نگارى نامور بود كه مورد سوءقصد قرار گرفت .\r\nمرتضى كيوان در نوجوانى پدر خود را از دست داد و تحت سرپرستى مادر و خواهر قرار گرفت و به تحصيل پرداخت و ديپلم گرفت ، ازآن‌پس به تهران رهسپار شد و در رشتهء راه و ساختمان به تحصيل ادامه داد و فارغ التّحصيل گرديد و به استخدام وزارت راه درآمد و از سال 1320 در همدان به خدمت اشتغال ورزيد و مدّت چهار سال در اين شهر انجام‌وظيفه كرد و فعّاليّت مطبوعاتى خود را نيز از همين شهر آغاز نمود و آثار نظم و نثرش در جرايد و مجلّه‌ها به چاپ مىرسيد و در ضمن در جلسات انجمن ادبى همدان شركت مىجست و در سال 1324 ديوان غبار همدانى را تصحيح و با مقدمه‌اى طبع و نشر كرد و همچنين ديوان رضوان همدانى را با مقدّمه و شرح حال شاعر به چاپ رسانيد .\r\nمهندس كيوان در سال 1325 به تهران انتقال يافت و در همان وزارت راه به عنوان رئيس دفتر وزارتى به كار پرداخت و همچنان با مطبوعات همكارىاش را ادامه\r\n\r\n","description":"","footnote":"","page_name":" 245 ","page_number":245},
  {"content":"\r\n\r\nداد و در اين زمان سردبيرى مجلّهء بانو و دبيرى مجلّهء جهان نو را عهده‌دار بود و آثارش با نامهاى مستعار : « م . پ » ، « دل‌پاك » ، « بيزار » و گاه با نام حقيقى به چاپ مىرسيد .\r\nدل‌پاك در بيست و هفتم تيرماه 1333 با دوشيزه‌اى به نام پوراندخت سلطانى پيوند زناشويى بست و در مردادماه همان سال كه شبكهء نظامى افسران توده‌اى كشف شد ، چون جلسات سران نظامى در منزلش تشكيل مىشد ، دستگير و به اتّفاق همسرش به زندان افتاد و پس از شكنجه‌هاى زياد در دادگاه نظامى به اتّفاق نه نفر افسر ، محكوم به اعدام شد و در بيست و هفتم مهر ماه سال ( 1333 ) تيرباران و در مسگرآباد تهران به خاك سپرده شد و همسرش پس از پنج ماه از زندان آزاد گرديد . « 1 »\r\nمهندس كيوان صرف‌نظر از فعاليت‌هاى ادبى و مطبوعاتى ، انسانى وارسته و\r\n\r\n\r\n","description":"","footnote":"\r\n( 1 ) - دوست عزيز و فاضل پژوهشگر ، آقاى عبّاس زندى ، كه همواره مرا در اين كتاب با آثار شاعران همدانى آشنا كرده‌اند ، آثار اين شاعر را هم همراه وصيّت‌نامهء وى برايم ارسال داشته‌اند . لازم مىدانم از ايشان سپاسگزارى كنم .\r\nوصيت‌نامهء كيوان\r\nمادر عزيزم ، يار و همسر عزيزم ، خواهر عزيزم !\r\nبه دنبال زندگى و سرنوشت و سرانجام خود مىروم . همهء شما براى من عزيز و مهربان بوديد و چقدر به من محبّت كرديد اما من نتوانستم و نتوانسته‌ام جبران كنم اكنون پاك و شريف مىروم .\r\nدلم خندان است كه براى شما پسر ، دوست و شوهر و برادر نجيبى بودم ، همين كافى است . دوستانم زندگى ما را ادامه مىدهند و رنگين مىسازند . همه را دوست دارم ، زيرا زندگى پاك و نجيبانه و شرافتمندانه را مىپرستيده‌ام . زن عزيزم ! يادت باشد كه « عمو تيغ تيغى » تو ، راه را تا به آخر طىّ كرد . خواهرم درسش را در دانشكده ادامه بدهد .\r\nمادرم با همان صفاى نيرودهنده مشوّق او خواهد بود . كسانى كه از من طلب دارند و من نتوانستم قرضشان را بدهم و دينم را ادا كنم ، مرا ببخشند .\r\nپورى جان ! دلم مىخواهد به فكر دل‌درد خود باشى و اقدامى كنى كه از اين درد كمتر رنج برى ، زيرا هميشه مرا ناراحت مىكرد و رنج مىداد . زندگى را دوست‌تر بدار و آن را پاك و خوب ادامه بده ، يقين داشته باش انسان نيروى همه معنويّت‌ها را در خود احساس مىكند . تمام شعرهاى خوب و حسّاسى كه خوانده‌ام و باهم خوانده‌ايم ، در دل مانند غنچه‌ام نغمه مىزند و مىتراود . چقدر خوب بود شعرهايى را كه به من جان مىبخشيد ، يك‌بار ديگر هم با زبان خود مىخواندم . امّا اكنون شعر زندگى را مىخوانم كه سرودش به همهء ما لذّت واقعى را مىبخشد . همهء خانواده‌مان را دوست مىدارم و از هركس كه به من مهر و لطف داشته است چقدر تشكر دارم .\r\nخواهرم ! با هركه مىخواهى باش و با خود باش ، به بهترين شرط سلامت نفس و عزّت زندگى به خود احترام گذاشتن است . در اين لحظات تمام عواطف حق‌ّشناسىام نسبت به مادرم و تو و پورى جانم در دل و ذهنم متجلّى است و با ياد شما و همهء خوبان زندگى را به صورت ديگر ادامه مىدهم . بوسه‌هاى بىشمار براى همهء ياران زندگىام .\r\nمرتضى كيوان ، سه و نيم بعد از نيمه‌شب ، دوشنبه 27 مهر ماه 1333 .\r\n","page_name":" 246 ","page_number":246},
  {"content":"\r\n\r\nآزاديخواه بود و خصايص والاى اخلاقى او را كمتر در كسى مىتوان ديد و با اينكه سى و سه بهار از عمرش نگذشته بود در راه آرمان ملّى خود با سربلندى و افتخار زيست و با روحيه‌اى عالى شهادت را پذيرا شد روانش شاد باد .\r\nهوشنگ ابتهاج ، شاعر نامور معاصر ، دربارهء كيوان مىگويد :\r\n اى آتش افسردهء افروختنى * اى گنج هدرگشتهء اندوختنى\r\nاى ياد تو چون داغ تو دل سوختنى * اى زندگى و مرگ تو آموختنى \r\nشادروان سياوش كسرايى ( كولى ) ، شاعر نامدار معاصر ، نيز دربارهء كيوان چنين سرود :\r\n اى عطر ريخته * اى عطر ريخته\r\nدل عطردان خالى پرانتظار توست * غم ياد توست \r\nاينك نمونه‌هايى از اشعار او :\r\n\r\nسوز دل\r\n ما شكوه نداريم ز تقدير بلاخيز * گر تير فلك سخت به ما كارگر آيد\r\nما را چه گنه بود كه گشتيم پريشان * از ظلم و تعدّى كه همه بىثمر آيد\r\nهر سو كه كنم روى ، بود آفت جانى * اى كاش كه گرگ اجلم زودتر آيد\r\nهرچند كه كردند به ما ظلم فراوان * ليكن برسد كيفر و اين غصّه سرآيد\r\n« دل‌پاك » مخور غم تو ز ايّام جوانى * گر چهرهء اقبالت از اين زشت‌تر آيد \r\n\r\nدر راه دوست\r\n در آن موقع كه باشد سبز و خرم * فضاى درّه و دشت و بيابان\r\nتفرّج در هواى دلكش صبح * به ويژه يك‌دو ساعت بعد باران \r\n\r\n","description":"","footnote":"","page_name":" 247 ","page_number":247},
  {"content":"\r\n\r\n به همراه يكى محبوب و دلدار * خراميدن به پاى كوهساران\r\nنگه كردن به چشمى شاد و خرّم * به چشمان خمار تركتازان\r\nز دور آواى مرغان شباهنگ * نگاه زارى و فرياد و افغان\r\nسراسر زندگى در عيش و مستى * خصوصاً از براى نوجوانان\r\nنمودن زمزمه با شعر « دل‌پاك » * به ويژه در پگاهِ نوبهاران\r\nسراسر دلكش و زيباست ، ليكن * نه چون مردن به راه دوستداران \r\n\r\nنغمهء تقليدى از سعدى\r\n اندر اين ملك كسى چون تو به زيبايى نيست * يا اگر هست ، به مثل تو تماشايى نيست\r\nمُردم از حسرت رويت به فراق ، اى دلدار * همچو من در همهء شهر به شيدايى نيست\r\nهرچه گفتم بكنم صبر ، نشد دل آرام * آوخ ! اندر دل عاشق كه شكيبايى نيست\r\nمغزم آشفته شد ازبس ز تو ياد آوردم * بىگمان چون سرِ من يك سرِ سودايى نيست\r\nدر ره وصل تو « دل‌پاك » ز سرتاپا شوق * گشته و ، با خبر از عالم دانايى نيست \r\n\r\nغم عشق\r\n با غم عشق ، مرا راز و نياز است هنوز * دلبر مهوش من بر سرِ ناز است هنوز\r\nروح من در غم او ناله كند دايم ، ليك * دل او جايگهِ فتنه و راز است هنوز\r\nكاخ‌هاى امل از جور و جفايش بشكست * ليكن اندر دل من سوز و گداز است هنوز\r\nقصّهء عشق من اى دوست بود پنهان ، ليك * « همه جا قصّهء محمود و اياز است هنوز » « 1 »\r\nبا همه رنج كه از جور رفيقان ديدم * اى دريغا ! كه دلم دوست‌نواز است هنوز\r\nخانه‌هاى هوس وصل ورا راه نبود * در عوض ، خانهء هجر است كه باز است هنوز\r\nمن « دل‌پاك » كه افسرده‌ام از هجر رُخش * با خيالم همه دم غصّه طراز است هنوز \r\n\r\n\r\n","description":"","footnote":"\r\n( 1 ) - مصراع از شاهزاده ، ظلّى است و كيوان به پيروى از وى اين غزل را سروده است .\r\n","page_name":" 248 ","page_number":248},
  {"content":"\r\n\r\n\r\nدنبال كمال\r\n « عاشق شو ، ار نه روزى ، كار جهان سرآيد * ناخوانده « نقش مقصود » از كارگاه « هستى » \r\nحافظ\r\n آن دخترِ فاضلِ هنرمند * پيداست كه عاشقى نخواهد\r\nدر عالم فضل و دانشِ وى * اقناع غريزه ره ندارد \r\n*\r\n او در شبِ تار زندگانى * جوياى ستاره‌ايست تابان\r\nدر وادىِ هولناكِ اسرار * سرگشته و گم‌شده‌ست و حيران \r\n*\r\n دنبال كمال ، شاد و مشتاق * پيوسته به جستجوى راهيست\r\nدر كوره ره حيات ، افسوس ! * سرگرم تخيّلات واهى است ! \r\n*\r\n راهى كه نه انتهاست آن را * راهى كه نه راحتيست در آن\r\nزين راه ، كه مىرسد به مقصود ؟ * اين راه ، كه رفته تا به پايان ؟ \r\n*\r\n اى دختر فاضلِ هنرمند * بيهوده مرو ، به خيره ، اين راه\r\nزين راه نمىرسى به مقصود * حيف است شوى تباه و گمراه \r\n*\r\n افكار و تخيّلات ، هرگز * سودى ندهد تو را در آخر\r\nتا چند ز « عاشقى » گريزى ؟ * مپسند گل حيات پرپر ! \r\n*\r\n برگرد ز راهِ فضل و دانش * بگراى به سوىِ عشق و مستى \r\n\r\n","description":"","footnote":"","page_name":" 249 ","page_number":249},
  {"content":"\r\n\r\n كاين عالم فيض ، جاودانىست * كاينجاست كمال و رمز هستى \r\n*\r\n عاشق شو و عشق ورز و خوش باش * روزان و شبانِ زندگانى\r\nزود است شود تباه و خاموش * خورشيد فسردهء جوانى ! \r\n\r\nدر آغوش يار\r\n دوستان ! مژده دهم ، مهوش من باز آمد * در برم همچو مَهِ خوشگل طنّاز آمد\r\nآنكه يك‌عمر دلم در هوسش پر مىزد * عاقبت آمد و خوش آمد و با ناز آمد\r\nاى خوش آن لحظه كه با وى به سرِ جوى شدم * نرم‌نرمك ز دلم نغمهء آواز آمد\r\nز بس او عشوه به اندام قشنگش مىداد * دل « دل‌پاك » ز صد شوق به پرواز آمد \r\n\r\nميخك سپيد\r\n اى ميخك سپيد ! چه مىگويد * گلبرگ‌هاى نازك زيبايت ؟\r\nكاين آرزوى مرده روان گيرد * ز آهنگ ساحرانهء شيوايت \r\n*\r\n سرمايهء نشاط به من بخشد * آرامشى كه هست در اندامت\r\nدر خلق آرزوى طرب كوشد * خاموشى و سكوت دلارامت \r\n*\r\n گلبرگ پرفروغ درخشانت * صد آرزوى خفته كند بيدار\r\nوز داروى سكوت تو مىگردد * ديوانهء حريص هوس هشيار \r\n*\r\n آهسته آن نگار فسونگر را * خواندم به پيش و نرم به دو گفتم :\r\n« سرمايهء نشاط شد از دستم * بس كز اميد وصل گهر سُفتم » \r\n\r\n","description":"","footnote":"","page_name":" 250 ","page_number":250},
  {"content":"\r\n\r\n بوسيدم آن لبان چو ياقوتش * و ز غصّه‌هاى گم‌شده بگسستم\r\nوان ميخك سپيد معطّر را * بر حلقه‌هاى گيسوى او بستم \r\n*\r\n اى ميخك سپيد ! بمان جاويد * بر زلف آن فسونگر خوش‌اندام\r\nوز آرزوى خفتهء ديرينه * بر گوش وى فسانه بخوان آرام \r\n*\r\n زان آرزو كه خفته ز ناكامى * در غرفه‌هاى كاخ دل حيران\r\nزان پس كه بس ز كوشش بىفرجام * پيموده راه وصل ورا شادان \r\n*\r\n اى مايهء نشاط من ، اى ميخك ! * بس كن دگر فسانهء خاموشى\r\nكاين راز سربه‌مهر نمىماند * پيوسته در پناه فراموشى . . . \r\n*\r\n بيرون كشد ز پردهء پندارم * اين راز ساحرانهء وهم‌آميز\r\nبس خنده مىزند چو مرواريد * آن برگ‌هاى روشن شوق‌انگيز \r\n*\r\n كن عشق خواب رفتهء ديرين را * ز آهنگ مهرپرور خود بيدار\r\nبر خوان سرود شادى و سرمستى * اى ميخك ، اى الههء افسون‌كار ! \r\n\r\nصبحدم\r\n صبحگاهان كه باد جان‌پرور * آرَد از مقدم بهار خبر\r\nبر لب جوى از تطاول با * لرزه افتد به جان نيلوفر\r\nوان خروس قشنگ خوش آهنگ * خوانَد آوازِ عشق وقت سحر\r\nشود از خواب ماه من بيدار * پا گذارد به ناز در گلزار \r\n\r\n","description":"","footnote":"","page_name":" 251 ","page_number":251},
  {"content":"\r\n\r\n باز كرده‌ست ديدگان خُمار * نرگس مست از نواى هزار\r\nلاله چون عاشقان سوخته بخت * داغ دارد به دل ز دورى يار\r\nدُر شبنم به دست باد چكد * از رخ گل به صحنهء گلزار\r\nياسمن كرده برگ عشرت ساز * دل‌فريبى نموده ياس آغاز\r\nاز پسِ كوه آفتاب به ناز * پرتو افكند بر گلستان باز\r\nگفت شوريده بلبلى با گل * از غم هجر قصّه‌هاى دراز\r\nباد باغچه در ميانه نهاد * از جفاى خزان هزاران راز\r\nغنچه از ترس مهرگان لرزيد * ژاله‌اى از رُخش فروغلتيد !\r\nصبحگاهان كه طلعت خورشيد * پرتو خويش بر چمن پاشيد\r\nدلبرم شاد و سرخوش و خندان * شو از پشت سرو و كاج پديد\r\nبنشيند به ناز بر لب جوى * شويد آن روى دلرباى سپيد\r\nاز صفاى چمن شود خرسند * بر رخ صبحدم زند لبخند \r\n\r\nدريغ\r\n « دريغا و دردا از اين زندگانى * كه بر وى كند ابر غم سايبانى » « 1 »\r\nپريشان شود حال افراد دانا * از اين زندگى خاصه با عمر فانى\r\nكه يك‌عمر بيهوده جان كنده ، آنگه * تمتع نديدن ، دمى از جوانى\r\nهمه محنت و درد و افسوس باشد * جوانى كه نبود در آن شادمانى\r\nرخ زرد من بين و كمتر جفا كن * چو دارى كنون چهرهء آسمانى \r\n\r\n\r\n","description":"","footnote":"\r\n( 1 ) - اين بيت از نظام وفاست . كيوان به استقبال غزل « ابر غم » وى اين غزل را سروده است .\r\n","page_name":" 252 ","page_number":252},
  {"content":"\r\n\r\n ز بس گريه اندر فراق تو كردم * رخ تيرهء من شده ارغوانى\r\nدرين عشق خود من به حرمان دچارم * كه هرگز تو قدر محبّت ندانى\r\nدل زارم اندر هواى تو شد خون * چو لعل لب تو عقيق يمانى\r\nسراسر جهان پيش من زشت باشد * چو در وى نبينم همى مهربانى\r\nتو « دل‌پاك » بس كن دمى از شكايت * كه بس آرزوهاست در دل نهانى \r\n\r\nترك هوس\r\n اى عمر ! چو از تو خوش نديدم * من مرگ به رايگان خريدم\r\nاى دوست برو كه از تو افسوس * جز دشمنى و جفا نديدم\r\nاى خواهش نفس سركش من * نابود شو از تو دل بريدم\r\nاى عشق ! بيا كه با دو صد شوق * اندر بر تو مكان گزيدم\r\nاى ماه فلك ! رخت عيان كن * زيراكه به گنج غم خريدم\r\nاى پرتو دل‌فريب مهتاب * من دوش به دامنت سُريدم\r\nاى مهوش من ! ترا كه ديدم * از شوق ز جاى خود جهيدم\r\nاى يار من ، اى عزيز « دل‌پاك » * پيغام تو را به جان خريدم \r\n\r\n","description":"","footnote":"","page_name":" 253 ","page_number":253},
  {"content":"\r\n\r\n\r\nدولت ( 1341 )\r\nمجتبى دولتخواه فرزند مسلم در سال 1341 هجرى خورشيدى در تهران پا به عرصهء حيات گذاشت و در اين شهر به كسب دانش پرداخت تحصيلات ابتدائى و دوره متوسطه را به پايان رسانيد و به اخذ مدرك ديپلم توفيق يافت ازآن‌پس رهسپار آلمان گرديد و ضمن اشتغال به كار به تكميل دانش خود افزود .\r\nدولتخواه كه در شعر خود تخلّص دولت را برگزيده است از آغاز جوانى به شعر و شاعرى پرداخت و در اين رهگذر از محضرا فاضل و بزرگان شعر و ادب بهره برد و شعرش به شكوفائى رسيد و در سرودن انواع شعر قالب غزل را انتخاب كرد .\r\nدولتخواه به دو زبان آلمانى و انگليسى آشنائى كامل دارد و ضمن تدريس به ترجمه از آثار بزرگان و نويسندگان اين دو زبان اشتغال دارد و اشعار راينرهاك را طراحى و با قلم و مركب و گرافيك در معمارى آمادهء چاپ دارد .\r\nاز دولتخواه تاكنون چهار جلد كتاب صنايع غذائى و نقشه‌هاى معمارى مدرن و نيز فرهنگ جيبى انگليسى به فارسى چاپ شده است و آخرين اثرى كه ترجمه كرده و به نام « كاريكاتور » موسوم مىباشد آماده چاپ كرده و قريبا به بازار عرصه مىشود .\r\nدولتخواه ضمن فعاليت‌هاى ادبى و آموزشى مديريت مؤسسهء نشر دولتمند را برعهده دارد .\r\n\r\n","description":"","footnote":"","page_name":" 254 ","page_number":254},
  {"content":"\r\n\r\n\r\nنالهء زنگ دل\r\n افتاده يك بهانهء ديگر به چنگ دل * تا طى كند طريق تو را پاى لنگ دل\r\nگويا دلم به فكر تو پيوند خورده چون * تا مىكنى اشاره كند ناله ، زنگ دل\r\nدلتنگ‌تر ز غنچه و من در جهان مجو * من زرد چهره مىشكفم او به رنگ دل\r\nهم‌وزن پر بود به ترازوى عشق ، عقل * در كفه‌اى كه پا فشرد پاره سنگ دل\r\nبا آه و اشك و آتش و طغيان دم به دم * لشكر كشيده‌ام كه بتازم به جنگ دل\r\nسر بسته‌ام ز پلك به درياى اشك خود * شايد كه يونسى به كف آرد نهنگ دل\r\nآهو صفت ز بيم ، تكاپو چرا كنى ؟ * « دولت » به خون كشيده خروشان پلنگ دل \r\n\r\nسرشك عاشقانه\r\n نگفته‌هاى من به آتشى بدل شد * به جان من فتاد و ناگهان غزل شد\r\nز اتّفاق اشك و خون‌ِدل چنان گشت * كه سيل خون ز هر دو ديده ما حصل شد\r\nسرشك عاشقانه چون چكد هر سو * به دشت گل نشست و لاله بر قلل شد\r\nبه خار و گل نگر ، مكن شكايت از بخت * كه غنچه با نقيض خويش هم بغل شد\r\nسحر به خنده گفت غنچه‌اى به بلبل * دهان ننگ من چه شد كه پرعسل شد\r\nلبان گل گزيد با سموم غيرت * خزان شكست ساق و همدمش اجل شد\r\nجفا به عاشقان و ناز و خودپسندى * وجود گل به باد رفته زين علل شد\r\nنيازمند فصل خوش مباش « دولت » * چرا كه عمر گل گواه اين مثل شد \r\n\r\nخزان غم\r\n گمشده در ديار غم سوى چه ؟ خانه رو كنم * چند ستيزه با دلى عاشق و هرزه پو كنم\r\nخواهم از اين خزان غم سوى بهار بگذرم * آن لب سرخ بشكفم و آن گل سرخ بو كنم\r\nچشمهء لطف و عشق را يابم و در ميان آن * جامه و جان و جسم را يكسره شستشو كنم\r\nمىگذرم ز خويشتن تا پى يار خود روم * جان به فداى دلبرى خوش‌دل و ماهرو كنم \r\n\r\n","description":"","footnote":"","page_name":" 255 ","page_number":255},
  {"content":"\r\n\r\n تا كه ز كوثرش زنم يك‌دو پياله آرزو * شيشهء خويشتن پر از بادهء آرزو كنم\r\nمست و خراب چون شدم سوى بهار خود شدم * تا طلب از بهاريان نرگس فتنه‌جو كنم\r\nصبح بهار « دولتى » اى گل نوشكفته‌ام * پيش رخش كه نيستم چو به تو لاله خو كنم \r\n\r\nخار نگاه\r\n چون غنچه دهانى انگار گلى تو * چون موى ميانى انگار گلى تو\r\nشادى به گلستان ، هنگام بهاران * غافل ز خزانى انگار گلى تو\r\nقند است به كامت ، شهد است بجانت * چون عطر فشانى ، انگار گلى تو\r\nبا آن لب پرقند اسرار نگويند * اسرار ندانى ، انگار گلى تو\r\nخواهم كه تو گل‌رو ، آئى به لب جو * ما را بنشانى انگار گلى تو\r\nخون شد دل « دولت » از خار نگاهت * اى دختر جانى ، انگار گلى تو \r\n\r\nبادبان سرخ\r\n بر كف گرفته بادهء چون ارغوان سرخ * در خون نشانده ساغر مى با لبان سرخ\r\nافشانده زلف پرشكنش را ز پيش و پس * بر جامه‌اى چو برگ گل از پرنيان سرخ\r\nقامت كشيده سرو سهى در لباس گل * سيمين قيامتى شده پنهان ميان سرخ\r\nآهسته گفتمش كه شرارت مكن صنم * آتش به پا مكن ، شوى آتشفشان سرخ\r\nخنديد و با كرشمه كنارم نشست و گفت * با يار خود مگو سخنى با زبان سرخ\r\nمويم به پاى عشق تو آخر سپيد شد * طى شد بهار سبزم و آمد خزان سرخ\r\nآمد خزان و چشمه چشمم ز اشك و خون * بر برگ زرد چهرهء من زد نشان سرخ\r\n« دولت » ز روشنائى دل و ز هواى يار * پيراهنش به تن شده چون بادبان سرخ \r\n\r\nنرگس فتّان\r\n دوش بر آتش‌دل ديدهء گريان گله كرد * تا سحر ژاله فشان بود و فراوان گله كرد \r\n\r\n","description":"","footnote":"","page_name":" 256 ","page_number":256},
  {"content":"\r\n\r\n تا كه از زلف سياهش گله كردم ، پيرم * گفت خاموش ، كزين مسأله نتوان گله كرد\r\nديده وا كن كه گلى شاد در آغوش كشى * خار در ديده نبايد ز گلستان گله كرد\r\nوانگهم جام ميى داد و نصيحت فرمود * سود كمتر ببرد آنكه دوچندان گله كرد\r\nهركس از روزن تنگى به جهان مىنگرد * خويش نادان بود آن‌كس كه ز نادان گله كرد\r\nنوح چون ساقى ميخانهء كشتى است بخند * ديده دريا كند آن‌كس كه ز طوفان گله كرد\r\nخندهء جام توكّل ، مى نوشين اميد * نسزد مىزده‌اى را كه ز ايمان گله كرد\r\nبر سر تربت حافظ به فغانهاى حزين * « دولت » از دورى آن نرگس فتان گله كرد \r\n\r\nشاخهء طوبى\r\n تشنهء باديه خواهد كه به دريا برسد * ابر خواهد كه فروگشته به گلها برسد\r\nجمله مخلوق روان ، در پى دلدار خودند * ليكن اين خسته ، ندانم چه كند تا برسد\r\nهركسى نيك بداند كه در آخر چه شود * بر خليل آتش و عيسى به چليپا برسد\r\nعقل ديوانه بر آنست ، ز كوته نظرى * زين خرابات بدان نقطهء اعلا برسد\r\nدست اين كودك نورسته درازست ولى * بايدش صبر كه تا شاخهء طوبى برسد\r\nهر سرى عقلى و هر عقل ز خاكى زده‌اند * عجب است اين گل ناپخته به معنا برسد\r\nگردبادى بشو اى عقل مرا از رگ خود * بر بدان نقطه كه بر حل معمّا برسد\r\nگر كه خواهان بهشتى قدحى زن « دولت » * از ره ميكده رو تا كه بدانجا برسد \r\n\r\nموج غم\r\n بدويده مىزده در دمن ، ز فسون زلف‌شكن شكن * همه خلق دل‌شده جملهء من ، بدريده جامه و پيرهن\r\nتو چو ژاله پيش سراب من ، چو پياله پيش شراب من * چه شود ز دامن آتشم ، بكشى به دامن خويشتن \r\n\r\n","description":"","footnote":"","page_name":" 257 ","page_number":257},
  {"content":"\r\n\r\n چو شراب تازه خم‌نشين ، تو به كنج و حاشيه گم نشين * كه اجل خمار اگر رسد ، نرسى دگر به كهن شدن\r\nز فتادگى سحرى بيا ، نگهى فكن تو به زير پا * بنگر به غنچهء تازه‌اى كه نشسته در بر اين چمن\r\nز زلال اشك و سبوى مى به چه ناله‌ها ز فراق وى * چه پياله‌هاى سحرگهى كه فشانده‌ام همه برد من\r\nبنشسته خسته به اوج غم ، چو حباب زادهء موج غم * چه بسا كه آهى اگر كشم ، برود ز تن همه جان من\r\nچه كنم ز مستى نوگلان و ز زشتخوئى ديگران * زده بوسه‌ها ز سبكسرى به دهان خس لب نسترن\r\nچو كليد خانهء آرزو نرسد ، به دست ز هيچ رو * شب و جام و « دولت » و يار او شد زين سبب همه هم سخن \r\n\r\n","description":"","footnote":"","page_name":" 258 ","page_number":258},
  {"content":"\r\n\r\n\r\nدهقان ( 1287 - 1212 )\r\nابو الفتح دهقان ، فرزند باباخان ، در سال 1212 هجرى شمسى ( 1249 ق ) در سامان ، از استان چهارمحال و بختيارى ، پا به عالم حيات گذاشت و سرانجام در سال 1287 شمسى ( 1326 ق ) بدرود حيات گفت .\r\nمحمد على مصاحبى نائينى متخلّص به عبرت دربارهء دهقان سامانى چنين مىنويسد :\r\n« دهقان پس از مرگ پدرش ، عموى او پس از چندى مادرش را به زنى گرفته ، املاك موروثى او را متصرّف شد . چون دهقان به سرحدّ رشد و تميز رسيد ، املاك پدر را از عموى خود مطالبه كرد ، به دو گفت : پدرت چيزى نداشت . دهقان مأيوسانه به اصفهان آمد . آن هنگام آغاز شاعرى او بود ، با اين حال چون ذوق فطرى داشت و اين وديعه در وى بود ، بىآنكه شاگردى كرده باشد استادانه شعر مىگفت . فارسى را هم در همان سامان آموخته بود ، با دروس ابتدايى نحو و صرف چون صرف مير و عوامل ملا محسن . در آن‌وقت در اصفهان انجمن شعرا داير بود ، به رياست ابو الفقراء ، دهقان در آن انجمن حاضر مىشد و هر غزلى كه مطرح انجمن بود ، به خوبى از عهدهء ساختن و پرداختنش برمىآمد . پس از دوسه ماه داستان املاك موروثى خود را ، كه عمويش عدوانا تصرف كرده بود ، به ابو الفقراء گفت و به دستور او قصيده‌اى در مدح ظلّ سلطان پسر ناصر الدّين شاه ، كه آن‌وقت حاكم اصفهان بود ، ساخته ، در ضمن تقاضاى استرداد\r\n\r\n","description":"","footnote":"","page_name":" 259 ","page_number":259},
  {"content":"\r\n\r\nاملاك موروثى خود را كرده ، به حكم او املاك خود را مالك شد . »\r\nوحيد دستگردى در مجلّهء ارمغان دربارهء دهقان چنين مىنويسد :\r\n« يكى از شعراى بزرگ و نوابع قرن اخير ايران ابو الفتح خان دهقان سامانى اصفهانى ، ملقّب به « سيف الشّعرا » است . نگارنده صحبت اين نابغهء بزرگ را در روزگار پيرى وى دريافته و به خاطر دارم كه نخستين بار در حوزهء درس مطوّل كليم بزرگ و استاد بىهمال آخوند ملّا محمّد كاشى در مدرسهء صدر اصفهان و پس از آن نيز در حوزهء درس مرحوم شيخ حسن شيرازى ، كه او هم به تدريس مطوّل اشتغال داشت ، در همان مدرسه فيض صحبت وى مرا دست داد و همواره از فيض بيان شيوا و سخن زيباى وى برخوردار بودم .\r\nدهقان جز شعر خواندن و گفتن كارى نداشت ، مردى بود مجرّد و از اهل‌وعيال دور ، سرمايهء زندگانى وى فراهم و داراى ملك و مال و منال ، در قريهء سامان چهار محال ، و معشوق وى جز شعر و سخن چيزى نبود . هيچ‌چيز در نظرش جلوه نداشت ، بدان سبب ترك تأهّل گفته بود . قيافه و شمايل دهقان چندان شبيه به مردم دانشمند سخن سنج نبود ، از اين سبب ، مكرّر آخوند ملّا محمّد كاشى مىفرمود : « اگر تو دعوى پيغمبرى بنمايى ، من زود اقرار مىكنم ، زيرا اشعار تو را جز وحى جبرئيل نمىتوان به چيز ديگر محمول داشت و محال مىدانم كه از طبع و سرشت چون تويى چنين اشعار زيبايى تراوش كند . »\r\nطبع دهقان بسيار سرشار بود و در ساختن شعر بىنهايت توانا ، به حدّى كه كتاب « هزاردستان » كه شست هزار بيت است و « الف ليل » را به نظم آورده است ، در سه سال انجام داده و خود در اوّل كتاب بدين مسأله تصريح فرموده است . معروف است كه يك‌نيمهء اين كتاب ، كه سى هزار بيت مىباشد ، به تحريك شعراى سامان در باغ وى به سرقت رفت و به دو چنان وانمود كردند كه گاو آن را خورده است ، وى جواب داده بود كه گاو خورده يا خر برده باشد ، اهميّت ندارد . و بار ديگر مشغول ساختن شده ، سى هزار\r\n\r\n","description":"","footnote":"","page_name":" 260 ","page_number":260},
  {"content":"\r\n\r\nبيت را از نو ساخته است . »\r\n\r\nآب زندگى\r\n بر چهره كرده پرده دو زلف سياه را * مشكل به زير ابر توان ديد ماه را\r\nخط بر لبش نگر به لب آب زندگى * گويى كه خضر كاشته است اين گياه را\r\nدل‌هاى عالمى ز قفايش روان شده‌ست * آن شاه مىبرد به كجا اين سپاه را\r\nانديشه از گناه مكن ، مى بخور ، كه نيست * وزنى به پيش رحمت يزدان ، گناه را\r\nاى دل ز زلف او چه گريزى ؟ به هوش باش * كو در زنخ به راه تو كنده‌ست چاه را\r\nاى برده جان من ، چه دهى باز پس دلم * آن كس كه سر دهد نستاند كلاه را\r\nبگذر به‌سوى ما ، كه ز عين عدالت است * باشد گر التفات به درويش ، شاه را\r\n« دهقان » بگير جام به كف خاصه كاين زمان * جمشيد گل به سبزه زده بارگاه را \r\n\r\nاشك سرخ\r\n اين شاخ گل كه در بر ما ايستاده است * جز چشمه‌هاى چشم من آبش كه داده است ؟\r\nرنگى كه هست بر گل رخسار نازكش * از اشك سرخ ماست ، نه از رنگ باده است\r\nزلف تو بسته است به زنجير دوزخم * رويت درِ بهشت به رويم گشاده است\r\nنگشاده است ناخن تدبير آسمان * از زلف آن گره كه به كارم افتاده است\r\nگفته‌ست مادر تو پسر زايم ، اى عجب * آبستن بلا شده و فتنه زاده است\r\nمات رخ تو شاه‌سواران عالم‌اند * هر پيلتن كه بنگرى اينجا پياده است\r\nمردم كنند خدمت پيران روزگار * « دهقان » فتاده در پس طفلان ساده است\r\nشد مدّتى كه از كف پيران زمام دل * بگرفته و به دست جوانان فتاده است \r\n\r\nرسالهء تقليد\r\n به جام مى بت مشكين ، كلاله مىريزد * ز شيشه جوهر جان ، در پياله مىريزد \r\n\r\n","description":"","footnote":"","page_name":" 261 ","page_number":261},
  {"content":"\r\n\r\n زنم پياله ، نخواهم رسالهء تقليد * كه آبروى مرا اين رساله مىريزد\r\nبه گرد باغ مگرد ، گردباد ديده رخت * كه خاك بر سر نسرين و لاله مىريزد\r\nفداى غمزهء آن طفل هفت‌ساله شوم * كه خون مردم هفتادساله مىريزد\r\nبنفشه‌گون فلك از خطّ سبز و زلف سياه * به گرد ماه رخت طرح هاله مىريزد\r\nعرق بود كه بريزد به روى گل‌فامت * و يا كه بر ورق لاله ژاله مىريزد\r\nمده به ميكده‌ام مى حواله ، كان بت مست * مى از حوالى لب بىحواله مىريزد\r\nجدا ز روى تو « دهقان » چو ابر آذارى * ز ديده اشك به افغان و ناله مىريزد \r\n\r\nبهار حسن\r\n حسنت رود چنان‌كه به ديدن نمىرسد * آيينه‌ات به آه كشيدن نمىرسد\r\nآيد بهار حسن و به سرعت گذر كند * ريزد گل از درخت و به چيدن نمىرسد\r\nحسن رخ است زودگذر نيست جرم و خط * اين سبزه گرد گل به رسيدن نمىرسد\r\nدنبال آن غزال ، دلا چند مىدوى ؟ * هرگز به برق ، كس به دويدن نمىرسد\r\nهر سر كه بوسه داد به شمشير دست دوست * خود اوفتد به پا ، به بريدن نمىرسد\r\nگنجشك ، عقل را بربايد عقاب عشق * كار اين ضعيف را به پريدن نمىرسد \r\n\r\nشور عشق\r\n ز شور عشق كند كوه‌كن خروش هنوز * صداى تيشهء او مىرسد به گوش هنوز\r\nبديده غنچه دو صد پيش از اين دهنت * نشسته خون جگر و تنگدل خموش هنوز\r\nگرفته ظلمت خط عالم جمال تو را * زند ز لعل تو آب حيات جوش هنوز\r\nنشد گشاده درى كآخرش نبست فلك * بود گشاده درِ كوى مىفروش هنوز\r\nبه ياد چشم تو دوشينه يك پياله زدم * مراست نشئه و مستى به سر ز دوش هنوز \r\n\r\n","description":"","footnote":"","page_name":" 262 ","page_number":262},
  {"content":"\r\n\r\n\r\nتوحيد\r\n آرم آغاز در اين نامه ز نو نام خدا را * آنكه آشفته ز گيسوى بتان خاطر ما را\r\nآنكه آراسته چون گل رخ هر لعبت كابل * كرده پرچين سر زلفين غزالان ختا را\r\nداده بر سروقدان سنبل زلف و خط خضرا * سنبل از لاله برويانده ز گلبرگ گيا را\r\nبسته از غمزهء آهوروشان راه پلنگان * خسته از ناوكشان بال عقابان هوا را\r\nاز پى محمل ليلى بدراند دل مجنون * به خروش آورد از زمزمهء عشق درا را\r\nكه جز او زير خط سبز نمايد لب شيرين ؟ * كه جز او كرده نهان در ظلمات آب بقا را ؟\r\nكه جز او صيد دل از سلسلهء غصّه رهاند ؟ * آرد از دام برون پاى گرفتار بلا را ؟\r\nعاشقان ساخته ديوانهء گيسوى نكويان * كرده زنجير همان غاليهء لخلخه سارا را\r\nبىدم او نزند نى نفس و چنگ به ماتم * او برون آورد از ناى و نى و چنگ صدا را\r\nمتمايل نشود هيچ درختى و گياهى * نوزاند اگر از طرف چمن باد صبا را\r\nهمه از ناطقهء اوست غزل گفتن « دهقان » * بلبل از فيض گل آموخته اين نطق و نوا را \r\n\r\nدل شيدازده\r\n خوش تو زنجير به پا اى دل شيدا زده‌اى * رفته از شهر برون ، خيمه به صحرا زده‌اى\r\nتا كه از تابش خورشيد نسوزى چون ماه * چتر مشكين به سر از زلف سمن‌سا زده‌اى\r\nنكنى واهمه از اشك من ، اى مردم چشم ! * شسته‌اى دست دل از جان و به دريا زده‌اى\r\nاى كه از خوشهء انگور برانى نه ميى * آفتابى كه سر از عقد ثريّا زده‌اى\r\nنه عجب دست ببرّند اگر جاى ترنج * همچو يوسف ز نقابى كه تو بالا زده‌اى\r\nبلبلان تا به چمن ناله برآرند چو من * خيمه چون گل به چمن بهر تماشا زده‌اى\r\nپايهء شعر بر افلاك رساندى « دهقان » * طعنه زين سِحر به اعجاز مسيحا زده‌اى \r\n\r\n","description":"","footnote":"","page_name":" 263 ","page_number":263},
  {"content":"\r\n\r\n\r\nآشفته دل\r\n اى دل‌آشفته چو زلفش شده كار من و تو * بىرخش رفته ز كف صبر و قرار من و تو\r\nكوه بگداخته از شعلهء آه تو و من * سنگ بگريسته بر حالت زار من و تو\r\nداشتيم ار بطى از خون كبوتر ساقى * مىشدى كركس افلاك شكار من و تو\r\nخيز ، كز باده بشوييم غبار غم دل * پيش از آنى كه برد باد غبار من و تو\r\nاى بسا باغ شود سبز و بهار آمد و گل * بگذرد ابر و بگريد به مزار من و تو\r\nتا كه « دهقان » بشد آن سرو قباپوش ز چشم * لاله‌زارى كه برد باد غبار من و تو \r\n\r\nساز عشق\r\n ديوانه شدم ، با من ، از عقل سخن كم زن * بر پاى دلم زنجير ، ز آن طرّهء پرخم زن\r\nاز نغمهء ساز عشق ، آگاه ملك نبود * اين تار محبّت را ، بر رتبت آدم زن\r\nاى ساقى شيرين‌لب ! گه بوس و گهى مى ده * وى مطرب خوش‌دستان ! گه زير و گهى بم زن\r\nتا همچو ملك باشى ، بر اوج فلك باشى * اين خانهء شهوت را ، ويران كن و برهم زن\r\nبا همّت عشق اى دل ، اينجا چه كنى منزل ؟ * اين خيمهء عالى را ، بيرون ز دوعالم زن\r\nز آن پيش كه از خاكت ، سازند سبو « دهقان » * پُر ساز سبو از مى با خاطر خرّم زن \r\n\r\nدود دل\r\n بلبل كه در فضاى چمن ناله مىكند * روى تو را خيال گل و لاله مىكند\r\nنرگس اگرنه عاشق چشمان مست توست * هر صبح از چه ديده پر از ژاله مىكند ؟\r\nپيچيده گرد روى تو دود دل من است * يا خط به گرد ماه رخت هاله مىكند\r\nآن بادهء دوساله ندانم چه داروييست * كز خاصيت برون غم صدساله مىكند\r\nگفتى فتاده‌اى ز چه دنبال زلف من ؟ * من چون كنم كه زلف تو دنباله مىكند\r\nآن ريش گاو بىخبر از ذوق عشق بين * كاو از خرى نماز به گوساله مىكند\r\n« دهقان » طمع مدار تو آسودگى ز عشق * اين گرگ كى هراس ز بزغاله مىكند ؟ \r\n\r\n","description":"","footnote":"","page_name":" 264 ","page_number":264},
  {"content":"\r\n\r\n\r\nجهان فقر\r\n به جهان فقر بنگر ، كه چه طرفه باغ دارد * نه خراش خار نخوت ، نه خروش زاغ دارد\r\nمَه‌ام از جبين و ابرو ، به شب سياه گيسو * ز سهيل شمع روشن ، ز قمر چراغ دارد\r\nشده‌اند خار گل‌ها ز رخت به غير لاله * ولى آن هم از حد افزون به دل از تو زاغ دارد\r\nره ظلمتِ دو زلفت ، به نوشته خضر خطّت * مگر آب زندگانى ، به لبت سراغ دارد\r\nچمن از بهشت خوش‌تر شد و آن فرشته پيكر * بَدَل مى آب كوثر ، به دل اياغ دارد\r\nهمه‌كس دماغ جان تر كند از شراب زاهد * مگر آنكه باد نخوت ، چو تو در دماغ دارد\r\nلبم از خيال لعلت ، ز شكر كناره جويد * رخم از فروغ رويت ، ز قمر فراغ دارد\r\nدل عندليب مسكين ، همه از گل است خونين * نه شكايتى ز گلچين ، نه غمى ز راغ دارد\r\nگل سرخ در گلستان ، شده چون چراغ رخشان * خنك آنكه همچو « دهقان » مى چون چراغ دارد \r\n\r\nرباعى\r\n اى قادر ذوالجلال ، وى ربّ رحيم * از خوف و رجاى تو به امّيدم و بيم\r\nبا آنكه خميده قدّم از بار گناه * نوميدىام از درت گناهيست عظيم \r\n\r\n","description":"","footnote":"","page_name":" 265 ","page_number":265},
  {"content":"\r\n\r\n\r\nديبايى ( 1350 )\r\nامير حسين ديبايى ، فرزند على محمّد ، در سال 1350 هجرى شمسى در تهران تولّد يافت ، تحصيلات ابتدايى را در دبستان‌هاى قدس و ايران سوئيس به پاى برد و دورهء راهنمايى را در مدرسه‌هاى البرز و مدرّس ، و دورهء متوسّطه را در دبيرستان‌هاى هدف ( شهيد بهشتى ) و قدس به انجام رسانيد ، آن‌گاه به دانشگاه آزاد راه يافت و در رشتهء زبان و ادبيّات فارسى به تحصيل ادامه داد و به اخذ درجهء ليسانس توفيق يافت .\r\nديبايى از سال 1369 به شعر و شاعرى پرداخت و آن را به‌طور جدّى پى گرفت و آثارش در مجلّه‌هاى پايتخت انتشار يافت و از همين زمان بود كه همكارى خود را با مطبوعات آغاز كرد .\r\nديبايى در شعر از قالب كلاسيك و نو ، هر دو ، استفاده مىكند و از ميان شعراى متقدّم به آثار : مولوى ، خيّام ، صائب ، بيدل ، حافظ ، عطّار ، و غنى كشميرى ابراز علاقه مىكند و از شعراى متأخّر به آثار : نيما ، شاملو ، سپهرى ، فروغ ، اخوان ، نصرت ، نيستانى ، رحمانى ، سپانلو ، م . آزاد ، دكتر شفيعى كدكنى ، دكتر قيصر امين‌پور ، محمّد على بهمنى ، سهيل محمودى ، غلامحسين عمرانى ، قزوه ، طبايى ، نوذر پرنگ ، حميد مصدّق ، محمّد رضا عبدالملكيان و سيّد حسن حسينى دلبستگى نشان مىدهد .\r\nديبايى در سال 1381 نخستين مجموعه اشعار خود را تحت عنوان « اگر چشم‌هاى تو لب تر كند » منتشر ساخت و همچنين در سال 1383 دومين مجموعه شعر\r\n\r\n","description":"","footnote":"","page_name":" 266 ","page_number":266},
  {"content":"\r\n\r\nخود را زير عنوان « من گريه‌ها كنار برايت گذاشتم ، بانوى دير آمدهء من ! » را طبع و نشر داد .\r\n\r\nباغ برف\r\n شبى كه شهر من آماج باد و بوران بود * شب بهارى خوابت ستاره باران بود !\r\nنمىشناختىام ، خوب مىشناختمت * به باغِ خواب تو ، گل با ستاره يكسان بود\r\nمن از تراكمِ شب ، خسته مىگذشتم و عشق * نفَس‌نفَس زدن يك عبور پنهان بود\r\nو نرم رفتم و رفتم به دعوت رگِ برف * به كوچهء تو رسيدم كه مأمن جان بود\r\nمن آن شب « آدم برفى » كوچهء تو شدم * كه وعده‌گاه مه و كاج در زمستان بود\r\nشكوفه‌هاى سپيد ، ارمغان بوتهء ابر * گُلِ سرِ همه شاخه‌هاى عريان بود\r\nو باغ برف شد آن كوچه ، كاش مىديدى ! * كه بار برفى شب ، ميوه درختان بود\r\nدو چشم خيس از آن صحنه عكسها برداشت * اگرچه سوسوىِ فانوسِ كوچه لرزان بود\r\nشعاع دايرهء آرزوى من آن شب * به قدر فاصله كوچه تا خيابان بود !\r\nكمى به پنجرهء خانهء تو خيره شدم * كه عشق شيشه‌اىام در دلش نمايان بود\r\nو ناگهان خبر داغ ذوب من پيچيد * كه داغِ خاطر ، بر دل عجيب ، سوزان بود\r\nمپُرس « آدم برفى » كوچه‌ات چه شده ؟ ! * دلش نه از يخ و برف از غمى گدازان بود !\r\nكشيدم آه و براى هميشه آب شدم * كنار خانهء آباد تو ، خراب شدم . . . ! \r\n\r\nامانت\r\n تو مثل يك امانتى ، ميان دست‌هاى من * تويى سؤال سخت امتحان دست‌هاى من !\r\nگرو گذاشتم تمام آبروى خويش را * در اين ميان دگر تو و توان دست‌هاى من !\r\nقرارگاهِ اوّلين و آخرينِ غربتت * حريمِ آشنايى آشيانِ دست‌هاى من\r\nبه نبضِ خويش واگذار مىكنم كه بعد از اين * به تو نشان دهد غمِ نهان دست‌هاى من \r\n\r\n","description":"","footnote":"","page_name":" 267 ","page_number":267},
  {"content":"\r\n\r\n دو دستِ پينه‌بسته قابلى نداشت ، آن قدر * تعارُفت چه بود ؟ ميهمانِ دست‌هاى من !\r\nاز آنِ هستىِ تو باد هست و نيستم ، فقط * دو دست مهربان تو از آنِ دست‌هاى من\r\nبه ثبت مىرسانم آشتىّ اين دو فصل را * بهارِ دست‌هاى تو ، خزانِ دست‌هاى من\r\nتو آن « امانتى » كه پس نمىدهم به صاحبش ! * به او بگو « گره زدى » ميان دست‌هاى من ! \r\n\r\nغزل تماشايى\r\n تشويش ، مرتّب به تماشاى من آمد ! * صبحِ همگان ، شب به تماشاى من آمد !\r\nچشم تو همان خاطره‌انگيز سيه‌پوش * از نوحه « لبالب » به تماشاى من آمد\r\nساعت ، نگران بود شب تلخِ وداعت ! * با عقربه ، عقرب به تماشاى من آمد !\r\nاز آن‌همه اجرامِ سماوى كه تو گفتى * تنها « مهِ نَخشَب » به تماشاى من آمد !\r\nخوابى كه نگفتم به تو اين بود همه عُمر * « من » حادثه بر لب به تماشاى « من » آمد !\r\nاز سردى بىسابقهء فصلِ نگاهم * آيينه ، معذّب به تماشاى من آمد !\r\nمن دورترين مرغ جهان « 1 » بودم و آن يار * بىيارى مركّب به تماشاى من آمد\r\nدر باورِ شب ، گُم شده بودم كه به ناگاه * آن « آينه مشرب » به تماشاى من آمد \r\n\r\n\r\n","description":"","footnote":"\r\n( 1 ) - گوش كن ! دورترين مرغ جهان مىخواند . . . ( سپهرى ، شعر : شب تنهايى خوب ، حجم سبز )\r\n","page_name":" 268 ","page_number":268},
  {"content":"\r\n\r\n گفتى كه : به دور از غزلت ، چشم زمانه ! * گفتى ، ولى اغلب به تماشاى من آمد ! \r\n\r\nترجمهء ابرى آينه‌ها\r\n دروغ بود اگر ، گريه‌هاى آينه‌ها * نمىرسيد به دريا صداى آينه‌ها\r\nچقدر نافله بايد كنار پنجره خواند ؟ ! * كه شب ، قيافه نگيرد براى آينه‌ها !\r\nبگو كه جز نفسِ لحظه‌هاى بارانى * كه مىدَود عقبِ ردّ پاى آينه‌ها ؟\r\nخدا به سينهء دنيا غروب را آويخت ! * و ابر ، ترجمه شد در هواى آينه‌ها\r\nهنوز كودكِ ناباورِ تو اى مادر ! * به خواب مىرود از قصّه‌هاى آينه‌ها\r\nنگاه ، حادثه ، گريه ، تولّدى ديگر * چه زود « خاطره » شد ماجراى آينه‌ها !\r\nعروسِ شيشه‌اىِ من ! به پيش ! بىتشويش * كه هست پُشت سر تو دعاى آينه‌ها\r\nشبى كه گريه نكردى ، كه گريه سر ندهم * گرفته بود به سختى ، صداى آينه‌ها !\r\nبه سيرِ آينه آيا مجاز خواهد بود * مقلّد تو ، همان مبتلاى آينه‌ها ؟ !\r\nهزار قافيه ، اينجا به كار مىآيد * تمام قافيه‌هايم « فداى » آينه‌ها . . . \r\n\r\nبخشى از يك غزل - مثنوى نذر ليلا\r\n زين حوالى مىروم با من بيا * من كه خالى مىروم با من بيا\r\nعُمر را باهم مرتّب مىكنيم * مرگ را عُمرى معذّب مىكنيم\r\nكودكان كوچهء احساس را * با سلامِ هم مؤدّب مىكنيم\r\nفكر كن بازار گرمى مىكنم * نه ! براى يكدگر تب مىكنيم\r\nمن نگاهت را تقلّب مىكنم * رسم و راهت را تقلّب مىكنم\r\nبودن خود را « خطا » خواندىّ و من * « اشتباهت » را تقلّب مىكنم\r\nدور باشى ! دور ! كاش ار روزگار * وقت كردى دور باش از روزگار \r\n\r\n","description":"","footnote":"","page_name":" 269 ","page_number":269},
  {"content":"\r\n\r\n تو نبودى : شعر ، امنيّت نداشت * شاعرى اصلًا اهميّت نداشت\r\nزهر ، روى دفترم مىريختند * خاك غربت بر سرم مىريختند\r\nتو بيايى يكسره پر مىزنم * در نگاهِ پنجره ، پَر مىزنم\r\nتو بخواهى ابر را در مىزنم * در حضور تو به خود سر مىزنم\r\nزير قول « شُبهه » خنجر مىزنم * روى چشم شب ، منوّر مىزنم\r\nايلِ مجنون را تماشا مىكنم * چشمِ خود را نذر ليلا مىكنم\r\nزين حوالى مىروم با من بيا * من كه خالى مىروم با من بيا\r\nدور باشى ! دور ! كاش از روزگار * وقت كردى دور باش از روزگار\r\nدر ميان خلقِ بازارىپرست * مثنوى گفتن برايم مشكل است . . . \r\n\r\nساز آينه\r\n در گلشنِ رازِ آينه روييديم * از آينه ، حال خويش را پرسيديم\r\nما مُفتخريم از اينكه در « دامنِ سوز » * يك‌عُمر به سازِ آينه رقصيديم \r\n\r\n","description":"","footnote":"","page_name":" 270 ","page_number":270},
  {"content":"\r\n\r\n\r\nديلمقانى ( 1371 - 1297 )\r\nابراهيم ديلمقانيان فرزند حاجى در سال 1297 هجرى شمسى در شهر اروميه پا به عرصهء حيات گذاشت و در زادگاه خود به تحصيل دانش پرداخت .\r\nديلمقانيان نويسنده‌اى نامدار و معلّمى آگاه و مبارزى آزاديخواه و شاعرى توانا و نيكوپرداز بود آثار نثر او همواره زينت‌بخش مطبوعات بود و نوشته‌هايش طرفداران زيادى داشت كه در مجله‌هاى هفتگى به چاپ مىرسيد .\r\nديلمقانيان كه در شعر تخلّص ديلمقانى را برگزيده بود از ذوق و قريحه سرشارى در شعر برخوردار بود هيچ‌گاه داعيهء شاعرى نداشت امّا اشعارش از روانى و پختگى برخوردار است او علاوه بر شعر كلاسيك در سرودن شعر نو طبع‌آزمايى مىكرد و براى نخستين مجموعه شعر احمد شاملو بنام ( آهنگهاى فراموش شده ) مقدمه‌اى نوشته كه در سال 1336 چاپ و منتشر گرديده است .\r\nديلمقانى غير از نوشته‌هائى كه از او در مجله‌ها و روزنامه‌هاى هفتگى به چاپ رسيده آثار ديگرى بشرح زير دارد : پيوندهاى زندگى - در پاى ديوار بهشت كرملين - پرتگاه موريانه - بحر جنون و موجى در اعماق ( اين كتاب هنوز به چاپ نرسيده )\r\nديلمقانى در سالهاى پيش امتياز مجله‌اى بنامه « اولكار » كسب كرد و نيز براى كودكان كتابهائى مىنوشت كه از آن جمله است : اسب سيرك - چينگو\r\nديلمقانيان سرانجام در سوم خردادماه 1371 چشم از جهان فروبست و به جهان\r\n\r\n","description":"","footnote":"","page_name":" 271 ","page_number":271},
  {"content":"\r\n\r\nباقى شتافت .\r\n\r\nنظر نهانى\r\n به بوسه‌اى كه ربودم ز غنچه‌ى دهنش * گشود خاطرم از پسته شكرشكنش\r\nفتاد طوطى طبعم به ياد هندستان * چو رفت صحبت از آن چشم آهوى ختنش\r\nخوشا كه در خم چوگان آرزو گيرم * من آن دو گوى بلورين ز چاك پيرهنش\r\nاگرچه طعن رقيبان نمىگذارندم * به كام دل بكشم در كنار خويشتنش\r\nچو جاى صحبت اغيار نيست محضر دوست * چه غم رقيب كه بر رغم ما رود سخنش\r\nبه « ديلمقانى » اگر عالمى عدو گردد * خوش است چون نظرى در نهان بود به منش \r\n\r\nسوختهء عشق\r\n زلف بيرون فكنى تا فكنى در دامم * گام واپس بكشى تا به كشى ناكامم\r\nروز روشن گره از طرّهء مشكين بگشا * تيره مىگردد از آن زلف سيه ايامم\r\nپخته گرديدم از اين كار دغلبازى دهر * سوختن بهتر از آنست كه گوئى خامم\r\nلب ساقى به لب و بادهء گلرنگ به كف * گاه اين مىمزم و گاه از آن آشامم\r\nقوت جان من از آن لعل لب شيرين است * دانم آخر كه چو فرهاد بود فرجامم\r\n« ديلمقانى » دل از آن شكر شيرين بگسل * از شرنگى كه فلك مىفكند در جامم \r\n\r\nراز سربسته\r\n من حريف باده و ميخانه‌ام * معتكف در گوشه‌ى ميخانه‌ام\r\nمىخورم ز آن مى كه حافظ مىخورد * تا نپندارى كه من ديوانه‌ام\r\nاز اشارتهاى صوفى رسته‌ام * از رموز عارفان بيگانه‌ام\r\nشادخوارى شيوهء رندان بود * در كنار آن بت رندانه‌ام\r\nاز كسى پروا ندارم بعد از اين * گر دهد پير مغان پروانه‌ام \r\n\r\n","description":"","footnote":"","page_name":" 272 ","page_number":272},
  {"content":"\r\n\r\n راز هستى همچنان سربسته ماند * يا كه من سربستهء افسانه‌ام\r\n« ديلمقانى » جان به جانان كى دهم * تا ببينم صورت جانانه‌ام \r\n\r\nتقديم به : ه ا . سايه بود و نبود\r\n ديده چو پر كشد به بام ، ميل صعود مىكند * دانه خال يار را ديده فرود مىكند\r\nلعل لبش به بوسه‌اى خون خيال مىمكد * سر چو نهد به پاى دل قصد سجود مىكند\r\nهيزم خشك را چرا سوختن است و ساختن ؟ * هيمه‌ى تر به اشك خون اين همه دود مىكند\r\nجاذبه‌ى دو جنس را عشوه كند به‌سوى دل * جذبه اگر چنين رود عشق نمود مىكند\r\nاى دل غافل ار تو را وصل نشد به كام دل * يار ببين كه با رقيب گفت‌وشنود مىكند\r\nمستى من نمىكشد راه به وادى جنون * عقل چو رهنمون شود اين همه سود مىكند\r\nگفته‌ى « ديلمقانى » ار بوى فراق مىدهد * زين سبب است كه گفته از بود و نبود مىكند \r\n\r\nشادى\r\n غنيمت شماريد ياران دمى را * كه در آن غبارى ز بار غمى نيست\r\nسرشكى نغلطيده بر گل‌عذارى * بهر نرگسان قطره‌ى شبنمى نيست\r\nدمى كاندر آن شادمانى فزايد * به عالم نكوتر از آن عالمى نيست \r\n\r\n","description":"","footnote":"","page_name":" 273 ","page_number":273},
  {"content":"\r\n\r\n چرا درد غم بايد و رنج هستى * كمى عقل بايد كه اين خود كمى نيست\r\nلب جويبارى بر كشتزارى * به جايى كه جز صحبت همدمى نيست\r\nبه كام دل و شادمانى نشينيد * كه خوش زيستن كار هر آدمى نيست \r\n\r\nلعبت شيراز\r\n قرار وصل قرين است عمر صبر و قرار * قرار و صبر مرا بين چه مىكند اعجاز\r\nبه سخت جانى خويشم چنين اميد نبود * هنوز بر سر كوى توام بسوز و گداز\r\nصبا چو بگذرى از كوى ماه انوارم * بگو به شكوه بدان طرفه لعبت شيراز\r\nكه سالهاست بدين رهگذر مقام منست * بدين اميد كه روزى از اين ره آئى باز\r\nوليك عاقبت كار بود نامحمود * كه رفت دولت عمرم به باد زلف اياز\r\nز چرخ شعبده‌بازم برفت عزت و جاه * كه دزد عزت و جاهست چرخ شعبده‌باز \r\n\r\nبهشت پنهان\r\n پيرانه سرم در گرو قلب جوان است * با زن نگهى در پى آن سرو روان است\r\nچون جان به برش گيرم آسان ندهم جان * بر عظم رميم من اگر تاب‌وتوان است\r\nگر عشق نباشد همه عالم به چه ارزد * اين جوهر عشق است كه در روح جهان است\r\nدرديست غم عشق كه بىدرد نداند * اين درد مرا قوت دل راحت جان است\r\nاسكندر اگر رفت به ظلمات چه حاصل * لعل لب تو چشمه‌ى آن حيوان است\r\nدر سينهء تو شكر و شير است نهفته * اين باغ بهشت است كه از ديده نهان است \r\n\r\nمناجات\r\n اى آنكه در سپهر برين جا گرفته‌اى * در ذرّه‌ى دلم ز چه مأوا گرفته‌اى\r\nحمد و ثناى تو نكنم پيش ديگران * تا كس نگويد از سخنم پا گرفته‌اى\r\nعقل ضعيف من چه نهد پيش پاى دل * جان مىرود تو راه به دل‌ها گرفته‌اى \r\n\r\n","description":"","footnote":"","page_name":" 274 ","page_number":274},
  {"content":"\r\n\r\n در حيرتم ز عقل ، چنين گوهر نفيس * تشخيص حق را زچه‌رو وا گرفته‌اى\r\nدردا نمىرسد ز فرخ‌ناى آسمان * پاسخ بُد آنچه از من تنها گرفته‌اى\r\nامروز از آن بداد دل من نمىرسى * چون نقد را به نسيه‌ى فردا گرفته‌اى\r\nجاى من نحيف در اين بيكران كجاست * تنها توئى كه در همه جا جا گرفته‌اى \r\n\r\nپايبند قفس\r\n هواى عشق تو هرگز ز دل برون نرود * تو مىروى ز دلم خون بگو كه چون نرود\r\nصداى تيشه‌ى فرهاد و خنده شيرين * رود گر از دل خسرو ز بيستون نرود\r\nدل شكسته ما را به بوسه مرهم نه * شفقتى به نما تاز ديده خون نرود\r\nبرون نمىرود از بخت واژگون جانم * كه آب شيشه ز سر شيشه واژگون نرود\r\nز صيد من چه تفاوت تو را كه همچو توئى * پى شكار چنين صعوهء زبون نرود\r\nبه « ديلمقانى » اگر رخصتى بفرمائى * از اين قفس كه برون افكنى برون نرود \r\n\r\nبه همسرم فرنگيس دلبستگى\r\n صبح روشن : ز افق گرد طلا * بر سر دختر شب مىپاشيد\r\nرنگ شنگرف تن تازه‌عروس * گشت در آيينهء صبح پديد\r\nهر شعاعى كه ز خورشيد رسيد * پنج‌انگشت سحر در آن بود\r\nاز سر دختر شب * تاج الماس ستاره مىچيد\r\nقند مىسايند : \r\n\r\n","description":"","footnote":"","page_name":" 275 ","page_number":275},
  {"content":"\r\n\r\n بر تورى شب * تا به اقبال بلند تازه‌عروس\r\nپا نهد در حرم حجله‌ى روز * روز و شب گرچه بهم نتوان ديد\r\nمن و تو : * بسته به هم\r\nچون شب و روز * در كنار هم و از هم دور\r\nاين همه ، با تو در آفاق خيال * زيستم باز ز هم مهجوريم\r\nمن به فرياد تو را مىخوانم * آمدم ، آمدم اى معدن جود\r\nمىرسد بانگ كه : * آمد ، آمد\r\nگوش من اين سخن كوه شنود * يك‌لحظه تا ابديت\r\nيك ستاره : * به دور دست زمان\r\nدر محاق * افول افتاده‌ست\r\nمىرسد نور آن : * ز بعد قرون\r\nبازگوئى بجاى ايستاده‌ست \r\n\r\n","description":"","footnote":"","page_name":" 276 ","page_number":276},
  {"content":"\r\n\r\n زندگى گر پس از هزاران سال * باز چون آن ستاره خواهد تافت\r\nآرزوهاى نابرآورده * بر دل خاك\r\nراه خواهد يافت * اين فروغى كه مىرسد بر من\r\nاز پس قرنهاى بىپايان * چيست ؟\r\nنور ستارهء مرده ! * يا كه از آن حيات جاويدان\r\nهست هرآنچه : * من ندانم چيست ؟\r\nاز كدامين زمان كند آغاز * دل من :\r\nدر هواى يك‌لحظه‌ست * مىكند\r\nسوى بيكران پرواز \r\n\r\n","description":"","footnote":"","page_name":" 277 ","page_number":277},
  {"content":"\r\n\r\n\r\nديوانه ( 1294 - 1259 )\r\nشيخ اسد اللّه قمشه‌اى ، كه در شعر از تخلّص « ديوانه » استفاده مىكرد ، در سال 1259 هجرى شمسى ( 1298 ق ) در شهر قمشه از توابع اصفهان قدم به عرصهء حيات گذاشت . پدرش محمّد جعفر قمشه‌اى به شغل كشاورزى اشتغال داشت و از اين رهگذر معيشت مىكرد .\r\nاسد اللّه قمشه‌اى همين‌كه به سنّ رشد رسيد ، در خود علاقه و دلبستگى خاصّى به كسب دانش يافت . ازاين‌رو به تحصيل علوم قديمه پرداخت ، صرف و نحو و منطق و معانى و بيان را از استادان اين علوم فرا گرفت ، آن‌گاه به تحصيل فقه و اصول مشغول شد و چندى نيز به كسب فلسفه راغب گشت و از ميرزا نصر اللّه قمشه‌اى حكمت طبيعى و الهى را آموخت . ازآن‌پس رهسپار اصفهان شد و در مدرسهء چهارباغ مسكن گزيد و همچنان به تحصيل دانش پرداخت .\r\nديوانه شاعرى خوش‌ذوق و توانا بود ، طبعش به غزل‌سرايى مايل بود و غزل را نيكو و استادانه مىسرود و از هنر خوشنويسى نيز بىبهره نبود ، به خصوص در نوشتن خطّ شكسته مهارت بيشترى داشت .\r\nديوانه با آنكه بيش از سى و پنج سال از عمرش نگذشته بود ، در سال 1294 شمسى ( 1334 ق ) چشم از جهان فروبست و در تخت فولاد اصفهان به خاك سپرده شد .\r\n\r\n","description":"","footnote":"","page_name":" 278 ","page_number":278},
  {"content":"\r\n\r\n\r\nقصّهء دل\r\n هركه را ز آتش مى خرقه به ميخانه بسوخت * پردهء كون و مكان را همه مستانه بسوخت\r\nاشك و آهى همه سرمايهء دل بيش نبود * عشق آتش شد و خشك و تر اين خانه بسوخت\r\nزاهد از پير خرابات چه بشنيد كه دوش * خرقه و سبحه و سجّاده به شكرانه بسوخت\r\nراز مستان تو تا فاش نگردد ز نخست * همه را كام و زبان از لب و پيمانه بسوخت\r\nحسن را عشق كند شهره كه با سوزش شمع * همه جا قصّهء آن است كه پروانه بسوخت\r\nچون نسوزم به غمش من كه دل از آتش خويش * آن‌چنان سوخت كه به روى دل بيگانه بسوخت\r\nخواستم با تو دمى شرح دهم قصّهء دل * خامه و دفتر از انديشهء افسانه بسوخت\r\nكس نزد آب بر اين آتش پنهانى ما * عاقلان را چه غم از خرمن « ديوانه » بسوخت \r\n\r\nبزم محبّت\r\n عكس تو جز از آينهء دل نتوان يافت * اين جلوه ز ظلمتكدهء گل نتوان يافت\r\nتا غرقه نگردى ، خبر از بحر نيابى * جز نقش كف از بحر به ساحل نتوان يافت\r\nاندر سفر عشق فتوحات دل آيد * ز اسفار خرد راه به منزل نتوان يافت\r\nدر سبحهء ارباب ريا نيست گشايش * زين رشته به‌جز عقدهء مشكل نتوان يافت\r\nفرياد جرس گفت كز آن ياد در اين دشت * جز ناله به دنبالهء محمل نتوان يافت\r\nروشن بود از شمع كه در بزم محبّت * تا سر ندهى ، راه به محفل نتوان يافت\r\nآن آب حياتى كه شهيدان تو نوشند * الّا به دم خنجر قابل نتوان يافت\r\nزين برق نهانى كه به آب و گل ما يافت * پيداست كز اين مزرعه حاصل نتوان يافت\r\nسرتاسر اين دشت چو « ديوانه » دويدم * اين باديه را راه به منزل نتوان يافت \r\n\r\nشعلهء فكرت\r\n عقده‌ها زين دل ديوانه كه در جان من است * خارج از حوصلهء فكر پريشان من است \r\n\r\n","description":"","footnote":"","page_name":" 279 ","page_number":279},
  {"content":"\r\n\r\n هرچه انديشه كنم ، ساز كند رأى خلاف * چه دل است اينكه نه يك‌لحظه به فرمان من است\r\nمن از اين خودسر ديوانه كنارى گيرم * آزمودم كه همين مايهء درمان من است\r\nچون به ظلمتكدهء غم بنشينم تنها * شعلهء فكرت من ، شمع شبستان من است\r\nچون‌كه سرگرم شوم ز آتش دل گاه سماع * عالمى سوخته از سينهء بريان من است\r\nاز سر حال چو در پويه دهم اسب خيال * پهنهء چرخ بر اين عرصهء ميدان من است\r\nدر بهاران ، دل پژمرده و روى عريان * آن بهار من و اين نيز زمستان من است\r\nعاقبت خرقهء رندان همه گرديد رفو * آنچه پيوسته نشد ، چاك گريبان من است\r\nآنچه در حلقهء مستان ، گه مستى پيداست * نيم شوريست كه از مستى پنهان من است \r\n\r\nخون دل\r\n ابر در طرف چمن بر سر گل باران ريخت * آب رحمت همه در ساغر مىخواران ريخت\r\nنرگس از خواب نخيزد كه پرستار چمن * داروى خواب براى دل بيماران ريخت\r\nچه توان كرد به تركى كه ز مستى در بزم * جاى مى در قدح از خون دل ياران ريخت\r\nتا دلم بر در مستان تو شد حلقه به گوش * خاك حسرت همه بر حلقهء هشياران ريخت\r\nنيست آيين وفا ترك وفا در ره دوست * گرچه با تيغ جفا خون وفاداران ريخت\r\nهمه‌شب چشم تو در خواب و ندانى كه چه‌سان * در غمت خون دل از ديدهء بيداران ريخت \r\n\r\n","description":"","footnote":"","page_name":" 280 ","page_number":280},
  {"content":"\r\n\r\n پاى « ديوانه » چو شد در طلبش هامون گرد * خار حسرت همه در راه طلبكاران ريخت \r\n\r\nشب هجر\r\n جلوه تا در نظر آن سرو خرامانم كرد * پا به گل ، دست به دل ، سربه‌گريبانم كرد\r\nگلهء طول شب هجر تو گفتم با زلف * گفت كوتاه ، كه اين قصّه پريشانم كرد\r\nهر گل از روى تو در روز وصالت دل چيد * در شب هجر تو از ديده به دامانم كرد\r\nعاقبت دستگه هستى ما داد به باد * دولت عشق بنازم كه سليمانم كرد\r\nشوق در خاك تپيدن به دلم مانده هنوز * گرچه شوق قفس آزاد ز بستانم كرد \r\n\r\nافسانهء هشياران\r\n صف مژگان تو تا دست به دست آوردند * ملك دل‌ها همه زين دست به دست آوردند\r\nخرّم آن‌روز كه افسانهء هشياران بود * كه ز ميخانه مرا بىخود و مست آوردند\r\nساز ماتم خم ميناى فلك كرد درست * زاهدان تا به خم باده شكست آوردند\r\nدامن افشان به سر هر دوجهان پاى زدند * تا سر زلف تو عشّاق به دست آوردند\r\nهمه جا ذرّه صفت رقص‌كنان گرديدند * عاقبت بر سر كوى تو نشست آوردند\r\nبا چنين بىهنرى حيرتم آيد شب و روز * كه چرا نقش من از نيست به هست آوردند\r\nخندهء جام مى و گريهء مينا بنمود * كه به هركس چه ز ديوان الست آوردند\r\nعقل‌ها سوخته زين مى كه ز خمخانهء عشق * سوى « ديوانهء » پيمانه‌پرست آوردند \r\n\r\nاخگر عشق\r\n عالم از پرتو رخسار تو روشن گرديد * خلق را نور رُخت آتش خرمن گرديد\r\nاز تجرّد نتوان دم زدن اندر جايى * كه مسيحا خجل از صحبت سوزن گرديد\r\nخلع نعلين تن اى موسى جان تا نكنى * نتوان گام زدن وادى ايمن گرديد\r\nاخگر عشق تو در دامن پرويز افتاد * ور نه كى شيفتهء بانوى ارمن گرديد \r\n\r\n","description":"","footnote":"","page_name":" 281 ","page_number":281},
  {"content":"\r\n\r\n طاق ابروى تو در دير و حرم جلوه نمود * زين سبب سجده‌گه شيخ و برهمن گرديد\r\nبس‌كه بشنيد روان صحبت اين سنگدلان * روى آيينهء دل تيره چو آهن گرديد\r\nديد هم صحبتى اهل خرد سود نداشت * رفت « ديوانه » . به خود پاى به دامن گرديد \r\n\r\nخامهء تقدير\r\n در جوانى ز تماشاى جهان سير شديم * ما كه در كوى خرابات چنين پير شديم\r\nخسروان بر دهِ ويرانه ندارند نظر * تا چه افتاد كه ما در خور تسخير شديم\r\nسوى ابروى تو از چشم تو برديم پناه * آه ! كز فكر كج اندر دم شمشير شديم\r\nتا برفت از بر ما طلعت آن معنى جان * رفت جان از بر ما صورت تصوير شديم\r\nزاهد ! ار دفتر ما گشت سيه ، خرده مگير * كاين‌چنين چنين از رقم خامهء تقدير شديم\r\nما ز آغاز به ديوانگى افسانه بُديم * تا سرانجام چنين قابل زنجير شديم \r\n\r\nشهيد عشق\r\n مرا كه غير تو در سر نماند سودايى * دگر ز سود و زيانم بود چه پروايى\r\nشهيد عشق كه جز دوست خون‌بها طلبد * مگر نخوانده ز آيين عشق فتوايى\r\nمرا ز خيل گدايان خود شمار كه نيست * ز ملك هر دوجهانم جز اين تمنّايى\r\nز چهره پرده برافكند و عاشقان را سوخت * امان نداد كسى را كند تماشايى\r\nمگر ز سير دل خود فراغتى يابد * و گرنه در خور مجنون نبود صحرايى\r\nز خويش نيست شديم و به دوست پيوستيم * زديم در دم آخر دلى به دريايى\r\nبه صحبت لب پيمانه تا ابد مرساد * لبى كه بوسه نداده‌ست بر كف پايى\r\nبه جستجوى تو « ديوانه » رخ ز دل برتافت * مگر كه يافته ويرانه‌تر ز دل جايى \r\n\r\nبزم محبّت\r\n تا به ميخانهء ارباب نياز آمده‌ايم * راستى سوى حقيقت ز مجاز آمده‌ايم \r\n\r\n","description":"","footnote":"","page_name":" 282 ","page_number":282},
  {"content":"\r\n\r\n عشق چون نغمه به آهنگ حجازى برداشت * ما به صد شور و نوا رو به حجاز آمده‌ايم\r\nسال‌ها معتكف اندر حرم دل شده‌ايم * تا بدان پرده‌نشين محرم راز آمده‌ايم\r\nپايهء سلطنت از سايهء دل جوى كه ما * از حريم حرم دل همه باز آمده‌ايم\r\nفرق در كعبه و بتخانه چه حاجت رخ دوست * هركجا جلوه كند ما به نماز آمده‌ايم\r\nاز پى روشنى بزم محبّت چون شمع * ما سراپا همه با سوز و گداز آمده‌ايم \r\n\r\nديار محبت\r\n خوش‌تر ز روزگار جنون روزگار نيست * دلكش‌تر از ديار محبت ديار نيست\r\nسود و زيان عشق به حكم ضرورتست * ما را در اين معامله هيچ اختيار نيست\r\nرو دل به عشق ده كه به ويرانگى كشد * شهرى كه در قلمرو اين شهريار نيست\r\nعاقل اگرچه عاقبت از جوى بگذرد * امّا مسلّم است كه « ديوانه » وار نيست \r\n\r\nمستزاد\r\n آتش دل خاك هستى داده بود آخر به بادم * گر نمىداد اشك دادم\r\nراستى خواهى رهين منّت چشم پرآبم * گرچه مىسازد خرابم\r\nاز هوايش در قفايش رخش همّت هرچه راندم * او بتندى رفت و ماندم\r\nدست بر دل ، پاى در گل اشكباران چون سحابم * دجله خيزد از حبابم\r\nمن نه مرد مسجدم زاهد نه اهل خانقاهم * خواهى ار اينك گواهم\r\nشيشهء بشكسته بين و پاره اوراق كتابم * سرنگون جام شرابم \r\n\r\n","description":"","footnote":"","page_name":" 283 ","page_number":283},
  {"content":"\r\n\r\n\r\n[ ذ 
  ]\r\n\r\nذرّه ( 1302 )\r\nخانم زهرا مزارعى ، فرزند سيّد محى الدّين ، در نوزدهم آذرماه سال 1302 شمسى در خانواده‌اى دانش دوست و ادب‌پرور شيراز از مادر زاد . پس از تحصيلات ابتدايى ، دورهء متوسّطه را در دبيرستان مهر آيين زادگاهش به اتمام رسانيد و در امتحانات نهايى شاگرد اوّل در سراسر كشور شد و به اخذ مدال و جوايزى دست‌يافت . آن‌گاه بر خلاف ميلش به جاى ادامهء تحصيل راهى خانهء بخت شد و شوهر كرد ، امّا در عين حال براى فراگيرى زبان انگليسى به انجمن ايران و انگليس رفت و دورهء آن را با موفّقيت گذراند و فارغ التحصيل شد و از كامبريج لندن گواهىنامه دريافت كرد و زبان عربى را نزد استادان : رجايى و واجد در خانه آموخت . سپس چندى براى يادگيرى زبان آلمانى همّت گماشت و در انجمن گوتهء شيراز اين زبان را تا حدّى فراگرفت كه به علّت كمى شاگرد تعطيل شد و در سال 1342 به استخدام دانشگاه شيراز درآمد و در قسمت دانشكده پزشكى به كار پرداخت . سرانجام در سال 1371 بنا به ميل خود بازنشسته گرديد .\r\nخانم مزارعى داراى حافظه‌اى قوى و نيرومند است و بهترين اشعار شاعران متقدّم ، چون فردوسى ، سعدى ، حافظ ، نظامى ، مولوى و خيّام ؛ و شعراى معاصر ، مثل دكتر حميدى ، رهى معيرى و دكتر خانلرى را در حفظ دارد و ديوان حافظ را تقريبا حفظ مىباشد .\r\n\r\n","description":"","footnote":"","page_name":" 284 ","page_number":284},
  {"content":"\r\n\r\nخانم مزارعى كه در شعر « ذرّه » تخلّص مىكند ، دربارهء آغاز شاعرى خود مىگويد :\r\n« از كودكى علاقه و دلبستگى خاصّى به شعر داشتم و در سيزده‌سالگى به سرودن شعر پرداختم . هنگامى كه در دبيرستان به تحصيل اشتغال داشتم ، دكتر حميدى استاد ادبيّات ما بود ، در ارشاد و تشويق من دريغ نورزيد ؛ تا جايى كه مرا به حفظ آثار بزرگان شعر و ادب واداشت و محفوظات شعرى من براثر اهتمام او بود . »\r\nخانم مزارعى در سال 1338 در مسابقهء مشاعره راديو ايران شركت كرد و يك‌تنه با سه قهرمان ، مشاعره كرد و پيروز شد و حتّى در روزنامه‌هاى كثير الانتشار اعلان كرد كه اگر كسى او را شكست دهد ، مدّت يك ماه ميهمان او در شيراز خواهد بود و اگر باخت ، ادّعايى نسبت به او ندارد و كسى حاضر به اين مشاعره نشد .\r\nخانم مزارعى سال‌ها عضو انجمن ادبى شيراز و كانون دانش بود و هم‌اكنون نيز از اعضاى انجمن ادب و هنر فارس مىباشد و چندى هم مسئول انجمن ادب بانوان خانه فرهنگ شماره 2 شيراز بود .\r\nخانم زهرا مزارعى از شعراى خوب شيراز است كه بيشتر به غزل‌سرايى پرداخته و گاهى دوبيتى نيز مىسرايد و تنها يك قصيده به نام « شاه مردان » سروده است و در سال 1348 كتاب « سخن عشق » و « شعار شوريدگان » گزيده‌اى از اشعار شعراى ايران در موضوعات مختلف را منتشر كرد و در سال 1374 مجدّدا توسّط انتشارات نويد شيراز به چاپ رسيد و در سال 1350 مجموعه‌اى از اشعارش به نام « قفس طلايى » طبع و نشر گرديد و در نظر دارد گلچينى از دعاها را چاپ و به‌طور رايگان در اختيار مؤمنين قرار دهد .\r\n\r\nزورق بىبادبان\r\n به خود از درد مىپيچم ، تبى سوزان به جان دارم * به سر شورى ، به دل شوقى ، از اين درد نهان دارم \r\n\r\n","description":"","footnote":"","page_name":" 285 ","page_number":285},
  {"content":"\r\n\r\n ز هم‌ذوقان و همدردان گلزار و چمن دورم * گرفتار قفس هستم ، فراق از آشيان دارم\r\nدر اين درياى توفان‌زاى ناپيدا كران عمر * ز ساحل دور ، حالِ زورقِ بىبادبان دارم\r\nمرا گر خود رها كردند نزديكان و دل سوزان * به خود نزديك‌تر از خود ، خدايى مهربان دارم\r\nشدم بيگانه از خويشان ، ز بس جور و جفا ديدم * چه منّت‌ها به جان از دوستداران ، دوستان دارم\r\nنه پيغامى ز دلدارى ، نه امّيدى به ديدارى * خيالى گشته دمسازم ، غمى بيش از توان دارم\r\nالا اى ديده يارى كن ! فروريز اشك سيل‌آسا * كه اندر سينهء تنگم ، دو صد آتش فشان دارم\r\nدرخشان‌تر ز خورشيد فلك چون گوهرى دارم * چرا « ذرّه » شكايت‌ها ز جور آسمان دارم \r\n\r\nفريب دوست\r\n به چشمم بنگر و درياى اشك و خون تماشا كن * ميان اشك حسرت ، سايهء اندوه پيدا كن\r\nبه گرد گل چه مىگردى تو اى پروانهء عاشق ؟ * نخواهد عشق خاموشت ، چو بلبل شور و غوغا كن\r\nهميشه در ستيز و جنگ بودى با من مسكين * الا اى چرخ بدخو ، لحظه‌اى اينك مدارا كن\r\nطبيبا ! آتش غم سوخت مغز استخوانم را * به بالينم بيا و درد جان‌سوزم مداوا كن \r\n\r\n","description":"","footnote":"","page_name":" 286 ","page_number":286},
  {"content":"\r\n\r\n مگو دانم ز مجنون و شكست عشق و حرمانش * دمى هم ياد جانبازى و ناكامى ليلا كن\r\nمينديش از غم وامق كه عشقى پرشكوهش بود * غم پنهان ، سكوت مرگ‌زا بين ، ياد عذرا كن\r\nدر اين دنياى دون‌پرور كه جاى نامرادىهاست * ز دشمن بد نبينى ، از فريب دوست پروا كن\r\nخدا آن كو به نام دوستى خصمانه جانم سوخت * نسوزد ديگرى را ، تا ، در آتش خوار و رسوا كن\r\nسحرها « ذرّه » چون با يار محرم خلوتى دارد * براى من از او ، آرامش روحى تمنّا كن \r\n\r\nشوق و پرهيز\r\n كار عشق من شوريده به حاشا نرسد * دامن وصل تو را دست تمنّا نرسد\r\nشوق و پرهيز كجا ، عشق و صبورى تا چند ؟ * تا به كى دست بدان پايهء و الا نرسد ؟\r\nبس‌كه در سينهء تنگم غم عالم شده جمع * ترسم آه من دل‌خسته به بالا نرسد\r\nتا ز جان دست ندادند ، به جانان نرسد * جان به سيل ار ندهد ، قطره به دريا نرسد\r\nعشق جان گيرد و جان بخشد و دل زنده كند * عقل را فهم بدين حلّ معمّا نرسد\r\nدر دلى جاى گرفتى كه خدا جاى گرفت * جا نگه دار ! كه كس را قدم اينجا نرسد\r\nسخت در رنجم از اين زندگى رنگ‌پذير * كاشكى مهلت امروز به فردا نرسد\r\nآسمان گريه كند ، گر شنود زارىِ دل * به كه فرياد دل من به ثريّا نرسد\r\nتا گره خورد نگاهم به نگاهش ره بست * اشك ، تا راز به هر سفلهء رسوا نرسد\r\n« ذرّه » از عشق مپرهيز و مدد از دل ، خواه * عشقبازى كه به هر بىسر و بىپا نرسد \r\n\r\n","description":"","footnote":"","page_name":" 287 ","page_number":287},
  {"content":"\r\n\r\n\r\nاشك و شرم\r\n آمد مگر به اين دل‌افسرده جان دهد * آرامشى به روح من ناتوان دهد ؟\r\nمن بر زبان نياورم اسرار دل ، ولى * آهم خبر ز شعلهء سوز نهان دهد\r\nخواهم كه با نگاه بگويم پيام دل * شرمم اگر اجازه و اشكم امان دهد\r\nعمرم چو در بهار به كنج قفس گذشت * آزادىام چه سود به فصل خزان دهد\r\nكنج قفس گرفت دلم ، كاش مىوزيد * بادى كه بوى خار و خس آشيان دهد\r\nبا شور و التهاب كنم سينه را سپر * دست قضا اگر به تو تير و كمان دهد\r\nجز نقش او در آينهء ديده‌ام مبين * چشمم نگاه سركش او را نشان دهد\r\nاين راز سينه سوز دمى فاش مىشود * كاعجاز عشق قدرت شرح و بيان دهد\r\nبىرنج و غم ندارم سوداى زندگى * مىخواهم از خدا كه غمى جاودان دهد\r\nخورشيد پرفروغ من ، اى مايهء اميد ! * جان « ذرّه » در طواف رُخت رايگان دهد \r\n\r\nمحال\r\n دورى گزين ز من كه چنان شعله سركشم * نزديك من ميا كه بسوزى ز آتشم\r\nدارم نهفته آتش سوزنده‌اى به دل * بر ظاهرم مبين كه چنين سرد و خامشم\r\nگِرد هوا مگرد و خيال هبا مكن * ز انديشهء محال مگردان مشوّشم\r\nدر جوش عشق پاكم و دور از هواى خام * در آتشم ، ولى ز صفا رسم بىغشم\r\nگر سوختم در آتش حرمان و آرزو * هرگز نخواستم كه بدانى چه مىكشم\r\nپا بر هوس نهاده و دور از گنه شده * اينم ، از آن ز گردش ايّام سرخوشم\r\nشمع گنه ز پاى درافتد به پيش مهر * كاين « ذرّه » اىست ز آتش سوزان سركشم \r\n\r\n","description":"","footnote":"","page_name":" 288 ","page_number":288},
  {"content":"\r\n\r\n\r\nشيراز امروز « 1 »\r\n شهر من ، منزلگه من ، ديگر آن شيراز نيست * ديگر آن خلوتگه عشّاق و مهد راز نيست\r\nمردم پرشور و حالش را دگر ذوقى نماند * شاعر آزاده را طبع سخن‌پرداز نيست\r\nدر كُه و دشت و چمن ، در باغ‌ها ، گلزارها * آن‌همه زيبايى و لطف و صفا و ناز نيست\r\nبلبل شوريده در گلشن ز غم در هاىوهوى * ديگرش در ناى محزون قدرت آواز نيست\r\nگرد شمع آتشين در محفل دلدادگان * بىخود اندر شعله‌ها پروانهء جانباز نيست\r\nدوستداران جوان را نيست حال و حوصله * زان كه بر آنان درِ عشق و سلامت باز نيست\r\nچشم مست دخترانش اشكبار و غم‌زده * دلبر شيراز ، ديگر آن بت طنّاز نيست\r\nهركه را بينى بود آشفته و ماتم‌زده * غم به هر دل جز به اندوه و محن انباز نيست\r\nهر طرف اشك يتيمى ، نوحهء شو مرده‌اى * آن قدر دل را بسوزاند كه جاى ساز نيست\r\nداغ دل ، مرگ عزيزان ، محنت آوارگان * با نشاط و شادمانى دمخور و دمساز نيست\r\nسرو قدّ نوجوانان تا بشد در زير خاك * ميل در باغ ارم ، كس را به سرو ناز نيست\r\nدر چمن مرغان كنون دل‌مرده و افسرده‌اند * بيمشان ديگر ز جان از پنجهء شهباز نيست\r\n« ذرّه » پنهان گريه كن تا كس نداند درد تو * زان كه جز خونين سرشكت ديگرى غمّاز نيست \r\n\r\nزنجير آرزوها\r\n اى مرگ ! همّتى ، كه ز جان سير گشته‌ام * بازيچهء حوادث تقدير گشته‌ام\r\nدوران كودكى و جوانى به سر رسيد * ناكام و بىنصيب ، ز غم پير گشته‌ام\r\nمرغان به گردِ گلشن و گل صيد مىشوند * من از چه در قفس هدف تير گشته‌ام\r\nبال خيال و وهم ز پرواز بسته‌ام * بر پاى آرزوها زنجير گشته‌ام\r\nبا يك كمند ، كشور دل‌ها گرفته‌ام * در ملك عشق ، شاه جهانگير گشته‌ام\r\nسلطان عشق در همه جا فاتح است و من * مغلوب عقل و بندى تدبير گشته‌ام \r\n\r\n\r\n","description":"","footnote":"\r\n( 1 ) - اين غزل را در روزهاى تلخ جنگ تحميلى سروده است .\r\n","page_name":" 289 ","page_number":289},
  {"content":"\r\n\r\n رفتى و جان به كوى تو پرواز مىكند * بازآ كه در ديار جنون مير گشته‌ام\r\nكس را مجال ديدن من نيست ، لاجرم * جوياى خويش را همه اكسير گشته‌ام\r\nدر كُنج غم نشسته و در خود فروشده * از بهر نااميدى تفسير گشته‌ام \r\n\r\nراز من\r\n درياى من ! كنار تو آسوده از غمم * دور از تو ، بىقرار به گرداب ماتمم\r\nبىروى دلگشاى تو تنها در اين قفس * همراز اشك و آهم و با غصّه همدمم\r\nجان مىدهم به ديدنت اى نور زندگى * پيش نگاه گردم تو ، بىتاب شبنمم\r\nپاييز من بهار شده با وجود تو * با عشق آتشين تو شاداب و خرّمم\r\nراز منى و در دل تنگم نشسته‌اى * خوش جا گرفته‌اى كه تو را يار محرمم\r\nاينك كه در كف منى اى جام آرزو * مست از شراب عشقم و محسود صد جمم\r\nقدر مرا بدانكه به تقوا و عشق و صبر * بىتا در اين ديارم و مشهور عالمم\r\nچون روزگار را سر سازش به من نبود * تسليم سرنوشت غم‌انگيز و مبهمم\r\nبيش است از حرارت خورشيد گرمىام * گر در مقام عشق چنان « ذرّه‌اى » كمم \r\n\r\nشاه مردان\r\n ابان امسال گويا از دم عيسى اثر دارد * كه امّيدى به جان هر دردمند محتضر دارد\r\nنباشد ديگرش دم‌سردى باد خزان ، شايد * ز فردوس آيد و از كوثر و طوبى گذر دارد\r\nز شوق وصل باشد گل ، اگر چون بيد مىلرزد * ز مولود علىّ ، شاه جوانمردان ، خبر دارد\r\nوجودش كعبه را ممتاز و برتر كرد در عالم * از اين نوزاد باشد كو بدين‌سان زيب و فرّ دارد \r\n\r\n","description":"","footnote":"","page_name":" 290 ","page_number":290},
  {"content":"\r\n\r\n علىّ ، نور الهى ، مظهر ايمان ، كمال دين * شجاعى ، كز نهيبش ، خصم زورآور حذر دارد\r\nدر آنجا گر سپاه خصم سرداران به جان لرزند * به دست زورمندش ، پرچم فتح و ظفر دارد\r\nز شمشيرش گهى بر خاك « عمرو » افتد گهى « مرحب » * به هر سو ، رو نمايد ، دشمنان را در خطر دارد\r\nبه نانى قانع و ، آنگه دليران را به بند آرد * عجب نيروى مردافكن ، ز قوت مختصر دارد\r\nقلم گيرد اگر در دست ، صد ملك سخن گيرد * به پيش خنجر قهرش ، فلك بر سر سپر دارد\r\nسياست‌دان ، سخنور ، جنگجو ، قاضى ، نويسنده * به غير از او ، كه را دانى كه يك جا صد هنر دارد ؟\r\nكريمى كاو به درياى سخايش هركه روآورد * چو باز آيد ، بود خرسند و دامان پُرگهر دارد\r\nجوانمردى كه دشمن را به خود ره داد و كرد احسان * بگفت : اين زادهء ايران ، نژادى نامور دارد\r\nبه فرزند شجاع خويش ، آنگه داد پيوندش * كه از شأن نژاد خود ، شهان را مفتخر دارد\r\nبه قلب دشمنان تنها حسين گر با شجاعت زد * عجب نبود ز نيرويش ، نشانى از پدر دارد\r\nچو بنشيند به تخت داورى ، آن مظهر يزدان * نشان از عدل و انصاف خداى دادگر دارد \r\n\r\n","description":"","footnote":"","page_name":" 291 ","page_number":291},
  {"content":"\r\n\r\n بود خلق جهان پيشش برابر در قضاوت‌ها * اگر بىپا و سر باشد ، و گر تاج و كمر دارد\r\nز بازوى توانايش ، گرفت اسلام رونق‌ها * به تاريخ شجاعان جلوه‌هاى معتبر دارد\r\nاز او اخلاص و عشق آموز و ايمان و فداكارى * كه جان و هستى خود ، برخى پيغامبر دارد\r\nز خُمّ معرفت جامى از او بستان ، خدا را بين * خوشا آن كس كه لب از چشمهء توحيد ، تر دارد\r\nچنان وقت عبادت در وجود حقّ فنا گردد * كه غافل ماند از زخمى كه از خنجر به سر دارد\r\nبه دامان علىّ آويز و از جز او تبرّى كن * كه غير از او برايت محنت و رنج و ضرر دارد\r\nچه خوشبخت‌اند مردان حقيقت ، راه حق‌ّپويان * كه بر آنان ، علىّ سلطان حق‌ّبينان ، نظر دارد\r\nبه اشكى آبيارى كن نهال مدح مولا را * كه اين تنها نهالى هست كز بهرت ثمر دارد\r\nگرفتار است گر « ذرّه » به زندان غم و حسرت * به ذكر يا علىّ ، او شور و حالى هر سحر دارد \r\n\r\n","description":"","footnote":"","page_name":" 292 ","page_number":292},
  {"content":"\r\n\r\n\r\nذرّه ( 1380 - 1322 )\r\nمحمد على باقرى فرزند فضل الله در سال 1322 هجرى شمسى در روستاى مشك‌آباد از توابع استان اراك پا به عالم حيات گذاشت ، در هشت‌سالگى به اتفاق خانواده از زادگاهش به تهران مهاجرت كرد و در قلهك رحل اقامت افكند .\r\nباقرى تحصيلات ابتدائى را در دبستان نمونه رستم‌آباد و دورهء متوسطه را در دبيرستان جم قلهك به پايان رسانيد و به دريافت مدرك ديپلم توفيق يافت ازآن‌پس به شغل آزاد روى آورد و در يك كتابفروشى به كار پرداخت ضمنا چون ذوق كارهاى هنرى داشت در ساختن كارهاى دستى هنرى اشيائى بوجود آورد و از اين رهگذر معيشت كرد و چون علاقه‌اى به ورزش داشت در رشته ورزش باستانى در باشگاه ديهيم به تمرين پرداخت .\r\nباقرى كه همچون خواهر نامورش ايران باقرى از قريحه و استعداد شاعرى برخوردار بود در دورهء دبيرستان سرودن شعر را آغاز كرد و براى شعرش تخلّص ذرّه را نيز برگزيد و از مطالعه آثار بزرگان شعر و ادب نيز غافل نماند .\r\nذرّه به علت بيمارى ريوى چندى در بيمارستان سرخه حصار تهران بسترى گرديد و سرانجام در يازدهم ارديبهشت‌ماه سال 1380 چشم از جهان فروبست .\r\nاز باقرى دو فرزند بنام پريسا و ناصر باقى مانده و در هنگامى كه در بستر مرگ بود آرزوى ديدار فرزندان را داشت و ثانيه‌شمارى مىكرد متأسفانه اجل مهلتش نداد و\r\n\r\n","description":"","footnote":"","page_name":" 293 ","page_number":293},
  {"content":"\r\n\r\nديدار فرزندانش ميسّر نگشت . اين غزل را يك روز قبل از مرگ در بستر بيمارى سرود كه خواهرش خانم ايران باقرى در همان موقع يادداشت كرد :\r\n\r\nواپسين انتظار\r\n اى دخترم ، تو رفتى و ديگر نيامدى * بر بستر پدر شب آخر نيامدى\r\nمىخواستم به مهر ببوسم تو را ، ولى * جان پدر دريغ تو در بر نيامدى\r\nآرام و مهربانى و خاموش چون ، خودم * اى نازنين مرا بسر افسر نيامدى\r\nمن تشنهء نجابت و شرم توام چه سود ؟ * در بزم غم ، تو ساقى كوثر نيامدى\r\nتا پر كنى پيالهء من از شراب مهر * تا من زنم ، بنام تو ساغر نيامدى\r\nغافل شدى ز حال دلم اى عزيز جان * بر بام اين كبوتر بىپر نيامدى\r\nرازم نهفته ماند و نگفتم به گوش تو * محرم مرا نگشته ، فراتر نيامدى\r\nدر پيش مرگ سنگر عمرم شكسته شد * دردا كه در حراست سنگر نيامدى\r\nجانم به لب رسيد در آن شب ز انتظار * مردم در اين حصار و به بستر نيامدى\r\nديدار آخرين و نفس‌هاى واپسين * چشمم به راه ماند و تو از در نيامدى \r\n\r\n","description":"","footnote":"","page_name":" 294 ","page_number":294},
  {"content":"\r\n\r\n ديگر گذشت ، رفتم و از ياد مىروم * با « ناصر » آن يگانه برادر نيامدى \r\n\r\nبه ولاى على قسم\r\n دلخون و خسته‌ام به ولاى على قسم * بيگانه‌ام ز خود به خداى على قسم\r\nبيداد روزگار و ستم‌هاى بيشمار * لبريز ناله‌ام ، به نواى على قسم\r\nپس در درون چاه و به فرياد چاره‌خواه * جان‌برلبم به درد و بلاى على قسم\r\nشمشير ابن ملجم و ايمان آن شهيد * بر آخرين نماز و نداى على قسم\r\nمحراب غرق خون و شكوه رداى سرخ * بر حرمت عروج و رضاى على قسم\r\nچون شمع ذرّه ذرّه شدم آب و سوختم * از جور دوستان به وفاى على قسم\r\n« ذرّه » مكن گلايه ز بار غم زمان * بر دوش مىكشم به صفاى تو يا على \r\n\r\nويرانى درون\r\n آن شب در آن حضور و در آن قلّهء ظهور * شور و شرار سركش دل خفتنى نبود\r\nافتادمش به سجده و بوئيدمش به شوق * دردا غبار درگه او رُفتنى نبود\r\nگفتم ترحّمى كه شد از دست هستىام * امّا بناله ، كوه در آشفتنى نبود\r\nگفتم بيا ، به يارى روح و دلم ، قلم * افسوس ، دُرّ حضرت او سُفتنى نبود\r\nآشفته حال گشتم و سرگشته و ملول * ويرانى درونى من ، گفتنى نبود \r\n\r\nخاطرات دور\r\n رستم‌آباد شميران بود و هم‌شاگرديان * در دبستان نمونه قيل و قالى داشتيم\r\nروزگار نوجوانى آمد و دور شباب * مست و سرخوش ، آرزوهاى محالى داشتيم\r\nدختران هم مسير و گيسوان بافته * در دل شيدا تمناى وصالى داشتيم\r\nغرق رؤياهاى شيرين ، محو آن گل‌چهرگان * گاه خندان ، گاه اندوه و ملالى داشتيم\r\nقلهك و ياران پرمهر و دبيرستان جم * با رفيقان موافق ، شور و حالى داشتيم \r\n\r\n","description":"","footnote":"","page_name":" 295 ","page_number":295},
  {"content":"\r\n\r\n درّه‌هاى خرّم در بند و گُل‌گشت و صفا * چادرى بر پا كبابلى و بلالى داشتيم\r\nقلّه را تا اوج مىرفتيم از دامان كوه * چون قنارىهاى عاشق ، تا كه بالى داشتيم\r\nدشت سرخ قيطريه بود و استخر و شنا * غافل از بيداد دوران قيل و قالى داشتيم\r\nشاعران بودند آنجا گاهگاهى گرد هم * دورشان پروانه‌آسا تا مجالى داشتيم\r\nشادمان از دور مىگشتيم دور « شهريار » * شاعر شورآفرين را شرح حالى داشتيم\r\n« آمدى جانم به قربانت ولى حالا چرا » * بود شعرش همدم ما ، تا جمالى داشتيم\r\nآرزوى ما در و پند شب و روز پدر * ناگهان چون ديگران ما هم عيالى داشتيم\r\nتا « پريسا » آمد و « ناصر » دو فرزند عزيز * كى دگر ؟ فرصت پى كسب كمالى داشتيم\r\nسفره پرنعمت ز رنج و كار ما گسترده بود * شاد و سرخوش ، لقمهء نان حلالى داشتيم\r\nدرد مردم بود ما را در دل از روز نخست * پيش نامردان حقوق پايمالى داشتيم\r\nنوبت پرواز شد ، سوى سپهر نيستى * اى جوانان ، ديگر آخر سنّ و سالى داشتيم\r\n« ذرّه » دردا شمع جانت ذرّه ذرّه آب شد * آه ، همچون رفتگان ، ما هم زوالى داشتيم \r\n\r\nشعر موشّح « 1 »\r\n نسيم صبح بهارى ، بيا بسوى پدر * اميد جانى و گلزار آرزوى پدر\r\nصريح و ساده بگويم ، تو ، روح و عمر منى * رسيده آنكه بخندى چو گل ، به روى پدر \r\n\r\nدل پردرد\r\n آدميزاد ، بىوفاست ، رفيق * كار او در جهان جفاست ، رفيق\r\nخواه همسر بُوَد و يا فرزند * خصم جان تو ، در خفاست رفيق \r\n\r\nپس از مرگ من\r\n به عكس عمر من ، اى عكس برقرار تو باش * پس از خزان غم‌انگيز من ، بهار تو باش \r\n\r\n\r\n","description":"","footnote":"\r\n( 1 ) - دو بيت موشّح را براى فرزندش ناصر سروده كه تازه به راه افتاده بود .\r\n","page_name":" 296 ","page_number":296},
  {"content":"\r\n\r\n فتاد طوطى طبعم چو از نوا ، زان پس * ميان مجمع احباب ، يادگار تو باش \r\n\r\nدر غم عاشقان\r\n اسير عشق مىداند ، غم عشاق مجنون را * دل پردرد مىداند ، عذاب قلب پرخون را\r\nز اشكم مىشود غمگين ، كسى كاو همچو من هر شب * ز اشك خويش جارى مىكند صد رود هامون را \r\n\r\nدر مرگ برادر « 1 »\r\n برادر ديده ، بستى ، قلب ياران سوختى ، رفتى * بما درس صفا و معرفت آموختى رفتى\r\nپس از داغ « حسين » مهربان از پا در افتادى * تمام عمر ، چون شمع شرف افروختى رفتى \r\n* * *\r\n نديدم در وجود و جان پاكت حرص دنيا را * بدوش خسته بردى ، ماتم نامردمىها را\r\nبه آرامى ، صبورى ، بىريائى عمر سر كردى * در اين دنياى دون تنها نهادى ناگهان ما را \r\n* * *\r\n مزارت را به اشك ديده تر كرديم و برگشتيم * نثار محضرت خون جگر كرديم و برگشتيم\r\nخداحافظ ، تو تنها نيستى ، در قلب ما هستى * ز داغ رفتنت ، سر زير پر كرديم و برگشتيم \r\n\r\n\r\n","description":"","footnote":"\r\n( 1 ) - اشعار را خانم ايران باقرى براى برادر خود سروده است .\r\n","page_name":" 297 ","page_number":297},
  {"content":"\r\n\r\n\r\nذكاوت ( 1350 )\r\nخليل ذكاوت فرزند محمّد در سال 1350 خورشيدى در روستاى كفدرشيخ شهر لامرد از توابع استان فارس چشم به جهان هستى گشود ، در زادگاهش تحصيلات ابتدائى را به پايان رسانيد و دوره متوسطه را در شيراز پى گرفت و به دريافت مدرك ديپلم توفيق يافت ازآن‌پس به دانشگاه راه يافت و در رشته زبان و ادبيّات فارسى در دانشگاه آزاد ادامه داد و در لامرد فارغ التحصيل شد و به اخذ مدرك ليسانس نايل آمد .\r\nذكاوت كه از قريحه و استعداد كافى در شعر برخوردار است از سال 1366 سرودن شعر را آغاز كرد و با مطالعه آثار شاعران نامورى چون محمد على بهمنى و حسين منزوى و قيصر امين‌پور بهره گرفت و شعرش به شكوفائى رسيد و در اين رهگذر استعداد خود را نشان داد و به عنوان يكى از شعراى نيكوپرداز شناخته شد .\r\nاز خليل ذكاوت سه مجموعه شعر بنام‌هاى « فصل شروع كبوتر » و « گزيده شعر » و « امّا دلم نيامد » چاپ و نشر يافته است و نيز در نظر دارد مجموعه تعدادى از اشعار شامل يك‌صد غزل و ده قصيده و يك مثنوى خود را طبع و منتشر كند .\r\n\r\nغزل چشم شما\r\n دودلم ، اوّل خط ، نام خدا بنويسم * يا كه رندى كنم و اسم تو را بنويسم !\r\nهمه « يك » گفتم و دينم همه « يكتائى » بود * با كدامين قلم امروز دوتا بنويسم ؟ \r\n\r\n","description":"","footnote":"","page_name":" 298 ","page_number":298},
  {"content":"\r\n\r\n اى كه با حرف تو هر مسأله‌اى حل شدنيست * به خدا خود تو بگو ، نام كه را بنويسم ؟\r\nصاحب قبله و قبه ، دو عزيزند ولى * خوش‌تر آنست من از قبله شما بنويسم !\r\nآسمان ، مثل تو احساس مرا درك نكرد * باز ، غم‌نامه ، به بيگانه چرا بنويسم ؟\r\nتا به كى ، زير چنين سقف سياه و سنگين * قصّهء درد به اميد دوا بنويسم ؟ \r\n* * *\r\n قلم جوهرش از جوش و جراحت جاريست * پست باشم كه پى نان و نوا بنويسم\r\nبارها قصد خطر كردم و گفتى : بنويس ! * پس من اين بغض فروخورده كجا بنويسم ؟ \r\n* * *\r\n بعد يك‌عمر ، ببين ، دست و دلم مىلرزد * كه « من » و « تو » به هم آميزم و « ما » بنويسم !\r\n« من » و « تو » چون تن و جان‌اند مخواه و مگذار * اين دو را باز همين‌طور ، جدا بنويسم\r\nشعر من با تو پر از شادى و شيرين‌كاميست * باز ، حتّى ، اگر از سوك و عزا بنويسم\r\nبا تو از حركت دستم بركت مىبارد * فرق هم نيست ، چه نفرين چه دعا بنويسم !\r\nاز نگاهت به روىام پنجره‌اى را بگشا * تا در آن منظره‌ى روح‌گشا بنويسم\r\nتيغ و تشباد ، هم از ريشه نخواهد خشكاند * غزلى را كه در آن حال و هوا بنويسم\r\nعشق ، آن روز كه اين لوح و قلم دستم داد * گفت هر شب غزل چشم شما بنويسم ! \r\n\r\nشراب سبز\r\n از تمام ابرها ، اين ابرهاى بىكران * قسمت ما قطره ، دريا سهم از ما بهتران\r\nتا كه ننگ و نان ، نشان و نحوه‌ى نام‌آوريست * نام من گم باد ، يا رب ، بين اين نام‌آوران\r\nهر شب شاعر ، پر از منظومه‌هاى تازه است * روز و آن خورشيد تكرارى براى ديگران\r\nدر زمين ، از شعر ، حرفى آسمانىتر نبود * شاعران ، يك آسمان ، پايين‌تر از پيغمبران\r\nدر جهان ، تنهاتر از اين‌گونه تنهائى كجاست ؟ * كوچه‌اى مهتابىام ، در شهر كوران و كران !\r\nبخت من ، در خود ، به غير از غربت مغرب نديد * آه از اين آسمان غربى بىخاوران !\r\nزادروزم را كسى تبريك و شاباشى نگفت * هيچ حتّى شاعرى از جبهه‌ى هم‌سنگران \r\n\r\n","description":"","footnote":"","page_name":" 299 ","page_number":299},
  {"content":"\r\n\r\n روز مرگم نيز ناقوسى نخواهد ناله زد * هيچ حتّى شاخه‌اى از حلقه‌ى نيلوفران\r\nباز امّا ، تا تو را دارم ، مرا اندوه نيست * شعر ! اى خورشيد شاداب شب غم‌پروران\r\nدر هواى مهربان تو ، دل من مىتپد * آن‌چنان‌كه قلب فرزندان به مهر مادران\r\nمشق عشق هر دوعالم ، يك دوبيتى بيش نيست * عصرى از پرسش در اين و صبحى از پاسخ در آن\r\nتا دم آخر ، غزل پشت غزل ، مىنوشتمت * اى شراب سبز ! اى شعر ، اى شكر در شوكران ! \r\n\r\nبا هم\r\n بازهم سال نو و سرخوشى و غم باهم * باز تقويم و همان ، عيد و محرّم باهم\r\nما دو از جنس دودنياى غريبيم ، عزيز ! * به چه انگيزه بسازند دوعالم باهم ؟\r\nپاسخى كو ؟ كه خدا نيز نخواهد دانست * راز آميزش فردوس و جهنم باهم\r\nبين ما حسّ غريبى است دعا كن مگر او * آشنامان بكند كم‌كم و كم‌كم باهم\r\nتب گنگى كه زبان وا كند و سوزاند * هر دو را ، هر دو ، تر و خشك ، مسلّم باهم\r\nتو خودت سقف و ستونش شده‌اى ور نه نداشت * دل من تاب دوعالم غم و ماتم باهم\r\nنه تو حورى ، نه من ابليس ، بيا تا باشيم * پس از اين مثل دوتا بچّه آدم باهم !\r\nحل اين مسأله را از دل خود باز بپرس * هر تپش پاسخى از نوست كه : باهم باهم \r\n\r\nشايد شگفت\r\n حتى اگر چو صاعقه پر دربياورم * كو ، تا از آسمان تو سردربياورم ؟\r\nشب بىنسيم و پنجره نقاشىام نمود * خود را چه‌سان به شكل سحر در بياورم ؟\r\nآتشفشان لالم و محتاج لرزه‌اى * كز سينه شعله شعله جگر در بياورم\r\nنقش هزار دشنه و دل مىتوان شمرد * اين پيرهن ، من از تن اگر در بياورم\r\nبااين‌همه ، تو اذن شكوفا شدن بده * تا سر ميان تيغ و تبر در بياورم\r\nبر كُنده‌هاى كهنه و خشكم بوَز كه باز * گل‌شعله‌هاى تازه و تر در بياورم\r\nكارى است مثل معجزه ، امّا بعيد نيست * من ريشه بين خون و خطر در بياورم \r\n\r\n","description":"","footnote":"","page_name":" 300 ","page_number":300},
  {"content":"\r\n\r\n آن شايد شگفت منى تو ، كه بايدت * از اين سكون به گشت و گذر در بياورم\r\nتلخى ، ولى به كام دل تشنه‌ام ، تو را * خواهم به طعم شير و شكر در بياورم\r\nمىآيى و نمىروى و اين عجيب نيست * من بال‌وپر از اين دو خبر در بياورم \r\n\r\nزخمه بر زخم\r\n خدايا ! چه باريده ؟ كى ؟ كى ؟ كجا را ؟ * كه در خاك جارى نموده خدا را\r\nچه را شب شنفته است ، كاين‌سان شكفته است * چنين ، گُل نگفته است ذكر و ثنا را\r\nافق تا افق غرقِ نور است ، گويى * شهابى شكافيده فرقِ فضا را\r\nمنى كز هوا و هوس دور بودم * هوس مىكنم دم به دم اين هوا را\r\nرگ ، اين خونِ ترتازه را مىمكد ، نيز * ريه بوى اين بارشِ بىريا را\r\nچو شورى ، چه شوقى ، الهى بميرم * من اين زنده شبهاى پرماجرا را\r\nشب است امشب امّا شگفتا شب امشب * به بر كرده اين آفتابى ردا را\r\nنگو شب ، بگو بيوه‌اى شوى مرده * در آورده از تن لباسِ عزا را\r\nشب از لفظِ تاريك شب مىگريزد * كه دريافته معنىِ روشنا را\r\nچنان من كه از دست خود مىگريزم * كه پيدا كنم آن سوىِ سايه‌ها را\r\nاگر سرنوشتم بخواهد بگردد * خدايا بگردان تو قدرى قضا را\r\nبگو قيچى باد و بوران نچيند * پروبالِ اين حسّ و حال رها را\r\nدلم نو سفر هست و جايى بلد نيست * كجا نابلد طى كند ناكجا را ؟\r\nچه كس مىتواند ضمانت نمايد * هواى پر از دام و دود و دما را ؟\r\nچه كس ؟ آه ، اويى كه ضامن شد از لطف * در آن گيرودار ، آهويى مبتلا را\r\nسفر بس دراز است ، كوتاه گردد * چگونه ؟ تو چاووش را و درا را\r\nبگو ، تا بخوانند ، نام بلندِ * على ابن موسى الرضا المرتضى را\r\nنگو قبله‌ام كو ، بفرما دلم كو * تو گم كرده‌اى باز قبله‌نما را\r\nخدايى كه در مكّه بيت الدّعا ساخت * بنا كرد در طوس بيت الدّوا را \r\n\r\n","description":"","footnote":"","page_name":" 301 ","page_number":301},
  {"content":"\r\n\r\n بگو درد با آن ، شنا خواه از اين * ببين خيلِ حاجىّ حاجت روا را ! \r\n\r\nبراى حضرت رضا عليه السّلام\r\n به دريا مرا مىكشاند ، دلى كه * بلد نيست خود راه و رسمِ شنا را\r\nمسِ روح و جانِ مرا كيميا كن * بها داده ، اى كه ضريحت طلا را\r\nنگنجى تو در نقشه ، اى نام و نقشت * قرار رفته تاريخ و جغرافيا را\r\nخراسان دلش تنگ شد از غريبى * هراسان طلب كرد آقا شما را\r\nجوانمردى افسانه شد ، پير شد ، كاش * يلى نو كند سنّت مصطفى را\r\nچو تيغِ زبان بسته‌اى زنگ زد ، كيست * به لا سيف صيقل دهد لا فتى را ؟\r\nفدك تازه آغاز گشته ، بگيريم * چرا مجلس ختم خير النسا را ؟\r\nزمين خس ، زمان خار شد ، خود به منبر * برآى و بخوان روضه‌ى كربلا را\r\nبه روز آتش‌انگيز و مگذار شب نيز * به بالش گذارد سرِ بىصدا را\r\nاعوذوا به قرآن ناطق ، كه شيطان * از آغازِبسم اللّه انداخت « با » را !\r\nبه پا خاست عزمِ تو و ، عزتِ تو * به سمت سفر بست شال و قبا را\r\nچه بشكوه هفت آسمان ، پيشوازى * كند مركب هشتمين پيشوا را\r\nسيه‌مست كو ؟ تا بگيرد از انگور * سزاىِ جگر گوشه‌ى مجتبى را\r\nمن از او چه نقشى كشم ؟ كِش كشيده * ازل ابتدا را ، ابد انتها را . . .\r\nبه سوزى كه خود زخمه بر زخم ما زد * خدايا تو راضى كن از ما رضا را \r\n\r\n","description":"","footnote":"","page_name":" 302 ","page_number":302},
  {"content":"\r\n\r\n\r\n[ ر 
  ]\r\n\r\nراد ( 1310 )\r\nحسين شيرانى كه از تخلّص راد در شعر خود استفاده مىكند در سال 1310 هجرى شمسى در بيدآباد اصفهان ديده به جهان گشود ، تحصيلات خود را تا دورهء ابتدائى بيشتر نتوانست ادامه دهد ناگزير براى معيشت به دنبال كار رفت و به شغل رنگرزى اشتغال ورزيد .\r\nشيرانى چون از قريحهء شاعرى برخوردار بود ضمن مطالعه اشعار گويندگان قديم چون سعدى و حافظ به‌وسيله بعضى از دوستانش به انجمن‌هاى ادبى چون پروانه و پيام و سعدى راه يافت خود مىگويد در انجمن ادبى پروانه بود كه تخلّص راد برايم برگزيده شد و از راهنمائىهاى پيش‌كسوتان شعر بخصوص از شاعر توانا حسين سرور بهره‌مند شدم و در حقيقت خود را مديون راهنمائىهاى او مىدانم .\r\n\r\nشعار شاعر\r\n بهار مىرسد از راه با خراميدن * خوشا طراوت نوروز و وقت گل چيدن\r\nبه بين كه لاله به كف جام باده مىرويد * زمان زمان نشاط است و باده نوشيدن\r\nتو نيز باده پُرجوش در پياله بريز * كنون كه هست شكوفه به حال جوشيدن\r\nز خانه روى بصحرا كن و مشو غافل * ز دامن چمن و طرف جوى بگزيدن\r\nدر اين زمان كه گل و لاله تازه رو گردد * در انزوا ز چه در كُنج خانه پوسيدن \r\n\r\n","description":"","footnote":"","page_name":" 303 ","page_number":303},
  {"content":"\r\n\r\n كنون كه ابر بگريد بصحن باغ و چمن * روا بود بگلستان چو غنچه خنديدن\r\nچو « راد » عشق بورز از صفاى دل چون هست * شعار شاعر آزاده عشق ورزيدن \r\n\r\nبه دست نيايد\r\n تا نباشد رنج گنج آسان نمىآيد بدست * تا نگردد آسيائى نان نمىآيد بدست\r\nتا نباشد كوشش افراد بىجا و مكان * خانه و كاشانه و ايوان نمىآيد بدست\r\nنگذرد تا از سر جان در طريق زندگى * راحت از بهر تن انسان نمىآيد بدست\r\nتا كه گرديدم اسير كُهنه فكران زمان * علم و دانش اندر اين دوران نمىآيد بدست\r\nتا كى و تا چند گيرى زانوى غم در بغل * هرچه مىخواهد دلت ارزان نمىآيد بدست\r\nتا نباشد مهربانى در وجود ميزبان * بر سر خوانش دگر مهمان نمىآيد بدست\r\nباغبان در زير لب خنديد و با « راد » اين بگفت * راحت و آسان گل و ريحان نمىآيد بدست \r\n\r\nسلام و پيام\r\n خاطر خوش است در همه حالت ز نام دوست * پيوسته هست در نظرم احترام دوست\r\nاز جان و دل هميشه خبردار مىشوم * باشد اگر كه مهر و محبّت مرام دوست\r\nآوردم از سُرور در اين گفته مصرعى * هرگز غلام كس نشوم جز غلام دوست\r\nجويا شدن ز حال دل دوست واجبست * زيراكه جان شكفته شود از سلام دوست\r\nبارى اگر ز مهر بدست آورد دلى * خواهم من از خداى جهان احتشام دوست\r\nيا رب رها شود ز غم تلخ روزگار * شيرين بود ز لذّت ايّام كام دوست\r\nهرجا ترانه‌اى ز محبّت خبر دهد * باشد چو شعر « راد » سلام و پيام دوست \r\n\r\nملك دل\r\n راهِ نيكِ خدمتِ نوعِ بشر خواهم گرفت * اجتناب از اهل جور و شور و شر خواهم گرفت \r\n\r\n","description":"","footnote":"","page_name":" 304 ","page_number":304},
  {"content":"\r\n\r\n بخت اگر با من شود ، همراه در اين روزگار * سوى اقليم صفا راه سفر خواهم گرفت\r\nگر ميان بندم براى خدمت مردم ز جان * بهر پاداش عمل كى سيم و زر خواهم گرفت\r\nگر گره افتد به كار دوستان مهربان * مُشكل ياران خود را در نظر خواهم گرفت\r\nبا كلام نغز و روى باز و قلب مهربان * مُلك دلها با محبّت سربه‌سر خواهم گرفت\r\nبىخبر بودن ز ياران و مُحبّان بس خطاست * زان سبب از جملهء ياران خبر خواهم گرفت\r\nمىروم در انجمن چون « راد » بهر كسب فيض * زان گروه از جان و از دل زيب و فر خواهم گرفت \r\n\r\nحب الوطن\r\n اگر دارى تو دردى با خدا بنماى درمانش * خداوندى كه باشد لطف وجود الحق باحسانش\r\nندارد هركه در دل سيرت نيكان عالم را * مران زنهار انسان و مخوان هرگز مسلمانش\r\nبود حبّ الوطن سرمشق هر انسان ايرانى * كه باشد در نظر آبادى جاويد ايرانش\r\nكجا شد كاوهء آهنگر و آن حامى ايران * كه كوبد خصم دون را از غضب با پتك كوبانش\r\nدلش يابد صفا و جانش آرامش كند پيدا * انيس جان و دل هركس كه در شبهاست جانانش \r\n\r\n","description":"","footnote":"","page_name":" 305 ","page_number":305},
  {"content":"\r\n\r\n در اوّل چشم دل بگشاى اى غافل بهر كارى * چرا كارى كنى كاخر پشيمانيست پايانش\r\nچنين شعرى كه گويد « راد » با اخلاص و باايمان * بود شعرى كه ماند تا ابد بر جا بديوانش \r\n\r\nفيض بقا\r\n ما در جهان بفيض بقا بندگى كنيم * در پيشگاه لُطف خدا بندگى كنيم\r\nشيطان كجا گذاشت كه ما سوى حق رويم * « ابليس كى گذاشت كه ما بندگى كنيم »\r\nكى مورد قبول خداوند مىشود * اين‌سان كه ما ز روى و ريا بندگى كنيم\r\nگرديم در جزا بصف حشر سرفراز * اينجا اگر ز صدق و صفا بندگى كنيم\r\nسوگند خورده‌ايم ز روز ازل كه ما * او را ز روى ميل و رضا بندگى كنيم\r\nليل و نهار ما بسعادت قرين شود * او را اگر به صبح و مسا بندگى كنيم\r\nيا حىّ ذوالجلال مدد كن كه همچو « راد » * با ذكر نام تو به دعا بندگى كنيم \r\n\r\nتلخى دوران\r\n اگر روزى رسد تا لحظه‌اى آرام بنشينم * ز رنج و درد و غم آسوده گردد جان شيرينم\r\nتو بس بىمهرى و دورى ز وصف‌الحال مظلومان * چو خوى اغنيا دارى كجا دانى كه مسكينم\r\nخدايا فُرصتى كو تا برآرم يك‌نفس راحت * كه از تلخى عُمر آخر تبه شد جان شيرينم\r\nنمىدانم چه تقدير است كز بيداد چرخ دون * گهى دلخون و پژمانم ، گهى محزون و غمگينم \r\n\r\n","description":"","footnote":"","page_name":" 306 ","page_number":306},
  {"content":"\r\n\r\n ز مسكينان مگردان روى خود زين بيش اى منعم * تو احسان و محبّت كن بيا يكدم ببالينم\r\nبجز مهر و وفا و نيكى و احسان در اين عالم * نمىباشد مرام و شيوه و رفتار و آئينم\r\nقدت گرديده خم اى « راد » همچون تاك از محنت * ز تلخيهاى دورانت بسى غمناك مىبينم \r\n\r\nماه جمال\r\n خوش آن روزى كه آيد دلبر مه‌رو بپهلويم * ز دلجوئى و يارى خم كند زانو بپهلويم\r\nشوم آسوده از رنج و غم دوران اگر روزى * بيايد خنده‌رو آن گل‌رخ دلجو بپهلويم\r\nغم دنيا و ما فيها شود يكسر فراموشم * نشيند گر دمى آن نازنين پهلو بپهلويم\r\nرود اندوه و رنج و درد و غم از خاطرم بيرون * بيايد گر كه از راه تفقّد او بپهلويم\r\nمُنوّر گردد از ماه جمالش كلبه‌ام امشب * چو از مهر آيد آن يار كمان ابرو بپهلويم\r\nز خاطر محو مىگردد مرا درد و غم هجران * شبى باشد اگر آن يار مشكين مو بپهلويم\r\nبه آه و ناله و غم « راد » گفتا خرّم آن روزى * كه يكدم آيد آن جانانهء گل‌رو بپهلويم \r\n\r\n","description":"","footnote":"","page_name":" 307 ","page_number":307},
  {"content":"\r\n\r\n\r\nراكعى ( 1333 )\r\nدكتر فاطمه راكعى ، فرزند عبد اللّه در سال 1333 هجرى شمسى در شهر زنجان پا به عرصهء حيات گذاشت . تحصيلات ابتدايى و متوسّطه را در زادگاهش به انجام رسانيد و براى ادامهء تحصيل به دانشگاه راه يافت و در رشتهء زبان و ادبيّات فارسى به تحصيل پرداخت و موفّق به اخذ درجهء ليسانس گرديد و فوق ليسانس خود را نيز در همين رشته به پاى برد و رشتهء دكتراى زبان‌شناسى همگانى را پى گرفت و فارغ التّحصيل شد .\r\nخانم راكعى به عنوان معاونت آموزشى و پژوهشى دانشكدهء الهيّات و ادبيّات دانشگاه الزّهراء منصوب و مشغول به كار شد و هم‌اكنون نيز مسئوليّت دفتر شعر جوان ، وابسته به معاونت فرهنگى وزارت فرهنگ و ارشاد اسلامى را عهده‌دار مىباشد و در عين حال با سمت استادى در دانشگاه الزّهراء به تدريس اشتغال دارد .\r\nخانم راكعى علاوه بر مناصب و مشاغل فوق ، عضويّت جمعيت زنان و مدير مسئول و سردبير نشريهء پگاه ، وابسته به همين جمعيّت را به عهده دارد و در ضمن عضو هيئت تحريريهء نشريهء ندا ، ارگان جمعيّت زنان ، و نيز عضو انجمن اسلامى وزارت فرهنگ و ارشاد اسلامى و مسئوليّت كميتهء فرهنگى همين انجمن را عهده‌دار مىباشد . در سال 1378 در انتخابات شوراى شهر تهران شركت كرد و از سوى مردم به عضويت شورا درآمد و هم‌اكنون به عنوان دبير شورا انجام‌وظيفه مىكند .\r\nخانم راكعى صرف‌نظر از فعّاليّت‌هاى وسيعى كه در سطح كشور دارد ، در سال\r\n\r\n","description":"","footnote":"","page_name":" 308 ","page_number":308},
  {"content":"\r\n\r\n1371 در اوّلين كنگرهء بين‌المللى زنان در چين شركت كرد و با ايراد سخنرانى به زبان انگليسى در مورد نقش زن و جايگاه تنها زن ايرانى در جمهورى اسلامى توجّه عموم را برانگيخت و نيز در سال 1372 در سمپوزيوم كشور مالزى شركت كرد و به‌عنوان تنها زن ايرانى به قرائت شعر به زبان‌هاى فارسى و انگليسى پرداخت و نيز در سال 1373 در كنگرهء بين‌المللى هزارهء تدوين شاهنامه در تاجيكستان شركت كرد و با ارائه مقاله‌اى تحت عنوان « اخلاق و تربيت پهلوانى زنان در شاهنامه » توجّه شركت‌كنندگان را جلب كرد .\r\nخانم راكعى در نتيجهء فعّاليّت‌هاى زيادى كه در زمينه‌هاى مختلف انجام داد ، به دريافت جايزه و لوح تقدير دست‌يافت : 1 - فعّاليّت در زمينهء شعر مربوط به جنگ در اوّلين هفتهء دفاع مقدّس و دريافت جايزه و لوح تقدير با دستخطّ امام ( ره ) . 2 - جايزه و لوح تقدير از دانشگاه الزّهراء ، براى مجموعه شعر « سفر سوختن » در سال 1371 . 3 - جايزه و لوح تقدير از طرف وزير فرهنگ و ارشاد اسلامى و معاون رياست جمهورى ، به خاطر تلاش در جهت تشويق و ترغيب جوانان به كتابخوانى در سال 1373 و . . .\r\nخانم راكعى آثار و تأليفات چندى به شرح زير از خود به جاى نهاده است :\r\n1 - مجموعه شعر « سفر سوختن » . 2 - مجموعه شعر « آوار گل‌سنگ » . 3 - ترجمهء كتاب « منطق زبان‌شناسى » . 4 - ترجمهء مقالاتى دربارهء شعر ، و چند اثر ديگر .\r\nاينك نمونه‌هايى از شعر او :\r\n\r\nگل‌سنگ\r\n با دلى مومين ، چه شيرين ، مىشود دل‌سنگ باشم ! * مىشود پرخنده چون گل با دلى دلتنگ باشم\r\nهر رگم يك ساز موزون ، موج رقصان در رگم خون * با تو امّا ، مىتوانم ساز بدآهنگ باشم \r\n\r\n","description":"","footnote":"","page_name":" 309 ","page_number":309},
  {"content":"\r\n\r\n شطّ آبم ، پرتلاطم ، ماجرايى در خودم گم * تا تو رازم را نخوانى ، مىتوانى سنگ باشم\r\nعين بىرنگيست جانم ، آه ! امّا مىتوانم * تا به احساسم نخندى ، با تو پرنيرنگ باشم\r\nپونه‌ام ، يكرنگ ، امّا با تمام سادگىها * مىشود چون باغى از گل با تو رنگارنگ باشم\r\nخرمنى ياسم كه از من مىتراود عطر مستى * با تو امّا ، با تو آرى ، مىشود گل‌سنگ باشم ! \r\n\r\nاين روزها\r\n اين روزها ندارم ، دردى براى گفتن * پايى براى رفتن ، رنجى براى بردن\r\nاين روزها چه گويم ؟ اين روزهاى قحطى * حتّى غمى نمانده ، با من براى خوردن !\r\nمن مانده‌ام و يادى ، از روزهاى رفته * و ز حسرتى گزنده ، دندان به هم فشردن\r\nبردار دست اى مرگ ! از روى شانه‌هايم * انگيزه‌اى ندارم ، حتّى براى مردن ! \r\n\r\nغمى به قدمت تاريخ\r\n به پاس يك دل ابرى ، دو چشم بارانى * پُر است خلوتم از يك حضور نورانى\r\nكسى كه وسعت او در جهان نمىگنجد * به خانهء دل من آمده است مهمانى\r\nغمى به قدمت تاريخ درد انسان داشت * دلى به وسعت جغرافياى انسانى\r\nچه بود ؟ بارقه‌اى كز سر زمانه گذشت * و يا ز خواب جهان يك عبور توفانى ؟ \r\n\r\n","description":"","footnote":"","page_name":" 310 ","page_number":310},
  {"content":"\r\n\r\n نشسته است به جانم هميشه تا هستم * غمش اصيل‌تر از يك نياز روحانى\r\nهنوز مىشنود آن صداى محزون را * دلم ، به روشنى آيه‌هاى قرآنى \r\n\r\nكوچ\r\n كسى كوچ كرد از چراگاه بودن * به آن سوتر از سمت و سو ، تا فراسو\r\nگذر كرد رندانه از مرز عادت * و شد راهىِ جاده‌هاى تكاپو\r\nو در جامى از دوردست رهايى * دلش خيمه زد زير بال پرستو\r\nنخواندندش افسوس ، لب‌هاى بسته * نديدندش افسوس ، چشمان كم‌سو\r\nبپرسيد او را ز خورشيد بارى * كجا مىخزيد آى ، پستو به پستو ؟ ! \r\n\r\nطرح\r\n مىكشم روى دوشى كه خسته‌ست * كوله‌بار گران‌جانىام را\r\nجاده گم مىكند در غبارش * جُست‌وجوهاى طولانىام را\r\nباد ولگرد مىداند و بس * قصّه‌هاى پريشانىام را\r\nدستى از آسمان ديربازيست * مىكشد طرح ويرانىام را\r\nآه ! ويرانىام آرزويىست * آرزوهاى زندانىام را \r\n\r\nزينب مجسّم\r\n آن خطوط شكسته را خواندم * نامهء عاشقانهء غم بود\r\nراز يك‌عمر سوختن در خود * خفته در آن خطوط درهم بود\r\nآنكه پهناى پاك دامانش * پايگاه عروج آدم بود\r\nدر طنين زلال زمزمه‌هاش * جوشش مهربان زمزم بود\r\nدامن آسمانىاش هر شب * پرستاره ز اشك نم‌نم بود\r\nآه ! تاوان مهربانى را * پشتش از بار غصّه‌ها خم بود \r\n\r\n","description":"","footnote":"","page_name":" 311 ","page_number":311},
  {"content":"\r\n\r\n و آن دل مهربان درياييش * مركز ثقل رنج عالم بود\r\nبردبار و بزرگوار و صبور * مادرم ، زينب مجسّم بود\r\nگرچه خواندم ، ولى به پيشانيش * چند خطّى هنوز مبهم بود . . . \r\n\r\nدل‌شكسته\r\n باز وقت دعا دل تو شكست * ساده ، بىادّعا ، دل تو شكست\r\nبىريا ، عاشقانه ، بنده شدى * در حضور خدا ، دل تو شكست\r\nشست اشكت غبار كينه از او * مثل آيينه‌ها ، دل تو شكست\r\nپاك و بىرنگ بود مثل حباب * شد تهى از هوا ، دل تو شكست\r\nهيچ‌كس جز خدا نشد آگاه * آن قدر بىصدا ، دل تو شكست\r\nخوش به حال دل شكستهء تو * باز وقت دعا ، دل تو شكست ! \r\n\r\nايجاز شاعرانه\r\n منظومهء بلند حياتى ، اى عشق ، اى قصيده زيبا * شيواترين سرودهء دهرى ، گوياترين حكايت دنيا\r\nما را اميد از تو سرودن ، زيباترين بهانهء بودن * بگذار تا من از تو بگويم ، اى گفتنىترين سخن‌ها\r\nهرجاست شور و شوق شكفتن ، آنجاست فرصت ز تو گفتن * با حرف حرف لاله نوشته ، نام تو بر صحيفهء صحرا\r\nاى معنى فشردهء هستى ، يك جرعه از تو ، وين‌همه هستى ؟ ! * ايجاز شاعرانه تو هستى ، يك كهنه واژه ، وين‌همه معنا ؟ !\r\nبا من بمان كه هر نفس از تو ، الهام شاعرانه بگيرم * در من نمير ، تا كه نميرم ، اى باغ شعرم از تو شكوفا \r\n\r\n","description":"","footnote":"","page_name":" 312 ","page_number":312},
  {"content":"\r\n\r\n وقت است ، وقت خوب رهيدن ، از شوق وصل جامه دريدن * با يك جهش به عشق رسيدن ، پرواز كردن پرندهء زيبا \r\n\r\nشعر شفّاف\r\n دفترى درد ناگفته دارم * شعر من ، حرف من ، درد من باش\r\nگرمى از گريهء گرم من گير * طرحى از خندهء سرد من باش \r\n*\r\n شعر من ! شعر خوبم ، مبادا * مثل خون از رگ من نجوشى\r\nجاى پيراهنى از صداقت * جامه‌هاى تكلّف بپوشى ! \r\n*\r\n شعر من ! انعكاس منى تو * ساده ، بىادّعا ، بىمحابا\r\nمثل فرياد مردم ، رسا باش * شعر پيچيده و لاف‌زن‌ها ! \r\n*\r\n واژه‌پردازىِ شاعرانه ! * شعر مسخى كه آواز من نيست\r\nزير آواز پيرايه‌هايش * هيچ امكان پرواز من نيست \r\n*\r\n باغ آيينه مأواى من شد * تا برويم ، ببالم ، بمانم\r\nرنگ ، رنگ است آيينه‌ها را * شعر شفّاف بايد بخوانم . . . \r\n\r\nخاطره\r\n روزى از روزهاى بهارى * با « نگار » و « غزال » و « ترانه »\r\nبال در بال هم پر گشوديم * از قفس‌هاى دلتنگ خانه \r\n*\r\n پشت ديوار همسايه خوانديم * راز زيبايى ياس‌ها را \r\n\r\n","description":"","footnote":"","page_name":" 313 ","page_number":313},
  {"content":"\r\n\r\n عطر عشقى كه در جانشان بود * گيج مىكرد احساس ما را \r\n*\r\n باد سرمست در دست‌هايش * گيسوان مرا تاب مىداد\r\nزير چترى ز احساس ، باران * حسّ سبز مرا آب مىداد \r\n*\r\n پيش رومان ، چمن ، زير باران * يك بهار آرزو در بغل داشت\r\nباغبانى كمى آن‌طرف‌تر * در زمين بذر امّيد مىكاشت \r\n*\r\n روى يك وسعت بىكرانه * بىحصار و حدود و نهايت\r\nهرچه رفتيم ، ره كم نيامد * ما دويديم تا بىنهايت \r\n*\r\n رود مىخواند و مىرفت در دشت * مثل يك مرد تنهاى شبگرد\r\nاز كنارش گذشتيم ، خنديد * يك بغل بوته تقديممان كرد \r\n*\r\n درك مىكرد احساس ما را * دشت با لذّتى شاعرانه\r\nما و احساس مرموزى از عشق * گريه و خندهء بىبهانه \r\n\r\nآفتاب عشق\r\n اى بىنشانه‌اى كه خدا را نشانه‌اى * هر سو نشان توست ، ولى بىنشانه‌اى\r\nاى روح پرفتوح كمال و بلوغ و رشد * چون خون عشق در رگ هستى روانه‌اى\r\nبا ياد روى خوب تو مىخندد آفتاب * بر خاك خسته ، رويش گل را بهانه‌اى\r\nاى ناتمام قصّهء شيرين زندگى * تفسير سرخ زندگى جاودانه‌اى\r\nتصوير شاعرانهء خود در گريستن * راز بلند سوختن عارفانه‌اى\r\nهيهات ! خاك پاى تو و بوسه‌هاى ما ؟ * تو آفتاب عشق بلندآستانه‌اى \r\n\r\n","description":"","footnote":"","page_name":" 314 ","page_number":314},
  {"content":"\r\n\r\n در باور زمانه نگنجد خيال تو * آرى ، حقيقتى ، به حقيقت فسانه‌اى\r\n« زهرا » ى پاك ، اى غم زيباى دل‌نشين * تو خواندنىترين غزل عاشقانه‌اى \r\n\r\nمنطق عشق\r\n آه ! غم‌هاى من بىكرانه‌ست * گريه‌هاى دلم بىبهانه‌ست\r\nبا تو مىگويم اين را كه خوبى ! * در نگاهت غمى جاودانه‌ست\r\nدركى از عشق دارم خدايى * خلوتم با خدا عاشقانه‌ست\r\nچشم دارم به تصويرى از عشق * چشم و ابروى تو يك بهانه‌ست\r\nعشق ما گرچه زيباست ، امّا * حيف ! در حدّ يك آشيانه‌ست\r\nآه ! در حدّ اين آشيانه * مشكلم مشكل آب‌ودانه‌ست\r\nبال در بال پرواز من شو * عشق را وسعتى بىكرانه‌ست\r\nمنطق عشق را با تو گويم * گرچه لحن دلم كودكانه‌ست \r\n\r\n","description":"","footnote":"","page_name":" 315 ","page_number":315},
  {"content":"\r\n\r\n\r\nرجا ( 1320 - 1243 )\r\nمحمّد على رجاء زفره‌اى ، معروف به ملّا رجا ، فرزند حسن ، در محرّم سال 1281 هجرى قمرى ( 1243 ش ) در روستاى زفره كوهپايهء اصفهان از مادر زاد . وى در كودكى به مرض آبله مبتلا گرديد ، در نتيجه دست راستش خشك شد و از حركت افتاد و ناگزير با دست چپ مىنوشت .\r\nرجاء به كسب دانش پرداخت و در فنون ادب از صرف و نحو و عروض و قافيه و بديع و از علوم غريبه ، چون رمل و جفر ، صاحب اطلاع گرديد و سرانجام در بيست و هفتم محرّم 1361 ( بهمن 1320 ) در زادگاهش چشم از جهان فروبست و در همان جا به خاك سپرده شد .\r\nرجا از شاعران توانمند بود به خصوص در قصيده‌سرائى آن هم قصائد سهل و ممتنع كم نظير بود و نشان مىدهد ضمن تسلّط به قواعد عروضى زبان ، به فقه اللغة تبحّر كافى داشته است .\r\nمرحوم رجاء داراى چهار فرزند ذكور و سه فرزند اناث بود و پسرانش به نام‌هاى عبد الجواد متخلّص به ( اختر ) متوفّى 1343 قمرى ، عبد الرّزاق متخلّص به ( اخضر ) متوفّى 1350 قمرى ، محمّد حسن رجايى و كمال رجايى .\r\nرجاء داراى آثار و تأليفاتى است كه بيشتر آن‌ها منظوم مىباشد : 1 - بستان الشّعراء ( در عروض و قافيه ) ؛ 2 - ركاز الدّعوات ( در سرائر مربعات ) ؛ 3 - عمان الحساب\r\n\r\n","description":"","footnote":"","page_name":" 316 ","page_number":316},
  {"content":"\r\n\r\n( در نظم خلاصة الحساب شيخ بهايى ) ؛ 4 - قواعد الرّمل ؛ 5 - تجويد و ترتيل ؛ 6 - گلستان الادباء ( معمّا ) ؛ 7 - منتخب المقدّمات ( در صرف و نحو ) ؛ 8 - قواعد النّجوم ؛ 9 - كتاب الارث ؛ 10 - ديوان اشعار ؛ 11 - مختصر اللّغة . « 1 »\r\nدر مدح و منقبت امير المؤمنين على عليه السّلام به طريق سؤال و جواب .\r\n\r\nبهاريّه\r\n رسيد ، چه ؟ مه فرورد ؛ كى ؟ كنون ؛ به چه عنوان ؟ * دميد ، چه ؟ گل سورى ؛ كجا ؟ به ساحت بستان\r\nبهار آمده ، آرى ، به كو كنار نظر كن * كه گشته است صدف‌وار پر ز لؤلؤ و مرجان\r\nديگر بگوى ، شده ابر اشكبار ، ز ديده * براى كى ؟ ز غم طفل‌هاى لاله و ريحان\r\nكجاست طفلك ريحان ؟ ميان ساحت گلشن * چه كرده ؟ گشته ز سر تا به پا برهنه و عريان\r\nكه پرورش دهد او را ؟ نسيم صبح سعادت * كه مادرى كند او را ؟ تراب از دل و از جان\r\nفتاده روى زمين ؟ خير ؛ بل به دامن زنبق * كه ذكر خواب بگويد براش ، بلبل دستان\r\nمگر كه بلبل دستان كنند نغمه‌سرايى ؟ * بلى ؛ به منبر اشجار گشته‌اند غزل‌خوان\r\nز فرودين چه خبر ؟ مژده داده است به مردم * كه چه ؟ رسد مه اردى ؛ كى ؟ گاه بارش نيسان\r\nبه وصف باغ دمى گوى ؛ فرش گشته سراسر * تمام ساحت باغات ؛ از چه ؟ از گل قحوان\r\nديگر چنار فكنده است كهنه پيرهن از بر * صنوبر است قباپوش و سرو آمده رقصان\r\nفضاى دشت چه‌سان ؟ شد چه صفح انگليون * كنار كشت عيان شد ؛ چه ؟ كوكبى رخشان\r\nنگفته هيچ سخن غنچه ؟ خير ، لب نگشوده است * مباد آنكه ببينند مردمش بُن دندان\r\nپس اين شما مه چه باشد ز چشم نرگس مشكين ؟ * كه ديده باز نموده مثال عاشق فتّان\r\nصداى قهقهه از كوه مىرسد ؟ بلى ، از چيست ؟ * نواى كبك ؛ چرا ؟ از نجات رنج زمستان\r\nبه دشت صيحه چه باشد ؟ ز آهوان ، ز چه بابت ؟ * ز شوق كثرت عشب و ز ذوق قلّت اهوان\r\nكه چنگ مىبزند دم به دم ، كه دم به دم نى * صفير صعوه و سار است اين به گلبن اغصان \r\n\r\n\r\n","description":"","footnote":"\r\n( 1 ) - اشعار مرحوم رجاء را فرزند برومندش محمّد حسن رجايى برايم ارسال داشته است .\r\n","page_name":" 317 ","page_number":317},
  {"content":"\r\n\r\n ز عندليب شنو ؛ چه ؟ نواى نغمهء داود * به طرف باغ نگر ؛ چه ؟ بساط عزّ سليمان\r\nنسيم نيمه‌شب ، كرده است حامله بنگر * كه را ؟ صبيهء اشجار ؛ اين بود همه بهتان\r\nنه ، بلكه راست بود ؛ كى بُروز داد ؟ هزارش * هزار مرتبه گفتم ، سخن از اوى تو پنهان\r\nعرق نموده ؛ چه ؟ روى گل ؛ از چه روى ؟ ز خجلت * خجالت از كه ؟ ندانى نه ، شرم دار از اين‌سان\r\nكه گشته است برهنه ؟ كجاست مقنعهء او ؟ * ربود از سر او ، باد ؛ كى ؟ سحر ؛ به چه برهان ؟\r\nگمان من كه ز سالار آذر است اشاره * كه داد خويش ز خاتون گل ز مهر تو بستان\r\nنخورده غصّهء او كس ؛ چرا ؟ كه ؟ سنبل نسرين * چه كرده ؟ كرده به سر ، موى خود ز غصّه پريشان\r\nدگر كه خورده تأسف براش ؟ بيد معلّق * فكنده است سر خود به پيش از ره پژمان\r\nدر اين اوان بنشينم ؟ نه ؛ چون كنم ؟ تو به پا خيز * پى چه كار ؟ بياور ؛ چه ؟ باده‌اى دوسه فنجان\r\nخموش باشم و ساكت ؟ نه ؛ چون كنم ؟ تو بيان كن * چه ؟ مدح ؛ از كه بگويم ؟ روح مظهر يزدان\r\nكدام مظهر يزدان ؟ ولىّ حضرت داور * ولىّ حضرت داور ؛ كدام ؟ قدرت سبحان\r\nكدام ؟ قدرت سبحان ؛ وصى پاك پيمبر * كه را وصى است پيمبر ؟ خديو خطّهء امكان\r\nخديو خطّهء امكان كه ؟ باب شُبّر و شَبّر * كه باب شُبّر و شَبر ؟ امين حضرت منّان\r\nامين حضرت منّان كه ؟ زوج حضرت زهرا * كه زوج حضرت زهراست ؟ مير عرصهء ميدان\r\nامير عرصهء ميدان كه ؟ شير بيشهء هيجا * كه شير بيشهء هيجاست ؟ كانِ بخشش و احسان\r\nصريح گوى جوابم ؛ علىّ عالىِ اعلا * چه كرده است ؟ نشسته ؛ كجا ؟ به مسند فرمان \r\n\r\nتجديد مطلع\r\n شهى كه مدح نموده حقش به جملهء قرآن * نخست مطلع آن :   « هَلْ أَتى عَلَى الْإِنْسانِ »  \r\nز نفخهء دم عيسيش ،  « كُلِّ شَيْءٍ » *  بود  « يُحْيِ » *  * ز قبضهء دم صمصامش  « كُلِّ شَيْءٍ » *  شود « فان »\r\nمفاد سورهء و الشّمس ، اشاره‌اى ز جبينش * سواد آيهء و اللّيل ، موى غاليه افشان\r\nشده نزول به وصفش ، تمام آيهء تطهير * بود حصول به مدحش ، تمام سورهء رحمان\r\nز فيض لطف عميمش ، به پا سعادت برجيس * ز قهر و غيظ خشيمش ، به‌جا نحوست كيوان\r\nچو برنشست به مسند ، به جاى احمد مرسل * نمود شكل فرح ، رو به‌سوى خانهء لحيان \r\n\r\n","description":"","footnote":"","page_name":" 318 ","page_number":318},
  {"content":"\r\n\r\n به پا ز جود وجودش ، وجود عيسى مريم * به‌جا ز بودن بودش ، چه بود موسى عمران\r\nابو البشر به بشارت ، پيام داده كه ابشر * « فقد علمت عليّا » امير و سرور و سلطان\r\nجناب شيث و ز ادريس و دانيال به نزدش * به درس و بحث و به فحص‌اند ، همچو طفل دبستان\r\nخليل آرزوى شيعگى ، او كند از دل * ذبيح اميد كند ، تا شود قبول به قربان\r\nكنيز مطبخش هر صبح و شام ، هاجر و مريم * غلام حكمت و جاهش ، مدام يوسف و لقمان\r\nطلوع مهر جهان‌تاب ، شد ز طلعت قنبر * فروغ ماه بود ، از جمال حضرت سلمان\r\nشعيب و يوشع و موسى ، اميدوار كه باشند ؟ * براى بوذرش از جان ، شبان و راعى و چوپان\r\nبه وقت سلطنتش چاكرند ، هرقل و دارا * به گاه قوّت او ، نى سوار ، رستم دستان\r\nخجل ز سطوت و قدرش ، فراسياب و سكندر * وجل ز هيبت قهرش ، شپور و سام نريمان\r\nبه وصف عزّ و جلالش ، تمام نقطهء انجيل * به مدح و قدر و كمالش ، تمام آيهء فرقان\r\nامام مفترض الطّاعة ، ابن عمّ پيمبر * ولىّ حضرت بارى ، قسيم دوزخ و رضوان\r\nنشسته است به تخت خلافت ، از ره يارى * گذشت وقت غم و درد و رنج و محنت و حرمان\r\nهرآن‌كه ديد ز طبع « رجا » بگفت به عالم * مگر كه در جريان گشته ، باز چشمهء حيوان\r\nولى كجا من و ، اوصاف ذات حيدر صفدر * حكيم راه‌نشين را ، چه قُرب و وقع به يونان\r\nبه مدح شير خدا ، شعر من چنان بنمايد * كه دُر برند به دريا و ، گوهرى به‌سوى كان\r\nو يا چنين كه نمايند ، حَمل مردم ابله * شِكر به خطّهء بنگاله ، زيره جانب كرمان\r\nغراب ره نبرد ، هيچ‌گاه منزل عنقا * اگرچه در همه عمرش ، بود به باديه پرّان\r\nهواى « زفره » كجا و ، صفاى جنّت اعلا * به زنگيان نتوان زد ، مثل ز حورى و غلمان\r\nو ليك احقر مسكين ، به سعى خويش بكوشم * كه يادگار بماند ، مثال گفتهء حسّان\r\nشها ! ز مكرمت خود ، تو نااميد مسازم * به حرمت حسنين‌ات ، نما ترحّم و احسان\r\nبه هر بليّه و هر ورطه‌اى ، نماى تو يارى * چه وقت نزع و چه برزخ ، چه حشر و چه ميران \r\n\r\n","description":"","footnote":"","page_name":" 319 ","page_number":319},
  {"content":"\r\n\r\n\r\nديباچهء عمان الحساب ، نظم خلاصة الحساب\r\n مىكنم حمد خداوند صمد * آنكه باشد واحد و فرد و « احد »\r\nهم منزّه يافتم ذات ورا * ذات پاكش عارى از چون و چرا\r\nاز « تناسب » جمله اشيا پرورد * بندگان را « جمع » و « تفريق » آورد\r\nگاه « جبر » و گه « مقابل » مىكند * خير و رحمت را « معادل » مىكند\r\nاز « خطائين » تمام بندگان * بگذرد ز « اثبات » و محو آرد از آن\r\nاز كرامت گه كند « تضعيفشان » * وز عدالت گه كند « تصنيفشان »\r\nگه كند « تحليل » فصل مذنبان * « عكس » كرده رحمتى بخشد عيان\r\nقاسم ارزاق و خلقان هم لَدَيه * جمله در رزق‌اند « مقسوم عليه »\r\nگر كسى را عمر بر پايان رسد * روزىِ او « خارج از قسمت » رسد \r\nمحمد حسين گريان شهرابى اردستانى ، مؤلف « طريق البكاء » هنگام شب در فصل زمستان از شهراب عازم اصفهان بوده ؛ در « زفره » به خانهء رجاء وارد مىشود و مىگويد :\r\n ميهمان راحت روح است ، ولى فصل بهار * رخ بتابيد ، اگر فصل زمستان آيد\r\nهر زنى را كه بود حامله در موسم دى * حاش للّه ! بكشيدش نه كه مهمان زايد\r\nخاصه در موسم سرما ، در اين وقت عشا * چه توان كرد اگر حضرت « گريان » آيد \r\nرجاء مقدمش را گرامى داشته و فىالبديهه مىسرايد :\r\n حبّذا رنج و غم و درد به پايان آمد * به‌سوى كلبهء ما مقدم مهمان آمد\r\nمىوزد رايحهء عشق در اين شب ز نسيم * كه « رجا » هان به خبر باش كه « گريان » آمد\r\nزين خبر غم به طرب گشت و شعف بر شعفم * كه سوى فقر سرا اشرف سلطان آمد \r\n\r\n","description":"","footnote":"","page_name":" 320 ","page_number":320},
  {"content":"\r\n\r\n\r\nنوعى غزل با صناعت بديعى اوّل . . . دوم . . . سوم . . .\r\n رخ و لبان و دو چشمان آن مه انور * اوّل بهار و دوم غنچه و سوم عبهر\r\nبهار و غنچه و عبهر به ياد خود آريد * اوّل به باغ و دوم ساحت و سوم اغبر\r\nبه باغ و ساحت اغبر ، نظاره‌اى كن و بين * اوّل حبيب و دوم مونس و سوم دلبر\r\nحبيب و مونس و دلبر كجاست تا نگرم ؟ * اوّل عذار و دوم قامت و سوم پيكر\r\nعذار و قامت و پيكر ، مثالشان چه بود ؟ * اوّل هلال و دوم طوبى و سوم عرعر\r\nهلال و طوبى و عرعر ، جمال و قامت يار * اوّل بلور و دوم چينى و سوم مرمر\r\nبلور و چينى و مرمر به اين لطافت نيست * اوّل حرير و دوم ديبه و سوم كشمر\r\nحرير و ديبه و كشمر ، لباس بندهء اوست * اوّل غلام و دوم خادم و سوم چاكر\r\nغلام و خادم و چاكر به درگه‌اش باشند * اوّل قباد و دوم هرقل و سوم قيصر\r\nقباد و هرقل و قيصر ، كنند تقديمش * اوّل نگين و دوم مخزن و سوم افسر\r\nنگين و مخزن و افسر ، دهد صله به سه تن * اوّل « رجاء » و دوم « فايق » و سوم « كوثر » « 1 »\r\nرجاء و فايق و كوثر ، خوشند در سه محلّ * اوّل به زفره ، دوم نيسيان ، سوم شوشتر « 2 » \r\n\r\n\r\n","description":"","footnote":"\r\n( 1 ) - « فايق » و « كوثر » دو تن از شاعران معاصر و همنشين و معاشر رجاء بودند .\r\n( 2 ) - « زفره » روستايى از بخش كوهپايهء اصفهان و « نيسيان » روستايى از برزاوند اردستان .\r\n","page_name":" 321 ","page_number":321},
  {"content":"\r\n\r\n\r\nرجا ( 1332 )\r\nاحد مسيّبى ، فرزند احمد ، كه در شعر تخلّص « رجا » را برگزيد ، در سال 1332 هجرى شمسى در قديمىترين محلّه‌هاى شهر همدان « بنه بازار » و در جوار پير عشق و عرفان ، بابا طاهر عريان ، ديده به جهان هستى گشود . تحصيلات ابتدايى و متوسّطه را در زادگاه خود به انجام رسانيد و پس از آنكه دورهء خدمت نظام‌وظيفه را در تهران گذرانيد ، به وطن مألوف خود بازگشت و به استخدام ادارهء مخابرات درآمد و هم‌اكنون در همدان مشغول انجام‌وظيفه مىباشد .\r\nمسيّبى از دوران نوجوانى به علّت علاقه‌اى كه به شعر و ادب داشت ، به سرودن شعر پرداخت و به عضويّت انجمن ادبى بو على سينا درآمد و از محضر دو شاعر توانا و نامدار شهر خود ، ابو الحسن روح القدس و مجرّد ، كسب فيض كرد و با فنون شعر و رموز آن آشنايى يافت و خود نيز مىگويد : « از همان وقت كه خود را شناختم با شعر و دنياى وسيع ادب آشنا گشتم ، ولى متأسفانه در اين درياى بىكران ، پيوسته چون حبابى در تلاطم‌ها و امواج آن سينه ماليده‌ام و هر لحظه تشنه‌تر از پيش به پيش رفته‌ام و همچنان تشنه‌لب و تشنه‌كام در دنياى وسيع شعر زندگى مىكنم . »\r\nروح القدس رئيس انجمن ادبى بو على سينا همشهرى رجا درباره وى چنين مىگويد : « رجا علاوه بر كلام شيرين در بين شهروندان و دوستداران شعر و ادب محبوبيت فراوانى دارا مىباشد كه اين محبوبيّت نيز ثمر و نتيجه رفتار و كردار و\r\n\r\n","description":"","footnote":"","page_name":" 322 ","page_number":322},
  {"content":"\r\n\r\nآداب‌دانى مطلوب و چشمگير نامبرده مىباشد » .\r\nرجا ، شاعرى غزل‌سرا است و از انواع شعر تنها در زمينهء غزل كار مىكند و غزل را نيكو مىسرايد و آن را بهترين قالب براى مضامين شعر خود مىداند .\r\n\r\nبهانهء دل\r\n كوه غمت نشسته ، سنگين به خانهء دل * آتش كشيده يكسر بر آشيانهء دل\r\nجز آه و ناله و غم ، از ناى دل نخيزد * پرسوزتر ز نى شد ، سوز ترانهء دل\r\nازبس‌كه در هوايت ، ذوق اسيرىاش بود * همچون قفس بنا كرد ، صيّاد ، لانهء دل\r\nهر سو كه مىگريزم ، غم مىزند به تيرم * هرجا كه مىكنم رو ، گيرد نشانهء دل\r\nدر كنج اين قفس هم ، راحت نمىنشيند * خوناب و اشك ديده ، شد آب و دانهء دل\r\nكارى نكرد دستِ پرمهر باغبان هم * از خاك شوره سر زد ، گويى جوانهء دل\r\nدل گشته از فراقت ، درياى خون سراسر * هرگز دگر نباشد ، پيدا كرانهء دل\r\nساقى بده شرابى ، تا وارهم از اين غم * جز مى نمىبرد هيچ ، از دل بهانهء دل\r\nدرس جنون « رجا » را عشق رخ تو آموخت * پيچيده همچو مجنون ، صيت فسانهء دل \r\n\r\nهمنشين\r\n صنما دلم ز هجرت ، به غم بلا نشسته * همه دم ز قهر و جورت ، به خدا خدا نشسته\r\nنه مرا به بر نشاندى ، نه به خلوتم نشستى * به كجا رود غريبى ، كه ز خود جدا نشسته ؟\r\nنه نواى اهل دردى ، نه صداى چنگ و تارى * چونى شبان ز هجرت ، به دم عزا نشسته\r\nز فراق قامت تو ، چو كمان قدم خميده * عوض كمند زلفت ، به كفم عصا نشسته\r\nچه شود طبيب ، امشب ، ز كرم دوا نمايى ؟ * كه وجود دردمندم ، ز پى دوا نشسته\r\nز بيان داغ و هجرت ، ز رخ تو شرم دارم * به جبينم از خجالت ، عرق حيا نشسته\r\nبه رضاى تو گذشتم ، ز جهان و جان و هستى * به خدا دلم هميشه ، به درِ رضا نشسته\r\nز فراق شمع رويت ، شده دل چو لاله گلگون * به فغان كشيده كارش ، همه بر عزا نشسته \r\n\r\n","description":"","footnote":"","page_name":" 323 ","page_number":323},
  {"content":"\r\n\r\n تو بكن هرآنچه خواهى ، تو بتاز اسب نخوت * كه نشان داغ و دردت ، به دل « رجا » نشسته \r\n\r\nحديث هجران\r\n دارم به سر انديشهء دلدار و دگر هيچ * در دل هوس لذّت ديدار و دگر هيچ\r\nبر هر تن مويم غم صد داغ نهان است * يك سينه پر از هجر غم يار و دگر هيچ\r\nهيچم نخرد كس سر بازار محبّت * افتاده‌ام از چشم خريدار و دگر هيچ\r\nاز آن‌همه شادابى و شورى كه مرا بود * حالى منم و آه شرر بار و دگر هيچ\r\nچون نقطه به پرگار هوس مانده دل من * ماييم و دلى مانده ز رفتار و دگر هيچ\r\nدر راه طلب هرچه دويديم ، نديديم * جز سرزنش و طعنه ز اغيار و دگر هيچ\r\nخون مىرود از چشم من و دل ز فراغت * بىتو همه عمرم بود اين كار و دگر هيچ\r\nاز دست تو و دل دمى آسوده نبوديم * گه جور كشيديم و گه آزار و دگر هيچ\r\nگفتم به « رجا » چيست حديث شب هجران * گفتا : همه دم گريهء خونبار و دگر هيچ \r\n\r\nپيراهن شكيب\r\n بار غمت به دوش دل‌وجان كشيده من * جز محنت و فراق به عالم نديده من\r\nما را شراب وصل نشد قطره‌اى نصيب * هر شب لب از ملال خمارى گزيده من\r\nگرم نوا و نغمه به گلزار ، عندليب * سر زير پر به خلوت ماتم كشيده من\r\nهر شب درون بستر ناز آرميده تو * شب تا سحر به گوشهء غم آرميده من\r\nياران و طرف گلشن و گلگشت بزم مى * خار جفا و حادثه در پا خليده من\r\nهر شب به كام دل به بر دل‌ستان رقيب * ناكام زير بار فراقش خميده من\r\nبا ياد حور دلخوش و راحت غنوده شيخ * از هرچه غير عشق رُخش دل بديده من\r\nسنگ صبور و طاقت و مجنون راه دشت * پيراهن شكيب و صبورى دريده من\r\nبزم سخنوران و غزل خوانى و « رجا » * با آرزوى خام به پيرى رسيده من \r\n\r\n","description":"","footnote":"","page_name":" 324 ","page_number":324},
  {"content":"\r\n\r\n\r\nدر سوگ بهار\r\n در سوگ خود نشسته دل بىقرار من * تن مىكشد به باد خزانى بهار من\r\nدر دامنم به وسعت دريا نشسته خون * خون مىرود ز ديده شب‌زنده‌دار من\r\nجان مىدهد ز داغ تو چون قطره در كوير * دريا نديده داغ دل پُرشرار من\r\nچشمى به انتظار نگيرد ز من نشان * غم مىكشد به خانهء دل انتظار من\r\nبر سر نشسته گرد ره كاروان عمر * كو ابر رحمتى كه بشويد غبار من ؟\r\nدل قطره قطره خون شد و از ديده شد روان * راحت نديده گريهء بىاختيار من\r\nيك‌دم نمىرود ز وفا هيچ از برم * نازم وفاى غم كه بود غمگسار من\r\nناى دلم شكسته به بغض گلو مدام * زنگاب غم نشسته به ناى هزار من\r\nفرياد مىكند غم و غربت مرا « رجا » * كو يار همدلى كه نشيند كنار من ؟ \r\n\r\nرفته تا بيداد\r\n در چشم يار خويش من از ياد رفته‌ام * دادم ، كه در كشاكش بيداد رفته‌ام\r\nچون زخم كهنه‌ام كه به نشتر رسيده‌ام * تا انتهاى نقطهء فرياد رفته‌ام\r\nصيّاد بهر من نفشانده‌ست دانه‌اى * با پاى خويش در ره صيّاد رفته‌ام\r\nنفرين به بىوفايى شيرين نموده‌ام * هرگه به روى تربت فرهاد رفته‌ام\r\nديگر اميد رجعتم از كوى يار نيست * با نقد جان چو بر سر ميعاد رفته‌ام\r\nكالاى مهر من همه تاراج جور شد * چون آرزوى گمشده بربادرفته‌ام\r\nتا بهره‌ور ز محضر صاحبدلان شوم * عمر « رجا » به مكتب استاد رفته‌ام \r\n\r\nختم كلام\r\n يك حرف ، تو را گويم ، اين ختم كلام است * ما باده‌كشان را به‌جز از باده حرام است\r\nخاكِ درِ ميخانه بود قبلهء امّيد * چون كار همه عالم از اين در به نظام است\r\nبىجا ، نه بدين مرتبت و جاه رسيديم * معراج همه باده‌كشان تا لب جام است \r\n\r\n","description":"","footnote":"","page_name":" 325 ","page_number":325},
  {"content":"\r\n\r\n مورِ درِ اين خانه دهد رزقِ سليمان * صد يوسف مصرى به درِ عشق غلام است\r\nگه دام شود ، دانه و گه دانه شود ، دام * در راه طلب هر قدمى دانه و دام است\r\nبايد كه لب از چون و چرا بست در اين راه * لب دوختن و دم نزدن اصل مرام است\r\nخون‌ريزتر از خار به پاى طلبت نيست * هر خار در اين باديه تيغى به نيام است\r\nبايد شكنى قالب تن را تو در اين ره * فانى به ره عشق شدن عيش مدام است\r\nبرخيز « رجا » خيمه به صحراى جنون زن * تا با تو بگويند تو را ، راه كدام است \r\n\r\nبىتو\r\n من شاخه‌اى بىبرگ و بارم ، بىتو بىتو * افتاده و نالان و زارم ، بىتو بىتو\r\nچون شمع لرزانى به بزم بىقراران * اشك فراق از ديده بارم ، بىتو بىتو\r\nمن همچو ابرى در هواى سرد پاييز * هردم هواى گريه دارم ، بىتو بىتو\r\nدر اين كوير خالى از مهر و محبّت * لب‌تشنه‌اى در شوره‌زارم ، بىتو بىتو\r\nاى رويش ! اى آيينه‌دار سبزه‌زاران * يكسر خزان گشته بهارم ، بىتو بىتو\r\nاى رفته از ياد تو ياد همدلىها * من همچو دريا بىقرارم ، بىتو بىتو\r\nبازآ كه باز آيد به جسم مرده‌ام جان * اى جان من جانى ندارم ، بىتو بىتو\r\nگويد « رجا » با درد و هجران تو هردم * من تا ابد چشم انتظارم ، بىتو بىتو \r\n\r\nحجاب دل\r\n يك‌دم نظر به حال خرابم نمىكنى * آتش نمىزنى و كبابم نمىكنى\r\nدستى به جام و ساغر و مينا نمىبرى * مست و خراب از مى نابم نمىكنى\r\nبا آنكه برده‌اى دل از ما تو بىحساب * از عاشقان خويش حسابم نمىكنى\r\nعمرى نشسته‌ام به اميدى به درگه‌ات * اذنم نمىدهى و جوابم نمىكنى\r\nغرقم ميان چون و چراها نموده‌اى * يك‌دم رها ز قيد حجابم نمىكنى\r\nما را به حال خويش رها كرده‌اى صنم * عفوى نمىدهى و عذابم نمىكنى \r\n\r\n","description":"","footnote":"","page_name":" 326 ","page_number":326},
  {"content":"\r\n\r\n اشكم ز ديده گشته چو سيلى روان و تو * هرگز نظر به چشم پرآبم نمىكنى\r\nدر پيچ‌وتاب هجر تو مىپيچم از فراق * آسوده يك‌دم از تب‌وتابم نمىكنى\r\nدر بحر لفظ ، معنىام و هيچ‌گه « رجا » * شعرى ز عشق ، ثبت كتابم نمىكنى \r\n\r\nدلق پير\r\n ما عمر خويش صرف مى و باده كرده‌ايم * جان را نثار مردم افتاده كرده‌ايم\r\nعمرى به كوى لطف تو با سر دويده‌ايم * سر را براى تيغ تو آماده كرده‌ايم\r\nاز خشت خم و دانهء انگور و دلق پير * مُهر نماز و سُبحه و سجّاده كرده‌ايم\r\nلب را به شكوه باز نكرديم لحظه‌اى * خود را رضا به آنچه خدا داده كرده‌ايم\r\nزاهد مرا به صلح و صلاح و عمل مخوان * ما پيروى ز مردم آزاده كرده‌ايم\r\nما را ز مرگ نيست « رجا » هيچ‌گه حذر * آغوش وا به مقدمش استاده كرده‌ايم \r\n\r\nياد جوانى\r\n همچو امواجى كه سر بر سنگ ساحل مىزند * نشتر ياد جوانى پنجه بر دل مىزند\r\nديده مىگريد به ياد آرزوهاى شباب * دل درون سينه‌ام پر همچو بسمل مىزند\r\nياد از گلزار شاداب جوانى هر نفس * باغبان پير را آتش به حاصل مىزند\r\nدفتر ايّام بىجا مىخورد هردم ورق * كاروان عمر ما هم خيمه در گل مىزند\r\nمىدوم هر سو كه يابم روزگار رفته را * نااميدىها ز حسرت سر به محمل مىزند\r\nسود از اين انديشهء بىجا به‌جز فرياد نيست * غم چو در آيينهء دل نقش باطل مىزند\r\nاز علايق دور شو ! چون از توكّل مرد حقّ * هركجا شب مىرسد از راه منزل مىزند\r\nراه جويد تا كمال آن كس كه در راه طلب * بوسه‌ها بر خاك پاى پير كامل مىزند\r\nاى خوش آن عاشق كه فارغ از غم دنيا « رجا » * باده با ياد نگاهِ يار مقبل مىزند \r\n\r\n","description":"","footnote":"","page_name":" 327 ","page_number":327},
  {"content":"\r\n\r\n\r\nدام بلا\r\n درد و غم عشقت صنما كم ز بلا نيست * آنجا كه تويى درد ، اميدى به شفا نيست\r\nبىتو ننشستيم به هرجا كه نشستيم * چون نور كه از چشمهء خورشيد جدا نيست\r\nخورشيد جمال تو ز هر ذرّه عيان است * هر ذرّه نشانى ز خدا هست و خدا نيست\r\nپنهان نتوان كرد غم عشق تو در دل * عاشق نتوان يافت كه انگشت‌نما نيست\r\nدر دام تو جز مردم آزاده نيفتد * در دام بود هركه در اين حلقه رها نيست\r\nپروردهء درديم ، دوا مىخرد از ما * زخمى كه حريفش دم قانون و شفا نيست\r\nآيينهء چشمم همه سو ، روى تو بيند * جز قامت رعناى تو در ارض و سما نيست\r\nبىياد تو جامى نكشيديم به مستى * پيمان‌شكنى هيچ به رسم و ره ما نيست\r\nگفتى كه چرا بخت نگرديد به كامت * در وادى عشّاق « رجا » چون و چرا نيست \r\n\r\nصهباى غم\r\n هرچه داريد غم عشق ، به ما بسپاريد * رخوت فصل خزان را به صبا بسپاريد\r\nدل بشوئيد ز هر گرد تعلّق كه بجاست * زنگ آيينهء دل را به جلا بسپاريد\r\nاز رسد خانهء بينش نظرانداز شويد * كهكشان را به رَهِ كاه‌ربا بسپاريد\r\nسفر از خويشتن خويش به معراج كنيد * دل خود را به خط سبز دعا بسپاريد\r\nدل ماهى مخراشيد به قلّاب وفا * هوس صيد به درياى وفا بسپاريد\r\nمگذاريد خزان حمله كند در دلتان * زلف غم را به شكر خند حنا بسپاريد\r\nناخدا خويش ز گمراهى خود حيران است * خويش را در همه حالت به خدا بسپاريد\r\nمگذاريد كه خون ، خشك شود در رگ تاك * خون اين تاك به ساقى صفا بسپاريد\r\nعرق از شبنم گلبرگ محبت گيريد * گر شده ساغرى از آن به « رجا » بسپاريد \r\n\r\n","description":"","footnote":"","page_name":" 328 ","page_number":328},
  {"content":"\r\n\r\n\r\nلالهء بىتاب\r\n به باغ سينهء دل ، لالهء بىتاب را مانم * شقايق‌هاى خونين در دل مرداب را مانم\r\nبه پاى هر نفس پابند دامى ديگرم هردم * به خود پيچيده موجى در دل گرداب را مانم\r\nنَفَس در سينهء بختم ، گلو مىگيرد از هر سو * سكوت گنگ حيران پريشان خواب را مانم\r\nتو گوئى رنگ نيلوفر به باغ حسرتم مرده‌ست * شب ره كورهء يلداى بىمهتاب را مانم\r\nكسى ما را به ساغرنوشى بزمى نمىخواند * طنين ناله‌هاى زخمهء مضراب را مانم\r\nچو ره گم كرده‌اى حيران راه مانده در پيشم * دو دست شرم غفلت ، در دل محراب را مانم\r\nحباب خاطرم با هر نسيمى مىرود از خويش * در اين عصر محبّت‌كُش « رجا » سيماب را مانم \r\n\r\n","description":"","footnote":"","page_name":" 329 ","page_number":329},
  {"content":"\r\n\r\n\r\nرحمت ( 1303 - 1240 )\r\nحاج سيّد على مجتهد كازرونى ، عالمى فرزانه و حكيمى وارسته و شاعرى توانا و عارف پيشه بود ، وى در سال 1240 هجرى شمسى ( 1287 قمرى ) در شهر كازرون فارس در خانوادهء علم و ادب و روحانيّت ديده به جهان گشود . پدرش حاج سيّد عبّاس مجتهد ، معروف به حاج مجتهد ، از علماى اعلام شهر خود بود و مورد توجّه و احترام مردم .\r\nسيّد على در هفت‌سالگى به اتّفاق خانواده به شيراز كوچيد و در اين شهر به مكتب رفت و آموختن قرآن و ديگر آموزش‌هاى مكتبى زمان را فرا گرفت و چون از هوش و حافظه‌اى قوىّ برخوردار بود ، در ده‌سالگى بيشتر سوره‌هاى قرآن را در حفظ داشت و ازآن‌پس كه پدرش بدرود حيات گفت ، ناگزير به زادگاه خود بازگشت و آموختن را پى گرفت .\r\nسيّد على در سيزده‌سالگى بار ديگر به شيراز عزيمت كرد و در مدرسهء آقا باباخان اقامت گزيد و مدّت دوازده سال به تحصيل علوم نقلى و عقلى پرداخت و از محضر اساتيدى چون سيّد محمّد على كازرونى و شيخ احمد شانه‌ساز و شيخ محمّد حسين مجتهد ، كسب دانش كرد و ضمن تحصيل به تدريس طلّاب نيز اشتغال ورزيد و براى فضلاى خواصّ در مدرسهء مقيميّه و منزل شخصى ، كتاب اسفار ملّا صدرا و كتاب فصوص الحكم محى الدّين عربى ، كه از امّهات كتب فلسفه به شمار مىرود ، تدريس\r\n\r\n","description":"","footnote":"","page_name":" 330 ","page_number":330},
  {"content":"\r\n\r\nمىكرد .\r\nحاج سيّد على براى تكميل تحصيلات به عتبات عاليات عزيمت كرد و در نجف اشرف اقامت گزيد و از محضر علماى بزرگ و مدرسين و مراجع عظام چون آخوند ملّا محمّد كاظم خراسانى كسب فيض كرد ، تا جايى كه در زمرهء شاگردان مبرّز آخوند به شمار رفت . سرانجام پس از دوازده سال در سال 1315 به زادگاهش بازگشت و مورد استقبال عامّه قرار گرفت ، امّا چون محيط كازرون را مساعد روحيهء خود نديد ، در سال 1319 به شيراز مهاجرت كرد و در اين شهر رحل اقامت افكند و همچنان به تدريس اشتغال ورزيد و در مسجد نو اقامهء جماعت كرد و هنگامى كه آقا سيّد جعفر مزارعى به نمايندگى مجلس شوراى ملى در دورهء اوّل انتخاب گرديد ، امامت مسجد علمدار را عهده‌دار شد و به وعظ و خطابه و ارشاد مردم همّت گماشت و چون مسجد گنجايش انبوه مردم را نداشت ، به درخواست جمعى از صحن حرم مطهّر احمد بن موسى شاه چراغ عليه السّلام را براى اقامهء نماز و رفتن منبر برگزيد .\r\nحاج سيّد على ، داراى مشربى عرفانى بود و چندى همراه حاج مرشد كازرونى از محضر قطب العارفين مجد الاشراف ، قطب سلسلهء ذهبيّه ، كسب فيوضات باطنيّه كرد و به مقاماتى نيز دست‌يافت .\r\nحاج سيّد على ، عالمى آزادىخواه و مشروطه‌طلب بود و در اين رهگذر از هرگونه همراهى و معاونت به مشروطه‌خواهان دريغ نورزيد ، تا جايى كه دو رساله‌اى به زبان فارسى و عربى در فوائد مشروطه نوشت كه طبع و نشر شد و در اين زمان به قدرى مورد توجّه مردم بود كه از طرف ملّيون ، دو دوره به رياست انجمن‌هاى ايالتى ، و همچنين در دورهء دوم مجلس شوراى ملّى به عنوان مجتهد طراز اوّل به نمايندگى از شيراز انتخاب گرديد .\r\nحاج سيّد على مجتهد ، علاوه بر مقامات علمى از استعداد كافى و قريحهء سرشار در شعر برخوردار بود و براى شعر از تخلّص « رحمت » استفاده مىكرد . وى در سرودن\r\n\r\n","description":"","footnote":"","page_name":" 331 ","page_number":331},
  {"content":"\r\n\r\nاشعار فارسى و عربى مهارت داشت و اشعارش از سلاست و انسجام و چاشنى عرفان بهره دارد .\r\nديوان اشعارش در سال 1336 به اهتمام و با مقدمهء على نقى بهروزى طبع و نشر گرديد و در سال 1375 بار ديگر توسّط كتابفروشى احمد و كانون دانش فارس تجديد چاپ شد .\r\nرحمت ، سرانجام در بيست و دوم بهمن‌ماه سال 1303 شمسى در شصت و پنج‌سالگى چشم از جهان فروبست و در ايوان شمالى تكيهء حافظيّه به خاك سپرده شد .\r\nنمونه‌هاى زير از نظم شيواى اوست :\r\n\r\nگوهر اسرار\r\n صيقلى شد چو ز انوار رُخت ، سينهء ما * عكس رخسار تو افتاد در آيينهء ما\r\nسرّ ديباچهء هستى شنو از ما كه بود * لوح محفوظ حقايق به جهان سينهء ما\r\nصدف بحر وجوديم ، عجب نيست اگر * پر شد از گوهر اسرار تو گنجينهء ما\r\nما كه دُردىكش ميخانهء عشقيم چه باك * گر رود رهن مى اين خرقهء پشمينهء ما\r\nآن چنانيم شب و روز ز عشقت سرمست * كه نباشد خبر از شنبه و آدينهء ما\r\nزاهدا ! با تو بجنگيم و سر صلحى نيست * كه ز دل مىنرود تا ابد اين كينهء ما\r\n« رحمتا » دوش به سرمنزل معشوق شديم * كاشكى صبح نگشتى شب دوشينهء ما ! \r\n\r\nآشناى تو\r\n نبود مرا ز هر دوجهان جز هواى تو * بيگانه‌ام ز خويش ، ولى آشناى تو\r\nبار گران به دوش ندارم به‌جز سرى * آن هم به ياد آنكه فشانم به پاى تو\r\nبر خويش بسته‌ام درِ دل را ، چه جاى غير * كاندر سراى دل نبود غير جاى تو\r\nآب حيات كى طلبد از سرّ آب خضر * آن دل كه داد جان به ره خاك پاى تو\r\nاز آفتاب روى تو بيناست چشم من * كور است ديده‌اى كه ببيند سواى تو \r\n\r\n","description":"","footnote":"","page_name":" 332 ","page_number":332},
  {"content":"\r\n\r\n از آب ديده زنگ سوادش زدوده‌ام * تا پاك باشد آينهء رخ‌نماى تو\r\nعالم تمام آينه دارد ، ولى چه سود ؟ * كس نيست تاب جلوهء بىمنتهاى تو \r\n\r\nدل حق‌ّپرست\r\n تير اگر به دل زند ، غمزهء چشم مست او * پاى كشان به سر روم ، بوسه زنم به دست او\r\nجان سپرم به پاى او ، سر فكنم به جان و دل * تيغ ز ابرو ، ار كشد ، هندوى نيم‌مست او\r\nهمچو سپهر سربلند ، آمده بندهء درش * آرى ، سربلند شد ، گشت چو خاك پست او\r\nنيست رهايىاش دگر ، تا ابد از كمند عشق * آن دل كآمد از ازل ، از جان پاىبست او\r\nگر دل ما شكسته شد در خم گيسويش ، چه غم ؟ * كآمده هر درستىام ، از اثر شكست او\r\nاز مى عشق صوفىام ، داد صفا حريم دل * يافت به كعبه خوش مقام اين دل حق‌ّپرست او \r\n\r\nعاشق دلخسته\r\n هركه آموخت چو من شيوهء شيدايى را * زد چو مجنون به كمر دامن رسوايى را\r\nهركه نوشيد چو من از لب او آب حيات * داد بر باد فنا اين منى و مايى را\r\nگاه در صومعه جا گيرم و گه ميخانه * تا ببينم مگر آن شاهد هرجايى را \r\n\r\n","description":"","footnote":"","page_name":" 333 ","page_number":333},
  {"content":"\r\n\r\n علم و دانش چه كنى ؟ خيز به ميخانه رويم * تا بشوييم ز مى دفتر دانايى را\r\nنيست ما را به سر كوى تو جز عجز و نياز * چه كند عاشق دل‌خسته توانايى را ؟\r\nسر ما و قدم دوست ، كه با خاك رهش * نشماريم به هيچ ، افسر دارايى را\r\nآتش عشق تو افتاد چو در خرمن جان * سوختى مزرعهء صبر و شكيبايى را\r\nاى كه از غايت پيدايى ذاتى پنهان * نيست جز عشق تو پنهانى و پيدايى را\r\nكن خراب از مى ميناى محبّت جانم * تا كه ويران كنم اين گنبد مينايى را\r\nآن چنانم به خيال تو به خلوت دلشاد * كه ندارم به دل اى جان غم تنهايى را\r\nرخ زيباى تو با تيغ دو ابرو بگرفت * اى شه حسن ! همه كشور زيبايى را\r\nساحت عالم كثرت به دو چشمم تنگ است * تا بديدم سعهء عالم يكتايى را\r\nآنكه از يدن رخسار تو شد كور ، نديد * در همه ملك جهان حاصل بينايى را\r\nلب شيرين تو آموخت به « رحمت » شب و روز * همچو طوطى به دو صد شور شكرخايى را \r\n\r\n","description":"","footnote":"","page_name":" 334 ","page_number":334},
  {"content":"\r\n\r\n\r\nكعبهء مقصود\r\n رخ زيباى تو در زلف پريشان تا چند ؟ * آخر از ديدهء ما روى تو پنهان تا چند ؟\r\nمهر رخساره نهان كرده‌اى ، اى صبح وصال * عاشقان منتظر اندر شب هجران تا چند ؟\r\nغير عشق تو چه باشد گنه يوسف دل ؟ * خود گرفتار در اين گوشهء زندان تا چند ؟\r\nبنما چهره ، كه سر در قدمت اندازيم * منتظر بر كف اخلاص ، سر و جان تا چند ؟\r\nتا به كى بر مهرخ زلف پريشان دارى * حال جمعيّت ما از تو پريشان تا چند ؟\r\nآخر اى كعبهء مقصود ، به امّيد وصال * « دل سرگشته به هر كوه و بيابان تا چند ؟ »\r\nروى معشوق نديديم و بمرديم ز هجر * زندگى كردن ما با غم هجران تا چند ؟\r\nما همه تشنهء ديدار و لبت آب حيات * تشنه ماندن به لب چشمهء حيوان تا چند ؟\r\nاى طبيب دل بيمار ! علاجى بنما * دردمندان تو ، اندر پى درمان تا چند ؟ \r\n\r\nدر منقبت على عليه السّلام\r\n دوش رسيد اين ندا ز غيب به گوشم * كز جذباتش نه عقل ماند و نه هوشم\r\nچون خم مى از شراب شوق به جوشم * ليك به لب از بيان عشق خموشم\r\nآرى نايد بيان عشق به گفتار * كاى شده محبوس در رسوم علايق\r\nآمده مأيوس از علوم و حقايق * بسته دل و ديده در حجاب مضايق\r\nدور ، ز خلّاق و آشنا به خلايق * گشته مكين در سراى عالم پندار\r\nتا به كى اى جان اسير عالم جسمى ؟ * گشته نهان همچو گنج زر به طلسمى ؟\r\nنيست ز نام خداى ، پيش تو اسمى * و ز بركاتش نه بهره‌اى و نه قسمى\r\nوز ، يم جودش نه اندكى و نه بسيار * نعمت حقّ نى همين طعام و شراب است\r\nرحمت فيضش نه اين شراب و كباب است * آرى ، قوّت تن از علوفه و آب است\r\nليك روان را روان ز سكر شراب است * سكر شراب از شراب خانهء اسرار \r\n\r\n","description":"","footnote":"","page_name":" 335 ","page_number":335},
  {"content":"\r\n\r\n هركه شد از بادهء محبّت حقّ مست * جان صفت از سلسلهء علايق تن رست\r\nپاى به عالم زد و به طرّهء او دست * رشتهء كثرت بريد و به وحدت پيوست\r\nچشم گشوده بيار و بسته ز اغيار * هركه ز اغيار سخت بىخبر آيد\r\nجلوهء يارش مدام در نظر آيد * تلخى ايّام هجر او به سر آيد\r\n« بار دگر روزگار چون شكر آيد » * كامش شيرين شود ز لعل شكربار\r\nهرچه عيان است در سراچهء امكان * جلوهء حقّ است در مجالى اعيان\r\nنور رخش آشكار و آينه پنهان * مژده ، هلا عاشقان ! كه چهرهء جانان\r\nسر زده چون آفتاب از در و ديوار * شاه ازل خيمه زد به ساحت آفاق\r\nكرد جهان را پر از تجلّى اشراق * گشت جمالش فروغ ديدهء عشاق\r\nروح الهى روان به قالب مشتاق * گشته روان همچو آب سيل به كهسار\r\nنور خدايى به خلق و امر عيان شد * روح الهى به سرّ و جهر روان شد\r\nسرّ حقيقت بر اهل حال بيان شد * نور حقّ اندر حجاب خلق نهان شد\r\nچون‌كه به ظلمات شب مشارق انوار * پرتو مصباح از زجاجهء مشكات\r\nكرد تجلّى چو آفتاب به مرآت * كوكب درّى شكست لشكر ظلمات\r\nخصم بداختر شد از تجلّى ، شه‌مات * برد سنا برق او فروغ ز ابصار\r\nشاهد غيب از حجاب عالم ابداع * جلوه‌گر آمد سپس به عالم اوضاع\r\nكرد مثالى ممثّل از همه انواع * جاوز الاثنين سرّه و لقد شاع\r\nفى كثرات التّعيّنات بالانوار * فيض نخستين اوست « صادر اوّل »\r\nزان پس ارواح انبيا شد و كمّل * نور سپهبد ، دگر مثال ممثّل\r\nآيت حقّ گشت از اين نظام مفصّل * جمله به معنى يكى و صورت بسيار\r\nعالم هستى تمام شرح جمال است * مظهر اسماء يا جمال و جلال است \r\n\r\n","description":"","footnote":"","page_name":" 336 ","page_number":336},
  {"content":"\r\n\r\n مظهر اوصاف ، قادر متعال است * خالى از شوب نقص و پر ز كمال است\r\nروشن از نور پاك حضرت جبّار * يار چو گنجى به كنج غيب نهان بود\r\nبا رخ خود عشقبازيش به ميان بود * نى خبرى از جهانيان و جهان بود\r\nنى اثرى از مكين و نى ز مكان بود * خانه پر از يار و خالى از همه اغيار\r\nليك به هرجا كه حسن رخ بنمايد * گر ز هزاران حجاب چهره گشايد\r\nبا رخ زيبا مدام پرده نشايد * بين كه به هر صبح آفتاب برآيد\r\nتا بنمايد جمال خويش به ابصار * زان شه هستى به ملك خويش علم زد\r\nخيمهء ايجاد در ديار عدم زد * بر صفحات حدوث ، نقش قدم زد\r\nصورت عالم به لوح علم رقم زد * چون به سر عرش نام حيدر كرّار\r\nشاه جهان تا جدار عالم شاهى * مهتر آيينهء . . . جمال الهى\r\nراه به ذاتش نبرده خلق كما هى * ريزه خور خوان او چه مرغ و چه ماهى\r\nبندهء فرمان اوست ثابت و سيّار * شمس فلك آينهء ظهور جمالش\r\nنفس ملك ذكرخوان وصف كمالش * عرش برين پايه‌اى ز قدر جلالش\r\nچرخ ، مهين حلقه‌اى ز طوق نعالش * چون‌كه كلام اللّه آيتيش ز گفتار\r\nعالم ارواح ، مزج در بدن او * صورت اشباح ، درج پيرهن او\r\nخار گلستان دهر ، در چمن او * جان جهان را ، حيات از سخن او\r\nكن فيكون آيدش سخن گه اظهار * شد ز حسامش بلند رايت توحيد\r\nچون‌كه ز نامش پديد آيت تمجيد * ذرّه‌اى از نور اوست چشمهء خورشيد\r\nشمّه‌اى از لطف اوست روضهء جاويد * شعله‌اى از قهر اوست هاويهء نار\r\nختم ، ولايت به ذات آن شه و الا * گشت و نبوّت رسيد به بطحى\r\nاين دو به صورت دوتا و معنى يك تا * گويى حقّ گشته جلوه‌گر به دو محلى \r\n\r\n","description":"","footnote":"","page_name":" 337 ","page_number":337},
  {"content":"\r\n\r\n مظهر اوّل نبىّ و ثانى كرّار * در ظلمات عدم جهان بُد مستور\r\nچون صور كاينات در شب ديجور * شمس جمال منير آن شه منصور\r\nزد به بيابان نيستى علم نور * كرد تجلّى به كوه طور به يك‌بار\r\nنور جمالش زدود زنگ ز مرآت * روشن از نور اوست عالم ظلمات\r\nگلشن از بوى اوست ارض و سماوات * متقن از امر او ، مبانى خيرات\r\nشيرين از ذكر او مجالس اخيار * عالم ظاهر چو جسم و او همه جان است\r\nنشئه باطن چو روح و او چو روان است * خود نه جهان است بلكه جان جهان است\r\nدر دل هر ذرّه آفتاب نهان است * از بر هر قطره بحر عشق نمودار\r\nهرچه به عالم عيان ز صورت نيكوست * عكس جمال و جلال آن شه مه روست\r\nدر خم چوگان عشق او همه سر ، گوست * عالم دل پاىبست سلسلهء اوست\r\nبسته دل خلق را به طرّهء طرّار * روى دل عاشقان به قبلهء رويش\r\nمهر و مه اندر طواف كعبه كويش * نفس ملك زنده از شمايم بويش\r\nچرخ فلك مست جرعه‌اى ز سبويش * گشته ازاين‌رو به دور كويش دوّار\r\nنور ولايت ز نور حقّ چو جدا شد * لوح و قلم ، عقل و نفس و ارض و سما شد\r\nكعبه و زمزم ، مقام و ركن و صفا شد * مسجد و محراب و ذكر و ورد و دعا شد\r\nمهر درخشنده گشت و كوكب سيّار * هرچه در آيينه‌هاى غيب و شهود است\r\nعكس شئون تجلّيات وجود است * او به حقيقت وجود و غير نمود است\r\nدايرهء دل كه در نزول و صعود است * دور زنان گِرد اوست چون خط پرگار\r\nبرق حسامش اگر كه شعله‌ور افتد * يكسره در خرمن جهان ، شرر افتد\r\nسيل فنا در وجود خشك و تر افتد * جان‌ها از سطوتش ز تن به در افتد \r\n\r\n","description":"","footnote":"","page_name":" 338 ","page_number":338},
  {"content":"\r\n\r\n گر متجلّى شود به صورت قهّار * امر شريعت از اوست يافته رونق\r\nسرّ حقيقت به نور اوست محقّق * مصدر ايجاد خلق و خالق مشتقّ\r\nمظهر انوار حقّ و آينهء حقّ * آينه در آفتاب نيست نمودار\r\nخوش شنو اين نكته را كه با ثمر استى * از صدف قلب اهل دل گهر استى\r\nبارگه شهر علم را چو « دَر » استى « 1 » * روشنى چشم صاحب نظر استى\r\nگشته از اين علم ، اهل دانش هشيار * اى شه عالم ز ممكنات سوايى\r\nخود نه خدايى وليك عين خدايى * سرّ نهان حقّى ، ز خلق جدايى\r\nناظم كونين و حاكم دو سرايى * منبع انوار حقّ و مخزن اسرار\r\nدر شب معراج ، در حجاب تو بودى * اى كه به ختم رسل خطاب سرودى\r\nسرّ يداللّهىاش ز پرده نمودى * آن دم كز جيب غيب دست گشودى\r\nغير وصالت نبود زين سفرش كار * اى كه به ملك وجود صاحب‌جاهى\r\nاهل جهان جمله بنده‌اند و تو شاهى * جز تو ندارند در زمانه پناهى\r\nنيستشان جز صراط عشق تو راهى * نبودشان جز ثناى قدر تو گفتار\r\n« رحمت » خود را كه مال و جاه ندارد * گر بنوازى ، شها ! گناه ندارد\r\nزان كه به‌جز درگه‌ات پناه ندارد * غير تو اين بنده پادشاه ندارد\r\nجز به تو نبود دگر به هيچ‌كسش كار \r\n\r\n\r\n","description":"","footnote":"\r\n( 1 ) - اشاره به حديث نبوى : « أنا مدينة العلم و علىّ بابها » .\r\n","page_name":" 339 ","page_number":339},
  {"content":"\r\n\r\n\r\nرحمت ( 1341 )\r\nرحمت اللّه رعيت متخلّص به رحمت فرزند ابو القاسم در اول مردادماه سال 1341 شمسى در لتحر كاشان قدم به جهان هستى گذاشت ، پس از پايان تحصيلات دورهء ابتدائى به علّت علاقه‌اى كه به هنر معمارى ساختمان داشت جذب اين حرفه شد و پس از چند سال آموزش عملى نزد اساتيد اين فن با اصول معمارى و طرّاحى ساختمان آشنائى يافت و هم‌اكنون در اين حرفه اشتغال به كار دارد و از اين رهگذر معيشت مىكند .\r\nرحمت از نوجوانى به شعر علاقه و دلبستگى داشت و چون از قريحهء شاعرى برخوردار بود در سال 1371 به انجمن ادبى سخن راه يافت و از محضر اساتيد فن به خصوص صائم كاشانى استفاده كرد و تا حدودى از فنون شعر و رموز آن آشنايى يافت به تدريج شعرش به شكوفائى رسيد و در حال حاضر نيز يكى از اعضاى ثابت انجمن بشمار مىرود .\r\nرحمت از انواع شعر بيشتر قالب غزل را برگزيده است و گاهى با سرودن رباعى طبع‌آزمائى مىكند .\r\n\r\nآسمان بخت\r\n چون آتشى كه خفته در آغوش خويشتن * دارم شرر به سينهء خاموش خويشتن \r\n\r\n","description":"","footnote":"","page_name":" 340 ","page_number":340},
  {"content":"\r\n\r\n تابى ستاره است مرا آسمان بخت * هستم چو شام تيره سيه‌پوش خويشتن\r\nتا سر نهم به ساحل وصل تو مهربان * گرديده‌ام چو موج فراموش خويشتن\r\nاى سرد مهر غافل از آنى كه در غمت * دارم شرار در دل پُرجوش خويشتن\r\n« رحمت » ، به بزم اهل سخن خامُشى گزين * چون آتشى كه خفته در آغوش خويشتن \r\n\r\nآيينهء جان\r\n چشمت افسون مىكند افسانه را * جان فزايد باده و پيمانه را\r\nداده چشم مىفروشت اعتبار * ساقى و ساغر مى و ميخانه را\r\nروى تو آيينهء جان من است * جان كجا سازد رها جانانه را\r\nخانهء دلهاست چين زلف تو * كم بزن بر سُنبل تر شانه را\r\nقصهء گيسوى تو يلدايى است * عاشقان دانند اين افسانه را\r\nمرغ دل در دام خالت شد اسير * بىجهت‌گيرى از او اين دانه را\r\nسينهء « رحمت » سراى مهر توست * ماه من روشن كن اين كاشانه را \r\n\r\nآهنگ طرب\r\n آزادگى از سرو چمنزار بياموز * افتادگى از شاخهء پُربار بياموز\r\nسرگشته چو در دايرهء دهر نگردى * استادگى از نقطهء پرگار بياموز\r\nدل بردن و سرمستى و افسونگرى و ناز * از آهوى بىآهوى دلدار بياموز\r\nيكرنگى و گل‌خنده زدن بر رخ احباب * از جام مى و لعل لب يار بياموز\r\nتا شاد شود از تو دل گوشه‌نشينان * آهنگ طرب از نفس تار بياموز\r\nمگذار رسد بر رخ گُل دست رقيبان * نشتر به حريفان زدن از خار بياموز\r\n« رحمت » ، نشوى تا كه گرفتار علايق * آزادگى از سرو چمنزار بياموز \r\n\r\n","description":"","footnote":"","page_name":" 341 ","page_number":341},
  {"content":"\r\n\r\n\r\nتار دل\r\n تا ساز هم‌نوائى احباب مىزنيم * بر تار مهر و عاطفه مضراب مىزنيم\r\nنشكسته‌ايم عهد كه در خُمسراى عشق * از جام چشم دوست مى ناب مىزنيم\r\nاز چشمه‌سار چشم دل غم نشان هنوز * بر شعله‌زار تفتهء جان آب مىزنيم\r\nدريا دليم و از دل توفان گذشته‌ايم * كشتى جان به سينهء گرداب مىزنيم\r\n( آباديم ملول شد از صُحبت زوال ) * اين حرف را ز گفتهء سُهراب مىزنيم\r\n« رحمت » صداى تار دل ما شنيدنى است * تا ساز هم‌نوائى احباب مىزنيم \r\n\r\nآه آتشگون\r\n چو خواهى آنكه ز توفان غم رها باشيم * بيا به كشتى امّيد ناخدا باشيم\r\nبه سوز سينه بسازيم و آه آتشگون * و مثل بركهء خاموش بىصدا باشيم\r\nچو مردمان خداجوى بىنشان گرديم * نه همچو زاهد خودبين و خودنما باشيم\r\nچرا به قامت دل جامهء ريا پوشيم * بيا چو آينه يكرنگ و باصفا باشيم\r\nبه فصل رويش گُل دامن چمن گيريم * بسان بلبل سرمست در نوا باشيم\r\nحجاب دختر رز را ز چهره برداريم * به جام باده و با مطرب آشنا باشيم\r\nبيا به ميكده روآوريم چون « رحمت » * هميشه مست ز پيمانهء وفا باشيم \r\n\r\nباغ عاطفه\r\n ز باغ عاطفه افسوس لاله را بردند * ز روى نرگس مخمور ژاله را بردند\r\nكنار ميكده ساقى به خواب خوش چون رفت * گروه باده‌پرستان پياله را بردند\r\nز آسمان محبّت ستاره‌هاى سحر * به پاس حُرمت خورشيد هاله را بردند\r\nبه سبز دشت غزل دام بىنشانه زدند * به ريسمان دورنگى غزاله را بردند\r\nپرنده‌هاى مُهاجر ز سينهء « رحمت » * به‌سوى ساحل اندوه ناله را بردند \r\n\r\n","description":"","footnote":"","page_name":" 342 ","page_number":342},
  {"content":"\r\n\r\n\r\nجام نگاه\r\n اى كه بر زلف سياهت پيچ‌وتاب انداختى * ازچه‌رو بر چهرهء ماهت نقاب انداختى\r\nبس‌كه بخشيدى مرا گلباده از جام نگاه * چشم خواب‌آلودهء ما را ، ز خواب انداختى\r\nاى گل باغ محبّت در بهار آرزو * بلبل دل را عجب در اضطراب انداختى\r\nآتش عشقت شرر زد بر دل شيدايىام * آخر اين آشفته را در التهاب انداختى\r\nناز چشمان خُمارين تو افتادم چو اشك * اين حكايت بر زبان شيخ و شاب انداختى\r\nحرفى از ساحل نبود و موج مىزد بحر عشق * كشتى اميد ما را در سراب انداختى\r\nاز شُمار عاشقان « رحمت » نمىگردد جدا * گوئيا عاشق‌ترين را از حساب انداختى \r\n\r\nكانون محبّت\r\n نغمه خوان شد بلبل طبعم به بُستان سخن * گشته‌ام دلدادهء سرو گلستان سخن\r\nهركه مى ، نوشد ز جام آرزو گردد خراب * من خرابم از شراب مِهر ياران سخن\r\nمىزنم پيوسته از جام وفا صهباى مهر * گشته‌ام هم ساغر گُلباده‌نوشان سخن \r\n\r\n","description":"","footnote":"","page_name":" 343 ","page_number":343},
  {"content":"\r\n\r\n هست كانون محبّت محفل ياران عشق * دست كى بردارم اى ياران ز دامان سخن\r\nشهرهء آفاق ، نامِ انجمن شد زان كه هست * « صائمِ » كاشانِ ما خورشيد رخشان سخن\r\nتا بسوزم ز آتش شمع رخ ماه نگار * مىزنم پروانه‌سان پر در شبستان سخن\r\nتا شوم داناترين شاگرد استاد ادب * مىكنم تحصيل « رحمت » در دبستان سخن \r\n\r\nنوبهار زندگى\r\n در نگاهم همچو رؤيايى هنوز * اى فروغ جان فريبايى هنوز\r\nچلچراغ قصر نورى ، هاله‌اى * ماه جان‌افروز شبهايى هنوز\r\nدر بلورين جام جان گُلباده‌اى * خوب من سلطان دلهايى هنوز\r\nاشك بارانى به دامان چمن * شبنمى بر برگ گُلهايى هنوز\r\nآبشارى جويبارى سبزه‌اى * آبىِ آرام دريايى هنوز\r\nگُلشن جان را نسيم دلكشى * گُلبن باغ تمنّايى هنوز\r\nاى اميد نوبهار زندگى * آرزوى صبح فردايى هنوز\r\n« رحمت » از جام لبت نوشيد و گفت * ساغر سرشار صهبايى هنوز \r\n\r\n","description":"","footnote":"","page_name":" 344 ","page_number":344},
  {"content":"\r\n\r\n\r\nرسّام ( 1354 - 1271 )\r\nعبّاس رسّام ارژنگى هنرمند نامور نقّاش و تنديس‌ساز و شاعر فرزند ابراهيم در سال 1271 خورشيدى در تبريز در دودمانى پرورش يافت كه جمعى از آنان از مشاهير نقّاشان و خوشنويسان و موسيقىدانان و شاعران بوده‌اند .\r\nرسّام ارژنگى در كودكى به مكتب رفت و خواندن و نوشتن آموخت ازآن‌پس به مدارس نوبنياد « رشديه » و « پرورش » در زادگاه خود رفت و به تحصيل دانش پرداخت و چون از استعداد نقّاشى برخوردار بود از همان كودكى درخشيد و در اين رهگذر از خود نبوغى نشان داد و در نوجوانى توانست در سراى « صاحب ديوان » شهر خود حجره‌اى اجاره كند و آن را به صورت كارگاه نقّاشى درآورد .\r\nرسّام در هجده‌سالگى پس از درگذشت پدرش براى كسب دانش و هنر به كشور روسيه رفت و به تكميل هنر خود پرداخت در آغاز در تفليس اقامت گزيد و مدّت چهار سال به تحصيل اشتغال داشت و آنگاه به مسكو عزيمت كرد و مدّت دو سال نيز در آكادمى آنجا به تكميل تحصيل ادامه داد و به دانشنامهء ليسانس دست‌يافت به ايران بازگشت و در تبريز قريب دو سال با برادر هنرمندش « مير مصوّر ارژنگى » در چهره‌پردازى بر نقشه‌هاى قالى همكارى كرد و در سال 1298 نصير الدوله وزير معارف طى حكمى او را به معاونت هنرستان صنايع مستظرفه منصوب كرد امّا چون اين حكم بدون اطّلاع كمال الملك رئيس هنرستان صورت گرفته بود رسّام نتوانست در اين\r\n\r\n","description":"","footnote":"","page_name":" 345 ","page_number":345},
  {"content":"\r\n\r\nپست بماند و ناگزير او را با سمت دبير نقاشى به دبيرستانهاى تهران اعزام داشتند و در خلال تدريس به تأسيس نگارخانه‌اى در خيابان علاء الدوله ( فردوسى ) همت گمارد و به نمايش تابلوهاى خود پرداخت اين نمايشگاه در سال 1307 با حضور هيئت وزيران گشايش يافت .\r\nرسّام در سال 1309 چند تصوير آب رنگ كوچك به نمايشگاه نقاشى ( آنورس ) بلژيك فرستاد كه به مدال طلا و دريافت ديپلم افتخار دست‌يافت و به دنبال آن پرفسور اسميت خاورشناس آمريكايى درخواست كرد مجالسى مناسب با رباعيات خيام به تصوير كشد اين سفارش موجب شد كه با استقبال زيادى روبرو گردد و پس از تاسيس وزارت هنرهاى ملى به عنوان مشاور وزير برگزيده شد در سال 1311 تيمور تاش او را به عنوان رياست هنرستان تبريز منصوب و ناگزير به آنجا رفت .\r\nرسّام تنديس‌هائى از سعدى و امير كبير و چند تن ديگر ساخته بود كه خود آنها را به قرائت‌خانه تبريز اهدا كرد در همين زمان حادثه‌اى دردناك شيرازهء زندگىاش را گسيخت و دچار پريشانى گرديد و آن مرگ فرزندش ( بهزاد ) بود و در سال 1340 رويداد دردناك ديگرى به وقوع پيوست و آن مرگ دومين فرزندش ( فرهاد ) موسيقىدان برجسته بود كه شيرازهء زندگىاش از هم پاشيد ناگزير براى فراموش كردن غم جانكاه به سير و سفر پرداخت تا بدين‌وسيله داغ‌هاى جانسوز را در نهانخانهء دل به بند كشد .\r\nرسّام سرانجام دست از فعاليت كشيد و پس از سى و هفت سال خدمت در راه تعليم و تربيت نسل جوان به درخواست شخصى بازنشسته شد و در سال 1354 در سن هشتاد و چهارسالگى چشم از جهان فروبست .\r\nرسّام ارژنگى غير از دو فرزند پسر ( بهزاد ) و ( فرهاد ) شش دختر تحصيل كرده و هنرمند از خود به‌جا گذاشت كه هركدام برايش افتخارآفرين بنام‌هاى : 1 - ايراندخت ( ليسانس دانشسرا - خوشنويس ) 2 - پوراندخت ( ليسانس باستانشناسى - نقّاش ) 3 -\r\n\r\n","description":"","footnote":"","page_name":" 346 ","page_number":346},
  {"content":"\r\n\r\nمهين دخت ( ليسانس فيزيك - نويسنده ) 4 - پرىدخت ( ليسانس مامائى - نقّاش ) 5 - آذرميدخت ( مهندس الكترومكانيك ) 6 - هما ( ليسانس زبان و ادبيات انگليسى - نويسنده و شاعر ) .\r\nرسّام هرچند از آغاز جوانى اشعارى مىسرود و به مناسبت‌هائى به مضامين انتقادى در شعر مىپرداخت امّا هيچ‌وقت ادّعاى شاعرى نداشت . مرگ غم فرزندانش بخصوص ( فرهاد ) او را سخت اندوهگين ساخت و اشعارى به همين مناسب سروده كه خانم هما ارژنگى آن را تحت عنوان زندگى بيست و دوساله فرهاد ارژنگى در سال 1340 در مجموعه‌اى از نظم و نثر به چاپ رسانيد .\r\n\r\nگرگ نادان\r\n ما بِسانِ گرگِ نادان جانِ هم افتاده‌ايم * اختيارِ دوستان بر دستِ دشمن داده‌ايم\r\nخويش را آزاد مىخواهيم در آزارِ خَلق * ادّعا داريم : ما وارسته و آزاده‌ايم\r\nتا فريبِ دشمنِ ديرينهء خود خورده‌ايم * بر فناىِ ميهن و ملّت همه آماده‌ايم\r\nدر نهادِ مردمِ ما نيست حِسّ انتقام * دوستى با دشمنان كرديم ، ازبس ساده‌ايم\r\nكى تميزِ نيك و بد اين چشمِ مستِ ما دهد * ما كه خودبين و ستمكاريم و مستِ باده‌ايم\r\nدر سخن فرزندِ ايرانيم و پاكانِ جهان * در عمل بر ديو و بر اهريمن و دد زاده‌ايم\r\nما هزاران گرسنه داريم در ايرانِ خويش * سفرهء خود را براىِ ديگران بگشاده‌ايم\r\nخائن و خادم يكى در چشمِ خواب‌آلودِ ماست * ما بناىِ داد بر روىِ غرض بنهاده‌ايم\r\nدر نبردِ ناتوانان همچو شيرانِ نريم * رزمگاهِ زورمندان ، چون شغالِ ماده‌ايم\r\nنيست ايمان و عقيده در دلِ ناپاكِ ما * گَه سَرِ ميزِ قمار و گَه برِ سجّاده‌ايم\r\nدرسِ ايران دوستى از پيشوا بايد گرفت « 1 » * او بُوَد آزاده « رَسّاما » ، نه ما آزاده‌ايم \r\n\r\n\r\n","description":"","footnote":"\r\n( 1 ) - منظور از پيشوا دكتر محمد مصدق نخست‌وزير است . اين شعر در اوايل سال 1332 در روزنامهء قانون به چاپ رسيد .\r\n","page_name":" 347 ","page_number":347},
  {"content":"\r\n\r\n\r\nهنر براى هنر\r\n من هنر را در جهان بهر هنر مىخواستم * با همه دَردِسَر و خونِ جگر مىخواستم\r\nگرچه او دشمن‌فزا شد از برايم بىشمار * من چنين دشمن‌فزا را بىشُمر مىخواستم\r\nچون عدو با حق‌كُشى بال‌وپرم را مىشكست * من از او چون شاهبازان ، بال‌وپر مىخواستم\r\nخواستارِ سيم و زر بودم اگر بهرِ هنر * كى هنر را از براىِ سيم و زر مىخواستم ؟ !\r\nگرچه در سايه نمىمانَد درختى بارور * من به زيرِ سايه خود را بارور مىخواستم\r\nهستىام را مردمِ اين بوم و بَر ، بر باد داد * من كه هستى را ز بهرِ بوم و بر مىخواستم\r\nهر بساطى را كند زير و زَبَر دستِ جهان * من جهانى از هنر زير و زبر مىخواستم\r\nكرده ديوانه مرا ديوانگىهاى هنر * خويشتن را من ازين ديوانه‌تر مىخواستم\r\nبا تملّق - پيله‌ور - گنجِ گهر پيدا نمود * من نه ديدارِ تملّق - نى گهر مىخواستم\r\nكى شدم من هم نبردِ موشِ كورِ بىتميز * من هماوردى بسانِ شير نر مىخواستم\r\nبر دَرِ اين ناكسان ننهاده‌ام پا ، ز آنكه من * خويش را كى چون گدايان در به در مىخواستم\r\nدل به مِهرِ هركه بستم ، روزگار از من گرفت * زندگانى را براىِ چه دگر مىخواستم\r\nهمچو كبكِ بال‌وپر بشكسته افتادم به دام * من كه آزادى درين كوه و كمر مىخواستم\r\nهيچ يارى چون هنر « رسّام » نبود باوفا * نيست بيهوده هنر را من اگر مىخواستم \r\n\r\nگل‌هاى مزار « 1 »\r\n اى گُل ! تو زيرِ خاكى و گل روىِ خاكِ تو * آن‌قدر ريختند كه گُل شد مغاكِ تو\r\nدر آسمانِ فضل و هنر كرده زود افول * چون كوكبِ سُهيل - رُخِ تابناك تو\r\nپاكيزه روى بودى و پاكيزخو ، چه سود * شد ريخته به راهِ هنر خونِ پاكِ تو\r\nدر ماتمِ تو - شمعِ دل‌افروز انجمن * نالد بسانِ ساز ، روانِ نياكِ تو\r\nدر عمرِ كوتهى كه نمودى بسان گُل * بُد دانش و هنر همه خواب و خوراك تو \r\n\r\n\r\n","description":"","footnote":"\r\n( 1 ) - در سوك فرزند هنرمند و نوجوانش نوازندهء چيره‌دست تار فرهاد ارژنگى سروده .\r\n","page_name":" 348 ","page_number":348},
  {"content":"\r\n\r\n صد ترس و بيم داشتم از دشمنِ پليد * ديدى چه ديد آن سرِ بىترس و باك تو ؟\r\nبسيار درد و رنج كشيدم براىِ تو * پُشتم خميده شد ز غمِ دردناك تو\r\nفرياد زير و بَم بكشد بىتو روز و شب * مانندِ تارِ تو پدرِ سينه‌چاك تو\r\nسرمست مِهر روى تو بودم به روزگار * انگور ، زهر داد سرانجام تاك تو\r\nآتش بزد به هستىِ « رسّام » جان بسوخت * اين مرگِ جانگداز و غمِ سوزناك تو \r\n\r\nپرستشگاهِ ما ايران\r\n چو رستم در نبردِ زندگانى ، جنگ بايد كرد * جهان را از براىِ تنگ چشمان ، تنگ بايد كرد\r\nفريبِ چاپلوسىهاىِ بيگانه نشايد خورد * چو آهن جا براىِ خود درونِ سنگ بايد كرد\r\nمرا تُرك و تُرا تاتار مىخوانند دشمن‌ها * درين روزِ سيَه آواز هم آهنگ بايد كرد\r\nجدايى در ميانِ ملّتِ ايران بيندازند * خردمندا بسى پرهيز زين نيرنگ بايد كرد\r\nفروشد هركه ميهن را به سيم و زر به بيگانه * سرِ او را بسان مار زير سنگ بايد كرد\r\nنگردد دامنِ فرزندِ آذربايجان ننگين * ز بهرِ نامِ پاكِ خود فراز از ننگ بايد كرد\r\nچه تبريزى ، چه تهرانى ، چه شيرازى ، چه كرمانى * همه بر پيكرِ خود جامهء يكرنگ بايد كرد\r\nپرستشگاهِ ما ايران بُوَد ، ما جمله سربازش * هرآن‌كس دشمنِ وى شد ، به دار آونگ بايد كرد \r\n\r\n","description":"","footnote":"","page_name":" 349 ","page_number":349},
  {"content":"\r\n\r\n چه شد آن شير مردان ، باقر و ستّار تبريزى ؟ * هميشه پيروى از آن دو با فرهنگ بايد كرد\r\nاگر اين چرخ كز بُنياد با ما سركشى دارد * به زيرِ پاى ، او را رام همچون خنگ بايد كرد\r\nنخواهى گر به زير پنجهء بيدادگر مردن * بسانِ شاه‌باز او را به زيرِ چنگ بايد كرد\r\nنباشد كس چو پيشاهنگ با كفش و كُله « رسّام » * دل‌وجان و خِرَد را جمله پيشاهنگ بايد كرد \r\n\r\nدست بستهء من\r\n نگارِ خوب رُخ و دلبرِ خجستهء من * شكسته‌تر ز تو شد خاطرِ شكستهء من\r\nبه جُرمِ صُنع و هنر خسته روزگار مرا * مكن تو جور و ستم بر روانِ خستهء من\r\nگُسسته دستِ فلك رشتهء جوانى را * بيا ! كه پاره شود رشتهء گسستهء من\r\nرقيبِ سفله بخواهد كه دست من بندد ؟ * هزار كار برآيد ز دستِ بستهء من !\r\nز دسته‌بندىِ دشمن چرا بيانديشم * كه دانش و هنر و صنعت است دستهء من\r\nببين رقيبِ فرومايه را كه مىگويد : * « ز ميوهء دگران بهتر است هستهء من »\r\nنمىرهد دلت از درد و رنج و غم « رسّام » * خوشا به حالِ بُتِ از مَلال رستهء من \r\n\r\nگوهر و پيله‌ور\r\n هر بىهنرى ، كارِ هنرور نشناسد * هر پيله‌ورى ، ارزشِ گوهر نشناسد\r\nشب‌كورِ سيَه‌روز كه خورشيد نديده * حِر با صفت او مِهر مُنوّر نشناسد\r\nخواهى كه زر و سيم بسنجى به محك زن * هر سنگ سيَه ، همچو محك ، زر نشناسد\r\nرنگِ گُل و ، بوىِ گل و زيبايىِ آن را * جز مرغِ چمن - مرغكِ ديگر نشناسد\r\nآوازِ خوش و روىِ نكو ، قامتِ موزون * هر كورِ ستمديده و ، هر كر نشناسد \r\n\r\n","description":"","footnote":"","page_name":" 350 ","page_number":350},
  {"content":"\r\n\r\n دادم به نهالِ هنر از خونِ جگر آب * اين ريشهء خشكيده ولى بَر نشناسد\r\nبا خوردنِ خونِ دلِ خود هركه كند خو * مانندِ لبِ من ، لبِ ساغر نشناسد\r\nاز فضل و هنر هركه چو من بهره بگيرد * چون بىهنران اين در و آن در نشناسد\r\n« رسّام » تو را شأن و بزرگى نشود كم * هر بىخِرَدى جاىِ تو را گر نشناسد \r\n\r\nشراب من\r\n دادم نمىرسيد گر امشب شرابِ من * با من چه كرد اين دلِ خانه‌خرابِ من\r\nبودم اميدوار كه بينم تُرا به خواب * افسوس ! رفته همچو تو از ديده خواب من\r\nبيچاره دل در آتشِ رويت كباب شد * غفلت چنان مكن كه بسوزد كباب من\r\nمن والهء جَمالِ توام ، رُخ زِ من متاب * بنگر به زندگانىِ پرپيچ‌وتاب من\r\nهمرنگِ ماهتاب مرا گشته زندگى * آوخ ! كه بىتو مىگذرد ماهتاب من\r\nجانا ! رسيده بر لبِ بام آفتابِ عمر * درياب تا افول كند آفتاب من\r\nسودم بجز زيان نشد از دانش و هنر * بر باد رفت گلشن و باغ شباب من\r\nاين داستان مخوان كه بترسم شوى ملول * ناكامى و نبرد نوشته كتاب من\r\n« رسّام » عمر بىبدلت با شتاب شد * بر گرد او تُرا نرساند شتاب من \r\n\r\nكاخ داريوش\r\n قبلهء دل‌هاىِ ايرانى است اين كاخِ بلند * قرن‌ها باشد كه از بيگانگان ديده گزند\r\nريخته سقف و ستونش همچنان برگِ خزان * سوخته از آتشِ بيدادِ دشمن چون سپند\r\nباز گويد از شكوهِ باستانى داستان * مىكند نقش و نگارش خيره چشمِ هوشمند\r\nهركجايش بنگرى زيباست با فرّ و شكوه * هركجايش را ببينى هست شوخ و دلپسند\r\nباشد اينجا بارگاهِ پُرجلالِ داريوش * كرده اينجا ، مرد بُرنا بادهء گلرنگ نوش \r\n* * *\r\n درگهش را بوسه مىدادند شاهانِ جهان * آستانش سر همىسودند مردانِ زمان \r\n\r\n","description":"","footnote":"","page_name":" 351 ","page_number":351},
  {"content":"\r\n\r\n تحفه آوردند از هر مرزوبوم و كشورى * لابه مىكردند در آن سر به سر نام‌آوران\r\nپرهياهو بود و پُرجنجال اين زرّينه كاخ * بر درش گرد آمده سربازهاىِ جاودان\r\nگوش بر فرمان و ديده سوىِ ايوان داشتند * در كمر شمشير بُرّان ، دست بگرفته سنان\r\nگشته تعيين اندر اينجا سرنوشتِ روزگار * باج مىدادند بر اين كاخ صدها شهريار \r\n* * *\r\n يك‌زمان اين كاخ زيبا دادگاهِ داد بود * دادخواهِ بينوا از دادِ داور شاد بود\r\nآنچه از اهريمنانِ زشت خو ويران شدى * زين فرشته‌سيرتانِ دادگر آباد بود\r\nبردگان و بندگانِ شهرِ بابل يكسره * اندرين ديوان‌سرا از بندِ غم آزاد بود\r\nجمله اقوامِ جهان زين بارگه شد بهره‌ور * برترى نى از براىِ پارسى ، نى ماد بود\r\nهركه را دانش فزون بود و هنر از ديگران * سَروَرى كردى بسانِ مهتران بر كهتران \r\n* * *\r\n وه چه شد آن قصرِ آباد اين‌چنين ويران شده ؟ * ريخته سقف و ستونش همچو گورستان شده !\r\nكو سپاهِ داريوش و كو ستادِ اردشير * جنگجويانش چرا بيرون ازين ميدان شده ؟\r\nپهلوانانِ قوى هيكل - كمان و تيرشان * بزمِ شاهان كيان صحراىِ خاموشان شده ؟\r\nاين همه جور و ستم بر آن ز اسكندر رسيد * ديدهء مامِ وطن از اين ستم گريان شده\r\nديگر اينجا پاسدار و پاسبان در كار نيست * جمله رفتند و يكى ز آن سرور و سالار نيست \r\n* * *\r\n آنچه تنها مانده از آن شهرياران يادگار * آنچه گويد با من و تو داستانِ بىشمار\r\nآنچه ديده ، باد و باران و خزان و نوبهار * آنچه مانده جاى خود مانندِ خورشيد استوار\r\nآنچه گشته پير از جور و جفاىِ آسمان * آنچه اكنون سالِ او افزون بُوَد از دو هزار\r\nآنچه با ناپايدارىهاى گردون كرده جنگ * مىنرفته از ميان اندر نبردِ روزگار\r\nآن همان باشد كه مىگويند خوبانش هنر * تا ابد او زنده مىماند ، نمىماند بشر \r\n\r\n","description":"","footnote":"","page_name":" 352 ","page_number":352},
  {"content":"\r\n\r\n\r\nرستگار ( 1317 )\r\nدكتر منصور رستگار فسايى ، در روز ششم بهمن‌ماه سال 1317 در محلّهء بازار شهرستان فسا از مادر زاد . پدرش شادروان محمّد على رستگار ، كارمند وزارت دارايى بود كه سال‌ها رياست حسابدارى و معاونت ادارات دارايى فسا ، كازرون و آباده را عهده‌دار بود . سرانجام در اسفندماه سال 1359 در شيراز چشم از جهان فروبست .\r\nرستگار تحصيلات ابتدايى را در دبستان‌هاى روزبهان و اوحدى و دورهء متوسطه را در دبيرستان ذو القدر زادگاهش به پايان رسانيد و در سال 1337 با كسب رتبهء اوّل در رشتهء ادبى مدرك ديپلم گرفت و بدون كنكور و با اخذ بورس تحصيلى در رشتهء زبان و ادبيّات فارسى در دانشگاه شيراز به تحصيل پرداخت و در طول تحصيل در اين رشته به خاطر احراز رتبهء دوم ، به اخذ مدال نقره از سوى على اصغر حكمت و جوايز نقدى از جانب دكتر صورتگر دست‌يافت . ازآن‌پس در سال 1340 به استخدام وزارت فرهنگ ( آموزش و پرورش ) درآمد و مأمور تدريس در دبيرستان ذو القدر زادگاه خود شد . آن‌گاه به مديريّت دبيرستان حكمت منصوب گرديد و تا آذرماه سال 1343 در اين سمت انجام‌وظيفه كرد .\r\nدكتر رستگار در ارديبهشت سال 1343 با خانم هما تديّن ، ليسانس فيزيك و دبير دبيرستان‌هاى شيراز پيوند زناشويى بست كه ثمرهء اين ازدواج ، دو فرزند به نام‌هاى هنگامه و هومان است كه اوّلى در رشتهء پزشكى دورهء فوق تخصّص خود را در زمينهء\r\n\r\n","description":"","footnote":"","page_name":" 353 ","page_number":353},
  {"content":"\r\n\r\nبيمارىهاى عفونى كودكان در آمريكا گذرانده ، و دومى هم در همان رشته پزشكى از دانشگاه شيراز فارغ التّحصيل شده است .\r\nرستگار در سال 1344 براى ادامهء تحصيل به تهران منتقل گرديد و در سال 1345 در كنكور اوّلين دورهء فوق ليسانس زبان و ادبيّات فارسى دانشكدهء ادبيّات فارسى تهران شركت كرد و پذيرفته شد و پس از اتمام تحصيل ، دورهء دكترى همان رشته را پى گرفت و در سال 1349 فارغ التّحصيل گرديد و پايان نامهء دكترى خود را تحت عنوان « صور خيال در شاهنامهء فردوسى » نوشت .\r\nدكتر رستگار در شهريورماه سال 1349 از وزارت آموزش و پرورش به دانشگاه شيراز انتقال يافت و مدّتى كوتاه با سمت مربّى و استاديارى به تدريس پرداخت و در سال 1365 به استادى دانشگاه شيراز ارتقا يافت .\r\nدكتر رستگار در كار تحقيق بيشتر به دو رشته علاقهء خاصّ خود را نشان داده :\r\nيكى تحقيق در شاهنامهء فردوسى و اساطير ايرانى ، كه در اين زمينه كتاب‌هاى متعدّدى تأليف و طبع و نشر كرده ، و ديگرى در زمينهء تحقيقى مربوط به فارس است كه علاوه بر تحشيه و چاپ سه كتاب معتبر به نام‌هاى « فارسنامهء ناصرى » در دو جلد ، « آثار عجم فرصت الدّوله » در دو جلد ، و « فارسنامهء ابن بلخى » ؛ و كتاب‌هاى تذكرهء دلگشاى حاج على اكبر نوّاب شيرازى و شعراى دار العلم شيراز از فرصت الدّوله و مجموعهء مقالات دربارهء زندگى و شعر سعدى و نيز مجموعهء مقالات دربارهء شعر و زندگى حافظ و تصحيح و تحشيه تاريخ ذو القرنين خاورى شيرازى و همچنين برگزيدهء بوستان سعدى ، ديوان اشعار نعمت فسايى ، سروده‌هاى مسعود فرزاد و مجموعه مقالات مسعود فرزاد دربارهء حافظ را چاپ و منتشر كرده و در اين رهگذر به اخذ جوايزى دست يافته است .\r\nدكتر رستگار اوّلين مسافرت مطالعاتى خود را در سال 1354 - 1353 در دانشگاه كمبريج انگلستان انجام داد و در سال 1360 دومين فرصت مطالعاتى را به مدّت شش\r\n\r\n","description":"","footnote":"","page_name":" 354 ","page_number":354},
  {"content":"\r\n\r\nماه در بخش مطالعات شرقى دانشگاه هاروارد آمريكا سپرى كرد و در تابستان همان سال براى تدريس زبان و ادبيّات فارسى در دورهء بازآموزى زبان و ادبيّات هند به دهلى نو رفت و در سال 1374 در دانشگاه اصفهان به استادان ترك شركت‌كننده ، شاهنامهء فردوسى و ادبيّات معاصر را در دورهء بازآموزى زبان و ادبيّات فارسى تدريس كرد .\r\nدكتر رستگار ضمن تدريس و كار آموزشى ، مسئوليّت‌هاى اداره و انتشاراتى چندى ، از قبيل سردبيرى مجلّهء خرد و كوشش ، عضويّت و دبير شوراى انتشارات دانشگاه شيراز ، مديريّت كلّ ادارى و دبيرخانهء دانشگاه ، سرپرستى امور دانشجويان دانشكدهء ادبيّات ، معاونت ادارى و مالى دانشگاه شيراز ، و پس از انقلاب اسلامى عضويّت در هيئت تحريريهء مجلّهء علوم انسانى دانشگاه شيراز و كميته‌هاى تحصيلات تكميلى دانشكدهء ادبيّات و در تأسيس چاپخانهء دانشگاه و تأسيس دانشكدهء پزشكى فسا سهمى عمده ايفا كرد و نيز از به دو تأسيس دانشگاه آزاد اسلامى فسا به تأسيس رشتهء زبان و ادبيّات فارسى در دوره‌هاى كارشناسى و كارشناسى ارشد همّت گماشت و پيوسته دروسى را در اين دو رشته تدريس كرده است .\r\nدكتر رستگار غير از مقالات و نوشته‌هايى كه در زمينه‌هاى مختلف ادبى در مجلّه‌ها و نشريّه‌ها به چاپ رسانيده ، آثار چاپ‌شدهء ديگر او بدين شرح است :\r\nآتشكده ( در تاريخ و جغرافياى شهر باستانى فسا ) ؛ تصوير آفرينى در شاهنامه ؛ دربارهء شعر و زندگى سعدى ؛ دربارهء شعر و زندگى حافظ ؛ فرهنگ نام‌هاى شاهنامه ( در دو جلد ) ؛ بيست و يك گفتار در شاهنامه ؛ برگزيدهء بوستان سعدى ؛ اژدها در اساطير ايران ؛ انواع شعر فارسى ؛ برگزيدهء سام‌نامه ؛ حماسهء رستم و سهراب ؛ حماسه رستم و اسفنديار ؛ داستان فرود سياوش ؛ و چندين اثر ديگر .\r\nدكتر رستگار در زمينهء شعر و شاعرى از استعداد و توانايى كافى برخوردار است ، و استادانه شعر مىسرايد امّا كارهاى تحقيقاتى كمتر براى او مجال سرودن شعر را باقى گذاشته است .\r\n\r\n","description":"","footnote":"","page_name":" 355 ","page_number":355},
  {"content":"\r\n\r\nآنچه در زير ملاحظه مىكنيد ، نمونه‌هايى از شعر اوست :\r\n\r\nشيرازيّات\r\n شيراز و آب ركنى و آن باد خوش نسيم * عيبش مكن ! كه خال رخ هفت كشور است \r\nحافظ\r\n\r\nشيراز\r\n هر روز شهر حافظ و سعدى به چشم من * از روز پيش ، تازه‌تر و باصفاتر است\r\nرقص شكوفه‌هاى هوس‌آفرين شعر * در حافظيّه از همه جا دلرباتر است\r\nدر هفت شهر عشق اگر جست‌وجو كنى * « شاخ نبات » از همه‌كس باوفاتر است\r\nدر حافظيّه روح گل سرخ خفته است * كالاى عشق از همه جا پربهاتر است\r\n« زاهد شراب كوثر و حافظ پياله خواست » * اين رند آشنا ز ملائك فراتر است\r\nحيف است جان عشق در اين خاكدان غم * سيمرغ قاف از همه مرغان رهاتر است\r\nنور فضاى عرش ز شاه چراغ ماست * سلطان عشق از همه فرمان رواتر است\r\nدر قلب شامگاه ز گلبانگ عرشيان * در هفت تن سكوت گران پرصداتر است\r\nوقتى سحر به خلوت سعدى گذر كنى * تكبير برگ سبز درختان رساتر است « 1 »\r\nسيمرغ عشق راهى سعديّه مىشود * كآنجا خدا ، ز جمله خدايان ، خداتر است\r\nگريان اگر به كوى خرابات بگذرى * جام جهان‌نما به نظر دلگشاتر است\r\nجمشيد رفت و جام تهى ماند و تخت سوخت * و اينك حديث سنگ و سبو جان‌گزاتر است\r\nهر شامگاه در قُرُق باغ‌هاى شهر * رفتار سرو ناز ارم آشناتر است\r\nمن ديده‌ام تمام جهان را به چشم خويش * شيراز از تمام جهان خوش‌نماتر است \r\n\r\n\r\n","description":"","footnote":"\r\n( 1 ) - اشاره است به اين بيت سعدى :\r\n برگ درختان سبز ، در نظر هوشيار * هر ورقش دفتريست معرفت كردگار \r\n","page_name":" 356 ","page_number":356},
  {"content":"\r\n\r\n\r\nشيرازيّه\r\n شيراز شكوه ديگرى دارد * چون شاه چراغ سرورى دارد\r\nاز باطن عارفان بىهمتا * چون شيخ كبير ياورى دارد\r\nوز روزبهان و هفت تن با خود * ياران كمال پرورى دارد\r\nدر كاخ سخن يگانه چون سعدى * بر جملهء شاعران ، سرى دارد\r\nرندانه به كارگاه استغنا * خاكىوش كيمياگرى دارد\r\nشيراز ز شمس دين ما حافظ * از ماه تمام ، بهترى دارد\r\nحافظ ز كمال شور و شيدايى * چون شاخ نبات دلبرى دارد\r\nاز گنج كمال و معرفت دانى * هر گوشهء خاك گوهرى دارد\r\nقرآن كه صفا به شهر ما بخشد * خواجوى كمال‌گسترى دارد\r\nبينى تو بهشت را اگر ، گويى * « شيراز شكوه ديگرى دارد » \r\n\r\n","description":"","footnote":"","page_name":" 357 ","page_number":357},
  {"content":"\r\n\r\n\r\nارگ كريم‌خانى\r\n ارگ كريم‌خانى * از قصه‌ها كه دانى\r\nاز رنجم و شادمانى * گو با من ار توانى\r\nارگ كريم‌خانى * ديوار هت سركش\r\nبرجت چون كوه آتش * گويى نشسته ارش\r\nبر اوج ديده‌بانى * ارگ كريم‌خانى\r\nدر ازدحام صد ياد * از داد و خشم و بيداد\r\nهيچت كسى نشان داد * از شام زندگانى ؟\r\nارگ كريم‌خانى * شور و شر تو افرد\r\nغوغاى شادىات مرد * سيل بلا فروبرد\r\nفر تو رايگانى * ارگ كريم‌خانى\r\nشد رونق تو دلگير * پاى دلت به زنجير\r\nشد چارسوى تقدير * بن‌بست قهرمانى\r\nارگ كريم‌خانى * كو بزم خنده و جام\r\nگل‌بوسه‌هاى ايام * و آن روزگار بانام\r\nلبريز كامرانى ؟ * ارگ كريم‌خانى\r\nكو آن وكيل بيدار ؟ * آن پيرمرد ، هشيار\r\nكز چهره‌اش پدروار * مىتافت مهربانى ؟\r\nارگ كريم‌خانى * فكر دگر به سر داشت\r\nاز دردها خبر داشت * از فارس غصه برداشت\r\nدر عهد حكمرانى * ارگ كريم‌خانى\r\nآن مرد داد بنياد * كزم عزم همچو پولاد\r\nمىداد فتنه بر باد * چون صرصر خزانى ؟\r\nارگ كريم‌خانى * كو آن جوان سردار ؟\r\nكاندر مصاف قاجار * بود از رخش پديدار\r\nآيات هفت‌خوانى * ارگ كريم‌خانى\r\nمردى كه زور و فر داشت * نيروى شير نر داشت\r\nشمشير صد هنر داشت * با قلب پرنيانى\r\nارگ كريم‌خانى * از بخت شوم و بيداد\r\nو ز خصم خدمه بنياد * بر خاك و خون بيفتاد\r\nدر خرم جوانى * ارگ كريم‌خانى\r\nآن لوليانش سرمست * در حجره‌هاى دربست\r\nديدى نماند پيوست ؟ * از قهر آسمانى\r\nارگ كريم‌خانى * از شام شوم قاجار\r\nديگر نگشت بيدار * آن لطف بىخريدار\r\nمفهوم سخت جانى * ارگ كريم‌خانى\r\nو آنگه اسير تقدير * ماندى به دام زنجير\r\nشد قسمت تو شمشير * با آتش نهانى\r\nارگ كريم‌خانى * اى سربلند چون كوه\r\nاى شهربند انبوه * گشتى به شهر اندوه\r\nزندان شهربانى * ارگ كريم‌خانى\r\nساز و ترانه‌ات خوش * اميد خانه‌ات خوش\r\nدور زمانه‌ات خوش * در فصل همزبانى\r\nارگ كريم‌خانى * و اينك ترانه سر كن\r\nخنياگران خبر كن * شيراز را دگر كن\r\nار ارگ جاودانى * ارگ كريم‌خانى \r\n\r\nبه شيراز خوش آمدى\r\n « الا اى هماى همايون نظر * خجسته سروش مبارك خبر »\r\n« خوشا ديدن روى زيباى تو * كه در هيچ جا نيست همتاى تو »\r\nتو چون آمدى ، غصّه پرواز كرد * جهانى طرب ، رو به شيراز كرد \r\n\r\n","description":"","footnote":"","page_name":" 358 ","page_number":358},
  {"content":"\r\n\r\n درِ آسمان بر زمين باز شد * بهشت برين ، شهر شيراز شد\r\nبه فرجامِ شب‌هاى پرانتظار * به ديدار تو ، يافت جانم قرار\r\nچو من بلبلى با هزاران سرود * به شيراز چشم انتظار تو بود\r\nتو گويى كه بخت همايون صفات * بَرِ حافظ آورد شاخ نبات\r\nبه شيراز شور جهان را ببين * صفاى دل عارفان را ببين\r\n« به مستى توان درّ اسرار سفت * كه در بيخودى راز نتوان نهفت »\r\nخداوند چون خلقت آغاز كرد * بهشت برين را به شيراز كرد\r\nصفاى جهان را به شيراز داد * به شيراز ، خوبان طنّاز داد\r\nملائك ز فردوس رخ تافتند * به شيراز زيبا مكان ساختند\r\nملائك به شيراز جان پرورند * به شيراز از خلد زيباترند\r\nبه آواز حافظ همه گشته مست * همه بىقرارند و سعدىپرست\r\nبيا زير قرآن سرافراز باش * چو خواجوى بر چشم شيراز باش\r\nز شاه چراغ آرزويى بكن * مى كام را در سبويى بكن\r\nشبى در خرابات حافظ نشين * تجلّاى فردوسيان را ببين\r\nنسيم مصلّا ز جان بهتر است * هواى خرابات جان‌پرور است\r\nاگر پا به گلزار سعدى نهى * به شوريدگان جان و دل مىدهى\r\nاگر خاك سعدى گلستان كنى * خزان را بهار بهاران كنى\r\nشود شيخ ما مست و شيداى تو * فشاند گل شعر ، در پاى تو\r\nچو بيند تو را با صفاى بهار * شود سرو ناز ارم ، بىقرار\r\nكنى خاك شيراز را لاله‌زار * « تو خشنود باشى و ما رستگار » « 1 » \r\n\r\n\r\n","description":"","footnote":"\r\n( 1 ) - بيت‌هاى 1 و 2 و 9 از خواجه حافظ است .\r\n","page_name":" 359 ","page_number":359},
  {"content":"\r\n\r\n\r\nفسا\r\n باز دلم را به مهر ، يار ز جا مىبرد * باز مرا خاطرات ، سوى « فسا » مىبرد\r\nگلشن و گرمابه‌ها ، مسجد و ميخانه‌ها * هرچه در اين شهر هست ، تاب ز ما مىبرد\r\nمطرب شهر خيال ، فتنه‌گر از شور و حال * تا سر كويش مرا ، نغمه‌سرا مىبرد\r\nهرچه به بازار اوست ، گل بود از خار اوست * كار اگر كار اوست ، جان به نوا مىبرد\r\nخردى و ديوانگى ، پيرى و فرزانگى * كوچهء بن‌بست عمر ، ره به كجا مىبرد\r\nكودكى و ريشه‌ها ، پيرى و انديشه‌ها * آن به زمينم كشد ، و اين به سما مىبرد\r\nباز ، پدر ، باصفا ، در خم پس كوچه‌ها * هر شب و روزى مرا ، سوى سرا مىبرد\r\nمادرم آن پرگهر ، زمزمه‌گر ، پشت در * بهر بقاى پسر ، دست دعا مىبرد\r\n« سرو دريمى » فتاد ، گرچه در اين تندباد * ياد بلندش مرا ، تا به خدا مىبرد\r\nگرچه « رسومات » را ، ساقى و پيمانه نيست * بادهء ديرينه‌ام بىسروپا مىبرد\r\nگرچه ز حوضش جداست ، ماهى دلبستگى * باز به سعى وفا ، ره به صفا مىبرد\r\nآتش جاويد عشق ، زنده به « آتشكده » ست * گر « تل ضحّاك » را مرگ ، بلا مىبرد\r\nدر شب واماندگى ، حسرت پايندگى * مرغ حياتِ مرا ، سوى فنا مىبرد\r\nپرسه‌زنان « رستگار » مىگذرد زين ديار * خسته‌دلى بىقرار ، ره به شفا مىبرد \r\n\r\n","description":"","footnote":"","page_name":" 360 ","page_number":360},
  {"content":"\r\n\r\n\r\nرسوا ( 1341 )\r\nيوسف رحمانى شاعر خوش‌قريحه و نقّاش و طرّاح و خوشنويس هنرمند در نهم خردادماه سال 1341 در تاكستان از مادر و پدرى بىسواد زاده شد در دورهء ابتدائى استعداد زيادى در نقّاشى از خود نشان داد .\r\nرحمانى مىگويد : « شهر تاكستان آن وقتها روستا بود نه كلاس نقّاشى داشت و نه كلاس خوشنويسى با اين وصف وقتى وارد دورهء راهنمائى شدم بطور اتّفاقى عكس معلّم علوم تجربى را كشيدم كه ناگاه معلّم را بالاسر خود ديدم همان دم نقّاشى را از او پنهان كردم امّا فايده‌اى نداشت ، نقّاشى را از من گرفت چون سابقهء خوبى در نقاشى نداشتم ، نگران عواقب كار شدم ولى بر خلاف تصوّر من معلّم برايم رنگ روغن و قلم مو و بوم خريد اين نخستين روز باشكوه زندگىام بود كه هرگز خاطره آن را فراموش نخواهم كرد و همين امر زندگى مرا دگرگون ساخت » .\r\nرحمانى ادامه مىدهد : « ضمن تحصيل با نوشته‌هاى ( ر . اعتمادى ) به دنياى رمان و داستان كشيده شدم به تدريج با خواندن كتابهاى ويكتور هوگو ، جان اشتاين بك ، ماكسيم گوركى ، تولستوى ، جك لندن و آلبر كاموشوق نوشتن در من پيدا شد و بدنبال آن قريحه شاعرى در من بيدار گرديد و با مطالعه اشعار سعدى و حافظ و مولوى و فردوسى و نظامى و خيام و بابا طاهر سرودن شعر را آغاز كردم و تخلّص « رسوا » را براى شعر خود برگزيدم . »\r\n\r\n","description":"","footnote":"","page_name":" 361 ","page_number":361},
  {"content":"\r\n\r\nرحمانى زندگى پرفرازونشيبى داشته و با سختىها و مشكلات زيادى روبرو شده است و مىگويد : « پس از خدمت سربازى مادرم را از دست دادم ، پدرم با زن جوانى ازدواج كرد و مسئوليت و سرپرستى دو خواهر و سه برادر به من تحميل شد و سالها با دربه‌درى و بيكارى و بىپولى مواجه بودم ، چندى در بانك ملّى به كار پرداختم امّا روحيه‌ام با ارقام و اعداد سازگارى نداشت ناگزير خدمت در بانك را رها كردم و به سراغ رنگ روغن و قلم‌مو و بوم رفتم و اكنون با داير كردن كلاس طرّاحى و نقّاشى و تابلوسازى و پارچه‌نويسى و سنگ‌تراشى روزگار مىگذرانم . »\r\nرحمانى يكى از خاطره‌هاى زندگىاش را برايم شرح داد مىگويد در سال 1365 بنزين كوپنى بود و به سختى به دست مىآمد چون موتور داشتم و مىبايد به ده مىرفتم نياز به پنج ليتر بنزين داشتم و براى گرفتن حواله به فرماندارى رفتم مسئول حواله‌ها خواهشم را رد كرد امّا مشاهده كردم عدّه‌اى مىآيند و سى ليتر حواله بدستشان مىدهد ، پس از ديدن حواله و نوشته‌هايش و ابعاد كاغذ به خانه آمدم و به اندازه همان حواله‌ها كاغذى بريدم و مهر فرماندارى و امضاى مسئول را عينا جعل كردم و حواله جعلى را به پمپ بنزين بردم و بنزين دريافت كردم اين كار را آن‌قدر ادامه دادم و مسئول فرماندارى نتوانست جعلى بودن آن را تشخيص دهد فقط مىديد مقدار حواله‌ها با آنچه او صادر كرده مطابقت ندارد آخرين بار مسئول پمپ بنزين حواله را گرفت و مرا دستگير كرد امّا وقتى فهميدند كه داستان چه بود و چگونه هنرمندانه حواله و مهر فرماندارى را جعل كردم در مجازاتم تخفيف قائل شدند .\r\nرسوا ، همان گونه كه در هنرهاى طرّاحى و نقّاشى و خوشنويسى و سنگ‌تراشى تواناست ، در سرودن شعر نيز از استعداد كافى برخوردار است و از انواع شعر قالب غزل را برگزيده و غزل را هم نيكو مىسرايد .\r\n\r\n","description":"","footnote":"","page_name":" 362 ","page_number":362},
  {"content":"\r\n\r\n\r\nسوز و ساز\r\n كار ما ساختن و ديده به در دوختن است * داغ بس تجربه در فكر خود اندوختن است\r\nكار ما غرق شدن در يم عشق ازلى است * آتش عشق درين سينه برافروختن است\r\nرشته‌ى الفت ازين عالم فانى ، كندن * بر غم محنت او ، خويشتن آويختن است\r\nديگران را ز غم عشق جهان بر حَذَر و * جمله در آتش عشقش سر و تن سوختن است\r\nاز همه لذت و آرامش اين چرخ كبود * آتش عشق جهاندار به سر ريختن است\r\nكار ما كوشش هرروزه كه : در وى نگريم * مهر او را به سر خويش برانگيختن است\r\nتا كجا بار دگر دل به شكارش ببريم ؟ * شيوه‌ى عاشقى و عشق در آموختن است \r\n\r\nتقديم به امام زمان ( عج ) پرده غيب\r\n كاش مىشد ز تو زيبا خبرى داشتمى * بهر تعجيل ظهورت اثرى داشتمى\r\nكاش مىشد خبر از منزل و ماواى تو بود * تا به پابوس حضورت سفرى داشتمى\r\nكاش اندر پى آن ساقى ايام فراق * در پس پرده به سويت نظرى داشتمى\r\nكاش در سايه‌ى اين دوره‌ى بيداد و ستم * ذره‌اى نور ز ماه و قمرى داشتمى\r\nكاش منهم چو يك از شيعه‌ى دلداده‌ى او * در پس پرده چو او يك نفرى داشتمى\r\nكاش منهم چو يك از اين همه افتاده ز پا * در گلستان حضورش ثمرى داشتمى\r\nكاش بىنامه نمىشد خبر گمشدگان * فيض اجرى هم ازين دربه‌درى داشتمى\r\nكاش « رسوا » نشود وسوسه‌ى اهل هنر * تا به يارى ز ركابش هنرى داشتمى \r\n\r\nيار\r\n يار ما بر حال ما خنديد و رفت * حالت ناشاد ما را ديد و رفت\r\nاز گلستان وجودم ، مدتى : * غنچه‌هاى نورسى را چيد و رفت\r\nدر شب يأس و فراق و ناخوشى * از دل بيمار ما پرسيد و رفت \r\n\r\n","description":"","footnote":"","page_name":" 363 ","page_number":363},
  {"content":"\r\n\r\n چون به مويى بسته ديد عمر مرا * در همان ساعت كه اين فهميد رفت\r\nحالت ما را چو ديد از روى اوست * بر رخ چون ماه خود باليد و رفت\r\nشادمانى رفته بود از جان ما * زير لب زين ماجرا ناليد و رفت\r\nخانه‌ى عشق مرا ويرانه ديد * عشق ناكام مرا بوسيد و رفت\r\nبا همه جور و جفايش ناگهان * قطره اشكى بر زمين باريد و رفت\r\nبر همه دنيا بگو « رسوا » چرا ؟ * يار ما بر حال ما خنديد و رفت ؟ ! \r\n\r\nمهجور\r\n او كه از ديده چو يك اشك چكيده‌ست منم * با دلى غم‌زده يك خنده نديده‌ست منم\r\nآنكه در وادى ارشاد به شوق هوسى * آتش دوزخ دادار خريده‌ست منم\r\nاو كه با نغمه‌ى ناشاد دلى داشت غمين * نعره‌ى شادى مستانه شنيده‌ست منم\r\nاو كه چون ريشه بجا ماند و نشد همره باد * با پر صبر ز شب پرده دريده‌ست منم\r\nاو كه در دايره‌ى عشق به اميد وصال * از گل وصل يكى غنچه نچيدست منم\r\nاو كه از مرز حيا تا به جنون و مستى * از لب باده گل خاطره چيدست منم\r\nاو كه از دورى ليلا شده مجنون « رسوا » * بر سر عشق بتان پرده كشيده‌ست منم \r\n\r\nطريق دلربائى\r\n غريو مهربانى را كسى جز من نمىفهمد * نداى آشنايى را كسى جز من نمىفهمد\r\nپريشان و ملولم من از اين بازار نامردى * پيام آسمانى را كسى جز من نمىفهمد\r\nگرفتار و پريشانم ز دست اين دل صادق * صداى بينوايى را كسى جز من نمىفهمد\r\nهواى عاشقى دارد دل تنگ و ملول من * طريق دلربايى را كسى جز من نمىفهمد\r\nنگاهم را تو باور كن كه از جانم خبر دارد * زبان بىزبانى را كسى جز من نمىفهمد\r\nبيا يك‌بار ديگر بر دل تنگم نظر افكن * كه تاوان جدائى را كسى جز من نمىفهمد\r\nگرفتم آشنا بودى تو با برنامه‌ى هجران * نواى ناتوانى را كسى جز من نمىفهمد \r\n\r\n","description":"","footnote":"","page_name":" 364 ","page_number":364},
  {"content":"\r\n\r\n\r\nعشق\r\n عشق يعنى ناگهان تنها شدن * تشنه‌لب ديوانه‌ى دريا شدن\r\nگم شدن در لابلاى ذهن خود * از حريم ديده ناپيدا شدن\r\nرفتن و راهى شدن تا انتها * سر به سر آواره‌ى دنيا شدن\r\nهمچو مجنون در بيابان بلا * جستجوگر در پى ليلا شدن\r\nپهنه‌ى ديوانگى را گشتن و : * عاشق تنهايى ، تن‌ها شدن\r\nرهنورد عرصه‌هاى سادگى * همنشين قلب آدمها شدن\r\nعشق يعنى ساده بودن تا عدم * فارغ از پيچ و خم لب‌ها شدن\r\nدل سپردن بر صفاى زندگى * رهنورد وادى شب‌ها شدن\r\nعاشق كيفيت اين زندگى * در مسير عشق بىپروا شدن\r\nمست ديدار رخ ليلاى خود * شب نشستن تا مگر فردا شدن\r\nمهربانى كردن و بىادعا * زير پاى عاشقى شيدا شدن\r\nنرم بودن در هواى زندگى * بىخبر از فتنه و غوغا شدن\r\nعشق يعنى رفتن و راهى شدن * بىهراس از وحشت « رسوا » شدن \r\n\r\nميخانه‌ى چشم\r\n تا بدام چشم مست او ، گرفتار آمدم * بهر ديدارش به اين ميخانه بسيار آمدم\r\nساقى ميخانه پرسيد از چه اينجا آمدى ؟ * گفتمش چشمان مستش را به ديدار آمدم\r\nچشم دلدار مرا در باده‌ها افكنده‌اند * زين سبب مشتاق چشم مست دلدار آمدم\r\nمن كه در دام نگاه او ، گرفتار آمدم * با نگاه مست او ، از بهر گفتار آمدم\r\nمىفروشى چشم مست يار ما را در شراب * جام ميناى شرابت را خريدار آمدم\r\nچون نشد ممكن كه بر چشمان مستش بنگرم * بهر ديدار نگاهِ ديده‌ى يار ، آمدم\r\nتا شفا بخشد نگاهش قلب بيمار مرا * پيش چشمان شفابخش تو ، بيمار آمدم\r\nتا نپندارد كه چشمش را به رويا ديده‌ام * بر در ميخانه‌ى چشم تو ، بيدار آمدم \r\n\r\n","description":"","footnote":"","page_name":" 365 ","page_number":365},
  {"content":"\r\n\r\n\r\nاستقبال از استاد معينى كرمانشاهى هرزه گياه\r\n شوق اميد برافتاده ز راهى گاهى * خيمه‌ها سوخته از آتش آهى گاهى\r\nشام تارى نشود مايه‌ى بدبختى كس * نطفه‌ى عشق شود خال سياهى گاهى\r\nروى زشتى بكشد آتش عشقى به جنون * مايه‌ى فتنه شود صورت ماهى گاهى\r\nجرم دوزخِ بخرد جرعه‌اى از خندهء ناب * وادى عشق بسوزد ز گناهى گاهى\r\nلشكر عشق اگر ناله كند غم نَبوَد * لحظه‌اى خنده شود پشت و پناهى گاهى\r\nسدّ كوهى نشود مانع جنبيدن باد * سدّ صد دجله شود دانه‌ى كاهى گاهى\r\nرو به هر راه مرو وسوسه‌ى راه مشو * ره به مقصد نبرد آخر راهى گاهى\r\nاين‌چنين خيره مشو بر من بيچاره به ناز * كه پريشان كندم ناز نگاهى گاهى\r\nطبع « رسوا » نشود رام يكى خال سياه * دفع صد فتنه كند هرزه گياهى گاهى \r\n\r\nاعتنا\r\n مرا با خودت آشنا كن ، برادر * به عشقت مرا مبتلا كن ، برادر\r\nدر اين دوره‌ى سرد لبهاى خاموش * مرا با صدايت صدا كن ، برادر\r\nببر با كلامت مرا تا به رؤيا * مرا با خودت آشنا كن ، برادر\r\nشفا مىكنى عاشقان را ، شنيدم * دوا كن مرا هم دوا كن برادر\r\nمگردان ز من رو كه افتاده‌ام * كمى هم به من اعتنا كن برادر\r\nچو درويشم و ميل دنيا ندارم * تو رحمى به اين بينوا كن برادر\r\nگرفتم كه من اشتباهى بكردم * قلم بر سر جرم ما كن برادر\r\nگرفتار « رسوا » يى من مشو * رهت را ز را هم جدا كن برادر \r\n\r\n","description":"","footnote":"","page_name":" 366 ","page_number":366},
  {"content":"\r\n\r\n\r\nبرگ عاشقى\r\n ما جز به حريم عشق مأوا نكنيم * دروازه‌ى دل به روى كس وا نكنيم\r\nجز تير نگاه مست معشوقه‌ى خود * از خنجر هيچ ديده پروا نكنيم\r\nجز بوسه ز لبهاى شكرگونه‌ى يار * از هيچ لبى بوسه تمنا نكنيم\r\nجز ديده‌ى مست تو بهر كون و مكان * سرتاسر عمر خويش پيدا نكنيم\r\nآتشكده‌ى عشق جگرسوز تو را * جز خانه‌ى قلب خويش بر پا نكنيم\r\nجز ديده‌ى تو آتش اين بتكده را * در پيش حضور كس هويدا نكنيم\r\nجز پيش تو اى آيينه‌ى روح خدا * بر دفتر عشق خويش امضا نكنيم\r\nجز در حرم وجود تو اى بت من * در بتكده‌اى غم خود افشا نكنيم\r\nاين سينه كه از آتش دل مىسوزد * ديگر به سرشك ديده دريا نكنيم\r\nبر ديده قسم كه ديگر از روى زمين * اين سينه به پاى عشق شيدا نكنيم\r\nبيهوده براى من دگر عشوه مكن * ما خويش به پاى عشق « رسوا » نكنيم \r\n\r\nآتش جان\r\n شعله‌اى آتش شدى بر جان من * تر شد از باران غم دامان من\r\nمىتراود آه و افغان از دلم * تا به گردون مىرود افغان من\r\nتير غم را مىنشانى بر دلم * دجله‌ى خون مىشود چشمان من\r\nچونكه از يارست رنج و درد من * در وصال اوست هم درمان من\r\nتا بجويم يار خود را بعد از اين * خون چكد از ديده‌ى افشان من\r\nجستجو را من نمىدارم ز دست * تا ابد از اين لب پرسان من\r\nتا وصالت مرهمى گردد مرا : * شعله‌اى آتش شدى بر جان من \r\n\r\n","description":"","footnote":"","page_name":" 367 ","page_number":367},
  {"content":"\r\n\r\n\r\nرسول‌زاده ( 1355 )\r\nخانم زهرا رسول‌زاده ، در سال 1355 هجرى شمسى در شهر كاشان چشم به جهان هستى گشود ، پدرش جعفر رسول‌زاده ، از شعراى با استعداد و خوش‌قريحه است و چندى نيز از ناظمان انجمن ادبى حرم بشمار مىرفت تحصيلات ابتدائى را در تهران و دورهء راهنمائى و دبيرستان را در مدرسهء عفت شهر قم به انجام رسانيد ازآن‌پس دوره تربيت معلّم را گذراند و در رشته كاردانى عربى به دريافت مدرك فوق ديپلم توفيق يافت آنگاه به استخدام آموزش و پرورش درآمد و در مدارس شهر قم به كار تدريس پرداخت و ضمن خدمت آموزشى دورهء ليسانس را در مركز عالى فرهنگيان استان طى كرد .\r\nخانم رسول‌زاده از دوازده‌سالگى پا به محافل ادبى گذاشت و شركت در انجمن‌هاى ادبى بخصوص انجمن ادبى حرم كه پدرش نيز از گردانندگان آن بشمار مىرفت تا سال 1372 ادامه داشت ، حضور در اين انجمن‌ها موجب پيشرفت او و شكوفائى شعرش گرديد .\r\nرسول‌زاده از سال 80 - 79 در مسابقات فرهنگى و هنرى مركز عالىرتبه دوم كشورى را كسب كرد و در سال 81 - 80 در مسابقات فرهنگى هنرى رتبه اول كشورى را حائز گرديد و در حال حاضر نيز گاهى با انجمن شعر و قصهء همكارى دارد .\r\n\r\n","description":"","footnote":"","page_name":" 368 ","page_number":368},
  {"content":"\r\n\r\n\r\nكاش\r\n اى كاش مىشد قطره‌اى باران ببارد * بر كوچه‌هاى شهرمان ، ايمان ببارد\r\nتا كى حضور صورتك‌هاى فرنگى * تا كى ميان قلب‌ها ، ديوار سنگى\r\nاينجا سر هر كوچه ايمان مىفروشند * ايمان خود را بهر يك نان مىفروشند\r\nاينجا كسى باور ندارد بىكسى را * آرى خدا را لحظهء دلواپسى را\r\nاينجا كبوتر لانه‌اش را مىفروشد * مردى زنش را ، خانه‌اش را مىفروشد\r\nدردا نمىفهميم باران اهل درياست * ردّ ريا در كوچه‌هاى شهر پيداست\r\nمولا پريم از انجماد بىتو بودن * مبهوت و حيران بين بودن يا نبودن\r\nخورشيد بايد كوهى از قلب يخى را * دلهاى سنگى ، چشمهاى برزخى را \r\n\r\nيادت هست\r\n آخرين دفعهء باز آمدنم يادت هست ؟ * بوى باروت و غبار بدنم يادت هست ؟\r\nروزى از كوچه به تو دست تكان مىدادم * دست‌ها مانده از آن پيرهنم يادت هست ؟\r\nوقتى از پنجره بر چشم تو مىخنديدم * حالت ساحل دريا شدنم يادت هست ؟\r\nخاك انگشتر و تسبيح و پلاكى خونين * جاى خالى ترا در كفنم يادت هست ؟\r\nآخرين دفعهء باز آمدنم يادت ماند * لحظهء سادهء پرپر شدنم يادت هست ؟ \r\n\r\n","description":"","footnote":"","page_name":" 369 ","page_number":369},
  {"content":"\r\n\r\n\r\nدست\r\n دستى تمام هستىام را زير و رو كرد * آمد مرا با چشمهايت روبرو كرد\r\nدستى به حجم باور اين آسمانها * آمد دلم را در زمين بىآبرو كرد \r\n\r\nعاشورايى\r\n يك نفر اينجا دلش پر مىزند * يك نفر اينجا به غم سَر مىزند\r\nدر نگاه بىقرار باغبان * غنچهء يك ياس پرپر مىزند\r\nدر هجوم بادهاى سرد باغ * يك پرستو بال بر در مىزند\r\nزينب آنجا در ميان خيمه‌ها * بوسه بر حلق برادر مىزند\r\nباز خورشيد از فراز نيزه‌ها * با شكوهى تازه‌تر سَر مىزند \r\n\r\nبراى امام زمان ( عج )\r\n در اين سخاوت باران شكسته بغض غريبى * دوباره هق‌هق يك دل چه لحظه‌هاى عجيبى\r\nدر اين تبانى ساده ميان آدم و شيطان * چه شد حضور كميلى و عطر امّ يجيبى\r\nنزول آيه دريا دوباره لذّت بارش * در اين زمانهء سنگى چه دستهاى نجيبى\r\nاگر خزان زده ماندم در اين كوير تغافل * بهار باغ دل من تو عطر تازهء سيبى\r\nتو منتهاى اميدى و مقتداى مسيحى * رها كن اين دل ما را ز بندهاى صليبى \r\n\r\nعلى . . .\r\n على شير خدا را مىشناسى ؟ * غريب كوچه‌ها را مىشناسى ؟\r\nعلى تنهاترين مرد است اينجا * و اين بالاترين درد است اينجا\r\nعلى تفسير قول هل اتى بود * على سرچشمهء اصل بقا بود\r\nعلى را كاسه‌هاى شير فهميد * و عشق او به حق را نيز فهميد\r\nعلى را مىتوان در كربلا ديد * ميان خيمه‌هاى نينوا ديد \r\n\r\n","description":"","footnote":"","page_name":" 370 ","page_number":370},
  {"content":"\r\n\r\n على در جنگ شيرى بىامان بود * على با قاتل خود مهربان بود\r\nعلى تنها خدا را بندگى كرد * و زهرا هم على را زندگى كرد \r\n\r\nيك جهان انتظار\r\n مانده بودى به حرمت مردى * آه از اين لحظه‌هاى نامردى\r\nرفتى اى آسمان آبى من * من به اميد آنكه برگردى\r\nمرده‌ام بىحضور آينه‌ات * خسته از دردهاى بىدردى\r\nخواب ديدم براى من آقا * يك بغل از اقاقى آوردى\r\nآه اگر چشمها نمىديدند * با دل خسته‌ام چه مىكردى ؟\r\nيك جهان انتظار و ديگر هيچ * كاش مىشد دوباره برگردى \r\n\r\nساده\r\n شبى دست تو را بر باده ديدم * سحر اشك تو بر سجّاده ديدم\r\nو فهميدم من آخر مستِ زاهد * كه عمق خواهشت را ساده ديدم \r\n\r\nدستت\r\n دستى تمام هستيم را زير و رو كرد * آمد مرا با چشمهايت روبرو كرد\r\nدستى به حجم باور اين آسمانها * آمد دلم را در زمين بىآبرو كرد \r\n\r\nبراى حضرت ابو الفضل عليه السّلام\r\n دست ما را تو بگير مرد آيينه‌فروش * حرف ما را تو بزن آب و آيينه بدوش\r\nما ز درياى كرم همه سيراب شديم * هان تو اى شط فرات جرعه‌اى آب بنوش \r\n\r\n","description":"","footnote":"","page_name":" 371 ","page_number":371},
  {"content":"\r\n\r\n\r\nطرح\r\n فشنگ * وقتى از قطار كهنهء فشنگ\r\nمن پياده مىشوم * بدرقه نمىكند مرا به‌جز\r\nداغ‌بوسه‌هاى گرم ماشهء تفنگ * عشق مُدرِن !\r\nشاعرى شعرى خواند * گفت : در قرن سكوت و آهن\r\nهيچ‌كس عاشق نيست * من خودم مىديدم\r\nدست يك بولدوزر عاشق باز * گل سيمانى برجى را چيد ! \r\n\r\n","description":"","footnote":"","page_name":" 372 ","page_number":372},
  {"content":"\r\n\r\n\r\nرشيدى ( 1304 )\r\nامين اللّه رشيدى ، در سال 1304 هجرى شمسى در راوند كاشان تولّد يافت .\r\nپدرش قنبر على ، زارع پيشه و به كشاورزى اشتغال داشت . مادرش ، دختر اديب بيضايى ، كه مشوّق فرزند در كار شعر و موسيقى و خوانندگى بود و خود دراين‌باره مىگويد : « موقع گذراندن تعطيلات تابستان در راوند ، وقتى كه خويشان مهربان در شب‌هاى مهتابى ، ايوان خانه روستايى راوند مشرف بر مزارع روح‌افزاى آن زمان را با گليمى مفروش و بساط قليان و چاى مادربزرگ را برايش آماده مىكردند ، مشاراليها به مخدّه تكيه داده و در حال نشئه از دود قليان ، اين بچهء 8 - 10 ساله را به آواز خواندن با رباعيّات خيّام و غزليّات حافظ فرامىخواند . »\r\nرشيدى تحصيلات خود را در زادگاهش به پاى برد و تا بيست‌سالگى در كاشان زيست . ازآن‌پس به تهران مهاجرت كرد و در اين شهر سكونت گزيد . خود دراين‌باره مىگويد : « براى پىگيرى موسيقى به تهران آمدم . چون اكثر فاميل مادرى من سال‌ها قبل در تهران اقامت داشتند ، از جمله شادروانان پرتو بيضايى ( دايى ) و ذكايى بيضايى ( عموى مادر ) كه وى با زحمت بسيار ترتيب انتقال مرا به يكى از دفاتر اسناد رسمى داد . البتّه يكى از انگيزه‌هاى شخصى خودم نيز پىگيرى دانش موسيقى بود ، در آن سال با خواندن اعلانى در روزنامه‌ها پذيرش هنرجو در كلاس‌هاى شبانهء هنرستان موسيقى تالار رودكى ( وحدت ) به‌طور رايگان به اين هنرستان مراجعه و يك سال در\r\n\r\n","description":"","footnote":"","page_name":" 373 ","page_number":373},
  {"content":"\r\n\r\nكلاس‌هاى ساز و نت‌خوانى شادروان استاد موسى معروفى ، و هم‌زمان در كلاس آواز دكتر مهدى فروغ شركت نمودم . امّا قبل از اين آموزش‌ها هم ذوق شعر و موسيقى در وجودم نهفته بود ، به طورى كه اوّلين آهنگ شعرم را به نام « مرغ حقّ » ساختم و ضمن كار در دفتر اسناد رسمى ، با راديو نيز همكارى مىكردم و در اين مدّت قريب يك‌صد و بيست آهنگ ترانه ساختم . »\r\nاز رشيدى چندين مقاله در مجلّهء وحيد و اطّلاعات طبع شده ، امّا مهم‌ترين اثرش كتاب از « كاشان تا كانارى » ( جزاير قنارى ) كه سفرنامهء اوست ( سفر ، مهاجرت ، غربت ) كه در سال 1372 با مقدّمهء دكتر باستانى پاريزى توسّط انتشارات سنايى چاپ و منتشر شد .\r\nرشيدى در شعر گاهى از تخلّص « آشنا » و گاهى از تخلّص « رشيد » و « رشيدى » استفاده مىكند . در اينجا من تخلّص شهرتش را برگزيدم . وى دربارهء شعر و شاعرى خود چنين مىگويد : « در اوايل ورود به تهران به عضويّت انجمن ادبى تهران ، كه مؤسس آن مرحوم ذكايى بيضايى بود ، درآمدم و همچنين در جلسات ادبى شب‌هاى جمعه منزل پرتو بيضايى شركت مىكردم و از افادات و معلومات ادبى اعضاى دو انجمن و اساتيد شعر ، امثال : رهى معيرى ، گلچين معانى ، صابر همدانى ، هادى رنجى ، مهرداد اوستا ، محمود منشى و مهدى سهيلى بهره‌مند مىشدم . »\r\n\r\nافسانهء وجود\r\n آوخ ! كه شام تيرهء محنت سحر نداشت * نخل اميد و شاخهء هستى ثمر نداشت\r\nبر ما هماى فرّ و سعادت گذر نكرد * از حال دل به‌جز من و دل كس خبر نداشت\r\nكى مىنهاد بار مصائب به دوش ما * گردون به ناتوانى ما گر نظر نداشت\r\nجز اشك چشم و خون دلم در ميان نبود * گويى كه خوان هستى از اين بيشتر نداشت\r\nنازم به سخت جانى اين جان بىشكيب * كز من به جان رسيد و ز من دست برنداشت\r\nاين يافت زيب هستى و آن شد سوى عدم * افسانهء وجود ، حديثى دگر نداشت \r\n\r\n","description":"","footnote":"","page_name":" 374 ","page_number":374},
  {"content":"\r\n\r\n از زندگى چو مرگ سيه مىگريختم * بر چهره گر نشان و صفاى هنر نداشت\r\nديدى كه آخر اين دل دير « آشنا » ى من * در دامى اوفتاد كه راهى به در نداشت \r\n\r\nنواى بىنوايى\r\n ندانستم ز پى دارد شب وصلش جدايى را * كه آب از خون دل دادم نهال آشنايى را\r\nدلا بگذر ز مهر ماهرويان ، من نمىخواهم * نه عيش روز وصل و نه غم شام جدايى را\r\nوفاى گل نمىپايد كجا دلبستگى شايد * بيا بشنو از اين بلبل ، حديث بىوفايى را\r\nنه دستم شانهء مويش ، نه پا را راه در كويش * خدايا با كه برگويم ؟ غم بىدست و پايى را\r\nچه‌سان خاطر بياسايد ميان كاروان اى دل ؟ * كه هردم مىنوازد نى ، نواى بىنوايى را\r\nتويى آن نوگل خندان « رشيد » مرغ خوش‌خوانت * بلى ، عشق تو آموزد به ما دستان‌سرايى را \r\n\r\nدشت عطش\r\n دلا به دشت عطش قطره‌هاى باران باش * گر آفتاب نه‌اى ، شمع شام ياران باش\r\nگشاده‌ست و پذيرا ، چو بىكران صحرا * كريم و پاك ، چو دريا و چشمه‌ساران باش\r\nنه همچو سيل‌دمان هاىوهو به راه انداز * طنين زمزمهء نرم جويباران باش\r\nبه دشت سوختهء خاطر شكسته دلان * شميم فصل بهاران و لطف باران باش\r\nتعلّقات زمان بستهء زمينت كرد * بهل تعلّق و فارغ ز روزگاران باش\r\nسپاس خاطر شاد و دل‌خوشى كه تو راست * تسلّى دل نوميد سوگواران باش\r\nكم از درخت نه‌اى ، سايه بر سرى گستر * غمت به دور ، پناه اميدواران باش\r\nاز اين سراى دودر ، چون دم سحر بگذر * نسيم صبحدم و نكهت بهاران باش\r\nگر « آشنا » ى منى ، عيش جاودان طلبى * انيس خلوت غمگين ميگساران باش \r\n\r\nفغان اهل زمين\r\n فغان كه بار دگر منقلب جهان بينم * ز انقلاب جهان خلق در فغان بينم \r\n\r\n","description":"","footnote":"","page_name":" 375 ","page_number":375},
  {"content":"\r\n\r\n من آنچه عالم فردا عيان كند امروز * به پشت پردهء استمگران نهان بينم\r\nز جنگ اوّل و دوم بسى نرفته كه باز * ز دود جنگ سوم ، تيره آسمان بينم\r\nبهار صلح ملل را ، ز حرص و آز دول * بسى نمانده كه بار دگر خزان بينم\r\nدو چشم مادر گيتى و قلب محزونش * ز داغ تازه‌عزيزانش خون‌فشان بينم\r\nجهان خراب و سيه روزگار و آدم را * به پرتگاه فنا دم به دم روان بينم\r\nهنوز مرغ صفا را ، ز يأس و نوميدى * چو جغد در غم و ويرانه آشيان بينم\r\nهنوز خون جوانان نگشته خشك كه باز * روان به جانب پيكار بس جوان بينم\r\nهنوز جسم دليران به صحنهء پيكار * هنوز در به در و زار كودكان بينم\r\nپى تصرّف خاكى كه خاك بر سر آن * هزار تازه‌جوان را به خون تپان بينم\r\nز بحر ژرف سياست چه موج‌ها خيزد * خطر زياد در اين بحر بىكران بينم\r\nچه مايه گوهر جان‌ها كه اندر اين دريا * ز حرص و كين بشر رفته رايگان بينم \r\n*\r\n عجب كه طاير فكرم كجاست پروازش * كه هر طرف نگرم آنچه گفتم آن بينم\r\nالهى ! اى كه شوى موجب نزاع دگر * ميان خار تو را جاى گلستان بينم\r\nبراى سَرورى افروزى اى كه آتش جنگ * الهى ! آنكه به خاكسترت مكان بينم\r\nمن از خداى دوعالم اميد مىدارم * هماره صلح و صفا در جهانيان بينم\r\nميان نوع بشر رأفت و و داد بود * قلوب خلق به هم يار و مهربان بينم\r\nز جنگ‌هاى پياپى چه سود بُرد بشر ؟ * جز آنكه نفع ورا سر به سر زيان بينم\r\nهمى ز بادهء شوق و شعف شوم سرمست * به سر هماى محبّت چو سايبان بينم\r\nچنين كه داد بشر دوستى « رشيدى » زد * نشاط و وجد به خيل فرشتگان بينم « 1 » \r\n\r\n\r\n","description":"","footnote":"\r\n( 1 ) - چكامهء فوق را پس از جنگ جهانى دوم و بلافاصله آغاز جنگ سرد بين آمريكا و شوروى ، كه هرآن بيم آن مىرفت دنيا را به جنگ سوم كشانند ، آن هم با جنگ‌افزارهاى اتمى ؛ سروده است .\r\n","page_name":" 376 ","page_number":376},
  {"content":"\r\n\r\n\r\nنيك و بد\r\n گر دام زلف يار چنين محكم اوفتد * اى مرغ دل رهايى از آنت كم اوفتد\r\nور صد هزار ناله برآرى ، گمان مدارا ! * صيّاد را ز رحم ، برابر و خم اوفتد\r\nور مردم دو ديده به درياى خون شود * باور مكن ز مهر به چشمش نم اوفتد\r\nدل آمده به جان ز خموشى و در جهان * كو آن دلى كه با دلِ ما محرم اوفتد\r\nروزى رسد به درمان درد درون ، اگر * بر ما گذارِ يارِ مسيحا دم اوفتد\r\nوين زخم جانگداز كه بر دل نشسته است * باشد كه لطف دوست ورا مرهم اوفتد\r\nآن‌سان كه اين رقيب به راه ستمگرى * بنهاد پاى خويش به سر ترسم اوفتد\r\nنيك و بد زمانه « رشيدى » گذشتن است * آن به ، كه نام نيك تو در عالم اوفتد \r\n\r\nهنرمند « 1 »\r\n با اهل هنر كار جهان يكسره جنگ است * بر مرد هنر عرصهء دنيا همه تنگ است\r\nتسليم قضا و قَدَر و جبر نگردد * در چشم وى اين كار نه نام است و نه ننگ است\r\nبا كلّ جهان طالب صلح است و مدارا * با خويشتن خويش ولى بر سر جنگ است\r\nبىرنگ نهادش نگر و با همه يكرنگ * اين خلقت اعجوبه خدايا ز چه رنگ است\r\nاو سايهء طوباست ، ز دستش مگذاريد ! * او روح معلّاست كه افتاده به چنگ است\r\nاو جان جهان ، روح روان جوهر هستيست * او نالهء نى نشئهء مى نغمهء چنگ است\r\nنه كفر و نه دين ، نه سر تمكين به دوعالم * اين نادرهء دهر مگر كار فرنگ است\r\nخاموش « رشيدى » كه در اين وادى حرمان * نه رخصت برگشتن و نه جاى درنگ است \r\n\r\n\r\n","description":"","footnote":"\r\n( 1 ) - شادروان پرتو بيضايى غزلى دربارهء هنر و هنرمندان دارد بدين‌گونه :\r\n بر اهل هنر ، نوش جهان يكسره نيش است * با او چه ستيزيد ؟ كه او كشتهء خويش است\r\nكم‌وزن‌تر است از همه‌كس سفرهء رزقش * آن كو به ترازوى هنر از همه بيش است\r\nيك روز نشد نوبت اين قوم كه هر روز * اوراق تو اى دفتر قسمت پس و پيش است \r\nرشيدى نيز به پيروى از اين غزل با همان وزن ، امّا با قافيه‌اى ديگر ، غزل فوق را سروده است .\r\n","page_name":" 377 ","page_number":377},
  {"content":"\r\n\r\n\r\nدو بند از يك تركيب‌بند\r\n زلف مگو ، حلقهء دلهاست اين * چشم مگو ، نرگس شهلاست اين\r\nو آن نه بنا گوش و رخ دل‌فريب * در چمنى لالهء حمراست اين\r\nخال بر آن گونه مگو ، زلف نه * دام دل عاشق شيداست اين\r\nلب چه لبى ، غنچه به پيشش خجل * موى چه مو ؟ عنبر ساراست اين\r\nمىنگر آن قامت دلجوى او * سرو مگو ، شاخهء طوباست اين\r\nروح مگو ، طاير عرش آشيان * جسم مگو ، روح مصفّاست اين\r\nچشم كجا ؟ فتنه‌برانگيز شهر * مژه كجا ، لشكر يغماست اين\r\nحقّ به تو دادم كه چو مجنون شوى * اى دل ديوانه كه ليلاست اين\r\nدل چو به گلزار صباحت شتافت * چون گل رويش گل ديگر نيافت\r\nمطرب ! هان ساز طرب ساز كن * دل‌شدگان را همه آواز كن\r\nنالهء نى را ز جدايى يار * با دل من همدم و دمساز كن\r\nعاشق دل‌خسته « رشيدى » تو نيز * نرم همى زمزمه آغاز كن\r\nبر رخم از نغمهء جان‌بخش خويش * در ز گلستان ارم باز كن\r\nناله ز بىمهرى دوران برآر * شكوه از آن لعبت طنّاز كن\r\nدر دل عشّاق تو شورى فكن * ساز نواى خوش شهناز كن\r\nحلّ نشود مشكل اين زندگى * عمر ، كم اندر سر اين راز كن\r\nمرغ دل‌افسرده ! قفس برشكن * تا به چمن يكسره پرواز كن\r\nتا به كى اين محنت و غم ، شاد باش * لحظه‌ى از بند غم آزاد باش \r\n\r\n","description":"","footnote":"","page_name":" 378 ","page_number":378},
  {"content":"\r\n\r\n\r\nرشيدى ( 1314 )\r\nتقى رشيدى در سال 1314 هجرى شمسى در كرمانشاه در خانواده‌اى اصيل چشم به جهان هستى گشود و نشو و نما يافت و به تحصيل پرداخت و پس از تحصيلات مقدماتى و متوسطه به استخدام وزارت بهدارى درآمد و بعد از سالها خدمت بازنشسته شد .\r\nرشيدى از نوجوانى علاقه‌اى وافر به شعر و ادب داشت و به مطالعه دواوين شعر دلبستگى نشان داد تا جايى كه در همان سنين نوجوانى به عضويت انجمن ادبى دانشوران زادگاه خود درآمد ، انجمنى كه اساتيدى چون غيرت كرمانشاهى و جليلى ( بيدار ) و ديگر شاعران نامور عضويت آن را داشتند .\r\nرشيدى در آغاز شاعرى به سرودن غزل و شعر كلاسيك پرداخت و پس از سالها كه در اين زمينه كار كرد به سرودن شعر نو گرايش يافت و شيوه نيما را برگزيد و آثارى انتشار داد و اين آثار در مجلّه‌ها و روزنامه‌هاى زادگاهش و تهران طبع و نشر گرديد .\r\nنمونه‌هاى شعر كلاسيك و نو او را در زير ملاحظه نمائيد .\r\n\r\nچراغ غزل\r\n آرام و قرار كرده‌ام پيدا * يك‌راه فرار كرده‌ام پيدا\r\nتا بگذرم از سياه‌رودِ شب * پاياب و گدار كرده‌ام پيدا \r\n\r\n","description":"","footnote":"","page_name":" 379 ","page_number":379},
  {"content":"\r\n\r\n چون اختر ساقطى كه جويد ره * ردّى ز مدار كرده‌ام پيدا\r\nتا آتش دل دوباره جان گيرد * يك‌خرده شرار كرده‌ام پيدا\r\nداروى شفا ز لعلِ نوشينى * بهر دلِ زار كرده‌ام پيدا\r\nهم بادهء كهنه هم حريفى خوش * اضدادِ خُمار كرده‌ام پيدا\r\nدَى مىگذرد به زودى از باغم * رؤياى هزار كرده‌ام پيدا\r\nحال خوش و ناخوشم همىگويد : * احوالِ بهار كرده‌ام پيدا\r\nامشب غزل اين چراغ جادو را * رغمِ شب تار كرده‌ام پيدا \r\n\r\nبه شيوهء پرگار\r\n دوباره فاجعه در باد مىدواندمان * به مسلخى كه دلش خواست مىكشاندمان\r\nدوباره بادِ سمومِ خزانِ ناگاهش * ز برگ و بار درين باغ مىتكاندمان\r\nببوىِ آنكه بسازد كمان ز قامت ما * چو چوب تر ز كمرگاه مىخماندمان\r\nبسانِ مورچه خوارى به نرمه شن پنهان * ميان چاله ادبار مىسُراندمان\r\nدوباره ، اى دل غافل چه خوش پذيرفتى * كه اين برآمده از دام مىرهاندمان\r\nببوى دانه ز اوجِ شريف آزادى * ببامِ لانهء تلبيس مىنشاندمان\r\nبسانِ كهنه لباسى كه گازرى شويد * به ضرب و زور و بتدبير مىچلاندمان\r\nبسر دواند و آخر بشيوهء پرگار * همان به نقطهء آغاز مىرساندمان \r\n\r\nدر قاب سفسطه\r\n تا مدّعى به حيله تب‌وتابمان گرفت * افسانه گفت كم كمك و خوابمان گرفت\r\nاوّل نمود ، نم نمِ باران و عاقبت * از چارسو چو فتنهء سيلابمان گرفت\r\nخرمن ز مار بود و به هنگام احتياج * نانى نداد عاقبت و آبمان گرفت\r\nبر مهر دل‌فروز نگاه دريچه بست * افسانهء خرابه و مهتابمان گرفت\r\nبا موجِ خُردخُرد به ژرفا كشيدمان * گردابها نموده و پايابمان گرفت \r\n\r\n","description":"","footnote":"","page_name":" 380 ","page_number":380},
  {"content":"\r\n\r\n تا جنب‌وجوش جمله بگيرد بسان عكس * در چارچوب سفسطه‌ها قابمان گرفت \r\n\r\nبااين‌همه سركشى . . .\r\n يك جرعهء تو بجام ما نيست * زان خمره نمى بنام ما نيست\r\nآهى نفسِ حبابِ ما شد * جز باز دمى بكام ما نيست\r\nماتيم چو بر چراغ جادو * جز غولِ غمى غلام ما نيست\r\nپى مىكند او سمند ما را * در قبضهء ما زمام ما نيست\r\nبازار رضا فراهم امّا * سرمايهء اهتمام ما نيست\r\nبس چشم و زبان سر دريغا * دلمايهء احترام ما نيست\r\nبااين‌همه سركشى شگفتا * ديدار حرم حرام ما نيست \r\n\r\nكجا رفتند ؟ !\r\n دل‌گزاتر بود و كارىتر ز سختىهاى ما * رقّتِ يارانِ ما بر شوربختىهاى ما\r\nنقل قربانى درين مسلخ نبوده بر عبث * نسبت ساطور سلّاخان و لَختىهاى ما\r\nمانده از اندام و از اندازهء ما اسكلت * شانه‌ها گرديده گوئى چوب‌رختىهاى ما\r\nباد بيدادى كه زد شب بر بساط باغ و بر * پاك روبيده‌ست حتّى پادرختىهاى ما\r\nاز من بىمايه بگذر ديده دنياى دنى * آخر تلخِ تهمتن‌ها و تختىهاى ما\r\nزورخانه ، و آن دَرِ كوتاه و تعظيم يلان * كو ، كجا رفتند ، لُختىها و رختىهاى ما ؟ ! \r\n\r\nبيستون\r\n مگو سرچشمه اين كوه كور است * مگو فصل گل و ديدار دور است\r\nچو فردا سر زند خورشيد بنگر * كه زير برف و يخ آب و عبور است\r\nكليم عشق را در سينه دارد * نه اين بالنده بالا كم ز طور است\r\nبه رغم لاله‌زار خون‌چكانش * پر از افرا پر از سرو سرور است \r\n\r\n","description":"","footnote":"","page_name":" 381 ","page_number":381},
  {"content":"\r\n\r\n به چشم دوستانش زندگى بخش * براى دشمنان سفله گور است\r\nسوار سخته داند ، نسل شبديز * در اين اقليم سلطان ستور است\r\nز تازى تاز هم جان را بدر برد * نه اين جولانگه هر مار و مور است\r\nسپيدى بر سراپاى سترگش * نه كافور و كفن برف است و نور است\r\nزمستانش چنين افسرده منگر * بهار آيد همه شور و نشور است\r\nستون آسمان است و پگاهان * گرامى مطلع زهد و ظهور است \r\n\r\nچند رباعى نقّاش\r\n من بومم و تو هنرور نقّاشى * بر بوم بدون پرسشى كنكاشى\r\nگاهى تو فرشته مىنگارى ، گاهى * نفرين شده‌اى ، قلندرى قلّاشى \r\n\r\nگاهى . . .\r\n گاهى - به قياس - برده هم آزاد است * طرّار قتال كرده هم آزاد است\r\nبا ساز نسيم تا برقصد ، گاهى * در پشتِ دريچه پرده هم آزاد است \r\n\r\nشرط\r\n بگذار بحالِ خويشتن باشم شعر ! * معقول ميان مرد و زن باشم شعر !\r\nبردار زمام خويش از گردنِ من * شرط است كه را دوبى رسن باشم شعر ! \r\n\r\nتبر\r\n تبر در دست ابراهيم باليد * كه اينك بت شكارى جلد و جاويد\r\nدريغا در كفِ جنگل‌ستيزان * به هر ضربت دريغى گفت و ناليد \r\n\r\n","description":"","footnote":"","page_name":" 382 ","page_number":382},
  {"content":"\r\n\r\n\r\nاحساس زندانى\r\n روز آزادى من * بارانيست\r\nو من * صورتم را به آسمان مىگيرم\r\nتا باران را * بوسه‌باران كنم\r\nو در بارش * با پيراهنى از كرباس\r\nچرخان چرخان * بگردم\r\nو پس از باران ؟ * در مركز كوير وطن\r\nزير ستاره * بىآسمانه\r\nبىديوار * بخوابم ؛\r\nو در سپيد دم زلال * زلال برخيزم\r\nو از چارسو * به افق روشن ، سلام دهم -\r\nنه به سنگ و سيمان . \r\n\r\n","description":"","footnote":"","page_name":" 383 ","page_number":383},
  {"content":"\r\n\r\n\r\nزخم نمكزار\r\n مانده يك پايش ، سخت * در دهان تله‌اى پولادين\r\nبا دو دست و يك‌پا * مىرود لنگان در متن نمك\r\nماه * مات نستوهى او\r\nقلم خونين‌اش ، بر سطح نمك * مىنويسد شرحى :\r\n- « شرح صدر » صيّاد ! - * طرفه آنك ! . . . ز كنام\r\nدوسه تولهء پويا * گرم استقبالش !\r\nسينهء مادر مجروح امّا * خالى و خشكيده‌ست\r\nطعمه را كرده فراموش از درد * درد بالا كه گرفت\r\nدست و دندانها را * زد به « خود جراحى »\r\nآه * توله‌هاى زيبا\r\nسبعان معصوم * سينه خشك رها كرده ، و ليك \r\n\r\n","description":"","footnote":"","page_name":" 384 ","page_number":384},
  {"content":"\r\n\r\n پاى مقطوع به خون آغشته * مىربايند از هم ! \r\n\r\nصيد !\r\n پاره‌هاى تن تيهو بودند * پاره‌هاى جگرش\r\nكه پس سايهء هر خار و خسى * - به خيال خودشان -\r\nاز دم ديدهء صيّاد نهان مىگشتند ؟ ! * آه ،\r\nبر فراز « خودرو » * تا كجا پر زده با ما مادر\r\nخستگى هم حدّى دارد - * راستى از چه نمىريزد بال‌وپر او ؟\r\nامّا گيرم آزاد شوند * - اين همه قاصدك‌آساى لطيف -\r\nلانه‌شان تا اينجا * راه پرفرساييست\r\nو هنوز * پر نروييده به بال اين‌ها\r\n. . . به كجا بگريزم * كه نبينم خود را\r\nكه نيابم خود را ؟ \r\n\r\n","description":"","footnote":"","page_name":" 385 ","page_number":385},
  {"content":"\r\n\r\n\r\nرضا ( 1333 )\r\nرضا فتّاحى فرزند على در بيست و هشتم ارديبهشت‌ماه سال 1333 در شهر اردكان يزد در خانواده‌اى مذهبى تولّد يافت . تحصيلات ابتدايى را در دبستان كاتب و دورهء متوسطه را در دبيرستان شرف زادگاه خود به پايان رسانيد و در سال 1352 باخذ مدرك ديپلم ادبى نائل آمد ازآن‌پس در رشتهء ادبيات فارسى دانشگاه اصفهان به تحصيل ادامه داد و در سال 1357 به دريافت مدرك ليسانس توفيق يافت آنگاه به استخدام آموزش و پرورش درآمد و در دبيرستان‌هاى اردكان به تدريس اشتغال ورزيد .\r\nفتاحى كه براى شعر خود از تخلص به اسم استفاده مىكند از دوران تحصيل در دبيرستان به سرودن شعر پرداخت و از ارشاد و راهنمائى استادان بهره‌مند گرديد و در ضمن از مطالعه دواوين شاعران غفلت نورزيد وى از ميان انواع شعر قالب غزل را بيشتر مىپسندد و در شعر خود از آن قالب استفاده مىكند .\r\nرضا فتّاحى شاعرى تواناست ، زبانش شيوا و بيانش رسا و دلنشين است .\r\n\r\nسايه‌هاى به زنجير بسته\r\n سكوت ديده به بغض شكسته مىماند * صداى گريه به آه گسسته مىماند\r\nشكست جام دل از سنگ بىوفاييها * در اين سكوت به ساز شكسته مىماند\r\nدر انتظار شكفتن ، شكوفه‌هاى اميد * به اشك در صف ريزش نشسته مىماند \r\n\r\n","description":"","footnote":"","page_name":" 386 ","page_number":386},
  {"content":"\r\n\r\n در آسمان تماشا ، نگاه سرگردان * به ابر بىسروسامان خسته مىماند\r\nترانه‌هاى رسيدن به انتهاى فراق * به سايه‌هاى به زنجير بسته مىماند\r\nصداى ريزش باران واژه‌ها در شعر * به خنده‌هاى گل دسته‌دسته مىماند\r\nدل از تجارت كالاى عشق در بازار * به عاشقى چو « رضا » ورشكسته مىماند \r\n\r\nخلوت‌نشين پرده‌ى غيبت\r\n اى ماه پرفروغ امامت طلوع كن * خورشيد آسمان ولايت طلوع كن\r\nما بىحضور روى تو غرق تحيّريم * اى كهكشان سبز هدايت طلوع كن\r\nصحراى عشق زخمى داس عداوت است * اى جارى زلال محبّت طلوع كن\r\nعالم در انتظار خط رهگشاى تُست * گل‌واژه‌ى كتاب رسالت طلوع كن\r\nشيرازه‌ى جهان به ظهور تو بسته است * خلوت‌نشين پرده‌ى غيبت طلوع كن\r\nتاريكى نفاق ، جهان را گرفته است * اى آفتاب شرقى وحدت طلوع كن\r\nاى سبزپوش گلشن فرداى ما ، بيا * مهر اميد و صبح سعادت طلوع كن\r\nبا موج انتظار « رضا » گشته هم‌سفر * اى ناخداى كشتى امّت طلوع كن \r\n\r\nآيينه‌ى دلدادگى\r\n كاش ديگر بار شيدا مىشدم * موج سرگردان دريا مىشدم\r\nكاش چون صهباى هستىزاى عشق * در خُم هستى مصفّا مىشدم\r\nكاش در آيينه‌ى دلدادگى * در كنار عشق پيدا مىشدم\r\nكاش در دشت عطشناك فراق * سال‌ها نخل شكيبا مىشدم\r\nكاش در پوييدن راه وصال * آهوى دامان صحرا مىشدم\r\nكاش چون پروانه در قاموس شمع * لحظه‌اى در عشق معنا مىشدم\r\nكاش در شيدايى شب‌هاى انس * با نواى دل هم‌آوا مىشدم\r\nكاش در بُستان عشق حق ، « رضا » * داغ بر دل لاله‌آسا مىشدم \r\n\r\n","description":"","footnote":"","page_name":" 387 ","page_number":387},
  {"content":"\r\n\r\n\r\nكوچه‌هاى بسته\r\n از دل قرار رفته به سامان نمىشود * دردى به جان رسيده كه درمان نمىشود\r\nصدها گره به رشته‌ى جانم فتاده است * اين مشكل هميشگى آسان نمىشود\r\nتدبيرهاى خسته به بن‌بست مىرسد * اين كوچه‌هاى بسته خيابان نمىشود\r\nدر لابه‌لاى چرخ زمان قامتم شكست * قدّ شكسته سرو خرامان نمىشود\r\nاز ابرهاى تيره كه بر دل نشسته است * شب‌هاى تار سينه چراغان نمىشود\r\nگاهى گلى به گلشن جان جلوه مىكند * امّا به يك شكوفه بهاران نمىشود\r\nگاهى نسيم شوق به دل مىوزد ولى * اين خارزار سينه گلستان نمىشود\r\nگاهى ز دور پنجره‌اى باز مىشود * امّا « رضا » ستاره‌ى تابان نمىشود \r\n\r\nغريق تشنه\r\n اى غريق تشنه‌ى شطّ وفا سردار عشق * اى فرات جارى خون خدا سردار عشق\r\nعرصه‌ى چابك‌سواران وفا هرگز نداشت * تك‌سوارى چون تو در اين ماجرا سردار عشق\r\nچون قلم شد دستت اى سقّا نوشتى با فرات * شرح درد چشم باران‌ديده را سردار عشق\r\nماه تابانى جلودار سپاه آفتاب * شب‌شكار آسمان نينوا سردار عشق\r\nبا حضور با وفاى تو به كوثر مىرسد * نهر بىسقّاى سرخ كربلا سردار عشق\r\nتا بهار چشم تو گلگون شد از تير خسان * غرق ياران شد نگاه مصطفى سردار عشق\r\nتيغ جهل كوفه ، در محراب عاشورا شكافت * آه ، ديگر بار فوق مرتضى سردار عشق\r\nدست را چون سرخ‌تر از عاشقان دادى به دوست * دستگيرى كن به محضر از « رضا » سردار عشق \r\n\r\n","description":"","footnote":"","page_name":" 388 ","page_number":388},
  {"content":"\r\n\r\n\r\nرضاييان ( 1348 )\r\nحبيب اللّه رضاييان ، فرزند عزيز ، در چهاردهم مردادماه سال 1348 شمسى در شهر فيروزآباد فارس در خانواده‌اى مذهبى قدم به عالم حيات گذاشت و تحصيلات مقدّماتى را در زادگاهش به پايان رسانيد .\r\nرضاييان در سال 1366 به شهرستان قم مهاجرت كرد تا در حوزهء علميّه در رشتهء علوم دينى به تحصيل ادامه دهد و ضمن اقامت و تحصيل در اين شهر ، مدّت دو سال مسئول واحد ادبيّات حوزهء هنرى بود .\r\nرضاييان ازآن‌پس كه از قم به زادگاهش مراجعت كرد ، در يكى از شهرهاى همان استان به عنوان معاونت ادارهء ارشاد اسلامى و مسئول خانهء فرهنگ و مسئول انجمن شعر مشغول خدمت گرديد و در حال حاضر به عنوان معاونت فرهنگى يكى از مراكز آموزش عالى در يكى از شهرهاى استان فارس انجام‌وظيفه مىكند .\r\n\r\nبىگناه\r\n بوى يك سبد شكوفه مىدهد * فصل‌هاى آبى نگاه تو\r\nفصل آشنايى كبوتر است * با سكوت چشم بىگناه تو \r\n*\r\n اى هميشه بىكس ، اى غريب شهر * درد من هم از نژادِ دردِ توست \r\n\r\n","description":"","footnote":"","page_name":" 389 ","page_number":389},
  {"content":"\r\n\r\n درد يك نگاه ساده ، يك سلام * درد عاشقى كه كوچه گردِ توست \r\n*\r\n پلك خستهء تو عكس درد را * در ميان اشك تاب مىكند\r\nدست‌هاى تو خزان سرد را * از ميان ما جواب مىكند\r\nمانده‌اى ، ولى شكسته و غريب * كسى به فكر درد غربت تو نيست\r\nآه ! اى قنارى شكسته‌بال * اين همه سكوت ، قسمت تو نيست \r\n\r\nخيال پرواز\r\n با نگاهت داغ‌هايم تازه شد * وسعت اندوه بىاندازه شد\r\nآى مانده در حصار بىكسى ! * زخمه‌اى زن بر سه‌تار بىكسى\r\nمىشناسم درد شبگير تو را * خوانده‌ام سرمشق تقدير تو را\r\nفصل اندوه خزان تقدير توست * اشك آينه ، غزل تفسير توست\r\nچشم تو همسايهء باران و رود * لحظه‌هايت لحظه‌هاى آه و دود\r\nديشب ، آرى ، در دلت باران گرفت * ميل رفتن در وجودت جان گرفت\r\nآه ! دستى تير بر بالت نشاند * حنجرت پرواز را ديگر نخواند\r\nدر خيالت حسرت پرواز مُرد * در گلويت زخم صد آواز مُرد\r\nقاب‌هايت خالى از تصوير ياس * دست‌هايت دست‌هاى التماس\r\nمن تو را چون خويش باور مىكنم * تا هميشه با مَنَت سر مىكنم\r\nبىتو اينجا قسمتم ويرانى است * سهم من هم يك دل بارانى است\r\nدر دلم نقش كبوتر مىكشم * با تو تا آن‌سوى شب پر مىكشم\r\nگريه‌ام مىگيرد اينجا زارزار * گريه‌ام مىگيرد اينجا بىبهار\r\nگرچه شب از تو طراوت را گرفت * از دعاهايت اجابت را گرفت\r\nبا تو مىآيم به باغ سبز سيب * تا قنوت روشن  « أَمَّنْ يُجِيبُ »  \r\n\r\n","description":"","footnote":"","page_name":" 390 ","page_number":390},
  {"content":"\r\n\r\n\r\nيوسف‌هاى گل‌هاى آبى\r\n روييده غم در جان گلدان‌هاى خالى * واى از غم پنهان گلدان‌هاى خالى\r\nحيف و دريغ از دست سبزى تا كه سازد * برگ و گلى مهمان گلدان‌هاى خالى\r\nبازآ خدا را ، باغبان ! بنشان گلى را * در سينهء سوزان گلدان‌هاى خالى\r\nرخسار تو ، اى باغبان ، خورشيدمان باد * وين اشك من باران گلدان‌هاى خالى\r\nاى يوسف گل‌هاى آبى ! ديدنى كن * از كلبهء احزان گلدان‌هاى خالى\r\nهرجا روى ، روييده گل‌هاى بنفشه * جز در دل ويران گلدان‌هاى خالى\r\nباشد كه ابرى گريد و برگى برويد * پايان دهد هجران گلدان‌هاى خالى \r\n\r\nبىقرارى\r\n بيا دردهاى دل خويش را * صميمىتر از پيش قسمت كنيم\r\nبيا تا براى هم از عاشقى * در اين بىكسى باز صحبت كنيم\r\nو با ياد داغ شقايق دمى * به گل‌هاى آبى محبّت كنيم\r\nبيا عشق را پاس داريم و باز * دراين‌باره يكرنگ صحبت كنيم\r\nغريب است دور از تو بودن ، بيا * به همراه هم ترك غربت كنيم\r\nدر اين بىقرارى ، در اين عاشقى * مبادا كه دل را نصيحت كنيم \r\n\r\nزخمى عميق\r\n نصيب من و دل در اين فصل گنگ * به‌جز درد و آشفته حالى نبود\r\nهزار آرزو داشتم سبزِ سبز * اگر اين همه خشكسالى نبود\r\nدلم بال مىزد ، ولى اى دريغ ! * قفس بود و ديگر مجالى نبود\r\nخدا را صدا كرده‌ام بىتو دوش * اگرچه اذانم بلالى نبود\r\nدلم مانده و درد زخمى عميق * و عشقى كه هرگز زلالى نبود\r\nبمان ! گرچه در بزم درويشىام * به‌جز تكّه‌اى نان خالى نبود \r\n\r\n","description":"","footnote":"","page_name":" 391 ","page_number":391},
  {"content":"\r\n\r\n\r\nعطر گل مريم\r\n در اين فصل اندوه آيينه‌ها * كه مىگيرد آيا سراغ تو را ؟\r\nكه مىپرسد امّا ز داغ دلت ؟ * كه آتش كشيده‌ست باغ تو را ؟ \r\n*\r\n و با چشم خو ديدم اى آشنا * چه‌سان دل ز چشمت فرومىچكيد\r\nو بغضى كه از غصّه‌ها مىشكست * چو خون مىشد و در سبو مىچكيد \r\n*\r\n كسى با تو اى كوچه گردِ غريب * در اين شهر تزوير عادت نكرد\r\nو ديوار هم ، سايهء خويش را * براى دمى با تو قسمت نكرد \r\n*\r\n من امّا ، تو را مىپرستم تو را * كه لبريز عطر گل مريمى\r\nو در لحظه‌هاى غريبانه‌ام * صميمىترين آيهء شبنمى \r\n\r\nانزواى چشمت\r\n گم مىشوم دوباره ، در انزواى چشمت * وقتى كه مىكشد پر ، اين دل براى چشمت\r\nآه ! اى اميد ماندن ، تا چند بىنصيبى * روزم به انتها شد ، بىابتداى چشمت\r\nآن‌سوى مرز رفتن ، بودى ز چشم‌هايم * اين‌سوى مرز ماندن ، مىزد صداى چشمت\r\nهرچند قسمتم نيست ، پرواز با تو ، امّا * يك شب نصيب ما هم ، مىشد دعاى چشمت\r\nدردى شبيه مردن ، حرفى به نام ماندن * خود را كشيد در من ، از ماجراى چشمت \r\n\r\n","description":"","footnote":"","page_name":" 392 ","page_number":392},
  {"content":"\r\n\r\n اينجا غريب مانده‌ست ، در انزواى عزّت * مردى كه پرسه مىزد در كوچه‌هاى چشمت \r\n\r\nشمع خاموش\r\n آن شب كنار شمع پروانه غمين بود * زينب ز غم بگرفته دندان آستين بود\r\nآن شب دل مهتاب تند و تند مىزد * ليكن دل زهرا ، خموش و كند مىزد\r\nآن شب فلك را سوزشى اندر جگر بود * دست عزاى آسمان از غم به سر بود\r\nآن شب دل چون غنچهء زينب بيفسرد * لبخند لب‌هاى حسين ، يكباره پژمرد\r\nآن شب ز ديده آسمان اخترفشان بود * مهتاب را قد از غم و غصّه كمان بود\r\nآن شب به ناگه فاطمه مدهوش گرديد * افسوس آن شب شمع شب خاموش گرديد\r\nآن شب علىّ بر خاكِ زهرا ناله مىكرد * اندر كفن آن يار هجده‌ساله مىكرد\r\nآن شب علىّ گُل در كفن پيچيد و ناليد * فريادِ زينب در دل افلاك پيچيد\r\nآن شب علىّ شرمنده از آن باغبان بود * زيرا هنوز از سينهء گل خون روان بود\r\nآن شب به آه و ناله و با قامتى سُست * باريد اختر تا كه آن مهتاب را شُست\r\nآن شب علىّ گل را به زير خاك مىكرد * خاك عزا را بر سر افلاك مىكرد\r\nآن شب شبِ پايانِ دنياى علىّ بود * تا كهكشان‌ها از غم ، آواى علىّ بود\r\nآن شب علىّ بر خاك زهرا ناله‌ها داشت * از خون دل بر تربتش آلاله مىكاشت\r\nآن شب علىّ بر خاك زهرا كرد غوغا * شد شمع ، شمع مرده و خاموش مولا \r\n\r\nدست‌هاى غم\r\n نخوانده روزگار ما ، ترانه‌اى براى تو * و دست هيچ‌كس نزد ، جوانه‌اى براى تو\r\nچه ساكتى ! چه بىكسى ! كجاست آن كبوترى * كه آرد از نصيب خود ، نشانه‌اى براى تو \r\n\r\n","description":"","footnote":"","page_name":" 393 ","page_number":393},
  {"content":"\r\n\r\n كجاست تا بخواند آن گلو در اين سكوت غم * دو بيت سبز و ساده ، يا ، شبانه‌اى براى تو\r\nميان دشت‌هاى غم ، تو برگ برگ مىشوى * دلى نبود تا كشد ، زبانه‌اى براى تو\r\nتو مىروى ، ولى دگر ، نمانده در ديار ما * براى يك نگاه هم ، بهانه‌اى براى تو \r\n\r\nدوباره . . .\r\n دوباره اندوه ، دوباره غربت ، به نام تقدير ، صدايمان كرد * و دست‌هاى نصيب و قسمت ، چه ناجوانمرد ، جدايمان كرد\r\nميان لبخند ، سلام كرديم ؛ ميان گريه ، وداع گفتيم * و چشم نارنجى كبوتر ، براى ماندن ، دعايمان كرد\r\nدوباره سوى تو پر گشايم ، اگرچه دنيا شكستمان خواست * اگرچه دنيا ، ميان دريا ، و موج و توفان ، رهايمان كرد\r\nنمانده ديگر ، مجال ماندن ، سكوت تلخ است ، تبسّمى كن * اگرچه تقدير ، شكستمان داد ؛ اگرچه زنجير ، به پايمان كرد\r\nاگر نمانديم ، اگر كه رفتيم ؛ ببخش بر ما ، نبود قسمت * خدانگهدار ! كه جاده‌ها باز ، براى رفتن ، صدايمان كرد \r\n\r\n","description":"","footnote":"","page_name":" 394 ","page_number":394},
  {"content":"\r\n\r\n\r\nرضائى ( 1307 )\r\nسيد عبد الحسين رضائى فرزند حاج ميرزا محمّد در سال 1307 هجرى شمسى در يكى از روستاهاى نيشابور بنام كفكى ديده به جهان گشود و در آنجا نشو و نما يافت در هفت‌سالگى به مدرسه رفت و دورهء دبستان را به پايان رسانيد و چند سالى در نيشابور در مدرسهء علوم دينى گلشن آن شهر به تحصيل صرف و نحو و مقدّمات علوم دينى پرداخت و در سال 1328 براى ادامهء تحصيل به مشهد مقدس عزيمت كرد و از محضر استاد بزرگوار شيخ محمد تقى معروف به اديب ثانى نيشابورى به كسب ادبيّات و دانش پرداخت و بهره كامل برد و فقه و اصول را از بعضى اساتيد استفاده كرد و مقدمات معقول را از مدرسين اهل‌فن آموخت و پس از تكميل و اتمام دوره سطح ، چند دوره به درس خارج آيت‌اللّه ميلانى حضور يافت و از محضر او بهره‌مند شد و در حال حاضر در مشهد سكونت دارد و به وعظ تبليغ دينى اشتغال دارد .\r\nرضائى در شعر از قريحهء روشن و نيرومندى برخورداراست و اشعارش بيشتر در زمينهء مدح و منقبت دودمان آل على عليه السّلام اختصاص دارد .\r\n\r\nدر انتظار دوست\r\n افتاده بسر باز ، هواى دگر امشب * از شوق نخوابم به خدا تا سحر امشب\r\nآن‌قدر خودم مى ز كف ساقى مجلس * كافتم بكنارى و ز خود بىخبر امشب \r\n\r\n","description":"","footnote":"","page_name":" 395 ","page_number":395},
  {"content":"\r\n\r\n من دُر كش مست نشينم بكنارى * با دلبركى سيم‌تن و سيم‌بر امشب\r\nساقى تو بده باده نه از بادهء ديشب * مطرب تو بزن چنگ و نواى دگر امشب\r\nاز منظرهء ماه و كواكب شده پيدا * كايد شب هجران من آخر بسر امشب\r\nآن ناله‌ى جانسوز كه آتش زده جان را * در ساحت معشوق نمايد اثر امشب\r\nماهى بدرخشيد كه از پرتو رويش * روشن شده يكسر همه‌ى بحر و بر امشب\r\nپروانه صفت من ببر شمع وجودش * از شوق بسوزم به خدا بال‌وپر امشب\r\nبانگ زهق الباطل و جاءالحقم آمد * گويا كه رسد حجت ثانى عشر امشب\r\nروبه‌صفتان هر طرفى روى نهادند * شيرى ز پى جمله شده حمله‌ور امشب\r\nپيچيده شده رايت ظلم و ستم امروز * افراشته شد پرچم فتح و ظفر امشب\r\nاى منتظران منتظر امشب به نشينيد * كآن پادشه دادگر آيد ز در امشب\r\nاى باد صبا از ره يارى تو خدا را * بنماى بكويش ز وفا تو گذر امشب\r\nبرگوى كه اى حجّت حق سرور و سالار * از لطف نما سوى « رضائى » نظر امشب \r\n\r\nاشك شوق\r\n بگوشم مژده‌اى آمد كه مىآيد نگار من * باميدى رسد امشب دل اميدوار من\r\nبدان اميد كافتد پرتوى ز آن ماه بر رويم * نخوابد تا سحر اين ديده‌ى اختر شمار من\r\nچرا مىسوز امشب بيشتر جانم ز هجرانش * گمانم مىرسد امشب بپايان انتظار من\r\nگمان دارم نسيم وصل بر جانم وزد امشب * كه امشب بيشتر آتش گرفته قلب زار من\r\nنمىدانى ز هجرش تا سحر بيدار مىباشم * نمىدانى سيه گرديده چون شب روزگار من \r\n\r\n","description":"","footnote":"","page_name":" 396 ","page_number":396},
  {"content":"\r\n\r\n براى مقدم او گوهرى بهتر ازين نبود * كه اشك شوق مىبارد دو چشم اشكبار من\r\nنمىدانم كجا بگرفته جا آن سر و سالارم * نمىدانم چرا پنهان شده آن شهريار من\r\nالا اى شاه مهرويان ز پشت پرده بيرون شو * كه بردى از كف من طاقت و صبر و قرار من\r\n« رضائى » سرو را در آتش عشق تو مىسوزد * ترحم خسروا بر اين دل اميدوار من \r\n\r\nماجرا\r\n خسروا بنما نگاهى زير پاى خويش را * تا ببينى بر سر راهت گداى خويش را\r\nسوختم آتش گرفتم فانى راهت شدم * تا بگيرم از فناى تو بقاى خويش را\r\nمن كه از دورى تو بيمار و رنجورم بيا * از تو مىخواهم طبيبا من شفاى خويش را\r\nبر سر راهت نشستم روز و شب در انتظار * تا بعالم من كنم ثابت وفاى خويش را\r\nسر نهم بر خاك پايت تا كه جان دارم بتن * تو مكن امساك از من خاكپاى خويش را\r\nنيست يك اهل دلى تا درد خود گويم به او * غير تو با كى بگويم ماجراى خويش را\r\nرخ مپوشان از من دلداده‌اى دلدار من * خسروا منما دريغ از من لقاى خويش را\r\nتا « رضائى » زنده باشد از تو مىگويد سخن * مىكند تقديم تو مدح و ثناى خويش را \r\n\r\nچشم بد دور\r\n مُهر از در خمخانه‌ى حق باز كردند * مىخوارگان مىخوارگى آغاز كردند\r\nمستان همه در آسمان پرواز كردند * آنجا تمامى عشق خود ابراز كردند\r\nاز جام وحدت هركدامى سر كشيدند * آنگه رخ دلدار را بىپرده ديدند \r\n\r\n","description":"","footnote":"","page_name":" 397 ","page_number":397},
  {"content":"\r\n\r\n مرغان حق‌گو نغمه‌هاى حق سرودند * رندان تمامى عقلها از سر ربودند\r\nآغاز رندى اندر آن عالم نمودند * افلاكيان درهاى رحمت را گشودند\r\nهرجا درى غير از در او بود بستند * سرمست و شادان دور يكديگر نشستند\r\nخود را ز ميناى صفا مخمور كردند * بيگانه را از مجلس خود دور كردند\r\nچشم حسودان جهان را كور كردند * جمعى براى دفعشان مأمور كردند\r\nتا چشم بد را دور بنمايند مجلس * زيراكه از در مىرسد فرزند نرگس\r\nاو پادشاه سربلند و سرفراز است * منبع حسن است او كانون ناز است\r\nاو پاك فكر و پاكدل او پاكباز است * او قبله‌ى عشّاق هنگام نماز است\r\nاو منبع فيّاض خلاق جهانست * فرزند زهرا مهدى صاحب زمانست\r\nاو بردگان را عاقبت آزاد سازد * زير و زبر او كاخ استبداد سازد\r\nاز ريشه ويران مركز بيداد سازد * اين خانه‌ى ويرانه را آباد سازد\r\nبا دست او نابودى ظلم و فساد است * او رهبر حق رهنماى عدل و داد است\r\nاو دادرس او دادگر او دادخواه است * او مقتدا او پيشوا او پادشاه است\r\nاو ياور درماندگان بىپناهست * روشن‌گر دنياى تاريك سياه است\r\nاو دادرس بهر تمام شيعيانست * جسم است اين عالم ولى آن شاه جانست\r\nما را به غير او نباشد پادشاهى * جز او نباشد مستمندان را پناهى\r\nباشد ز راه لطف و رحمت گاهگاهى * بر ما كند آن شاه مهرويان نگاهى\r\nتا از نگاهش عالم پرنور گردد * تاريكى ظلم و جنايت دور گردد \r\n\r\n","description":"","footnote":"","page_name":" 398 ","page_number":398},
  {"content":"\r\n\r\n يا رب اثر كى مىكند آه شبانه * كى مىرسد ما را ز كوى او نشانه\r\nما جمع و او تا كى نهانست از ميانه * دنبال او تا كى روان ، خانه به خانه\r\nتا كى بنالد از فراق او « رضائى » * تا كه ميان ما و او باشد جدايى \r\n\r\nسود و زيان\r\n دل بدنبال تو اى دوست روانست هنوز * مركز عشق تو اى جان جهانست هنوز\r\nسر من گوى بچوكان ولاى تو بود * سينه‌ام مركز اسرار نهانست هنوز\r\nچشم از هر دوجهان بسته باميد وصال * ديده‌ى دل بسوى تو نگرانست هنوز\r\nغافل از ياد تو اى دوست نباشم هرگز * روز و شب نام توام ورد زبانست هنوز\r\nكوى و برزن بسراغ توهمى مىگردم * توسن عشق من اندر جولانست هنوز\r\nهركجا مىگذرم زمزمه‌ى عشق تو است * عاشق چهره‌ى تو پير و جوانست هنوز\r\nمحو گردد ز دلم هرچه به غير تو بود * دلم از غير تو بىنام و نشانست هنوز\r\nلاف عشق تو كجا و من افتاده ز پا * كه خيالم همه‌شب سود و زيانست هنوز\r\nكوته از دامن تو دست « رضائى » باشد * بين ما فاصله طول زمانست هنوز \r\n\r\n","description":"","footnote":"","page_name":" 399 ","page_number":399},
  {"content":"\r\n\r\n\r\nرفيعا ( 1359 - 1292 )\r\nشادروان حسنعلى رفيعا ، شاعر و نويسنده و روزنامه‌نگار ، در سال 1292 هجرى شمسى در تهران پا به عالم حيات گذاشت . پدرش ميرزا رحيم خان ( احتشام ديوان ) از خاندان زند و از مستوفيان بود كه آثار و مكتوباتش در كتابخانه‌هاى مجلس و كانون وكلا نگهدارى مىشود و مدّت‌ها سمت پيشكارى حسنعلى خان امير نظام گرّوسى را نيز عهده‌دار بوده است .\r\nرفيعا تحصيلات ابتدايى و متوسّطه را در زادگاه خود به پايان رسانيد و در سال 1312 در رشتهء ادبى ديپلم گرفت ، آن‌گاه براى ادامهء تحصيل وارد دانشكدهء حقوق و علوم سياسى شد و فارغ‌التّحصيل گرديد ، ازآن‌پس به استخدام وزارت ماليه ( دارايى ) درآمد و در پست‌هاى مختلف ، از قبيل رياست كلّ كارگزينى و مديريّت كلّ ادارى و معاونت وزارتى انجام‌وظيفه كرد و آخرين سمت او در سال 1336 رياست هيئت‌مديره و مدير عامل شركت فرش ايران بود و در عين حال طرّاح طرح طبقه‌بندى مشاغل كاركنان دولت نيز بود و سال‌ها در آموزشگاه عالى دانشكدهء پليس و دبيرستان دارايى عهده‌دار تدريس بود و پس از آنكه بازنشسته گرديد ، معاونت و كفالت كانون بازنشستگان كشورى را داشت .\r\nرفيعا ، چندى به كار مطبوعاتى پرداخت و به انتشار روزنامهء قلندر اقدام كرد و با اشعار طنزگونه و غزل‌هاى شيوايش به روزنامه جلوه و اعتبار مىبخشيد . وى شاعرى\r\n\r\n","description":"","footnote":"","page_name":" 400 ","page_number":400},
  {"content":"\r\n\r\nغزل‌سرا بود و غزليّاتش از پختگى و شيوايى و لطف خاصّى برخوردار است و در فعّاليّت‌هاى ادبى و هنرى شركت داشت و در محافل و مجامع ادبى شركت مىجست و در نقد شعر صاحب نظر بود و با شعرايى چون رهى معيّرى و ابو الحسن ورزى آميزش داشت و از دوستان نزديك و صميم عبد الحميد ادبى نيز بود .\r\nرفيعا در ترانه‌سازى و سرودها از توانايى كامل برخوردار بود و برخى از آن‌ها توسّط خواننده‌هايى چون استاد بنان خوانده و ضبط شده است . وى سرانجام در سال 1359 چشم از جهان فروبست . « 1 »\r\nديوان اشعار رفيعا نزد فرزندش به گونه‌اى پراكنده نگهدارى مىشود ، كه اميد است به طبع و نشر آن توفيق يابد .\r\n\r\nچه بخواهى ؛ چه نخواهى\r\n با چنين بخت بد و سوز دل و روز سياهى * غير لطف تو نخواهم به جهان پشت و پناهى\r\nچه شد اى مايهء امّيد ، چو آهوى رميده * رفتى از ياد ، نكردى اگرم گاه‌به‌گاهى \r\n\r\n\r\n","description":"","footnote":"\r\n( 1 ) - مير عبد الحميد ادبى ، شاعر گرامى و رفيق شفيق رفيعا ، در سوگش گويد :\r\n استاد عزيز و يار جانى * اى نغمه سراى جاودانى\r\nشعر تو دميد روح در جسم * بخشيد به جسم من توانى\r\nسرمست شدم ز نغمه‌هايت * چون نغز سرود آسمانى\r\nگفتى كه دمى خوش است از عمر * بايد كه غنيمتش بدانى\r\nگويم كه ز عمر چيست حاصل ؟ * بشنو ز من اين سخن زمانى\r\nخواب است و خيال ، بيم و امّيد * بر ما چو گذشت عمر فانى\r\nاستاد ! چه خوش سروده‌اى تو * در دهر اگر بود امانى\r\nآزرده مساز خاطر كس * دلجو مىباش اگر توانى\r\nدارد « ادبى » ز هجرتت غم * اين است وفاى زندگانى \r\n","page_name":" 401 ","page_number":401},
  {"content":"\r\n\r\n آخر اى اشك دل سوخته‌ام را مددى كن * كآتش افتاده به جان و دلم از طرفه نگاهى\r\nمن كه عمريست به دام تو گرفتار و اسيرم * ديگر از جان دل سوخته و خسته چه خواهى ؟\r\nبرو اى شمع كه فرجام مى و صحبت جانان * به جهان هيچ نخواهم ؛ چه ثوابى ، چه گناهى\r\nپرتو مهر تو افتاده به دل‌هاى فسرده * كه تو خورشيدى ، حيف است بگويند كه ماهى\r\nعسسم ديد و مرا گفت كه ديوانه و مستم * قاضى محكمه‌ام داد به عشق تو گواهى\r\nچه بخواهى تو به مهرم ، چه برانى تو به قهرم * دوست مىدارمت از جان چه بخواهى چه نخواهى\r\nگفت با دوست « رفيعا » مبر از ياد تو ما را * گرچه تو كوهى و من پيش رُخت چون پَر كاهى \r\n\r\nنقش روزگار\r\n از گل هستى به دامان مشت خار آورده‌ام * ميوهء پاييز را در نوبهار آورده‌ام\r\nسيلى دهرم به هوش آورد ، از مستى چه سود * هوشيارى بعد از آن خواب و خمار آورده‌ام\r\nتار سيمينم به سر آسان فلك از كف نداد * اين متاع از رنجِ روز و شامِ تار آورده‌ام\r\nچهرهء پرچين نشان از كاروان عمر ماست * كوره ره بين از گذار رهگذار آورده‌ام\r\nسرخ دامانى به ماتم ، پير را زيبنده نيست * روى زردم را ز نقش روزگار آورده‌ام\r\nگر ز دارايى تهى دستم ، مرا مفلس مخوان * عالم صدق و صفا را پيش يار آورده‌ام\r\nآن‌همه ناپختگى كاندر جوانى داشتم * پير گشتم ، پختگىها را به بار آورده‌ام\r\nرسم خودخواهى و كبر و نخوت و آز و غرور * از وجود خويشتن حالى كنار آورده‌ام \r\n\r\n","description":"","footnote":"","page_name":" 402 ","page_number":402},
  {"content":"\r\n\r\n گر بساط عيش نبود ، يادهاى پرنشاط * ارمغان از بهرِ ياران ، يادگار آورده‌ام\r\nگر ز غفلت عمر سر كردم كنون عذر گناه * نزد بخشاينده خالق ، شرمسار آورده‌ام \r\n\r\nپرستو\r\n خوش آمدى پرستوى زيبا به لانه‌ات * در انتظار بود ، تو را آشيانه‌ات\r\nبودم هميشه چشم به راهت مگر بهار * آيد دوباره باز بيايى به خانه‌ات ؟\r\nآن خانه‌اى كه در دل ما كرده‌اى بنا * زان خشت و گل كه شد سر هم با ترانه‌ات\r\nآثار عشق بود و بناى اميد و مهر * رنج مدام و راز و نياز شبانه‌ات\r\nتا آن بنا به خون جگر آبرو گرفت * در كنج سقف منزل ما گشت لانه‌ات\r\nدر حيرتم چرا به خزان ترك ما كنى * از ما چه ديده‌اى و چه باشد بهانه‌ات\r\nافسون عشق را ز تو آموخت در جهان * هر بلبلى كه خواند به بستان فسانه‌ات\r\nاى مرغ خوش‌سفر به كجا مىروى ؟ مرو ! * آماده مىكنم به خدا آب و دانه‌ات\r\nدردم نمىشناسى و يادم نمىكنى * انديشه نيست در دل خويش از زمانه‌ات\r\nپرناز مىكنى و به پرواز مىروى * تير قضا مباد كه سازد نشانه‌ات\r\nترسم كه روزگار تو را دربه‌در كند * روزى به كيفر عمل خودسرانه‌ات\r\nاين لانه يادگار تو در پيش چشم ماست * در گوش ماست زمزمهء عاشقانه‌ات\r\nترسم دگر ، بهار ! نبينى نشان ز من * چون سوى من زمانه نمايد روانه‌ات \r\n\r\nرخ گل\r\n ما را غرض به‌جز رخ گل از بهار نيست * خوش‌تر به روزگار ز ديدار يار نيست\r\nيك روزِ عمر ديدنت اى گل غنيمت است * روزى كه بىتو مىگذرد ، روزگار نيست\r\nبردى قرارم از كف و نگذاشتى قرار * شادم كنى و وعدهء گل برقرار نيست\r\nساقى بريز باده ، ولى نوش و غم مخور * كامروز را به روز دگر اعتبار نيست\r\nمطرب به چنگ و ناى و نوا كام دل برآر * ما را به هيچ كار جهان اختيار نيست \r\n\r\n","description":"","footnote":"","page_name":" 403 ","page_number":403},
  {"content":"\r\n\r\n دوشينه مىگذشت عسس از كنار شهر * مىگفت زير لب كه كسى هوشيار نيست\r\nدست طلب به پيش فرومايگان مبر ! * ما را اميد جز كرم كردگار نيست \r\n\r\nآزرده خاطر\r\n من نخواهم از قفس صيّاد ، آزادم كند * خوش‌دل از آنم گهى كنج قفس شادم كند\r\nهجر مرغان چمن هرچند دل‌خونم نمود * راضىام از جان ، بر آن‌جورى كه صيّادم كند\r\nزير پا بنموده‌ام از عشق ، طىّ ، من كوه و دشت * عشق شيرين تو دانم همچو فرهادم كند\r\nاين دل تنگ و شب تاريك و و اى مرغ حقّ * ناله‌اى خواهم ز دل تا منع فرهادم كند\r\nناروايىها كه كرد آن مَه ، همه بر من رواست * دادخواهى مى نخواهم ، هرچه بيدادم كند\r\nشمع‌سان من سوختم ، خاكسترم بر باد رفت * خواست در اين راه چون پروانه استادم كند\r\nخاطرم آزرده چون شد خنده زد بر گونه‌ام * كاش مىمردم ! كه با اشكى شبى شادم كند \r\n\r\nيادگار گذشته\r\n گذشتم از سر كويت به يادگار گذشته * به يادم آمد از آن‌روز و روزگار گذشته\r\nمگر نه عهد نمودى كه دل به كس مسپارى * چه شد كه فسخ شد آن قول و آن قرار گذشته\r\nچنان ز گردش ايّام و دور چرخ ملولم * كه سيل اشك نشويد ز دل غبار گذشته\r\nنشانده‌اى تو به خاكم ، كنون ز غصّه هلاكم * چه سود رحمتم آرى دگر به كار گذشته\r\nغروب عمر من آيد چو عمر روز سرآيد * چه‌ها كه بر سرم آمد ز شام تار گذشته\r\nخزان به چهرهء زرد گل اشك شوق فشاند * به انتقام خودآرائى بهار گذشته\r\nبه لوح سينه نوشته به خون ديده نظر كن * مزار قلب پرامّيد و بىقرار گذشته\r\nمگر كه پير مغانم ز راه و رسم طريقت * دهد به ميكده را هم به اعتبار گذشته\r\nبه يك كرشمه ربودى عنان ز دست « رفيعا » * شود دوباره به دست آيد اختيار گذشته \r\n\r\n","description":"","footnote":"","page_name":" 404 ","page_number":404},
  {"content":"\r\n\r\n\r\nآتش زير خاكستر\r\n رفته بودى از برم ، باز آمدى در بر مرا * جان به قربانت ، فراموشم مكن ديگر مرا\r\nشب جمالت بود و يادت بود و تنهايى هنوز * داشت مستم بوى آغوش تو در بستر مرا\r\nسوز عشقت اشك چشمانم به شب درمان نكرد * باز پابرجاست آتش زير خاكستر مرا\r\nگاه درد و غم به غير از ناله ، يارم كس نبود * كس نشد آشفته از رنجم به‌جز مادر مرا\r\nدر ميان جمع مىرقصيد گرداگرد شمع * همچنان پروانه مىديد او تماشاگر مرا\r\nگر كه از جام بلورين تو ، لب تر كرده‌ايم * شكر للّه ! مىنشد از موج ، دامان تر مرا\r\nملك دنيا را نيرزد خواهش از دونان كنى * بىنيازى را نباشد قدر بالاتر مرا\r\nمسند و زرّين كلاه و جامهء سيمين تو را * دور از جنجال دنيا باده و ساغر مرا\r\nبعد از اينم گر « رفيعا » چون مجالى دست داد * جز كنار يار نبود گوشه‌اى خوش‌تر مرا \r\n\r\nبه اميد وصال\r\n پيش شمع رويت اى گل سال‌ها پروانه بودم * در كنارت جان فشاندم عاشق و ديوانه بودم\r\nبا اميد وصل ، عمرى روزها پايت نشستم * شب به دور سر تو را گشتم به زلفت شانه بودم\r\nاشك‌ريزان خانه روشن در ميان جمع كردى * يار صاحب‌خانه مىبودى و من در خانه بودم\r\nروزگارى را كه از ميخانه پيمانت شكستى * من شريك مستى عشق تو با پيمانه بودم\r\nتا كه بودى سرخوش و سرگرم كاخ آرزوها * آن زمان دمساز سوز اين دل ويرانه بودم\r\nموقع مستى مرا هستى به لبخندى ربودى * من به هشيارى پى يك بوسهء دزدانه بودم\r\nتو چو شيرين كام شيرين كرده‌اى از وصل خسرو * همچنان فرهاد من در ماجرا افسانه بودم\r\nساده‌دل من بين كه با آزار دشمن خو گرفتم * از ازل شد يار اغيار و به خود بيگانه بودم\r\nبا چنين مهرى و قهرى در به در عمرم به سر شد * كاش من هم روزگارى صاحب كاشانه بودم \r\n\r\n","description":"","footnote":"","page_name":" 405 ","page_number":405},
  {"content":"\r\n\r\n\r\nمهر و قهر\r\n سيه شد عاقبت روزم چو مويت ز آن نگاه تو * چه مىخواهد ز جانم باز چشمان سياه تو\r\nجوانى طىّ شدم ، از پا فتادم ، قامتم شد خم * ز بس سر كرده‌ام روز و شب هجران به راه تو\r\nبيا شيرين زبان ، تا جان شيرينم تو را بخشم * مگر افتد به حال زار من يك‌دم نگاه تو\r\nگرفتار توام اى ماه ، مىدانم كه مىدانى * كه قلبت آگه از آن است و قلب من گواه تو\r\nگَرَم آزار عالم را دهى ، هرگز نرنجم من * گناه بخت من باشد ، نباشد اين گناه تو\r\nبه رغم رسم بدخواهان ، نظر سوى گدايان كن * كه تو خود شاه خوبانى و من چون خاك راه تو\r\nبخواندى با دو صد مهرم ، براندى با دو صد قهرم * فداى مهر و قهرت من ، خدا پشت و پناه تو \r\n\r\nبدرود\r\n اگرچه بر تن بىجانم آتش تب بود * ولى به جان تو يك دور عمر آن شب بود\r\nسرت به دامن من بود و دست در دستم * به هر نگاه كه كردى ، هزار مطلب بود\r\nنشاط بود و جوانى و عشق بود و جنون * بساط عيش و طرب هر طرف مرتّب بود\r\nنشسته بود به دامان آب ، نقش سپهر * كه آسمان و زمين بود ، ماه و كوكب بود\r\nلبت چو با لبم هر لحظه آشنا مىشد * ز شوق بوسه مرا جام باده بر لب بود\r\nستاره از پى هم مىدويد و شب مىرفت * به سرعتى كه ندانم كدام مركب بود\r\nعرق بشست شميم سحر به چهرهء شب * نه تو كنار من و نى به جان من تب بود\r\nاثر و لحظهء بدرود همچنان برجاست * نگاه آخرم از اشك و خون مركّب بود\r\nمرا ز مدرسهء عشق نيست راه گريز * چو كودكى كه دمادم به فكر مكتب بود\r\nمرا كه واله و ديوانه از ازل بودم * نخست درس محبّت شعار و مذهب بود\r\nبنا و درگه پروردگار و خدمت خلق * هزار بار مرا به زهر چه منصب بود\r\nشنيدم آنكه « رفيعا » به وقت هجران گفت * خدا جزاش دهد هركه اين مسبّب بود \r\n\r\n","description":"","footnote":"","page_name":" 406 ","page_number":406},
  {"content":"\r\n\r\n\r\nشاخه شكسته\r\n يك شاخ گل ز باد حوادث شكسته بود * زرد و ضعيف همچو رخ يار خسته بود\r\nاز ته بساط زندگى و عالم حيات * يك‌رشته پوست بود كه بر شاخه بسته بود\r\nساق ضعيف گشته ز بن آن‌چنان جدا * گويى كه از علايق ايّام رسته بود\r\nبر باد داده بود همه اعتبار خود * چون تاجر شكسته‌دل ورشكسته بود\r\nصاحبدلى گذشت و چنين گفت زير لب * بيچاره بلبلى كه بر اين گل نشسته بود \r\n\r\nسوخته جان\r\n دلباخته در دهر چو پروانه نديدم * خود سوخته چون اين دل ديوانه نديدم\r\nاين عشق كه عمريست نهان كنج دل ماست * گنجيست كه در گوشهء ويرانه نديدم\r\nافسوس كه اين زندگى پرچم و خم را * در خاطرهء خويش جز افسانه نديدم\r\nدُردى كش ميخانه پى ننگ و ريا نيست * چون معتكف گوشهء ميخانه نديدم\r\nجز شيرهء جان رز و خون دل تا كى * در محفل عشّاق به پيمانه نديدم\r\nچون خسته و درمانده به هر بام نشستم * صد دام بلا بود يكى دانه نديدم\r\nبر سر نكشد دست ز مهرم به سر عمريست * اين لطف و كرم را به‌جز از شانه نديدم \r\n\r\nدر رثاى رهى معيّرى\r\n زين رهگذر ريغ « رهى » پا كشيد و رفت * آن نور ديده شد ز نظر ناپديد و رفت\r\nآن ماه آسمان ادب ، شامگاه تار * همچون ستارهء سحرى خوش دميد و رفت\r\nآن روح پاك و طاير آزادهء خيال * سوى بهشت از قفس تن پريد و رفت\r\nگويندهء ترانه ، سرايندهء غزل * از بزم دوستان چو غزالى رميد و رفت\r\nآن سر كه در نشاط پر از شور و عشق بود * آرام بين به بستر خاك آرميده و رفت\r\nپروانه‌اى كه بر گل آتش نشسته بود * شمع وجود خويش بر آتش كشيد و رفت\r\nيا ربّ « رهى » چه ديد كه دل از جهان بُريد * بانگ نداى دوست به ناگه شنيد و رفت \r\n\r\n","description":"","footnote":"","page_name":" 407 ","page_number":407},
  {"content":"\r\n\r\n\r\nرفيعا ( 1350 )\r\nقاسم رفيعا ، فرزند محمود ، در ششم بهمن‌ماه سال 1350 شمسى در روستاى طرقبه ، بيست كيلومترى مشهد مقدّس ، قدم به عالم حيات گذاشت . تحصيلات ابتدايى و متوسّطه را با دشوارى و فراز و نشيب به پايان رسانيد ، سرانجام به دانشگاه راه يافت و در رشتهء الهيّات به تحصيل پرداخت .\r\nوى در شرحى كه از زندگى خود برايم نوشته ، آن قدر ساده و صميمى حرف مىزند كه بهتر ديدم همان عباراتش را كه از ضميرى پاك و روشن حكايت مىكند ، نقل كنم . اين است آنچه كه او نوشته است :\r\n« پدرم قهوه‌چى و مادرم از سادات مكتب‌دار . چيزى ندارم از پدرم ، جز خاطراتى جسته و گريخته از ابّهت‌ها و اصالت‌ها . از اينكه دايم در ميان ترياكىها و سيگارىها چاى قسمت مىكرد و يك‌بار لب به سيگار هم نزد و آخرسر هم در يك صبح بارانى به خاك ابديت سپرديمش ، امّا ما بقىِ عمر با مادر بودم . مادرى كه مهر سيادت بر رخسارش بود و دلهرهء دايمى از اينكه نيازاريمش . دوران تحصيل تا دانشكده را در اوج فراز و نشيب پشت سر گذاشتم . چند سال ترك تحصيل كردم و باز دوباره در اوّل مهر سالى دوباره هواى مدرسه به سرم زد و همان روزها بود كه دايم با خودم حرف مىزدم و دست آخر حرف‌هاى خلوتم را به جمع بخشيدند و آن‌ها اسمش را شعر گذاشتند و خودشان بارها به من گفتند كه حرف‌هايت شعر است . امّا من هنوز در طرقبه زندگى\r\n\r\n","description":"","footnote":"","page_name":" 408 ","page_number":408},
  {"content":"\r\n\r\nمىكنم ، هنوز مردم طرقبه به درستى نمىدانند شعر مىگويم . هنوز مرا به اسم پسر محمود آقاى خدا بيامرز مىشناسند . هنوز اگر احترامى برايم قايل‌اند ، به پاس پدر بزرگوارم و مادر مكرّمه‌ام است . من دارم ريشه‌ام را پيدا مىكنم ، الآن كه سال 1374 است اوّل دانشكدهء الهيّات را پشت سر گذاشته‌ام . در الهيّات درس مىخوانم . اهميّت نمىدهم كه حرف‌هايم شعر باشد يا نباشد ، فقط به اين فكر مىكنم كه به جاى اين مردم دارم حرف مىزنم ، چون همهء آن‌ها حرف‌هايى دارند و چهارپاره‌هاى من كاملا واقعى است و تنها ناظمى بوده‌ام در نظم آن‌ها . همه حرف دل همين مردم است . تا مردم باشند حرف براى گفتن دارم . »\r\nروزنامهء قدس مشهد دربارهء او و شعر « اصغر ذو الفقار تبريزى » چنين مىنويسد :\r\n« قاسم رفيعا از شاعران جوان و پركار كشور ماست كه تاكنون آثار بسيارى در مطبوعات كشور و برخى مجموعه شعرهاى گروهى به چاپ رسانده است . يكى از تجربه‌هاى موفّق او در زمينهء « شعر و قصّه » است . اين چهارپاره در سال 1370 در مسابقات دانش‌آموزى ، وى را ابتدا در استان خراسان و سپس در مسابقات كشورى در رتبهء نخست نشاند . رفيعا در اين اثر تلاش كرده است ميان دو قالب ادبى شعر و قصّه ، حداكثر قرابت را ايجاد كند . به توضيحات شاعرانه و لطيف او از شب و حركات مردى كه از زندان باز آمده ، و برخورد او با فرزندش ، و توصيف كوچه و درخت‌ها ، و نيز نگاه داستانى قابل تأمّل او به ايجاد ارتباط بين دو شخصيّت اصلى قصّه ، يعنى اكبر و اصغر ذو الفقار تبريزى ، با گربه‌اى كه ذكرش در قصّه رفته است بيان كند . »\r\n\r\nقصهء ذو الفقار تبريزى\r\n آن شب از « ذو الفقار » مىگفتيم * ذوالفقارى كه داشت برمىگشت\r\nچهره‌اى پر شكست از پاييز * نوبهارى كه داشت برمىگشت \r\n*\r\n « اكبر ذو الفقار تبريزى » * اهل يك كوچه آن‌طرف‌تر بود \r\n\r\n","description":"","footnote":"","page_name":" 409 ","page_number":409},
  {"content":"\r\n\r\n و به قول برادر « محمود » * از قماش يزيد ، بدتر بود \r\n*\r\n سال‌ها پيش از آنكه من باشم * اكبر از « مش رحيم » دزدى كرد\r\nرفت زندان و بعدها برگشت * بازهم از « كريم » دزدى كرد . . . \r\n*\r\n الغرض ! شب رسيد و خلوت شد * آسمان در سكوت حل مىشد\r\nتكّه‌اى از شعاع پرتو ماه * در درختان توت ، حلّ مىشد \r\n*\r\n گربه‌اى از بلندى يك بام * با سكوتى سياه پايين جست\r\nپيرمردى دوچرخه‌اى نو را * به درخت شكسته‌اى مىبست \r\n*\r\n از سر كوچه مرد كوتاهى * با قدم‌هاى خسته مىآمد\r\nدر دلش خاطرات زندان بود * با غرورى شكسته مىآمد \r\n*\r\n در سكوتى گرفته و سنگين * بسته‌اى را به خانه‌اش مىبرد\r\nسال‌هاى سياه زندان را * همچو كوهى به شانه‌اش مىبرد \r\n*\r\n روى سكّوى چرك قصّابى * جاى « مشتى عزيز » خالى بود\r\nدر كنار درختِ بيد خشك * جاى يك حجله نيز خالى بود \r\n*\r\n گربه پايين پريد از بامى * مثل برگى . . . و بر زمين خوابيد\r\nمرد ، با دست‌هاى سرد و زمخت * مشت بر درب آهنين كوبيد . . . \r\n\r\n","description":"","footnote":"","page_name":" 410 ","page_number":410},
  {"content":"\r\n\r\n . . . ساعتى بعد در ته بن‌بست * مرد پيرى به زور مىخوابيد\r\nكودكى درب خانه را آرام * باز كرد و به مرد شب خنديد . . . \r\n*\r\n رفت تا پا به خانه بگذارد * اشك در چشم ، رو به آن‌سو كرد\r\n. . . و صداى زنى كه مىناليد : * به همان‌جا كه بوده‌اى برگرد ! \r\n*\r\n مدّتى زن به مرد چيزى گفت * بعد از آن در به روى پا چرخيد\r\nباز با بغض خويش تنها ماند * مرد پيرى كه كودكش را ديد \r\n*\r\n نيمه‌شب بود و در خيابان‌ها * از شلوغى هنوز گم مىشد\r\nزير سنگينى سياه شب * شانه‌هاى درخت خم مىشد \r\n*\r\n گربه روى درخت جستى زد * مرد پير اندكى تأمّل كرد\r\nبىجهت مثل بچه‌ها خنديد * خصلت كودكانه‌اش گل كرد \r\n*\r\n رفت تا پشت پيچ دورى زد * گربه بر شاخهء درختى ماند\r\nمرد پير اندكى جلو آمد * در كنار درخت لختى ماند \r\n*\r\n با وجود سياهى و ابهام * در ته چشم گربه چيزى ديد\r\nخم شد و قلوه‌سنگ را برداشت * و به چشمان هيز او كوبيد \r\n*\r\n گربه راه گريز را گم كرد * به زمين خورد و كوچه خونين گشت\r\nمرد ، گريان و شعرخوان ، تنها * از همان راهِ آمده برگشت \r\n\r\n","description":"","footnote":"","page_name":" 411 ","page_number":411},
  {"content":"\r\n\r\n كودكش شام بعد روى بام * گربهء كور دزد را نان داد\r\nدر زمانى كه گربه نان مىخورد * مرد در كُنج مسجدى جان داد \r\n*\r\n بعد از آن شام تيره تا امروز * خون خشكيده بر زمين مانده‌ست\r\nگربهء كور دزد مدّت‌هاست * عدّه‌اى را عجيب ترسانده‌ست \r\n*\r\n كودكش را بهار سال پيش * به جنايت كشيد بىچيزى\r\nو هم‌اكنون عجيب معروف است * « اصغر ذو الفقار تبريزى » \r\n\r\nتيغ نور\r\n شب است و نخل سركش ، تمام گيسوان ، تيغ * به جاى شرم « پينه » به دست باغبان تيغ\r\nبراى ذبح « اعظم » نمىبرّيد « چاقو » * چه شد ؟ - مگر - خدايا ! چكيد از آسمان تيغ \r\n*\r\n هميشه رسمتان بود ، بدون هيچ تفسير * ز پيش‌رو ، برادر ؛ به پشت سر ، نهان ، تيغ \r\n*\r\n به راز بىزبانى ، به رسم « شرحه ، شرحه » * سرود خشم ما را بخوان ! بخوان ! بخوان تيغ !\r\nبراى اينكه روزى به‌سوى تو بياييم * بمان ! بمان ! هميشه ! در انتظار تيغ \r\n*\r\n در آن زمان كه ديگر به‌جز تو چاره‌اى نيست * و آن زمان كه ديگر ، رسد به استخوان تيغ ! \r\n*\r\n ز راه دور ، مردى ، سپيد خواهد آمد * يقين بدانكه آن روز ، نمىدهد امان تيغ ! \r\n\r\n","description":"","footnote":"","page_name":" 412 ","page_number":412},
  {"content":"\r\n\r\n\r\nبه : دكتر على شريعتى ببر اگر ببر واقعى باشد\r\n گفتم آرى ! به دارمان بزنيد ، چاره جز ريسمان نخواهد كرد * مطمئن باش اين زمين با ما ، آنچه كرد آسمان نخواهد كرد\r\nزنده بيرون از بدن باشد ، مرگ بر آدمى كه تن باشد * مرد اگر لايق شدن باشد ، تكيه حتّى به جان نخواهد كرد\r\nقصّه مانند شمس و مولاناست ، شمس رفته حكايتش برجاست * اينكه بيهوده مولوى ، هرگز ، سجده بر استخوان نخواهد كرد\r\nما گرسنه قلم به دستان تا ، هم صدا با شكم شويم امّا * اين قلم توتم اساطيرى ، صحبت از درد نان نخواهد كرد\r\nگر بماند دل فقط يك برگ ، پيش سرشاخه‌هاى خشك سرو * هيبت پرشكوه و لُختش را ، هيچ بادى خزان نخواهد كرد\r\nيونسيم و غنوده بر دريا ، پشت اين غربت نمك تنها * بين اين كوسه‌ها خدا ما را ، بيش از اين امتحان نخواهد كرد\r\nما حديث شكنجه و درديم ، كينه ديديم و طاقت آورديم * ما اگرچه سكوت غم كرديم ، تيغ مختارمان نخواهد كرد\r\nبين مردان قريه معروف است : ببر اگر ببر واقعى باشد * پشت سرسخت صخره‌هايى سرد ، تا ابد آشيان نخواهد كرد \r\n\r\nقصّهء يك مادر\r\n گرچه يك‌لحظه بعد بىترديد * تيغ داغ تموز اينجا بود\r\nمادرم گريه كرد و با خود گفت * كاش « بىبى » هنوز اينجا بود \r\n*\r\n مادرم دست‌هاى پيرش را * داخل كوزه‌اى سفالى كرد \r\n\r\n","description":"","footnote":"","page_name":" 413 ","page_number":413},
  {"content":"\r\n\r\n باز مثل هميشه ناآرام * يك نگاهى به دار قالى كرد \r\n*\r\n چشم‌هايش هنوز گريان بود * كوچه در گرگ‌وميش گم مىشد\r\nمادرم مثل روزهاى پيش * باز در عشق خويش گم مىشد \r\n*\r\n صبح آن‌روز را به ياد آورد * مادرش حالت غريبى داشت\r\nصبح پاييز سال خشكى بود * و فقط يك درخت سيبى داشت \r\n*\r\n داشت بىبى براى معصومه * قصّه‌هاى قديم را مىگفت\r\nقصّهء مرگ حضرت زهرا ( س ) * و عزاى عظيم را مىگفت \r\n*\r\n ناگهان سرفه كرد و بعد از آن * هر دو چشمش غريب جارى شد\r\nپيرزن در خلاصهء ديوار * خسته از زخم‌هاى كارى شد \r\n*\r\n دار قالى هنوز بر پا بود * بىبى از درد قلب مىجوشيد\r\nخسته مثل هميشه چادر را * به سرش كرد و كفش را پوشيد \r\n*\r\n پُرز قالى ستمگرى شوم است * در زمانى كه رنگ جالب نيست\r\nفرش‌هاى قشنگ اين مردم * جز براى فرنگ جالب نيست \r\n*\r\n توده‌هاى سياه بدتركيب * آسمان را مچاله مىكردند\r\nبرف‌هاى نشسته روى كوه * بادها را حواله مىكردند \r\n\r\n","description":"","footnote":"","page_name":" 414 ","page_number":414},
  {"content":"\r\n\r\n باد مىآمد و درختان را * مثل وقت ركوع خم مىكرد\r\nداشت اسب سفيد ياراحمد * از هياهوى باد رَم مىكرد \r\n*\r\n دست پيرى به شانهء مادر * دست پيرى به شانهء خانه\r\nآنكه مىرفت در شيار باغ * يك زن پير نوزده‌ساله ! \r\n*\r\n از ميان رديف آلوها * رفت پاى درخت سيب ريز\r\nبا سرپنجه كَند گودالى * از تمنّاى سرفه شد لبريز \r\n*\r\n دختران هم ميان ترس از باد * مادر پير را كمك كردند\r\nباز مثل هميشه لرزيدند * و به رفتار خويش شكّ كردند \r\n*\r\n مادر خسته سرفه‌اش را خورد * سخت هرآنچه بود بيرون ريخت\r\nلحظه‌هايى گذشت تا اينكه * از كنار دهان او خون ريخت \r\n*\r\n پيرزن پشت ناله‌اى سنگين * پاى سيب تلف شده خوابيد\r\nمادرم در ميان آن گودال * لختهء قلب مادرش را ديد \r\n*\r\n واقعا تا هميشه مىماند * ناله‌هاى غريبى آن سال\r\nبىصدا بود و ديدنى رقصِ * آخرين سيب سرخ در گودال \r\n*\r\n آسمان تا غروب ابرى بود * كه سه‌تار پدر به حرف آمد\r\nشب سردى بدون ناله گذشت * صبح يك روز بعد برف آمد \r\n\r\n","description":"","footnote":"","page_name":" 415 ","page_number":415},
  {"content":"\r\n\r\n گرچه يك‌لحظه بعد بىترديد * تيغ داغ تموز اينجا هست\r\nمادرم گريه كرد و با خود گفت : * گاه « بىبى » هنوز اينجا هست \r\n\r\nناقوس‌هاى مرده\r\n ديدند جز اين در كمان تيرى ندارند * گفتند مأمورند ، تقصيرى ندارند\r\nما را لگد كردند و سرهامان به‌جا بود * ديديم مىخواهند ، شمشيرى ندارند\r\nسرهايمان هم هديه‌شان گرديد و افسوس * از خون اهل شهر ما سيرى ندارند\r\nاينجا سحر هر روز درد بىخروسيست * ناقوس‌هاى مرده تأثيرى ندارند\r\nگويا صفير آتش از دامان گذشته‌ست * زن‌هاى پستان سوخته شيرى ندارند\r\nآن‌قدر گفتم تا زبانم مو درآورد * امّا خدايان قصد تغييرى ندارند\r\nدرد من اين‌ها بود و اهل قريه گفتند : * ديگر غزل‌هاى تو تصويرى ندارند \r\n\r\nغزل مرد\r\n نگاه مىكند مرد ، مرا دوباره از دور * دو چشم آسمانى ، تمام آسمان نور\r\nخودش هميشه مىگفت : دل كبوتران را * چگونه مىتوان كرد درون لانه محصور\r\nبهانه بال‌وپر بود ، كه بال‌وپر درآورد * خدا اگر بخواهد ، وسيله مىشود جور\r\nكسى كه چشم‌هايش شبيه « مرتضى » بود * سه بار خواب ديدم كه باهم‌اند محشور\r\nخدا براى « احمد » رفيق نيمه‌شب بود * رسيده بود و افتاد ز شاخ دار « منصور »\r\nنگاه مىكند مرد ، مرا دوباره از دور * دو چشم آسمانى ، تمام آسمان نور \r\n\r\n","description":"","footnote":"","page_name":" 416 ","page_number":416},
  {"content":"\r\n\r\n\r\nروحانى ( 1384 - 1294 )\r\nغلامرضا يعقوب‌زاده‌ى باوندىپور با تخلص شاعرانه روحانى فرزند مشهدى كريم ، معلّم هنرمند و شاعر عارف پيشه در سال 1294 خورشيدى در شهر تاريخى كرمانشاه پا به عرصه حيات گذاشت و در زادگاهش به مكتب و مدرسه رفت و دانش آموخت .\r\nيعقوب‌زاده اوقات فراغت را در كارگاه برادرش كه استادى هنرمند در قلم‌زنى بود به كار قلم‌زنى پرداخت و براثر استعداد ذاتى در مدّت كوتاهى در اين هنر تبحّر يافت و خود استادى ماهر و هنرمندى مبتكر گرديد و به شهرت رسيد و آثار او را به عنوان بهترين نمونه كار هنر قلم‌زنى مىخريدند تا جايى كه كار قلم‌زنى به چشم او آسيب رسانيد و به تشخيص پزشكان از اين حرفه دست كشيد .\r\nيعقوب‌زاده پس از درگذشت پدر مسئوليت معاش خانواده بر دوشش افتاد ، در سال 1326 به استخدام فرهنگ ( آموزش و پرورش ) درآمد و به شغل آموزگارى اشتغال ورزيد و در مدت خدمت صادقانه‌اش مورد توجه مسئولين آموزش و پرورش قرار گرفت تا جايى كه در سال 1352 به عنوان آموزگار نمونه كشور شناخته شد و به دريافت نشان نايل گرديد و در سال 1356 پس از سى سال خدمت بازنشسته شد .\r\nيعقوب‌زاده در جوانى دست ارادت به عارف بزرگ حاج ميرزا عبد الحسين ذو الرياستين ملقب به مونس عليشاه ( متوفى 1332 ش ) داد و همواره از مريدان و در\r\n\r\n","description":"","footnote":"","page_name":" 417 ","page_number":417},
  {"content":"\r\n\r\nسلك پيروان او بشمار مىرفت .\r\nيعقوب‌زاده با اينكه در هنر قلم‌زنى استاد بود از هنر موسيقى نيز بىبهره نبود و دستگاه‌ها و گوشه‌هاى رديف آواز را از استاد حسين داودى آموخت و در اين رشته نيز توانايى يافت و چون از صداى خوشى برخوردار بود در شمار آوازخوانان خوب و معروف گرديد و خود در يك دوبيتى به اين معنى اشاره مىكند :\r\n من آن تار شكسته بىنوايم * كه غم بشكسته در حنجر صدايم\r\nنمىداند ، نمىپرسد كس از من * كه چون شد صوت داودى زنايم ؟ \r\nيعقوب‌زاده در شاعرى نيز از توانايى كافى بهره‌مند بود اشعارش از چاشنى عرفان برخوردار و از شور و حال خاصّى بهره‌مند است . در سرودن شعر فارسى و كردى هر دو تبحر داشت و در انواع شعر از قصيده و غزل ، تركيب‌بند ، تضمين ، رباعى ، دوبيتى و مثنوى تفنّن مىكرد در شب عاشوراى سال 1324 وقايع جانسوز كربلا را در خواب مىبيند و تحت تأثير آن واقعه دردناك قرار مىگيرد پس از بيدارى تركيب‌بندى در چهارده بند مىسرايد كه در ديوانش موجود است .\r\nيعقوب‌زاده در اواخر عمر قوايش تحليل رفته و بينائىاش رو به نقصان نهاده بود تنها دخترش خانم مريم يعقوب‌زاده مراقبت و پرستارى او را عهده‌دار بود و از اين دختر فرزند پزشك برومندى بنام دكتر محمد رضا يعقوب‌زاده بجا مانده كه در همدان به مردم خدمت مىكند .\r\nروحانى سرانجام در بيست و ششم ارديبهشت‌ماه سال 1384 چشم از جهان فروبست و در زادگاهش به خاك سپرده شد . « 1 »\r\n\r\n\r\n","description":"","footnote":"\r\n( 1 ) - شرح حال و آثار اين شاعر هنرمند را دوست فاضل و شاعر گرانمايه جناب يد الله عاطفى برايم ارسال داشته و من آن را به اختصار در اينجا آوردم .\r\n","page_name":" 418 ","page_number":418},
  {"content":"\r\n\r\n\r\nخسته دل\r\n الهى به‌جز تو پناهى ندارم * به‌جز درگهت قبله‌گاهى ندارم\r\nبه دادم برس اى خداوند سبحان * كه غير از تو پشت و پناهى ندارم\r\nز درگاه خويشت مكن نااميدم * كه غير از تو من دادخواهى ندارم\r\nچنان سوزد از آتش غم روانم * كه در تن دگر اشك و آهى ندارم\r\nمن و قلب مجروح از غم كبابم * تو دانى و جز تو گواهى ندارم\r\nبياموزم ار هست راه نجاتى * كه جز پيشگاه تو راهى ندارم\r\nبه « روحانى » خسته‌دل رحمت آور * كه جز تو كس خيرخواهى ندارم \r\n\r\nبندى از يك تركيب‌بند در مصيبت حضرت سيد الشهداء امام حسين عليه السّلام\r\n كيست اين كز رخ ماهش به فلك تافته نور * به دل خلق جهان حسن وى انداخته شور\r\nكيست اين خسرو فرّخ رخ فرخنده جمال * كه به خاك قدمش رشك برد وادى طور\r\nكيست اين آيت رحمت كه ز انوار رخش * عرق شوم فرومىچكد از چهره‌ى حور\r\nكيست اين مظهر مجد و عظمت كز ره داد * دين حق راست به حق حامى و صاحب دستور\r\nكيست اين گوهر رخشنده كه با خون گلو * نخل دين آب دهد قطع كند ريشهء زور\r\nكيست اين روح مجسّم كه ز وصف هدفش * فهم گنگ است و خرد مات و فرومانده شعور\r\nرخ برافروخته گوئى كه رسول مدنى است * قد برافراخته چون شاه ولايت منصور\r\nاين همان سيّد والاگهر هاشمى است * كه به امحاء ستمگر بود از حق مأمور\r\nاين بشير است و نذير است و امير است و كبير * كه بر او نيست حقايق سر موئى مستور\r\nكلماتش همه بگزيده‌ى قرآن كريم * حركاتش همه دستور خداوند غيور\r\nبه كمال و به خصال و به جمال و به جلال * كس نبوده است بدين شيوه خدا را منظور\r\nاين‌چنين است كه جان همه قربان حسين * جان به قربان حسين و همه ياران حسين \r\n\r\n","description":"","footnote":"","page_name":" 419 ","page_number":419},
  {"content":"\r\n\r\n\r\nدر نعت حضرت رضا عليه السّلام\r\n يا رب كه مىبرد سوى جانان پيام ما * آن يار نازنين و مه خوش‌خرام ما\r\nجانا توئى امام رضا ، ما غلام تو * آخر به تو چه مىگذرد بر غلام ما\r\nما را به لطف خويش به درگاه خود بخوان * تا آنكه بىجواب نماند سلام ما\r\nدانى مراد ما كه تمناى لطف توست * اى باخبر ز جذبه عاشق مدام ما\r\nخواندى و آمديم و گرفتيم خوش مراد * اى قبله‌گاه هفتم و هشتم امام ما\r\nآن شور و شوق خاطر و آن خشيت حضور * زد سكه‌ى حقيقت عشقت به نام ما\r\nخوش از حمايت تو هدايت به حق شديم * اين وارث پيمبر عالىمقام ما\r\nكرديم شكوه پيش تو از شرك خصم دون * تا آنكه خوش گرفتى از او انتقام ما\r\nما را توئى پناه ز آفات روزگار * اى درگه شريف تو بيت الحرام ما\r\nبار دگر به دست ولايت ، به ديده‌ام * دستى بكش كه گشته يكى صبح و شام ما\r\nراضى مشو كه ديده شود برخى حيات * اى واقف از حقيقت و سرّ كلام ما\r\nهرگز شكايت از خدا نكنم پيش بندگان * پيش تو سر كنم كه تو دانى مرام ما\r\nدانم كنى اجابت حاجات دوستان * اى مركز فتوّت و فيض مدام ما\r\nبرهان رَمَد ز ديده‌ى اين پير خسته جان * باشد كه تا دهى ز كَرَم التيام ما\r\n« روحانى » از تو مىطلبد حسن عافيت * اى ياور بدايت و حسن ختام ما \r\n\r\nحب حال خود گويد\r\n سه گوهر ز كف شد مرا رايگان * كه هريك بود آيتى آسمانى\r\nغم اين سه گوهر دلم سوخت زيراكه * بىاين سه خوش نبودم زندگانى\r\nنيابى به مانندهء اين سه گوهر * به گيتى به گنجينه‌ى خسروانى\r\nيكى صنعت و ديگرى نور ديده * دگر صوت خوش ، قدر صوت ار بدانى\r\nز صنعت چه گويم بسى رنج بردم * كه در كسب آن صرف كردم جوانى\r\nبه نُه‌سالگى زيردست برادر * هنرجو شدم با همه شادمانى \r\n\r\n","description":"","footnote":"","page_name":" 420 ","page_number":420},
  {"content":"\r\n\r\n شب و روز ، سى سال زحمت كشيدم * كه تا يافتم شيوه‌ى كاردانى\r\nروان شاد ميرزا اسَد اوستادم * سبق بُرد ز استاد خود اصفهانى\r\nبميرد به تدريج مَرد قلم‌زن * كند زنده تا صنعت باستانى\r\nمن اين رنج بردم دو ديده سپردم * در اين ره كه جستم ز صنعت نشانى\r\nنشد اندرين كار آخر فراهم * چو پالا نگران تا كنم زندگانى\r\nدر اين بوم و بر قدر صنعت كه داند ؟ * كه هستند استاد در باغبانى\r\nهنرمند را عشق باشد معلّم * معلّم چو نبود نيايد معانى\r\nمرا عشق ، شد رهنمون اندرين ره * كه كندم ز دل ريشه‌ى ناتوانى\r\nز هشتاد عمرم گذشت و نديدم * به خود لحظه‌اى شادى و شادمانى\r\nز ديده چه گويم ، ندانند قدرش * مگر آنكه افتاده از ديده‌بانى\r\nنديدن كجا هست مانند ديدن * كه ديدن بود چشمه‌ى كامرانى\r\nبه ظلمت كند زندگى مرد اعمى * دهد از كجا مرد اعمى نشانى\r\nجهان بين چو از كار افتد همان به * جهان را نهد بهر آنان كه دانى\r\nچه گويم ز صوت خوش دل‌نشينى * كه داود زان بهره برد آسمانى\r\nاز آن صوت سهمى به من داد ايزد * كه ذكرش نهان بود و نعتش عيانى\r\nبه عشرت نبردم به كارش تو گوئى * كه پيرى كبيرم برى از جوانى\r\nبه هرجا كه لب بهر خواندن گشودم * بشست آب ديده رخ ارغوانى\r\nنه خود باده خوردم نه با باده خواران * نشستم به جايى به تصنيف خوانى\r\nچو مجذوب حق بودم از روز اول * ثناخوانىام بود گوهرفشانى\r\nرونده نمىشد ز تأثير صوتم * ز من دور ، كز من كند قدردانى\r\nز داودى ، استاد خود كسب كردم * رموزات موسيقى و نغمه‌خوانى\r\nچو آهنگ او دلنشين‌تر نديدم * ز خواننده هرجا كه جستم نشانى\r\nمرا شيخ حسين بود استاد ، ليكن * يگانه بُد از فضل و از نكته‌دانى \r\n\r\n","description":"","footnote":"","page_name":" 421 ","page_number":421},
  {"content":"\r\n\r\n روان شاد گويى ز تقرير قرآن * فروغى به دل داشت بس آسمانى\r\nگذشت آن‌همه روزگاران به خوبى * كه ذكرش بود رمز دنياى فانى\r\nكنونم زمين‌گير و دارم هماره * به حق الفتى آشكار و نهانى\r\nبه تركم بكوب آسمان هرچه خواهى * كه نبود مرا در سخن بدزبانى\r\nز حق هرچه آيد خوش آيد كه دانم * بپرداخت حق از دلم بدگمانى\r\nبه « روحانى » خسته‌دل لطف دارد * مهين مهربان داور آسمانى \r\n\r\nگوهر مقصود\r\n چشمى كه در او گريه‌ى مستانه زند موج * بحريست كه از گوهر يك‌دانه زند موج\r\nآن تحفه كه آيد به نظر دانه‌ى اشك است * درياى كرم از پى اين دانه زند موج\r\nآن راز كه در حوصله‌ى بحر نگنجد * تا عرش خدا در دل ديوانه زند موج\r\nاين جلوه‌گه كيست كه تا چشم گنهكار * خون در جگر محرم و بيگانه زند موج\r\nتا دايره بر دايره اين سلسله برپاست * زنجير تو در گردن ديوانه زند موج\r\nبزمى كه در او باده‌ى وصل تو نباشد * مى ، خون شود و در دل پيمانه زند موج\r\nگر برهمنان مصحف رخسار تو بينند * قنديل حرم در دل بتخانه زند موج\r\nبزمى كه در آن شمع شب‌افروز تو باشد * تا صبح قيامت پر پروانه زند موج\r\nبحريست لبالب شده از گوهر مقصود * چشمى كه در او گريه مستانه زند موج\r\nتا صاف كند طرّه‌ى آن ماه شب‌افروز * انگشت خرد در جگر شانه زند موج\r\nهشدار به دنياى دنى دست نيالاى * تا همت سرشار تو مردانه زند موج\r\nدل جلوه‌گه اوست ز « روحانى » ما پرس * كاندر سخنش صفوت رندانه زند موج \r\n\r\nپيرى\r\n از آتش كهولت ، پژمرد چون گُل ما * كافور مشك‌سا ، شد همواره سنبل ما\r\nگم گشت درّ دندان گم گشت نور ديده * شد گوشها معاف از آهنگ غلغل ما \r\n\r\n","description":"","footnote":"","page_name":" 422 ","page_number":422},
  {"content":"\r\n\r\n از گوش و ديده دائم در زحمتيم ديگر * فرزند ما ندارد تاب تحمّل ما\r\nامروز قصد دارد بنوازِ دم بنا گوش * دستى كه شانه مىزد بر زلف و كاكل ما\r\nنادانى و جوانى ، پيرى و كاردانى * از دست هر دو داريم بنگر تعقّل ما\r\nدى زحمت دو چشمان گل بود و لاله امّا * اكنون عصاى پيرى باشد تجمّل ما\r\nمرديم بس‌كه گفتيم فردا شويم بهتر * كى از دماغ بيرون گردد تخيّل ما\r\nسوداى زندگانى سودى نداشت ليكن * زان سرخوشيم باشد محكم توكّل ما\r\nكنديم جان و نامش داديم زندگانى * يا رب ز ما بگردان جرم تغافل ما\r\nما را اميد بخشش باشد عنايت او * خالى مدار يا رب ، دست توسّل ما\r\n« روحانى » از خدا كى نوميد مىتوان بود * باشد كه رحم آرد وقت تحوّل ما \r\n\r\nخشنود\r\n خواهد گرفتارم چو او ، من با گرفتارى خوشم * بر من ستم راند گر او با آن ستمكارى خوشم\r\nگر رستگارم خواست او در دل فكارم خواست او * او هرچه مىخواهد نكو با لطف دادارى خوشم\r\nهرچند آزارم كند ، از خويش بيزارم كند * خوارم كند ، زارم كند ، با ذلّت و خوارى خوشم\r\nتا در بدن دارم توان سر بر نگيرم ز آستان * بر آستانش بىگمان با ناله و زارى خوشم\r\nدانم هلاكم مىكند سوزانده خاكم مىكند * از نقص پاكم مىكند با اين نكوكارى خوشم\r\nصدها بلا از آسمان دامانم ار گيرد بدان * در راه آن آرام جان با هرچه دشوارى خوشم \r\n\r\n","description":"","footnote":"","page_name":" 423 ","page_number":423},
  {"content":"\r\n\r\n دردى دهد گر بىدوا ، لطفى بود بىمنتها * ور صحّتم دارد روا با سلم و بيمارى خوشم\r\nهر رنج آيد بر سرم چون او بخواهد لاجرم * تسليم شاه ذو الكرم با رحمت بارى خوشم\r\nبا درد و درمانش خوشم با وصل و هجرانش خوشم * با جور و احسانش خوشم با هرچه پندارى خوشم\r\n« روحانى » دل‌خسته بين در كوى او بنشسته بين * از غير حق بگسسته بين با عشق دادارى خوشم \r\n\r\nاى قبيله‌ى خوبان\r\n با من اى قبله‌ى خوبان جهان ناز چرا * ناز با عاشق دلداده‌ى جانباز چرا\r\nعشق تو خانه‌برانداز و دل از شوق تو خون * شوق حسن تو چنين خانه‌برانداز چرا\r\nاشكم از ديده فروريزد و رازش دانى * كرده‌اى اشك من غم‌زده غمّاز چرا\r\nريزىام خون دل از ديده به صد ناله و آه * ز من ، اى من به فداى تو نهان راز چرا\r\nتا كنم دفع يكى فتنه از آن نرگس مست * فتنه‌اى تازه كند چشم تو آغاز چرا\r\nبا رقيبان تو كردم ز وفا قطع‌نظر * در غيابم شده‌اى با همه دمساز چرا\r\nسعى من در طلب لطف تو از حد بگذشت * ديده پوشيدن از اين خواهش و ابراز چرا\r\nما گذشتيم به اميد تو ، از هستى خويش * تو به هستى دگر وعده دهى باز چرا\r\nاين چراهاى من از كثرت درد است و عمل * به ز من پيش تو آن فلسفه‌پرداز چرا\r\nراز اين مسأله پرسند ز « روحانى » گو * كشتىِ اين همه عشاق سرافراز چرا \r\n\r\nيار سيه‌چشم\r\n سيه‌چشمى كه مهرش در دل ماست * همانا قهر و لطفش مشكل ماست\r\nجمال بىمثال دل‌فريبش * چراغ و شمع جمع محفل ماست \r\n\r\n","description":"","footnote":"","page_name":" 424 ","page_number":424},
  {"content":"\r\n\r\n گرفتار دو زلف تابدارش * دل غم‌ديده‌ى ناقابل ماست\r\nبراى ديدن رخسار ماهش * وجود ما يگانه حايل ماست\r\nكه يا رد سر ز فرمانش بپيچد * كه يا مهرش عجين آب و گل ماست\r\nبلى گفتيم ز اوّل كاو در آخر * خرد ما را اگرچه قابل ماست\r\nاگر بيگانه نشناسيم ، غم نيست * ولى آن آشنا در منزل ماست\r\nبه توفان داد دل « روحانى » آخر * كه آن درياى بىچون ساحل ماست \r\n\r\nشرف آدميت\r\n گفتم ار انسان بيابم دست و دامانش بگيرم * با تو خويشم وا رهاند يا كه در پايش بميرم\r\nبوسه بر پايش زنم تا دستم از شفقت بگيرد * گريه از شوقش كنم تا بشكفد چشم ضريرم\r\nگيرم اندر بر چو جانش سر نهم بر آستانش * مست گردم از بيانش بر فلك بندد سريرم\r\nنه به‌جز عشق وصالش در دلم باشد اميدى * نه به‌جز نعت خصالش هست فكرى در ضميرم\r\nروز و شب دارم خيالش وز خدا خواهم وصالش * تا كى از نور جمالش زندگى سازد بصيرم\r\nتا مراد خود بيابم بر مرادش مىشتابم * از درش سر بر نتابم گرچه پندارد حقيرم\r\nبر سر كويش نشينم خلوت دل برگزينم * ور كشد همّت بگيرم ور كُشد منّت پذيرم\r\nحبّذا وقتى كه گيرد از سر شفقت سراغم * مرحبا روزى كه خواهد ديده بردوزد به تيرم \r\n\r\n","description":"","footnote":"","page_name":" 425 ","page_number":425},
  {"content":"\r\n\r\n غير او يارى نبينم بلكه ديّارى نبينم * تا در ديگر بكوبم تا ره ديگر بگيرم\r\nزنده جان در بند تن ، تن خسته از زندان دنيا * چون از اين هستى گريزم چون بدين پستى بميرم\r\nكى شود آسوده جانم تا در اين زندان نمانم * تا اگر مانم به‌جز او كس نباشد دستگيرم\r\nگرچه او داند كه من چون آهوى سر در كمندم * يا كه در تاب شكنج زلف پرچينش اسيرم\r\nرشته‌ى الفت نسازم پاره تا روزى كه هستم * نعمت روزى نگيرد چون به احسانش بصيرم\r\nگاه باشد پر كشم تا بر سر كويش نشينم * پاك رنجت از سر من چون همىبيند فقيرم\r\nخود ز خود بيزارم اكنون و ز تعلق‌ها دلم خون * كاش جان بازم به او چون من ز عمر خويش سيرم\r\nهرگز از خاك سر كويش ز طاعت سر نپيچم * هرگز از جام تمنّاى لبش لب برنگيرم\r\nخاطرم آزرده از اين هم‌ركابان ريائى * تا چه آيد بر سر صدق جوانان من كه پيرم\r\nهيچ « روحانى » نخواهد جز رضاى دوست ، آرى * هرچه پيش آيد خوش آيد ، بر مرادش ناگزيرم \r\n\r\nاى دل\r\n اى دل چو تميز حق و باطل دارى * در حق طلبى ببين چه مشكل دارى\r\nكوتاه‌ترين خط عمل ، راستى است * اين ره بگزين چو عشق منزل دارى \r\n\r\n","description":"","footnote":"","page_name":" 426 ","page_number":426},
  {"content":"\r\n\r\n\r\nبشنو ز من\r\n گيرم كه به علم غيب آگاه شوى * در هر عملى دليل آن راه شوى\r\nاز من بشنو ، غير خدا گر طلبى * نوميد و حقير و پست و خودخواه شوى \r\n\r\nچه گويم\r\n ز درد و داغ هجرانت چه گويم * گرفته غصّه‌ات راه گلويم\r\nاگر اندوهت از پايم درآورد * توئى قاتل ، به كس نامت بگويم \r\n\r\nدعاى مستجاب\r\n دل‌آرا دلبر من مست خوابه * گل رويش ز شبنم پرگلايه\r\nخداوندا به عمرش عمرم افزا * شب جمعه دعاها مستجابه \r\n\r\n","description":"","footnote":"","page_name":" 427 ","page_number":427},
  {"content":"\r\n\r\n\r\nروح القدس ( 1306 - 1215 )\r\nحاج سيّد هادى روح القدس ، فرزند سيّد طاهر ، در سال 1352 هجرى قمرى ( 1215 ش ) در اسدآباد همدان پا به عرصهء حيات گذاشت . دانش‌هاى مقدّماتى را در مكتب سيّد صفدر ، پدر سيّد جمال الدّين اسدآبادى آموخت و در همين زمان با سيّد جمال الدّين هم مكتب بود و در بازى كودكانه مشاركت داشت .\r\nروح القدس ازآن‌پس براى ادامهء تحصيل رهسپار تهران شد و در مدرسهء مروى سكونت اختيار كرد و به كسب دانش پرداخت و علوم متداولهء عصر را از محضر اساتيد هر رشته فرا گرفت و تا اخذ درجهء اجتهاد پيش رفت .\r\nروح القدس آن‌گاه از تهران به زادگاه خود بازگشت و مرجع امور دينى و قضايى مردم گرديد و به علّت داشتن زهد و تقوا ، مورد توجّه و محبوبيّت مردم قرار گرفت و معيشتش نيز از درآمد امور زراعت و باغ انگور مختصرى كه داشت مىگذشت .\r\nدر سال 1256 شمسى كه سيّد جمال الدّين اسدآبادى به دعوت ناصر الدّين شاه به تهران آمد ، روح القدس براى ديدار دوست دوران كودكى به تهران شتافت و اشعارى چند در ستايش او نيز سرود كه در ديوانش مضبوط است و چند بيت زير از آن جمله است .\r\n آمدى اى طاير عرشىنژاد * اى شكوفه نخلهء طور مراد\r\nآمدى اى همدم و همراز من * آمدى اى شاه بىانباز من \r\n\r\n","description":"","footnote":"","page_name":" 428 ","page_number":428},
  {"content":"\r\n\r\n آسمان فضل و تمكين آمدى * اى جمال الحقّ و الدّين آمدى \r\nبارى ، روح القدس در آغاز شاعرى « هاشمى » تخلّص مىكرد . پس از ديدار با سيّد جمال الدّين اسدآبادى به پيشنهاد او ، تخلّص « روح القدس » را برايش برگزيد و او نيز ازآن‌پس اشعار خود را با همين تخلّص مىسرود و شهرتش نيز به روح القدس از همين زمان آغاز گشت .\r\nروح القدس علاوه بر دوستى دوران كودكى ، با سيّد جمال الدّين قرابت سببى نيز داشت و در حقيقت ، دايىزاده و عمّه‌زادهء يكديگر بودند و هنگامى كه سيّد روزنامهء عروة الوثقى را در مصر منتشر مىساخت ، براى روح القدس نيز آن را مىفرستاد و مكاتباتى ميانشان برقرار بود و در كتاب اسناد منتشر نشده كه به اهتمام دكتر مهدوى و ايرج افشار طبع و نشر گرديد ، از آنها نقل شده است .\r\nروح القدس شاعرى توانا و عارفى وارسته و روشن ضمير بود و سرانجام در سال 1306 شمسى برابر بيست و يكم ماه رجب سال 1346 در نود و چهارسالگى چشم از جهان فروبست و در مدخل امامزاده احمد ، در كوى سيّدان اسدآباد ، به خاك سپرده شد .\r\nديوان اشعارش در اسفندماه سال 1355 به اهتمام ابو الحسن جمالى اسدآبادى توسّط كتابخانهء سنايى طبع و نشر گرديد .\r\n\r\nمىپسندد\r\n مرا غرق دريا خدا مىپسندد * چه گويم ، عبث ، ناخدا مىپسندد\r\nخضر خورد آب بقا را چه حاصل * كه اسكندر آب بقا مىپسندد\r\nغيور است محبوب و از فرط غيرت * سرِ عاشق از تن جدا مىپسندد\r\nچه مشكل‌پسند است طبع محبّت * كه هر درد را بىدوا مىپسندد\r\nگهى دوست از شدّت مهربانى * ز خون دست و پا را حنا مىپسندد\r\nنگويم كجا ، ليك اين عشق خونى * گهى ذبح را از قفا مىپسندد\r\nطبيبا ! برو ، بيش از اينم مرنجان * مگر دردِ عاشق دوا مىپسندد \r\n\r\n","description":"","footnote":"","page_name":" 429 ","page_number":429},
  {"content":"\r\n\r\n چه خوش گويد آن دردمندى كه گويد * عجب طبعم اين بيت را مىپسندد\r\n« چرا دست‌يازم ؟ چرا پاى كوبم ؟ * مرا دوست بىدست‌وپا مىپسندد »\r\nنگويى تو « روح القدس » از كه ترسى * بگو هرچه را يار ما مىپسندد \r\n\r\nحلّال مشكل‌ها\r\n الا اى قافله سالار ! بگشاييد محمل‌ها * كه خون افسرده در رگ‌هايم از بانگ جلاجل‌ها\r\nدر اين هنگام رفتن يك نظر باز آرزو دارم * عزيزان مهلتى بايست بهر ما ز قاتل‌ها\r\nگهى در فكر جانانم ، گهى تشويش جان دارم * بشوى اى ديده از لوح دلم اين نقش باطل‌ها\r\nبه مؤمن مؤمن پاكم ، به كافر كافر مطلق * حكايت مىكند آيينه ز اشكال مقابل‌ها\r\nبس است اى دل چه حربا تا به كى خورشيد مىجويى * برو آهنگ مطلق كن ، بگردان روز آفل‌ها\r\nشب تاريك و باران و بيابان راه ناپيدا * كجايى خضر ره ! اى دستگير پاى در گل‌ها\r\nبگو « روح القدس » را مشكلى افتاد در كارم * نمىپرسى چرا حال من ؟ اى حلّال مشكل‌ها \r\n\r\nطالب وصل\r\n به صفا پرده برانداز مينديش نگارا * مگر از روى تو بىپرده ببينيم خدا را\r\nمدّعى بهره ز رخسار تو بىپرده ندارد * كورِ زاييده ز مادر ، چه كند نور و ضيا را ؟\r\nهيچ جا نيستى ، امّا به حقيقت همه‌جايى * طالب وصل تو گو سر بگذارد همه جا را \r\n\r\n","description":"","footnote":"","page_name":" 430 ","page_number":430},
  {"content":"\r\n\r\n اصلم از جنس بهشت است ، خدايا مددى كن * كه دلم باز طلب مىكند آن آب‌وهوا را\r\nعاشق آن نيست كه تن پرورد و جان بستاند * عاشق آن است كه با جان ننهد فرق ، بلا را\r\nگرنه سرو چمن خلد برين است ، ندانم * در كجا يافته پس قدّ تو اين نشو و نما را ؟\r\nوعدهء وصل دهى ، تا رمقى هست بفرما * چون‌كه سهراب بميرد ، چه كند نوش دوا را\r\nحيفم آيد كه بگريم ، قدمى رنجه كن اى جان * پا به چشمم منه اى دوست مرنجان كف پا را\r\nمزد « روح القدس » از رشك خطوخال نكويان * كاين شرافت ز چه حاصل شده اين مهرگيا را \r\n\r\nسيه‌روزگار\r\n سيه‌چشمى ، سيه كرده‌ست ياران ، روزگارم را * سر زلف پريشانى ، پريشان كرده كارم را\r\nنبيند غير داغ دوست در سرّ سويدايم * اگر بعد از وفاتم هركه بشكافد مزارم را\r\nقرارى كرده‌ام با دوست تا جان باشدم بر سر * اگر شمشير بارد ، نشكنم هرگز قرارم را\r\nنهان و آشكارا جز رضاى تو نمىخواهم * خداوندا ! تو مىدانى نهان و آشكارم را\r\nنگارى تازه قصد دين و دل كرده‌ست اى ياران ! * خدا را باخبر سازيد از اين معنى نگارم را\r\nتو صيدم كرده‌اى ، گردون هواى كشتنم دارد * سرت نازم ، بگو گردون چرا بستى شكارم را\r\nبدين دستار ترسم مىفروشان نسيه ندهندم * نشستم با تهىدستان ، شكستند اعتبارم را\r\nبه جنّت زاهدان را بىجهت دعوت مكن واعظ * بدين مشتى بَهايِم ، مىچرانى مرغزارم را \r\n\r\n","description":"","footnote":"","page_name":" 431 ","page_number":431},
  {"content":"\r\n\r\n كجايى ساربان امشب شتر مست است و من مفتون * به آهنگ هُدِى از كف منه امشب مهارم را\r\nدر اين هنگام رفتن يك وداعى آرزو دارم * اجازت گر دهد « روح القدس » خويش و تبارم را \r\n\r\nپيش‌تر بيا ! « 1 »\r\n دور از وطن فتادهء ما ! پيش‌تر بيا * اى دل‌زدست‌دادهء ما ! پيش‌تر بيا\r\nمرغان قدس جمله به انس تو منتظر * اى ز آشيان‌پريدهء ما ! پيش‌تر بيا\r\nجمعى به آرزوى تو از عرش متّصل * گويند : نور ديدهء ما ! پيش‌تر بيا\r\nدست كسى به شاخ بلندت نمىرسد * اى سرو نورسيدهء ما ! پيش‌تر بيا\r\nبىخود مرو به وادى بىآب و بىعلف * اى در چمن چميدهء ما ! پيش‌تر بيا\r\nديشب ز بام عرش همىگفت هاتفى * كى دور اوفتادهء ما ! پيش‌تر بيا\r\nهرچند پيش رفتم و نزديك‌تر شدم * هم گفت اى رميدهء ما ! پيش‌تر بيا\r\nرخ بر رُخش نهادم و فرياد بركشيد * كاى رخ‌به‌رخ نهادهء ما ! پيش‌تر بيا\r\nمن با تو گويم اين تو نگويى به هيچ‌كس * تر كن لبى ز بادهء ما ! پيش‌تر بيا\r\nمىآيد اين خطاب به من از دهان من * گويى نه شوخ سادهء ما ! پيش‌تر بيا\r\n« روح القدس » ببين تو ! ولى با كسى نگو * سرّيست زير پردهء ما ! پيش‌تر بيا \r\n\r\nدر عالم محبّت\r\n عشق آمد ، اى حريفان ! افروخت جان ما را * اين برق خانمان‌سوز ، زد آشيان ما را\r\nدر عالم محبّت ، سود و زيان نباشد * يكسان نمود اين عشق ، سود و زيان ما را\r\nدكّان عاشقى را ، جنسى به غير دل نيست * خوبان به نسيه بردند ، جنس دكان ما را\r\nدانشوران غيبى ، يكباره محو كردند * از دفتر معانى ، شرح و بيان ما را \r\n\r\n\r\n","description":"","footnote":"\r\n( 1 ) - اين غزل را در مفارقت سيّد جمال الدّين اسدآبادى سروده است .\r\n","page_name":" 432 ","page_number":432},
  {"content":"\r\n\r\n تاب‌وتوان هجران ، تا بود صبر كردم * كافر دلان ببردند ، از تن توان ما را\r\nديدى ز بس‌كه دو نان ، خستند خاطر ما * برداشتند آخر ، مُهر زبان ما را\r\nيا ربّ ! به پيرى من ، رحمى كن و نگهدار * از چشم زخم دوران ، يار جوان ما را\r\nدارم ز طالع خود ، از شكوه داستانى * كو همدمى كه پرسد ، اين داستان ما را ؟\r\nطبعم ز دور گردون از عمر سر گران است * ساقى ! بيا ، بياور ، رطل گران ما را\r\n« روح القدس » نبودى ، گر در ميانه حايل * فرقى نبود با دل ، آن دل‌ستان ما را \r\n\r\nدر پناه تو\r\n اى آنكه بودِ هر دوجهان از نگاه توست * دنيا و هرچه هست در او ، كارگاه توست\r\nاين شارعى كه تا همه جا راه مىرود * بيگانه گر غلط نكند شاهراه توست\r\nروز جهان ، دليلِ سفيدىِ روى تو * شب‌هاى تيره ، آيت موى سياه توست\r\nاين روى دلربا گل آن بوستان بود * وين خطّ جان‌فزا به حقيقت گياه توست\r\nبر هستى تو هيچ گواهى ضرور نيست * هستىِ تو ، به هستىِ تو ، خود گواه توست\r\nهركس به چون خودى شده مشغول ترّهات * بازيچه‌ها نگر كه در اين بارگاه توست\r\nنااهل از پناه تو هرجا كه مىرود * گر نيك بنگرد همه جا در پناه توست\r\nاى دل دگر منال ز بيداد ظالمان * معلوم شد كه دلبر تو دادخواه توست\r\nصد بار رفته‌ام ز زمين تا به آسمان * « روح القدس » به قدر همان مد آه توست \r\n\r\nخانقاه من\r\n بيا كه شارع ميخانه شاهراه من است * شعاع شعلهء خورشيد ، برق آن من است\r\nفراز منظر كرّوبيان نشيمن ماست * طراز دامن دلدار خوابگاه من است\r\nاگر مرا نشناسى خديو ملكت عشق * به راستى منم و عشق ، پادشاه من است\r\nبه صدق دعوى اگر شاهدى ضرور بود * به جان دوست همان دوست خود گواه من است\r\nبه عذر مستى اگر كار ما حواله رود * جناب پير مغان مست عذرخواه من است \r\n\r\n","description":"","footnote":"","page_name":" 433 ","page_number":433},
  {"content":"\r\n\r\n ظهور صدق و ارادت ز يُمن همّت اوست * چنان‌كه غفلت و بيهودگى گناه من است\r\nنسيم روضهء « روح القدس » ز گلشن ماست * به حكم آنكه خرابات ، خانقاه من است \r\n\r\nعكس نگار\r\n صاحب نظران ! عكس نگار است ، ببينيد * در كون و مكان جلوهء يار است ، ببينيد\r\nنقّاش ازل صنع‌نمايى كند از غيب * عالم همه پرنقش و نگار است ، ببينيد\r\nآبى كه نهان مىرود از ديدهء اغيار * آن آب ، عيان در گل و خار است ، ببينيد\r\nآن شعله كه در طور عيان گشت به موسى * در جملهء اجزاى بهار است ، ببينيد\r\nاى خلوتيان ! اين همهء انفس و آفاق * يا آينه يا آينه‌وار است ، ببينيد\r\nمرغان چمن نغمهء توحيد سرايند * در باغ و چمن بانگ هزار است ، ببينيد\r\nهم صعوه و موسيجه و درّاج و چكاوك * هم قمرى و هم صلصل و سار است ، ببينيد\r\nدر شاخ درخت از اثر رأفت محبوب * گل‌ها همه در بوس و كنار است ، ببينيد\r\nباز آمده تركى ز پى غارت دل‌ها * اين ترك همان شاهسوار است ببينيد\r\nاى راهروان ! در طرف ميسرهء راه * تاريكى گردى و غبار است ، ببينيد\r\nشيطان سر راه آمده با جلوهء طاوس * يا آمده در صورت مار است ، ببينيد\r\n« روح القدس » آن عهد كه در عالم زر بست * اينك به همان عهد و قرار است ، ببينيد \r\n\r\nقرض\r\n مشكل بليّه‌اى است عزيزان بلاى قرض * يا ربّ مباد هيچ‌كسى مبتلاى قرض\r\nمشكل‌تر آنكه سخت سپرده است آسمان * در كيسه‌ها به دست لئيمان دواى قرض\r\nاى دوست ! رو به دوزخ اگر رو كنى ، يقين * خوش‌تر كه رو كنى به كسى از براى قرض\r\nآوخ ز قرض خواه گدا اصل نانجيب * رو قرض كن از او كه بدانى صفاى قرض\r\nآه از تُرُش نشستن و ديدن سوى زمين * از مرد قرض خواه پى ادّعاى قرض\r\nمردن به گلخنى به خدا از گرسنگى * صد بار بهتر است مرا از غذاى قرض \r\n\r\n","description":"","footnote":"","page_name":" 434 ","page_number":434},
  {"content":"\r\n\r\n غافل مباش ز آمدن صبح پشت در * نه سيم و نه زرى كه نمايى اداى قرض\r\n« روح القدس » كليد بهشتت اگر دهند * مستان ، كم است روز قيامت بهاى قرض \r\n\r\nپروانهء عشق\r\n دلا بگذر سوى ميخانهء عشق * دماغىتر كن از پيمانهء عشق\r\nمكن اى عقل تدبيرى ، كه آيد * خلل بر قيمت دردانهء عشق\r\nبه استغناى مستى از سرِ دار * انا الحقّ مىزند مستانهء عشق\r\nمترس اى دوست از سنگ ملامت * كه عالم پر شد از افسانهء عشق\r\nمرا بهر خدا كى مىنمايد * نشان راه دولت خانهء عشق\r\nمشو غافل ز ذوق سنگ طفلان * به صحرا گو مرو ديوانهء عشق\r\nمگو باغ بهشت و قصر فردوس * به نزد ما بگو ويرانهء عشق\r\nندارد عشق با معشوق فرقى * كه زلفش دام و خالش دانهء عشق\r\nچنينت مىكشند از راه گويا * رسيده كوكبه شاهانهء عشق\r\nگذشتن ممكن است از خويش ليكن * به يمن همّت مردانهء عشق\r\nپَرِ « روح القدس » ترسم بسوزد * كه بىپروا شده پروانهء عشق \r\n\r\nرباعيّات\r\n مردان خدا به‌جز خدا نشناسند * پا از سر خويش سر ز پا نشناسند\r\nيكسان شده در مذهبشان زشت و نكو * خوب از بد و نفرين ز دعا نشناسد \r\n* * *\r\n اى سرو ! به قدّ يار من مىمانى * اى گل ! به رخ نگار من مىمانى\r\nاى بيد ! تو نيز خرّمى ، ليكن حيف * برگشته به روزگار من مىمانى \r\n* * *\r\n بشكست ز بيداد فلك پشت مرا * مانده‌ست به لب ز حيرت انگشت مرا \r\n\r\n","description":"","footnote":"","page_name":" 435 ","page_number":435},
  {"content":"\r\n\r\n از درد دلم كسى خبردار نشد * آوخ كه مرض دوتا شد و كشت مرا \r\n* * *\r\n اى درد تو ، درمان دل غمگينم * اى ياد تو ، مونس شب ديرينم\r\nتقدير چنين بود نكردند الحقّ * جز نام تو از روز ازل تلقينم \r\n* * *\r\n حاشا كه نصيحت كسى ننيوشيم * يا اينكه ز بيداد كسى نخروشيم\r\nگر دوست به هيچ نرخ ما را نخرد * ما دوست به هيچ قيمتى نفروشيم \r\n* * *\r\n درد تو بود در دل بىكينهء من * زارىّ تو سر مىزند از سينهء من\r\nدرد از تو دوا از تو ، من از راه ادب * گويم كه بكشت درد ديرينهء من \r\n* * *\r\n برخيز مرا ببر به دوش ، اى ساقى ! * تا دكهء مردِ مىفروش ، اى ساقى !\r\nعمرم به سر آمد و به لب آمد جان * از صحبت قوم خرقه‌پوش ، اى ساقى ! \r\n\r\n","description":"","footnote":"","page_name":" 436 ","page_number":436},
  {"content":"\r\n\r\n\r\nرودى ( 1308 )\r\nحسن پروين مهر فرزند اسد اللّه در مردادماه سال 1308 شمسى در يكى از محلّه‌هاى قديمى تهران اسماعيل بزاز ( مولوى ) ديده به جهان گشود .\r\nپروين مهر درباره تحصيل و زندگينامهء خود چنين مىنويسد : « تا رسيدن به سن نوجوانى براى گذراندن امور خانواده ناچار در كار روزانه به پدرم كمك مىكردم لذا دروس ابتدائى را شبانه به پايان رسانده و پايان‌نامه دريافت كردم در بيست و دوسالگى ازدواج و شغل تجارت را پيشه ساختم كه به همين مناسبت به كشورهاى عربى و اروپائى رفت و آمد داشتم در همين رابطه تقريبا با دو زبان ديگر آشنا شدم .\r\nحدود پنج سال دروس حوزوى خواندم از بيست و پنج‌سالگى چندين بار به مكّهء معظّمه و عتبات عاليات مشرّف شدم ، از همان اوان جوانى كه شوق زيارت خانه خدا و قبور متبرّكه را داشتم ، به سرودن شعر پرداختم و به سرودن اشعار مذهبى در مدح و منقبت ائمهء طاهرين دلبستگى داشته و اشعارى در اين زمينه سروده‌ام ، از شعر سودجوئى نكرده‌ام و در مدح كسى شعرى نسرودم از محضر بزرگانى چون صغير اصفهانى و استادانى چون محمد على سخانى و محمد على مردانى و محمد ديهيم و عبد الصمد حقيقت و ابو القاسم حالت و على اكبر كنىپور ( مستى ) و دكتر عباس كى منش كه بعضى در قيد حيات و برخى به رحمت حق پيوسته‌اند بهره‌مند شده‌ام ، هفته‌ها در كلاس درس پرفيض استاد دكتر سيد خليل خطيب رهبر كسب فيض\r\n\r\n","description":"","footnote":"","page_name":" 437 ","page_number":437},
  {"content":"\r\n\r\nكرده‌ام .\r\nحسن پروين مهر از استعداد و قريحه شاعرى در شعر بهره دارد هرچند خود در اين رهگذر ادعائى ندارد .\r\nنمونه‌هاى زير از شعر اوست :\r\n\r\nدر سوگ جانسوز حسين عليه السّلام\r\n چه سودائى فلك در زير سر داشت * كه ره جوى بلا از آن خبر داشت\r\nنى از غم‌هاى غُربت ناله مىكرد * كه خود با كاروان عَزم سفر داشت\r\nچه رخ داد آنكه هنگام بهاران * خزان بر گلشن گيتى گذر داشت\r\nگلستان از عطش مىسوخت ليكن * خدا بر تشنه‌كامىها نظر داشت\r\nميان آتش كين و ستم سوخت * گلستان على تا برگ و بر داشت\r\nگلوى نازك گل خون فشانيد * ز پيكان جفا تا بوسه برداشت\r\nيم خون خدا زآن‌رو خروشيد * كه هفتاد و دو ارزنده گهر داشت\r\nاگر ظلمت فتاد از پايدارى * سپهر كربلا مهر و قمر داشت\r\nبگو با جنگ افروزان گيتى * كه بر شمشير خون فتح و ظفر داشت\r\nبه فرزند على يارى ندادند * چو دنيادار از آن بيم خطر داشت\r\nدر آن هنگامه آب آتش به پا كرد * چو با عباس سوداى دگر داشت\r\nبه صحرا آن شقايق رفت بر باد * كه داغ تشنه كامى بر جگر داشت\r\nسخن در سوك جانسوز حين است * كه « رودى » اشك خون از چشم تر داشت \r\n\r\nدست تولّا\r\n تا بدامان على دست تولّا زده‌ايم * به تولاى على بر دوجهان پا زده‌ايم\r\nهمّت از فقر گرفتيم كه با طبع بلند * طعنه بر قاف پُرآوازه‌ى عنقا زده‌ايم\r\nبر سر كوى وفا از كرم دولت دوست * تكيه بر بارگه عرش مُعلّا زده‌ايم \r\n\r\n","description":"","footnote":"","page_name":" 438 ","page_number":438},
  {"content":"\r\n\r\n در بيابان جنون بىخبر از خويشتنيم * رايت عشق چو بر گُنبد مينا زده‌ايم\r\nاينكه مستيم ز هم صحبتى اهل طريق * از خم پاكدلى ساغر صهبا زده‌ايم\r\nنشگفت است كه ديوانه ببازار غميم * گوهر عقل در اين راه بسودا زده‌ايم\r\nنهراسيم ز توفان غم‌انگيز بلا * زورق دل چو بر اين پهنه دريا زده‌ايم\r\nلاله‌سان در طلب يار بآئين وفا * داغ حسرت بدل خسته رسوا زده‌ايم\r\nما خراباتى و رنديم ولى جام صبوح * از كف پير مُغان در شب يلدا زده‌ايم\r\nهمچو « رودى » بجهان از مدد پير مراد * پُشتِ پا يكسره بر لذّت دنيا زده‌ايم \r\n\r\nدشت بلا\r\n از عطش تا جگرزاده‌ى زهرا مىسوخت * حَرَمش لاله صفت در دل صحرا مىسوخت\r\nآب مهريه زهرا و در آن دشت بلا * ازچه‌رو گلشن او بر لب دريا مىسوخت\r\nهمچو مجنون كه شكيبا نبُود در غم عشق * در فراق رخ اكبر دل ليلا مىسوخت\r\nاصغر آن غنچه لب‌تشنه گلزار رباب * در ميان حرم و عرصه هيجا مىسوخت\r\nحَرَم آل على سوخت چنان ز آتش كين * كه زِ هَر شعله آن گُنبد خضرا مىسوخت\r\nدر تَب تشنگى و سوز جگرهاى كباب * سينه علقمه چون سينه سقّا مىسوخت\r\nزاده ساقى كوثر ز عطش بر لب آب * بعد هفتاد و دو تن يكّه و تنها مىسوخت\r\nدر كنار بَدنِ بىسَرِ پروانه عشق * زينب غم‌زده چون شمع سراپا مىسوخت\r\nكربلا دشت بلا بود و چنان وادى طور * خيمه‌ها چون شجر سينه سينا مىسوخت\r\nچشم خونبار قلم از دل « رودى » مىگفت * كاش در آتش اين واقعه دنيا مىسوخت \r\n\r\nغزل عاشورائى\r\n سخن ز نهضت خونين كربلاست هنوز * كه در جهان علم ذكر آن بپاست هنوز\r\nنگر بديده‌ى انصاف حق و باطل را * كه شد يزيد ولى صيت حق بجاست هنوز\r\nاگر مدام رود اشك غم ز ديده رواست * كه از بدن سر خون خداجو است هنوز \r\n\r\n","description":"","footnote":"","page_name":" 439 ","page_number":439},
  {"content":"\r\n\r\n مگو سخن ز جدائى ميان پيكر و سر * حين چون برضاى خدا رضاست هنوز\r\nمدام مىرسد بوى كربلا بمشام * كه مُشك تُربت آن در كف صباست هنوز\r\nاگرچه گشت دو دستش جدا ز تن عباس * ز كار بسته مَردم گره‌گشاست هنوز\r\nبه سوگوارى لب‌تشنگان دشت بلا * روان سِرشك غم از چشم ماسواست هنوز\r\nچه رفته است كه پيوسته در كنار فرات * حكايت عطش و آب ماجراست هنوز\r\nشفا ز درگه خون خدا از آن جويند * كه تُربتش بجهان درد را دواست هنوز\r\nشناس قدر زر ناب را كه مِهرِ حُسين * مس وجود تو را همچو كيمياست هنوز\r\nچه روى داده كه دم مىزنند جمله ز داغ * دلى كه در قفس تنگ سينه‌هاست هنوز\r\nشعار مردم آزاده جهان « رودى » * پيام نهضت خونين كربلاست هنوز \r\n\r\nميلاد حضرت زينب كبرى عليها السّلام\r\n ميلاد بهين دخت على زينب كبراست * كز خيل ملك غُلغُله در خانه زهراست\r\nاز مقدم او ديده زهرا شده روشن * بر ماه رخش چشم على گرم تماشاست\r\nميلاد گل باغ وَلا باد مبارك * تا نام على بر زِبَر عرش مُعلّاست\r\nشد خاطر دل شاد از اين مژده كه امروز * گلزار ( ولا ) جهان خرّم از اين نوگل زيباست\r\nاز پرتو اين مهر فروزنده تابان * دلهاى علىدوست چنان سينه سيناست\r\nپائى بزن و وجدكنان دست برافشان * در گلشن دين چون گل سورى چمن آراست\r\nدر مقدم اين تازه‌گل باغ امامت * شد لاله چراغ ره و آلاله بصحراست\r\nشاديم چو « رودى » كه در اين عيد مبارك * با اهل ولا بلبل گلزار هم‌آواست \r\n\r\nانتفاضه فلسطين\r\n چو گفتنى است معمّاى جاودانه سنگ * شنيدنى است بساز سخن ترانه سنگ\r\nبدست مردم آزاده باد ارزانى * كليد گنج حيات و در خزانه سنگ\r\nبه رغم فاجعه عصر خون و آهن و دود * عجب مدار كه غوغا كند زمانه سنگ \r\n\r\n","description":"","footnote":"","page_name":" 440 ","page_number":440},
  {"content":"\r\n\r\n بانتفاضه آن مردم شجاع و دلير * تمام عرصه هيجا شده است خانه سنگ\r\nبقلب دشمن خونخوار اى برادر من * نشانه رو كه همانا بود نشانه سنگ\r\nاگرچه تا بُن دندان مسلح است ولى * عدو هلاك شود زير تازيانه سنگ\r\nحماسه‌سازتر از موشك و مسلسل و تير * بُوَد به شصت فلسطينيان كمانه سنگ\r\nشود ز لوح جهان پاك نام اسرائيل * بانتفاضه و پرتاب دانه دانه سنگ\r\nبپاسدارى از آرمان قُدس شريف * پُر است باديه از قُدرت سرانه سنگ\r\nتمام خاك فلسطين و مَسجدُ الاقصى * بهر فلاخن خونين بود كرانه سنگ\r\nدر آن درياى پر از شعله‌هاى آتش و خون * ز بام چرخ فراتر رود زبانه سنگ\r\nپيام باور ناباوران بُوَد « رودى » * كه ديد رنگ حقيقت به خود فسانه سنگ \r\n\r\nبهاريه ولادت حضرت زهرا عليها السّلام\r\n دست افشان بعرش اعلا شد * دَرِ رَحمت بخلق چون وا شد\r\nتيرگى خيمه از جهان برچيد * كز افق آفتاب پيدا شد\r\nبا طرب آفرين جشن و سرور * غم ديرين دهر سودا شد\r\nدر قدوم گل شكفته بباغ * بوستان جهان طَرَب‌زا شد\r\nنور قد از چراغ لاله سُرخ * دامن باغ و دشت و صحرا شد\r\nجلوه تابناك چهره گل * روشنىبخش طور سينا شد\r\nگل چو آورد سر برون ز حجاب * باغ رونق گرفت و زيبا شد\r\nدور از خار و خس بباغ و چمن * گل ز گل در كنار هم وا شد\r\nشبنم پاك روى گل غلطيد * جويبار از گلاب دريا شد\r\nبوستان با چمن چمن گل ياس * از نسيم سحر شكوفا شد\r\nچون شكوفا بباغ شد گل ياس * دل اهل ولا مُصفّا شد\r\nشيعه شد مست از شراب ولا * ز آنكه لبريز جام صهبا شد\r\nشادمانيم چون ز جام ولا * باده‌پيماى گير و ترسا شد \r\n\r\n","description":"","footnote":"","page_name":" 441 ","page_number":441},
  {"content":"\r\n\r\n اين حسد كشت كينه‌توزان را * كه گل ياس در تجلّا شد\r\nآنچه زيبائى و طراوت بود * همه از روى گل هويدا شد\r\nچونكه زهرا ( س ) قدم بِعَرصه نهاد * خلقت كائنات معنا شد\r\nبشبستان غم‌فزاى جهان * نور زهرا چراغ دلها شد\r\nدر بهشتى كه جاى پاكان است * فاطمه كوثر تولّا شد\r\nكز ازل دختر رسول خدا * همسر و هم قرين مولا شد\r\nفاش گويم زبان دل « رودى » * چون به زهرا رسيد گويا شد\r\nشربت و نُقلِ ياس و شيرينى * شب ميلاد نور يغما شد \r\n\r\nغزل در انتظار عجل اللّه تعالى\r\n چراغدار شب انتظار مىآيد * نويد صبح از اين شام تار مىآيد\r\nفتاده است ز رونق شميم عطر و گلاب * چو بوى سُنبل گيسوى يار مىآيد\r\nنوشته‌اند بديوان سبز فروردين * كه از پى دى بهمَن بهار مىآيد\r\nهزار سال ز ميلاد غنچه مىگذرد * هنوز بوى گل از لاله‌زار مىآيد\r\nكنيد عرصه ايجاد را چراغانى * كه بهر كشور دين شهريار مىآيد\r\nحجاب غيبت كبرى چو بر كنار شود * امام عصر عدالت شعار مىآيد\r\nجهان چو پاك بيايد شد از پليدىها * عزيز فاطمه با ذو الفقار مىآيد\r\nمباش غرقه بدرياى غم كه فلك نجات * بناخدائى او بر كنار مىآيد\r\nصلا دهيد كران تا كران عالم را * بمژده مُنجى والاتبار مىآيد\r\nز ساق عرش خدا را مراد اهل يقين * بفرش حجّت پروردگار مىآيد\r\nز پهن‌دشت طلب از غبار راه برون * بدادخواهى حق تك‌سوار مىآيد\r\nكنون كه منتظران غمگسار مىطلبند * جهان غم‌زده را غمگسار مىآيد\r\nبراى رهبرى عالم و هدايت خلق * امام سلسله هشت و چهار مىآيد\r\nبه برقرارى آئينِ عدل و دين « رودى » * ولىّ اعظم پروردگار مىآيد \r\n\r\n","description":"","footnote":"","page_name":" 442 ","page_number":442},
  {"content":"\r\n\r\n\r\nرها ( 1310 )\r\nاسماعيل رها ، فرزند غلامحسين ، در دوم اسفندماه سال 1310 شمسى در يكى از محلّه‌هاى قديمى تهران تولّد يافت . تحصيلات ابتدايى و متوسّطه را به پايان رسانيد ، و از دبيرستان اديب ديپلم خود را دريافت كرد ، ازآن‌پس به دانشكدهء افسرى راه يافت و در سال 1333 با درجهء ستوان دومى فارغ التّحصيل شد و مأمور خدمت در شهرهاى مختلف كشور گرديد و سرانجام در سال 1357 با فعّاليّت زياد با درجهء سرهنگى بازنشسته شد و در همان سال در يكى از مؤسّسات ناشنوايان مشغول كار شد ، امّا چند ماهى بيشتر توفيق خدمت نيافت .\r\nرها شعر و شاعرى را از نوزده‌سالگى آغاز كرد و همان زمان اشعارش در برخى از مجلّه‌ها به چاپ مىرسيد و در سال 1334 مجموعه‌اى از اشعارش به نام « خوشهء تلخ » توسّط دوستانش به چاپ رسيد .\r\nرها مىگويد : « من به دلايل خدمتى حدود ده سال سرودن شعر را كنار گذاشتم ، تا اينكه به تشويق دوستان شاعرم بار ديگر به سرودن شعر پرداختم . من شعر را با غزل شروع و چهارپاره يا دوبيتىهاى پيوسته ادامه دادم ، تا اينكه به شعر نو روى آوردم و سبك نيما را دنبال كردم و در سال 1363 مجموعهء ديگرى به نام « لب تلخى و فنجان » از من نشر شد و در حال حاضر سه مجموعهء شعر ديگر آماده چاپ دارم . »\r\n\r\n","description":"","footnote":"","page_name":" 443 ","page_number":443},
  {"content":"\r\n\r\n\r\nيك نامه\r\n نوشت نامه برايم ز راه دور و دراز * كه بىتو جان و تنم خسته زندگى سخت است\r\nتو بىخبر ز منى ، شعله‌هاى رنج سياه * گرفته بر تن و جان من سيه‌بخت است \r\n*\r\n دو سال مىگذرد ، رفته‌ام ، نمىپرسى * چرا ؟ ز پيش تو رفتم كنون كجا هستم\r\nچو باد رفته ز ياد تو رفته‌ام ، امّا * تو غافلى كه به عهد گذشته پا بستم \r\n*\r\n تو نيستى كه ببينى چه مىكشم هر شب * ز رنج دورى تو زير بار اين ماتم\r\nتو نيستى كه ببينى چو شعله مىلرزم * به ياد محفل تو در ميان محفل غم \r\n*\r\n تو نيستى كه ببينى ز چشم تب‌دارم * هنوز شهد و شكر خند آرزو ريزد\r\nتو نيستى كه ببينى ز داغ بوسهء تو * هنوز بوى هوسناك بوسه‌ها خيزد \r\n*\r\n شنيده‌ام كه پس از رفتنم تو خوشحالى * نمىتپد دل هرجايى و هوس‌بازت\r\nبه جاى من كه نشاندى ؟ بگو ، بگو جانم * به جاى من چه كسى مىكشد كنون نازت ؟ \r\n*\r\n كنون كه گيجم و گنگ ، اى خدا بگو با من * جواب او چه دهم ؟ او بهانه مىگيرد\r\nز دست خواهش بىجاى آرزو مُردم * چرا درون دلم عشق او نمىميرد \r\n\r\nمهتاب من ، بتا !\r\n ناخوانده از گلوى افق‌هاى دوردست * لختى درون ظلمت انديشه‌ام بتاب\r\nشب‌ها بيا و در صدف تنگ سينه‌ام * همچون ونوس گم‌شدهء آرزو بخواب \r\n*\r\n شب‌ها بيا كه شعله كشد درد انتظار * بر پيكر نحيف من و استخوانىام \r\n\r\n","description":"","footnote":"","page_name":" 444 ","page_number":444},
  {"content":"\r\n\r\n رفتى اميد زندگىام ، همرهت گريخت * مهتاب من بيا ، كه تويى زندگانىام \r\n*\r\n بازآ ! تو آن الههء پاكى كه بر سرت * تاج گلى ز لالهء وحشى نشانده‌ام\r\nتا بوى گيسوان تو را بيشتر كنم * عطر هُنر به سينهء گل‌ها فشانده‌ام \r\n*\r\n تا كى به پاس خاطر دل رشتهء خيال * پيچم به پاى عشق تو ناآشنا پرست\r\nتا كى درون ديدهء تو پرتو غرور * تا كى درون گفتهء من تلخى شكست \r\n*\r\n تا كى به جاى خندهء گرمت به خيمه‌ها * پيچد به گوش خستهء من خنده‌هاى جام\r\nتا كى به اختران فروزندهء سپهر * شب‌ها به ياد روى نكويت دهم سلام \r\n*\r\n تا كى سرشك تلخ جدايى ز ديده‌ام * ريزد به روى گونهء مهتابى و نژند\r\nشب‌ها درون بستر غم پيكرم فسرد * مهتاب من به چهرهء افسرده‌ام بخند \r\n\r\nدعوت\r\n مرا به ريزش باران * مرا به گر ته مهتاب‌هاى خفته به ساحل\r\nبه ميهمانى دستان خويش دعوت كن * دلم براى تو تنگ است\r\nو ابرها به دو چشمم نشسته بارانى \r\n*\r\n اگر كه باز نيايى * چگونه فاصله‌اى را كه در ميانهء ماست\r\nبه هيچ بنشانم \r\n\r\n","description":"","footnote":"","page_name":" 445 ","page_number":445},
  {"content":"\r\n\r\n به خلوتى كه در آن نيستى كنم نجوا \r\n*\r\n اگر كه باز نيايى * جواب شاخه ياسى كه گوشهء ايوان\r\nبه گاه ديدن من * سراغ بوى تنت را گرفته ، مىخواهد\r\nناگفته خواهد ماند \r\n*\r\n اگر كه باز نيايى * صداى ريزش باران\r\nصفاى بانگ تو را در تنم نخواهد ريخت * سكوت و ريزش برف\r\nز هاىوهوى نگاهت نشان نخواهد داشت \r\n*\r\n اگر كه باز نيايى * كتاب كهنهء حافظ به روى ميز اطاق\r\nبه زير پردهء خاكى نخوانده مىماند * براى فال گرفتن\r\nكسى به شاخ نباتش قسم نخواهد داد \r\n*\r\n اگر كه باز نيايى * ملال زندگىام را به سنگ خواهم گفت\r\nبه چشم پنجره‌ها انتظار خواهم كاشت \r\n\r\n","description":"","footnote":"","page_name":" 446 ","page_number":446},
  {"content":"\r\n\r\n دلم براى تو تنگ است * و ابرها به دو چشمم نشسته بارانى . \r\n\r\nآينه\r\n آينه را * لختى درون ريزش باران رفت و گفت\r\nزيباست دانه دانه باران بر آينه * با خنده گفتمش\r\nچشمت اگر به اشك نشيند * صدها هزار آينه را مىدهد فريب\r\nگيرد خراج * زيبايىاش هميشه‌ترين است\r\nآينه را فكند * بر سنگ راه خويش\r\nمىرفت و بر شكستن آينه مىگريست . \r\n\r\nفال\r\n چشمان تو * فنجان قهوه‌ايست كه مىنوشم\r\nيك شب از آن نگاه تو را تلخ * شايد\r\nخطّ بلند عشق * پيچيده و شكسته نباشد\r\nدر فال قهوه‌ام . \r\n\r\n","description":"","footnote":"","page_name":" 447 ","page_number":447},
  {"content":"\r\n\r\n\r\nقوس و قزح\r\n چشمان تو * به قوس و قزح ماند\r\nانبوه رنگ‌ها * لبريز از طراوت باران به باغ صبح\r\nسرشار از خيال * امّا هنوز\r\nاز عاشقان گم‌شده در لحظه‌هاى دور * تا لحظه‌هاى ما\r\nهرگز كسى نگفت * قوس و قزح به رنگ چه مىماند\r\nمن عاشقم . \r\n\r\nوعده‌گاه\r\n كوچه‌ها امشب چراغان باد * پاى ما راهوار\r\nلحظهء رفتن به‌سوى وعده‌گاهم را دهد پيغام * عقربك‌ها ، تك‌تك ساعت\r\nواى ! اگر امشب نباشد در خيالش لحظه‌ى ديدار * جايگاه خلوت ميعاد\r\nانتظارش را چه خواهم كرد . \r\n\r\n","description":"","footnote":"","page_name":" 448 ","page_number":448},
  {"content":"\r\n\r\n\r\nرها ( 1321 )\r\nاحمد خوانسارى در بيست و يكم اسفندماه 1321 شمسى در همدان چشم به جهان گشود ، تحصيلات ابتدايى و متوسّطه را به پاى برد و ديپلم رياضى گرفت ، آن‌گاه در دانشگاه بو على به تحصيل در رشتهء امور اقتصادى ادامه داد و تا اخذ ليسانس پيش رفت ، ازآن‌پس در ادارهء كلّ امور اقتصادى و دارايى به استخدام درآمد و در زادگاه خود به انجام‌وظيفه اشتغال ورزيد .\r\nخوانسارى كه در شعر تخلص « رها » را برگزيده ، از آغاز جوانى به مطالعهء كتاب‌هاى شعر و ادب فارسى علاقه و دلبستگى داشت و چون داراى قريحهء شاعرى بود ، به نظم شعر پرداخت و در انجمن‌هاى ادبى شهر خود شركت جست و از اساتيد فنّ كسب فيض كرد .\r\nرها مىگويد : « شعر را در هر قالب ، اعمّ از كلاسيك و نو و نيمايى ، به شرط آنكه از جوهر شعرى برخوردار باشد ، دوست دارم و اكثر اوقات از خواندن اين‌گونه آثار لذّت مىبرم و خود بيشتر در انواع شعر طبع‌آزمايى مىكنم ، امّا بايد اعتراف كنم كه به سرودن غزل و مثنوى بيشتر راغب هستم و آثارم در اكثر روزنامه‌ها و مجلّه‌هاى كشور چاپ مىشود . تاكنون نتوانسته‌ام مجموعهء مستقلّى از اشعارم را به چاپ برسانم . »\r\nرها در سرودن غزل از توانائى و مهارت كافى برخوردار است و در شعر كلاسيك گاهى از سبك عراقى و گاهى از سبك هندى پيروى مىكند و در شعر عقيده دارد كه :\r\n\r\n","description":"","footnote":"","page_name":" 449 ","page_number":449},
  {"content":"\r\n\r\n« شاعر بايد ضمن احاطه و تكيه بر پشتوانهء آثار غنى متقدّمين ، به خلق آثار تازه كه رنگ زمان داشته باشد ، بپردازد . »\r\nاينك نمونه‌هايى از نظم او :\r\n\r\nسرود\r\n يك شب تو را از آشنايى مىسرايم * از آينه ، از روشنايى مىسرايم\r\nزلف تو را همچون دلم آشفته ، امّا * از مخمل نرم طلايى مىسرايم\r\nپيشانىات را بر سپيد آبى مهتاب * از بازتاب دلربايى مىسرايم\r\nابروى زرّين تو را رنگين‌كمانى * يك رنگ آن ، امّا حنايى مىسرايم\r\nرنگين و رنگارنگ ، امّا بىريايى * من هم تو را با بىريايى مىسرايم\r\nبا من بمان اى با من از من آشناتر * هرگز نه شعرى از جدايى مىسرايم\r\nتو لحظهء ميعاد موعود خدايى * من هم غزل‌هاى خدايى مىسرايم\r\nدر سنبل سوسن فريب تو گرفتار * شعرى نه ، امّا از رهايى مىسرايم \r\n\r\nشهيد نيلوفرى نور\r\n زلف خورشيد فروريخته بر دوش سحر * صبح آميخته با عطر بنا گوش سحر\r\nكاروان ، بوى گل و ، قافله سالار نسيم * هم‌سفر در سفر باغ به چاووش سحر\r\nشهد نيلوفرى نور به ميناى سپهر * سرخ از قهقههء شعشعه‌گون ، نوش سحر\r\nاز گذرگاه بلورين فلق مىگذرد * نور بر بال نسيم از گُل آغوش سحر\r\nلاله در آينهء چشمهء ميعاد چه گفت * با نسيم نفس زمزمه در گوش سحر\r\nعطش سرخ شقايق ، نفس لاله‌وشيست * نشود آتش اين شعله ، فراموش سحر\r\nچشم سودابهء شب ملتهب از وسوسه بود * كه گذشت از عطش شعله ، سياووش سحر \r\n\r\n","description":"","footnote":"","page_name":" 450 ","page_number":450},
  {"content":"\r\n\r\n\r\nموج‌هاى سبز\r\n وقتى كه شب بر خون مغرب‌هاى غمگين مىنشيند * غم در نگاه تلخ رنگ من ، چه سنگين مىنشيند\r\nشب‌ها عروس آرزويم بر حرير آبى ناز * در حجلهء سرخ شقايق‌هاى خونين مىنشيند\r\nاى رفته از آغوش خالى مانده‌ام برگرد ، برگرد * بىتو غم شيرين تو با من به بالين مىنشيند\r\nتو از پريزادان شورانگيز قصر بيستونى * در خاطر من ، نقش رؤياى تو شيرين مىنشيند\r\nوقتى كه مىخندى ، قنارى از سپيد باغ خورشيد * بر چتر سرخ لاله‌هاى عطرآگين مىنشيند\r\nعشقت مرا نقشيست از آميزهء تصوير و رؤيا * در چشم‌هاى خستهء من تا كدامين مىنشيند\r\nدر ظلمتم از شعلهء گيسو بر افروزان چراغى * كامشب پريشان تو ، غمگين ، اشك آجين مىنشيند\r\nبا من بمان ، اى از تبار موج‌هاى سبز دريا * توفان درياى غم من ، با تو پايين مىنشيند \r\n\r\nقالىباف\r\n نقش قالىها ، نگارين از گُل و ريحانتان * بوته‌ها گلرنگ از خوناب انگشتانتان\r\nخواب مخمل در خيال خاطر ابريشم است * فرش‌هاى طرح و نقش از تار و پود جانتان\r\nدختران قصّه‌هاى باغ نارنج و ترنج * گنج از ارباب و مار گنج بر دامانتان\r\nاى نگارين نقش‌پردازان به آواز نياز * طرح‌ها طنّاز بر نقشِ نگارستانتان\r\nنانتان را مىشناسم خشك و خون آلوده است * الفتى دارد ، ولى با خاطر و دندانتان\r\nدختران كوچه‌هاى آرزو ، امّيد ، عشق * اين منم بر سفرهء بىنانيان مهمانتان\r\nدست‌هاى خسته و رنجورتان تاول زده‌ست * مرهم اشكى « رها » آورده بر دستانتان \r\n\r\nخشت و آينه\r\n دلم از آينه و ، خانه‌ام از خشت و گِل است * خانهء خشت و گلى آينهء اهل دل است\r\nاى كه در چشم شما بارقهء عاطفه نيست * دلتان مهر ، نه پيوند ، كه پيمان گسل است\r\nاين سكوت من و دل از سرِ آرامش نيست * در سكوت است دل ، امّا نفسم مشتعل است\r\nما و اين دست تهى مانده و سرشار از هيچ * كز سر كوتهى همّت ما منفعل است \r\n\r\n","description":"","footnote":"","page_name":" 451 ","page_number":451},
  {"content":"\r\n\r\n بر سرم خشت و گل خانه فروريخت و ، دل * شاعر تُرك و سمرقندى و ماه چگل است\r\nآه اى هم نفس ! اين تودهء خاكى و كبود * دود سيگار نه ، سوز نفس و آه دل است\r\nآه مردم ! پىِ امدادِ شما دست « رها » * دستِ تنها و از اين پويهء اندك خجل است \r\n\r\nپرواز خون رنگ\r\n نانِ خون آلودهء من ، شعر سرخ بودن است * بودن من ، امتداد نان به خون آلودن است\r\nبوى نان تازه در امواجِ گندم‌زار نيست * تشنگى از كام چشمه ، گرم خون پالودن است\r\nحسرتِ پرواز خون رنگ قنارى از قفس * زخم مرهم‌سوز بر زخم دلم افزودن است\r\nالتماس چشم‌هايم با شما در گفت‌وگوست * عادت گوش دل‌وجان شما نشنودن است\r\nآه ! اى آيينه ، اى ديوار ، همزادانِ من * نام همزاد شما فرياد تنها بودن است\r\nشعر خونينِ دلِ زنجيرى و زندانىام * پنجهء حسرت به ديوار تقلّا سودن است\r\nجرعه‌اى از شوكران ناگزيرى بايدش * گر « رها » را آرزوىِ لحظه‌اى آسودن است \r\n\r\nمعراج\r\n بوى عود و عبير مىآيد * جبرئيل بشير مىآيد\r\nچه بشيرى ، عبير گيسوتاب * والهِ تاب طلعتش مهتاب\r\nهاله‌اى ، ماه از مهِ رويش * والهِ خورشيد ، پيش ابرويش\r\nرُخ بود ماه از گل آكنده * بر گُل از زلف ، سنبل افكنده\r\nچهره ، روشن روان‌تر از باده * سُنبلش ، تاب ياسمن داده\r\nمژه بر ماه ، مشكِ ناب افشان * بر گُل از ابروان ، گلاب افشان\r\nشير بىزهره پيش آهويش * رام و آرام و تهنيت گويش\r\nلب گشود از لب شكر افشان * طرّه بر باد مشك تر افشان\r\nمژده كآيين سرمد آوردم * از خدا بر محمّد 9 آوردم \r\n\r\n","description":"","footnote":"","page_name":" 452 ","page_number":452},
  {"content":"\r\n\r\n اى محمّد ! فروغ لم‌يزلى * آفتاب سُرادق ازلى\r\nتا صدف چون تو گوهرى پرورد * طاق كسرى شكست و كسر آورد\r\nتا دمت گرم خوى و پاك افتاد * سرد شد آتش و به خاك افتاد\r\nموج بر موج بىخروش افتاد * نبض دريا ز جنب‌وجوش افتاد\r\nاى كه معراج را شرف از توست * سيزده گوهر خلف از توست\r\nهفتمين چرخ ، خاك پاى تو بود * نُه فلك تهنيت سراى تو بود\r\nماه ، آهنگ مشترى مىكرد * زهره ، نجواى دلبرى مىكرد\r\nمَلك از دست رفته بر پايت * خفته پايين فلك ز بالايت\r\nپيش ماه تو مه به بيم افتاد * تن كاهيده‌اش دونيم افتاد\r\nطيران تو لامكانى بود * لامكانى كه بىنشانى بود\r\nاى كه از لامكان نشان دارى * تو نشانى ز لامكان دارى \r\n*\r\n مهر با مه اگر شب‌افروز است * شب ميلاد تو نه شب ، روز است\r\nآسمان سبز و ماه ، مينايست * تا سحرگاه ، شب ، تماشاييست\r\nگُل ، پياله به دست و خندان است * زهره ، رامشگر و غزل‌خوان است\r\nماه با چشمه در سرود آيد * بانگ رود از سرود رود آيد\r\nآسمان و زمين و عالم ، مست * جملهء انبياء و آدم ، مست\r\nبوى عود و عبير مىآيد * جبرئيل بشير مىآيد \r\n\r\nتار نسيم\r\n در شبانگاه خزان با شيون جار نسيم * مىچكد از شاخه ، خون گُل به ديوار نسيم\r\nناله را خونين به برگ از هر شيار آويخته * زخمهء باران ز سيم كاسهء تار نسيم\r\nخاطرانگيز است نجواى خيال‌آراى برگ * لاىلاى خواب را در گوش بيدار نسيم\r\nمىنوازد دايهء گلبرگ با آهنگ ناز * شبنم نوباوه را در خواب گهوار نسيم \r\n\r\n","description":"","footnote":"","page_name":" 453 ","page_number":453},
  {"content":"\r\n\r\n ماه سيمين رقص در آغوش نرم چشمه‌سار * لرزد از انديشهء هنگام ديدار نسيم\r\nفرش زربفت خزان بر كوچه باغ افتاده است * پودى از رگ‌برگ‌ها و تارى از تار نسيم\r\nمىكشد بر برگ‌ها نقّاش رنگين خزان * نقشى از كلك خيال‌انگيز و سحّار نسيم\r\nدر بنفش سايهء سيمابى فانوس ماه * مىچكد از شاخه ، خون گل به ديوار نسيم \r\n\r\nميعاد سبز برگ و باران « 1 »\r\n ساده ، صميمى ، رنگ پرواز كبوتر بود * همزادِ با خورشيد ، امّا مهربان‌تر بود\r\nلالايى آرامِ نجواى نسيم و رود * رؤياى سيمابى شب در چشم اختر بود\r\nميعاد سبز برگ و باران و نسيم و گل * از روشنِ آيينه‌هاى مهرپرور بود\r\nانديشه‌اش از ريشهء سرو و سپيداران * تاب‌وتبِ درياى در طغيان شناور بود\r\nناگه برآمد از دلِ امواج و ناگه رفت * يادآوران را يادى از انديشه برتر بود \r\n\r\nساغر صبح\r\n مى خورشيد ، فروريخته از ساغر صبح * با سپيده ، شفق آميخته در بستر صبح\r\nسيمگون شبنم گل‌بوى ، به آهنگ نسيم * نرم غلتيده به گلبرگ ز چشم تر صبح\r\nساغرى چون من دلخسته ز شب‌هاى سياه * مىكشد نقش سحر بر ورق دفتر صبح\r\nپلك نيلوفرى چشم گل ياس بنفش * مىشود باز ، به ناز گل سيمين بر صبح\r\nبر لب دختر خورشيد ، گل بوسهء نور * چون نگينيست درخشنده بر انگشتر صبح\r\nمىزند نقش نگارين شقايق به بهار * لاله بر مخمل نيلينهء نيلوفر صبح\r\nروى زنگارى سبز چمنِ تازه و تر * نقش افسون زده مشاطهء افسونگر صبح\r\nپنبهء ياس سپيد است و شرار گل سرخ * بر سپيده ، نفسِ لاله‌اىِ از اخگرِ صبح\r\nبرِ خورشيد ز شنگرف گل سيب شفق * گل سرخيست منقّش به نقوش زر صبح \r\n\r\n\r\n","description":"","footnote":"\r\n( 1 ) - غزل فوق را براى شاعر زنده‌ياد سلمان هراتى سروده است . ضمنا مصاريع اوّل ابيات به نام « سلمان » و مصراع دوم ابيات به نام خانوادگى مشار اليه « هراتى » موشّح مىباشد .\r\n","page_name":" 454 ","page_number":454},
  {"content":"\r\n\r\n ميوهء اختر و مه از سبد نيلى شب * تك‌تك افتاده به گلفرش گل گوهر صبح\r\nطلعت سرخ شهيدان شرار آهنگ است * شعله در لالهء گلگونهء پُر پَرپَر صبح \r\n\r\nنماز خونين\r\n بر جبهه‌هاى خون‌رنگ در ماهتاب خونين * شبها ستاره بارد با بازتاب خونين\r\nشبها ستاره بارد با شعله‌هاى گل‌فام * بر موج موج دشت سرسبز خواب خونين\r\nاز شعله‌هاى گل‌فام با مشعل شقايق * خون مىكشد به سنگر نقش لعاب خونين\r\nچون برق آتشين‌فام بر آسمان درخشيد * رگبار آتشين رنگ چونان شهاب خونين\r\nچون آذرخش خون‌رنگ مردان آذر آهنگ * آهنگشان شهادت غرق شتاب خونين\r\nدر شوكت شهادت ديگر چه مىتوان گفت * در هلهله شكفتن با التهاب خونين\r\nتن‌ها شكفته چو گل ، گلبرگهاى پرپر * از كرخه تا به كارون بر موج آب خونين\r\nهمپاى شب‌نشينان مستانه مىخروشد * امواج آتش و خون با خيز و تاب خونين\r\nتا خاك را ترانه برخيزد از جوانه * مىبارد دشت خون را باران سحاب خونين\r\nاينجا نياز از ناز در عين بىنيازيست * خونين نماز بگزار بر اين تراب خونين \r\n\r\n","description":"","footnote":"","page_name":" 455 ","page_number":455},
  {"content":"\r\n\r\n\r\nرها ( 1324 )\r\nحسين افخمى فرزند محمّد رضا در سال 1324 هجرى شمسى در شهر اردكان يزد پا به عرصهء حيات گذاشت ، تحصيلات ابتدايى را در دبستان فردوسى و دوره متوسطه را در دبيرستان شرف زادگاه خود به پايان رسانيد ازآن‌پس در ادامه تحصيل تا دريافت مدرك ليسانس در رشتهء زبان و ادبيات فارسى پيش رفت سپس به استخدام آموزش و پرورش درآمد و مأمور به تدريس در دبيرستانهاى شهر خود شد و بيش از سى و يك سال به تعليم و تربيت جوانان شهر خود پرداخت و سرانجام در سال 1375 بازنشسته شد .\r\nحسين افخمى كه در شعر خود از تخلّص رها استفاده مىكند سرودن شعر را از دورهء دبيرستان آغاز كرد و بيشتر سروده‌هايش در قالب غزل و مثنوى و رباعى است و در موضوعات اشعار رثائى نيز آثارى دارد و آثارش در برخى از نشريات و مجموعه‌هاى شعر به چاپ رسيده است .\r\nرها ، از شاعران نيكوپرداز و خوش‌قريحت بشمار مىرود زبانش روان و شعرش دلنشين است .\r\n\r\nآرزو\r\n دلى مىخواهم از جنس شقايق * كه روشن‌تر كند نور حقايق \r\n\r\n","description":"","footnote":"","page_name":" 456 ","page_number":456},
  {"content":"\r\n\r\n دلى شوريده حال و پر ز احساس * تجلّىگاه رؤياهاى صادق\r\nدلى آكنده از نور محبّت * به جنگ تيرگيها گشته فائق\r\nهوادار نسيم و كوه و صحرا * رها از خويشتن سرمست و عاشق\r\nحقيقت را ز جان باشد پذيرا * شناسد قدر انسانهاى لايق\r\nلبالب از نشاط و شادمانى * نباشد جز به وصل دوست شائق\r\nبگيرد او به خود رنگ فدائى * شناسد مؤمنان را از منافق\r\nبپويد راه مردان خدا را * بگيرد دست ياران موافق\r\n« رها » در بزم گرم شاعران گفت * دلى مىخواهم از برگ شقايق \r\n\r\nدندان\r\n ياد بادا روزگارانى كه دندان داشتيم * در دهان خويش گوهرهاى تابان داشتيم\r\nگر نمىشد باز با دستانمان گاهى گره * غم نمىخورديم هرگز چونكه دندان داشتيم\r\nمىزديم از مهر لبخندى به روى دوستان * چهره‌اى مانند گلها شاد و خندان داشتيم\r\nپسته و بادام و فندق را شكستيم و شكست * قدر دُرهاى گرانسنگى كه ارزان داشتيم\r\nجسم و جان محفوظ بود از درد و رنج روزگار * گر براى حفظ دندان عهد و پيمان داشتيم\r\nحيف از آن رخشنده گوهرها كه آسان شد ز دست * ياد از آن دوران سرمستى كه سامان داشتيم\r\nآب شد در حسرت دندان تن و در دل مدام * آرزوى خوردن يك‌لقمهء نان داشتيم\r\nگفت پيغمبر به يارانش عليكم بالسّواك * كاش بر اين گفتهء جانبخش ايمان داشتيم\r\nنعمتى بالاتر از دندان نمىباشد « رها » * كاشكى مانند جان ما قدر دندان داشتيم \r\n\r\nبذر عشق\r\n بذر سبز عشق مىكاريم ما * خون زابر ديده مىباريم ما\r\nاز زبان لاله‌هاى آتشين * حرفهاى گفتنى داريم ما\r\nسرخوشيم از نرگس چشمان يار * در حقيقت مست هشياريم ما \r\n\r\n","description":"","footnote":"","page_name":" 457 ","page_number":457},
  {"content":"\r\n\r\n درد را با درد درمان مىكنيم * تا مپندارى كه بيماريم ما\r\nدر كنار جويبار زندگى * سرو سرسبز و سپيداريم ما\r\nخندهء گل را تماشا مىكنيم * تا طلوع صبح بيداريم ما\r\nجاودانى باد شاديهايتان * غربت غم را خريداريم ما\r\nشعر شيرين « رها » اعجاز كرد * دوستان نخل شكرباريم ما \r\n\r\nگلواژه‌هاى عشق\r\n امشب تو را به ديدن مهتاب مىبرم * از ديدگان منتظرت خواب مىبرم\r\nامشب نگاه دل به تماشاى زلف يار * تا كهكشان عاطفه شاداب مىبرم\r\nامشب براى ديدن گلبوته‌هاى عشق * من زورق خيال تو بر آب مىبرم\r\nبا دستهاى سبز لبالب از اشتياق * آيينه را به خلوت محراب مىبرم\r\nهمراه خويش اين دل دريائى تو را * در جستجوى گوهر ناياب مىبرم\r\nگر لايق حضور شود جان خسته‌ام * بر بال عشق اين دل بىتاب مىبرم\r\nمردم ، مرا ز ران ملخ بهره بيش نيست * در بزم دوست يك غزل ناب مىبرم\r\nبر برگ برگ ياس محبّت « رها » نوشت * امشب تو را به ديدن مهتاب مىبرم \r\n\r\nباده‌ى غم\r\n ساغر سينه‌ام از باده‌ى غم لبريز است * هر بهارى كه دمد در نظرم پاييز است\r\nبهر صيد دل ما تير نگاه تو بس است * ديده‌ام روز و شب از خون جگر لبريز است\r\nسخن از زلف تو با شب همه‌شب مىگويم * شب و ياد سر زلف تو خيال‌انگيز است\r\nبا كه گويد دل من قصّه چشمان تو را * همه دانند كه تير مژه‌ات خونريز است\r\nسرو را پيش بلنداى تو اى رايت عشق * در گلستان جهان مرتبتى ناچيز است\r\nرو نمودى به رقيبان ز چه‌اى ماه تمام * از نگاه من دل‌سوخته‌ات پرهيز است\r\nروشن از شعر « رها » صبح دل‌آراى ادب * قمرى دل به هواى غزلش شب‌خيز است \r\n\r\n","description":"","footnote":"","page_name":" 458 ","page_number":458},
  {"content":"\r\n\r\n\r\nسحر\r\n شب است و مرغ دلم گشته بىقرار سحر * ستاره مىچكد از ديده در مدار سحر\r\nبپر ز پنجرهء دل به قلّه‌ها و ببين * عبور قافلهء نور از ديار سحر\r\nز جاى جاى دلم شور و شوق مىشكفد * دمى كه خيمه زند بر افق سوار سحر\r\nتمام عاطفه‌ها را ببر به استقبال * هزار دسته‌گل عشق كن نثار سحر\r\nدر آن حضور كه سرفصل هر شكوفائى است * بنوش شهد شكفتن ز چشمه‌سار سحر\r\nشكوه زمزمه قدسيان تماشا كن * مدام از نفس پاك آبشار سحر\r\nبرآر دست دعا ، بال معرفت بگشا * ببال سرخوش و سرمست در كنار سحر\r\nبيا بر اوج تماشا نشين و بر آفاق * ببين طليعهء اعجاز و شاهكار سحر\r\nسرود من غزل شور و شوق و شيدايى است * شكوفه‌اى است معطّر ز شاخسار سحر\r\n« رها » نمىشود از جلوهء سحر غافل * خدا كند كه ببيند به دل بهار سحر \r\n\r\nخاطره‌هاى خزانى\r\n در كوهسار سينه صدائى هنوز هست * در ناى دل‌شكسته نوائى هنوز هست\r\nدر كوچه‌هاى عاطفه ازبس زديم گام * پژواكى از پيام صدائى هنوز هست\r\nبر شاخسار خاطره‌هاى خزانىام * افسرده مرغ نغمه‌سرائى هنوز هست\r\nشاديم از سرود هزاران هزار عشق * بوى گل و نسيم صبائى هنوز هست\r\nشور شباب از سرما گرچه رفته است * در دل هواى مهر و وفائى هنوز هست\r\nگفتند دردهاى تو درمان نمىشود * اين درد را اميد دوايى هنوز هست\r\nتا دل سپرده‌ايم به درياى التهاب * ما را ز سوز عشق صفائى هنوز هست\r\nگر شهر دل فسرد « رها » از سكوت غم * در كوهسار سينه صدائى هنوز هست \r\n\r\n","description":"","footnote":"","page_name":" 459 ","page_number":459},
  {"content":"\r\n\r\n\r\nرؤيا\r\n زدم فالى به يادت اى پرىسيما همين امشب * رسيدم مژده مىآئى به خواب ما همين امشب\r\nغروب اختران را در افق‌ها ديده‌ام هر شب * طلوع ماه خواهم ديد در رؤيا همين امشب\r\nفضاى سينه چون آتشفشان از عشق مىسوزد * بيا آبى بر اين آتش فشان جانا همين امشب\r\nچه شبها شد روان سيلاب اشك از چشمهء چشمم * به يادت ديده را از خون كنم دريا همين امشب\r\nاگر شمع رخت را پيش چشمانم برافروزى * شود روشن دو چشم عاشق شيدا همين امشب\r\nقيامت قامت افرازد چو بيند سروبالايت * از آن قامت قيامت مىكنى بر پا همين امشب\r\nبنه پا بر سر سودائىام تا مدعى داند * گرفتم كام دل را من در اين سودا همين امشب\r\nبخوان شعر « رها » را در سكوت خلوت ياران * كه از فرياد شادى بر شود غوغا همين امشب \r\n\r\nيوسف زهرا\r\n با رغم تو كشيدنى نيست * غوغاى دلم شنيدنى نيست\r\nبا ياد تو قمرى خيالم * خو كرده دگر پريدنى نيست\r\nبستم دل خويش بر ولايت * پيوند دلم بريدنى نيست\r\nاز دشت اميد و انتظارات * آهوى دلم رسيدنى نيست\r\nغير از مى جانفزاى وصلت * صهباى دگر شنيدنى نيست \r\n\r\n","description":"","footnote":"","page_name":" 460 ","page_number":460},
  {"content":"\r\n\r\n با ديدهء از گناه لبريز * آن روح چو ماه ديدنى نيست\r\nاو يوسف دلرباى زهراست * با هيچ گهر خريدنى نيست\r\nدر راه طلب « رها » چنين گفت * بار غم تو كشيدنى نيست \r\n\r\nبراى استاد شفق بزم شفق\r\n در بزم « شفق » ستاره گل مىريزد * از ماه به يك اشاره گل مىريزد\r\nبر دامن عاشقان شوريدهء شعر * خورشيد ادب دوباره گل مىريزد \r\n\r\nمژده‌ى وصال\r\n ز شبنم گل عشقت شراب مىسازيم * ز اشك بر سر مژگان حباب مىسازيم\r\nحديث نرگس مست تو گر ز ما پرسند * ز برگ لاله هزاران كتاب مىسازيم\r\nز برق نيم نگاهى كه شعله‌ها افروخت * هنوز در دل شب آفتاب مىسازيم\r\nسؤال عشق نپرسيد از من شيدا * كه با سكوت غم‌افزا جواب مىسازيم\r\nميان شعله‌ى آه شبانه مىسوزيم * سرود وصل در آن التهاب مىسازيم\r\nسحرگهى كه صبا مژده‌ى وصال آرد * ز اشك جارى گلها گلاب مىسازيم\r\nز دانه دانه‌ى اشك و ز پاره پاره‌ى دل * سرود سبز و غزلهاى ناب مىسازيم \r\n\r\n","description":"","footnote":"","page_name":" 461 ","page_number":461},
  {"content":"\r\n\r\n\r\nرهرو ( 1330 )\r\nمحمّد جعفر ميرزا عبد اللّه بزاز ، در دىماه 1330 هجرى شمسى در خانواده‌اى مذهبى در تهران چشم به جهان گشود . پدرش نعمت اللّه از نعمت كتابت بىبهره بود ، امّا در عوض نجّارى هنرمند فرنگى ساز بود و هم از قريحهء شعر برخوردار . به علّت عدم توانايى بر كتابت ، اشعارش در دفترى ثبت نگرديد و از ميان رفت .\r\nمحمّد جعفر تحصيلات ابتدايى را در آموزشگاه‌هاى جنوب شهر تهران تمام كرد و روزها مجبور به كار و تلاش معاش بود و شب‌ها در كلاس‌هاى شبانه شركت جست و به تحصيل پرداخت و به دريافت مدرك ديپلم توفيق يافت . آن‌گاه به دانشگاه آزاد اسلامى راه پيدا كرد و در رشتهء مديريّت صنعتى به تحصيل ادامه داد و فارغ التّحصيل شد و به عنوان دانشجوى نمونه ، موفّق به دريافت جايزه از شهردار تهران و دكتر عباس‌پور ، معاون دانشگاه آزاد ، گرديد .\r\nرهرو در سال 1355 به استخدام نيروى زمينى ارتش درآمد و بعد از ساعات كار ادارى به امور هنرى از قبيل طرّاحى ، گرافيك ، نقّاشى رنگ و روغن و خطّاطى همّت گماشت و در اين زمينه‌ها چندان پيش رفت تا مقام استادى يافت و به تعليم هنرجويان پرداخت و در خوشنويسى در انجمن خوشنويسان واحد كرج ، نزد استاد ممنون و استاد غلامرضا خلج تعليم گرفت .\r\nرهرو با شروع جنگ تحميلى داوطلبانه همدوش رزمندگان براى دفاع از\r\n\r\n","description":"","footnote":"","page_name":" 462 ","page_number":462},
  {"content":"\r\n\r\nآرمان‌هاى اسلامى مدّت دو سال در جبهه به مبارزه پرداخت و در عمليّات كربلاى چهار ، موفّق به سرنگون كردن يك فروند ميگ 23 عراقى شد و سرانجام پس از شانزده سال خدمت در ارتش و ساير امور هنرى ، در زمينهء كارشناسى مديريّت صنعتى به كار پرداخت .\r\nرهرو از دوازده‌سالگى قريحهء شعر و شاعرى در او بيدار گشت و سرودن شعر را آغاز كرد و در اين رهگذر از محضر شادروان استاد على اكبر خوش‌دل بهره‌مند شد و تخلّص « رهرو » را در شعر ، او برايش انتخاب كرد و در سال 1359 يك دوره عروض را نزد استاد آهى در حوزهء هنرى سازمان تبليغات اسلامى تهران فرا گرفت و در حال حاضر در انجمن‌هاى ادبى كمال و غزل و امير كبير و چند انجمن ادبى ديگر شركت مىكند .\r\nرهرو در ميان شعراى متقدّم به حافظ و سعدى ارادت خاصّ دارد و از صائب نيز الهام گرفته است و در سبك شعر سپيد ، فقط سهراب سپهرى را توانمند مىداند و در بين شعراى معاصر ، اشعار سلمان هراتى و بهمنى و چند تن ديگر از شعراى جوان كه با ادبيّات روز پيشرفت كرده‌اند ، همچون قيصر امين‌پور ، پرويز بيكى حبيب‌آبادى و شعرشان را مىپسندد . رهرو شاعرى توانا و هنرمند كه از ذوق و استعداد سرشارى برخوردار است و در سال 1364 قسمتى از اشعارش تحت عنوان « بذر خون » طبع و نشر گرديد .\r\n\r\nآب و آتش\r\n شبى كه بىتو دلم عاشقانه مىسوزد * قسم به وسعت چشمت زمانه مىسوزد\r\nبه ياد آن‌همه گل‌ها كه رفته از يادت * به شاخه‌هاى تبسّم جوانه مىسوزد\r\nكجاى جنگل سودا در آتش افتاده‌ست ؟ * كه ريشه‌هاى تنم بىزبانه مىسوزد\r\nبراى يك‌يك غم‌هاى مانده در سينه * سپند ديدهء من دانه‌دانه مىسوزد\r\nمزن به سنگ دلت آسمانِ آهِ مرا * كه سنگ دل چو شهابى شبانه مىسوزد \r\n\r\n","description":"","footnote":"","page_name":" 463 ","page_number":463},
  {"content":"\r\n\r\n چرا براى دلم نغمه‌اى نمىخوانى * كنون كه پردهء دل بىترانه مىسوزد\r\nمجال تو به ندارم هماره چون « رهرو » * تمام بار گناهم به شانه مىسوزد \r\n\r\nبذر آذر\r\n روزى كه پاى بر سر گل‌ها گذاشتى * دست از بهار سبز دلم برنداشتى\r\nگل‌هاى سرخ مىچكد از باغ ديده‌ام * زان بذر آذرى كه در اين سينه كاشتى\r\nمرهون نازهاى تو گرديده‌ام از آنك * عمرى مرا به چامه سرودن گماشتى\r\nبر شاخه‌هاى خستهء مجنون باغ ما * نقشى ز دل به جاى محبّت نگاشتى\r\nبيرون ز باور همه آيينه‌هاى دل * ديواره‌ها به همّت حاشا فراشتى\r\nفردا به هوش باش ، كز آيينه بشنوى * جز عاريت مگر به سراپا ، چه داشتى\r\nدل را كه در خيال به « رهرو » سپرده‌اى * زير نگاه پنجره‌اى جا گذاشتى \r\n\r\nباغ آبى دريا\r\n بهانه‌هاى دو چشمت براى باران است * شب غريب نگاهت عزاى باران است\r\nكتاب بارش شب را دوباره مىخوانم * بگو كه فصل ترنّم كجاى باران است\r\nمن از حوالى جنگل به خانه مىآيم * كنار كوچهء شبنم سراى باران است\r\nبه آب آبى چشمت قسم نبايد خورد * كه باغ آبى دريا خداى باران است\r\nبراى چشم كويرم غزل تلاوت كن * كه برگ سبز كلامت دعاى باران است\r\nاگر كه بىتو بميرم كنار ابر بهار * خزان شعر سپيدم به پاى باران است\r\nز شعر سبز تو « رهرو » شكوفه مىريزد * هلا ! كه خلعت سبزه ، رداى باران است \r\n\r\nكلام عشق\r\n موج چشمان تو غوغا كرده ، باور مىكنى ؟ * با تو اين دل شوق دريا كرده ، باور مىكنى ؟\r\nازدحام نام تو در كوچه‌هاى تنگ دل * صحبت از پژواك گل‌ها كرده ، باور مىكنى ؟ \r\n\r\n","description":"","footnote":"","page_name":" 464 ","page_number":464},
  {"content":"\r\n\r\n گر نمىبارد لبانت فصل باران ، غم مخور * بوسهء تو تازه لب وا كرده ، باور مىكنى ؟\r\nروى خواب نرگست ، آموزگار چشم تو * يك غزل از ناز انشا كرده ، باور مىكنى ؟\r\nمىروم تا باور گُل را برويانم ز دشت * عطر تو در فكر گل جا كرده ، باور مىكنى ؟\r\nچهره‌ات را آفتاب زندگانى شسته است * صبح ، خود را با تو زيبا كرده ، باور مىكنى ؟\r\nسايه‌هاى گيسوانت خواب را آرد به ياد * چشم من ميل به رؤيا كرده ، باور مىكنى ؟\r\nيك بغل از چامه‌هاى نسترن بر دوش توست * چامه ، گل بر سرو بالا كرده ، باور مىكنى ؟\r\nواژه‌هاى ناب هم بازيچه‌اى در دست ماست * نظم ما را عشق شيوا كرده ، باور مىكنى ؟\r\nاين غزل از لابه‌لاى زلف تو افتاده است * « رهرو » چشم تو حاشا كرده ، باور مىكنى ؟ \r\n\r\nفصل گرم مهربانى\r\n تا بهار عمر خود را صرف گل‌ها مىكنم * آرزوى خويش را از گُل تمنا مىكنم\r\nبا پرستو عهد خود بستى و با ناباورى * كوله‌بار هجرت خود را مهيّا مىكنم\r\nزير شرح اشتياق لحظه‌هاى انتظار * امتداد سطر باران را تماشا مىكنم\r\nآبى چشمان تو روزى كه توفانى شود * خويشتن را غرق در امواج دريا مىكنم\r\nآشيانم را كه در كام نگه كردى خراب * بر فراز شاخه‌هاى باد بر پا مىكنم\r\nيك سبد از سايه‌هاى گيسوان بيد را * فصل گرم مهربانى در تو پيدا مىكنم\r\nروى لبخند تو با لب مىنويسم زندگى * پاى پيمان‌نامه را با بوسه امضا مىكنم \r\n\r\n","description":"","footnote":"","page_name":" 465 ","page_number":465},
  {"content":"\r\n\r\n « رهرو » ى هستم كه در هر منزلى از كاروان * خاطرات كودكى را با تو زيبا مىكنم \r\n\r\nانديشهء فردا\r\n درد از اين دل نرود تا غم جانسوز به‌جاست * سوز هجران نشود ، تا عَلَم ناله به پاست\r\nمرگ اگر چارهء ما گشت ، زهى بخت‌بلند * ور نه بر خانهء آتش ، سخن از نامهء ماست\r\nغير از اين كوچهء دل ، عمر مبادا گذرد * كه ره خانهء معبود از اين كوچه رواست\r\nسر چو عشّاق بنه بر سر اين مجمر خاك * كه از اين كُنده بسى دود جگر سوى هواست\r\nحرمت ديده به آب است كه سرچشمهء دل * پى پاكى وجودش همه‌شب چون درياست\r\nدل به آيين جدايى مزن از روى جفا * كه جفاپيشه ز سرحلقهء پيوسته جداست\r\nبار امروز به دوش خَم فردا مفكن * لحظهء باقى امروز همانا فرداست\r\nخانهء دل نشود جاى دو آيينه به هم * كثرت انديشه مكن ، آينهء دل يكتاست\r\nآنكه جويندهء او هست به انديشه تويى * آنكه اين خلوت انديشه بياراست خداست\r\nتا به كى از حسد و كينه چو يخ آب شوى ؟ * سخن از مهر بياراى ، كه پاينده وفاست\r\nخاطرى شاد كن اى دوست سفر نزديك است * خانهء خاك ، اقامتگه بس خاطره‌هاست\r\nتا به كى بىرخ او طاعت سجّاده كنى ؟ * بىتمنّاى رُخش ، طاعت سجّاده رياست\r\nآب چشم از سر ما رفت به دنبال سراب * عمر زايل شد و سيلاب پى هَدم بناست\r\nخواب بيدار شد از ديده و در خواب دلى * پلكِ دل باز كن ، ار پاى طلب در سيناست\r\nشاخهء كج به هرس مىسپرد قامت خود * پيش هر بنده مشو خَم ، كه تو را راست سزاست\r\nهمه گفتند و من از روى صفا مىگويم * جز صفا هرچه به دل هست ، تمنّاى خطاست\r\nبا در بسته سخن گفت قلم ، از دل ما * ور نه كى پاى سخن بر لب ديوار شماست ؟\r\n« رهرو » اين پند جگرسوز مده بر دگران * راه گوش تو كه نزديك‌تر از هر شنواست \r\n\r\n","description":"","footnote":"","page_name":" 466 ","page_number":466},
  {"content":"\r\n\r\n\r\nفرياد خاموش\r\n گلگون بصرى نيست كه ما را نشناسد * خونين جگرى نيست كه ما را نشناسد\r\nما بال‌وپر مرغ هوا را بشكستيم * بىبال‌وپرى نيست كه ما را نشناسد\r\nآسوده نگرديد سر پُرشرر ما * شوريده سرى نيست كه ما را نشناسد\r\nدر دشت جنون هرچه بجويى اثر ماست * سنگ گذرى نيست كه ما را نشناسد\r\nققنوس هم از آتش ما نام گرفته * آتش اثرى نيست كه ما را نشناسد\r\nاز دامن حوّا به جهان اوج گرفتيم * اينجا بشرى نيست كه ما را نشناسد\r\nدامن ز نظر خواهى اغيار كشيديم * اهل نظرى نيست كه ما را نشناسد\r\nما دست نيازى به قد سرو نبرديم * بىبرگ و برى نيست كه ما را نشناسد\r\nتا خون جگر هست ، عقيقى نپذيريم * زيباگهرى نيست كه ما را نشناسد\r\nبا اهل هنر بر همه جا بال گشوديم * در ما هنرى نيست كه ما را نشناسد\r\nبا مردمِ در خونِ جگر غوطه‌ور استيم * هم غوطه‌ورى نيست كه ما را نشناسد\r\nبا دست خدا بود به هرجا كه رسيديم * بىهم‌سفرى نيست كه ما را نشناسد\r\nبا رايحهء عشق هم‌آغوش بهاريم * گلبرگ ترى نيست كه ما را نشناسد\r\nديوانهء عشقيم كه پندى نپذيريم * فرزانه‌فرى نيست كه ما را نشناسد\r\nما جلوه ز رخسارهء خورشيد گرفتيم * سيماقمرى نيست كه ما را نشناسد\r\nدر جنگ قضا با سپر و تيغ دعاييم * تيغ و سپرى نيست كه ما را نشناسد\r\nغوغاى لب شكوهء ما تا به ثريّاست * فريادگرى نيست كه ما را نشناسد\r\nهركس به جهان « رهرو » ما را نشناسد * از ما خبرى نيست كه ما را نشناسد \r\n\r\nبهار يار\r\n سيمين برى كه شرم مرا آب مىكند * افسونگرى كه چشم مرا خواب مىكند\r\nهر شب براى رهگذر كوى آسمان * از پنجره روايت مهتاب مىكند\r\nمن مىروم ك غرقهء چشمان او شوم * چون زورقى كه روى به گرداب مىكند \r\n\r\n","description":"","footnote":"","page_name":" 467 ","page_number":467},
  {"content":"\r\n\r\n امشب قنارىام ، به هوادارىِ دلم * آواز را به حنجره‌اش قاب مىكند\r\nيك‌لحظه از تبسّم زيباى عاشقى * شوق مرا شكفته و شاداب مىكند\r\nوقتى بهار مىچكد از باغ زلف او * آيينه را ز رايحه بىتاب مىكند\r\nمن « رهرو » ستاره و گل‌هاى آبىام * نيلوفرى كه جلوه به تالاب مىكند \r\n\r\nتضمين غزلى از حافظ\r\n در شهر كريمان خبر از جلوه‌گرى بود * آيينه‌اى از جلوهء جام سحرى بود\r\nدر خانه نه حديثش همه از خوش‌خبرى بود * « آن يار كز او خانهء ما جاى پرى بود\r\nسر تا قدمش چون پرى از عيب برىّ بود » * گُلباد سحر برگ گُل آويخت به مويش\r\nدست طلب اهل رياضت همه سويش * زاهد به خيالى كه فتد پرده ز رويش\r\n« دل گفت فروكش كنم اين شهر به بويش * بيچاره ندانست كه يارش سفرى بود »\r\nاز تارك هر تاجورى تاج سر افتاد * از دست شهان جام جم و جام زر افتاد\r\nاز چهرهء هر پرده‌نشين پرده درافتاد * « تنها نه ز راز دل من پرده برافتاد\r\nتا بود فلك شيوهء او پرده درى بود » * انديشهء بكرش حرم پيروِ معنا\r\nوين چرخ به آوازهء او گشته معلّى * تا اهل نظر را نشود قصّه معمّا\r\n« منظور خردمند من آن ماه كه او را * با حُسن ادب شيوهء صاحب نظرى بود »\r\nاوقات مرا فتنهء ايّام به سر بُرد * و ز مجمر چشمان من آن آتش تَر بُرد\r\nشوريده سرم را به بر سايهء پَر بُرد * « از چنگ منش اختر بدمهر به در بُرد\r\nآرى ، چه كنم ؟ دولت دور قمرى بود » * دلباخته و عابد ، آن خويشى و او را\r\nسرگشته و سربستهء آن كيشى و او را * در خانهء دل بندهء صد ريشى و او را\r\n« عذرى بنه اى دل كه تو درويشى و او را * در مملكت حُسن ، سرِ تاجورى بود » \r\n\r\n","description":"","footnote":"","page_name":" 468 ","page_number":468},
  {"content":"\r\n\r\n ايّام بهارى و جوانى به هدر رفت * آن تازه‌تر از گُل نرسيده به سفر رفت\r\nاز بزم حريفانِ قمر دور قمر رفت * « اوقات خوش آن بود كه با دوست به سر رفت\r\nباقى همه بىحاصلى و بىخبرى بود » * بر زلف عروسان چمن خوشهء زرّين\r\nگلزار پُر از ياسمن و نافهء مشكين * بلبل به نواخوانى آن نغمهء شيرين\r\n« خوش بود لب آب و گل و سبزه و نسرين * افسوس كه آن گنج روان رهگذرى بود »\r\nفرياد كن اى دل ز نهانخانهء شيدا * اى غنچه برون آر سر از جيب تمنّا\r\nاى مرغ سحر ، ناله بر اين غصّه بيفزا * « خود را بكُش اى بلبل از اين رشك كه گل را\r\nبا باد صبا وقت سحر جلوه‌گرى بود » * يارش ز كَرَم جلوه جدا داد به حافظ\r\nاز فيض درش ، عشق و صفا داد به حافظ * « رهرو » تو چه دانى كه چه‌ها داد به حافظ\r\n« هر گنج سعادت كه خدا داد به حافظ * از يُمن دعاى شب و وِرد سحرى بود » \r\n\r\n","description":"","footnote":"","page_name":" 469 ","page_number":469},
  {"content":"\r\n\r\n\r\nرياض ( 1231 - 1195 )\r\nميرزا جعفر ، معروف به منشى ، متخلّص به رياض ، در سال 1232 هجرى قمرى ( 1195 ش ) در همدان چشم به جهان گشود . وى از دانشمندان پرمايه و شاعران توانا و نويسندگان متبحّر و چيره‌دست و از خوشنويسان نامدار و از موسيقىشناسان گرانمايه بود و به يك‌سخن ، از مفاخر علمى و ادبى ايران در دورهء قاجاريّه بود .\r\nرياض در آغاز جوانى به تهران آمد و به تحصيل علوم ادبيّه و عربيّه پرداخت و سال‌ها در كسب علوم و فنون مختلف زحمت كشيد و صاحب فضل و كمالات شد ؛ چندان‌كه مورد توجّه و عنايت ذو الرّياستين ، سياست پيشه و اديب و شاعر همدانى ، قرار گرفت و زندگىاش رونق يافت ؛ امّا مرگ ذو الرّئاستين باعث گرديد كه زندگىاش پريشان و معاشش مختل گردد و مدّتى سرگردان براى تحصيل معاش بود ، تا اينكه در سفارتخانه‌اى به كار اشتغال ورزيد .\r\nدر همين زمان ، ميرزا تقى خان امير كبير بر مسند صدارت بود ، مىخواست عريضه‌اى به خديو مصر يا شريف مكّه نويسد . چند تن از دانشمندان و نويسندگان مأمور نوشتن نامه شدند ، امّا امير هيچ‌يك از آن نامه‌ها را نپسنديد ، تا اينكه رياض را به او معرّفى كردند . امير از او خواست تا نامه‌اى تحرير كند و او نيز نامه را نوشت و مورد پسند امير قرار گرفت و همين امر موجب شد كه در دستگاه امير كبير معزّز گردد . امّا از بخت بد ، امير پس از مدّت كوتاهى معزول و مقتول شد و رياض بار ديگر به عسرت و\r\n\r\n","description":"","footnote":"","page_name":" 470 ","page_number":470},
  {"content":"\r\n\r\nتنگدستى افتاد و كمى بعد به بيمارى شقاقلوس مبتلا گرديد و در جوانى ، حالى كه بيش از 36 سال از عمرش نگذشته بود ، در سال 1269 قمرى ( 1231 ش ) چشم از جهان فروبست .\r\nرياض در شعر و شاعرى جايگاه بلند و والايى داشت و قصايد و غزليّاتش توجّه ارباب فضل و شعر و ادب را به خود جلب كرد . مجموعهء غزليّاتش با مقدّمهء حاج سيد نصر اللّه تقوى در سال 1313 ، و مجموعهء قصايدش با مقدّمهء سيد حسن مشكان در سال 1316 به چاپ رسيد .\r\nرياض ، دانشمند و شاعرى بلندپايه بود ؛ امّا در زندگى اقبالى نداشت و معيشتش به سختى مىگذشت و اين معنى از خلال اشعارش نيز مستفاد مىگردد ، آنجا كه گويد :\r\n هنر رساند گويند مرد را به مراد * چو من به دهر هنرمندِ نامراد مباد \r\nو در جايى ديگر گويد :\r\n اگر به هر سر مويت هنر دو صد باشد * هنر به كار نيايد چو بخت بد باشد \r\nاز رياض غير از غزليّات و قصايد ، كه در بالا به آن اشاره شد ، كتابى به نام « گنج شايگان » و كتابى به نام « رياض الادب » به شيوهء گلستان ، و مقاماتى به سبك مقامات بديع الزّمان همدانى و حريرى ، و رساله‌اى در موسيقى و مجموعهء منشآتش به نام « اخوانيّات » به جاى مانده است .\r\n\r\nقصيدهء شكواييه\r\n هنر رسانَد گويند مَرد را به مراد * چو من به دهر هنرمندِ نامراد مباد\r\nبه روزگار ، من آن نامراد پُرهنرم * كه روزگار ، مرادِ من از هنر نگشاد\r\nنديد بختم منصوبهء مراد ز عمر * از آنكه چرخ مرا جز هنر نصيبه نداد\r\nز بخت كام نجستم به دسترنج هنر * دريغ ! دولت همزاد و بخت مادرزاد\r\nبه باغ عمر مرا بيخ فضل و شاخ ادب * قفاى فقر برآورد و سيلى استاد\r\nبه حيرتم ، مگرم مامِ دهر نفرين كرد * كه در زمانه نيابى به غير فضل مراد \r\n\r\n","description":"","footnote":"","page_name":" 471 ","page_number":471},
  {"content":"\r\n\r\n و يا سپهر فسون ساز بر من افسون خواند * كه جز هنر ز جهالت مباد بهره و زاد\r\nمگر طفيل هنر زاد غم ز مادر دهر * كه من دمى به جهان در نزيستم دلشاد\r\nچو بر سپهر هنرهاى خويشتن شُمرم * چو نى به ناله ز هر بند بركشم فرياد\r\nخوش آنكه در همه گيتى الف ز با نشناخت * كه گنج و مالش افزون و خان و مان آباد\r\nچو من به خاك نشيند همى و باد خورَد * هرآن‌كه نيست ورا از هنر به كف جز باد\r\nنه فطرتى كه توان كرد بندگىّ جهان * نه همّتى كه توان زيست از جهان آزاد\r\nگمان مبر كه به دانش فزود جاه آن را * كه چرخ مُغفَرِ پولاد داد و جامهء لاد\r\nگر استوارت نايد ، بيازماى و ببين * كه بىتميز كند فرق لاد از پولاد\r\nبه اخترى كه چو من زاد از نژاد هنر * سپهر گُم كندش در زمانه نام و نژاد\r\nجميله‌ايست جهان شوخ و بىوفا ، خنك آن * كه رست فارغ و دل بر وفاى آن ننهاد\r\nكجاست دادگرى دادرس ؟ كه از كَرمش * چو دادخواه ز بيداد چرخ خواهم داد\r\nدلا ! به خيره مياساى در سراى هنر * كه هست بر سرِ آب اين سراى را بنياد\r\nمساز پيشنهاد ضمير ، پيشهء فضل * كه روزگار دمارت برآورد ز نهاد\r\nتو را گمان كه به دانش معاش خواهى كرد * مرا يقين كه كنى در سر معاش معاد\r\nگرت هواست كه غير از هنر بيندوزى * پىِ معاش ز اهل هنر كن استمداد\r\nبراى قليه ، به اخترشناس بر كاسه * كه مطبخى نشناسد ميول از اوتاد\r\nپىِ مرمّت زى فيلسوف بر موزه * كه پينه‌دوز نداند ز فعل استعداد\r\nاساسِ زاويهء خانه از مهندس خواه * كه مىنداند معمار فرق قائم و حاد\r\nحرير و صوف ز صوفى طلب كه جامه‌فروش * بهاى جامه نخواهد ز بايزيد ارشاد\r\nسخن ز سرّ حقيقت برِ موحّد گوى * كه برزگر نشناسد حقيقت از افراد\r\nز چاك‌جامه برِ منطقى شكايت ران * كه جامه‌دوز نداند جهات را ز مواد\r\nعَرَض ز مرد عَروضى طلب كه بازرگان * بُحور را نشناسد فواصل از اوتاد\r\nخورش ز قافيه‌دان خواه ، زان كه بريانى * ز فنّ قافيه نشناخت شايگان و سناد \r\n\r\n","description":"","footnote":"","page_name":" 472 ","page_number":472},
  {"content":"\r\n\r\n به شام و چاشت پىِ قوت نان ز نحوى خواه * كه نانوا نشناسد اضافت از اسناد\r\nمدد به حمل ز رمّال جو ، نه از حمّال * كه سير نقطه ندانست و فرق آتش و باد\r\nبراى طبخ ز احكاميان طلب هيزم * كه روستايى مسقط نداند از ميلاد\r\nنگين لعل و زمرّد ز موسيقىدان خواه * كه جوهرى نشناسد جُموع از ابعاد\r\nبه دفع حاجت شهوت برِ طبيعى بر * كه ايرخواره نداند تناهى ابعاد\r\nمگر ز حرفى خواهى ، و گرنه ترّه‌فروش * حروف اصلى و زايد نگيرد از تو به ياد\r\nمگر اديب چَراند خرت ، و گرنه شبان * نپرسد از تو كه انشا كدام يا انشاد\r\nمگر بيانى روبد درت ، و گرنه غلام * نجويد اينكه كنايت ز چيست فرط رَماد\r\nمگر مورّخ درمان كند تو را كه طبيب * نپرسد از تو كه : نوشيروان كه بود و قباد ؟\r\nمگر محاسب مرهم دهد تو را كه پزشك * ز كعب و مال نجويد تفاوت اعداد\r\nمگر بديعى شويد تنت ، كه حمّامى * تميز ردّ عَجَز مىنداند از ارصاد\r\nمگر فقيه تراشد سرت ، كه سلمانى * به اجتهاد نداند تواتر از آحاد\r\nمگر طبيب گشايد رگت ، كه از قيفال * تميز اكحل و صافن نمىدهد فصّاد\r\nز جامه‌دار محدّث كه پرسد از تو به مزد * ز راويان ، ثقه هشام بود يا حمّاد\r\nنه پاسبان متكلّم كه گويىاش به جدل * ز ثابتات نزايد تو را به غير تضادّ\r\nنه اشعريست ملازم ، كه از پىِ الزام * فسون دميش كه از خير محض شرّ چون زاد\r\nنه اعتزالى رايض كه از رهِ افحام * فرس نهيش كه تعطيل زايد استبداد\r\nمگر به مشت كنى آب پشت بىزر و سيم * كه سيم‌تن صنمان را به فضل نتوان گاد\r\nچه سود عرض هنر پيش سرو سيمين تن ؟ * بدم به خم نتوان كرد قامت شمشاد\r\nكميز خويش گسارى مگر كه باده‌فروش * به مايهء هنرت هيچ مى نخواهد داد\r\nمگر به فضله ، تنقّل كنى ، و گرنه به فضل * شكرفروش تو را نُقل برطبق ننهاد\r\nسخن‌شناسا ! بر طبع من دقيقه مگير * كه دال و ذال فراهم كشيد در سر داد\r\nكه روزگار مرا زان فسرده‌تر دارد * كه دال باز شناسم ز ذال و صاد از ضاد \r\n\r\n","description":"","footnote":"","page_name":" 473 ","page_number":473},
  {"content":"\r\n\r\n\r\nجلوهء حُسن\r\n تا مست محبّت نشود ، دل نخروشد * رسم است كه مى تا نشود ، پخته نجوشد\r\nريزند به كامِ من و ، گويند كه : مخروش * زان مى كه چو بر كوه بريزى ، بخروشد\r\nگر ساغر پر زهر دهد شاهد شيرين * بدمست حريفيست كه لاجرعه ننوشد\r\nاز رُستن خطّ گشت فزون جلوهء حُسنت * وين طرفه كه شب پرتو خورشيد بپوشد\r\nاز سيلِ سرشكم چو زيان‌گر تفِ آهم * گر خود همه درياست به يك شعله نجوشد\r\nوصل تو به كوشش ندهد دست ، و ليكن * سرگرم تمنّا نتواند كه نكوشد\r\nصد خرقه به جامى نخرد رند خرابات * تا زاهد سالوس كرامت نفروشد\r\nواعظ كه دهد پندِ « رياض » آگه از اين نيست * كاين گوش به‌جز نغمهء مطرب ننيوشد \r\n\r\nبخت همايون\r\n زلفِ مشكينِ تو تا بر رُخِ گلگون افتاد * از حَسَد در دلِ آهوى ختن خون افتاد\r\nدوش گفتم سخن از زلف تو در حلقهء جمع * هركه بشنيد پريشان شد و مجنون افتاد\r\nدر شگفتم همى از الفت دلدار و رقيب * كاتّفاق پرى و ديو به هم چون افتاد ؟\r\nهمدم جمع حريفان ، من و دل جاى دگر * همچو آن نقطه كه از دايره بيرون افتاد\r\nمشكن از ناز كه خواندم قدِ رعناى تو سرو * نازنينا ! چه كنم ؟ قافيه موزون افتاد\r\nخطت ار مشك كشد دايره بر نقطهء خال * دل در آن دايره سرگشته و مفتون افتاد\r\nمهربان گشت به من يار ، به كورىّ رقيب * آسمان ، شُكر ، كه از گردش وارون افتاد\r\nگاه مَى نوشم و گه بوسه ربايم ز لبش * قرعهء بخت بناميزد ميمون افتاد\r\nتشنهء خسته ره چشمهء حيوان دانست * راهِ درويش به گنجينهء قارون افتاد\r\nبر سر امروز مرا يار گذر كرد « رياض » * باز بر من گذرِ بختِ همايون افتاد \r\n\r\n","description":"","footnote":"","page_name":" 474 ","page_number":474},
  {"content":"\r\n\r\n\r\nعشق پاك\r\n بىروى پرنگار تو ، ما را نگار نيست * بىزلفِ بىقرار تو ، ما را قرار نيست\r\nهمرنگ عارضت به چمن گل دمد ، ولى * سروى چو قامتت به لبِ جويبار نيست\r\nجز بار فرقتت كه مرا پشت بشكند * كوهم به دوش اگر نهى اى دوست ، بار نيست\r\nگر عاشقى ، ز روى بتان جز نظر مخواه * در عشق پاك ، رخصتِ بوس و كنار نيست\r\nزاهد ! به جرم عربده انكار مىمكن * گر باده خوار ، خوار بود ، باده خوار نيست\r\nهرجا كه خمر دست دهد ، نيست بىخمار * جز خمر لعل دوست كه هيچش خمار نيست\r\nآن سلسبيل و خُلد كه واعظ به رمز گفت * بيرون ز جام باده و روى نگار نيست\r\nدل بر قصور و حور منه ، كآن قصور و حور * جز كوى مىفروش و بتِ مىگسار نيست\r\nدر كارگاه كون كه بيكار كس نزيست * جز كارِ عشق ، هرچه كنى هيچ كار نيست\r\nبر من درازىِ شب يلدا و روز حشر * هرگز چو روزِ هجر و شب انتظار نيست\r\nيارى اگر ، ز يار شكايت مكن « رياض » * كز دستِ يار شكوه كند هركه ، يار نيست \r\n\r\nبخت بد\r\n خرام سرو تو بر ديده آرزو دارم * از آن دو ديدهء خونبار چون دو جو دارم\r\nمبين شكفتگى رخ كه چون صراحى مى * اگرچه خنده به لب ، گريه در گلو دارم\r\nنه از وصال تو خرّم ، نه از فراق صبور * كه من نه روى ز آهن ، نه دل ز رو دارم\r\nبنفشه‌وار به سوداى آن دو سنبل مو * هميشه سربه‌گريبان غم فرودارم\r\nشراب نيست كه خون‌ِدل است و لخت‌جگر * كه بىحضورِ تو در ساغر و سبو دارم\r\nچو مى به يادِ تو گيرم ز شوق با لب جام * به يادِ لعل تو چون شيشه گفت‌وگو دارم\r\nتو را چه غم كه من اى عود موىِ موى ميان * دلى چو عود بر آتش ، تنى چو مو دارم\r\nكجا به گوش تو گويد دو زلف چوگانى * كه من در آن خم چوگان دلى چو گو دارم\r\nتهى نشد دل از امّيد وصل و بيم فراق * كه وقف مهر تو اين خانهء دو تو دارم\r\nسزد كه تلخ نشينم ز بخت خود چو « رياض » * كه چون تو يار تُرش روى تندخو دارم \r\n\r\n","description":"","footnote":"","page_name":" 475 ","page_number":475},
  {"content":"\r\n\r\n\r\n[ ز 
  ]\r\n\r\nزارع ( 1361 )\r\nخانم نجمه زارع فرزند غلامرضا در سال 1361 در كازرون از شهرهاى استان فارس قدم به عالم وجود گذاشت ، در كودكى به اتفاق خانواده از زادگاهش به قم مهاجرت كرد و در اين شهر رحل اقامت افكند .\r\nنجمه زارع تحصيلات ابتدائى و دورهء راهنمائى را در شهر قم به پايان رسانيد به دريافت مدرك ديپلم توفيق يافت آنگاه براى ادامهء تحصيل در رشتهء عمران قبول شد و به همدان عزيمت كرد و پس از طى مراحل تحصيل به اخذ مدرك فوق ديپلم نايل گرديد .\r\nخانم زارع كار شعر و شاعرى را از دورهء راهنمائى آغاز كرد و به سرودن شعر پرداخت از او پرسيدم در خانوادهء شما شاعرى وجود داشته است او گفت پدربزرگ من شاعر است و من اين ذوق و قريحه را از وى به ارث برده‌ام .\r\nخانم زارع از سال 1367 به عضويت انجمن ادبى شعر وابسته به اداره كل فرهنگ و ارشاد اسلامى قم درآمده و فعاليت خود را آغاز كرده است و در اين رهگذر به موفقيت‌هائى دست يافته و در مسابقات و همايش‌هاى متعددى شركت جسته و افتخاراتى كسب كرده است . نمونه‌هاى زير از اشعار اوست :\r\n\r\n","description":"","footnote":"","page_name":" 476 ","page_number":476},
  {"content":"\r\n\r\n\r\nبارى از گناه\r\n خود را اگرچه سخت نگه نگه‌دارى از گناه * گاهى شرايطيست كه ناچارى از گناه\r\nهر لحظه ممكن است كه با برق يك نگاه * بر دوش تو نهاده شود بارى از گناه\r\nگفتم : گناه كردم اگر عاشقت شدم * گفتى : تو هم چه ذهنيتى دارى از گناه ! !\r\nسخت است اينكه دل بكنم از تو - از خودم * از اين نفس كشيدن اجبارى - از گناه\r\nبالا گرفته‌ام سر خود را اگرچه عشق * يك‌عمر ريخت بر سرم آوارى از گناه\r\nدارند پيله‌هاى دلم درد مىكشند * بايد دوباره زاده شوم - عارى از گناه - \r\n\r\nهجوم خاطره‌ها\r\n قلم كنار تو افتاده ليقه خشك شده * حروف « ع ش ق » به خط عتيقه خشك شده\r\nدوباره زخم تو گل كرده ، دوّم ماه است * زمان به روى دو و ده دقيقه خشك شده\r\nكنار پنجره‌اى ، ماه مىوزد . . . دارى * به سمت كوچه نگاه عميقِ خشك شده\r\nاز آن قرار براى تو اين فقط مانده‌ست * گلى كه بر سر جيب جليقه خشك شده\r\nهجوم خاطره‌ها . . . چشم‌هاى تو بسته‌ست * و دستهاى تو روى شقيقه خشك شده\r\nبراى عشق ، تو سرمشق تازه مىخواهى * قلم كنار تو افتاده ، ليقه خشك شده \r\n\r\nحيف\r\n تو نيستى و اين در و ديوار هيچ‌وقت . . . * غير از تو من به هيچ‌كس انگار هيچ‌وقت . . .\r\nاينجا دلم براى تو هِى شور مىزند * از خود مواظبت كن و نگذار هيچ‌وقت . . .\r\nاخبار گفت شهر شما امن و راحت است * من باورم نمىشود اخبار هيچ‌وقت . . .\r\nحيفند روزهاى جوانى ، نمىشوند * اين روزها دومرتبه تكرار هيچ‌وقت\r\nمن نيستم بيا و فراموش كن مرا * كى بوده‌ام برات سزاوار ؟ . . . هيچ‌وقت\r\nبگذار من شكسته شوم تو صبور باش * حورى بمان هميشه كه انگار هيچ‌وقت . . . \r\n\r\n","description":"","footnote":"","page_name":" 477 ","page_number":477},
  {"content":"\r\n\r\n\r\nشهر عشق\r\n تا مىكشم خطوط تو را پاك مىشوى * دارى كمى فراتر از ادراك مىشوى\r\nهر لحظه از نگاه دلم مىچكى ولى * با دستمال كاغذيم پاك مىشوى\r\nاين عابران كه مىگذرند از خيال من * مشكوك نيستند تو شكاك مىشوى\r\nتو زنده‌اى هنوز برايم گمان نكن * در گور خاطرات خوشم خاك مىشوى\r\nبايد به شهر عشق تو با احتياط رفت * وقتى كه عاشقى چه خطرناك مىشوى \r\n\r\nسايه روشن\r\n لشكر ضحاك هى حرف از تو و من مىزنند * توى ميدان كاوه را دارند گردن مىزنند\r\nمارها دارند مىبلعند مردم را . . . همه * گرچه مىبينيد خود را به نديدن مىزنند\r\nشهر روشن نيست روشن نيست و بىفايده‌ست * هرچه روى صفحهء شب سايه روشن مىزنند\r\nدستمان خالى است اين مردان بالادست ما * نان چرا در كاسهء خونين دشمن مىزنند\r\nمن چرا ساكت نمىمانم ، به اين آتش هنوز * شهرهاى من چرا بيهوده دامن مىزنند\r\nنقشه مىريزند اين شب‌ها برايم مارها * حرفهاى تازه‌اى پشت سر من مىزنند \r\n\r\nسرفصل خبرها\r\n يك درخت پيرم و سهم تبرها مىشوم * مرده‌ام ، دارم خوراك جانورها مىشوم\r\nبىخيال از رنجِ فريادم تردّد مىكنند * باعث لبخند تلخ رهگذرها مىشوم\r\nبا زبان لال خود حس مىكنم اين روزها * همنشين و هم‌كلام كور و كرها مىشوم\r\nهيچ‌كس ديگر كنارم نيست . . . مىترسم از اين * اينكه دارم مثل مفقودالاثرها مىشوم\r\nعاقبت يك روز با طرز عجيب و تازه‌اى * مىكُشم خود را و سرفصل خبرها مىشوم \r\n\r\n","description":"","footnote":"","page_name":" 478 ","page_number":478},
  {"content":"\r\n\r\n\r\nخيلى چيزها\r\n بىتو انديشيده‌ام كمتر به خيلى چيزها * مىشوم بىاعتنا ديگر به خيلى چيزها\r\nتا چه پيش آيد براى من ! . . . نمىدانم هنوز * دورى از تو مىشود منجر به خيلى چيزها\r\nغير معموليست رفتار من و شك كرده است * - چند روزى مىشود - مادر به خيلى چيزها\r\nنامه‌هايت . . . عكسهايت . . . خاطرات كهنه‌ات . . . * مىزنند اينجا به روحم ضربه ، خيلى چيزها\r\nهيچ حرفى نيست دارم كم‌كم عادت مىكنم * من به اين افكار زجرآور ، به خيلى چيزها\r\nمىروم هرچند بعد از تو برايم هيچ‌چيز . . . * بعدِ من امّا تو راحت‌تر به خيلى چيزها . . . \r\n\r\nآقا چه شد\r\n من ، ميز قهوه‌خانه و چايى كه مدتيست . . . * هى فكر مىكنم به شمايى كه مدتيست . . .\r\nيك‌لنگه كفش از تو به‌جا ماند و من هنوز * در جستجوى سيندرلايى كه مدتيست . . .\r\nبا هر صداى قلب ، تو تكرار مىشوى * ها ! گوش كن به اين اپرايى كه مدتيست . . .\r\nهر روز سرفه مىكنم اندوه شعر را * آلوده است بىتو هوايى كه مدتيست . . .\r\nديگر كلافه مىشوم و دست مىكشم * از اين رديف و قافيه‌هايى كه مدتيست . . .\r\nكاغذ مچاله مىشود و داد مىزنم : * آقا چه شد سفارش چايى كه مدتيست . . . \r\n\r\n","description":"","footnote":"","page_name":" 479 ","page_number":479},
  {"content":"\r\n\r\n\r\nغير مُجاز\r\n نوشته‌ام به دلِ شعرهاى غير مجاز * كه دوست دارمت اى آشناى غير مجاز\r\nهوا بَد است . . . بِكِش شيشهء حسادت را * كه دور باشد از اينجا هواى غير مجاز\r\nبه كوچه پا نگذاريم تا نفرمايند : * جدا شوند ز هم اين دوتاى غير مجاز\r\nدل است ، من به تو تجويز مىكنم . . . ديگر ، * مباد پُك بزنى بر دواى غير مجاز\r\nترا نگاه كنم . . . هرچه روز تعطيل است * مرا ببر به همين سينماى غير مجاز\r\nتو - صحنه‌هاى رمانتيك و جمله‌هاى قشنگ . . . * كه حفظ كرده‌اى از فيلم‌هاى غير مجاز\r\nزبان به كام بگير و شبيه مردم باش * مباد دم بزنى از خداى غير مجاز \r\n\r\n","description":"","footnote":"","page_name":" 480 ","page_number":480},
  {"content":"\r\n\r\n\r\nزاهد ( 1314 )\r\nحسن پورزاهد ، متخلّص به زاهد ، در سال 1314 هجرى شمسى در روستاى خسبان ، از توابع طالقان ، در يك خانوادهء روحانى و ادب دوست تولّد يافت . در شش‌سالگى به مدرسه رفت و دورهء ابتدايى را در زادگاهش به انجام رسانيد و تحصيلات متوسّطه را در رشت و تهران تمام كرد . آن‌گاه به استخدام فرهنگ ( آموزش و پرورش ) درآمد و به تدريس در مدارس پرداخت و در خلال كار آموزشى ، به تحصيل در دانشكدهء الهيّات دانشگاه تهران اشتغال ورزيد و ليسانس خود را دريافت كرد . ازآن‌پس به سمت دبير و مدير آموزشى در شهرهاى مختلف تهران و آذربايجان شرقى و غربى و خوزستان و كرمانشاهان و ايلام و چهار محال و بختيارى مشغول كار شد و سرانجام به تهران بازگشت و در ضمن يك مأموريّت يك‌ساله در شبه قارّهء هند يافت و در سال 1364 بازنشسته گرديد و در حال حاضر با افتتاح مدرسه غير انتفاعى ، به نام زاهد ، مشغول خدمت مىباشد .\r\nزاهد از دوازده‌سالگى سرودن شعر را آغاز كرد و مجموعهء اشعارش قريب سه‌هزار بيت مىباشد كه توفيق چاپ و نشر آن را نيافته است . وى در سرودن انواع شعر طبع‌آزمايى كرده ، امّا طبعش بيشتر به سرودن غزل مايل است و دربارهء شعر مىگويد :\r\n« وزن را براى شعر لازم مىدانم و قافيه را جايز مىشمارم و در عين حال اشعار آزاد و سفيد نيمايى را دربست ردّ نمىكنم و اشعار كلاسيك و موزون و مقفّى را هم لزوما\r\n\r\n","description":"","footnote":"","page_name":" 481 ","page_number":481},
  {"content":"\r\n\r\nنمىپذيرم . »\r\nزاهد در چند انجمن ادبى تهران عضويّت دارد و آثارش نيز در بعضى از مجلّه‌ها چاپ مىشود . از آثار نثرى او ، كتاب « شاگرد مدرسه » كه خاطرات دوران دههء نخستين زندگى و مدرسهء اوست ، به چاپ رسيده است . وى در ميان شعراى معاصر به آثار پروين اعتصامى و شهريار و عماد و نادرپور علاقهء بيشترى از خود نشان مىدهد .\r\nاز مجموعه‌هاى شعرى او تذكرهء منظومى بنام « در مشكوى دانشوران » شامل 378 بيت از شاعران معاصر است كه نام هريك را در بيتى آورده كه نشان از توانائى او در شعر دارد و از نگارنده اين تذكره در بيتى نيز ياد كرده است كه لازم مىدانم ضمن تشكر و سپاس آن بيت را بياورم . اين منظومه را به مناسبت بزرگداشتى كه از طرف انجمن ادبى ايران در سال 1368 براى او برگذار شد در حضور هفتاد تن از شاعران قرائت كرد و مورد تحسين قرار گرفت و آن بيت اينست :\r\n سراى ادب « برقعى » راست هان ! * كه بگزيده صد دفتر از شاعران \r\n\r\nمرغ آمين\r\n فضاى باغ ز گل گرچه عطرآگين است * دريغ و درد كه بر شاخه دست گلچين است\r\nچگونه سير كند در هوا كبوتر بخت * كه دير و زود گرفتار چنگ شاهين است\r\nجفا مكن نشود تا لبم به نفرين باز * كه اين مقام ، گذرگاه مرغ آمين است\r\nمرا كه خنده‌ى شيرين ديگران تلخ است * جواب تلخ چرا از لب تو شيرين است\r\nتو اى حسود ! چه گويى جواب خسرو عشق * كه از جفاى تو ويرانه قصر شيرين است\r\nسرم به قصّهء شادىدهنده گرم مكن * چرا كه غصّه مرا آشناى ديرين است\r\nمرنج « زاهد » اگر مال و دستگاهت نيست * سزاى آنكه به بام شرف رسيد اين است \r\n\r\nبرگ زرد\r\n برگ زرد فصل پاييزيم ما * زان سبب سرد و غم‌انگيزيم ما \r\n\r\n","description":"","footnote":"","page_name":" 482 ","page_number":482},
  {"content":"\r\n\r\n ناله‌ها داريم از شب تا سحر * همره مرغ شب‌آويزيم ما\r\nيك‌نفس از ما نمىگردد جدا * دايماً با غم گلاويزيم ما\r\nواىواى ! از جابه‌جايىهاى دل * ز آنكه بىاندازه لبريزيم ما\r\nما به گِرد هرزه‌گردىهاى خويش * خواجه پندارد كه شب‌خيزيم ما\r\nدر دل درياى بىپايان عشق * قطرهء بسيار ناچيزيم ما\r\nاز مى گلگون ز بيم محتسب * سال‌ها در حال پرهيزيم ما\r\nكام اگر تلخ است جاى چاره نيست * در سخن ، امّا ، شكر ريزيم ما\r\nاى شگفتا ! در سر پيرى هنوز * با جوانان عشق مىورزيم ما\r\nحال در آشفته بازار هنر * « زاهدا » يك جو نمىارزيم ما \r\n\r\nتف آه\r\n بهار رفت و به گوشم ترانه‌اى نرسيد * ز بلبلان غزل عاشقانه‌اى نرسيد\r\nبه شوق دانهء خال تو دل به دام افتاد * به اين پرنده ، ولى آب و دانه‌اى نرسيد\r\nخوشم كه جاى دلم امن و گرم شد ، زيرا * به حلقه حلقه موى تو شانه‌اى نرسيد\r\nحكايت شب هجران مگو به آن كس ، كاو * به سوزش و تف آه شبانه‌اى نرسيد\r\nهرآن‌كه پردهء شب را به سوز دل ندريد * به صبح خرّمى جاودانه‌اى نرسيد\r\nسمند ما نجهد دوستان به كوى مراد * كه بر سُرين و بَرش تازيانه‌اى نرسيد\r\nدرخت باور ما را چنان خزان بركند * كه ريشه‌اش به وصال جوانه‌اى نرسيد\r\nمدوز چشم به راهى كه گم شدند در آن * هزار كس كه از ايشان نشانه‌اى نرسيد\r\nنديدم آنكه برافروخت « زاهد » آتش كين * ز شعله بر دل‌وجانش زبانه‌اى نرسيد \r\n\r\nجوش گل\r\n در بهاران گرم مىجوشد كنار خار ، گل * مىكند زين گرم جوشى راه خود هموار ، گل\r\nآب و جارو مىشود صحرا به يمن ابر و باد * مىنشيند بر جبين سبزه ، سلطان‌وار ، گل \r\n\r\n","description":"","footnote":"","page_name":" 483 ","page_number":483},
  {"content":"\r\n\r\n وقت گل تنها نه خوبان گل به دامن مىبرند * مىبرد گلچين به دست و خواجه با دستار ، گل\r\nگيرم از آسيب گلچينان بماند در امان * در گلستان هم ندارد فرصت ديدار ، گل\r\nديده در كاشانه وا كن تا نگردى دربه‌در * زود پرپر مىشود در كوچه و بازار ، گل\r\nشب چو با ياد تو اى گل نغمه‌خوانى مىكنم * صبح پيچد در مشامم بوى يك گلزار ، گل\r\nحُسن را پنهان چه مىدارى كه « بيدل » گفته است * « سرّ بوى گل نمىگردد به صد ديوار ، گل »\r\nخواب راحت كى توان از دست خوبان داشتن * بلبل شوريده را هم مىكند بيدار ، گل\r\nجوش گل دارند گويى در خود اين گل‌پيكران * گونه گل ، لب گل ، دهن گل ، نازگل ، رفتار گل\r\nعهد كردم « زاهدا » چون يارم آيد از سفر * بر سر و رويش فشانم خرمن و خروار ، گل \r\n\r\nغنيمت است\r\n در شهر بسته مونس و همدم غنيمت است * بر جسم خسته راحت و مرهم غنيمت است\r\nبر دشت تفته بارش رگبار نارساست * بر برگ لاله ، قطرهء شبنم غنيمت است\r\nاز چشم كوه گرچه نجوشيد چشمه‌سار * بر تخته سنگ چك‌چك و نم‌نم غنيمت است\r\nما از زمانه روزى افزون نخواستيم * گردد چو نان و آب فراهم ، غنيمت است\r\nوقتى كه نام « مهبد و مهران » مجاز نيست * ناچار نام « سلمه و ميثم » غنيمت است\r\nفرياد دادخواهى اگر در گلو شكست * از دست ظلم ، آه دمادم غنيمت است\r\nاين يك‌دمى كه مهلت ديدار حاصل است * از ما مگير فاصله ، باهم غنيمت است\r\nآن روزهاى رفته كه يادش به خير باد * گردد اگر دوباره فراهم ، غنيمت است\r\nگفتى : ملول سازىام از درد انتظار * سازم به انتظار ، كه آن هم غنيمت است\r\nما را اگر نخواند ز در هم برون نراند * از سوى يار ، پاسخ مبهم غنيمت است\r\n« زاهد » مراد لطف كلام « اميد » بود * « اندوه بيش و كم چه خورى دم غنيمت است » \r\n\r\nراه فرهنگ\r\n از سپر انداختن پيداست ما را جنگ نيست * ساز ديگر ساز كن ، هنگام اين آهنگ نيست \r\n\r\n","description":"","footnote":"","page_name":" 484 ","page_number":484},
  {"content":"\r\n\r\n تنگ‌چشمىهاى گلچين غنچه را دلتنگ كرد * ور نه در گل‌بوته‌زاران غنچه‌اى دلتنگ نيست\r\nمحو بادا نام زاغ از دفتر گل تا ابد ! * بوستان عشق جاى مرغ بدآهنگ نيست\r\nخار تا چسبد به گل انبوه و درهم مىشود * ور نه مهر دايه تا اين پايه تنگاتنگ نيست\r\nمىفريبد ازچه‌رو لب‌تشنگان را چون سراب * كار اين دنيا اگر بر پايهء نيرنگ نيست ؟\r\nمدّعى بيهوده لاف هم نژادى مىزند * يك‌نفس تاب تحمّل شيشه را با سنگ نيست\r\nيار در بر ، شور در سر ، سبزه در دست نسيم * جاى خالى ساقيا ! جز بادهء گلرنگ نيست\r\nنقش روى دوست دارم در شبستان خيال * كاين‌چنين چنين نقش خوشى در دفتر ارژنگ نيست\r\nاز پس سى سال معلومم شد اين معناى نغز * « زاهدا » راه سعادت جز ره فرهنگ نيست \r\n\r\nتولّا\r\n به جمال دل‌نوازت ، نرسد اگرچه دستم * كه به بوى دل فريبت ، صنما هميشه مستم\r\nپى ديدن تو هرجا ، چو نسيم سر كشيدم * چو ز پا افتادم اكنون ، ز وفا بگير دستم\r\nبه هوات ره بريدم ، نه به پا به سر دويدم * همه حرف‌ها شنيدم ، همه عهدها شكستم\r\nبه دل شكستهء ما ، نكند به‌جز تو كس جا * كه دريچه‌هاى آن را ، ز حضور غير بستم\r\nز خزان سرد دورى ، به بهار گرم كويت * نكشاندى و كشيدم ، ننشاندى و نشستم\r\nدل شب صداى پا شد ، دل من به سينه لرزيد * نكند مگر تو باشى ، به صداى پاى جستم\r\nچو گذشت آبم از سر ، چه تفاوتيست ديگر * تو بدار خواه بالا ، تو بدار خواه پستم\r\nبه ديار ناشناسان ، شده‌ام مقيم و دانم * تو مرا نمىشناسى ، كه چه بودم و چه هستم\r\nهله ! « زاهدا » ، تولّا چو كنى بكن به مولا * كه به گاه نزع گفتا : به خداى كعبه رستم\r\nبه خدا علىّ خدا نيست ، ز خدا هم او جدا نيست * بشرى چو مرتضى نيست ، به خداش مىپرستم \r\n\r\nدر پرنيان سبزه\r\n در كوهپايه گرچه اسير است طالقان * هرگز گمان مبر كه حقير است طالقان\r\nبر پيكرش ز زخم حوادث نشانه‌هاست * آماجگاه تركش و تير است طالقان \r\n\r\n","description":"","footnote":"","page_name":" 485 ","page_number":485},
  {"content":"\r\n\r\n در رهگذر دشمن چون خاره سنگ سخت * در زير پاى و دست حرير است طالقان\r\nسالار بار قافلهء علم و دانش است * بوم و بر وكيل و وزير است طالقان\r\nدر آسمان صاف و بلند هنر هنوز * تابنده همچو بدر منير است طالقان\r\nدرويش خان به دامن خود پرويده است * بر صد هنرسراى دبير است طالقان\r\nمهد اميرخانى و درويش و بوذرى است * خاك عماد ، شهره به مير است طالقان\r\nاين خاستگاه پاك و عزيز و نگار ماست * از رمز و راز عشق خبير است طالقان\r\nاز ديرباز پيرو دين محمّد صلّى اللّه عليه و آله است * جسم حقير و روح خطير است طالقان\r\nگر سرفراز مانده و نستوه و مشك بيز * ز انفاس « طالقانى » پير است طالقان\r\nاين جلوه‌گاه حضرت صاحب زمان بود * بر درگه‌اش نديم و نصير است طالقان\r\nسيبش چو روى دختركانش سپيد و سرخ * زين رنگ و بوى بر همه چيره‌ست طالقان\r\nاز سبزه و شكوفه به ارديبهشت‌ماه * بىشبهه بىشبيه و نظير است طالقان\r\nآنگه كه باد زلف چمن شانه مىزند * در پرنيان سبزهء خُجير است طالقان\r\nهر روز و شب ز نعرهء مرغان جفت جوى * ميعادگاه ناى و نفير است طالقان\r\nاز بوى جويبار و چمنزار و چشمه‌سار * در لابه‌لاى مشك و عبير است طالقان\r\nگه‌گه به گرم‌گرم چكاچاك ابرها * تارى چو روى شسته به قير است طالقان\r\nشب با ستارگان درخشان و روز هم * در آسمان آبى سير است طالقان\r\nپيرانه سر هواى جوانيش آرزوست * بر پيرىاش مخند كه شير است طالقان\r\nتشريف شهر گرچه نپوشيد قامتش * بىنام شهر نيز شهير است طالقان\r\nبا آنكه از ادارهء خويش عاجز آمده‌ست * در جاى جاى مُلك مدير است طالقان\r\nبر عاشقان خاك وطن روزگارها * پاكيزه خو مشار و مشير است طالقان\r\nهرچند در مسير ادب سير مىكند * در تنگناى فقد مسير است طالقان\r\nره چون نبرده جانب مازندران به ناز * در بند ديو فقر اسير است طالقان\r\nرودش سبك عنان ره دريا گرفته پيش * زين روى تشنه‌لب چو كوير است طالقان \r\n\r\n","description":"","footnote":"","page_name":" 486 ","page_number":486},
  {"content":"\r\n\r\n دارد به سينه ، معدن انواع سنگ‌ها * ليك از بد زمانه فقير است طالقان\r\nمحتاج خدمت است ز دولت‌مدارها * ور نه به دام صد حادثه‌گير است طالقان\r\n« زاهد » به پايمردى ابناى اين ديار * زود آ كه بر فراز سرير است طالقان \r\n\r\nنرگس بيمار\r\n آن روز كه نرگس تو بيمار آمد * از ديدهء من سرشك بسيار آمد\r\nتا با تو بُدم ، غم به دلم جاى نداشت * چون بىتو شدم ، هزار خروار آمد \r\n\r\nيادم داد\r\n يار از دو لبش به بوسه تا دادم داد * از خاك برون كشيد و بر بادم داد\r\nبر آتش بىامان دل آب نزد * امّا ره و رسم عاشقى يادم داد \r\n\r\nگل\r\n گفتم به مَهى : چهرهء ماهت همه گل * گفتا : غلطى ، طرز نگاهت همه گل\r\nگفتم : شود آيا گل رويت بوسم * گفتا : گنه است ، اى كه گناهت همه گل \r\n\r\nبهمن\r\n رفتم به وداع سبزه بر طرف چمن * ديدم گل نوشكفته خرمن ، خرمن\r\nگفتم : عجبا ! فصل بهار است مگر ؟ * خنديد يكى غنچه ، كه : بهمن ، بهمن \r\n\r\nگفت‌وگو\r\n گفتم : صنما ! ز بوسه لبريزم كن * گفتا : حذر از جامهء پرهيزم كن\r\nگفتم : تو بهارى و تو را جامه گل است * خنديد و به غمزه گفت : پاييزم كن \r\n\r\n","description":"","footnote":"","page_name":" 487 ","page_number":487},
  {"content":"\r\n\r\n\r\nزاهدى ( 1313 )\r\nهاشم توتونكار فرزند محمد حسن كه از تخلّص زاهدى در شعر استفاده مىكند در سال 1313 هجرى شمسى در شهر تبريز در خانواده‌اى متوسط الحال كه به مذهب سخت پايبند بود پاى به عرصهء حيات گذاشت در كودكى پدر خود را از دست داد و تحت سرپرستى برادران بزرگتر قرار گرفت و به مدرسه رفت و تحصيلات دورهء ابتدائى و دورهء اوّل متوسطه را به پايان رسانيد ازآن‌پس ترك تحصيل كرد و به شغل آزاد پرداخت و در پيشهء فرش‌فروشى اشتغال ورزيد .\r\nتوتونكار از آغاز جوانى به سرودن شعر پرداخت و غزل‌هائى مىسرود امّا كثرت مشغله به او مجال نمىداد كه بتواند به انجمن‌هاى ادبى برود و از محضر استادان شعر و ادب كسب فيض كند تا اينكه در سال 1356 به شهر قم مهاجرت كرد و در اين شهر رحل اقامت افكند و به شغل كتابفروشى همت گماشت و در ضمن مجالى يافت كه به انجمن ادبى محيط و كوثر راه يابد و از محضر اديب و شاعر گرانمايه آقاى محمّد على مجاهدى بهره‌مند شود و همچنين توفيق پيدا كرد كه از سال 1381 از شاعر و خوش‌قريحه و نيكوپرداز و توانا آقاى محسن ليله كوهى ( حسن‌زاده ) نيز كسب فيض كند .\r\n\r\nشبنم جمال\r\n جز درگهت درى نشود باز ، روى من * كس نيست جز تو روى نمايد به‌سوى من \r\n\r\n","description":"","footnote":"","page_name":" 488 ","page_number":488},
  {"content":"\r\n\r\n با صد اميد بر درت آوردم التجا * طردم مكن كه پاك رود آبروى من\r\nمىجويمت به ديده و دل در تمام عمر * وصلت بود مراد از اين جستجوى من\r\nداغ غمت به لالهء دل مىدهد صفا * با شبنم جمال تو باشد وضوى من\r\nاندر حريم كوى تو آرم دو صد طواف * از زمزم صفاى تو پر شد سبوى من\r\nشامم بنور ماه خيال تو روشن است * تا صبح وصل ، ياد تو شد گفتگوى من\r\nجز ديدنت به عمر مرا نيست آرزو * باشد برآورى تو همين آرزوى من\r\nغم را اگرچه نيك ندارند ديگران * امّا غمت مدام شده خُلق و خوى من\r\nبر « زاهدى » ز هجر تو غمها فزون شود * اندر فراق ، بغض فشارد گلوى من \r\n\r\nگوهر ناب\r\n تا تو را دارم عشقت دل من تنها نيست * مونسى جز تو در اين غربت من پيدا نيست\r\nنبض را اين تپش تب‌زده از دورى توست * هيچ مرغى به چمن چون دل من شيدا نيست\r\nخرمن صبر مرا عشق تو دادست به باد * هيچ دلداده چو من بر سر اين سودا نيست\r\nشب كه دل شمع صفت تا به سحر مىسوزد * روز را نيز فراغى ز غمت ما را نيست\r\nعاشقت را نگر اى دلبر عاشق‌كش من * كه چو مجنون به سرش عقل و به دل پروا نيست\r\nدل كه با ديدن جادوى خمارت مستست * در امان ديده هم از فتنهء آن شهلا نيست\r\nگشته ابيات من از نام تو چون گوهر ناب * پيش اهل نظر اين قطره كم از دريا نيست\r\n« زاهدى » را كه غزل همچو شكر شيرينست * نظر لطف تو كرده‌ست كه هيچ از ما نيست \r\n\r\nفيض حضور\r\n مَپرس از چه چنين بىقرار و شيدايم * كه فارغ از غم دنيا و زشت و زيبايم\r\nخراب مست ز خود رفته را كنم تكريم * به خاك درگهِ ميخانه جبهه مىسايم\r\nبه مىفروش كنم اقتدا فريضهء صبح * و تا سحر به بَرِ خم به ذكر بر پايم\r\nنه خويشتن شده‌ام سرفراز و صدرنشين * ز لطف اوست كه شد نزد اهل دل جايم \r\n\r\n","description":"","footnote":"","page_name":" 489 ","page_number":489},
  {"content":"\r\n\r\n از آن به ميكده‌ام شد نصيب فيض حضور * كه خاك پاى غلامان پير دانايم\r\nاز آنكه تب ردهء عشق اوست مىلرزد * مدام بر تن غم‌ديده استخوانهايم\r\nگناه باد نهادن ز كف پيالهء مى * كه راه دوست ببايد خراب‌پيمايم\r\nكنون كه رفته‌ام از خود به لطف باده‌فروش * خداى را كه نيارد بخويش بازآيم\r\nدواى درد دلم را نجستم از جايى * از آن پياله به كف در سراغ صهبايم\r\nز بس‌كه بر غزل « زاهدى » سپردم دل * به سر روم به در ميكده نه با پايم \r\n\r\nنيش و نوش\r\n توان نيش ندارى ، سراغ نوش مرو * كه نيش و نوش بهم اندرند در دنيا\r\nبه پاى گل بنشسته‌ست خار تا دانى * مشام كس نبرد عطر گل بدون جفا\r\nدو روز گر به خوشى بگذرد مشو مغرور * كه روز بعد ترا محنتى است جانفرسا\r\nبساط شب كه به ميلت بپاست خوش دارش * اميد نيست شود تا بصبح پابرجا\r\nدلا ز نعمت امروز توشه‌اى بردار * كه تا اسف نخورى در زوال آن فردا\r\nنگشته رام تو ، گر دختر زمانه منال * كه با هزار چو تو كرده اين‌چنين سودا\r\nفريب جلوهء ظاهر نمىخورد هرگز * هرآن‌كه جيفهء باطن بر او شود پيدا\r\nامانتى كه به دستت سپرده‌اند كنون * در آن خيال تملك بسر مكن بى جا\r\nوزد چو باد اجل بشكند نهال حيات * ز باغ زندگيت مىبرد خوشىّ و صفا\r\nنديده « زاهدى » از روزگار غير جميل * چو بگذرد چه غم از درد زشتى و زيبا \r\n\r\n","description":"","footnote":"","page_name":" 490 ","page_number":490},
  {"content":"\r\n\r\n\r\nزرانى ( 1292 )\r\nحسن زرانى فرزند آقا برار در سال 1292 هجرى شمسى در شهر تاريخى كرمانشاه قدم به عرصهء حيات گذاشت ، تحصيلات مقدماتى را در زادگاهش به انجام رسانيد و به شغل آزاد روى آورد ، در آغاز جوانى براى رونق كارىاش رهسپار تهران شد و در اين شهر رحل اقامت افكند و تا پايان عمر در تهران زيست و در همان شهر بدرود حيات گفت .\r\nزرانى كه به كمال الشعراء نيز شهرت داشت ، در سرودن شعر ، فن غزل‌سرائى را برگزيد و در اين رهگذر شعرش به شكوفائى رسيد و در بعضى از انجمن‌هاى ادبى شركت كرد و آثارش در مجلهء نمكدان كه به مديريت عبد الحسين آيتى و كانون شعرا كه به سرپرستى حسين مطيعى و روزنامه توفيق كه اداره آن را حسين توفيق به عهده داشت انتشار مىيافت وى شاعرى توانا و نيكوپرداز بود و طبعى سرشار داشت .\r\nنمونه‌هاى زير از شعر اوست :\r\n\r\nديده بر الطاف يزدان\r\n ما به راه عاشقى گر خونى از جان داشتيم * كى بسر دايم هواى وصل جانان داشتيم \r\n\r\n","description":"","footnote":"","page_name":" 491 ","page_number":491},
  {"content":"\r\n\r\n هركه با ما لاف يكرنگى و يارى زد به عكس * او بما بد كرد و ما را راه او جان داشتيم\r\nقومى از مكر و رذالت ره به منزل برده‌اند * ما كه پس مانديم ترس از دين و وجدان داشتيم\r\nگر نمىخورديم با همنوع مال خويش را * حاليا سيم و زر و مال فراوان داشتيم\r\nدر جوانى خاك راه عارفان گشتيم از آنك * در سر و دل عشق و عزم فضل و عرفان داشتيم\r\nگر رياكار و تملّق گوى دو نان مىشديم * بىشك اكنون حشمت و جاه سليمان داشتيم\r\nاز طمع عارى شديم و فارغ از غم كز نخست * ديده بر رزق خود از الطاف يزدان داشتيم\r\nاى « زرانى » اين جهان دونست ، دون مىپرورد * كامران بوديم اگر ما حال دونان داشتيم \r\n\r\nگوهر معنى\r\n گر تو بىانصافى و با ما ضميرت صاف نيست * در ضمير صاف ما جز رأفت و انصاف نيست\r\nبىخرد گر دم زند از عقل خود لافست و ننگ * ور زند بخرد ، دم از عقل و فصاحت لاف نيست\r\nهركه شعرى چند گويد نيست در معنى اديب * وانكه حرفى چند داند ناطق و حرّاف نيست\r\nگر نگفتم وصف رويش در سخن عيبم مكن * زان كه روى هور و مه را حاجت اوصاف نيست \r\n\r\n","description":"","footnote":"","page_name":" 492 ","page_number":492},
  {"content":"\r\n\r\n در ضمير خود عبث حق را نمىبيند كسى * تا دلش همواره چون آيينه پاك و صاف نيست\r\nگوهر معنى فراوان است و نبود طالبى * گفته چون زرش فزون باشد ولى صرّاف نيست\r\nيا ربا ما گر ندارد مهر ، با جورش خوشيم * در وجود او لطافت هست اگر الطاف نيست\r\nچون « زرانى » خواستم جان در برم از كيد نفس * ديدم از شهوت رهى نابسته در اطراف نيست \r\n\r\nخط امان\r\n آن خدائى كه به تن قدرت و جان دارم از او * بندهء اويم و در سينه نشان دارم از او\r\nهيچ از حادثهء دور زمان با كم نيست * چون از آفات جهان خط امان دارم از او\r\nآرزومندم و مىخواهم از او كام مراد * اين‌چنين هستم و اميد چنان دارم از او\r\nيار ، هر روز به كام دگر و با دگرى است * بىسبب نيست كه من ظن و گمان دارم از او\r\nدوستى كو همه جوياى من و حال من است * من چرا حال دل خويش نهان دارم از او\r\nمن ببالم به غزل‌هاى خود از روى غرور * شكر ايزد كه چنين طبع روان دارم از او\r\nنه دل‌تنگ « زرانى » ز غمش خون شد و بس * نيز من هم ، همه‌شب آه و فغان دارم از او \r\n\r\nشتاب عمر\r\n روزگارم همه اندر ره جانان بگذشت * بگذشت عمر من و در ره خوبان بگذشت\r\nروز روشن بگذشت و شب تاريك رسيد * تا ز پيش نظرم آن مه تابان بگذشت\r\nنه فقط من به رهش از سرو جان بگذشتم * هركه ديد آن مه تابان ز سر و جان بگذشت\r\nروز و شب ناله و افغان شده كارم ز فراق * تا از آغوش من آن سرو خرامان بگذشت\r\nخرمن عمر مرا برق فراقش همه سوخت * بخت بدبين كه چسان عمر شتابان بگذشت \r\n\r\n","description":"","footnote":"","page_name":" 493 ","page_number":493},
  {"content":"\r\n\r\n عاشقان در ره جانان ز سر و جان گذرند * چون « زرانى » كه ز جان در ره جانان بگذشت \r\n\r\nمىروى\r\n از برم اى شوخ چرا مىروى * نزد كه ، بهر چه ، كجا مىروى\r\nاز من سرگشته چه بد ديده‌اى * از ره كين يا ز صفا مىروى\r\nدل ز كفم برده جفا مىكنى * اين نه صوابست خطا مىروى\r\nغير وفا مىنكند با كسى * عمرى و ناكرده وفا مىروى\r\nحرف رقيبان زده راه تو را * ور نه چرا از بر ما مىروى\r\nگر طلب بوسه كنم از لبت * لطف كنى يا به جفا مىروى ؟\r\nاز بر آن دوست « زرانى » چرا * كام نگرديده روا مىروى ؟ \r\n\r\nاسير نفس\r\n چو خداست يار ، هرگز نظرم به كس نباشد * كه به‌جز خداى ما را ، كس و دادرس نباشد\r\nبگو ، آن خداى زر را كه به مال خود نبالد * كه هميشه كار دوران به مراد كس نباشد\r\nبشر از كجا تواند رهد از بلاى دوران * كه اسير نفس دون را ره پيش و پس نباشد\r\nبكى آن كسى تواند رهد از بلا كه هرگز * نشود اسير نفس خود و بوالهوس نباشد\r\nغم بينوا خورم يا غم دهر دون « زرانى » * نفسى دلم نشد خوش كه خوش اين نفس نباشد \r\n\r\n","description":"","footnote":"","page_name":" 494 ","page_number":494},
  {"content":"\r\n\r\n\r\nزرّين ( 1328 )\r\nمحمّد رضا زرّين دست ، مشهور به خراسانى ، كه تخلّص « زرّين » و « زرين دست » را براى شعر خود برگزيد ، فرزند غلامرضا خرّاط « 1 » در سال 1328 هجرى شمسى در محلّهء فخّاران كازرون ديده به جهان گشود .\r\nمحمّد رضا شش‌ساله بود كه پدر خود را از دست داد و چندى بعد مادرش نيز درگذشت . به همين سبب بيش از چند كلاس نتوانست درس بخواند ، ناگزير از همان كودكى براى امرار معاش راهى بازار كار شد و شاگرد خرّاطى عمو صفر ريحانى گرديد و حرفهء پدرى را از وى بياموخت و تا هفده‌سالگى در اين حرفه به كار اشتغال داشت و به خراسانى خرّاط شهرت يافت .\r\nزرّين دست از كودكى جذب محافل عزادارى حضرت ابا عبد اللّه الحسين عليه السّلام گرديد و به نوحه‌خوانى نوحه‌سرايان و جمع‌آورى بهترين مراثى خاندان پيغمبر و ائمه اطهار عليهم السّلام دلبستگى يافت و چون خود از قريحهء شاعرى برخوردار بود ، به سرودن مراثى اهل بيت پرداخت و نخستين مرثيتى كه سرود اين بود كه امّ ليلا به فرزندش على اكبر خطاب كرد و گفت :\r\n ميدان مرو مادر ، بين چشم گريانم * رحمى به حالم كن ، بين آه سوزانم \r\n\r\n\r\n","description":"","footnote":"\r\n( 1 ) - خرّاطى : هنر چوب‌تراشى و شكل دادن به چوب است و از جمله هنرهاى دستى به شمار مىرود .\r\n","page_name":" 495 ","page_number":495},
  {"content":"\r\n\r\nبه تدريج توانايى بيشترى در مرثيه‌سرايى يافت ، به‌طورى كه امروز يكى از نوحه‌سرايان كازرون به شمار مىرود و تاكنون بيش از سيصد شعر مرثيه سروده كه در محافل عزادارى مورد استفاده قرار مىگيرد و بااين‌كه از سواد اندكى برخوردار است ، امّا به مدد هوش و استعداد در اين رهگذر توفيق رفيق راهش بوده و عنايت ائمهء اطهار عليهم السّلام نيز مشمول حالش گرديده است .\r\n\r\nشوريده حال\r\n چهل روز است بويى بر مشام جان نمىآيد * شميم جان‌فزايى طرف اين بستان نمىآيد\r\nغريق بحر اندوه و غم بسيار مىباشم * نمىدانم چرا ديگر به سر هجران نمىآيد\r\nصبورى حدّ و مرزى دارد ، آخر من نه ايّوبم * دو داغ جانگداز آخر به دل يكسان نمىآيد\r\nدل سرگشته بىتابى كند در سينهء تنگم * غم جانسوز ما ديگر چرا پايان نمىآيد\r\nنفس در سينه تنگى مىكند ، اى آسمان رحمى ! * به سينه داغ جانسوز دو يار آسان نمىآيد\r\nسر شب تا سحر جاريست اشك از هر دو چشمانم * فروغ ديدهء ما سوى اين سامان نمىآيد\r\nچراغ خانهء ما رو به خاموشى گراييده * به شام تار ما ديگر مه تابان نمىآيد\r\nهلال ماه پنهان شد ، به زير ابر تاريكى * براى روشنايى در شب ظلمان نمىآيد \r\n\r\n","description":"","footnote":"","page_name":" 496 ","page_number":496},
  {"content":"\r\n\r\n ستاره اختر و زهره چو پروين ماتمى دارند * كه ديگر شب‌چراغ كلبهء احزان نمىآيد\r\nسپهر نيلگون پيوسته در آزار ما باشد * كه عادت كرده جز سروقت مهرويان نمىآيد\r\nفلك از غارت خود دست هرگز برنمىدارد * چو گرگى جز سراغ يوسف كنعان نمىآيد\r\nچو بلبل از فراغ گل دل شوريده‌اى دارم * به طرف جويبار ما گل و ريحان نمىآيد\r\nبه ويران خانهء گيتى دلى خرّم نمىبينم * به‌جز آه و تحسّر ، قسمت انسان نمىآيد \r\n\r\nدر مدح علىّ عليه السّلام\r\n بناى خلقت ايجاد ، از براى عليّست * گواه اين سند معتبر ، خداى عليّست\r\nبه شأن او بود اين بس ، كه روى دوش نبىّ * به جاى دست خدا جاى هر دو پاى عليّست\r\nعلىّ خليفهء برحقّ بود ، نه زيد و نه عمرو * پس از رسول ، خلافت فقط سزاى عليّست\r\nكسى به غير علىّ در خور امامت نيست * كه اين ردا به تراز قد رساى عليّست\r\nهمان مكان مقدّس كه كعبه‌اش خوانند * به خود ببالد ازاين‌رو كه مهد و جاى عليّست\r\nخطاب شد به محمّد صلّى اللّه عليه و آله به روز عيد غدير * قبول ما نبود هركه بىولاى عليّست\r\nتمام ديو و دد و وحش و طير صحرايى * مطيع و حلقه به گوش در سراى عليّست\r\nستون درگه گردون به دست او باشد * ظهور عالم معنا ز اقتضاى عليّست\r\nستارگان كه به افلاك روشنى بخشند * ز بخشش و كرم و نور   « هَلْ أَتى »   ى عليّست\r\nشميم دلكش جنّت اگر رسد به مشام * ز عطر و بوى فرح‌بخش و جان‌فزاى عليّست\r\nبگو به شيعه ، برون كن ز سر هواى بهشت * بهشت آيتى از روى باصفاى عليّست\r\nخوش آن دلى كه در او حبّ مرتضى باشد * فرشته‌خوى شود هركه آشناى عليّست \r\n\r\n","description":"","footnote":"","page_name":" 497 ","page_number":497},
  {"content":"\r\n\r\n شفاعتش به كسى مىرسد كه از سر شوق * چو عندليب شب و روز در نواى عليّست\r\nبه روز حشر كه محشور گشت « زرّين دست » * به انتظار عنايات و لطف‌هاى عليّست \r\n\r\nصاحبدلان\r\n نوبت صاحبدلان هم مىرسد * تشنگان را آب زمزم مىرسد\r\nبعد هر سختى بود آسايشى * وعدهء « و اللّه اعلم » مىرسد\r\nناشكيبايى مكن از درد و رنج * بر جراحات تو مرهم مىرسد\r\nكشمكش دارد بسى چرخ فلك * پير ما با اسم اعظم مىرسد\r\nوحشت از تنهايى غربت مكن * استقامت كن كه همدم مىرسد\r\nتلخ‌ها گردد مبدّل بر شكر * صبر بايد ، گرچه كم‌كم مىرسد\r\nزير اين طاق سپهر نيلگون * غم مخور روزى فراهم مىرسد\r\nهاتفى يا پير كنعانى بگفت * يوسفت خوشحال و خرّم مىرسد\r\nگفت « زرّين دست » خاطر جمع باش * نوبت صاحبدلان هم مىرسد \r\n\r\nزبان حال امام حسين عليه السّلام به لشكر\r\n اى شقاوت‌پيشگان ! من خامس آل عبايم * مادرم زهراى اطهر ، زادهء شير خدايم \r\n*\r\n بر شما اتمام حجّت مىكنم ، اى قوم جاهل ! * حضرت روح الامين در خانهء ما گشته نازل\r\nمىشود از نهضت خونبار من اسلام كامل * پايبند عهد زر با آيهء  « قالُوا بَلى » *  يم \r\n*\r\n نامسلمان نيستم ، من مؤمن آل خليلم * مقتداى خلق عالم ، بندهء ربّ جليلم\r\nساقى تسنيم و كوثر ، جرعه نوش سلسبيلم * هفت اقليم جهان ، با امر جدّم رهنمايم \r\n*\r\n دومين سبط رسولم ، سورهء ياسين و نورم * معجزات حضرت موسى ، شعاع كوه طورم \r\n\r\n","description":"","footnote":"","page_name":" 498 ","page_number":498},
  {"content":"\r\n\r\n ثانى عيسى بن مريم ، اصل انجيل و زبورم * شاه‌باز روح رفعت ، عرش حقّ دولت سرايم \r\n*\r\n پرتوى از نور ذات خالق كون و مكانم * مالك ملك امامت ، پيشواى انس و جانم\r\nمن صراط المستقيم ، رهبر آزادگانم * ملجأ كلّ خلايق ، چون‌كه مصباح‌الهدايم \r\n*\r\n ماه خرگاه ولايت ، مشعل يثرب زمينم * كاروان سالار اردو ، زادهء حبل‌المتينم\r\nوارث ملك سليمان ، عروةالوثقاى دينم * مرد آزاد حجازم ، صاحب طبل و لوايم \r\n*\r\n اصل عين و سين و قافم ، كاف و ها و عين و صادم * معنى ام‌ّالكتابم ، حقّ تعالى كرده يادم\r\nرمز مدّ حا و ميمم ، مرد پيكار و جهادم * همچو اسماعيل هاجر ، رو به صحراى منايم \r\n*\r\n درس آزادى ز دانشگاه پيغمبر گرفتم * فن جنگيدن ز بابم ، فاتح خيبر گرفتم\r\nاعتماد و خويشتن‌دارى من از مادر گرفتم * در مصيبت‌هاى گيتى هم طراز مجتبايم \r\n*\r\n از خدا فرمان گرفتم من براى رهبريّت * تا زنم برهم اساس شرك و رسم جاهليّت\r\nبا جوانان آمدم در كربلا با قاطعيّت * نامه‌هاى بىشمار ارسال گرديد از برايم \r\n*\r\n گر كشم از پردهء دل نعرهء « اللّه اكبر » * يا اگر دستى زنم بر قبضهء تيغ دو پيكر\r\nاز شرار ذوالفقارم ، مىگريزد فوج لشكر * ز آنكه وارث بر شجاعت‌هاى شاه لافتايم \r\n*\r\n اى گروه شام و كوفه ، دشمنان آل زهرا * با چنين فرّ و شكوهى ، از شما دارم تبرّا\r\nمىچشيد از نوك تيغم شربت ناخوش گوارا * از دم تيغ دو پيكر ، رود خون جارى نمايم \r\n\r\n","description":"","footnote":"","page_name":" 499 ","page_number":499},
  {"content":"\r\n\r\n من نخواهم بعد مرگ اكبر خود زندگانى * كز سر زين واژگون شد در بهار نوجوانى\r\nبعد مرگ او نرويد ، يك نهال شادمانى * طعمهء مرگ اجل شد ، يوسف گلگون قبايم \r\n*\r\n با عمود آهنين ، عبّاس من نقش زمين شد * زينبينم بىبرادر ، بىپسر امّ البنين شد\r\nهر دو بازوى علم‌دارم جدا از تيغ كين شد * داغدار از فرقت عبّاس دست از تن جدايم \r\n*\r\n داغ عبد اللّه و قاسم ، سخت دلگيرم نموده * مرگ عثمان و محمّد ، اين‌چنين پيرم نموده\r\nدرد غربت يك طرف از جان خود سيرم نموده * اين‌چنين بىكس نبودم من كه مهمان شمايم \r\n*\r\n با چنين درماندگى من كشتى بحر نجاتم * كوفيان بىمروّت ! از عطش رو در مماتم\r\nمرغ جانم مىزند پر تشنهء آب فراتم * يك‌تن تنها مقابل با هزاران اشقيايم \r\n*\r\n تير اگر آيد به‌سويم ، از دل‌وجان مىپذيرم * ليك رحمى اى گروه كوفه ! بر طفل صغيرم\r\nگشته همرنگ زمرّد ، چهرهء ناخورده شيرم * كمتر از ناقه نباشد ، اصغر نيكولقايم \r\n*\r\n پاى بر جا كن جميع شيعيان و دوستانم * بار الها ! در دوعالم كن حمايت شيعيانم\r\nكن طواف مرقد من ، قسمت اين ذاكرانم * دل قوىّ دار از تو « زرّين » من شفاعت مىنمايم \r\n\r\n","description":"","footnote":"","page_name":" 500 ","page_number":500},
  {"content":"\r\n\r\n\r\nزمزم ( 1315 )\r\nمحمّد مراديان ، فرزند نعمت اللّه ، متخلّص به زمزم ، به سال 1315 هجرى شمسى در شهر تاريخى و زيباى همدان چشم به جهان گشود .\r\nپيشهء پدرش بنّايى بود و از نعمت سواد بىبهره ، امّا در عوض از ذوق و قريحهء شاعرى بهره داشت .\r\nمراديان در هفت‌سالگى به مكتب رفت و قرآن را تا عمّ جزء در آنجا آموخت و ازآن‌پس راهى دبستان فرهنگ شد و تا كلاس پنجم بيشتر نتوانست به تحصيل ادامه دهد ، زيرا فقر و نادارى پدر مانع از ادامهء درس خواندنش شد . به ناچار ترك تحصيل كرد و پيشهء پدر را دنبال نمود تا از اين رهگذر به زندگى پدر مددى رساند .\r\nمراديان مىگويد : « گرچه پدرم بىسواد بود ، امّا هر شب كه به خانه مىآمد با خود كتاب شعرى كه كرايه كرده بود همراه مىآورد ، تا برايش بخوانم و همين امر سبب گرديد كه به شعر علاقه‌مند شوم و شوق سرودن شعر در من پديد آيد و اشعارى مىسرودم . به تدريج توانستم غزل‌هاى سعدى و حافظ و بابا طاهر و خيّام را تضمين كنم و در ضمن به خريد كتاب دلبستگى يافتم و كتابخانهء كوچكى در خانه‌ام به وجود آمد و چون شوق به تحصيل داشتم ، روزها به كار بنّايى اشتغال ورزيده و شب‌ها به تحصيل مىپرداختم . سرانجام كلاس ششم ابتدايى را به‌طور متفرّقه تمام كرده و گواهينامهء آن را دريافت نمودم . »\r\n\r\n","description":"","footnote":"","page_name":" 501 ","page_number":501},
  {"content":"\r\n\r\nمراديان مىنويسد : « چون صداى خوب و خوشى داشتم ، به مدّاحى و نوحه‌سرايى پرداختم و اشعارم بيشتر در مدح و مرثيت ائمهء اطهار عليهم السّلام است . »\r\n\r\nحديث درد\r\n حديث درد و رنج روزگارم مىتوان گفتن * گل حسرت به باغ شوره‌زارم مىتوان گفتن\r\nنديدم لذّتى جز نامرادىها در اين گيتى * غمم ، دردم پريشان روزگارم مىتوان گفتن\r\nنوازد تار و پود من ، نواى ناله و زارى * چه سوزان ساز دردم من ، سه‌تارم مىتوان گفتن\r\nبه غم‌هاى درون هر شب ز ابر ديده مىبارم * سرشك سيل‌زا در نوبهارم مىتوان گفتن\r\nز بخت بد چنين افسرده و اندوهبارم بين * كه از بىحاصلى خشكيده بارم مىتوان گفتن\r\nگذشت عمر ، از شادى همه بىبهره و گويى * فلك با غم سرشته اين گِلم اندوهبارم مىتوان گفتن\r\nبه راه وصل كوشيدم ، به دل ، دادم بسى وعده * نكرده اعتنايى بر من و بىاعتبارم مىتوان گفتن\r\nشميم زلف مشكينت ، ربوده صبر و تاب از من * در اين عشق و جنون هم بىقرارم مىتوان گفتن\r\nفكنده التهابى ، آتشت اندر دل « زمزم » * چنان بگداخته سوزنده نارم مىتوان گفتن \r\n\r\nگم‌گشته\r\n اى زاهدان ! خدا را ، احيا كنيد ما را * از مهر و از محبّت ارضا كنيد ما را\r\nما مست و پاكباز ميخانهء الستيم * در پيش پاك‌دينان رسوا كنيد ما را\r\nما صوفيان صافى ، دلدادهء نگاريم * گمگشته‌اى در خويش ، پيدا كنيد ما را\r\nاز جام عشق سرمد ، ار جرعه سر كشيديم * ديوانهء جنونيم ، شيدا كنيد ما را\r\nما سينه‌چاك و بىباك ، اندر فرازِ داريم * سرّى نهفته باشد ، افشا كنيد ما را\r\nدر حسرت نگاهى ، دل داده‌ايم از كف * آيين حق‌ّپرستى ، انشا كنيد ما را\r\nما سالك طريق و ، سر در خط خرابات * رسم و طريق ره را ، بينا كنيد ما را\r\nراز انا الحقّ از ما ، بالاى دار بشنو * بر كفر و خودپرستى ، املا كنيد ما را\r\nگفتا به شيخ ، « زمزم » ، آدم شدن چه مشكل * پس لااقل عزيزان ، ملّا كنيد ما را \r\n\r\n","description":"","footnote":"","page_name":" 502 ","page_number":502},
  {"content":"\r\n\r\n\r\nبهاى دل\r\n آن دم كه گشت در خم زلف تو جاى دل * ظلمت فتاده يكسره اندر فضاى دل\r\nدادم عنان اين گهر دل به دست تو * غافل كه بشكنى و ندانى بهاى دل\r\nاز هر غمى به عشق پناهنده‌ام ، ولى * دارم عجب كه عشق بود خود بلاى دل\r\nبا حسرت اين نگاه من اندر قفاى توست * افسوس و آه ديدهء تو در قفاى دل\r\nازبس‌كه رفته است دلم سوى دلبران * فرتوت و پير و خسته فتادم به پاى دل\r\nگنجى خموش مانده‌ام از عشق بىقرار * نايد به سينه‌ام دگر آواى و ناى دل\r\n« زمزم » ز دل چه سود تو را در تمام عمر * بگذر ز قصّه‌هاى دل و ماجراى دل \r\n\r\nبر سر پيمان\r\n تا كى دل ما واله و حيران تو باشد ؟ * تا كى سر شوريده به فرمان تو باشد ؟\r\nتا كى من از اين سينه ز هجر تو كشم آه ؟ * تا كى به جگر آتش سوزان تو باشد ؟\r\nاين ژالهء مستانه كه سيليست خروشان * از فرقت لب‌هاى بدخشان تو باشد\r\nگر غنچهء لب باز كنى ، اى گل خوشبوى * اين بلبل غم ديده غزل‌خوان تو باشد\r\nسر در قدم پاك تو افكنده‌ام از مهر * فرمان‌بر و چون گوى به ميدان تو باشد\r\nاز بند علايق اگرم بازرهانى * تا حشر ثنا گوى ز احسان تو باشم\r\nهر صبح كه روشن كند اين شمس جهانتاب * يك جلوه از آن پرتو تابان تو باشد\r\nهركس كه در اين حلقهء رندانه نياسود * كى در خور لطف و به سرِ خوان تو باشد ؟\r\n« زمزم » اگر از جان گذرد در ره وصلت * از روز ازل بر سر پيمان تو باشد \r\n\r\nدم جان‌بخش\r\n چهرهء خوب تو تا غارتگر دل‌هاست هنوز * لب لعلت به صفا آتش ميناست هنوز\r\nيك جهان حوصله بايد كه كشد ناز تو را * صبر از هجر تو ، محكوم شكيباست هنوز\r\nگوهر حسن تو ارزنده‌ترين گوهر عشق * دل ما در گرو حسن دل آراست هنوز \r\n\r\n","description":"","footnote":"","page_name":" 503 ","page_number":503},
  {"content":"\r\n\r\n لب ميگون تو شد ساغر و هم بادهء من * دم جان‌بخش تو معجزگر عيساست هنوز\r\nحلقهء زلف تو شد رهزن دين و دل ما * در خم اندر خم او بس دل شيداست هنوز\r\nموسىِ جان « ارَنى » گوى سر كوى تو شد * لَن تَرانى » ش همان سينهء سيناست هنوز\r\nعارف و عامى و زاهد همه راهى تواند * به هواى تو چه شورى كه به سرهاست هنوز\r\nشيخ با سبحه و سجّاده به محراب نياز * بهر جنّات و عدن ، گرم تمنّاست هنوز\r\nصوفى صافى و پيران خرابات‌نشين * همه اسرار صفا با تو سحرهاست هنوز\r\n« زمزم » از چلّه‌نشينان تو شد مرغ سحر * در دل و سينهء او شورش و غوغاست هنوز \r\n\r\nشيداى گل\r\n خار گشتم ، جا نمودم پاى گل * تا شوم مست از مى صهباى گل\r\nصبحدم باد صبا از هر طرف * مىفشاند عطر جان‌افزاى گل\r\nشبنم از لطف و لطافت قطره‌ها * مىنشاند بر رخ و سيماى گل\r\nنغمه‌هاى عندليبان و هزار * مىرسد از دامن صحراى گل\r\nمست گويى بلبل از عشق گل است * باده نوشيده‌ست از ميناى گل\r\nيك‌نفس خواند حديث عاشقى * بىخود از خود باشد و شيداى گل\r\nاشك مىريزد به آهنگ حزين * تا به خود گيرد دُرِ درياى گل\r\nاشك و شبنم هر دو شد آميخته * رونقى بخشيد بر كالاى گل\r\nبر مشام جان رسد عطرى عجيب * خوش بود سوداگرى سوداى گل\r\nهركه جويد اين صفا را صبحدم * مىپسندد رتبهء والاى گل\r\n« زمزم » ار با گل دمى سودا كنى * مىشوى هم صحبت ليلاى گل \r\n\r\nصفاى كوى تو\r\n بهار حسن و لطافت صفاى كوى تو نيست * گلى به بزم طبيعت به رنگ و بوى تو نيست\r\nهزار نقش بديع آفريد ايزد پاك * ولى چو مهر درخشان رخ نكوى تو نيست \r\n\r\n","description":"","footnote":"","page_name":" 504 ","page_number":504},
  {"content":"\r\n\r\n جمال نرگس و گل باد مشك بيز بهار * به دل كشى تو و چشم فتنه‌جوى تو نيست\r\nصفاى بادهء گلگون فروغ آب حيات * به شكّرين لب و آن لعل رازگوى تو نيست\r\nاميد اين دل مسكين ، توان جان منى * به جان دوست كه در دل جز آرزوى تو نيست\r\nبهار با همه خوبى ، غمم ز دل نبرد * بهار من ! به خدا جز جمال و روى تو نيست\r\nطلب نموده اگر دل وصال روى تو را * سفيد بختم و بختم سيه چو موى تو نيست\r\nدلم گرفت از اين هاىوهوى مردم دهر * مرا به دل هوسى غير گفت‌وگوى تو نيست\r\nبه باغ و گلشن و دشت و دمن به هر بزمى * حواس ديدهء من غير جُست‌وجوى تو نيست\r\nبه كعبه و به كليسا و دير و ميخانه * به حقّ حقّ ، كه نگاهم به‌جز به‌سوى تو نيست\r\nهزار شكر خدا را كه بادهء عشقم * به‌جز زلال لب شكرين ز جوى تو نيست\r\nفقير درگه‌ام و « زمزمم » تو مىدانى * اميد و آرزويم به‌جز وصال روى تو نيست \r\n\r\nتفسير عشق\r\n روزى كه قسمت ما ، ساقى حواله مىكرد * افسوس و آه و حسرت ، غم در پياله مىكرد\r\nبر عاشقان شيدا ، جامش فكنده آتش * تفسير عشق و مستى ، بر ما رساله مىكرد\r\nبر ماه عارض او ، ابرو فكنده سايه * بر گِردِ ماه گردون ، تعبير هاله مىكرد\r\nبر زلف پيچ و تابش ، از عشوه تاب مىداد * عشق و جنون ما را ، باهم اماله مىكرد\r\nحيران نموده جمعى ، چشمان دل‌فريبش * كابين زندگى را ، از نو كلاله مىكرد\r\nاز ناوكش به يك‌دم ، تيرى نشست بر دل * گويى كه جانتان بود ، كار قتاله مىكرد\r\nبر جعد گيسوانش ، جمعى اسير و در بند * مىرفت او خرامان ، عشّاق واله مىكرد\r\nآن قدر دل‌ستان بود ، ناز و كرشمه‌هايش * گويى كه ملك تن را ، يك جا قباله مىكرد\r\nدر وادى تحيّر ، دل بود و شكوه‌هايش * در سوگ و غم نشسته ، فرياد و ناله مىكرد\r\nاز آه سينه سوزش ، « زمزم » كشيد فرياد * در عشق آن نكورو ، تا خود حباله مىكرد \r\n\r\n","description":"","footnote":"","page_name":" 505 ","page_number":505},
  {"content":"\r\n\r\n\r\nزنگوئى ( 1316 )\r\nعبد المجيد زنگوئى فرزند رضا در نوزدهم آبانماه سال 1316 شمسى در بوشهر در خانواده‌اى فرهنگى مذهبى از مادر زاد ، تحصيلات ابتدايى را در دبستان پهلوى و دوره متوسطه را در دبيرستان سعادت زادگاهش به پايان رسانيد و در سال 1336 براى ادامه تحصيل به شيراز آمد و در دانشكده ادبيّات دانشگاه شيراز در رشته زبان و ادبيات فارسى به تحصيل پرداخت و در سال 1339 از آن دانشكده فارغ التحصيل شد و به اخذ مدرك ليسانس توفيق يافت ازآن‌پس در سال 1340 به خدمت نظام‌وظيفه رفت و دورهء سربازى را در سنندج به پايان رسانيد .\r\nزنگوئى در سال 1342 به استخدام وزارت دادگسترى درآمد و پس از يك دورهء كارآموزى سه‌ماهه به آبادان منتقل گرديد و در سمت‌هاى حسابدارى و مديريت دفتر و اجراى شعبه دوّم دادگاه و مدير دفتر دادگسترى آبادان انجام‌وظيفه كرد و در سال 1367 به دادگسترى كل استان بوشهر به عنوان كارشناس قضائى منتقل شد و در سال 1370 به عنوان معاون ادارى و مالى آن دادگسترى منصوب و تا پايان خدمت در اين سمت به كار اشتغال داشت و سرانجام در سال 1378 بازنشسته گرديد و پس از بازنشستگى به تهران عزيمت كرد و در اين شهر رحل اقامت افكند و به تأسيس انتشارات ليان پرداخت و هم‌اكنون خود مديريت آن را عهده‌دار است .\r\nزنگوئى كه از ذوق و قريحهء سرشارى برخوردار است تاكنون چند مجموعهء شعر\r\n\r\n","description":"","footnote":"","page_name":" 506 ","page_number":506},
  {"content":"\r\n\r\nبنام‌هاى « پيكى براى صلح » و « پا به پاى قاف » و « از قبيلهء عياران » و « شب قطبى » و « شعر دشتى و دشتستان » و آثار ديگر او « ترانه‌هاى فايز » و « نهضت تنگستانيان در شعر شاعران » و « هزار و دويست ترانه از بوشهر » .\r\n\r\nنماز عشق\r\n تمام شاديم از مهر بىكرانهء اوست * فصول درس من از عشق جاودانهء اوست\r\nنمىرود ز سرم گر نشاط و مستى عشق * عجب مدار كه از ساز شادمانهء اوست\r\nز خود نشانى و نامى نمىتوانم داد * كه هرچه هست ز پيوند و از نشانهء اوست\r\nنوشتم آنچه و گفتم به نام شعر و سرود * تبلورى ز حكايات و از ترانهء اوست\r\nبه دام فتنه اگر روزگار كردم طى * ز سحر و شعبدهء دامها و دانهء اوست\r\nسرود فتح اگر سر دهم به قلهء عشق * يقين ز عاطفه و عزم فاتحانهء اوست\r\nكرامتى كه برآمد ز دست و از دل ما * ز به من فيض و شكر خند بىكرانهء اوست\r\n« دعاى گوشه‌نشينان » اگر بگيرد بال * ز همت نظر و راى عالمانه اوست\r\nشهاب و آتش عشقى كه خفت در دل ما * يقين كه از قبل نور آشيانهء اوست\r\nنماز عشق نخوانم مگر به درگه دوست * كه قبله‌گاه محبت حريم خانهء اوست \r\n\r\nغبار سرمه\r\n غبار سرمه نشاندى به روى تار گلويم * شهاب شعله فكندى به لاله‌زار گلويم\r\nنشسته‌اى به كمينگاه وقت و فرصت دلخواه * كه ترك‌وار بتازى تو بر حصار گلويم\r\nشنيده‌اى كه هوارم رسيده تا به سر كوه * بر آن سرى كه ز بن بركنى هوار گلويم\r\nنهال عشق نشاندم به گلستان سخن ، ليك * تگرگ مرگ بباريد بر شيار گلويم\r\nنداى مرده‌دلى ، راه شادمانى من زد * گسست دست زمان ، تاروپود تار گلويم\r\nچو با دو دست محبت به سويت آمده بودم * بساخت دست عذابت به خيره ، كار گلويم\r\nغراب هرزه درا با نواى نيمه‌شب خود * شكسته شوق غزل‌خوانى هزار گلويم \r\n\r\n","description":"","footnote":"","page_name":" 507 ","page_number":507},
  {"content":"\r\n\r\n نشد دمى كه برآسايم از فسون زمانه * رسيده باد خزانى به مرغزار گلويم\r\nسبوى شيشهء عمرم به سنگهاى لئامت * چنان زدند كه طى گشت روزگار گلويم \r\n\r\nشانه بر شانهء جنگل\r\n در نگاهم چو بلورين نگه جام نشست * خاطرم گرچه پريشان ولى آرام نشست\r\nماه انديشه سراپردهء جانم بنواخت * گرچه يك‌چند به غمخانهء ايام نشست\r\nشانه بر شانهء جنگل بنهادم با شوق * تا كه رؤياى بهارم به در و بام نشست\r\nقلب آيينه شكستند چو با سنگ ريا * كارگاه نظرم روى گل خام نشست\r\nخصم پركينه كه ناكامى ما را مىخواست * خود به عشرتگه آمال چه ناكام نشست\r\nجهد سيمرغ سبب‌ساز شد و كار آمد * مهر زال زر ما تا به دل سام نشست\r\nگرچه را هم ، همه پرخار بگرديده و مار * شكر كاين پاى پر از خار به فرجام نشست\r\nسامرى خواست كه با شعبده آرد پيغام * رقم مغلطه بر پردهء اوهام نشست\r\nعشق سرگشتهء من وسعت صحرا طى كرد * تا به منزلگه آن يار دلارام نشست \r\n\r\nبا امواج دريا\r\n در شب ديرنده با مهتاب رخشا سرخوشيم * تيرگى گر خيمه زد با چشم بينا سرخوشيم\r\nگر كه امروز از زمين خفته صحبت مىرود * دل به باغ عشق و با آمال فردا سرخوشيم\r\nپايمان گاهى اگر لنگ است و خشك و كم شتاب * ما به گام اشتياق يار برنا سرخوشيم\r\nساحران با سحرشان با ما چه مىخواهند كرد ؟ * ما كه با اعجاز پاك دست بيضا سرخوشيم\r\nخاك و سنگ ار كعبه ، عاشق را نمىآرد به شوق * از صفاى كعبهء دل گو ، كه آنجا سرخوشيم\r\nزخم تير جهل بر ما كارگر هرگز مباد * تا كه با دارالشفاى پور سينا سرخوشيم\r\nچشم زخمى گر رسد بر ما نداريم اعتنا * تا كه بر لوح دل از آيات گويا سرخوشيم\r\nدر سكوت ساحل غم ، شوقى از پرواز نيست * مرغ توفانيم و با امواج دريا سرخوشيم\r\nگر به پيچ‌وتاب تار تيرگى رهمان فتاد * غم مدار آنجا كه با پيران دانا سرخوشيم \r\n\r\n","description":"","footnote":"","page_name":" 508 ","page_number":508},
  {"content":"\r\n\r\n نسبتى ما را نباشد با سكون و انجماد * با پر پرواز و با افكار پويا سرخوشيم\r\nگر شهابى سينهء شب را به تير خود شكافت * از نماى شعله‌وار طاق مينا سرخوشيم\r\nگر شمال از بازى باران به جنگلها خوش است * ما جنوبيها ز رقص نخل رعنا سرخوشيم \r\n\r\nتا آسمان عشق تو\r\n تا آسمان عشق تو پرواز مىكنم * راهى به‌سوى صبح دلت باز مىكنم\r\nبر قبله‌گاه پاك دلت روى مىنهم * با ركعتان نمايش اعجاز مىكنم\r\nپيرانه سر ميانهء ميدان عاشقى * رقصى چنان كه گل كند آغاز مىكند\r\nمُهر سكوت مىشكنم ، داد مىزنم * حلاج‌وار قصهء دل ساز مىكنم\r\nرنگ و ريا به ساحت صدقم رهى نيافت * اين نكته را به پردهء آواز مىكنم\r\nبا روشناى صبح قدح ، قلب خسته را * از غم رهانده ، آينه‌پرداز مىكنم\r\nآيينهء دلم ز تو سرمست مىشود * آيينه با صفاى تو انباز مىكنم \r\n\r\nمرا به خويش بخوان\r\n مرا به خويش بخوان دوستدار ديرينم * دوباره زنده نما خاطرات شيرينم\r\nبخوان كه عشق تو از سينه‌ام نرفته برون * هنوز بر سر آنم كه بود آيينم\r\nترا به عشق قسم ، ساز شادمانى زن * مكن به خيره و ناحق تباه و خونينم\r\nبه كارگاه دو چشمم چراغ جان استى * اگر خلاف بگويم كه خارج از دينم\r\nنسيم عاطفه‌ها مىوزد ز مشرق مهر * به بانگ شوق ، گل از مهر دوست مىچينم\r\nكبوتران سخن گرد بام خانهء دوست * به چرخشند و خرامان و شاد مىبينم\r\nمرا ز مات هراسى نبوده در شطرنج * كه در ميانهء ميدان وزير و فرزينم\r\nحديث عشق من و تو حديث ماهى و آب * چگونه بىتو بگويم ، و بىتو بنشينم\r\nهزار صفحه اگر پر كنم ز قصهء عشق * يك از هزار نباشد ز بار سنگينم \r\n\r\n","description":"","footnote":"","page_name":" 509 ","page_number":509},
  {"content":"\r\n\r\n\r\nنقشى ز مُهر عشق\r\n نقشى ز مُهر عشق به دنيا نمىدهيم * اين نقد را به نسيهء فردا نمىدهيم\r\nتوفان عشق گرچه مهيب است و پرخطر * غوغاى اين به راحت ديبا نمىدهيم\r\nسيل جنون به وادى دل موج مىزند * اين موج را به گلشن صحرا نمىدهيم\r\nدر كارزار عشق اگر سر بباختيم * اين باخت را به برد مهنّا نمىدهيم\r\nمائيم و درد و سابقهء صدق و فخر فقر * اين فقر را به حشمت دارا نمىدهيم\r\n« آئينه‌دار عشق » چه ترسد ز هول راه * مستيم و دل به گفتهء اعما نمىدهيم\r\nعاشق كجا و وحشت تعزير و چوب كفر * آزاده‌ايم و گوش به بى جا نمىدهيم \r\n\r\nبزن به ساز رفاقت\r\n نواى پاك تو اى دوست ! * در نهايت مهر\r\nسكوت ژرف شبم را هماره مىشكند * و آيه‌هاى مقدس نويد مىآرد\r\nقسم تو را به صفايت * بزن به ساز رفاقت\r\nكه تا دريچهء صبح * در نهايت مهر\r\nسكوت ژرف شبم را هماره مىشكند * و آيه‌هاى مقدس نويد مىآرد\r\nقسم تو را به صفايت * بزن به ساز رفاقت\r\nكه تا دريچهء صبح * به روى چشمهء خورشيد چهره بگشايد \r\n\r\n","description":"","footnote":"","page_name":" 510 ","page_number":510},
  {"content":"\r\n\r\n بزن به ساز وفا * تا گل هميشه بهار\r\nبدون منّت باران * ز صخره‌هاى تنومند\r\nسر برون آرد * كه سست ريشه گل بيشه را دوامى نيست\r\nبزن به ساز رفاقت * كه باشهء وحشى\r\nهجوم و كينهء ديرينه را برد از ياد * و دست مهر بيازد به‌سوى گنجشكان\r\nبزن * كه عاشقان نشناسند پاى را از سر\r\nهزار قصه به سينه است * هزار عقدهء تلخم به پيچ‌وتاب گلو\r\nولى دريغ * مجالى براى گفتن نيست\r\nبه رند سينه دريده نگر * به عاشق مست\r\nكه نام پاك تو هر لحظه بر زبان آرد * نثار گام تو زيباترين ترانهء من\r\nاگر حضور تو در شام تار خود بينم * به روى چشمهء خورشيد چهره بگشايد\r\nبزن به ساز وفا * تا گل هميشه بهار\r\nبدون منّت باران \r\n\r\n","description":"","footnote":"","page_name":" 511 ","page_number":511},
  {"content":"\r\n\r\n ز صخره‌هاى تنومند * سر برون آرد\r\nكه سست ريشه گل بيشه را دوامى نيست * بزن به ساز رفاقت\r\nكه باشهء وحشى * هجوم و كينهء ديرينه را برد از ياد\r\nو دست مهر بيازد به‌سوى گنجشكان * بزن\r\nكه عاشقان نشناسند پاى از سر * هزار قصّه به سينه است\r\nهزار عقدهء تلخم به پيچ‌وتاب گلو * ولى دريغ\r\nمجالى براى گفتن نيست * به رند سينه دريده بنگر\r\nبه عاشق مست * كه نام پاك تو هر لحظه بر زبان آرد\r\nنثار گام تو زيباترين ترانهء من * اگر حضور تو در شام تار خود بينم\r\nبهار خرم من باش * در سكوت خزان\r\nبهار خرم شوريده حالى و رندى * كه باغ زندگيش از گل شعف خالى است . \r\n\r\n","description":"","footnote":"","page_name":" 512 ","page_number":512},
  {"content":"\r\n\r\n\r\nزهره ( 1338 )\r\nخانم زهرا بوالحسنى در سال 1338 در تهران ديده به جهان هستى گشود و در اين شهر به تحصيل پرداخت و كسب دانش كرد و دوره ابتدايى و متوسطه را به پايان رسانيد و به دريافت مدرك ديپلم توفيق يافت .\r\nخانم بوالحسنى در سال 1359 به شعر و شاعرى پرداخت و چون از قريحه شعر و استعداد كافى برخوردار بود شعرش به شكوفائى رسيد و مورد توجه قرار گرفت .\r\nخانم زهرا بوالحسنى كه براى شعر خود تخلّص زهره را برگزيده است در چند انجمن ادبى در تهران مانند : انجمن ادبى امير كبير ( اراكىهاى مقيم تهران ) و انجمن ادبى شعراى ايران و انجمن ادبى گلستان و خانه هنرمندان عضويت دارد و از محضر اساتيد اين انجمن‌ها كسب فيض مىكند و همچنين در فرهنگ‌سراهاى ( اشراق ) و ( ارسباران ) كه به مناسبت‌هاى مختلف مذهبى و ملّى تشكيل مىشود شركت مىنمايد و آثارش را عرضه مىدارد .\r\nزهره تاكنون موفق شده دو مجموعه از اشعار خود را بنام‌هاى : « حرف آخر اينست » در سال 1383 چاپ و منتشر كند و ديگرى بنام « نگاهى سمت پيچكها » در سال 1384 به زيور طبع بيارايد و سومين اثر خود را نيز در دست تنظيم دارد كه به زودى به دوستداران شعر و ادب تقديم مىشود .\r\n\r\n","description":"","footnote":"","page_name":" 513 ","page_number":513},
  {"content":"\r\n\r\n\r\nدر سرزمين عرفان\r\n در چشم اين زمانه ، درد فريب مانده است * در انتظار درمان ، دل بىطبيب مانده است\r\nاينجا دلم گرفته ، كو دشت ارغوانى ؟ * در شوره‌زار غربت ، آدم غريب مانده است\r\nحوّاى انتظارم چشمش به سيب سرخ است * بر روى شاخه تنها رؤياى سيب مانده است\r\nافتاده دسته‌دسته گلها به دامن خاك * هم رنگ آرزوها ، در دل شكيب مانده است\r\nمريم صفت كشاندم ، مهر مسيح بر دوش * بر شانه‌هاى ايمان نقش صليب مانده است\r\nدست تبر شكسته . . . از قصه‌ى شكستن * بااين‌همه مصيبت جنگل عجيب مانده است\r\nدشمن در اين زمانه فكر فريب تازه است * چون قوم آريائى پاك و نجيب مانده است\r\nبا چشم « زهره » بنگر اشك ستاره‌ها را * از خنده‌ى ستاره ، شب بىنصيب مانده است\r\nدورى ز مكتب عشق ، در كيش ما روانيست * در سرزمين عرفان ، انسان غريب مانده است \r\n\r\nطغيان\r\n با وداعت بازهم باران گرفت * رعد و برقى آمد و طوفان گرفت\r\nدر خيال ما نگنجد نازنين * شيوه دلدادگى پايان گرفت\r\nچون دم گرم مسيحا مىشود * تا ابد با ياد عشقت جان گرفت \r\n\r\n","description":"","footnote":"","page_name":" 514 ","page_number":514},
  {"content":"\r\n\r\n با كلامى رنگ جنگل جنس ، رود * خستگى را از تن ياران گرفت\r\nمىتوان از نابسامانى گريخت * زير چتر دوستى ، سامان گرفت\r\nمىتوان پهلو به پهلوى چنار * با همه شمشادها ، ميدان گرفت\r\nزير بيد و نارون‌هاى خيال * در فضاى همدلى ، جولان گرفت\r\nقطره قطره مهرورزى را چشيد * خوشه خوشه شادى از حرمان گرفت\r\nمىتوان تا اوج سرمستى رسيد * بوسه از رگهاى تاكستان گرفت\r\nكاش مىماندى كه باران بگذرد * ساحل تنهائيم ، طغيان گرفت\r\nساز تنها را صداى ديگريست * « زهره » ساز صبر از ايمان گرفت\r\nرفتى و در پشت پرچين سكوت * سينه‌ام را يك غم پنهان گرفت \r\n\r\nبپاى دوست\r\n زيباست اگر كه پرده يك‌سو بزنيم * در پنجره بهار اردو بزنيم\r\nچون باغ پر از ترانه پيچك‌ها * شيپور غزل به ياد شب‌بو بزنيم\r\nچون شبنم صبح در چمن تازه شويم * از كوچه دل غرور جارو بزنيم\r\nتا زورق آرزو به گل ننشسته * بر ساحلى از اميد پهلو بزنيم\r\nبا حافظ اگر به خلوتى بنشينيم * صد ساغر عارفانه با او بزنيم\r\nپيمانه‌اى از خاطره‌ها برگيريم * حرفى ز نسيم و يار دلجو بزنيم\r\nچون ذره به‌سوى آسمان رقص‌كنان * با شمس رها گشته و يا هو بزنيم\r\nتا « زهره » به آهنگ خزان كوچ نكرد * برگرد كه در بهار اردو بزنيم\r\nديروز اگر ز دستمان فرصت رفت * امروز بپاى دوست زانو بزنيم \r\n\r\nغزل رضا عليه السّلام\r\n بزن بال‌وپَر در هواى رضا * بر آن گنبد پُرجلاى رضا\r\nز گلدسته‌ها بانگ يا رب شنو * به حق مىرسى با دعاى رضا \r\n\r\n","description":"","footnote":"","page_name":" 515 ","page_number":515},
  {"content":"\r\n\r\n هزارى كنار حرم بىقرار * به رضوان رود با نداى رضا\r\nبجز قلب صادق چه كس بشنود * غزل گريه‌ى بىصداى رضا\r\nبه بستان وحدت نشينم شبى * ز جان نغمه‌خوانم براى رضا\r\nز خاطر مَبر داغ آلاله را * به ياد غم جانگزاى رضا\r\nبه دارالشفا سر نهم با اميد * منم عاشق و مبتلاى رضا\r\nفلك داند اين ماجراى عظيم * خراسان بود كربلاى رضا\r\nبود كعبه‌ام باغ آئينه‌اش * چو محرم شوم در سراى رضا\r\nمن از قلب منظومه‌ها آمدم * كه هوهو كنم در هواى رضا\r\nاگر همچو « زهره » بسوزى ز عشق * شوى زائر باصفاى رضا\r\nقلم بشكند ، واژه‌اى نشكفد * نرويد غزل جز رضاى رضا \r\n\r\nفريب يا شانه دل\r\n بر كدامين شانه بگذارم سرم را * تا نسوزاند فريبش پيكرم را\r\nمن كه در كنج قفس ايمن ز دامم * در كدامين واحه بگشايم پرم را\r\nمىنشينم در حريم پاك ايمان * تا كه صيادى نيابد سنگرم را\r\nديگر از جور خزان پروا ندارم * من كه پرپر ديده‌ام نيلوفرم را\r\nسرنوشت ما چنين طى شد به دوران * روى پيشانى نگه كن اخترم را\r\n« زهره » در افلاك مىسوزد ز هجران * بر زمين هرگز مجو خاكسترم را\r\nسر به روى شانه‌ى دل مىگذارم * تا نسوزاند فريبى پيكرم را \r\n\r\nگواه\r\n شب است و شكوه دل‌انگيزه ماه * كه آرامشم مىدهد تا پگاه\r\nمنم مانده در خلسه چشم تو * كه افسونگرى كرد با يك نگاه\r\nبه دادم برس ، مست و ديوانه‌ام * كه آيم به ديوان تو عذرخواه \r\n\r\n","description":"","footnote":"","page_name":" 516 ","page_number":516},
  {"content":"\r\n\r\n تو اى ساقى كوثر لم‌يزال * تو اى آشنا با نفس‌هاى چاه\r\nچو لب‌تشنهء باده وحدتم * ببخشا مرا جرعه‌اى گاه‌گاه\r\nمراد همه بىپناهان ( على ) * مريد تو شد « زهره » ى بىپناه\r\nچه زيباست همراه بانوى عشق * تو باشى به محشر گواهم گواه \r\n\r\nفصل معراج\r\n اى سپرده جان به رستاخيزها * اى شكفته در دل پائيزها\r\nاى حكايت‌هاى شيرين بر لبت * سرزمين خسرو و پرويزها\r\nخاك سرخت گشته آتشگاه مهر * با حضور جارى شبديزها\r\nبا درفش كاويانى روى دوش * همرهى با خلوت شب‌خيزها\r\nاز شكوه تخت جمشيدت بگو * اى سكوتت بانگ عشق‌آميزها\r\nاى وطن اى مهد مردان دلير * پرتوان در يورش چنگيزها\r\nچنگ « زهره » باز غوغا مىكند * هم‌نوا با گام شورانگيزها\r\nفصل معراج تمام لاله‌هاست * روز رسوا گشتن خونريزها \r\n\r\nساز وحدت\r\n شبى اى نشسته به روياى من * بزن لحظه‌اى تكيه بر جاى من\r\nدر اين قحطى و احتكار وفا * كه انديشه‌ى توست سوداى من\r\nترا زنده كردم به ابيان جان * تو هم كوششى كن به احياى من\r\nشكوفا شدن در خزان را ببين * بلوغ غزلهاى زيباى من\r\nبه بن‌بست اين كوچه‌هاى غريب * تو هستى سپيدار و افراى من\r\nز درناى زخمى چه خواهى دگر * ز بغضى كه جا مانده درناى من\r\nكشاندى مرا تا بلنداى هجر * نديدى مگر تاول پاى من\r\nچه دارم به‌جز زبور سادگى * خطا آمدى بهر يغماى من \r\n\r\n","description":"","footnote":"","page_name":" 517 ","page_number":517},
  {"content":"\r\n\r\n چنان چلچراغى به تالار حسن * همه پرتويى مجلس‌آراى من\r\nمنم در مصاف غمت بىسپاه * تو سردار عشقى به فتواى من\r\nتو منشور مهرى به محراب چشم * شبيه خدايان بىتاى من\r\nچنان « زهره » بر ساز وحدت بزن * اگر در سماعى نكسياى من\r\nبخوان تا كه حورانه هورا كشم * نثار تو اين آفرين‌هاى من \r\n\r\nپرتو ماندگار\r\n عمريست به اعتبار عشقت * پرداخته‌ام به كار عشقت\r\nابريشم ناتنيده بودم * پروانه شدم به تار عشقت\r\nاز عشق تو گشته‌ام چو منصور * حلاج صفت به دار عشقت\r\nمرتاضم و با مرام هندو * پروا نكنم ز نار عشقت\r\nبا كوچ كبوتران نشستم * دلداده به كوچه‌سار عشقت\r\nليلاى بريده از جهانم * ديوانه‌اى از تبار عشقت\r\nاذنم بده تا ز دفتر جان * گل‌واژه كنم نثار عشقت\r\nبنگر كه فرات چشم عشاق * جاريست به لاله‌زار عشقت\r\nتنها نه منم اسير و بىتاب * عالم همه بىقرار عشقت\r\nاى نور اميد و چشم زهرا * جان سوخته از شرار عشقت\r\nداغ دلى از غم تو دارم * جا مانده به يادگار عشقت\r\nآواره منم در اين بيابان * با مركب بىسوار عشقت\r\nسرگشتهِ بىنواى عالم * گرديده‌ام از مدار عشقت\r\nدر اوج فلك چه كس بسوزد * چون « زهره » ز انفجار عشقت\r\nغوغاى محرّم از تو برپاست * از پرتو ماندگار عشقت \r\n\r\n","description":"","footnote":"","page_name":" 518 ","page_number":518},
  {"content":"\r\n\r\n\r\nقصد زيارت\r\n حالا كه به دنيا و زمان باخته‌ايم * جانانه به اوصاف تو پرداخته‌ايم\r\nاى دوست نفس‌ها همه از نغمه توست * گر صوت طرب‌فزاى صد فاخته‌ايم\r\nديوانه در اين جنگل انبوه و غريب * خود را به كمند غمت انداخته‌ايم\r\nبا مركب ايمان و دلى پر ز اميد * با قصد زيارت به رهت تاخته‌ايم\r\nبر « زهره » جبينان نظرى ديگر كن * ما زائر بىنواى دلباخته‌ايم\r\nچون قسمتمان نشد به كويت برسيم * يك كعبه در آشيان دل ساخته‌ايم \r\n\r\nنماز عشق\r\n روح من پر مىكشد تا كهكشان * چون صبا در لحظه‌اى ناب اذان\r\nمىرود تا مرزهاى شعر و شور * در پى زيباترين حس ظهور\r\nچادر گلدار مادر روى سر * مىكنم از كوچه‌ى باران گذر\r\nباز آن ميخانه را در مىزنم * باز بر سجاده پرپر مىزنم\r\nصد غزل مىآفرينم در سحر * از همان ياران رفته در سفر\r\nهر غزل پاداش عشق و بندگى است * بندبند نغمه‌هايم زندگى است\r\nبا نداى او كبوتر مىشدم * زائرى در دير ديگر مىشدم\r\nبانگ يا هو مىزنم با چنگ و تار * در همان محراب پرنقش و نگار\r\nديده‌ام همرنگ مينا مىشود * تا نماز عشق بر پا مىشود \r\n\r\n","description":"","footnote":"","page_name":" 519 ","page_number":519},
  {"content":"\r\n\r\n\r\n[ ژ 
  ]\r\n\r\nژاله ( 1320 )\r\nژاله سهرابخانى مقدّم ، فرزند محمّد ، به سال 1320 هجرى شمسى در تهران از مادر زاد . نياى وى ، ميرزا ابو الحسن خان حيات الملك ، ملقّب به صنيع الملك ، از رجال سياسى ايران بود .\r\nژاله تحصيلات ابتدايى را به انجام رسانيد ، آن‌گاه به ازدواج تن در داد و در نتيجه موفّق به ادامهء تحصيل نگرديد و پس از آنكه صاحب سه فرزند گرديد ، به فكر ادامهء تحصيل افتاد و دورهء متوسّطه را به پايان رسانيد و در آزمون طرّاحى و خيّاطى و ژورنال‌شناسى شركت جست و فارغ التّحصيل شد و از وزارت آموزش و پرورش به اخذ امتياز نايل گرديد و هم‌اكنون به تدريس و تعليم بانوان در اين رشته اشتغال دارد .\r\nژاله از كودكى به شعر و ادب علاقه و دلبستگى نشان داد و در هفده‌سالگى به سرودن شعر پرداخت و در شعر « مادر » كه از طرف تلويزيون به مسابقه گذاشته شد ، شعرش برنده شناخته شد و از اين زمان كار شعر و شاعرى را جدّى گرفت و از سال 1355 به انجمن‌هاى ادبى راه يافت و از اساتيد شعر و ادب براى رونق شعرش بهره گرفت . وى از انواع شعر به غزل‌سرايى رغبت بيشترى نشان مىدهد و به خاطر دورى از تنها فرزندش بيشتر اشعارش از هجران و اندوه مايه مىگيرد .\r\n\r\n","description":"","footnote":"","page_name":" 520 ","page_number":520},
  {"content":"\r\n\r\n\r\nجام الست\r\n الهى ! مىام ده ز جام الست * كه هركس خورد زان شود مست مست\r\nبه‌سوى تو آيم تو ، را هم بده * به كويت مقامى و جاهم بده\r\nمرا از قفس كى رها كرده‌اى ؟ * به زندان تن بينوا كرده‌اى\r\nتو خالق به فرياد من گوش كن * مرا با وصالت هم‌آغوش كن\r\nو اين بندهء خاكى ناتوان * ز رنج جدايى ز خود وارهان\r\nطبيبا ! به دردم دوايى بده * از اين رنج هستى رهايى بده\r\nتو درياى نورى و من قطره‌ام * غبار رهم ، همچنان ذرّه‌ام\r\nز مى ساغر هستىام پر نما * كه با مستىاش ناله گردد نوا\r\nتو اين‌سان گلم با مى آميختى * در آن آتش عشق خود ريختى\r\nبفرما به اين ساقى بىقرار * به من مىدهد تا نشايد شرار\r\nكجايى ؟ بدان مست رويت منم * كه هرجا نشانت بود اى صنم\r\nچو راز نهان با تو گفتم عيان * كه درد فراقم تو باشى بدان \r\n\r\nمنبع انوار كو ؟\r\n داده‌ام دل را ز كف ، اى عاشقان دلدار كو ؟ * يك جهان در سينه غم دارم ولى غمخوار كو ؟\r\nدر درون غنچهء دل راز پنهان مانده است * با كه گويم درد دل را ؟ محرم اسرار كو ؟\r\nكشتى بشكسته‌ام در بحر توفان‌زاى عشق * همّت بخت بلند و لطف دريا بار كو ؟\r\nاين همه نقش عجب را ديده‌ام در كوه و دشت * در عجب ماندم دلا ! نقّاش اين آثار كو ؟\r\nشرح پرامّاى هستى در معمّا مانده است * عاجزم از اين معمّا ، قدرت پندار كو ؟\r\n« ژالهء » بنشسته‌ام شب تا سحر بر برگ گل * تا رسم بر اوج‌ها ، آن منبع انوار كو ؟ \r\n\r\n","description":"","footnote":"","page_name":" 521 ","page_number":521},
  {"content":"\r\n\r\n\r\nدفتر انديشه\r\n نغمهء شادى بخوان ، بلبل بهارى آمده‌ست * صحن بستان پرصفا شد ، لاله‌زارى آمده‌ست\r\nاز چمن امروز آواى بتان آيد به گوش * از شميم ياس و گل هر سو بهارى آمده‌ست\r\nزلف سنبل پرشكن ، خندان شقايق را ببين * لالهء چون ساغر از دست نگارى آمده‌ست\r\nبر لب نسرين و گل لبخند شادى را نگر * بىقرارى را به دل گويى قرارى آمده‌ست\r\nيك طرف آواى بلبل ، يك طرف ساز نسيم * تا كند غوغا به پا ، اينك هزارى آمده‌ست\r\nآرزوها در دل عاشق دگر رؤيا نشد * شكوه از غم تا به كى چون غم‌گسارى آمده‌ست\r\nكلك نقّاش ازل چون مىكند آذين چمن * دفتر انديشه را نقش و نگارى آمده‌ست\r\nتا غبار غم بشويد از رخ نسرين و گل * صد هزاران « ژاله » ز ابر ژاله بارى آمده‌ست \r\n\r\nمقام مادر\r\n به دشت پاك محبّت ، تو مشك تاتارى * به شاخه‌هاى طراوت هميشه پربارى\r\nتو راز پردهء صبحى به جلوه‌گاه سحر * تو آيتى ز وفا و شكوه ايثارى\r\nتو تاج عشقى و بر تارك فلك رخشان * به تارك همه خوبان تو درّ شهوارى\r\nبهشت زير قدم‌هايت ، اى فرشته خصال * به مسند ابديّت هميشه جا دارى\r\nتو را كه مدح و ثنا بوده در جهان بسيار * ولى نبود به حَدّت كتاب و طومارى\r\nكدام خرمن گل عطر دل‌پذير تو داشت * به قول عارف و عامى : تو گنج اسرارى\r\nتو شاهكار جهانى ز خلقت آدم * خوشا به حال تو مادر ، كه بخت بيدارى\r\nمنم كه مانده كلام از مقام و توصيفت * چكيده « ژاله » صفت شبنمى به گلزارى \r\n\r\nسرگذشت من\r\n دردمندا ! درد ما را بازگوى * گفتى از انجام ، از آغاز گوى\r\nماجراى عاشقان را خوانده‌ام * قصّهء بشكسته دل را بازگوى\r\nراز دل در پردهء ابهام ماند * نكته‌هاى مبهم اين راز گوى \r\n\r\n","description":"","footnote":"","page_name":" 522 ","page_number":522},
  {"content":"\r\n\r\n مانده‌ام يك‌عمر در كنج قفس * با من از زيبايى پرواز گوى\r\nتار ساز من ز هم بگسسته است * سوز هجران مرا با ساز گوى\r\n« ژاله » سان دمساز برگ گل شدم * سرگذشت من بدين دمساز گوى \r\n\r\nقصّهء هستى\r\n دامن مزن به داغ دل بىقرار من * راضى مشو كه تيره شود روزگار من\r\nتصوير عشق گرچه به قلبم نشسته است * آتش مزن به جان ، كه ببينى شرار من\r\nكوهيست درد عشق در اين سينهء حزين * كارى مكن كه جز تو شود غمگسار من\r\nچون گل دمى بود همه حسن و جوانىام * غافل مشو كه خاك شود برگ و بار من\r\nهمچون حباب قصّهء هستى دمى بود * درياب اين دمى كه نشستى كنار من\r\nغير از ريا ز مردم دنيا نديده‌ام * شب شد ز دست خلق همه روزگار من\r\nبا نور عشق در شب تاريك روشنيست * رازيست ز آنكه در دل شب‌زنده‌دار من\r\nزيبا چو مىشود رخ گل‌ها ز اشك چشم * زين روست « ژاله » بر رخ شعر تراز من \r\n\r\nبىتو\r\n به چه كار آيدم اين فصل بهاران بىتو * نغمهء بلبل زيباى غزل‌خوان بىتو\r\nدرد پنهانى دل را به كه گويم اى دوست ؟ * اين همه سوز نهان و غم پنهان بىتو\r\nبه گلستان نروم ، گر تو نيايى به برم * طرب‌افزا نبود طرف گلستان بىتو\r\nنقش روى تو به لوح دل بيمار من است * به دلم نقش تو پيداست بدين‌سان بىتو\r\nآنكه در جان من اين شمع برافروخت كجاست * اين چه شمعيست كه آتش زده بر جان بىتو\r\nمونس جان منى ! بىتو جهان پوچ بود * درد ما را نبود نسخهء درمان بىتو\r\nاشك خونبار مرا بر رخ گل‌ها بنگر * « ژاله » سان قطرهء اشكيست به مژگان بىتو \r\n\r\n","description":"","footnote":"","page_name":" 523 ","page_number":523},
  {"content":"\r\n\r\n\r\nبانگ دراى\r\n رأى عشّاق خدا ، اى دوست ، رايى ديگر است * در مقام كبريايى ماجرايى ديگر است\r\nمشكل خود را توان وا كرد با تدبير عقل * مشكل دل را ، ولى ، مشكل‌گشايى ديگر است\r\nدرد دل را با خلايق كم بگو ، اى آشنا ! * چارهء اين درد با درد آشنايى ديگر است\r\nگو سليمان را كه دم از پادشاهى كم زند * بر سرير ملك هستى پادشاهى ديگر است\r\nهيچ‌كس آگه ز پشت پردهء تقدير نيست * در پس اين پرده ، اى دل ! پرده‌هايى ديگر است\r\nآنكه با كلكش جهان را پرمعمّا آفريد * عقل ناقص از كجا داند سمايى ديگر است\r\nگوش نامحرم كجا پيغام حقّ را بشنود * در پس اين كاروان بانگ درايى ديگر است\r\n« ژاله » را زين عمر كوتاهى كه در گلزار هست * باورش شد در پس مرگش بقايى ديگر است \r\n\r\nهنوز\r\n در دلم راز نهان بهر تو گوياست هنوز * در پس پردهء جان عشق هويداست هنوز\r\nديده‌ام طرفه‌چراغيست به راه تو بيا * سال‌ها مىگذرد ، راه تو پيداست هنوز\r\nدل ما را شررى سوزد و درمانش نيست * آتش هجر تو در سينهء تنهاست هنوز\r\nآنكه تيرى ز جفا بر دل مسكينم زد * گو كه باز آيد و بيند كه چه با ماست هنوز\r\nموج تندى شدى و همره توفان رفتى * عاشق خسته در اين ساحل درياست هنوز \r\n\r\n","description":"","footnote":"","page_name":" 524 ","page_number":524},
  {"content":"\r\n\r\n بال پرواز مرا از چه ببستى رفتى * مرغ پربستهء تو غرق تمنّاست هنوز\r\nهمچو شمعى به رهت مانده وجودم همه‌شب * بنگر هستىِ جان ، شعله سراپاست هنوز\r\nهر سحر منتظرم ، از تو خبر نيست مرا * بر رخ گل بنگر « ژاله » فريباست هنوز \r\n\r\nگل نازپرور\r\n شكوه مكن ز هجر من ، اى سرو جان فداى تو * روز وصال مىرسد ، صبر بود دواى تو\r\nمن به تو دل سپرده‌ام ، بىتو چنين فسرده‌ام * ليك تو هستىِ منى ، زندگىام براى تو\r\nتير نگه به من زدى ، عاشق خود بيا ببين * من همه سان كشيده‌ام ، جور زمان به پاى تو\r\nسوز نهان به ساز من ، نالهء بىنياز من * از برِ غم رها شوم ، گر شنوم نواى تو\r\nتاب من و توان من ، رفته به راهت اى صنم * والهء بىنصيب تو در طلب وفاى تو\r\nبر لب جوى زندگى ، عمر چنين هدر مده * من همه هجر مىكشم ، ملك يقين بهاى تو\r\nاى گل نازپرورم ، روز مرا سيه مكن * با تو بهار پُرگلم ، جلوه‌گرى سراى تو\r\n« ژاله » صفت به چهرِ گل صبحگهان نشسته‌ام * ليك به باد مىروم ، گر نبود رضاى تو \r\n\r\nمايهء اميد\r\n عمريست عشق در دل رسوا نشسته است * اى مدّعى ! ببين كه چه زيبا نشسته است \r\n\r\n","description":"","footnote":"","page_name":" 525 ","page_number":525},
  {"content":"\r\n\r\n در حسرت نگاه تو اين جان منتظر * در محفل خيال تو تنها نشسته است\r\nديريست دل وصال تو را آرزو كند * در انتظار لطف تو رعنا نشسته است\r\nهر شب به شوق روى تو اى مايهء اميد * شمع دلم به ياد تو تنها نشسته است\r\nپيچيده چون حرير خيالت به هستىام * در دام پيله‌ات دل رسوا نشسته است\r\nپرواز مرغ دل بود هردم به ياد تو * گويى كه از ثرى به ثريّا نشسته است\r\nهرچند در فراق تو عمرم تباه شد * امّيد من هنوز به سودا نشسته است\r\nباران لطف ابر خيالت ، به گلستان * چون اشك « ژاله » بر رخ گل‌ها نشسته است \r\n\r\nگوشهء عزلت\r\n زير بار غم ايّام خميديم ، بيا * از همه خلق جهان دل ببريديم ، بيا\r\nمعبد عشق به شوق تو به پا كرد دلم * ديگر اكنون به خرابات رسيديم ، بيا\r\nمسكن صوفى دلخسته اگر خانقه است * ما كه اين گوشهء عزلت بگزيديم ، بيا\r\nدر مقام همه عشّاق جهان سنجيديم * جز تو معشوقهء بيدل به نديديم ، بيا\r\nطرفه مُهرى به دل عاشق ديوانه زديم * چون پيامى ز وصالى نشنيديم ، بيا\r\nعمرِ چون گوهرِ خود را به خيالى داديم * به‌جز اين آه دمادم نكشيديم ، بيا\r\nما پروبال دل‌خسته به اميد زديم * ما كه روزى به هوايى نپريديم ، بيا\r\n« ژاله » سان بر رخ گل هر سحرى قطره شديم * عاقبت بر رخ خورشيد چكيديم ، بيا \r\n\r\nافسوس !\r\n افسوس ! كه زندگى به‌جز يك‌دم نيست * اين كوچهء باريك به‌جز يك‌خم نيست\r\nافسوس ! كه جز طرفه چراغى نبود * آيى و شوى وقت غنودن هم نيست \r\n\r\n","description":"","footnote":"","page_name":" 526 ","page_number":526},
  {"content":"\r\n\r\n\r\nژوليده ( 1325 )\r\nحسن فرخ بخشيان از شاعران اهل بيت و از مدّاحان و مرثيه‌سرايان خاندان عصمت و طهارت عليهم السّلام است كه در سال 1325 هجرى شمسى در شهر تاريخى نيشابور پا به جهان هستى گذاشت و در زادگاهش به تحصيل دانش مقدّماتى پرداخت .\r\nفرح‌بخشيان كه در شعر از تخلّص ژوليده استفاده مىكند از شاعران موفّق بوده زيرا اشعارش مورد توجه شيفتگان خاندان پيامبر اسلام قرار گرفته و چون پا از دايره دودمان ولايت بيرون نگذاشته و در مدح و ذم كسى دهان نيالوده است بايد قدر خود را بداند بىشك در اين رهگذر از عنايات اهل بيت برخوردار بوده كه اين‌چنين شعرش مقبوليت عامه يافته است .\r\nژوليده در زمينهء سرودن اشعار مذهبى داراى طبعى روان و كلامى رسا و بيانى شيوا و سخنى دلنشين است و تاكنون چند مجموعه شعر از او طبع و نشر گرديده كه مورد استقبال مردم قرار گرفته و بعضى از آنها مكرّر تجديد چاپ شده است .\r\nفاضل ارجمند سخن‌شناس محمد باقر صدرا رئيس انجمن ادبى امير كبير وابسته به اراكىهاى مقيم تهران در مقدمهء يكى از مجموعه اشعار وى چنين مىنويسد :\r\n« ژوليده يكى از محبوب‌ترين و ماندنىترين شعراى دورهء معاصر است او به مناسبت آنكه قلبى پاك و روحى به دور از آلودگى و طبعى روان و قريحه‌اى خوش و سرشار دارد و از همه مهم‌تر اخلاص و صفاى باطن او موجب شده كه سروده‌هايش به دل\r\n\r\n","description":"","footnote":"","page_name":" 527 ","page_number":527},
  {"content":"\r\n\r\nهمگان بنشيند و مورد اقبال و علاقهء مردم قرار گيرد و او را در رديف يكى از خوشبخت‌ترين و موفق‌ترين شعراى زمان قرار دهد .\r\nژوليده آن‌قدر نازك خيال و باريك‌پندار است كه گاه از سبك معمول خارج مىشود و پيرو سبك هندى مىشود و در ضمن از جمله افراد نادرى است كه از اين نعمت الهى سوءاستفاده نكرده و هيچ‌گاه ذوق و استعداد خود را در هجو و ذم كسى به كار نبرده است . »\r\nاز ژوليده تاكنون پنج مجموعه شعر بنام‌هاى : « اى قلبها بسوزيد » سال 1376 و « ارمغان مدينه » سال 1377 و « ارمغان اهل بيت » سال 1378 و « اى چشم‌ها بگرييد » سال 1378 ، نواى بلبل و ماتم گل ، آسمان خون گريه كن و چند اثر ديگر نمونه‌هاى زير از شعر اوست :\r\n\r\nلطف حق\r\n دلت را خانهء ما كن مصفّا كردنش با من * به ما درد دل افشا كن مداوا كردنش با من\r\nاگر گم كرده‌اى اى دل كليد استجابت را * بيا يك‌لحظه با ما باش پيدا كردنش با من\r\nبيفشان قطره‌ى اشكى كه من هستم خريدارش * بياور قطره‌اى اخلاص دريا كردنش با من\r\nاگر درها به رويت بسته شد دل برمكن ، بازآ * در اين خانه دقّ الباب كن وا كردنش با من\r\nبه من گو حاجت خود را اجابت مىكنم آنى * طلب كن آنچه مىخواهى مهيّا كردنش با من\r\nبيا قبل از وقوع مرگ روشن كن حسابت را * بياور نيك و بد را جمع و منها كردنش با من\r\nچو خوردى روزىِ امروز ما را شكر نعمت كن * غم فردا مخور تامين فردا كردنش با من\r\nبه قرآن آيه‌ى رحمت فراوان است اى انسان * بخوان اين آيه را تفسير و معنا كردنش با من\r\nاگر عمرى گنه كردى مشو نوميد از رحمت * تو نام توبه را بنويس امضا كردنش با من \r\n\r\nنور\r\n هركس كه اتكا به زر و زور مىكند * خود را از فيض رحمت حق دور مىكند \r\n\r\n","description":"","footnote":"","page_name":" 528 ","page_number":528},
  {"content":"\r\n\r\n دل‌بسته را به ترك جهان نيست اشتياق * او را به مرگ حادثه مجبور مىكند\r\nدر ملك جان زياده مكن آرزو كه مرگ * آهنگ آرزوى تو در گور مىكند\r\nبشكن غرور خويش كه در ارتكاب جرم * شيطان كمك به آدم مغرور مىكند\r\nباطل ز حق گريزد و جاهل ز درك علم * دورى هميشه تيرگى از نور مىكند\r\nگر بار منتى نتوانى برى به دوش * كارى بكن كه با عملش مور مىكند\r\n« ژوليده » راه چاره ببندد به روى خويش * هركس كه اتكا به زر و زور مىكند \r\n\r\nمى و ميخانه\r\n تا دل نشود عاشق ، ديوانه نمىگردد * تا نگذرد از تن ، جان ، جانانه نمىگردد\r\nگريان نشود چشمى ، تا آنكه نسوزد دل * بيهوده بگرد شمع پروانه نمىگردد\r\nدر رفع گرفتارى با خلق شراكت كن * چون باز گره از مو بىشانه نمىگردد\r\nزنهار منه پا را از مرز ، برون زيرا * هرجا كه بود دامى بىدانه نمىگردد\r\nسر بر سر پيمان نه تا مست خدا گردى * چون در خط هوشياران پيمانه نمىگردد\r\nميخانه بُود مسجد در مسلك ما مستان * چون شرك و ريا گردد ميخانه نمىگردد\r\nآن كس كه خدا جويد در فكر خودى نبود * در فكر خودى از خود بيگانه نمىگردد\r\nايمان چو قوى باشد شيطان نكند كارى * چون پايه شود محكم ويرانه نمىگردد\r\nهر شاعر شوريده « ژوليده » نخواهد شد * هر نام در اين عالم افسانه نمىگردد \r\n\r\nطواف كعبه\r\n خوشا به نيمه شبى با خدا صفا كردن * زبان حال گشودن ز دل دعا كردن\r\nتمام لذّت عالم نمىرسد قدرش * به يك دقيقه ، مناجات با خدا كردن\r\nبه صدهزار قبولى عمره مىارزد * به دهر يك گره از كار خلق وا كردن\r\nبه ادعا نتوان برد بهره‌اى فردا * كه بهره از عمل آيد نه ادّعا كردن\r\nدر اين سراى دودر از درى درآ اى دوست * كه حاجتى بتوان از كسى روا كردن \r\n\r\n","description":"","footnote":"","page_name":" 529 ","page_number":529},
  {"content":"\r\n\r\n براى جلب رضاى خدا بكوش اى دل * كه مشكل است خدا را از خود رضا كردن\r\nبه زرق و برق زر اى دل مناز ، مىبازى * كه كار زر بود ، از حق تو را جدا كردن\r\nبهشت ، برگ عبورش محبّت مولاست * خوشا به حب على دورى از خطا كردن\r\nبه نصّ آيهء قرآن نشانه مردى است * به عهد خويش به وقت عمل وفا كردن \r\n\r\nخورد خواب\r\n نهال تا ندهد بَر نمىنشانندش * سخن چو بخته نگردد نمىخوراندش\r\nكسى كه مى نخورد از خم ولايت دوست * بروز حشر به مقصد نمىرسانندش\r\nبگو كه شيخ نيايد به بزم دردكشان * كه تا ريا نكندمى ، نمىچشانندش\r\nكسى كه عاشق گل نيست در مسير كمال * به روى خار مغيلان نمىدوانندش\r\nكسى كه خود نشناسد ، نمىشناسد حق * كسى كه حق نشناسد نمىشنانندش\r\nكسى كه مهر على در دلش بود ، فردا * بسوى آتش دوزخ نمىكشانندش\r\nكسى كه دين نفروشد به خاطر دنيا * حساب دادوستد را نمىستانندش\r\nكسى كه صرف خور و خوب عمر خويش كند * كنار سفرهء رحمت نمىنشانندش\r\nبه ناله‌اى در رحمت به روى خود وا كن * كه هر نىاى كه ننالد نمىدمانندش\r\nبگو به شاعر « ژوليده » در ديار ادب * دُرى كه سفته نباشد نمىفشانندش \r\n\r\nمهدى موعود ( عج )\r\n دهيد مژده به ياران كه يار مىآيد * جهان جان به تن روزگار مىآيد\r\nخبر به منتظرين ولى عصر دهيد * كه منتظر به دو صد اقتدار مىآيد\r\nبيار ساقى باقى مى طهور امشب * كه صبح وصل پس از شام تار مىآيد\r\nبپاس مژدهء جان‌بخش نيمه شعبان * خبر دهيد به بلبل بهار مىآيد\r\nبه يمن مقدم فرخندهء گل نرجس * ز دشت و كوه و دمن گل ببار مىآيد\r\nملك ز بام فلك دم‌به‌دم زند فرياد * كه آخرين خلف هفت و چهار مىآيد \r\n\r\n","description":"","footnote":"","page_name":" 530 ","page_number":530},
  {"content":"\r\n\r\n خبر دهيد به مستضعفان چشم‌به‌راه * كه يار مردم چشم انتظار مىآيد\r\nبه گوش زاغ زغن گفت ترك بستان كن * كه گل به تخت نشست و هزار مىآيد\r\nز خلد آدم و حوّا به صدهزار شعف * به ديدن پسر ذو الفقار مىآيد\r\nبه شهر سامره از بهر ديدن مهدى * به عشق نرگس مستش خمار مىآيد\r\nعصا به دست كليم از مسير وادى طور * به شهر سامره با صد وقار مىآيد\r\nعلم به دوش مسيح از براى يارى او * گرفته جان به كف و جان نثار مىآيد \r\n\r\nدر سوك خاتم الانبياء صلّى اللّه عليه و آله\r\n آن شب زمين و آسمان ماتم‌سرا بود * ماتم‌سرا در سوك ختم الانبياء بود\r\nآن شب مَلك از ديدهء درّ ناب مىريخت * از چشمهء چشم فلك خوناب مىريخت\r\nآن شب ز فرط غم سيه پوشيد خورشيد * جام بلا را از ستم نوشيد خورشيد\r\nآن شب كنار بستر ختم رسولان * مىرفت خوناب جگر از چشم سلمان\r\nآن شب دل عمّار ياسر داد مىزد * فرياد از سوز جگر مقداد مىزد\r\nآن شب ابو ذر با رسول اللّه مىگفت * گوئى كه داغ لاله را با آه مىگفت\r\nآن شب على از غم گريبان چاك مىكرد * گرد غم از رخسار زهرا پاك مىكرد\r\nآن شب حسن را قوت دل خون جگر بود * از سوز دل دامان چشمش پرگهر بود\r\nآن شب حسين از داغ جدّش ناله مىزد * با ناله آتش در دل آلاله مىزد\r\nآن شب شكوه شهر باور بود زينب * تنها انيس و يار مادر بود زينب\r\nآن شب به زهرايش نبى راز مگو داشت * گوئى سخن از وصل و ميل آرزو داشت\r\nگوئى كلامش صبر را سنگ محك بود * گوئى سخن از سيلى و غصب فدك بود\r\n« ژوليده » در سوك پيمبر ناله سر كن * از اين مصيبت خلق عالم را خبر كن \r\n\r\nزهراى اطهر عليها السّلام\r\n دخترى كز داغ بابا چشم گوهر بار داشت * همچو نى از دورى او ناله‌هاى زار داشت \r\n\r\n","description":"","footnote":"","page_name":" 531 ","page_number":531},
  {"content":"\r\n\r\n در بهار نوجوانى همچو گل پژمرده بود * برگ برگ او نشان از سوز نيش خار داشت\r\nپاى تا سر درد بود و هيچ اظهارى نكرد * بس‌كه از جان احترام حيدر كرّار داشت\r\nآتش افروزان چو درب خانه را آتش زدند * او مكان در تنگياى آن در و ديوار داشت\r\nاو نه تنها بود پشت در به هنگام دفاع * كودك شش‌ماهه‌اى در سنگر ايثار داشت\r\nمن نمىدانم چرا در خانه آن والاگهر * تا شهادت رخ نهان از محرم اسرار داشت\r\nتازيانه خورد و بازويش ز كار انداختند * بازهم بر يارى مولاى خود اصرار داشت\r\nچار عضوى را كه دشمن از ستم آزرده بود * بود پاداشى كه بهر احمد مختار داشت\r\nشعر حافظ را بگو « ژوليده » در وصفش كه گفت * « بلبلى برگ گلى خوشرنگ در منقار داشت » \r\n\r\nدر سوك امام حسن مجتبى عليه السّلام\r\n چو از حال برادر نيمه‌شب شد باخبر زينب * گريبان چاك زد آهى كشيد و زد به سر زينب\r\nبه بالين برادر آمد و نور دل زهرا * از او طشتى طلب كرد و بياوردش ببر زينب\r\nبه پيش ديده‌اش شد روز روشن تيره‌تر از شب * نظر چون كرد بر طشت پر از لخت‌جگر زينب\r\nحسن را ديد مىغلطد از اين پهلو به آن پهلو * شتابان شد كه تا سازد حسينش را خبر زينب\r\nحسين آمد به بالينش نشست و خون دل مىريخت * ز جام ديده جاى اشك خوناب جگر زينب\r\nبه حال گريهء او جعدهء ملعونه مىخنديد * نمىدانم چه حالى داشت آن شب تا سحر زينب\r\nاز آن روزى كه پا بگذاشت در اين عالم فانى * بلا روى بلا ديد و خطر روى خطر زينب\r\nبه زهر كينه تا داغ برادر ديد از اين غم * دلش خون بود و آهش سينه‌سوز و ديده تر زينب\r\nگريبان چاك زد گيسو پريشان كرد « ژوليده » * چو از حال برادر نيمه‌شب شد باخبر زينب \r\n\r\nشب شهادت مولا\r\n ديشب بهاران با شكوفه گريه مىكرد * گوئى در و ديوار كوفه گريه مىكرد\r\nديشب ز داغ باغبان گل اشك مىريخت * در پاى گل از چشم بلبل اشك مىريخت\r\nديشب بنفشه جامهء نيلى به تن داشت * باده زبان سوسن سخن با ياسمن داشت \r\n\r\n","description":"","footnote":"","page_name":" 532 ","page_number":532},
  {"content":"\r\n\r\n ديشب شفق آهنگ رجعت ساز مىكرد * ديباچهء شعر فلق را باز مىكرد\r\nديشب به گرد شمع جمع آفرينش * پروانه مىگرديد و مىزد شعله آتش\r\nديشب على با فرق تا ابرو دريده * مىسوخت همچون لالهء در خون تپيده\r\nديشب على در حال اغما ناله مىكرد * گوئى كه ياد از يار هجده‌ساله مىكرد\r\nديشب ز فرط صبر و بيدارى زينب * تصويب شد حكم پرستارى زينب\r\nديشب حسين آئينه‌دار تسليت بود * با سوز دل مرثيه‌خوان تعزيت بود\r\nديشب حسين از غم گريبان چاك مىكرد * خونابه از رخسار بابا پاك مىكرد\r\nديشب چونى كلثوم او فرياد مىزد * فرياد از بىرحمى صياد مىزد\r\nديشب على خون خدا را نوش مىداد * زينب سخن‌هاى پدر را گوش مىداد\r\nديشب پدر را با پسر رازى مگو بود * گوئى سخن از جنگ آب و آبرو بود\r\nديشب على از جسم پاره‌پاره مىگفت * از تير كين و اصغر و گهواره مىگفت\r\nديشب به عباسش سفارش داشت مولا * از نور چشم خويش خواهش داشت مولا\r\nمىگفت با او اى فروغ هر دو عينم * در كربلا جان تو و جان حسينم\r\nآنگه به زينب گفت اى آرام جانم * كم ناله كن اى محرم راز نهانم\r\nهرچند بهر من ، تو قلب ريش دارى * صبرى نما چون گريه‌ها در پيش دارى\r\nچشم تو ديده مادر پهلو شكسته * دست پدر را بر طناب كينه بسته\r\nچشم تو ديده روى سيلىخوردهء او * از شاخه چيده غنچه پژمرده او\r\nچشم تو ديده سينهء مجروح مادر * پرواز روحانى مرغ روح مادر\r\nچشم تو ديده نيمه‌شب با حال خسته * خواند نماز خويش را زهرا شكسته\r\nاز بعد او داغ پدر بايد ببينى * طشت پر از لخت‌جگر بايد ببينى\r\nاينك دلت را داغ ، روى باغ بايد * هفتاد و دو داغ از خزان باغ بايد\r\nبايد حسين‌ات را ببينى پاره‌پاره * بيرون كنى تير از گلوى شيرخواره \r\n\r\n","description":"","footnote":"","page_name":" 533 ","page_number":533},
  {"content":"\r\n\r\n\r\n[ س 
  ]\r\n\r\nساحر ( 1350 )\r\nمحسن حسن‌زاده ليله كوهى فرزند سيف الله در سال 1350 هجرى شمسى در روستاى ليله كوه از توابع شهر لنگرود استان گيلان پا به عرصه حيات گذاشت و در زادگاه تحصيلات خود را آغاز كرد و دوره ابتدائى را به پايان رسانيد و دورهء متوسطه را در لنگرود پى گرفت و در رشته رياضى به اخذ مدرك ديپلم توفيق يافت و با معدل بالائى قبول شد .\r\nحسن‌زاده ازآن‌پس به دانشگاه راه يافت و رهسپار تهران گرديد و در رشته مهندسى كامپيوتر از دانشگاه شهيد بهشتى فارغ التحصيل شد و پس از اتمام تحصيلات دانشگاهى براى ادامه تحصيل علوم اسلامى به شهر قم مهاجرت كرد و در حوزهء علميه اين شهر مدارج تحصيلى را به پاى برد و در حال حاضر در كسوت روحانيت و در زمره مدرسين دوره سطح بشمار مىرود .\r\nليله كوهى از دوران كودكى به شعر دلبستگى داشت و اشعارى مىسرود و بتدريج اين قريحه در وى تقويت شد و سرودن شعر را بطور جدى پى گرفت و امروز يكى از شعراى موفق و خوش‌قريحه و نيكوپرداز است .\r\nحسن‌زاده كه تخلص ساحر را براى شعر خود برگزيده است اما از اين تخلص در شعر استفاده نمىكند درباره شعر و نوع آن اين‌گونه اظهارنظر مىكند : « از همان ابتدا در ميان گونه‌هاى تنوع شعر پارسى غزل را بشتر مىپسنديدم ولى روح حماسه‌جو و بىقرار\r\n\r\n","description":"","footnote":"","page_name":" 534 ","page_number":534},
  {"content":"\r\n\r\nچندان مجال تغزل را شايسته جولان نمىديد لذا به گونه‌اى غزل كه آن را غزل حماسى ناميده‌ام ، پناه آوردم كه خالى از جلوه‌هاى مسائل اجتماعى روزگار نبوده و نيست ، با اوج‌گيرى اين روح حماسى كه در روزهاى آتش و خون و دوران دفاع مقدس به نهايت دره خود رسيد ، حقير كه هنوز همانند اين سال‌هاى پر نشيب و فراز ، خاك راه رهسپاران وادى خطر و خفيه به دوشان آسمانى را توتياى ديد بىبصيرت خودم بدانم شيفته شعر جنگ شدم ، كشف طرائف و دقائق اين‌گونه « شعر جاده تحقيق را به رويم گشود . »\r\n\r\nاسب سپيد\r\n بيا و گرنه در اين انتظار خواهم مرد * اگر كه بىتو بيايد بهار خواهم مرد\r\nبه روى گونهء من اشك سالها جاريست * و زير پاى همين آبشار خواهم مرد\r\nنيامدى و خدا آگهست من هر روز * به اشتياق رخت چند بار خواهم مرد\r\nخبر رسيد كه تو با بهار مىآئى * در انتظار تو من ، تا بهار ، خواهم مرد\r\nپدر كه تيغ به كف رفت مژده داد كه من * به روى اسب سپيدى ، سوار ، خواهم مرد\r\nتمام زندگى من در اين اميد گذشت * كه در ركاب تو ، با افتخار خواهم مرد\r\nپدر كه رفت به من راست قامتى آموخت * به‌سان سرو سهى استوار خواهم مرد \r\n\r\nرأيت\r\n چنان در چنگ نامردان اسيرم * كه از مردانه مردن ناگزيزم\r\nبه نامم مانده بر پا پرچمى سبز * كه سروى رسته در قلب كويرم\r\nبيا اى زخم بيم از مردنم نيست * تو پيشم باش تا راحت بميرم\r\nبه‌جز خاكسترى بر جا نماند * اگر من دست آتش را بگيرم\r\nاينجا زيستن سخت است اما * كه رأيت مىشود گر من بميرم\r\nفغان اى خارهاى رشته بدراه * فغان اى حسن‌پرستان مسيرم \r\n\r\n","description":"","footnote":"","page_name":" 535 ","page_number":535},
  {"content":"\r\n\r\n شما را هم گريز از سوختن نيست * در آن روزى كه من آتش بگيريم \r\n\r\nعقاب\r\n بگذر تا نعره‌اى هم در بيشه‌زارى نباشد * وقتى صداى پريدن در كوهسارى نباشد\r\nبگذار يك‌بار ديگر بر ابرها پر بسايم * هرچند در اين بيابان شايد شكارى نباشد\r\nبگذار آن‌سان بميريم در سينهء آسمانها * كز بعد مردن برايم حتى مزارى نباشد\r\nبگذار صحرا بداند من بازهم يك عقابم * هرچند بر بالهايم نقش و نگارى نباشد\r\nدر فكر اين باغهاى خوكرده با خشك بودن * شايد پس از اين زمستان ديگر بهارى نباشد\r\nاينان چنان مىهراسند كه از زمخمه خوردن كه گويى * ديگر غمى در ميان نيست وقتى دو تارى نباشد\r\nروزى كه اسبان وحش بر سنگها سم بكوبند * شايد كه در ايل ما هم ديگر سوارى نباشد\r\nاين پنبه‌بازان كه روزى با خويش خلوت نكردند * از نسل منصور هستند وقتى كه دارى نباشد\r\nاى كاش يك‌بار ديگر اين كعبه مردى بزايد * اين قوم خيبر نشينند تا ذوالفقارى نباشد \r\n\r\nلحظه وصل\r\n وقت جان كندن من بود نمىدانستم * تيغ بر گردن من بود نمىدانستم\r\nآنچه در حجم پر از درد گلويم پژمرد * آخرين شيون من بود نمىدانستم\r\nتا نمردم بگذاريد كه فرياد كنم * دوست هم دشمن من بود نمىدانستم\r\nاز همان خنده كه معناى عطوفت مىداد * نيتش كشتن من بود ، نمىدانستم\r\nآنچه من بارقهء عاطفه پنداشتم‌اش * آتش خرمن من بود نمىدانستم\r\nلحظه وصل من و دوست ، خدا مىداند * وقت جان كندند من بود نمىدانستم \r\n\r\nدل‌فريب\r\n آهى اگر برآمده از جان كيستى * اشكى اگر چكيده ز چشمان كيستى\r\nاى سرخ‌پوش شعله‌ور شهر آلمان * اى آفتاب سينهء سوزان كيستى \r\n\r\n","description":"","footnote":"","page_name":" 536 ","page_number":536},
  {"content":"\r\n\r\n آتش به دست مىگذرى سرخ روى من * با من بگو كه مجمره گردان كيستى\r\nهر شب پس از غروب كجا مىروى به خواب * معلوم هست شمع شبستان كيستى\r\nما را كه در غريبى شب ترك مىكنى * صبح آخرين شام غريبان كيستى\r\nديريست با شتاب از اين كوچه مىروى * اما كسى نديده كه مهمان كيستى\r\nزيباى دل‌فريب فريباى نازنين * دنيا از آن توست تو از آن كيستى \r\n\r\nپيكرى خونين\r\n شبى به خواب مىآمد كبوترى خونين * كه رفت و ماند از او پيش من پرى خونين\r\nكبوترى كه در آن شب نگاه لرزانش * به آسمان من افرود اخترى خونين\r\nسحر كه شد همه ديدند دو اتاقى سرد * كنار پنجره‌اى باز ، بسترى خونين\r\nو بىقرارتر از خواب من در آن بستر * به دست باد ، ورقهاى دفترى خونين\r\nكه روى برگ سپيدى از آن كسى شب پيش * نوشته بود ، بدين‌گونه با پرى خونين\r\nنشسته است به كتفم هزار زخم عميق * و مانده در دل هر زخم ، خنجرى خونين\r\nكبوتر آمد و اين بار گفت از ديشب * كنار باغچه افتاده ، پيكرى خونين\r\nو روز بعد كسى بانك زد كه روييده است * كنار باغچه ما صنوبرى خونين \r\n\r\nماه خلوت‌نشين\r\n شبى شمع تر آستين بود و من * همين گريهء آتشين بود و من\r\nافق تا افق زير باران اشك * فقط ماه خلوت‌نشين بود و من\r\nبه‌جز من كسى در دعا گم نبود * خداى جهان‌آفرين بود و من\r\nزمين زير بار گناهى بزرگ * اسيد غمى سهمگين بود و من . . .\r\nدر آغاز فصل فرو ريختن * تما گناه زمين بود و من\r\nدر آن خلوت سرد پيش از سكوت * طنين صداى حزين بود و من\r\nپس از شيههء اسبت اى خون گرم * كمى عشق بر روى زمين بود و من \r\n\r\n","description":"","footnote":"","page_name":" 537 ","page_number":537},
  {"content":"\r\n\r\n\r\nسرزمين اميد\r\n دوستان اينك نويد آورده‌ام * روزه بگشاييد عيد آورده‌ام\r\nلمعه‌اى از سرزمين آرزو * چيزى از جنس اميد آورده‌ام\r\nمژده‌اى بر درنشينان خمار * با خود اين ساعت كليه آورده‌ام\r\nاى حريفان دور ، دورِ باده نيست * جرعهء هل من مزيد آورده‌ام\r\nباغبان را ديدم و از باغ او * لالهء سرخ و سپيد آورده‌ام\r\nاين جواز مستى شهر دل است * با خودم عكس شهيد آورده‌ام \r\n\r\nهم‌سفر\r\n شبى كه چشم عقابم به آسمان افتاد * چنان گداخت كه آتش در آشيان افتاد\r\nپرى نماند كه خود به آسمان سيرم * به غير آنچه به‌سوى من از كمان افتاد\r\nتمام شب من و آن چشم هم‌سفر بوديم * شبى كه آتش رفتن به جانمان افتاد\r\nچرا گذارهء خورشيد زاد من جا ماند * چه شد كه هم‌سفر من در اين گمان افتاد\r\nبيا سوار شو اى ناخداى خسته من * صبور باش كه كشتى به كهكشان افتاد\r\nصبور باش كه تا بيكرانه راهى نيست * ببين كه لرزه بر اندام بادبان افتاد\r\nكسى پس از سفر ما سخن نخواهد گفت * از آن خيال كه در ذهن كركسان افتاد \r\n\r\nعطر شهادت\r\n ما وارثان شهادت مردان روز نبرديم * موجيم و توفنده موجبم مرديم و آزاده مرديم\r\nخون مىچكد تا قيامت از سينهء زخمى ما * دنيا بداند نداند ما همچنان اهل درديم\r\nدر هر رگ هستى ما جاريست خون بهاران * هرچند اين روزها در آغاز يك‌فصل سرديم\r\nفردا به رويد به سبزى بر جاى ما صد جوانه * امروز اگر خشك و لرزان بر شاخه چون برگ زرديم\r\nعطر شهادت گرفتن اين افتخار بزرگى است * اما سؤال من اين است بعد از شهيدان چه كرديم\r\nما راه را مىشناسيم راهى كه بىوقفه رفتيم * تنها دعا كن برادر از راه خود برنگرديم \r\n\r\n","description":"","footnote":"","page_name":" 538 ","page_number":538},
  {"content":"\r\n\r\n\r\nميهمان اسير\r\n شب نشانه رفته است سينهء كوير را * در كمان نهاده است ، چرخ سفيد تير را\r\nشب به‌سوى صبحدم هرچه پيش مىرود * غم احاطه مىكند ، نخلهاى پير را\r\nگام مىزند كسى با اذان ميان شهر * در ركاب او اذان مىرود مسير را\r\nمىرود غريبه‌اى ، آخر اين زمان فقط * چاه مىشناسد اين مرد سربه‌زير را\r\nلحظه‌اى دگر زمان لابه‌لاى شوق او * بسط مىدهد به تيغ لحظه‌اى خطير را\r\nتا بدين زمان هنوز هيچ‌كس نديده است * ضربتى كه خم كند قامت عزيز را\r\nآه اى يتيمها ! تا پدر نرفته است * زودتر بياوريد ، كاسه شير را\r\nگرچه وقت صبحدم ، ساعتى پس از اذان * خون سر شكسته است روزه امير را\r\nكاسه‌هاى شير را زودتر بياوريد * تا به جرعه‌اى كنه ميهمان اسير را \r\n\r\nدوست دشمن\r\n بگذار بگذرم كه شب رفتن من است * فرداى من همين افق روشن من است\r\nاى هم‌سفر تو در تب ماندن بمان ولى * من مىروم كه هستى من رفتن من است\r\nمفهوم التهاب مرا ماهتاب من * از آتشى بپرس كه در خرمن من است\r\nغم نيست ناله نيست عطش نيست آه نيست * پژواك غربتى است كه در شيون من است\r\nآهسته‌تر بيا و كمى ساده‌تر بايست * اينجا كه پا گذاشته‌اى مدفن من است\r\nسودى نداشت آن‌همه پيكار بىامان * با دشمنى كه دوست‌ترين دشمن من است\r\nشايد شبى حضور مرا مختصر كند * آن بىكرانه‌اى كه تمام من من است \r\n\r\nقصه چشم سياه\r\n اى بهتر از بهار كه هستى گواه تو است * هر سو كه عقل مىنگرد جلوه‌گاه توست\r\nمقصود آسمان و زمين از شب و سكوت * تقديم چشم‌روشنى روى ماه توست\r\nدر شهر كلبه‌هاى درخشان آسمان * چشم هزار پنجره هر شب به راه توست \r\n\r\n","description":"","footnote":"","page_name":" 539 ","page_number":539},
  {"content":"\r\n\r\n شب با تمام وسعت عرفانىاش هنوز * در امتداد قصه چشم سياه توست\r\nيا هو مدد ، كه عشق بورزيم و بگذريم * از آلمان كه مصطبهء خانقا توست\r\nما تازه آمديم كه ايمان بياوريم * ايمان بياوريم به راهى كه راه توست\r\nما را ببر به سمت افقهاى دوردست * آنجا كه صبح پرده‌نشين نگاه توست \r\n\r\nاى كاش\r\n ديشب از امشب جان من آشفته‌تر بود * تا صبحدم دردى درو غم شعله‌ور بود\r\nچيزى كه ديشب سينه‌ام را گرمتر كرد * از فرط گرمى مثل دستان پدر بود\r\nاما همين گرماى لبريز از لطافت * در سوختن چون برق‌انه ! مثل شرر بود\r\nوقت سحر ازبس دل من شكوه مىكرد * چشم افق از گريه خون آلوده‌تر بود\r\nمثل درختى پير در فصل زمستان * افكار من آكنده از زخم تبر بود\r\nاز اين قفس يك‌لحظه آوازى نيامد * تنها صدا اينجا صداى بال‌وپر بود\r\nمىخواهم از امروز من خورشيد باشم ! * اى كاش قدرى آسمان نزديك‌تر بود \r\n\r\n","description":"","footnote":"","page_name":" 540 ","page_number":540},
  {"content":"\r\n\r\n\r\nساحل ( 1348 )\r\nفرشيد رفيعى نايينى ، فرزند سيروس ، در دهم ارديبهشت‌ماه سال 1348 شمسى در اصفهان قدم به عرصهء حيات گذاشت . تحصيلات ابتدايى و متوسّطه را در زادگاهش به انجام رسانيد ، آن‌گاه به دانشگاه راه يافت و در دو رشتهء دامپزشكى و حقوق قضايى به تحصيل پرداخت و فارغ التّحصيل شد .\r\nرفيعى از دورهء تحصيل در دبستان علاقهء زيادى به بازيگرى تئاتر پيدا نمود و در دورهء دبيرستان اين دلبستگى بيشتر شد و در اصفهان زير نظر كارگردان هنرمند مراديان آموزش ديد و نيز در زمينهء موسيقى ، چون داراى استعداد بود ، با ساز سنتور كار كرد و توفيقاتى نصيبش گرديد .\r\nرفيعى كه در شعر تخلّص « ساحل » را برگزيد ، از سال 1365 قريحهء شاعرى در او پديدار گشت و به سرودن شعر پرداخت و خود مىگويد : « به انجمن ادبى سخن كه به رياست استاد سيد على اصغر صائم اداره مىشد راه يافتم و در اين رهگذر از راهنمائىهاى اين شاعر نامور و توانا كسب فيض كردم و با فنون شعر و رموز آن آشنايى يافتم » و اضافه مىكند :\r\nنخستين شعرى كه در برخورد با صائم سرودم اين بود :\r\n عمرى ره من سرد و زمستانى بود * درياى دلم هميشه طوفانى بود\r\nاز دور ، بهار زندگى را ديدم * نزديك شدم صائم كاشانى بود \r\n\r\n","description":"","footnote":"","page_name":" 541 ","page_number":541},
  {"content":"\r\n\r\nجناب صائم مىگويد : « رفيعى هم‌اكنون كارشناس حقوق و محقّق در علوم اجتماعى و بنيانگذار مؤسسه داورى در استان اصفهان و ضمنا خود مسئول انجمن ادبى فروغ اصفهان است . »\r\nنمونه‌هاى زير از نظم اوست :\r\n\r\nالتهاب حضور\r\n منم مثال تو ماهى ، اسير تُنگ بلور * اسير آب زلال و ز موج دريا دور\r\nمنم كه در شب ظلمت نمىبرد خوابم * نمىزنم مژه برهم براى ديدن نور\r\nبه دل ز دست زمانه چه داغ‌ها دارم * ولى به‌سان تو ماهى منم صبورِ صبور\r\nمنم مثال تو ماهى ، ز بخت خود حيران * براى ديدن دريا ، در انتظار عبور\r\nز شوق وصل خرابم به كنج ميخانه * تمام هستىام امشب در التهاب حضور\r\nاميد آنكه رسم تا شبى به « ساحل » غم * رها ز آب زلال و رها ز تُنگ بلور \r\n\r\nاعتراف\r\n به راه عشق تو ديوانگىها بارها كردم * براى ديدن رويت عزيزم كارها كردم\r\nبرايت يك سبد عشق و صداقت هديه آوردم * چه مىدانى براى چيدنش پيكارها كردم\r\nمحبّت را برايت با دلى بىكينه آوردم * سر را هم خراب از مكرها ديوارها كردم\r\nبراى چيدن يك گُل ز بُستان صفاى تو * نمىدانى سفر از بين دشت خارها كردم\r\nبرايت بارها از عاشقى تعريف‌ها كردم * به عشق راستينم بارها ، اقرارها كردم\r\nمن از كوتاهى وصلت كلامى برنمىآرم * چو بلبل خاطر خود خوش به اين ديدارها كردم\r\nبيا تا در كنارت لحظه‌اى آرام گيرد دل * نصيحت‌ها تو را از عمر فانى بارها كردم\r\nدگر از بىوفايىهاى تو چيزى نمىگويم * سيه از عشق بىفرجام تو طومارها كردم \r\n\r\n","description":"","footnote":"","page_name":" 542 ","page_number":542},
  {"content":"\r\n\r\n\r\nيك سبد مهر\r\n دمى را با منِ آشفته سر كن * دلم را با نگاهى شادتر كن\r\nبيا تا كوچهء دلدادگىها * دلت را نازنينم نرم‌تر كن\r\nبيا با يك سبد لبريز از مهر * به حال عاشق زارت نظر كن\r\nبيا تا زندگى معنا پذيرد * شبى را با من رسوا سحر كن\r\nبيا با من به دنياى صداقت * ز آهِ خانمان‌سوزم حذر كن\r\nمنم با كوله‌بارى پر ز عشقت * بيا با كوله‌بار من سفر كن\r\nبرو تا دورها ، تا آن افق‌ها * جهانى را ز عشق من خبر كن \r\n\r\nارمغان\r\n عشق پاك خويشتن را بر زبان آورده‌ام * يك بغل احساس با خود ارمغان آورده‌ام\r\nبا دلى ديوانه از شهر محبّت آمدم * عشق را همراه خود از آسمان آورده‌ام\r\nبارها در خاطرم اى گل شكوفا گشته‌اى * تا ابد سويت بهارى بىخزان آورده‌ام\r\nاز ميان آدمك‌هاى زمستانى تبار * عشق را چون ارمغانى جاودان آورده‌ام\r\nاى مرا با مهربانى « ساحل » درياى غم * دست بر دامان تو بهر امان آورده‌ام \r\n\r\nچشم انتظار\r\n خاموش گشته در دلم ، تنها شرار حادثه * ديگر ندارم تا ابد ، كارى به كار حادثه\r\nگشتم نمىدانم چرا ؟ عاشق‌ترين عاشقان * يك‌دم نگر بر حال من ، اين يادگار حادثه\r\nديگر نمىآيد كسى ، تا زنده گرداند دلم * همواره بوده بىجهت ، دل بىقرار حادثه\r\nكو همدل و همراز من ؟ تا باز گويم راز دل * روييده خار دشمنى در شوره‌زار حادثه\r\nامواج سيل غم نگر ، در چهره‌ام از بىكسى * من « ساحلم » بىساحلى ، چشم انتظار حادثه \r\n\r\n","description":"","footnote":"","page_name":" 543 ","page_number":543},
  {"content":"\r\n\r\n\r\nكاش !\r\n كاش مىشد قلب من هم سنگ گردد مثل تو * حسّ ميهن‌خواهىام بىرنگ گردد مثل تو\r\nزندگى در چشم تو غير از تظاهر هيچ نيست * كاش مىشد ديدِ من هم تنگ گردد مثل تو\r\nكاش مىشد اين دل غمگين و بىآلايشم * طالب وابستگى و ننگ گردد مثل تو\r\nغصّه‌ام دانستن فرجام هر وابستگيست * كاش مىشد فكر من هم منگ گردد مثل تو\r\nشعر من امواج غم بر قلب گرم « ساحل » است * كاش مىشد قلب من هم سنگ گردد مثل تو \r\n\r\nناكام\r\n من تازگىها عشق را معنا نمودم * با اين غزل خود را چه بد رسوا نمودم\r\nپروانه‌اى ديدم براى شمع مىسوخت * من عشق را با سوختن معنا نمودم\r\nرفتم كه بينم مردمانى سبز از عشق * تا اين دل بىچاره را رسوا نمودم\r\nمن عشق‌ها ديدم كه با رنگ و ريا بود * خود را چو بين عاشقان پيدا نمودم\r\nرفتم ز دست قلب سنگ آدمك‌ها * در گوشهء ميخانه‌اى مأوا نمودم\r\nساقى برايم از ته دل گريه‌ها كرد * تا عقدهء دل را برايش وا نمودم\r\nناكامىات « ساحل » بگو از چيست در عشق * از قلب سنگى خواهش بىجا نمودم \r\n\r\nاستثمار\r\n حرف‌ها دارم من اينك با شما * زان كه با دردم شماييد آشنا\r\nدرد من درد همه آيينه‌هاست * داغ من داغ تمام سينه‌هاست\r\nدرد من از خود نبودن ، خستگى * سال‌ها و سال‌ها وابستگى\r\nپيرو فرهنگ غربىها شدن * با صداى جغد هم‌آوا شدن\r\nاصل خود را برده‌ايم از يادها * ما تبار آرياها ، مادها\r\nدرد من بيگانه با مردم شدن * بين فرهنگ اجانب گم شدن\r\nعشق را ، ايثار را ، بردن ز ياد * جمله ارزشهاى خود دادن به باد \r\n\r\n","description":"","footnote":"","page_name":" 544 ","page_number":544},
  {"content":"\r\n\r\n ما همه فرهنگمان آزادگيست * پاك بودن ، مرد بودن ، سادگيست\r\nعشق را معناى ديگر داشتيم * راستى را جمله باور داشتيم\r\nپس چرا فرهنگ خود را باختيم * بر كژى ، بيگانگى پرداختيم\r\nما چرا بازيچهء بيگانه‌ايم * راهىِ تاريكى و ويرانه‌ايم\r\nكاش مىشد بازهم يكدل شويم * دشمن كج فكرى و باطل شويم\r\nكاش مىشد دوستدار حقّ شويم * عاشق زيبايى مطلق شويم\r\nباز بايد عشق را معنا كنيم * راه شهر نور را پيدا كنيم\r\nبايد اصل خويش را باور كنيم * خلعت مردانگى در بَر كنيم\r\nديو استثمار را رسوا كنيم * « ساحل » امّيد را پيدا كنيم \r\n\r\nاشك من\r\n از چه همچون سيل از چشمم روانى اشك من * حرفها دارم اگر پيشم بمانى اشك من\r\nمن كمى از قصّهء نامردمىها گفته‌ام * از چه همچون سيل از چشمم روانى اشك من\r\nاين شتاب از چيست آخر اندكى آهسته‌تر * بر دلم دردى بود بايد بدانى اشك من\r\nدرد من مرگ صداقت ، راستى ، آزادگى * با دلى لبريز غم بىهمزبانى اشك من\r\nاى سرشك غم كه از چشمم سرازيرى مدام * ريز از درد دلم تنها نشانى اشك من\r\nعاقبت « ساحل » ز طغيان تو ويران مىشود * اندكى آرام‌تر تا مىتوانى اشك من \r\n\r\n","description":"","footnote":"","page_name":" 545 ","page_number":545},
  {"content":"\r\n\r\n\r\nساحل ( 1349 )\r\nمحمّد رضا فرامرزى در تيرماه سال 1349 شمسى در شهرستان سبزوار پا به جهان هستى گذاشت . تحصيلات ابتدايى و دورهء متوسّطه را در همان زادگاهش به پايان رسانيد ، ازآن‌پس به دانشگاه راه يافت و در رشتهء زبان و ادبيّات فارسى به تحصيل ادامه داد و فارغ التّحصيل شد . آن‌گاه به استخدام بانك سپه درآمد و به خدمت پرداخت و هم‌اكنون نيز در آن بانك انجام‌وظيفه مىكند .\r\nفرامرزى از سال 1368 به شعر و شاعرى پرداخت و در اين زمينه از استعداد كافى برخوردار است . عضويّت انجمن ادبى ابن يمين را پذيرفت به شكوفائى شعرش كوشيد و از انواع شعر به سرودن غزل بيشتر رغبت نشان مىدهد و براى شعرش تخلّص « ساحل » را برگزيده است و از سال‌هاى 1370 با مطبوعات نيز همكارى مىكند و آثارش در روزنامه‌ها و مجلّه‌ها به چاپ مىرسد .\r\nنمونه‌هاى زير از شعر اوست :\r\n\r\nجا مانده‌ايم\r\n اينجا تمام آينه‌ها را شكسته‌اند * بال كبوتران خدا را شكسته‌اند\r\nمثل تبر به جان نهالِ وجودمان * افتاده‌اند و قامت ما را شكسته‌اند\r\nفريادمان به گوشِ خود ما نمىرسد * انگار انعكاس صدا را شكسته‌اند \r\n\r\n","description":"","footnote":"","page_name":" 546 ","page_number":546},
  {"content":"\r\n\r\n باران رحمتِ چه بهارى به ما رسد * وقتى كه دست‌هاى دعا را شكسته‌اند \r\n*\r\n مىآيد آن زمان كه ببينيم با تبر * مردان ما تمام شما را شكسته‌اند \r\n*\r\n در « ساحلى » كه ترس در آن موج مىزند * جا مانده‌ايم و قامت ما را شكسته‌اند\r\nما را به سمت روشن فردا كه مىبرد ؟ * وقتى تمام آينه‌ها را شكسته‌اند \r\n\r\nيكرنگ مثل آينه\r\n هر كار مىكنم كه نگويم ، نمىشود * انگيزهء سكوت فراهم نمىشود\r\nاز « سنگ روى يخ شدنم » هيچ شكوه نيست * باور كنيد ارزش من كم نمىشود\r\nآه اى برادران ! به چه دل گرم كرده‌ايد * هرگز شغاد حامى رستم نمىشود\r\nما با شما متاركه كرديم تا ابد * آخر طلاق‌داده كه محرم نمىشود\r\nصد بار قامت قلمم را قلم كنيد * يك‌بار در ستايشتان خم نمىشود\r\nمىخواستم كه با همه باشم تمام عمر * يكرنگ ، مثل آينه ، ديدم نمىشود\r\nما ساحليم و زير پرِ موج بوده‌ايم * « ساحل » كه ريزه‌خوارهء شبنم نمىشود\r\nبا ازدحام اين همه خنجر كه در گلوست * هر كار مىكنم كه نگويم ، نمىشود \r\n\r\nبيزارم\r\n من از اين قوم خاموشى كه بىدرند ، بيزارم * در اين بيداد آتش‌خيز ، خون‌سردند ، بيزارم\r\nاز آن‌هايى كه جاى خنده بر لب‌هاى اين مردم * زمستان‌هاى آه سرد آوردند ، بيزارم\r\nو از آنان كه لاف از مردى خود مىزدند ، امّا * هزاران بار ثابت شد كه نامردند ، بيزارم\r\nاز آنانى كه مىدزدند جنگل را و ، مىبينم * به فكر بردن گل‌بوته‌اى زردند ، بيزارم\r\nخدا مىداند از آن‌ها كه خون اهل دنيا را * به نام آخرت در شيشه مىكردند ، بيزارم\r\nاز اين بىچشم و رويانى كه بيزارند از خورشيد * نظر تنگ‌اند و چون خفّاش شبگردند ، بيزارم \r\n\r\n","description":"","footnote":"","page_name":" 547 ","page_number":547},
  {"content":"\r\n\r\n از آن دريوزه مردانى كه با كشكول دين دايم * ميان كوچه‌هاى شهر مىگردند ، بيزارم\r\nخلاصه از خودم ، از زندگى ، از عشق ، از مردم * و از اين قوم خاموشى كه بىدردند ، بيزارم \r\n\r\nهزار حنجره حافظ\r\n تمام داروندارم فداى چشمانت * كه انتهاى غم است ابتداى چشمانت\r\nهميشه خواسته‌ام از خداى خود بخورد * به جان من همه درد و بلاى چشمانت\r\nنگاه كردى و ديدم كه آه حكّ شده است * به روى صورت من ردّ پاى چشمانت\r\nصداى بغض مرا آسمان به گريه سرود * شكسته است مرا خنده‌هاى چشمانت\r\nسياه‌پوش شدم مثل چشم تو ، يعنى * نشسته است دلم در عزاى چشمانت\r\nمرا به زورق چشمان خود بخوان ، مگذار * بدون من برود ناخداى چشمانت\r\nبه سبز عشق ، به سرخ جنون قسم كه دلم * هميشه پر بزند در هواى چشمانت\r\nهزار حنجره حافظ نمىتواند نيز * تغزّلى بسرايد سزاى چشمانت\r\nسكوت مىكنم و بيش از اين نمىگويم * كم است هرچه بگويم براى چشمانت \r\n\r\nمثل فانوس\r\n عاقبت بىتو به آواره شدن خو كردم * مثل مجنون به بيابان جنون رو كردم\r\nمثل فانوس به خاموش شدن تن دادم * بس‌كه در حسرت ديدار تو سوسو كردم\r\nتا گزندى به تو اى اسوهء عصمت نرسد * همه را چشم خطر بستم و جادو كردم\r\nهركجا پرتوى از روى تو بود از سرِ شوق * به اميد كَرمى روى به آن‌سو كردم\r\nجان من ! يادت باشد كه منِ ساده تو را * بال‌وپر دادم و همراه پرستو كردم\r\nپيش از اين موج خروشندهء دريا بودم * بىتو « ساحل » شدم و ترك هياهو كردم \r\n\r\nشايد نمىدانى\r\n به دنبال تو هستم ، آشنا ، شايد نمىدانى * و از خود دست شُستم ، آشنا ، شايد نمىدانى \r\n\r\n","description":"","footnote":"","page_name":" 548 ","page_number":548},
  {"content":"\r\n\r\n تمام عمر در ذهنم فروغ نام تو جاريست * و با آن زنده هستم ، آشنا ، شايد نمىدانى\r\nخُمارآلوده‌ام ، از درد مىپيچم به خود ، امّا * به يادت باز مستم ، آشنا ، شايد نمىدانى\r\nكتاب مهربانى را به لبخند شكربارت * چه خوش شيرازه بستم ، آشنا ، شايد نمىدانى\r\nبه استقبال هر بادى كه بويى از تو مىآرد * دلم را مىفرستم ، آشنا ، شايد نمىدانى\r\nتو پيمان مىشكستى و هزاران بار ، امّا من * خودم را مىشكستم ، آشنا ، شايد نمىدانى\r\nچه شب‌ها در ميان هاله‌اى از ناله و اندوه * دوزانو مىنشستم ، آشنا ، شايد نمىدانى\r\nتو دريايى و من « ساحل » كه مىخواهم دو دستت را * گذارى روى دستم ، آشنا ، شايد نمىدانى \r\n\r\nشهيدوار\r\n اى دست‌هاى سبز ! برايم دعا كنيد * از انتظار سرخ ، دلم را رها كنيد\r\nدر ما غمى نشسته به تنهايى غروب * مردان آفتاب ! نگاهى به ما كنيد\r\nسرما تمام وسعت ما را فرا گرفت * اى خشم‌هاى صاعقه آتش به پا كنيد\r\nتا دشت‌هاى تشنه دعاگويتان شوند * اى ابرها ! به گريهء ما اقتدا كنيد\r\nتا كى به سجده كردن خود فخر مىكنيد * كارى شگفت ، محض رضاى خدا كنيد\r\nيك‌بار عاشقانه نمازى نخوانده‌ايد * هم خوانده ، هم نخواندهء خود را قضا كنيد\r\nاز شش‌جهت هجوم سياهى و وحشت است * از مذهب سپيده ، دلى دست و پا كنيد\r\nاى تيغ‌ها كه تشنهء در خون نشستنيد * از زخم‌هاى كهنهء مردم حيا كنيد\r\nچيزى نمانده است به « ساحل » ولى هنوز * امواج وحشىاند ، رفيقان ! دعا كنيد \r\n\r\nتالار عشق\r\n عاقبت اين زخم‌هاى كهنه سر وا مىكنند * داغ صد صحرا شقايق را شكوفا مىكنند\r\nشاخه‌هاشان گرمى خورشيد جان را حسّ نكرد * ريشه‌هاشان مطمئن باشيد سرما مىكنند \r\n\r\n","description":"","footnote":"","page_name":" 549 ","page_number":549},
  {"content":"\r\n\r\n گريهء پنهان ما دل‌مردگان از بىكسيست * نارفيقان دوست را با هيچ سودا مىكنند\r\nروز روشن پيش چشم مردم از تالار عشق * باغ باغ ، آيينه مىدزدند و حاشا مىكنند\r\nبدقدم بودن از اين بدتر ، كه اقيانوس را * چون كويرى خشك و بىحاصل عطش‌زا مىكنند\r\nجاى فخر و شادمانى نيست جاى گريه است * شب‌پرستان آفتاب از ما تقاضا مىكنند !\r\nديگر از دشمن چه جاى شكوه و ناليدن است * دوستان وقتى كه با ما اين‌چنين تا مىكنند\r\n« ساحل » خاموش مىداند كه دريا زنده است * موج‌ها ناگاه مىآيند و غوغا مىكنند \r\n\r\nتابوت سحر\r\n وقتى تو رفتى ، آسمان بر خويش لرزيد * قلب زمين از سردى اندوه افسرد\r\nفصل پرستوهاى عاشق تيره‌گون شد * گل‌هاى باغ آرزو يكباره پژمرد \r\n*\r\n اى سبز ، اى خوب ، اى مقدّس ! بىتو در قاف * سيمرغ سبز شادمانى بال‌وپر ريخت\r\nصد پرده در شور حسينى گريه كرديم * يك كهكشان آتش به كانون جگر ريخت \r\n*\r\n در هاله‌اى از غصّه ، پنهانيم اينك * چون سازهايى زخمى و خاموش سرديم\r\nمثل چكاوك‌هاى خونين بال رنجور * مثل خزان برگ‌هاى سبز ، زرديم \r\n*\r\n ما بىتو در فصلى كه يخ‌بندان‌ترين است * از سوز سرما قلبمان چون شب سياه است \r\n\r\n","description":"","footnote":"","page_name":" 550 ","page_number":550},
  {"content":"\r\n\r\n اينجا نشانى از شكفتن نيست ديگر * اينجا محبّت ، عشق شيدايى گناه است \r\n*\r\n در سوز سرما مانده‌ايم اى قطب خورشيد * حسّ مىكنيم اينك زمستان خطر را\r\nما بىتو اى روح بلند آسمانى ! * بر دوش مىگيريم تابوت سحر را \r\n\r\nپرسه مىزند\r\n در كوچه‌هاى شهر بلا پرسه مىزند * هر روز دسته‌دسته عزا پرسه مىزند\r\nپاييز با وقاحتى از شب سياه‌تر * در كوچه باغ سبز خدا پرسه مىزند\r\nديريست در حوالى ايمان سُست‌مان * كفران جدا و شرك جدا پرسه مىزند\r\nيا صورتى به سيلى خود سرخ مىشود * يا هركجاى شهر گدا پرسه مىزند\r\nگفتيم : احتياج به يك‌لقمه نان خشك * در سفره‌هاى خالى ما پرسه مىزند\r\nگفتند : التماس حرام است ، بس كنيد ! * شيطان ميان ذهن شما پرسه مىزند\r\nبيراهه مىرويد و به مرداب مىرسيد * در فكرتان هميشه خطا پرسه مىزند\r\nمىخواهم اينكه شعر بگويم ولى عجيب * ترسى تمام ذهن مرا پرسه مىزند\r\nقايق شكسته‌ايم و اميد نجات نيست * در « ساحلى » كه هول و بلا پرسه مىزند \r\n\r\nروح لطافت\r\n اى چشمه‌سار عاطفه ! اى روح شبنم * در برگ برگ خاطرم ياد تو جاريست\r\nگل از تو مىگويد گمانم باز در باغ * حرف از نسيم دلكش باد بهاريست \r\n*\r\n معصوم‌تر از ماه رخسارت نديدم * اى از تبار آهوان دل‌شكسته !\r\nرشك بهاران مىشوى مثل گل سرخ * وقتى كه بر رخساره‌ات شبنم نشسته \r\n*\r\n روح لطافت در تمام لحظه‌هايى * اى پاك مثل آيه‌هاى شمس و ياسين \r\n\r\n","description":"","footnote":"","page_name":" 551 ","page_number":551},
  {"content":"\r\n\r\n سر مىگذارم در قدم‌هايت كه با شوق * مهمان لبخندم كنى ، اى جان شيرين \r\n*\r\n هر شب كه بيمارى به جانم چنگ مىزد * از آسمان چشم تو الماس مىريخت\r\nبر شاخسار زرد جانم دست‌هايت * يك دشت عطر لاله عطر ياس مىريخت \r\n*\r\n اى مريم محنت‌كش ! اى زهراى اطهر ! * احساس از راز و نيازت مىتراود\r\nهر صبحدم عطر دل‌انگيز نجابت * از فصل سرسبز نمازت مىتراود \r\n*\r\n اى مشعل ايمان ميان معبد دل ! * بىتو شبم چون كومه‌اى غمگين و تار است\r\nبا تو شكوفا مىشوم بر شاخهء عشق * با تو تمام فصل‌هاى من بهار است \r\n*\r\n مثل اجاقى ساكت و تاريك و سرد است * دور از تو هر كانون گرم زندگانى\r\nدور از تو من نارسته مىميرم در اين دشت * اى مادرم ! خورشيد من ! اى آسمانى ! \r\n\r\n","description":"","footnote":"","page_name":" 552 ","page_number":552},
  {"content":"\r\n\r\n\r\nساحل ( 1350 )\r\nخليل ذكاوت ، فرزند محمّد ، در اوّل آذرماه سال 1350 شمسى در روستاى كندر شيخ از توابع شهرستان لامرد استان فارس در خانواده‌اى مذهبى تولّد يافت .\r\nتحصيلات ابتدايى را در زادگاهش و دورهء متوسّطه را در شيراز به پايان رسانيد و در رشتهء علوم تجربى ديپلم گرفت .\r\nذكاوت پس از اتمام خدمت سربازى در سال 1374 در ادارهء فرهنگ و ارشاد اسلامى شهر خود به خدمت پرداخت و در حال حاضر در دفتر نشريّهء سبحان لامرد مشغول كار مىباشد .\r\nذكاوت از سال 1368 به شعر و شاعرى پرداخت و تخلّص « ساحل » را نيز براى شعر خود برگزيد و آثارش در روزنامه‌هاى : خبر جنوب ، جمهورى اسلامى ، پاسدار اسلام ، پيام زن ، گلچرخ و اهل‌قلم به چاپ مىرسيد .\r\nساحل ، علاوه بر عضويّت در دفتر جوان كشور ، مسئول انجمن شعر شهر خود نيز مىباشد و در شب‌هاى شعر و كنگره‌هاى شعر و ادب كشور ، نظير كنگرهء شعر دفاع مقدّس ، كنگرهء شعر عاشورا ، كنگره شعر بقيّة اللّه ، كنگرهء شعر بچه‌هاى مسجد و كنگرهء شعر پرشكستگان ( جانبازان شيراز ) حضور داشته است و مجموعه‌اى از اشعار خود را كه شامل غزل و مثنوى و دوبيتى در موضوعات دفاع مقدّس ، عاشورا ، شعرهاى مذهبى و سروده‌هاى عاشقانه به نام « فصل شروع كبوتر » مىباشد ، در حال چاپ شدن دارد .\r\n\r\n","description":"","footnote":"","page_name":" 553 ","page_number":553},
  {"content":"\r\n\r\n\r\nنخل و آتش و دريا\r\n نيمه‌شب هم مىتراود عطر خورشيد از گلوى شرقى چشم سياهت * تا غزلزار كدامين آسمان رفته پرستوى سبك سير نگاهت\r\nپنجهء غيبى مگر زنجيرباف بند زلفت بوده تا يكباره گشته * اين دل هرجايى و وحشى چنين رام و اسير و سر به راهت\r\nقد بكش ، شال و كلاهى كن ، كه چشم جادهء پاييز را روشن نمايى * اى كليد گل پرِ شالت ، ايا مهتاب برقى از نقاب شب‌كلاهت\r\nآن‌چنان تسليم چشمت گشته‌ام كه با نگاهى اين دلم را مىكشانى * هر زمان كه عزم كردى ، هركجا كه خواست ميلت ، هر طرف شد دل‌بخواهت\r\nگاه‌گاهى گوييا از دور يادى از منِ از ياد رفته مىنمايى * باوفايا ! لحظه لحظه ، عمر من بادا فداى يادكردِ گاه‌گاهت\r\nسينه‌ات را كرده‌اى سنگ صبور و محرم بغض شبت چاه گلو شد * ور نه يك جا خرمن عمر زمين و آسمان مىسوزد از يك شعله آهت\r\nبا نگاهى مىشوم لبريز نخل و آتش و دريا ، جنوبىّ جنوبى * نيمه‌شب كه مىوزد شرجىّ شروه از گلوى « ساحلِ » چشم سياهت \r\n\r\nتا اربعين\r\n دل اگر عزم جنون تازى كند * سر به روى نيزه جانبازى كند\r\nدل اگر در سينه گردد عشق‌باز * سر به روى نيزه گردد سرفراز\r\nدل اگر در عاشقى دلداده است * سر به روى نيزه بردن ساده است\r\nچون جنون در دشت دل گل مىكند * با لب نى سر تغزّل مىكند\r\nظهر عاشورا ، عزيز بو تراب * شد به جنگ آخرين پا در ركاب\r\nنقل شيرين جنون در باده كرد * ذو الجناح عشق را آماده كرد\r\nبعد از آن بهر وداع آخرين * راند سوى خيمه‌ها سلطان دين \r\n\r\n","description":"","footnote":"","page_name":" 554 ","page_number":554},
  {"content":"\r\n\r\n ابتداى كار ، آن شاه شهيد * روبه‌روى خيمهء زينب رسيد\r\nماه بانوى حرم بيرون بيا ! * دختر تيغ دودم بيرون بيا !\r\nخواهرم ! اين جنگ ، جنگى ديگر است * در طريق عشق ، خطّ آخر است\r\nيادگار مادرم ، زينب ، بيا ! * خواهر غم پرورم ، زينب ، بيا !\r\nچون‌كه زينب ، اسم خواهر را شنيد * از نهانگاه حرم بيرون دويد\r\nدر مقابل ديد اسب شاه را * بركشيد از سينه داغ آه را\r\nديد زينب ، يادگار ذو الفقار * بار ديگر كرده عزم كارزار\r\nناگهان سرتاسرش آتش گرفت * اشك در چشم ترش آتش گرفت\r\nزانوانش ناتوان ، خم شد ، نشست * پايه‌هاى آسمان گويى شكست\r\nبر زمين دستى و دستى بر كمر * پا شد از نو زينب خونين جگر\r\nبر گل روى برادر رو نمود * گريه بر آن چشم و آن ابرو نمود\r\nبه شكوه گيسوانت يا حسين ! * به دو قوس ابروانت يا حسين !\r\nجان صد زينب به قربان سرت * يك تقاضا دارد از تو خواهرت\r\nمادر ما ، دختر ختم رسل * آنكه پرپر شد به تيغ غم چو گل\r\nچند دفعه لحظه‌هاى آخرش * گفت با اين دختر غم‌پرورش\r\nزينب من ! در زمين كربلا * مىشود سر از حسين من جدا\r\nپيش از آنكه وقت را از كف دهى * بر گل افتد قد آن سرو سهى\r\nدست بگشا و گلويش را ببوس * آن گلوى غنچه بويش را ببوس\r\nجان صد زينب به قربان سرت * يك تقاضا دارد از تو خواهرت\r\nخم بشو ، قدرى الف را دال كن * زينبت را غرق عشق و حال كن\r\nاى به قربان قد و بالاى تو * خواهر محنت كش تنهاى تو\r\nخم بشو ، قربان عطر و رنگ و روت * تا ببوسم غنچهء ناز گلوت\r\nشد پياده از فراز قاچ زين * تكسوار عاشقى ، سلطان دين \r\n\r\n","description":"","footnote":"","page_name":" 555 ","page_number":555},
  {"content":"\r\n\r\n خم شد و بازوى خواهر را گرفت * خواهر غم‌ديده را در بر گرفت\r\nآفتاب آمد قرين ماهتاب * گوييا گل شد هم‌آغوش گلاب\r\nدست دور گردن خواهر فكند * گريهء اهل حرم آمد بلند\r\nخواهرم ، زينب ، تو اى سنگ صبور ! * قد بكش ، بشكوه ، اى كوه غرور !\r\nگرچه غمگينى ، به ظاهر شاد باش * مرهم زخم دل سجّاد باش\r\nاى زبانت ، ذو الفقار حيدرى * در نگاهت ، صولت پيغمبرى\r\nشانه‌هايت وارث حلم حسن * بعد از اين ، هستى رسول خون من\r\nتازه اين آغاز فصل عاشقيست * خواهرم ، كار تو اصل عاشقيست\r\nگر رسول خون من باشى ، خوش است * بازهم مجنون من باشى ، خوش است\r\nبازهم روشن‌ترين كوكب بمان * زينب من ! بازهم زينب بمان\r\nبعد از آن رو كرد بر اهل حرم * كاى عزيزان ، اهل بيت رنج و غم !\r\nبانوان بىقرينه . . . الوداع * امّ ليلا و سكينه . . . الوداع\r\nموسم موعود پيغمبر رسيد * فصل سرخ سينه و خنجر رسيد \r\n*\r\n ماه بانوى حرم ، بيرون بيا ! * دختر تيغ دودم ، بيرون بيا !\r\nذو الجناح آمد چه زينى ، واژگون * ذو الجناح آمد ، چه يالى ، غرق خون\r\nذو الجناح آمد ، نگاهش پرغبار * ذو الجناح آمد ، و ليكن بىسوار\r\nآنكه بر نى نور حق را منجليست * بىگمان رأس حسين بن عليّست\r\nسر نگو ، خورشيد روى نيزه رفت * جابه‌جا لرزيد پشت عرش هفت\r\nسر به روى نيزه ديدن مشكل است * خاصّه آن سر ، كه جگر گوشه دل است \r\n*\r\n آه از آن دم كه ميان قتلگاه * زينب آمد بر فراز نعش شاه\r\nتا به نعش بىسرش نزديك شد * آسمان در چشم او تاريك شد \r\n\r\n","description":"","footnote":"","page_name":" 556 ","page_number":556},
  {"content":"\r\n\r\n ديد با چشمش ، ولى باور نداشت * تن همان تن بود ، امّا سر نداشت\r\nگفت : اى نعشى كه اين‌سان بىسرى * تو همان نوباوهء پيغمبرى ؟\r\nگفت : اى فرزند زهراى بتول ! * حاجى حجّ جنون ، حجّت قبول\r\nناگهان خورشيد را بر نيزه ديد * مشت زد چاك گريبان را دريد\r\nاى برادر ! بىتو روز و شب مباد * در زمانه بعد از اين زينب مباد\r\nاى برادر ! كاشكى زينب نبود * جان خواهر ! كاشكى زينب نبود\r\nبعد از اين از كربلا تا شام تار * مىشوم بر ناقهء عريان سوار\r\nبعد از اين اى چلچراغ خانه‌ام * تازيانه مىخورد بر شانه‌ام\r\nنالهء من تا مدينه مىرود * خار در پاى سكينه مىرود\r\nحرف‌ها از اين و آن خواهم شنيد * طعنه‌ها از كوفيان خواهم شنيد\r\nكوفه ، شهر گول و نيرنگ و فريب * كوفه ، شهر آشنايان غريب !\r\nبعد از اين ماييم و فصل بىكسى * بعد از اين ما و غم و دلواپسى\r\nاى سر سلطان دين ، اى تاج نور ! * كى روا باشد كه باشى در تنور ؟\r\nطاقتم كو ، بنگرم چوب يزيد * مىخورد كنج لب شاه شهيد\r\nاين همه داغ و بليّه مشكل است * ديدن مرگ رقيّه مشكل است\r\nياد از ديروز و از آن آب و تاب * آه از فردا و از شام خراب\r\nاى كه معجر مىربايى از سرم * زينبم من ، دختر پيغمبرم\r\nروزگارى ، روزگارى داشتم * سايه‌سار از ذوالفقارى داشتم\r\nروزگارا ، روزگار ما چه شد ؟ * آبروى ذو الفقار ما چه شد ؟\r\nگرچه روزى اين‌چنين موعود بود * اى برادر ! فصل دورى زود بود\r\nاى تنِ صد چاك گلگون . . . الوداع * گوهر غلطان در خون . . . الوداع\r\nالوداع . . . اى پور ختم المرسلين * تا به ديدار دگر ، تا اربعين \r\n\r\n","description":"","footnote":"","page_name":" 557 ","page_number":557},
  {"content":"\r\n\r\n\r\nچند دوبيتى تقديم به آقا امام زمان ( عج )\r\n بيا ! باران براى ما بياور * بهاران را به اين صحرا بياور\r\nعطش داريم تا كى قطره قطره ؟ * بيا و با خودت دريا بياور \r\n*\r\n از اين بن‌بست تنگ من منىها * ببر ما را به شهر روشنىها\r\nبه قرآن ، بىتو احساسى غريبيم * در اين دنياى آدم آهنىها \r\n*\r\n خوشا اين دولت جاويد و سرمد * كه يار نازنين از در درآمد\r\nبزن اى عشق از امروز سكّه * به نام قائم آل محمّد صلّى اللّه عليه و آله \r\n*\r\n تو مىآيى يقيناً دير يا زود * سوار مشرقى ، اى عشق موعود !\r\nبه پيشت فرش گردد دشت تا دشت * به پايت سر بسايد رود در رود \r\n\r\n","description":"","footnote":"","page_name":" 558 ","page_number":558},
  {"content":"\r\n\r\n\r\nسادات ( 1317 )\r\nكاظم سادات اشكورى فرزند هادى در سال 1317 هجرى شمسى در رشت ديده به جهان گشود ، تحصيلات ابتدائى و متوسطه را به پايان رسانيد ازآن‌پس در تهران به تحصيل ادامه داد و در رشته جغرافياى انسانى و اقتصادى به تحصيل پرداخت و فارغ التحصيل شد و به دريافت ليسانس توفيق يافت .\r\nسادات اشكورى نويسنده توانا و شاعر خوش‌قريحه از سالها قبل با روزنامه‌ها و مجله‌هاى تهران چون : كيهان و اطلاعات و مجله‌هاى فردوسى و نگين و خوشه و جهان نو و ديگر نشريات همكارى داشته و آثار نظم و نثرش در آنها چاپ و منتشر شده است .\r\nسادات شاعرى است كه بيشتر به شعر نو و سبك نيمائى توجه دارد هرچند در سبك و شيوهء كلاسيك غزل‌هايى سروده امّا چندان اهتمامى به آن نشان نداده و همچنان به شيوه نو كار مىكند و در اينجا در ابتدا به دو نمونه شعر كلاسيك و بعد شعر نو او آورده مىشود .\r\nاز كاظم سادات اشكورى غير از مقالات و اشعارى كه در روزنامه‌ها و مجله‌ها بطور پراكنده چاپ شده چندين اثر مستقل از او طبع و نشر گرديده است بشرح زير : مگر آدم مىتواند بايستد - يك ساعت در ساعت ( داستان ) - افسانه‌هاى اشكور بالا - شبنم بر خاك - برگها مىريزند - با اهل منبر - اشكور بالا ( دهستانى در شكم البرز ) - از دم صبح\r\n\r\n","description":"","footnote":"","page_name":" 559 ","page_number":559},
  {"content":"\r\n\r\n( شعر ) - با ماسه‌هاى ساحل - از بركه‌ها به آينه ( شعر ) - يادداشت‌هاى سفر و چند اثر ديگر .\r\n\r\nدريا ترانه خواند\r\n در كوچه ، نام غنچه شنيدست يار ما * شايد ز راه مىرسد اينك بهار ما\r\nهمسايه با ترانهء غم گشت آشنا * وقتى كه خواند بلبلكى بر حصار ما\r\nدستى كشيد بر رخ ساحل ، نسيم صبح * گوئى ربوده يكسره از كف ، قرار ما\r\nباران كنار پنجره ، آواز خواند و رفت * ديگر نيارميد دلى در ديار ما\r\nدريا ، ترانه خواند بسى صبح و شامگاه * يعنى : كه در فراق تو اينست كار ما \r\n\r\nسراب جوشان\r\n كبوترى كه لب حوض آب مىنوشد * به دل شكستن ما ، بىحساب مىكوشد\r\nدر اين غروب ، كه بر بام ، رنگ زرد زدند * غمى درون دلم ، مثل آب مىجوشد\r\nيكى برهنه فتاده‌ست ، فارغ از اندوه * يكى هماره رخ از آفتاب مىپوشد\r\nچه آسمان قشنگى است بر فراز افق * كسى نشسته در آنجا شراب مىنوشد\r\nدلم گرفته ، چه سازم كه وارهم يك‌چند * در اين كوير ، كه هر سو ، سراب مىجوشد \r\n\r\nمانداب\r\n قبايل رفته‌اند و * در بيابانها\r\nسوارى نيست * در اين مانداب يارى نيست\r\nپلنگى مىرمد در بيشه‌ى خاموش * و بادى مىبرد\r\nبرگ نحيفى را \r\n\r\n","description":"","footnote":"","page_name":" 560 ","page_number":560},
  {"content":"\r\n\r\n كنار نهر * مرا در بيشه مىخواند و\r\nمىخوانم * در اين مانداب يارى نيست \r\n\r\nاز بركه‌ها به آينه\r\n باغى پريده رنگ * در تپه‌هاى خلوت و دلگير\r\nتحليل مىرود * از بركه‌ها به آينه ، گوئى\r\nراهى گشوده‌اند : * باران كه ايستاد\r\nپاى قنات كهنه نشستند * دختران\r\nبا كوزه‌هاى پر * امّا كنار ده\r\nاندوه روستائى * در باغ‌هاى كوچك\r\nمىآويخت * بر قامت خميده‌ى بادام \r\n\r\nتا منزل چهارم\r\n ( يكم ) * زلال و صاف\r\nچو آب * كنار مزرعه - از نهر خود\r\nمىگذرى * و آسمان را \r\n\r\n","description":"","footnote":"","page_name":" 561 ","page_number":561},
  {"content":"\r\n\r\n از لاى بوته‌هاى تمشك * به آب مىسپرى\r\nبه اين چمن كه چمن نيست * به اين سكوت\r\nكه مىآيد * از كنار افق\r\nو ساقه‌ها را * از خواب\r\nمىكند بيدار * نياز دارم ، آرى\r\nكنار مزرعه مىمانم * مترسكى شده‌ام\r\nپاسدار آب و * علف\r\nپرنده‌ها همه در پاى بوته‌ها خواندند * هزار ساقهء گل ناشناس در كف باد\r\nگلاب تازه فشاندند و * دست افشاندند\r\nمهى رسيد و * لب رودبار\r\nچادر زد * به ياد « ليلى »\r\nدر جام لاله‌هاى وحشى * شراب كهنه خوش است\r\nبگو چگونه توان مرد * پاى بوته‌ى گل ؟ \r\n\r\n","description":"","footnote":"","page_name":" 562 ","page_number":562},
  {"content":"\r\n\r\n ( دوم ) * بيار تنگ سفالين\r\nزلالى همه‌ى چشمه‌هاى كوهى را * نسيم صبحدمان\r\nبه‌سوى مرتع سرسبز دور مىتازد * زمان\r\nكنار درختان سبز * منتظر است\r\nزلالى همه‌ى چشمه‌هاى كوهى را * به چشم‌هاى تو مىبينم \r\n ( سوم ) * درختكى\r\nلب جويبار * باد را مىخواند\r\nو باد * رقص‌كنان\r\nمىرسيد زان‌سوى باغ * گياهكى\r\nلب ديوار * انتظاركشان\r\nكه بيايد و * شبنم بياورد\r\nاز رود * و باد مه را \r\n\r\n","description":"","footnote":"","page_name":" 563 ","page_number":563},
  {"content":"\r\n\r\n - آن‌سوى رود - * مىتاراند \r\n ( چهارم ) * صفاى مزرعه‌ى دور\r\nدر حركت توست * تو مثل لرزش يك ساقه‌ى علف هستى\r\nو چشم‌هاى تو * چون چشمه‌هاى كوهى\r\nصاف * غروب ، زمزمه‌اى است\r\nكه در نگاه تو * خاموش مىشود\r\nهر روز * و گونه‌هاى تو\r\nوقتى سپيده مىتابد * دريچه‌اى است\r\nبه نور * بيار نام عسل\r\nكه رود كوچك ده * سرودخوانان از درّه‌ها عبور كند \r\n\r\nمكالمه ( 4 )\r\n « ديوارهاى حادثه كوتاهند ؟ * « نه ! »\r\nدر پنجه‌هاى باد چه نيروئى است * كه ساقه‌ها را \r\n\r\n","description":"","footnote":"","page_name":" 564 ","page_number":564},
  {"content":"\r\n\r\n سرسبز ساقه‌ها را * حتى\r\nبر شاخه‌هاى خشك * مىآويزد ؟\r\nچشمان تو دو منتظر تنها * در انتظار باران ،\r\nرگبار * چشمان تو دو مهرهء بىمهر\r\nبرگى * بدرودگويان\r\nاز باغ مىرود * با قامتى شكسته و لرزان\r\nپشت كدام بوتهء شمشاد * سنگر گرفته‌ايد ؟\r\nاينك ! * يك صحنه تماشائى\r\nفرصت غنيمت است * « ديوارهاى حادثه كوتاهند ؟ »\r\n« آرى ! » \r\n\r\n","description":"","footnote":"","page_name":" 565 ","page_number":565},
  {"content":"\r\n\r\n\r\nسادات ( 1356 )\r\nسيد مهدى پورجعفرى فرزند سيد هاشم در پانزدهم مردادماه سال 1356 در محلهء فيروزآباد ميبد يزد چشم به جهان گشود و در زادگاهش به تحصيل پرداخت و دورهء ابتدائى را در دبستان آزادى و دورهء راهنمائى را در مدرسه مالك اشتر و دوره متوسطه را در دبيرستان بهشتى به پايان رسانيد و در رشتهء ادبيات و علوم انسانى فارغ التحصيل شد و موفق به اخذ مدرك ديپلم گرديد . در سال 1374 در آزمون سراسرى شركت كرد و در رشتهء مديريت دانشگاه پيام نور شهرستان تفت پذيرفته و ادامه تحصيل داد و سرانجام از آن دانشگاه فارغ التحصيل شد .\r\nپورجعفرى كه تخلّص سادات را براى شعر خود برگزيده است از دورهء تحصيل در دبيرستان به سرودن شعر پرداخت در آغاز اشعار طنزگونه مىسرود كه در نشريات دانش‌آموزى و بعد در نشريات دانشجويى به چاپ مىرسيد پس از ورود به دانشگاه به سرودن اشعار مذهبى گرايش يافت و چند سال است اشعارش بيشتر در مدح و منقبت ائمه اطهار عليهم السّلام است و گاهى قطعاتى در موضوعات آزاد مىسرايد .\r\n\r\nداغ لاله\r\n بهار چشمهء آب روان نمىميرد * به يك غروب ، دل آسمان نمىميرد\r\nبه باغ عشق هرآن گل كه شد هميشه بهار * به تُندباد شب مهرگان نمىميرد \r\n\r\n","description":"","footnote":"","page_name":" 566 ","page_number":566},
  {"content":"\r\n\r\n ز بادِ دى نشود شمع بزم لاله خموش * شهيد عشق بود جاودان نمىميرد\r\nاگرچه بُرد خزان زنگ گل ز صفحهء باغ * فراق خاطر او بىگمان نمىميرد\r\nصبا چو رهگذر كوچهء بهاران شد * نديده داغِ گل و ارغوان نمىميرد\r\nحديث دوست بدين نكته ختم كن « سادات » * هرآن‌كه سبز بود ، با خزان نمىميرد \r\n\r\nسكوت انتظار\r\n من سكوت لحظه‌هاى فانىام * در حصار بىكسى زندانىام\r\nشب سخن مىگويد از اسرار من * فاش مىگويد غم پنهانىام\r\nبرق شبنم مىزند چشمان من * موج غم دارد دل طوفانىام\r\nمهر تابان محبّت پرفروغ * مىدرخشد در شب پيشانىام\r\nعابرى كو در سكوت كوچه‌ها * حس كند احساس سرگردانىام\r\nمحو رخسار تو هستم ، سالهاست * در هواى خويش مىگردانىام\r\nبا تو هستم در فضاى بىكران * تا كجا اى آشنا مىخوانىام\r\nبا تو هستم اى سكوت انتظار * من غريب غربتى طولانىام\r\nمىشوم از غصّه خالى ، گر كُنى * چشمهاى سبز خود ارزانىام \r\n\r\nانتظار تقديم به ساحت مقدّس امام زمان ( عج )\r\n ساكت و آرام * خسته از غربت تنهايى خويش\r\nصبح هر آدينه * به تماشاى تو خواهم آمد\r\nهم‌نفس با افق هر جمعه * و ز پس پنجرهء سبز اميد\r\nبازگشت از سفرى طولانى \r\n\r\n","description":"","footnote":"","page_name":" 567 ","page_number":567},
  {"content":"\r\n\r\n انتظار فرجم خواهد بود * با تو اى واژهء پرمعنى عشق\r\nبازهم با تو غزل خواهم ساخت * غزل سبز بهار\r\nغزل فرقت يار * غزل غربت و شبهاى خزان\r\nكه به ياد تو سحر كردم و باز * شوق ديدار تو دلشادم كرد\r\nجمعه‌اى ديگر . . . باز * خبر از آمدنت نيست چرا ؟\r\nنخوت باد خزان را بنگر * قلبها يخ زده است\r\nروح من پاييزى است * دستهايم بىروح\r\nگوئيا قسمت من نيست كه يك غمزه نگاه * به تماشاى گل ياس دمى باز كنم\r\nعاقبت خواهم مُرد * شبى از غصّه و غم . . . امّا نه\r\nپيرمردى مىگفت : * كه به همراه بهار امسال\r\nباز مىگردى باز * پس به اميد بهار\r\nبه هواى نفس گرم نگار * بازهم با تو غزل خواهم ساخت\r\nبازهم با تو غزل خواهم خواند \r\n\r\n","description":"","footnote":"","page_name":" 568 ","page_number":568},
  {"content":"\r\n\r\n\r\nسارا ( 1350 )\r\nخانم سيّده زهرا حسينى ، كه براى شعر خود تخلّص « سارا » را برگزيده است ، فرزند سيّد حسين ، در يكم فروردين ماه سال 1350 هجرى شمسى در تهران چشم به جهان گشود ، تحصيلات ابتدايى و دورهء متوسّطه را به پايان رسانيد و تا مرحله پيش دانشگاهى پيش رفت و پس از اتمام تحصيلات متوسطه به هنر تئاتر و نمايش دلبستگى يافت و مدتى در اسلامشهر روى صحنه تئاتر رفت و به بازيگرى پرداخت .\r\nسارا از دوران كودكى به شعر علاقه داشت و به خواندن و حفظ اشعار اهتمام مىورزيد . به تدريج قريحهء شاعرى در او بيدار گرديد و به سرودن شعر پرداخت و از سال 1373 به انجمن‌هاى ادبى اسلام شهر و رباط كريم و ناصر خسرو راه يافت و از پيش‌كسوتان انجمن‌ها كسب فيض كرد ، امّا بيشترين بهره را از انجمن ناصر خسرو برد كه به رياست شاعر توانا استاد ابراهيم ناعم ، اداره مىشد . در اين انجمن توانست با فنون شعر و رموز آن آشنايى پيدا كند و در سال 1376 با رئيس همين انجمن پيوند زناشويى بست و هم‌اكنون در سمت دبير انجمن ناصر خسرو انجام‌وظيفه مىكند . در ضمن اين انجمن نشريّه‌اى دارد كه سردبيرى آن را نيز خانم حسينى عهده‌دار مىباشد و آثارش نيز در اين نشريّه به چاپ مىرسد . نمونه‌هاى زير از اشعار اوست :\r\n\r\n","description":"","footnote":"","page_name":" 569 ","page_number":569},
  {"content":"\r\n\r\n\r\nتقديم به همسرم نغمهء سكوت\r\n دل نغمهء سكوت تو را گوش مىكند * وقتى كه غم صداى تو خاموش مىكند\r\nوقتى نگاه پاكى خود را ز دست داد * آيينه را شكسته و مخدوش مىكند\r\nهر عضو ما مكمّل اعضاى ديگر است * كارى كه دل نمىكند آغوش مىكند\r\nعاشق شدم اگرچه دلم را هزار بار * عشق عاقبت عروس سيه‌پوش مىكند\r\n« صورت نبست در دل ما كينهء كسى * آيينه هرچه ديد فراموش مىكند » « 1 » \r\n\r\nمسافر شب\r\n مسافر شب و مه ، بىپناه در باران * بدون چتر و عصا و كلاه در باران\r\nمسافرى كه ز شهر غروب مىآمد * و رهسپار به شهر پگاه در باران\r\nبلور ابر سپيدى ، به رنگ غم‌هايش * تمام حرف دلش بود آه در باران\r\nبراى گفتن دردش مناره‌اى مىخواست * به عمق و وسعت دلگير چاه در باران\r\nدر آسمان نگاهش كه حوض آبى بود * نشسته بود گل خيس ماه در باران\r\nبه خويش زمزمه مىكرد در سكوتى تلخ * به خويش ، خويشِ سراسر نگاه در باران\r\nمشوى چهرهء خود را كه پاك كى گردد * رخ سياه تو اى روسياه در باران ؟\r\nدوباره مىرود او بىپناه در باران * به‌سوى معبد سبز پگاه در باران \r\n\r\nرهگذر خسته\r\n من و تو از همه جا ، از بهشت دك شده‌ايم * رها ميان فضا ، مثل قاصدك شده‌ايم\r\nفريب‌خوردهء قرنيم و داغديدهء عشق * دچار وهم و گمان و دچار شك شده‌ايم \r\n\r\n\r\n","description":"","footnote":"\r\n( 1 ) - صائب تبريزى\r\n","page_name":" 570 ","page_number":570},
  {"content":"\r\n\r\n هنوز رهگذر خستهء همان راهيم * كه با عبور زمان‌ها پر از شتك شده‌ايم\r\nهنوز جاده پر از خون و زخم و تاولهاست * به نام عشق و عدالت ز بس فلك شده‌ايم\r\nنگو نمىشود آهسته هم كه شد رد شد * نگو كه از سر غربال‌ها الك شده‌ايم\r\nچه بود اوج پريدن ، چه بود راز عبور * چرا من و تو به دوش زمين يدك شده‌ايم ؟\r\nبه سنگ مردم نادان كه روى ما باريد * چنان گلوله به ديوار كوچه حك شده‌ايم\r\nبه جام زندگى ما شرنگ آلام است * چه فخر دارد اگر برتر از ملك شده‌ايم ؟ \r\n\r\nكسوف\r\n دلم چنان‌كه شقايق كه داغ ديد و نگفت * صداقتى هم از آيينه‌ها نديد و نگفت\r\nدلم مثال كبوتر ز بغض غيبت تو * شبى ز جنگل دستان تو پريد و نگفت\r\nتمام ثانيهء شب عبور عابر بود * صداى پاى تو را جاده مىشنيد و نگفت\r\nستاره‌ها كه همان تكه‌هاى خورشيدند * كسوف هم سر خورشيد را بريد و نگفت\r\nتمام وسعت فردا شبيه ابرى شد * چو رنگ خون انارى شبى چكيد و نگفت \r\n\r\nپرواز\r\n پرنده شو دل من ، آسمان كه نزديك است * زمين مناسب ما نيست ، تنگ و تاريك است\r\nبه اوج قلّه بينديش و پر زدن در عشق * زمين شروع جدايى ، محل تفكيك است\r\nيكى دوتا قدم ديگر آشنا مانده * نگو كه جاده خطرناك و راه باريك است \r\n\r\n","description":"","footnote":"","page_name":" 571 ","page_number":571},
  {"content":"\r\n\r\n تمام پنجره‌ها را به روشنى وا كن * اگرچه بغض تو آماده بهر شلّيك است\r\nفقط به قدر خلوص من و تو پر دادند * بيا كه راه رسيدن فقط ره نيك است \r\n\r\nگم شد\r\n نگاهى در هجوم خواب گم شد * افق در امتداد قاب گم شد\r\nتمام روزها نيلوفرى بود * كه يك شب در دل مرداب گم شد\r\nصدايى از سكوت تار برخاست * دلى در زخمهء مضراب گم شد\r\nحباب روى آبى عمر ما بود * كه آن هم در دل مرداب گم شد\r\nتو را ديدم كه مثل آب بودى * ولى بند دلم در آب گم شد\r\nز بس چشم انتظارى گسترش يافت * نگاهى عاقبت در خواب گم شد \r\n\r\nرها شده\r\n تمام شد همهء عشق و سرفرازىها * رها شديم در انبوه صحنه‌سازىها\r\nحقيقت آينه بود ، آنكه رنگ پاشيدند * بر او كه پر شده از چهرهء مجازىها\r\nچقدر خاصيت ناگوار گندم داشت * عذاب رانده شدن ، مرگ بىنيازىها\r\nيكى به قلّهء فخر و يكى به درّهء فقر * زمين پر است هماره ز ناترازىها\r\nبه عكس آينه با هيچ‌كس موافق نيست * دلم كه خسته شد از رنگ و حقّه‌بازىها\r\nچگونه سنگ زنم بر بتان مرده كه هست * زمين پر از بت زنده و بت‌نوازىها « 1 » \r\n\r\nكلام ناب\r\n آنان كه كلام ناب را فهميدند * مفهوم زلال آب را فهميدند\r\nناچيزترين ذرّهء خورشيد شدند * تا وسعت آفتاب را فهميدند \r\n\r\n\r\n","description":"","footnote":"\r\n( 1 ) - جمله‌اى از سالار شهيدان امام حسين عليه السّلام .\r\n","page_name":" 572 ","page_number":572},
  {"content":"\r\n\r\n\r\nمال تو\r\n صميمىترين حرف‌ها مال تو * و شعر من ، اى آشنا ، مال تو\r\nدلم را هم از من طلب مىكنى * دل عاشقم را ، بيا مال تو \r\n\r\nسردار بزرگ\r\n يك حادثه‌گو ، حادثه جو ، يعنى تو * انگيزهء حرف و گفتگو يعنى تو\r\nسردار بزرگ خطگذاران ادب * بر شعر و شعور آبرو يعنى تو \r\n\r\nتو را مىخواهم\r\n اى پر از غنچه ، گل ياس تو را مىخواهم * با دلى مملوّ احساس تو را مىخواهم\r\nاز خيالات بد و زشت بپرهيز كه من * به همان حضرت عبّاس تو را مىخواهم \r\n\r\nيك باغ صفا\r\n لبريزترين بهار در سينهء توست * يك باغ صفا در دل بىكينهء توست\r\nتا آن طرف روشن چشمت رفته * تصوير هميشه‌ام در آيينهء توست \r\n\r\n","description":"","footnote":"","page_name":" 573 ","page_number":573},
  {"content":"\r\n\r\n\r\nساقى ( 1321 )\r\nكاظم حلبى كار با تخلّص « ساقى » در سال 1321 هجرى شمسى در شهر تاريخى كهن يزد چشم به جهان گشود و در زادگاهش به تحصيل دانش پرداخت و تا اخذ مدرك ديپلم پيش رفت و پس از خدمت سربازى به شغل آزاد روى آورد و دكان اغذيه‌فروشى داير كرد و به قول خودش جايگاهش مجمع هنرمندان و محفل شاعران بود سرانجام پس از بيست و هفت‌سالگى از اين حرفه دست كشيد و خود را بازنشسته كرد .\r\nحلبى كار به انجمن‌هاى ادبى شهر خود راه يافت و از محضر استادانى چون محمد على عالمى متخلّص به « صمصام » و محمد حسين ناصر يزدى كسب فيض كرد و با فنون شعر و رموز آن آشنائى يافت خود مىگويد تخلّص ساقى را ناصر يزدى برايش انتخاب كرد و زمانى كه شاعر توانا و نامور محمد على فتحى رياست اداره فرهنگ و هنر آن شهر را به عهده داشت از اين شاعر نيز بهره‌مند گرديد .\r\nحلبى كار در اثر واقعه‌اى تلخ ديدگانش را از دست داد و اين واقعه سبب گرديد كه طبع حسّاس شاعر بجوشد و شعرش به شكوفائى برسد .\r\nساقى در سال 1369 كاستى از غزل‌هايش را با صداى خودش ترتيب داد و به نام « چه آذرها » موسوم ساخت كه وسيله شركت فرهنگى هنرى استان انتشار يافت ، اشعار اين شاعر در ضمن انسجام از شور و حال و سوز و گداز برخوردار است وى عقيده\r\n\r\n","description":"","footnote":"","page_name":" 574 ","page_number":574},
  {"content":"\r\n\r\nدارد كه : « شعر معجونى است كه براى دردهاى ناشناخته آدمى ساخته شده و آتشى است كه شعله ندارد امّا گاه سركش و سوزنده است . »\r\nساقى خود را هميشه جوان و هميشه عاشق مىداند و اميدوار است كه همواره چنين باشد امّا خود مىگويد :\r\n هر گل كه بيشتر به چمن مىدهد صفا * گلچين روزگار امانش نمىدهد \r\nاز ساقى تاكنون مجموعه‌اى از اشعارش به چاپ نرسيده امّا در نظر دارد در آينده‌اى نزديك مجموعه‌اى بنام « خاكستر گرم » منتشر سازد .\r\n\r\nدريچه‌هاى هوا\r\n چو جام باده به دستت شكست اى ساقى * غبار غم به دل ما نشست اى ساقى\r\nهنوز بوى مىآيد ز كوى باده‌فروش * مگو كه نيست اميدى كه هست اى ساقى\r\nز سر خمار تو خواهى اگر كه برخيزد * به خاك ميكده بايد نشست اى ساقى\r\nهواى ميكده آلوده شد بيا بگشاى * دريچه‌هاى هوا را كه بست اى ساقى ؟\r\nچه مىكنى ؟ به كجايى ؟ مگر نمىبينى * بيا كه رفته دل ما ز دست اى ساقى\r\nبه جاى باده شراب سرك مىنوشم * برس به داد من مىپرست اى ساقى\r\nفداى دست تو دور دگر بگردانش * كه مست بگذرم از چرخ پست اى ساقى\r\nميان ما و تو اين رشته‌ى مودت را * بدانكه كس نتواند گسست اى ساقى\r\nسبوى « ساقى » اگر شد تهى چه غم اى دوست * كه مست روى تو بود از الست اى ساقى\r\nبگفت سايه و من ديده‌ام كه مىآيد * « مگو كه مرد رهى نيست ، هست اى ساقى » \r\n\r\nگلچين روزگار\r\n غم‌ديده را زمانه توانش نمىدهد * آبى به‌جز سراب نشانش نمىدهد\r\nناگفته‌هاست در دل سوزان من ولى * دردا كه روزگار زبانش نمىدهد\r\nپير خميده قد كه زمان قامتش شكست * دل خوش مكن كه بخت جوانش نمىدهد \r\n\r\n","description":"","footnote":"","page_name":" 575 ","page_number":575},
  {"content":"\r\n\r\n هر گل كه بيشتر به چمن مىدهد صفا * گلچين روزگار امانش نمىدهد\r\n« ساقى » هرآن‌كه گفت سخن‌هاى دلپذير * كس جز خداى حسن بيانش نمىدهد \r\n\r\nبادهء كهنه\r\n چراغ خانهء من بىفروغ و خاموش است * چرا كه ياد من از خاطرات فراموش است\r\nهرآن‌كه با سر زلف تواش بيفتد كار * به بسان زلف سياه تو خانه بر دوش است\r\nفداى حلقهء چشمت شوم كه هركس ديد * نخورده مى همهء عمر مست و مدهوش است\r\nبيار باده فزون‌تر ز حد زنم امشب * اگرچه شيخ زند حد خدا خطاپوش است\r\nشبى كه خوش به كنارم نشستى و خواندى * طنين نغمه‌ات اى گل هنوز در گوش است\r\nدل شكستهء « ساقى » نمىطپد ديگر * بسان بادهء كهنه فتاده از جوش است \r\n\r\n« گريستم »\r\n ديشب به حال اين دل شيدا گريستم * بنشسته در كنارى و تنها گريستم\r\nچون شمع اشكبار در آتش نشسته‌اى * بر قطره‌اى نشستم و دريا گريستم\r\nچون مرغ پرشكسته‌ى گم‌كرده‌آشيان * ويرانه‌اى رسيدم و آنجا گريستم\r\nچون تك‌درخت بىبر ناديده باغبان * بنهاده سر به دامن صحرا گريستم\r\nهركس ز باغ زندگى خويش گل بچيد * بيچاره من ز حسرت گلها گريستم\r\nباران اشك ديده چو سيلاب مىرود * ازبس ز جور و حسرت دنيا گريستم\r\n« ساقى » به روى چهرهء زردت دويده خون * آرى دويده خون دلم تا گريستم \r\n\r\n« ميناى خون خجل »\r\n دل شد سمند را مىافتاده در بر تو * هرجا سفر نمودى او يار و ياور تو\r\nجولان مده به ميدان در پيش چشم ياران * ترسم فروبيفتد دنياى باور تو\r\nروى چو لاله دارى مى در پياله دارى * گردش كند زمانه بر گرد ساغر تو \r\n\r\n","description":"","footnote":"","page_name":" 576 ","page_number":576},
  {"content":"\r\n\r\n روزى كه اسب سبزت واماند از دويدن * غم مىچكد چو پرواز از بال و از پر تو\r\nاى تك‌سوار رؤيا ، رؤياى من تو هستى * هر شب به خواب بينم قد صنوبر تو\r\nبازى مگير دل را ، ميناى خون خجل را * گل مىزند هواى اين خسته بر سر تو \r\n\r\n« سرنوشت »\r\n روزى كه سرنوشت جهان را نوشته‌اند * نامت به لوح اين دل شيدا نوشته‌اند\r\nازبس مقدس است حديث و كلام عشق * كروبيان به گنبد خضرا نوشته‌اند\r\nخواهى بقاى خويش به وادى عشق رو * كين جمله را به لاله‌ى صحرا نوشته‌اند\r\nهركس كه ديده صورت يوسف بريده دست * بدنامىاش به پاى زليخا نوشته‌اند\r\nبر خاك رفتگان بنشين و بگير پند * پندى كه بهر مردم دنيا نوشته‌اند\r\n« ساقى » گرفت دست قضا چون قلم به كف * غم‌ها و غصه‌ها همه بر ما نوشته‌اند \r\n\r\n« من كىام ؟ »\r\n من كيم ؟ افسانهء تلخ غمى از ياد رفته * من كيم ؟ برگى كه از جور خزان بر باد رفته\r\nمن كيم ؟ عمرى فداى يار و عهد يار كرده * من كيم ؟ شادان به كويش آمده ناشاد رفته\r\nمن كيم ؟ مرغى به دام آشنايى صيد گشته * من كيم ؟ در دام اسير كز برش صياد رفته\r\nمن كيم ؟ آن بيستون تيشهء فرهاد خورده * ديده‌ام از عشق شيرين آنچه بر فرهاد رفته\r\nمن كيم ؟ آن بىگناه بىكس در بند مانده * من كيم ؟ بىجرم تنهايى بر او بيداد رفته\r\nگاه « ساقى » اشك شمع مرده‌اى هستى زمانى * همچنان افسانه پروانه‌اى كز ياد رفته \r\n\r\nبهانه\r\n شب است و دل ز فراقت بهانه مىگيرد * درون سينه‌ام آتش زبانه مىگيرد\r\nرها نموده زمانه خلايق و ما را * به تير غصه دمادم نشانه مىگيرد\r\nمن آن كبوتر عشقم كه دست صيادم * هميشه بىمدد آب و دانه مىگيرد \r\n\r\n","description":"","footnote":"","page_name":" 577 ","page_number":577},
  {"content":"\r\n\r\n چه حكمتى است خدايا كه عشق مهرويان * درون سينهء ما آشيانه مىگيرد\r\nاگرچه بال‌وپر مرغ دل ز جور تو خست * دوباره بر سر كوى تو خانه مىگيرد\r\nشبى ز كوى تو گفتم عنان بگردانم * ولى خيال تو بازم شبانه مىگيرد\r\nبراى ديدن روى تو اى گل زيبا * دل شكستهء « ساقى » بهانه مىگيرد \r\n\r\nشكوفه خيال\r\n براى ديدن رويت دلم بهانه گرفت * شب است و گريهء تنهايىام شبانه گرفت\r\nشكوفه‌هاى خيالت به خاطرم بشكفت * كه اين‌چنين به لبم آتش ترانه گرفت\r\nز شوق ديدن روى تو اى بهار اميد * دوباره شاخهء خشكيده‌ام جوانه گرفت\r\nز آتشى كه تو در خانهء دل افكندى * دمى بيا و ببين تا هزار خانه گرفت\r\nز گريه گريه‌ى چشمم شكن‌شكن موج است * بيا كه موج سرشكم مرا ميانه گرفت\r\nشقايقم من و با داغ دل مرا زادند * زمانه از چه به آتش مرا نشانه گرفت\r\nدل شكستهء « ساقى » چو ابر گريانى است * كه اشك غصه ز چشمان او زمانه گرفت \r\n\r\nحماسه‌اى از ديارى كهن\r\n اى شهر يزد ، پير كهنسال روزگار * يا جلوه‌گاه فضل و جوانمردى و وقار\r\nاى شهر بادگير و ديار دوچرخه‌ها * بر توسَن مراد زمان بوده‌اى سوار\r\nگويند در كوير تو رازى نهفته است * راز قداستى كه به كس نيست آشكار\r\nاى شهر باستانى و پرارج ملك جم * اى يادگار پاك نياكان نامدار\r\nكوهى « 1 » است در جنوب تو آرام و باشكوه * با صولت و صلابت شيران به كارزار\r\nبوى پياز كوهى و گلهاى سَرك « 2 » آن * مستى دهد چو باده گلرنگ در بهار\r\nاز اوج تا به دامن اين كوه ، زندگى * هردم برون تراود و ريزد چو آبشار \r\n\r\n\r\n","description":"","footnote":"\r\n( 1 ) - شير كوه ، كوهى است در جنوب يزد با ارتفاع 4075 متر از سطح دريا .\r\n( 2 ) - سرك : بوته خارى است گلدار .\r\n","page_name":" 578 ","page_number":578},
  {"content":"\r\n\r\n اينجا هنوز آتش زرتشت « 1 » روشن است * خامش نگشته در دل اين شهر عشق يار\r\nبا عشق نام ايزد ، نامى شده است يزد * هم ، نام يزدگرد از او گشته ماندگار\r\nاى پايتخت آل مظفر كه بوده‌اى * چون كوهِ برقرار ، به دنياى بىقرار\r\nچنگيزيان ز فتح تو ناكام گشته‌اند * ننشسته ز آن هجوم بر آئينه‌ات غبار\r\nاز ما تو را درود كه مانند شير كوه * زير فشار چرخ زمان بودى استوار\r\nمردان كار و كوشش تو در دل كوير * نام آورند در هنر و كار و ابتكار\r\nاز بهر زندگى بدريدند قلب خاك * كاريزها « 2 » زدند به هر دشت و كوهسار\r\nجارى نموده‌اند بسى نهر همچو شير * از سينه‌هاى خشك كوير آب خوشگوار\r\nاين مردم شريف در آفاق شهره‌اند * در راه سخت‌كوشى و ايمان و پشتكار\r\nناسازگار بوده طبيعت اگر به يزد * اما به سعى يزدى ، گرديده سازگار\r\nسوزد شرار عشق وطن در نهاد يزد * تحسين بر اين ديار و بر اين خلق هوشيار\r\nبنيان‌گذارِ حوزهء علميهء بزرگ * عبد الكريم حايرى آن مرد حق‌مدار\r\nو آن مرجع بزرگ دگر كسنويه‌اى « 3 » * كز ما بر او درود هزاران هزار باد\r\nدر راه علم و دين و شريعت بسان روز * روشن شد از معارف اينان شبان تار\r\nدادا محمدى « 4 » كه چهل خانقاه را * بنيان نهاد و داد بدين شهر اعتبار\r\nچون يزدى بزرگ « 5 » كجا ديده چشم دهر * زور آورى دلير و سرافراز و نامدار\r\nدر آسمان ورزش ايران طلوع كرد * چون اخترى ، محمد عبدل « 6 » به روزگار\r\nوحشى چراغ بزم ادب چون رود ز ياد * دل‌خسته‌اى كه سوخته بود از غم نگار \r\n\r\n\r\n","description":"","footnote":"\r\n( 1 ) - آتشكده معروف زرتشتيان .\r\n( 2 ) - كاريز : قنات - هزاران رشته كاريز در استان يزد وجود دارد .\r\n( 3 ) - كسنويه‌اى : مرحوم آيت‌الله‌العظمى سيد محمد كاظم طباطبايى يزدى مرجع تقليد .\r\n( 4 ) - شيخ تقى الدّين دادا محمد ( معروف به شيخ داد ) عارف نامى قرن هشتم هجرى .\r\n( 5 ) - محمد ابراهيم پهلوان يزدى بزرگ ، پهلوان نامى ايران در اواسط سلطنت ناصر الدّين شاه متوفى 1308 شمسى كه چهل و دو پهلوان را شكست داد .\r\n( 6 ) - محمد عبدل معروف به پهلوان يزدى كوچك ، پهلوان نامدار و كشتىگير ايران در اواخر سلطنت ناصر الدّين شاه .\r\n","page_name":" 579 ","page_number":579},
  {"content":"\r\n\r\n شعر جلال و آگهى و مؤمن و طراز * گل را نموده است به گلزار شرمسار\r\nبشنو به گوش جان و دل آواى فرخى * از سرو بوستان وطن چون نواى سار\r\nسنتور ناظمى كه جهان را گرفته است * آيه نواى خسته‌اش از گوشه حصار\r\nديگر كريم پير نبايد باستان‌شناس * در خشت خام آينه مىديد و روى يار\r\nگوينده‌اى چو ناصر يزدى دگر كجاست * دل علم و فضل و نظم غزلهاى آبدار\r\nاشعار خوب و نغز رياضى چنان گلى * در گلستان ذوق و ادب مانده يادگار\r\nاسلامى نُدوشن و افشار و آذرند * گنجينه‌هاى دانش و دنياى افتخار\r\nبنگر كه عاشقان حق اينجا چه كرده‌اند * نام و نشانشان زچه‌رو گشته ماندگار\r\nاز عهد باستانى ايران به شهر يزد * صدها بناى با عظمت مانده پايدار\r\nروزى اگر به مسجد فَهرج گذر كنى * بينى رسيده عمر بنايش به يك هزار\r\nميدان مير « 1 » و مسجد و آن كاروانسراى * بازار كاسبان و دو گلدسته و منار\r\nدر قلب يزد مسجد جامع چو عالِمى است * بگرفته سُبحه‌اى به كف از درّ شاهوار\r\nديدن كن از مساجد و بازارهاى شهر * تا بنگرى ابهت و ايمان و ابتكار\r\nزربفت ترمه‌هاى نفيسى ز نقشبند * اكنون بُود به موزه لندن به يادگار\r\nبازار خان ببين و هنرهاى زرگران * بهتر از اين هنر نتوان داشت انتظار\r\nباغى بنام دولت‌آباد چون بهشت * قاآنيش ستوده و يغما هزار بار\r\nباغى كه شاه زند چهل روز و شب در آن * سكنى گزيد و كرد براى خود اختيار\r\nكردارِ نيكِ مردِ وطن‌خواهِ زنده‌ياد * برجى و ساعتى است ، بنا كرده مار كار\r\nميراث پرشكوه و بزرگى به دست ماست * در حفظ آن‌روز است اگر جان شود نثار\r\nدر ماه مهر گر گذرى سوى شهر تفت * گردد عيان به چشم تو بس باغ پرانار\r\nآب و هواى خوب طِزرجان و هم هِدِش « 2 » * بخشد روان ز نو به تن دردمند زار \r\n\r\n\r\n","description":"","footnote":"\r\n( 1 ) - ميدان امير چقماق - مجموعه بناهاى تاريخى امير چقماق كه شامل ميدان ، مسجد ، بازار ، كاروانسرا ، آب انبار و مناره مىباشد ( قرن نهم هجرى ) .\r\n( 2 ) - هدش - ييلاقى خوش‌آب‌وهوا بنام ده‌بالا در جنوب يزد كه در دره شير كوه واقع شده است .\r\n","page_name":" 580 ","page_number":580},
  {"content":"\r\n\r\n از نكته‌هاى فوق و سخنها كه گفته شد * اين بُد حكايتى ز ديارى ، به اختصار \r\n\r\nسرو آزاده\r\n شب بود و تيره بود و غم‌انگيز روزگار * افلاك تيره‌گون و فضا تار و خلق زار\r\nافكنده بود سايهء شوم و سياه خويش * دهشَت به دشتها و دَمنها و كوهسار\r\nآسوده پر نزد به هوائى كبوترى * از خوف بازهاى بدانديش روزگار\r\nاى بس كبوتران سپيدى كه مىشدند * در چنگ كركسان سيه‌دل همى شكار\r\nبسيار آهوان كه شدند از قضا اسير * در پنجه‌هاى گرگ ستمكارِ نابكار\r\nهردم ز سنگ فتنهء ايّام مىشكست * آئينه‌هاى چهرهء مردانِ نامدار\r\nآن خوشه‌هاى گندمِ دهقان به دشتها * از هم جدا شدند ز طوفان مرگ‌بار\r\nآرى خزان فتنه‌گر از ره رسيده بود * پيچيده بود بوى تباهى به كشتزار\r\nدهقان سالخوردهء درهم شكسته را * از غم نشسته بود به رخ هالهء غبار\r\nهرگز كسى به فكر غم خوشه‌ها نبود * دلها فگار بود و پريشان و بىقرار\r\nدر آن هواى شومِ نفس‌گيرِ بىامان * آنجا كه سر نمىزد از خاك غير خار\r\nروئيد سروى از دل تفتيدهء كوير * افكند سايه بر سر بستان و لاله‌زار\r\nبالنده گشت و پرچم فرياد در كَفَش * آزاده‌اى به توسن آزادگى سوار\r\nطوفان حادثات كه پيوسته مىوزيد * بس شاخه مىشكست از آن سرو استوار\r\nآن مير كاروان همه‌شب تا سحر نخفت * تا از حراميان به در آرد همى دمار\r\nفكر بلند و روشن او همچو آفتاب * پرتو فشاند و ساخت منوّر شبان تار\r\nدردا كه كس به يارى آن سرو برنخاست * تنها نهاد گام به ميدان كارزار\r\nمجنون‌صفت ز عشق وطن دربه‌در بگشت * هرگز نكرد خانه و كاشانه اختيار\r\nتصوير گرم اوست كه رخشد به قابِ دل * آئينه‌ها شكست ز سردى انتظار\r\nديدارِ پنجره گلِ مهتاب را ربود * اى گل خداى حافظ تو تا دمِ بهار \r\n\r\n","description":"","footnote":"","page_name":" 581 ","page_number":581},
  {"content":"\r\n\r\n\r\nساقى ( 1345 )\r\nسيّد محمّد رضا شمس در ششم ديماه سال 1345 شمسى در شهر قم تولد يافت .\r\nپدرش سيّد عليرضا شمس از شعراى توانا و نامور بود و در تيرماه سال 1382 در گذشت .\r\nسيّد محمّد رضا شمس تحصيلات ابتدايى را قسمتى در تهران و بخش ديگر آن را در دبستان اميركبير قم به پايان رسانيد و دوره متوسطه را در دبيرستان دين و دانش تمام كرد و به اخذ مدرك ديپلم توفيق يافت .\r\nشمس كه از خوشنويسان موفق و ممتاز بشمار مىرود ابتدا خوشنويسى را نزد پدرش تمرين كرد و در سال 1365 به انجمن خوشنويسان تهران راه يافت و نزد استادانى چون مروى و كرم‌على شيرازى به تمرين خط پرداخت و در خطوط مختلف مهارت يافت و در سال 1371 به دريافت مدرك ممتاز در خوشنويسى نايل گرديد و توانست در نمايشگاههاى متعددى شركت كند و آثار خود را عرضه نمايد و تاكنون نيز كتب چندى را خوشنويسى كرده و كتيبه‌هاى اماكن متبركهء مختلفى با قلم او زينت‌بخش گرديده است .\r\nشمس كه از قريحه شاعرى نيز برخوردار مىباشد و در شعر ساقى تخلّص مىكند از نوجوانى به سرودن شعر پرداخت و نزد پدرش آموزش يافت و از سال 1379 آثار نظم و نثرش در روزنامه‌هاى قم چاپ و منتشر شده است و در حال حاضر عضو\r\n\r\n","description":"","footnote":"","page_name":" 582 ","page_number":582},
  {"content":"\r\n\r\nانجمن ادبى محيط مىباشد .\r\n\r\nانتظار\r\n بهار عشق به فصل خزان رسيد بيا * شكوفه باز شد و غنچه بشكفيد بيا\r\nبيا كه بهر طلوع جمال دلجويت * قمر به خواب گران رفت و آرميد بيا\r\nبيا كه گوش جهان طعنه‌هاى جانسوزى * ز جهل و خبط و خطا بارها شنيد بيا\r\nبه شوق ديدن رويت به گلستان جهان * نهال يك‌شبه چون سرو ، قد كشيد بيا\r\nشب فراق گذشت و رسيد صبح وصال * ستاره خُفت و فلق از افق دميد بيا\r\nدهان به قفلِ سكوت فراق گشته خموش * تويى به قفلِ خموشى ما كليد ، بيا\r\nز دورى تو به باغ وصال نخل اميد * ز تُندباد حوادث قدش خميد بيا\r\nبه يُمن مقدمت از چشم آسمان امشب * زلال قطره‌ى باران بسى چكيد بيا\r\nمرا ز باده‌ى صبح وصال اى « ساقى » * خُمار و خواب جدايى ز سر پريد بيا \r\n\r\nساقى كوثر\r\n اى دل بيا با عشق مولا پر بگيريم * قاف ارادت را ز پا تا سر بگيريم\r\nبايد به دل مهر حسين بن على را * از كودكى با شير از مادر بگيريم\r\nدرس جوانمردى و صبر و بردبارى * از مكتب شير خدا حيدر بگيريم\r\nسر تا به پا گر سوختن در مجمر عشق * بايد دوباره جان ز خاكستر بگيريم\r\nاز جذبهء مهرى كه باشد در دل ما * مهرى به دل رشك مه و اختر بگيريم\r\nفخر و مباهات و بزرگى و شرف را * از شير مرد كربلا اكبر بگيريم\r\nاميدوارم روز محشر از مى عشق * جامى ز دست « ساقى » كوثر بگيريم \r\n\r\nجام عشق\r\n هم‌سفر ، بازآ ، كه باهم ما شويم * قطره‌قطره جمع ، تا دريا شويم \r\n\r\n","description":"","footnote":"","page_name":" 583 ","page_number":583},
  {"content":"\r\n\r\n دست محتاجان بگيريم از وفا * بر زمين افتاده ، باهم پا شويم\r\nپاك سازيم اين دل پركينه را * كينه را گم كرده تا پيدا شويم\r\nفاتح قاف محبت ، روز و شب * مثل عنقا ، آسمان‌پيما شويم\r\nدر تلمذ ، نزد ارباب ادب * نكته آموزيم ، تا دانا شويم\r\nچشم دل را باز داريم از خرد * تا به سر حق كمى بينا شويم\r\nهمچو مجنون در بيابان فراق * در تكاپوى رخ ليلا شويم\r\nبا قناعت در امور زندگى * پادشاه ملك استغنا شويم\r\n« ساقيا » پر كن تو جام عشق را * تا به جنت ، ما تو را جويا شويم \r\n\r\nطبيب دردمندان\r\n بيا پايان بده صبح اميد اين شام ظلمانى * ميفشان اين همه زلف و مكن رخسار پنهانى\r\nچو سيماى دل‌افروزت بود شمع شبستانم * چرا پنهان كنى خورشيد رُخ اى يوسف ثانى\r\nبه چاه عشقت افتاديم اما بىچراغ دل * حجاب ما بود اعمال ما ، اى ماه كنعانى\r\nنويسم نامه‌اى بهرت كه آگه گردى از رازم * همىدانم كه من ننوشته رازم را تو مىخوانى\r\nشدم بيمار هجرانت ، بيا اى مونس جانم * تويى دارو ، تويى درمان ، طبيب دردمندانى\r\nبيا و يك نظر بر اين دل شوريده‌ام بنما * كه تا شايد بگيرى از دلم حزن و پريشانى\r\nبيا و اين دل تار مرا روشن كن از رويت * كه بىتو اين جهان با وسعتش ماند به زندانى \r\n\r\n","description":"","footnote":"","page_name":" 584 ","page_number":584},
  {"content":"\r\n\r\n بده « ساقى » از آن جامى كه در ميخانهء عشق است * خماران را بنوشان زان شراب لعل رُمانى \r\n\r\nخُمار وصل\r\n اى رونق بازار عشق ، مفتون و خواهانِ تو ، من * هستم خريدارِ تمام جنس دكان تو ، من\r\nچشمان جادويى تو ، هردم كه ياد آيد مرا * افتم به دام عشق تو ، مسحور چشمان تو ، من\r\nتا در محيط زندگى ، گشتم محاط بندگى * خطى كشيدم گرد خود ، ماندم به پيمان تو ، من\r\nدر بيستون سينه‌ام ، نقشى زدم از روى تو * شيرين بود گر جان دهم ، بر نقش بىجان تو ، من\r\nآتشفشان شُد سينه‌ام ، از دورى رويت ، ولى * اطفاى آتش مىكند ، لعل بدخشان تو ، من . . .\r\nمجنونم و شيداى تو ، جانم فداى جان تو * ليلاى عشق من تويى ، محو بيابان تو ، من\r\n« ساقى » مرا لبريز كن ، از جامِ شامِ انتظار * بودم خُمار وصل تو ، مست و غزلخوان تو ، من \r\n\r\nشرح انّما\r\n مردهء عشق و صفا باشد حسين * ناسخ جور و جفا باشد حسين\r\nپور شير حق علىّ مرتضى * خامس آل عبا باشد حسين\r\nپاسدار جان نثار كوى عشق * اسوهء صبر و رضا باشد حسين\r\nرتبهء ثاراللهى دارد به كف * چون خدايش خونبها باشد حسين\r\nتربتش باشد به هر دردى دوا * دردمندان را دوا باشد حسين\r\nاز شعاع مهر او در آسمان * مهر گردون را ضيا باشد حسين\r\nشاهكار كردگار لايزال * مفخر ارض و سما باشد حسين\r\nگوهر شهوار درياى شرف * قلزم بىانتها باشد حسين\r\nامر حق را كرده درس بندگى * مكتب « قالوا بلى » باشد حسين\r\nمضجع پاكش بود محراب عشق * قبلهء ايزدنما باشد حسين\r\nبخت شيعه ملتزم بر عشق اوست * شيعيان را چون هُما باشد حسين \r\n\r\n","description":"","footnote":"","page_name":" 585 ","page_number":585},
  {"content":"\r\n\r\n ياور درماندگان بىپناه * خصم قوم اشقيا باشد حسين\r\nرهروان را دستگير و رهنما * شافع روز جزا باشد حسين\r\n« ساقيا » بشكن سبوى باده را * جام شرح « انّما » باشد حسين \r\n\r\nمُنجى\r\n اى كه در گلشن ايمان ، گل توحيد تويى * گل بىخار ، به گلخانهء تجريد تويى\r\nخط سبزت چمن خُرّم باغ ارَم است * رَشكِ نوروز و ملامتگر جمشيد تويى\r\nشمسِ افلاكِ هدايت ، تويى اى نور اميد * روشنىبخش هزاران ، مه و خورشيد تويى\r\nمظهر حَقى و مَهدى مِلَل ، هادى دهر * مُنجى دينى و فرمانده جاويد ، تويى\r\nجُز تو ويرانهء دين را نكند كس آباد * آنكه اين مُلك كُند يكسره تجديد تويى\r\nقامت آرا و قيامت ز قيامت بنما * كه فقط قائم حق ، ناقض ترديد ، تويى\r\n« ساقيا » نيست مَرا جُز تو اميدى به جهان * كه به حق بادهء خُمخانهء توحيد تويى \r\n\r\n","description":"","footnote":"","page_name":" 586 ","page_number":586},
  {"content":"\r\n\r\n\r\nساقى ( 1347 )\r\nعليرضا اطلاقى ، فرزند على اكبر ، كه تخلّص « ساقى » را براى شعر خود برگزيد ، در سال 1347 هجرى شمسى در تهران چشم به جهان هستى گشود . پنج‌ساله بود كه خانواده‌اش زادگاه خود را ترك و به شهر قم مهاجرت كرده و در اين شهر رحل اقامت افكندند .\r\nاطلاقى در شهر قم به تحصيل دانش پرداخت ، و دورهء ابتدايى و متوسطه را به انجام رسانيد و به اخذ مدرك ديپلم ادبى توفيق يافت . در نوجوانى سرودن شعر را آغاز كرد و براى هم‌كلاسان خود اشعارى مىسرود . وى مىگويد :\r\n« پدرم به شعر علاقه داشت ، به خصوص در حفظ اشعار شاهنامهء فردوسى دلبستگى خاصّى نشان مىداد ، تا جايى كه تعداد زيادى از اشعار فردوسى را در حفظ داشت و بيشتر اوقات آن‌ها را زمزمه مىكرد ، امّا چون از قريحهء شاعرى من آگاهى يافته بود با شعر و شاعرى من سخت مخالفت نمود و مرا از آن منع مىكرد ، در عوض مادرم همواره به تشويق من مىكوشيد . »\r\nساقى از سال 1367 سرودن شعر را جدّى گرفت . در آغاز به مطالعهء آثار بزرگان شعر و ادب به خصوص سعدى و حافظ پرداخت و چون از حافظهء نيرومندى برخوردار بود ، شعرش به شكوفايى رسيد . خود مىگويد :\r\n« در آغاز به استقبال غزل‌هاى شاعران مىرفتم . به خاطر دارم چندى هم قصايد\r\n\r\n","description":"","footnote":"","page_name":" 587 ","page_number":587},
  {"content":"\r\n\r\nدكتر مظاهر مصفّا را ، بااين‌كه در سبك خراسانى و دشوار بود ، استقبال مىكردم و اشعار خود را به نظرش مىرساندم و او ضمن تصحيح اشعارم به تشويقم مىپرداخت و بعدها نيز به انجمن ادبى محيط و انجمن ادبى حرم راه يافتم و از راهنمايىهاى استادان فن استفاده كردم و نخستين مجموعهء شعرم در سال 1372 به نام « بوى او » طبع و نشر شد . »\r\nساقى در سال 1375 مجموعهء ديگرى از اشعارش به نام « پنجره » شامل تعدادى از غزل‌هاى او و دوست شاعرش عليرضا افشار ( عارف ) را مشتركا چاپ و منتشر كرد .\r\n\r\nمست خيال\r\n امشب به ياد چشم تو در خواب مىشوم * سرمست از خيال مِى ناب مىشوم\r\nشرم حضور باعث سوز و گداز ماست * چون شمع در برابر تو آب مىشوم\r\nدر چشم خويش خانهء دل مىكنم بنا * عزلت‌نشين معبر سيلاب مىشوم\r\nگاهى به‌سان بوسهء تو مىشوم محال * گاهى به‌سان لطف تو ناياب مىشوم\r\nتقصير زلف توست كه از دل قرار برد * بر من مگير خرده چو بىتاب مىشوم\r\nاز چشم تو به ابروى تو مىبرم پناه * از ميكده به جانب محراب مىشوم\r\nتصوير روشن سخن عاشقانه‌ام * تنها به چارچوب غزل قاب مىشوم\r\nچون ساز نغمه سركشد از بندبند من * وقتى اسير پنجهء مضراب مىشوم\r\n« ساقى » به شام هجر تو بيدار ماند و گفت * امشب به ياد چشم تو در خواب مىشوم \r\n\r\nتمثال يار\r\n يك ماه تمام است كه آزار كشيدم * تا نقش دل‌آزارترين يار كشيدم\r\nآن دايرهء چهرهء خورشيدنما را * من با مدد و يارى پرگار كشيدم\r\nتا رسم كماندارىاش آموخته باشم * ابروى تو را در صف پيكار كشيدم\r\nيك شب كه شب زارى و بيمارى دل بود * من چشم تو را خسته و بيمار كشيدم \r\n\r\n","description":"","footnote":"","page_name":" 588 ","page_number":588},
  {"content":"\r\n\r\n تا زلف تو را بر رخ تو رسم نمايم * بر روشنى صبح شبى تار كشيدم\r\nكانِ شِكر از هيچ پديدار نمودم * من روى لبت زحمت بسيار كشيدم\r\nتا خواب تغافل نبرد راه به چشمت * در چشم تو يك دولت بيدار كشيدم\r\nتصوير دل خويش به زلف تو نمودم * تا همره گل سرزنش خار كشيدم\r\nتمثال رخ يوسف گل‌چهرهء معنيست * اين نقش كه بر پردهء پندار كشيدم \r\n\r\nافسانهء پريشانى\r\n چه قدر قصّهء زلفت بلند و طولانيست ! * فسانه‌ايست كه سرتاسرش پريشانيست\r\nچه گونه از طرف چشم تو عبور كنم ؟ * هواى چشم تو ، اى گل ، هنوز بارانى است\r\nز گريه خانهء چشمم خراب خواهد شد * كه كار سيل خروشان هميشه ويرانيست\r\nحديث درد درون را نهان چگونه كنم ؟ * كه شرح كامل آلام من به پيشانيست\r\nاگر به قيمت جان بوسه مىفروشد يار * شكسته قيمت بازار و فصل ارزانى است\r\nبه شام هجر تو گر درد همدم دل شد * خوشم از اينكه دلم در غم تو تنها نيست\r\nسراغ دل چو گرفتم ز زلف او ، مىگفت * درون محبس شب‌هاى تار زندانيست\r\nبهار سر زده از شعر دلكش « ساقى » * اگرچه حال و هواى غزل زمستانى است \r\n\r\nتقديم به ابو الفضل العباس عليه السّلام آبروى دريا\r\n بغض او در گلوى دريا بود * اشك او آبروى دريا بود\r\nيك طرف بانگ تشنگان حرم * يك طرف هاىوهوى دريا بود\r\nبوسه دادن به مشك خالى او * واپسين آرزوى دريا بود\r\nچون نسيم آمد و سبك پر زد * آفتابى كه روى دريا بود\r\nبوى مرطوب گريه مىآمد * چشم او باز سوى دريا بود\r\nداشت دريا ز تشنگى مىمرد * كاشكى او عموى دريا بود \r\n\r\n","description":"","footnote":"","page_name":" 589 ","page_number":589},
  {"content":"\r\n\r\n روى ساحل دو بال خون‌آلود * يادگارى ز قوى دريا بود \r\n\r\nبگو ديگر چه مىخواهى ؟\r\n تو از اين چشم بارانى ، بگو ديگر چه مىخواهى ؟ * از اين درياى توفانى ، بگو ديگر چه مىخواهى ؟\r\nجهانى را به بوى زلف تو ديوانه خواهم كرد * ز مضمون پريشانى ، بگو ديگر چه مىخواهى ؟\r\nچو در آيينهء روى تو مىافتد نگاه او * ز عاشق غير حيرانى ، بگو ديگر چه مىخواهى ؟\r\nز سيلاب سرشك ، اكنون ، بناى خانهء قلبم * بود در عين ويرانى ، بگو ديگر چه مىخواهى ؟\r\nاسير محبس بىروزن شب‌هاى هجرانم * تو از اين مرد زندانى ، بگو ديگر چه مىخواهى ؟\r\nخوشا آن دم كه سر بر گوش او آهسته بگذارم * و گويم باز پنهانى ، بگو ديگر چه مىخواهى ؟\r\nبه پايش اوفتادم ، گريه كردم ، گفت اى « ساقى » * چرا اين‌گونه گريانى ؟ بگو ديگر چه مىخواهى ؟\r\nچو پرسيدم ز زلفش حال دل ، خنديد و با من گفت * بود اين قصّه طولانى ، بگو ديگر چه مىخواهى ؟ \r\n\r\nقوّت شاعره\r\n ديشب ز كوچه باغ تغزّل عبور كرد * در ذهن بيدلانهء شعرم خطور كرد\r\nديشب كه چشم پنجره‌ام باز مانده بود * باران اشك ، كوچهء دل را مرور كرد\r\nدر كوچ سرخ شبنم اشكم به آسمان * خورشيد با تماميت خود ظهور كرد \r\n\r\n","description":"","footnote":"","page_name":" 590 ","page_number":590},
  {"content":"\r\n\r\n فكرى براى خالى دستان من نمود * وقتى به سمت سفرهء شعرم عبور كرد\r\nمضمون رنگ و بو به ورق‌هاى غنچه داد * شعر مرا چو آينه غرق بلور كرد\r\nديشب كه ماه ، نامه براى زمين نوشت * ديديم لطف مىشود از راهِ دور كرد\r\nآن كس كه گيسوان تو را بىقرار ساخت * قلب شكسته خاطر ما را صبور كرد\r\n« ساقى » كه بود آنكه چنان ماه پرفروغ * ديشب جهان شعر تو را غرق نور كرد ؟ \r\n\r\nحسرت\r\n بود آيا كه شبى با تو شرابى بخوريم ؟ * يا كه از چشمهء لب‌هاى تو آبى بخوريم ؟\r\nيا گذارند كه مهتاب شبى با دل تنگ * بر سر گيسوى بىتاب تو تابى بخوريم ؟\r\nشادى آمد به دل سوخته و غم مىگفت * اى رقيبان ! بگذاريد كبابى بخوريم\r\nنرگست را بگشا ، ميكده را باز نما * تا كه از جام نظر بادهء نابى بخوريم\r\nخم به ابروى تو آمد چو ز چشمت ، گفتيم * محتسب كى بگذارد كه شرابى بخوريم ؟\r\nدر سرش هست رقيب اينكه شويم از تو جدا * ما كجا لطمه ز افكار حبابى بخوريم\r\nنرگس شاهد دنيا نكند ما را مست * آبرو مىرود ار گول سرابى بخوريم\r\nگر فتد « سايهء » تو بر سر ما چون « ساقى » * باده از نرگس مخمور خرابى بخوريم \r\n\r\nاثر ماندگار\r\n گلى به باغ جهان يادگار مىماند * حديث عشق در اين روزگار مىماند\r\nبه گريه قلب تو از ره نرفت و نيست عجب * كه سنگ خاره كف جويبار مىماند\r\nبه دست زلف پريشان و بىقرار تو دل * كه جام مى به كف رعشه‌دار مىماند\r\nبه قلب سنگ تو داغ شهادت جان‌ها * به لاله‌هاى دل كوهسار مىماند\r\nكه گفت سرو به بالاى دوست مانند است ؟ * كه گفت گل به جمال نگار مىماند ؟\r\nخميد قامت طبعم ، چو گفتم از غفلت * كمان به حالت ابروى يار مىماند\r\nبه قدر همّت هركس از او اثر ماند * ز گردباد همانا غبار مىماند \r\n\r\n","description":"","footnote":"","page_name":" 591 ","page_number":591},
  {"content":"\r\n\r\n مباش غرّه به اسباب ز آنكه در ره عشق * « پياده مىرود ، امّا سوار مىماند »\r\nسرود « ساقى » اگر مست مىكند جان را * كمى به نرگس مست خمار مىماند\r\nغزل به شيوهء « پروانه » كار هركس نيست « 1 » * كه سست طبع در اين شيوه زار مىماند \r\n\r\nشكرانه\r\n امشب به ذوق چشم تو ، افسانه مىريزد ز من * تا نرگست مِى مىدهد ، پيمانه مىريزد ز من\r\nمن در مقام كثرتم ، سرمست جام وحدتم * در جام جان عاشقان ، ميخانه مىريزد ز من\r\nزينهار در دشت جنون ، بدعت‌گذار همّتم * بر گيسوى سنگين دلان ديوانه مىريزد ز من\r\nمن نيستم چون شمع تا گريان شوم از سوختن * تا حرف آتش مىزنى ، پروانه مىريزد ز من\r\nدى طرح آتش‌خانه را ، از خاك من مىريختند * اى دل ! اگر آتش تو را ، در خانه مىريزد ز من\r\nخاكسترم را باد برد ، يك‌ذرّه را فرهاد برد * اكنون ز شيرين كارىاش ، شكرانه مىريزد ز من\r\nدر آرزوى دام تو ، تا چند مىبايد نشست * جانا مگر چيزى به غير از دانه مىريزد ز من ؟\r\nمن « ساقى » ميخانه‌ام ، تا از خِرد بيگانه‌ام * اين شعرهاى مىزده ، مستانه مىريزد ز من\r\n« پروانه » خاطر جمع باش ، آسوده پيش شمع باش « 2 » * مستم ، ولى يك واژه بىپروا نمىريزد ز من \r\n\r\n\r\n","description":"","footnote":"\r\n( 1 ) - پروانه : تخلص شاعر گرانقدر و فاضل ارجمند محمد على مجاهدى است .\r\n( 2 ) - پروانه : تخلص شاعر گرانقدر و فاضل ارجمند محمد على مجاهدى است .\r\n","page_name":" 592 ","page_number":592},
  {"content":"\r\n\r\n\r\nساكت ( 1292 )\r\nحسين طهماسبى ، فرزند اكبر ، در سال 1292 هجرى شمسى در شهر تاريخى و ادب‌پرور همدان پا به عرصهء حيات گذاشت و در آن شهر نشو و نما يافت و در مكاتب قديمه تحصيل دانش كرد و با شعر و ادب فارسى آشنايى يافت ، ازآن‌پس به استخدام وزارت كشور درآمد و در استاندارى همان زادگاهش به خدمت اشتغال ورزيد و سرانجام پس از سى و چند سال خدمت بازنشسته شد .\r\nطهماسبى كه در شعر « ساكت » تخلّص مىكند ، از كودكى داراى ذوق و قريحهء شاعرى بود . در جوانى به انجمن‌هاى ادبى شهر خود راه يافت و از اساتيد و بزرگان ادب اين انجمن‌ها بهره‌مند گرديد و به تدريج شعرش به شكوفايى رسيد و آثارش در روزنامه‌هاى همدان به چاپ مىرسيد .\r\nساكت داراى آثار و تأليفاتى است ، از آن جمله : ديوان اشعار ، اعترافات من ، فرهنگ فلسفى ، مسوّدات من . وى سرانجام در سال 1377 خورشيدى چشم از جهان فروبست .\r\n\r\nآفت فراق\r\n بهتر از ماهِ نوينى ، ز آفتابِ روز هم * طلعت رويت به از ماهِ جهان‌افروز هم\r\nميل دارم كز فراقت روز و شب غوغا كنم * هم به شب نالم ز هجرت ، هم ز جورت روز هم \r\n\r\n","description":"","footnote":"","page_name":" 593 ","page_number":593},
  {"content":"\r\n\r\n من ز آفات فراقت نيز دانم كه عاقبت * مىكند ما را اسير دام ساز و سوز هم\r\nحكمت خال لبت بر نيك و بد دارد اثر * هم به استاد ادب ، هم طفل نوآموز هم\r\nاز صف‌آرايىّ مژگانت شگفت اندر شدم * هست مژگان تو همچون ناوك دل‌دوز هم\r\nاز نخستين روز بودم پيروِ عشق تو من * راه عشقت ، هرچه باشد ، ساتر و مرموز هم\r\nشهرت و آزادگى « ساكت » ز تو پيداستى * چيره بودى زين ميان و همچنان پيروز هم \r\n\r\nعمر بىحاصل\r\n ز چشمه ، چشمه‌سارانم ، سرابم مىتوان گفتن * ز بس لغزنده‌ذرّاتم ، چو آبم مىتوان گفتن\r\nز لوح سينه از راز طبيعت پرتوى مانم * ز اثبات و وفادارى ، كتابم مىتوان گفتن\r\nغزل‌خوان مرغ مسكينم ، به كنج آشيانم نيز * از اين شور و نوا ، چنگ و ربابم مىتوان گفتن\r\nز بس ز اندازه‌گيرى پيروم اصل قواعد را * درست اندازه و حدّ و نصابم مىتوان گفتن\r\nبه بزم اهل دل پيوسته‌ام از خويشتن بيرون * در آن حلقه چنان مست و خرابم مىتوان گفتن\r\nز بس رفته ز كف گنجينهء هوش و خرد از من * سراپا درخورِ رنج و عذابم مىتوان گفتن\r\nشگفتا ! سخت در بىحاصلى عمرم به سر آمد * در اين گيتى عيان « ساكت » به خوابم مىتوان گفتن \r\n\r\nچه كنم ؟\r\n من كه عمرم شده طىّ ، باز به خوابم ، چه كنم ؟ * چاره‌ام رفته ز كف بر سرِ آبم ، چه كنم ؟\r\nدوستان رفته ، بسى خانه ز نو بنهادند * من همان نيز چنان خانه‌خرابم ، چه كنم ؟\r\nخوش زدند پاكدلان بادهء هشيارى را * منِ بىعرضه همان مست و خرابم ، چه كنم ؟\r\nجگرم سوخت ، دلم نيز ، روانم همه سوخت * اى جگر ! من ز براى تو كبابم ، چه كنم ؟\r\nمن همى پيرو اين نفس هوس‌اندوزم * « ساكت » و بىخرد و جان به عذابم ، چه كنم ؟ \r\n\r\nپيمانه\r\n آن صنم هرگه كه گيسوى پريشان شانه كرد * آتش اندر تار و پود عاقل و ديوانه كرد \r\n\r\n","description":"","footnote":"","page_name":" 594 ","page_number":594},
  {"content":"\r\n\r\n وه ! كه آن بينادلِ سيمارخِ پيمان‌شكن * نقد عهد خويشتن مرهون يك پيمانه كرد\r\nچشم جادويش ز بس پرفتنه و آشوبگر * عاشقان را مست از آن نرگس فتّانه كرد\r\nعشق ليلى سر چنان اندر پى مجنون نهاد * تا كه آن برگشته پيش آمد به هامون خانه كرد\r\nمرغ دل ما را چو مىبودش هواى آشيان * عاقبت بىچاره مسكن گوشهء ويرانه كرد\r\nهركه چون « ساكت » مقيم خانهء خمّار شد * كسب عرفان و ادب از ساحت ميخانه كرد \r\n\r\nطرح سخن\r\n دوش از لعل لبش طرح سخن آموختم * بس سخن‌ها من از آن شيرين دهن آموختم\r\nرندى و آزادگى و حكمت و دانشورى * بُد عجب درس گوارايى كه من آموختم\r\nبس كن اى مطرب ! مزن آهنگِ شورانگيز را * تا كه من اين نغمه از مرغ چمن آموختم\r\nروى او هر لحظه دارد جلوهء دنياى نو * من از آن دنياى نو ، شعر كهن آموختم\r\nشد سيه مويم درون حلقهء رندان سپيد * راه و رسم عشق را از اهل‌فنّ آموختم\r\nداستان حكمت و حُسنِ دل‌انگيز رُخش * من يكايك را ز پير انجمن آموختم\r\nمعنى و مفهوم شيرين را دگر « ساكت » مگو * اين تصوّر را من از آن كوه‌كن آموختم \r\n\r\nعشق آتشين\r\n بر باد داده حاصل عهد جوانىام * گرديده تلخ از ستمش زندگانىام\r\nاى شوخ چشم ! لعبت افسونگر زمان * تا كى خدنگ ناوك مژگان چشانىام ؟\r\nدانى كه در قفاى تو از پا فتاده‌ام * دنبال خويش تا به كجا مىدوانىام ؟\r\nاز كُنج آشيان شده‌ام دربه‌در بگو * اكنون كجا به طرّهء مويت كشانىام ؟\r\nترسم كه عاقب پروبالم به خون كشد * اين درد غربت و غم بىخانمانىام\r\n« ساكت » گسسته رشتهء الفت به غير تو * اى عشق آتشين ! به كجا مىكشانىام ؟ \r\n\r\n","description":"","footnote":"","page_name":" 595 ","page_number":595},
  {"content":"\r\n\r\n\r\nراز عشق\r\n اين عشق عاقبت بكند دربه‌در مرا * يا افكند به دام غم و شور شر مرا\r\nاين خوى ناپسند فرومايه را نگر * كرد از مقام آدميّت بىخبر مرا\r\nاين بخت خواب رفتهء خشك خزان‌زده * ترسم كند دوباره دچار ضرر مرا\r\nاين چشم بىبصيرت ناحق‌پسند غير * همواره هست باعث خون جگر مرا\r\nاين گفتنِ حقيقت و اين راز عاشقى * ترسم شود در آخرسر ، دردِسر مرا\r\n« ساكت » نشسته خسته ندانم در عاقبت * سر را چه هست نغمهء اين زير سر مرا \r\n\r\nناله‌هاى سرد\r\n بازار عمرم از كشش ناله‌هاى سرد * آن‌سان كه بود سود و زيانم تمام شد\r\nنامم مپرس و نيز نشانى ز من مجو ! * در روزگار نام و نشانم تمام شد\r\nشد گوهرم به بحر خروشان زندگى * سيل سرشك آب روانم تمام شد\r\nنخل اميد زندگىام گشت واژگون * فصل بهار ، عمر گرانم تمام شد\r\nتحليل رفت پنبهء اين جسم لاغرم * صبر و قرار و تاب‌وتوانم تمام شد\r\nجريان خون فتاد ز شريان پيكرم * رفتى ز تار و پود ، روانم تمام شد\r\nسلّول‌هاى مغزى « ساكت » ز كار ماند * امواج مغز نغمه فشانم تمام شد \r\n\r\nافسانه مىماند\r\n دلى خرّم كه از عشق رُخت بيگانه مىماند * دل من ز آفت عشق و جنون غمخانه مىماند\r\nنه يك‌دم با خرد نى پا به‌جا بر عهد و پيمانى * شكسته كاسه اين يا سرنگون پيمانه مىماند\r\nفكندم كنج زندان و نمودم كُند و زنجيرش * ز بس اين بىمروّت سركش و ديوانه مىماند\r\nحقيقت ار تو جويى يك سر مويى نمىدارد * خود از بىدانشى گنجينهء افسانه مىماند\r\nنبندد رخت و بخت از گوشهء ميخانه هنگامى * تمام روز و شب در گوشهء ميخانه مىماند\r\nبه اندوه و غم ياران شگفتا الفتى دارد * درون آتش غم ، همچنان پروانه مىماند\r\nنمىگيرد به كس الفت نه در جايى مكان « ساكت » * نه اندر محفل دل‌ها ، دلى افسانه مىماند \r\n\r\n","description":"","footnote":"","page_name":" 596 ","page_number":596},
  {"content":"\r\n\r\n\r\nسالك ( 1290 - 1220 )\r\nميرزا اللّه دوست ، فرزند شيخ مراد ، اصل نژادش عرب است و از طايفهء بنى اسد و از احفاد حبيب بن مظاهر و از اصحاب و ياران سيّد الشّهداء عليه السّلام مىباشد كه در واقعهء كربلا به شرف شهادت رسيد . مادرش از مردم لرستان است .\r\nاللّه دوست به سال 1257 قمرى ( 1220 ش ) در كرمانشاه تولّد يافت و در اين شهر نشو و نما يافت و دانش اندوخت و به كمال رسيد .\r\nصاحب حديقة الشّعراء دربارهء زندگى پدر و فرزندش چنين مىنويسد : « پدرش در زمرهء سلسلهء فقراى جلالى داخل بود ، خودش نيز در اوّل حال ، در سلسلهء جلاليّه بوده و « محك » تخلّص مىنموده و طريق سياحت و طلب مىپيموده تا در همدان به فيض صحبت حاجى ملّا ولى اللّه ، كه يكى از مشايخ معتبر طريقهء فعليّه نعمت‌اللّهيه است ، رسيده و تخلّص را نيز « سالك » قرار داد و اسم طريقتش « محب‌ّعلى » شد و مدار معاش خود را بسيار خوب مىگويد . مقتلى هم به وزن مثنوى عنوان كرده و در كار است . او را هم خوب گفته است . خداوند توفيقش بدهد كه به اتمام رساند و سبب نجات دارينش شود . »\r\nبارى ، سالك در زمرهء شاعران توانا و نامور زمان خود بود و حسينقلى خان سلطانى نيز شرح حال و قصيده‌اى از وى در كتاب حساميّه نوشته است . سرانجام وى در سال 1330 هجرى قمرى ( 1290 ش ) چشم از جهان فروبست و به سراى باقى\r\n\r\n","description":"","footnote":"","page_name":" 597 ","page_number":597},
  {"content":"\r\n\r\nشتافت . « 1 »\r\n\r\nمنال و مناز\r\n دست نياز مرد خدا ، كى شود دراز * الّا بر آستان خداوند بىنياز\r\nشايستهء نياز خود اين درگه است و بس * كآنجا نه حاجت است به دربان نه كبر و ناز\r\nدر باختيم دين و دل اندر قمار عشق * عاشق خوش آن بود كه بود رند و پاكباز\r\nرهرو كه قصد منزل مقصود مىكند * ز آتش چه غم ، كه راه نشيب است يا فراز\r\nگر خواجه بندگى نكند حرص و آز را * الحقّ كمينه بندهء اويند حرص و آز\r\nاز بندگى به پادشهى مىتوان رسيد * محمود را ببين كه چه‌سان بنده كرد اياز\r\nعاشق كه روى دل به خدا داشت هر طرف * روى آورد به‌سوى وجه‌اللّهىاش نماز\r\nما سرّ عشق دوست نگوييم با كسى * ور ز آنكه سر رود كه كسى نيست اهل راز\r\n« سالك » اگر دو كون ز دستت رود ، منال ! * ور ز آنكه هر دو كون به دست آيدت ، مناز ! \r\n\r\nدر مدح حضرت عباس عليه السّلام\r\n زد برق عشق يار به خرمن مرا شرار * صد شكر سوخت خرمنم از عشق يار يار\r\nاز بند انتظار مرا كس رها نكرد * بر من گذشت گرچه بسى دور روزگار\r\nمنّت ز مرگ دارم و بس ، گرچه پا نهاد * بر سر مرا رها شدم از بند انتظار\r\nيك پند دوستانه شنو از من اى حريف * خواهى اگر هميشه شوى شاد و بختيار\r\nزلف نگار هست يكى مار جان‌گزاى * انگشت زينهار مبر بر دهان مار\r\nگويى به جان‌گزايى اين مار جان‌گزاى * ماند به نيزه در كف شمشير كردگار\r\nدست على ، جهان يلى ، بحر پردلى * گردون اساس حضرت عبّاس نامدار\r\nآن شير دل كه گويى در دست شير حقّ * يك جوهر از دليرى او بود ذو الفقار \r\n\r\n\r\n","description":"","footnote":"\r\n( 1 ) - بيشتر اشعار اين شاعر توانا و نامور را دوست عزيز و شاعر گرامى و پژوهشگر ، استاد يد اللّه عاطفى ، از تذكرهء شعراى كرمانشاهان و قاجاريّه خود و حديقة الشّعراء و چند تذكرهء ديگر برگرفته و ارسال داشته‌اند .\r\n","page_name":" 598 ","page_number":598},
  {"content":"\r\n\r\n\r\nشهريار دين\r\n هركه ساغر از كف دلدار سيمين برزند * كى ز دست حور در خلد برين ساغر زند\r\nخال مشكين است بر كنج لب شيرين او * هندويى كاو خويش را بر خرمن شكّر زند\r\nگر ز چرخ چنبرى بر خلق راند فتنه‌ها * برهم از مشكين دو چنبر چرخ را چنبر زند\r\nاز بلاى اين دو چنبر وارهد هركس كه دست * در كمند مهر شاهنشاه دين‌پرور زند\r\nدر شرف ، گرد شريك انبيا و اوليا * هركه دم از مدحت سلطان دين حيدر زند\r\nكيست غير از شهريار دين ، علىّ آن كز شرف * سكّهء ملّت به نام پاك پيغمبر زند \r\n\r\nسنگين دل\r\n به كوى عشق تو بت عاشقى گذر نكند * كه اوّلين قدمش ترك جان و سر نكند\r\nكمان ناز تو سرپنجهء كسى نكشد * كه سينه در بر تير بلا سپر نكند\r\nبه بوى نافه‌گشاى تو نگذرد يك شب * كه خون ، مرا غم عشق تو در جگر نكند\r\nخيال سيم و زر از گنج دهر عاشق تو * به غير اشك چو سيم و رخ چو زر نكند\r\nبود به دور قمر فتنه طرّهء تو ، دلم * چرا ز فتنهء دور قمر حذر نكند\r\nخيال كشتن من كرده‌اى پس از عمرى * كه گفت ناله به سنگين دلت اثر نكند\r\nهزار بار ز در ، گر برانىاش « سالك » * به‌جز در تو خيال درِ دگر نكند \r\n\r\nپادشاه ملك عرفان\r\n مظهر الطاف جانانيم ما * خلق عالم چون تن و جانيم ما\r\nگنج‌ها را گر بود ويرانه جاى * معنى آن گنج ويرانيم ما\r\nبا كهنسالى ، براى ميل دوست * تسخر طفلان دورانيم ما\r\nبحر عشق و آسمان صدق را * درّ رخشان ، مهر تابانيم ما\r\nما گدايان را حقير اين‌سان مبين * كه به تخت فقر ، سلطانيم ما\r\nگاه گريان چون سحاب از هجر دوست * گه چو گُل در وصل ، خندانيم ما \r\n\r\n","description":"","footnote":"","page_name":" 599 ","page_number":599},
  {"content":"\r\n\r\n « احمد » عقل و « على » عشق را * يار چون مقداد و سلمانيم ما\r\nاى كه دارى از عطش در دل شرار * ديده بگشا ، آب حيوانيم ما\r\nهفت‌خانِ سالكان را در طريق * گام زن چون پُوردستانيم ما\r\nباغ و كِشت جان و دل‌ها را مُدام * باد عنبر بيز و بارانيم ما\r\nبا تهى دستى و فقر و مسكنت * پادشاه مُلك عرفانيم ما\r\nبا پريشان حالى و درماندگى * دستگير هر پريشانيم ما \r\n\r\nمرشد عشق\r\n بكشتى از ستم خويش بىگناه مرا * دوباره جان به تن آور به يك نگاه مرا\r\nهميشه روز و شبم با رخ تو چون گذرد * چه سود تابش مهر و فروغ ماه مرا\r\nبه هركجا كه روم هست خانه خانهء عشق * كند چه فرق كليسا ز خانقاه مرا\r\nغلام چون تو ايازى شوم كه مهر رُخت * به تخت عشق چو محمود كرده شاه مرا\r\nشدم ز عشق تو ديوانه و اندر اين دعوى * بس است سلسلهء زلف تو گواه مرا\r\nنريختى اگرم از دو ديده سيل سرشك * بسوختى شب هجرت شرار آه مرا\r\nچه باكم از خطر گمرهى بود « سالك » * از آنكه مرشد عشق است خضر راه مرا \r\n\r\nغارتگر دل\r\n آه از اين تركان كه ما را غارت دل مىكنند * عشق خرمن سوز خود را برق حاصل مىكنند\r\nيا ربّ ! اين خوبان نيكورو چه نقشى مىزنند * كاين‌چنين چنين عشّاق را بر خويش مايل مىكنند\r\nشهد مىبخشند اوّل عاشقان خويش را * بعد از آن در كام ايشان زهر قاتل مىكنند\r\nما طواف كعبهء دل مىكنيم ار حاجيان * بهر مزدِ نيك ، طوف كعبهء گِل مىكنند\r\nخرّم آن رندان كه اندر گردن معشوق خويش * دست خود بهر هم‌آغوشى ، حمايل مىكنند\r\nنيست يك مُشكل‌گشا در خانقاه زاهدان * بر در ميخانه « سالك » حلّ مُشكل مىكنند \r\n\r\n","description":"","footnote":"","page_name":" 600 ","page_number":600},
  {"content":"\r\n\r\n\r\nنياز و ناز\r\n گوشهء چشمى نگار از پرده گر بيرون كند * گوشه‌گيران را خدا داند كه عشقش چون كند\r\nجز نياز خويش و ناز او نمىبينم كه من * هرچه افزايم نياز ، او ناز خود افزون كند\r\nدل كمان عشق تيرانداز تُركى مىكَشَد * كز خدنگ غمزه‌اى هر ساعتى صد خون كند\r\nاز كف مجنونى ار دل عشق ليلايى ربود * صد چو ليلى را رخ دلدار من ، مجنون كند\r\nشه به نام من نوشته عشقبازى از ازل * سرنوشتِ پاك يزدان را كه ديگرگون كند\r\nيك نگاه دل‌ستان از عمر و يك بوسش ز گنج * آن مرا خضر پيمبر سازد ، اين قارون كند\r\nتا ز زلف يار با تدبير مىآيد به چنگ * مارگيرى شخص اگر خواهد به مار افسون كند\r\nگردش چشمى به كام خويش اگر بوسم لبش * نازها اقبال من بر گردش گردون كند \r\n\r\nزندهء جاويد\r\n راست گويم فلك كج روش ار بگذارد * يار باآن‌همه كين ، ميل محبّت دارد\r\nهمهء روز قيامت بودش نيمهء عمر * هركه لب بر لب آن شوخ دمى بگذارد\r\nآن‌چنان بُرده دلم را كه چو باران بهار * خونِ ناب از مژه‌ام شام و سحر مىبارد\r\nآن بود زندهء جاويد كه اندر دم مرگ * يك نظر روى تو را بيند و جان بسپارد\r\nمن و سر در قدم پير خرابات مغان * زاهد صومعه بىدينم اگر پندارد\r\nثمر از عشق كه ديده‌ست به‌جز سر دادن * « سالكا » عشق نهاليست كه سربار آرد \r\n\r\nآفت هشيارى\r\n آيد طبيب من به سر ، اى كاش ، در بيمارىام * و ز بوسه‌اى لعلش كند ، درمان درد كارىام\r\nمن در ميان مردمان ، بودم به هُشيارى مَثَل * لعل مىآلودش عجب ، گشت آفت هُشيارىام\r\nخندان شود گل در چمن ، چون ابر گريد زان سبب * خندد چو بيند يار من ، در گريه اشك جارىام\r\nگر نرگس پُرخواب او ، يك شب به خواب آيد مرا * تا زنده‌ام مشكل بود ، زان خواب خوش بيدارىام\r\nبا غير عزيز و خوار من ، زين زندگى مرگ است به * بر من چو آيد زين بتر ، آن قُرب غير اين خارىام \r\n\r\n","description":"","footnote":"","page_name":" 601 ","page_number":601},
  {"content":"\r\n\r\n من طاير دام توام ، مپسند صيد كس مرا * صيّاد من ! حيف است اگر ، با ديگران بگذارىام\r\nسنگين‌دلىهايى كه من ، بينم ز سيم‌اندام خود * مشكل كند در وى اثر ، هرگز فغان و زارىام\r\nراندى به جُرم دوستى ، از در ، به حرف دشمنم * اين بود بعد از سال‌ها ، پاداش خدمتكارىام\r\nدر عشق او از ديدگان ، صد دجله خون كردم روان * رحمى نكرد آن دل‌ستان بر اين همه خون‌بارىام\r\nسررشتهء موت و حيات ، اندر كفت باشد مرا * از غمزه‌اى گر جان برى ، از بوسه‌اى بازآرىام\r\n« سالك » ز جور آسمان ، بسيار غم دارم به دل * كو غم‌گسارى كز وفا ، روزى كند غم‌خوارىام \r\n\r\nاقليم فنا\r\n بلبل از عشق گُل ار آه و فغانى دارد * از فغان من شوريده نشانى دارد\r\nآدمى را كه به دل عشق نگارى نبود * در حقيقت حَيَوانيست كه جانى دارد\r\nپير هرگز نشود آنكه على رغم حسود * لب به لب دست در آغوش جوانى دارد\r\nاز پى صيد من از طرّه و مشكين ابروى * عجب آن شوخ كمندى و كمانى دارد\r\nگرچه ظاهر به دل لاله بود داغ به دل * دل من از غم او داغ نهانى دارد\r\nگلستانى كه بهارش ز تو خرّم گردد * كى به دل هيچ غم از باد خزانى دارد\r\nچشمم از فرقت ديدار نكوى تو مُدام * بر رخ از چشمهء دل آب روانى دارد\r\nعاشقى را كه سر كوى تو باشد مأوا * خوش‌تر از گلشن فردوس مكانى دارد\r\nهركه پيمود چو « سالك » ره اقليم فنا * كى تمنّا به دل از ملك جهانى دارد \r\n\r\nداناى اسرار\r\n اشكبار از ديده دايم ابر آزار است و من * ناله كردن كار مرغان گرفتار است و من\r\nهر شب تار از خيال چشم خواب‌آلود تو * چشم اختر تا سحر بر چرخ بيدار است و من\r\nتيشه بر سر خوردن از غم ، تير بر دل داشتن * در محبّت كار فرهاد وفادار است و من\r\nسنبل از زلف دلاويز تو بىتاب است و دل * نرگس از چشم بلاخيز تو بيمار است و من\r\nگل عزيز است و نگار گل‌رخ اندر باغ حُسن * در نظرها خوار بودن قسمت خار است و من \r\n\r\n","description":"","footnote":"","page_name":" 602 ","page_number":602},
  {"content":"\r\n\r\n از مى گل‌فام و اشك لاله‌گون در دور تو * ساتكين و ساغر اغيار ، سرشار است و من\r\nدر دلم باشد بسى سرّ نهان از آن دهان * « سالك » آگه زان همه داناى اسرار است و من \r\n\r\nخون دل\r\n ترك دل كردم به عشقت ترك جان هم مىكنم * باشدم گر چيز ديگر تركِ آن هم مىكنم\r\nاى سنانت غمزه و تيرت مژه ، تير تو را * داده‌ام جا در جگر فكر سنان هم مىكنم\r\nمن كه بدمستى كنم با اختر از يك جام مى * گر خورم جام دگر ، با آسمان هم مىكنم\r\nكرده‌ام يك‌چند سير خانقاه زاهدان * بعد از اين سير خرابات مغان هم مىكنم\r\nمن كه خود را شهرهء يك شهر خلق از مرد و زن * كرده‌ام در عشق ، رسواى جهان هم مىكنم\r\nمن كه پُر ياقوت كردم سينه را از خون دل * ديده را پُرگوهر از اشك روان هم مىكنم\r\nتيره روز خويش كردم روشن از ديدار تو * رفع دلتنگى به بوسى ز آن دهان هم مىكنم\r\nكرده‌ام از خاتم لعلت مسخّر مُلك جسم * ز آن دهان چون خضر عمر جاودان هم مىكنم\r\n« سالك » آيد گر به كامم دورِ جام از دست يار * ز آن به كام خويشتن دور زمان هم مىكنم \r\n\r\n","description":"","footnote":"","page_name":" 603 ","page_number":603},
  {"content":"\r\n\r\n\r\nپند پدر « 1 »\r\n بعد هفتاد و اند سال كه عمر * سپرى شد به حقّ و يا باطل\r\nبا بسى خلق عالم از ره صدق * ره سپردم ز عالم و جاهل\r\nز آن‌همه خلق كت به عرض رسيد * به‌جز از چند مرد صاحبدل\r\nمن نديدم حقيقتى در كس * گرچه بودند بخرد و فاضل\r\nجمله غرق بِحار كبر و غرور * هوشيار خود از خدا غافل\r\nبرخى اندر ره صفاى سفيه * ليك در درس شيطنت كامل\r\nاى پسر ! اين سخن ز من بشنو * كه بود مغز و نغز و بىغش و غل\r\nراستى پيشه كن ، مگوى دروغ * يار نيكان شو ، از بدان بگسل\r\nهرچه خواهى ز صحبت نيكان * مىشود از براى تو حاصل\r\nوه چه خوش گفت سيّد سرمد * كس نبندد به مال دنيا دل\r\nجيفه باشد مزخرفِ دنيا * غير سگ نيست جيفه را مايل\r\nگيرم از مملكت شدى حسّاد * يا به ثروت همىشدى هرقل\r\n« سالك » از جيفه و طمع بگريز * تا كه لطف حقّت شود شامل\r\nگوشه گير و درِ قناعت زن * كار آسان به خود مكن مشكل\r\nكنج عزلت نشين و دلخوش باش * در وثاق خسان مكن منزل \r\n\r\n\r\n","description":"","footnote":"\r\n( 1 ) - اين شعر را در اواخر عمر ، خطاب به فرزند خود سروده است .\r\n","page_name":" 604 ","page_number":604},
  {"content":"\r\n\r\n\r\nسالك « 1 » ( 1265 )\r\nشيخ محمد حسن سالك در سال 1265 هجرى قمرى برابر 1227 شمسى در شهر سبزوار پا به عرصهء حيات گذاشت ، در آغاز جوانى زادگاه خود را ترك گفت و به مشهد مقدّس در جوار حضرت ثامن الحجج عليه السّلام مهاجرت كرد و تا پايان عمر در آن شهر زيست و در همان‌جا به كسب دانش پرداخت و علوم ادبيه و عربيه را از استادان عصر خود فرا گرفت ازآن‌پس در وادى عرفان و تصوّف گام برداشت و چندى در اين طريق به سير و سلوك پرداخت و تخلّص سالك را نيز از همين جهت براى شعر خود برگزيد و سرانجام در سال 1347 هجرى قمرى برابر 1307 شمسى در مشهد چشم از جهان فروبست و در همان شهر به خاك سپرده شد .\r\nسالك در سرودن شعر توانا بود و در انواع شعر از قصيده و غزل و مثنوى و قطعه و رباعى طبع‌آزمائى مىكرد امّا در قطعه و رباعى مهارت بيشترى داشت وى در آغاز شاعرى ، بيهقى تخلّص مىكرد و اشعارى با همين تخلّص در ديوانش موجود است و بعد تخلّص را به سالك تغيير داد و شاعرى محمود بيهقى نام كه معاصر او بوده دراين‌باره قطعه‌اى دارد و گفته است :\r\n در خراسان دو بيهقى باشيم * كه خراسان ز هر دو مفتخر است \r\n\r\n\r\n","description":"","footnote":"\r\n( 1 ) - در تهيّه آثار اين شاعر از كتاب تذكرهء سخنوران بيهق و يادنامه آيت‌الله سيد علينقى امين استفاده شده است .\r\n","page_name":" 605 ","page_number":605},
  {"content":"\r\n\r\n آن يكى پير سالك ره عشق * كه به وادى شعر ره سپر است\r\nشاعرى مفلق است و شعرشناس * در مديح و هجاى با بصر است\r\nهم فصيح اللسان و با خرد است * هم رشيق البيان و پرهنر است\r\nديگرى من كه پايهء خردم * برتر از چرخ و زو بلندتر است\r\nهست محمود بيهقى نامم * كامم از نام خويش چون شكر است \r\nهنر سالك در شعر ، ساختن مادّه تاريخ بود و در اين فن مهارت و توانائى كامل داشت و چون داراى طبعى طنزگو و هجوسرا بود گاهى ماده تاريخ‌هائى در ذم و يا هجو ديگران مىساخت كه به اين امر شهرت يافته بود مانند اين رباعى كه داراى مدح و هم ذم است :\r\n شاهى « 1 » كه به فضل شهريار است * در رتبه امير روزگار است\r\nبااين‌همه فضل و دانش و قدر * بدنام ز نام سبزوار است \r\nماده تاريخ زير را در فوت حاج شيخ عباس تربتى عارف و زاهد پدر حسينعلى راشد خطيب معروف متوفى سروده :\r\n به تاريخش رقم زد كلك سالك * « به حق ، دست ارادت داد عبّاس » \r\n1362 ق - 1322 ش\r\nماده تاريخ زير را براى وفات امين الشريعة سروده است .\r\n امين شرع كه بودى خداى دانش و فضل * خجسته فاضل كامل ، مهين اديب اديب\r\nز عقل سال وفاتش چو خواست « سالك » راه * بگفت سر ببر از دل ، بگو « عليم غريب » \r\n1358 قمرى\r\n\r\nرباعى در اختلاف دو نفر از فقها\r\n اين هر دو فقيه ازچه‌رو غم بخورند * مخلوط بهم كنند و كم‌كم نخورند \r\n\r\n\r\n","description":"","footnote":"\r\n( 1 ) - اشاره به ميرزا ابراهيم عربشاهى سبزوارى كه به آقاى شاه معروف ، عارفى صاحبدل بود و مردم به او اعتقاد داشتند .\r\n","page_name":" 606 ","page_number":606},
  {"content":"\r\n\r\n چيزى كه به شرع مالكش مجهول است * فتواى من اينست كه باهم بخورند \r\n\r\nرباعى در دم مردم سبزوار گويد\r\n نفاق و بغض و عداوت ز يك شكم زادند * به عكس نام ورا سبزوار بنهادند\r\nبه ذم مردم اين شهر اين لطيفه بس است * كه از نفاق به غمهاى يكدگر شادند \r\n\r\nرباعى به دكتر امير اعلم\r\n در علم و عمل امير اعلم فردى * دانم كه همى معالج هر دردى\r\nهرچند كه موسى كف و عيسى نفسى * گر پاى مرا خوب نمودى مردى \r\n\r\nدر مصيبت ابا عبد اللّه الحسين عليه السّلام\r\n اين چه شوريست در آفاق عيانست امروز * خلق را نام حسين ورد زبانست امروز\r\nاين حسين كيست كه از سطح زمين تا به فلك * از غمش غلغله و آه و فغانست امروز\r\nاين حسين كيست كه پيوسته ز چشم زن و مرد * خون دل از عوض اشك روانست امروز\r\nاين حسين علّت ايجاد بود ور نه ز چيست * قرن‌ها رفته و نامش به ميانست امروز\r\nلوحش اللّه فلكا از تو و بىمهرى تو * بهر اطفال حسين قحطى نانست امروز\r\nاشك از ديده ببار اى مژه چون ابر بهار * كاب در كرببلا قيمت جانست امروز\r\nبهر آب از ستم لشكر خونخوار جدا * دست از پيكر عباس جوانست امروز\r\nعيش قاسم شده از كينه مبدّل به عزا * قدّ سرو على اكبر چو كمانست امروز\r\nباز تير ستم حرملهء كافر را * گلوى اصغر بىشير نشانست امروز\r\nبىحيا چرخ جفاپيشه چرا فصل بهار * گل بستان پيمبر به خزانست امروز\r\nتن صد چاك حسين شمر لعين را ز جفا * به روى سينهء آن شاه مكانست امروز\r\nدر صف كرببلا از ستم زادهء سعد * زينب غم‌زده بىتاب و توانست امروز\r\n« سالكا » از غم شاهنشه دين سبط رسول * عرش ، لرزان و فلك گريه‌كنانست امروز \r\n\r\n","description":"","footnote":"","page_name":" 607 ","page_number":607},
  {"content":"\r\n\r\n\r\nمادّه تاريخ واقعهء توپ بستن بر گنبد بارگاه حضرت رضا عليه السّلام\r\n فلك افروخت از نو آتشى در عالم امكان * كه از دودش سيه‌چشم مه و خورشيد تابان بين\r\nچو روس روسبى توپ شرنبل بست بر مشهد * ربيع دومين روح الامين در عرش گريان بين\r\nبه صحنين مقدّس از هجوم فرقهء ناكس * شهيدان بلاكش را به خون خويش غلطان بين\r\nهم از توپ كروپ قلعه‌كوب اين جفاكيشان * هزاران رخنه اندر كاخ سلطان خراسان بين\r\nزبانم لال كز خصم مخالف قرب يك هفته * به صحن كهنه و نو بسته در ايوان ستوران بين\r\nازين بىحرمتى اندر حريم زادهء موسى * خجل عيسى بن مريم منفعل موسى بن عمران بين\r\nنه تنها زين جسارت منقلب شد عالم امكان * ملك در نه فلك نالان و لرزان عرش يزدان بين\r\nپى تخريب دين گشتند جمعى جمع از غولان * يكى عجل سخنگو گشت باقى حزب شيطان بين\r\nز دست امّتان روسيه ، اى احمد مرسل * حرم مأوى كفر و كعبهء اسلام ويران بين\r\nسه تن از مفتيان را بلعم و باعور امت دان * دو تن فرماندهان ملك را فرعون و هامان بين\r\nسر از خاك نجف يك‌دم برآر اى شير يزدانى * بيا در آستان قدس جمعى نامسلمان بين \r\n\r\n","description":"","footnote":"","page_name":" 608 ","page_number":608},
  {"content":"\r\n\r\n مقامى را كه جبرائيل و ميكائيل شد دربان * به دوران داورا ، جاى نصارى و يهودان بين\r\nيد الله ! قدرة اللّه ! يا على اولاد امجادت * ذليل زهرهء كافر اسير دست عدوان بين\r\nشفيعه ، روز محشر ، جفت حيدر ، دخت پيغمبر * نظر بگشا ز جنت يوسفت در چنگ گرگان بين\r\nنمىگويم حسين در كربلا شد كشتهء خنجر * و يا عبّاس را اندر كنار آب عطشان بين\r\nبه تابوت حسن گر بىگمان تير از كمان آمد * گلوله توپ بر قبر رضا مانند باران بين\r\nخدا را اى امام هشتمين اى قبلهء هفتم * همه انصار و اعوان ، مستحق نار ميزان بين\r\nسراسر سركشيك و خادم و فرّاش دربان را * حضور حضرت يزدان قرين خزى و خذلان بين\r\nبه دور خود شها ، اشراف و اعيان ولايت را * به باطن جملگى ابليس و ظاهر شكل انسان بين\r\nمبين از بهر خدمت اين گدا طبعان غلامانت * چو دزدان هريكى را در كمين گنج سلطان بين\r\nز جور خان جعلى يوسف‌پور حسن كامد « 1 » * گريزان از هرى در آه و افغان شاه افغان بين\r\nرقم سازد قلم گر قصّهء اين ماتم اعظم * ز اشك غصّه‌خيز چشم من از گريه توفان بين \r\n\r\n\r\n","description":"","footnote":"\r\n( 1 ) - اشاره به يوسف خان هراتى كه مسبب توپ بستن به آستان قدس رضوى بود .\r\n","page_name":" 609 ","page_number":609},
  {"content":"\r\n\r\n زمين برگشت از جور و ستم اى مهدى قائم * تو قسط و عدل را چون ماه كنعانى به زندان بين\r\nسپس صبر و تحمّل اى امام منتقم تا كى * ز روى مرحمت يك‌لحظه بر حال ضعيفان بين\r\nكمر بستند روسان از پى قتل مسلمانان * به اين بيچارگان يادى ز خيل انكليزان بين\r\nز كج رفتارى چرخ فلك وز كينهء اختر * رقيب خيره‌سر را بر ممالك چيره آسان بين\r\nبكش تيغ و علم كن رايت  « نَصْرٌ مِنَ اللَّهِ »  را * فضاى ملك اسلام رضا را كافرستان بين\r\nولى اللّه اعظم ، شيعيان حيران و سرگردان * گروهى مبتلاى رنج و قومى را پريشان بين\r\nبيا از پردهء غيبت برون ، اى مرتضىصولت * خزان بستان آل مصطفى را در بهاران بين\r\nقدم بگذار بيرون اى سليل حيدر صفدر * فراز مسند جم ، حكمران سالار ديوان بين\r\nز شيران اجم ملك عجم گرديد چون خالى * ميان پيشهء شيران شغالان را به جولان بين\r\nبيا سوى خراسان اى قدر چاكر قضا فرمان * ز نارنجك مشبك گنبد و اطراف ايوان بين\r\nپس از تاراج تاج‌وتخت عاج اى داور دوران * خسارت‌هاى گوناگون فزون از صد هزاران بين \r\n\r\n","description":"","footnote":"","page_name":" 610 ","page_number":610},
  {"content":"\r\n\r\n ببين شور نشور از شش‌جهت اندر زمين پيدا * ملائك نيز در هفت آسمان زين غم در افغان بين\r\nقلم شد عاجز از تحرير « سالك » آتش نظمت * نه بر جان جهان اندر جنان بر حور و غلمان بين\r\nطلب فرمود مولايى ز من تاريخ اين مطلب * كه او را در خراسان در سخاوت معن و قاآن بين\r\nسحاب مكرمت شهزادهء آزاده كز رفعت * به دربار جلالش پاسبان كسرى و خاقان بين\r\nخلايق خفته در مهد امان از فرّ يزدانش * ولايت راز دادش رشك شيراز و صفاهان بين\r\nحكايت مختصر با خامه گفتا طبع سرشارم * چو من گويندهء تاريخ كمتر كس در ايران بين\r\nتمنا كردم از وى تا سرايد نغز تاريخى * به پاسخ گفت اين مصرع ز ايقان ثبت ديوان بين\r\nبرآر ، از « بحر » فكرت سر رقم كن سال تاريخش * « ز توپ روس بىدين منهدم اركان ايمان بين » \r\n1330 ه . ق\r\n\r\n","description":"","footnote":"","page_name":" 611 ","page_number":611},
  {"content":"\r\n\r\n\r\nسالمى ( 1292 )\r\nابو المحسن سالمى ، كه به محسن سالمى شهرت دارد ، فرزند محمّد ، در سال 1292 هجرى شمسى در همدان چشم به جهان گشود . مدّتى به تحصيل علوم قديمه پرداخت ، آن‌گاه به كالج آمريكايى رفت و ديپلم خود را از آن مدرسه گرفت . ازآن‌پس چندى به شغل معلّمى در دبستان‌هاى تديّن و ديانت و دبيرستان تأييد زادگاهش اشتغال ورزيد و از سال 1325 به وكالت دادگسترى پرداخت و يك دوره نيز به نمايندگى انجمن شهر همدان برگزيده شد . وى از مريدان خاصّ آية اللّه آخوند ملّا على معصومى همدانى بود و محضر او را در كسب فيض مغتنم مىشمرد .\r\nسالمى از سال 1324 روزنامهء الوند را با همكارى حسين رهنمون شريفى و اكبر شريفى امينا منتشر كرد و پس از چندى ، خود امتياز روزنامهء مبارز همدان را اخذ كرد و از سال 1329 تا اوايل پيروزى انقلاب اسلامى روزنامه را به مديريّت و مسئوليّت خود در چاپخانهء ميهن همدان و تهران به‌طور هفتگى چاپ و منتشر مىكرد .\r\nسالمى در طول زندگى مسافرت‌هايى به كشورهاى مختلف عربى و اروپايى و آمريكايى كرد ، ازاين‌رو با زبان‌هاى عربى و انگليسى آشنايى دارد .\r\nسالمى از جوانى به علّت علاقه و دلبستگى به ادبيّات فارسى ، به سرودن شعر پرداخت و به انجمن ادبى همدان به رياست استاد على محمّد آزاد راه يافت و از محضر او در شعر بهره گرفت . وى از ميان شعراى معاصر ، به اشعار غمام همدانى و شهريار و\r\n\r\n","description":"","footnote":"","page_name":" 612 ","page_number":612},
  {"content":"\r\n\r\nپروين اعتصامى علاقهء خاصّى دارد .\r\nسالمى از سال 1344 از همدان به تهران مهاجرت كرد و در اين شهر رحل اقامت افكند و اوقاتش بيشتر به مطالعهء كتاب و معاشرت دوستان مىگذرد .\r\n\r\nوحدانيّت\r\n اى آسمان نمونهء اعلاى جلوه‌ات * كون و مكان صحيفهء والاى جلوه‌ات\r\nصبّوح قدسيان همه تسبيح ذات تو * قرآن تمام ناشى طغراى جلوه‌ات\r\nغنج و دلال چرخ فلك مظهرى ز تو * مهر و سپهر و ماه ، هيولاى جلوه‌ات\r\nرخسار تو ز پرده برون اوفتاد و ، شد * خلقى اسير عكس دلاراى جلوه‌ات\r\nوحدانيت به شأن تو هرگز غريب نيست * وحدت بود مؤيّد فحواى جلوه‌ات\r\nكُنه وجود و كتم عدم در حدوث خير * يك نكته از تقارن ايماى جلوه‌ات\r\nيوم النّشور و حور و قصور و بهشت عدن * سرمست و سرگران تولّاى جلوه‌ات\r\nلعل و لئالى چمن و گلشن حيات * مفهوم ما يُريد مرا پاى جلوه‌ات\r\nيكتائى وجود تو در ممكن الوجود * شد واجب الوجود مؤداى جلوه‌ات\r\nاعيان ، هماره مست تماشاىِ روىِ تو * انوار ، محوِ طلعتِ زيباى جلوه‌ات\r\nنقدِ وصالِ توست مرا مايهء حيات * جانا كه « سالمى » شده شيداى جلوه‌ات \r\n\r\nبه حسين فقيرزاده ، وكيل دادگسترى همدان غزل موشّح\r\n حُسن روز افزون تو ، اى آفتِ بُرنا و پير * جلوه‌اى مستانه كرد و ، كرد خلقى را اسير\r\nسحرِ چشم مستِ تو بنيان هستى زد به هم * ريخت برهم نظم و ترتيب جهانِ مُستدير\r\nيك تجلّىّ تو اعيان را عيان كرد و ، نمود * مشرق الانوار حقّ را مطلع بالا و زير\r\nنور مشكاة وجودت باعث ايجاد فيض * عكس رخسار تو در مصباحِ هستى ، دل‌پذير\r\nفرضِ « ما لا يدرك » ذاتت ، كجا تجويز كرد * ترك درك مهبط انوار اين عالىسرير \r\n\r\n","description":"","footnote":"","page_name":" 613 ","page_number":613},
  {"content":"\r\n\r\n قهر و مهرت مظهر توحيد لطفِ لم‌يزل * وحدت اعراض را كرد از جواهر ناگزير\r\nيك تجلّى از تو اى اجلاى موجودات خير * كرد سارى سرّ  « كَرَّمْنا »  به اخفاى ضمير\r\nرمز  « أَوْحَيْنا » *  به نصّ ما تقدّم شد مجاز * در تولّاى تو اى اصلِ ولايت را سفير\r\nزنگِ عصيان پاك شد از قلب من ، تا زد رقم * بر بياضِ لوح مشتاقان « هو حىّ قدير »\r\nاتّفاقِ حُسن تو با عشقِ پرغوغاى من * « ما رأيت الشّىء » را تحكيم كرد و بىنظير\r\nداد صهباى الستى را به من چون بىدريغ * كرد از  « إِنَّا عَرَضْنَا »  جان پاكم را خبير\r\nهمّت عشق تو تا شد « سالمى » را رهنما * گشت اين آثار جاويدان از او عنوان‌پذير \r\n\r\nتجلّى تو\r\n اى آيتِ آفرينش ، اى سرّ وجود * اى مظهر هستى ، اى كمالِ مقصود\r\nصهباى الستِ تو مرا مجنون كرد * دادم به يكى جلوه همه بود و نبود\r\nغير از تو كه واجب‌الوجودى به مثال * ممكن نبود كه واجب آيد به وجود\r\nوحدت ز تو كثرت شد و بنمود خودى * نورِ تو تجلّى به حقيقت بخشود\r\n « كُنْ » *  معنىِ هستىِ تو را داد نشان * گر شد  « فَيَكُونُ » *  مقصد غايىِ تو بود\r\nرمز صنم و صمد بود از تو عيان * سرّ سبب از مسبّب آمد به شهود\r\nيك دايره گرديد و جهان كرد پديد * آن دايره نقطه ، نقطه هم ذاتِ تو بود\r\n« لا » از تو شد « الّا » كه كند جلوه‌گرى * آن جلوه ، معمّاى حقيقت بگشود\r\nيك نور تجلّى به همه عالم كرد * آن هم متجلّى از تجلّاى تو بود\r\nانوار ازل پرتو حُسن رخ تو * حُسن رخ تو پرتوِ انوار نمود\r\nنقّادِ سخن « سالمى » از عشقِ رُخت * نقدِ سخن چو درّ خود را بنمود \r\n\r\nرمز احديّت\r\n اى سلسلهء زلف تو مبناى سلاسل * وى جلوهء رخسار تو مدلول دلايل\r\nصغراى وجودت به تماشاگه امكان * كبراى تجلّى گه و منطوق فضائل \r\n\r\n","description":"","footnote":"","page_name":" 614 ","page_number":614},
  {"content":"\r\n\r\n « غيب » ات همه آثار شهود متباين * « بود » ات همه اركان وجود متداخل\r\nراز ابديّت همه در ذاتِ تو مكنون * رمز احديّت همه از روى تو حاصل\r\nوحدت ز تو پيدا و وجود از تو هويدا * سرّ  « أَرِنِي » *  از تو شده لازم و كامل\r\nكنزى كه خفا بود و جلىّ شد به دوعالم * در نورِ تو ظاهر شده با قطع مراحل\r\nيك نقطه نبُد بيش همه گردش پرگار * گرديد و عيان كرد مدارات مسائل\r\nلعلى ز لبت شد شفق اندر افق دهر * بنمود فلق نقطهء اسرار و مشاكل\r\nيك نور عيان گشت و جهان كرد منوّر * آن نور تو بودى به همه محضر و محفل\r\nاز پردهء غيبى به شهود آمدى و ، خود * كردى متجلّى همه انوار اوايل\r\nنگشود مرا عقده و ننمود مرا راه * در بحر تمنّاى رُخت مأمن و ساحل\r\nتا « سالمى » از مهر مرا راهنما كرد * در وادىِ ايمن كه تو را بودى منزل \r\n\r\nبه هادى رنجى ، شاعر شهير معاصر گنج شايگان\r\n اى اديب پاك سيرت « رنجى » اى آرام جانم * اى فداىِ جان پاكت باد جانِ ناتوانم\r\nآمدى در شهرِ ما ، ليكن به ما لطفى نكردى * از چنين بىلطفىات تأييد شد شكّ و گمانم\r\nگرچه معروفى به « رنجى » ، ليك گنج شايگانى * چون شدى رنجى كه چون گنجى نكردى شادمانم ؟\r\nانتظارم از تو اى نخل مراد و گنج دانش * بود كز راهِ محبّت جويى از نام و نشانم \r\n\r\n","description":"","footnote":"","page_name":" 615 ","page_number":615},
  {"content":"\r\n\r\n رفت « صابر » « 1 » از برم ، امّا به مرگش صبر كردم * تا مگر زين صبر آيد در كف آن گنج روانم\r\nرنجيا ! رفتى تو و ما را نديدى ، خوب كردى * خسته‌ام كردى و شد جارى به رُخ اشك روانم\r\nآمدىّ و رفتى و ، آتش به جانِ من فكندى * سوختى ، بر باد دادى ، دود كردى دودمانم\r\nگرچه اندر آتش هجران و حرمانم فكندى * باز در راهِ وصالت منتظر با دوستانم\r\nتا مگر در شهر ما بارِ دگر آيى و بينى * كز فراق و مرگ « صابر » خون رَود از ديدگانم\r\nبگذرم . . . ديگر مصدّع بودنم لطفى ندارد * بيش از اين زحمت بود گر باز گويم داستانم\r\nبا صلاحِ دوست پيمانِ صميميّت ببندم * تا از اين عقد محبّت شعلهء دل را نشانم\r\nگويم اينك « سالمى » كارِ تو خوش‌بالا گرفته * از نگاهِ چشم مستِ آن بُتِ لاغر ميانم \r\n\r\nوعدهء ديدار\r\n ماهِ من وعدهء ديدار به ما داد خدا را * ازچه‌رو كرد تخلّف به عمل وعدهء ما را\r\nاو درخشيد و درخشان شد و بنمود محبّت * ليك برهم بزد او سلسلهء عهد و وفا را\r\nاو بود خوب و پسنديده و زيبا و مؤدّب * راست گفتار و وفا كيش و عيان كرده صفا را\r\nهرچه تعريف كنم من ز وفا و ز صفايش * كى توانم بكنم وصف رُخ نور خدا را \r\n\r\n\r\n","description":"","footnote":"\r\n( 1 ) - منظور شادروان اسد اللّه صابر همدانى است .\r\n","page_name":" 616 ","page_number":616},
  {"content":"\r\n\r\n هست او عالى و عالىنسب و خوب و توانا * صاحب حُسن و جمالِ حَسَن و روى دل‌آرا\r\n« سالمى » گر بكند وصفِ چنين حور شمايل * عجبى نيست ، چه او بهتر از اين است قضا را \r\n\r\nوصف بهار\r\n صبح بهار و گه ارديبهشت * كز گل و ريحان شده گيتى بهشت\r\nباغ شده دكّهء ديباگران * گشته جهان پر ز گل و ضيمران\r\nلاله به كه با رخ افروخته * قلب لطيفش ز جفا سوخته\r\nنرگس بيمار به صد آب‌وتاب * ديدهء خود تازه گشوده ز خواب\r\nغنچهء نورستهء نازك بدن * جلوه نموده‌ست به طرف چمن\r\nتازه گشاده لب زيباى خود * خنده زده بر سر و سيماى خود\r\nسنبل ترگشته پريشان ز باد * باد گرفته‌ست از آن طرّه داد\r\nجام شقايق همه پُرمُل شده * طرف گلستان همه پرگل شده\r\nباد بهاران شده هر سو وزان * سبز شده تازه درخت رزان\r\nهر طرف از گل شده نقش و نگار * با قلم نقشه‌كش روزگار \r\n\r\nآيت مجمل\r\n اى آنكه دليلِ ذاتِ تو ، ذات تو شد * جز ذاتِ تو هرچه هست ، اثبات تو شد\r\nدر وصفِ تو بس ، كه خلقتِ هر دوجهان * يك آيتِ مجملى ز آياتِ تو شد \r\n\r\nعكس\r\n اى عكس ! تو مىمانى و اين كشورِ عشق * تو عكسِ منى ، جان تو و دلبر عشق\r\nاى عكس ! چو عاشقِ جوان پير شود * عكس از پسِ مرگ اوست يادآور عشق \r\n\r\n","description":"","footnote":"","page_name":" 617 ","page_number":617},
  {"content":"\r\n\r\n\r\nسالمى ( 1326 )\r\nمحمد كاظم سالمى شاعر توانا و نويسندهء چيره‌دست و هنرمند پويا فرزند صالح در سال 1326 خورشيدى در شهر تاريخى كرمانشاه تولّد يافت و در همان شهر به كسب دانش پرداخت و دورهء ابتدائى و متوسطه را به پاى برد و در رشتهء طبيعى ديپلم گرفت امّا همواره در رشتهء ادبيات در مدرسه جزو شاگردان ممتاز بود .\r\nسالمى هنر نويسندگىاش براثر تشويق استادش شعبان علائى در دورهء دبيرستان به شكوفائى رسيد تا جايى كه نخستين مقاله‌اش در هفده‌سالگى در روزنامه كرمانشاه تحت عنوان « مادر » به چاپ رسيد كه مورد توجّه قرار گرفت ازآن‌پس مقالاتش در روزنامه‌هاى « خسروى » و « شاهد غرب » و « خاك خسرو » زادگاهش منتشر مىشد و در سال 1344 مقاله بلند تحقيقىاش درباره « اهميت روزه » با همت مدير دبيرستان به چاپ رسيد و بطور رايگان در اختيار دانش‌آموزان قرار گرفت چندانكه مورد تقدير رياست آموزش و پرورش و استاندار كرمانشاه واقع شد .\r\nسالمى چون از استعداد و قريحه شاعرى بهره داشت در سال 1345 نخستين مجموعهء شعرش در روزنامه كرمانشاه تحت عنوان « شهيد راه حق و آزادى » به چاپ رسيد و در همين سال داستان « خون شيطان » را نوشت كه وسيله انتشارات سنجرى در تهران طبع و نشر گرديد .\r\n\r\n","description":"","footnote":"","page_name":" 618 ","page_number":618},
  {"content":"\r\n\r\nسالمى پس از خدمت سربازى به دنياى هواپيمائى كشيده شد و در سال 1348 موفق به اخذ مدرك خلبانى گرديد .\r\nسالمى كه در شعر گاهى از تخلّص كاظم و گاهى از تخلّص سالمى استفاده مىكند اولين مجموعه اشعارش بنام « باران » توسط انتشارات بامداد چاپ و منتشر شد و دومين مجموعه شعرش بنام « عطر نيلوفر وحشى » از طبع خارج شد ، سالمى مىگويد :\r\n« پس از دو مجموعه شعر فوق به لحاظ ورود به دانشگاه و اشتغال به تحصيل و قبول خدمت در انتشارات نو به عنوان ويراستار مشغول كار شدم و پس از انقلاب اسلامى با چند تن كاريكاتوريست به انتشار هفته نام « دخو » اقدام كردم اين مجله در قالب طنز به همراه كاريكاتور به بازار مطبوعات عرضه شد كه متأسفانه با مشكلات و معضلات سياسى و مالى بيش از سيزده شماره نشر نشد و به دنبال تعطيل نشريهء دخو در سال 1359 به تأسيس چاپخانه‌اى بنام « چاپ سالمى » اقدام كردم و نظر به علاقه‌اى كه به بازيگرى در سينما و تئاتر داشتم چندى به روى صحنه ظاهر شدم در سال 1370 سومين مجموعهء شعرم به نام « عشق يعنى خود نبودن ، او شدن » منتشر شد كه مورد استقبال قرار گرفت و شهرتى كسب كرد و در سال 1381 موفّق به كسب مجوز انتشارات ارمغان سالمى شدم و با اخذ فصلنامه « هنرپو » وارد دنياى مطبوعات گرديدم و ضمن فعاليت نشر به كار ويراستارى كتبى چند توفيق يافتم و كتابهائى بنام « بر گسترهء شعر » كه گزيده اشعار شاعران معاصر است طبع و نشر كردم كه همواره مورد توجه و استقبال قرار گرفته است » .\r\nسالمى در خاتمه مىگويد : « با فعاليت‌هائى كه داشته پير و ناتوان و خسته شده‌ام امّا از پاى نيفتاده و همچنان به پيش مىروم و در سنگر « هنرپو » تا جايى كه نفسى دارم در راه اعتلاى هنر متعالى و معرفى هنرمندان بزرگ ايرانى قلم مىزنم » .\r\n\r\n","description":"","footnote":"","page_name":" 619 ","page_number":619},
  {"content":"\r\n\r\nاينك نمونه‌هائى از شعر او :\r\n\r\nلبخند\r\n اى آيت جان ، خندهء تو ، روح بهار است * آرامش اين سينهء بىصبر و قرار است\r\nلبخند قشنگت شده جانمايهء شعرم * گل‌خنده‌ات اى غنچهء گل بىخس و خار است\r\nبا خندهء تو ، غصّه و غم مىرود از ياد * اندوه مرا ، خندهء تو ، چارهء كار است\r\nبايد كه دگر شمس و قمر چهره بپوشند * زيراكه قمر در بر تو ، تيره و تار است\r\nگفتم صنما ، ساغر لبهاى تو نوش است * با خنده بگفتا كه گل باغ انار است\r\nپرسيدم ازو ، چون من دلداده كسى هست * چون غنچه شكوفا شد و گفتا كه هزار است\r\nجز خندهء شيرين تو اى شاخهء شمشاد * « كاظم » چه كند ، عاشق آن چشم خمار است \r\n\r\nدل شوريده\r\n اين دل شوريده امشب ، بىقرارى مىكند * عاقبت از خانه‌ام ما را فرارى مىكند\r\nگرچه مىبيند دمادم جلوه‌هاى روى دوست * بىسبب شب تا سحر ، شب‌زنده‌دارى مىكند\r\nناوك مژگان تو تيرى بزد بر سينه‌ام * گر بميرم ، مردنم را زخم كارى مىكند\r\nطاير ملك وفا باشد ، ولى در شهر عشق * پيش سيمرغى چو تو ، احساس خوارى مىكند\r\nگاه مىگويد حذر كن ، عاشقى ديوانگى است * بينوا مىسوزد و خود پرده‌دارى مىكند\r\nمىزند بر قاب سينه از سر آشفتگى * بغض بيرون جسته را از ديده جارى مىكند \r\n\r\n","description":"","footnote":"","page_name":" 620 ","page_number":620},
  {"content":"\r\n\r\n گر غزل‌هاى تو را « كاظم » بخواند آن غزال * مىنشيند در فراقت سوگوارى مىكند \r\n\r\nچه هستم ؟\r\n در چاه زنخدان تو مستغرق و مستم * من سالك ميخانه‌ام و باده‌پرستم\r\nعهدى كه ببستم ، نروم جانب خمّار * مستانه به محراب دو چشم تو نشستم\r\nهرگز نهراسم ز خمار مى و مستى * چون بادهء باقى زده و مست الستم\r\nجام نگهت را به دوعالم نفروشم * گر آن بستانم ، به خدا خائن و پستم\r\nدر بند سر زلف تو اى دوست چه نيكوست * زنجير اسارت كه زدى بر سر و دستم\r\nپيمان‌شكنى شيوهء دنياست و ليكن * اى آيت جان عهد وفا را نشكستم\r\nهرجا كه توئى مسجد و ميخانه همان‌جاست * آنجاست كه من غير تو از جمله گسستم\r\nدر آتش عشقت صنما بال‌وپرم سوخت * هرگز من از اين آتش سوزنده نجستم\r\nبايد كه بميرم ز فراق تو نگارا * هستى تو و من نيز دلم را به تو بستم\r\n« كاظم » چه بگويد كه چه‌ها بر سر او رفت * اين دل بدرانيد و ببينيد چه هستم \r\n\r\nتو را صدا كردم\r\n سپرده‌ام به تو دل را ، ولى خطا كردم * هزار مرتبه گفتم ، چرا چرا كردم\r\nبه غربتى كه كسى مال ما نمىپرسد * دل شكستهء خود ، با تو آشنا كردم\r\nبه روزگار جفاپيشه خود ندانسته * كه دل سراچهء عشق تو بىوفا كردم\r\nچه غنچه‌هاى بهارى كه در كنارم بود * ميان آن‌همه گلها تو را جدا كردم\r\nچه لحظه‌ها كه به راهت قلندرى كردم * به شوق ديدن رويت خدا خدا كردم\r\nبه سوگوارى دل بس‌كه ضجّه‌ها زده‌ام * فضاى سينهء خود دشت نينوا كردم\r\nتو شاهزادهء حسنى تفقدى بنما * كه من جوانى خود در رهت فدا كردم\r\nببر به ساحل ايمن سفينهء دل را * تو را به كشتى عشقم چو ناخدا كردم \r\n\r\n","description":"","footnote":"","page_name":" 621 ","page_number":621},
  {"content":"\r\n\r\n بخوان تو « كاظم » ازپافتاده را اى دوست * كه من تمامى عمرم تو را صدا كردم \r\n\r\nجام بلور\r\n همچون ستاره‌اى ز شب من عبور كن * اى ماه من بتاب و مرا غرق نور كن\r\nهرچند مانده‌اى به خيالم پريش و زار * بار دگر بيا و به يادم خطور كن\r\nصبرم به سر رسيد و شكيبم تمام گشت * اينك مرا به گوشهء چشمى صبور كن\r\nدل جز شكستگى و جفايت نبرد سود * رحمى برين شكستهء جام بلور كن\r\nفرصت ز كف برفت سليمانيت چه شد ؟ * يك‌لحظه هم ز عاطفه رحمى به مور كن\r\nخورشيد هم به آينه‌دارى چو روى توست * وقت سحر رسيده ، طلوعى ز دور كن\r\nدلدادگى خصيصه عشق است آشنا * دل را پر از حلاوت شور و سرور كن\r\nخاطر از اين خوش است كه ياد تو مىكند * من را قرين منت يكدم حضور كن\r\nميخانه‌اى مگر كه چنين مست مىكنى * اين مستىام به ساغر و جاى وفور كن\r\nاز « سالمى » مپرس كه عشقت چه مىكند * راز مرا به دفتر شعرم مرور كن \r\n\r\n","description":"","footnote":"","page_name":" 622 ","page_number":622},
  {"content":"\r\n\r\n\r\nجان كلام\r\n جانا ، تو از گل و از غنچه برترى * گل كى نموده چنين ناز و دلبرى\r\nديگر به باغ و گلستان گذر چرا * وقتى شميم گل و مشك و عنبرى\r\nگر پرده برفكنى از جمال خود * دل را ز عابد و زاهد همىبرى\r\nهر سو كه مىنگرم جلوه‌هاى توست * نقشى شدى كه به هرجا مصوّرى\r\nشيرين‌تر از شكرى با تبسّمت * گويا حلاوت قند مكرّرى\r\nهم مىگدازى و هم مىنوازىام * من در شگفتم ازين نابرابرى\r\nيارا مدد ، كه ز عشقت فتاده‌ام * اى آيتى كه مرا يار و ياورى\r\nتيغ جفا ، به اسيرت روا مدار * روح مرا كه به يك جا مسخّرى\r\nمن معتكف شوم آنجا كه رفته‌اى * شايد دوباره از آن كوچه بگذرى\r\nدر پرده مانده مرا زار عاشقى * ترسم بيائى و اين پرده بر درى\r\nحاجت به ميكده هرگز نمىشود * چون باده‌اى تو و هم جام ساغرى\r\nگويند « سالمى » غزلى ناب گفته است * جان كلام منى در سخنورى \r\n\r\nسوگند\r\n دلارا ، ما بدين پيمانه سوگند * به افسون تو اى فتّانه سوگند\r\nبه نوشانوش بزم باده‌نوشان * به مينا و مى و ميخانه سوگند\r\nبه از خود بىخودىهاى شبانه * شرنگ خندهء مستانه سوگند\r\nبه خلوتگاه شب در حال مستى * به شمع و لاله و پروانه سوگند\r\nبه آن داغى كه ليلى را برافروخت * به آن سرگشتهء ديوانه سوگند\r\nبه پيمانى كه مجنون باوفا داشت * به آن كاخى كه شد ويرانه سوگند\r\nبه آن سوسوى فانوس شكسته * در ايوان سياه‌خانه سوگند\r\nبه آن ماتم ، كه دل را مىفشارد * به هر كنجى در اين كاشانه سوگند\r\nبه جانبازى كه در قربانگه عشق * كند جان را فدا مردانه سوگند \r\n\r\n","description":"","footnote":"","page_name":" 623 ","page_number":623},
  {"content":"\r\n\r\n به آن اشكى كه طفل بىپناهى * فروريزد به روى شانه سوگند\r\nبه آن مرغ خوش‌آواز و اسيرى * كه شد صياد او يك‌دانه سوگند\r\nبه بوى سبزه در صبح بهاران * به غوغاى گل و گلخانه سوگند\r\nبه محرابى كه از خون لاله‌گون شد * به دير و معبد و بتخانه سوگند\r\nبه آن گاهى كه بر لب ذكر ياهوست * كه با خود مىشوى بيگانه سوگند\r\nكه در عشق تو « كاظم » مىگدازد * به ذات خالق فرزانه سوگند \r\n\r\nگذر عمر\r\n مژده برهم زدنى بود كه آن يار گذشت * چه پريشان خبرى بود كه دلدار گذشت\r\nدلم از رفتن آن سرو خرامان افسرد * بىثمر عمر من زار خطا كار گذشت\r\nبه كجا رفت و ازين خانه كه آوارم شد * چه طبيبى كه چنين از سر بيمار گذشت\r\nچه بگويم كه زمان با من رنجيده چه كرد * واى من ، كار من دل‌شده از كار گذشت\r\nبه نگاهى سر سودائى من را نخريد * بىخبر از سر اين كوچه و بازار گذشت\r\nبعد از آن پوچى و سرگشتگى و شيدائى * روزگارى كه پس خانه خمّار گذشت\r\nهرچه را شور و شرى بود ز دوران شباب * يكسره با گذر عمر دل‌آزار گذشت\r\nظلمت مردن آن شمع ، تنم را بگرفت * روشنائى ز سر تاج سپيدار گذشت\r\nبانگ شبگرد و عس نيز چو خاموش بشد * خواب نوشين من از ديدهء بيدار گذشت\r\nموى شبگون مرا برف خزانى بگرفت * اى دريغا كه جوانى همه انگار گذشت\r\nز كجا آمده بودم به كجا خواهم رفت * بودن و رفتن من جمله در اسرار گذشت\r\n« سالمى » رفته بهار تو ، ولى دل خوش دار * شكر بادا كه ز سر ، خامى افكار گذشت \r\n\r\n","description":"","footnote":"","page_name":" 624 ","page_number":624},
  {"content":"\r\n\r\n\r\nسامان ( 1358 )\r\nسيامك حيدريان در سال 1358 هجرى شمسى در شهر بابل از توابع استان مازندران ديده به جهان گشود . پدرش جليل حيدريان از فرهنگيان شهر كاشان و از خوشنويسان نامدار است كه چندى در بابل به خدمت اشتغال داشت ازآن‌پس به زادگاه خود بازگشت .\r\nسيامك حيدريان تحصيلات ابتدايى و دوره‌هاى راهنمائى و دبيرستان را در شهر كاشان به پايان رسانيد و در سال 1377 به دانشگاه تهران راه يافت و در رشته مهندسى عمران دانشكده فنى به تحصيل ادامه داد .\r\nسيامك درباره شعر و شاعرى خود چنين مىگويد : « از اوان نوجوانى علاقهء وافرى به شعر و ادب داشتم از اين روى با شركت در مجامع ادبى كاشان و استفاده از استادان شعر كسب فيض كردم و از سال 1374 به عضويت انجمن ادبى سخن كاشان كه با مديريت استاد صائم اداره مىشد درآمدم و از محضر او كمال استفاده را كردم و حتى به پيشنهاد وى تخلّص سامان را برگزيدم و از رهنمودهايش بهره‌مند شدم و از انواع شعر قالب غزل و مثنوى را مىپسندم . »\r\n\r\nنماز عشق\r\n كاش مىشد عشق را انكار كرد * بخت خواب‌آلوده را بيدار كرد \r\n\r\n","description":"","footnote":"","page_name":" 625 ","page_number":625},
  {"content":"\r\n\r\n بيستون را روى سينه نقش داد * نقش فرهادى در اين عالم نهاد\r\nجام مى را بىتأمل در كشيد * در حضور آن تواناى فريد\r\nبا وضويى رنج فرقت دور ساخت * آب پاكى بر سروصورت نواخت\r\nشهر دل را نيتى داد از وفا * نيتى از باب اخلاص و صفا\r\nنام آن محبوب را فرياد كرد * دل ز اين كون و مكان آزاد كرد\r\nچند ركعت از منيت‌ها جدا * « پله پله تا ملاقات خدا »\r\nفارغ از انعام دنياى وجود * خاضعانه با ركوعى و سجود\r\nتا وصال حق تعالى مىدوم * ذره‌اى از خاك كويش مىشوم\r\nعشق آيا بوى موى دوست نيست ؟ * عشق تنها سحر روى دوست نيست ؟\r\nعشق دلبر پرشدن از سادگيست * عشق تنها مستى و دلدادگيست\r\nعشق يعنى سوختن با ساختن * جان خود در راه جانان باختن\r\nعشق تنها لا فتى الّا على است * عشق در ژرفاى جانم منجلى است\r\nعشق تنها راه پرفضل جلى است * عشق من راه حسين ابن على است\r\nعشق را انكار كردن نابجاست * عشق اصلى عشق معبودم خداست \r\n\r\nتب انتظار\r\n شبانگاه است و من مست و غريبم * بيا بنشين كنارم اى حبيبم\r\nالا اى دلرباى خوب و نازم * بيا تا با تو گويم درد و رازم\r\nخموشى زانِ من بود و تويى نور * منم ديو و تويى افسانه ، اى هور\r\nتمام هستىام يكسو ، تو يكسو * تو ماهى ، مهربانى ، خوب و نيكو\r\nبه يادم هست آن شب خنده كردى * وجودم را به جامى زنده كردى\r\nبه يك لبخند تو ديوانه بودم * ز جام لعل تو مستانه بودم \r\n\r\n","description":"","footnote":"","page_name":" 626 ","page_number":626},
  {"content":"\r\n\r\n شبى بود و سكوتى بود خندان * نگاهى بود و لبخندى پريشان\r\nپريشانى شب ، پايان شب بود * وصال روى تو درمان شب بود\r\nخدا بود و وفا بود و صفا بود * دو بيت از شعر آن بىانتها بود\r\nمن آن شب تا بحالا يك اسيرم * اسير يك سحر مهر منيرم\r\nسحر وصل تو و روى تو اى ماه * بيا نزدم تو اى زيباى دلخواه\r\nبيا امشب بيا اى جان كنارم * كه همچون جان تو را من دوست دارم \r\n\r\nالهى\r\n خدايا خانه‌ام بىتو خراب است * دلم با تو پر از شور شراب است\r\nبفرما بر من عاشق نظر كن * كه دل بىتو سؤال بىجواب است\r\nمنم ديوانه حق و عدالت * دواى درد من حرف حساب است\r\nخدايا قوت قلبم فزون كن * كه تنها مشكلم ترس از سراب است\r\nالهى محنتم را كم كن از دل * همان دل كه اسير پيچ‌وتاب است\r\nدر اين دنياى بىمفهوم و واهى * رفيق و همدمم صهباى ناب است\r\nهمه اموال من در اين همه عمر * دوتا عكس است آن هم توى قاب است\r\nهرآنچه من خوشى ديدم ز دنيا * همه ديدار دلدارم به خواب است\r\nاگر روزى برايم نامه‌اى داد * بگو اين دل ز دستش چون كباب است\r\nاگر خنديد بر قبرم بريدش * درون قبر من تار و رباب است\r\nبه « سامان » نام دارم روى كاغذ * ولى روى زمين نامم خراب است \r\n\r\nانجيل بىانكار\r\n عاشقانه ديدن تو كار ماست * اوج معراج غزل ديدار ماست\r\nاين زمان كه دستهامان باهم است * آفرينش محو هر گفتار ماست \r\n\r\n","description":"","footnote":"","page_name":" 627 ","page_number":627},
  {"content":"\r\n\r\n اين رديف شعر من تكرارى است * عشق هم زاييدهء تكرار ماست\r\nمن و تو مائيم اما پس چرا * من نشد ما ، بين ما ديوار ماست\r\nاينكه ديوار است يا يك آشنا * هرچه باشد ظاهراً غمخوار ماست\r\nمن برايت مىنويسم يك غزل * چون غزل انجيل بىانكار ماست\r\nبىتو شب پايان گرفت و صبح شد * بىتو بودن آيهء اخطار ماست\r\nنامه‌اى با تو نوشتم با توام * نامه من قصهء آوار ماست\r\nبىتو « سامان » مرد اما مىسرود * يادگار عشق ما آن يار ماست \r\n\r\nاشعار من\r\n غزلها يك‌به‌يك ديوانه گشتند * دوبيتىها چنان پروانه گشتند\r\nهمه اشعار من بىتو شبانه * گريزان ، با دلم بيگانه گشتند \r\n\r\n","description":"","footnote":"","page_name":" 628 ","page_number":628},
  {"content":"\r\n\r\n\r\nسپهر ( 1258 - 1181 )\r\nميرزا محمّد تقى سپهر ، ملقّب به لسان الملك ، متخلّص به سپهر ، نويسنده و شاعر و مورّخ نامدار فرزند ميرزا محمّد على ، در سال 1217 هجرى قمرى ( 1181 ش ) در كاشان پا به عرصهء هستى گذاشت .\r\nسپهر از سوى مادر نسبش به پادشاهان صفوى مىرسد و از جانب پدر به ميرزا محمّد مهدى خان استرآبادى مىپيوندد .\r\nسپهر از آغاز جوانى به كسب دانش و فضيلت پرداخت و در علوم ادبيّت و عربيّت بارع گرديد . مؤلف « سفينة المحمود » دربارهء او اين‌گونه مىنويسد : « در فنون شاعرى درست خيال ، در رياضى و خطّ تعليق با بهرهء وافى و در علم عربيّت و جفر و رمل و اكثر علوم غربيّه با نصيب كافى ، در لغات عجم متتبّع و با وجودش كتاب برهان هذيان است . »\r\nسپهر در جوانى از كاشان به تهران عزيمت كرد و به خدمت ملك‌الشّعراء فتحعلى خان كاشانى رسيد و به تشويق او كتابى در علم قافيه پرداخت و در سال 1238 قمرى از تهران به كاشان مراجعت كرد و به خدمت محمود ميرزا ، فرزند فتحعلى شاه ، حكمران كاشان رسيد و در سلك نديمان او منظوم گشت و تخلّص « سپهر » را از او گرفت .\r\nرضا قلى خان هدايت پس از ذكر كمالات علمى و ادبى سپهر مىنويسد : « در خدمت شاهزادگان به سخن پيوندى و شاعرى و مدحت‌گستر به سر برد . چون زمان\r\n\r\n","description":"","footnote":"","page_name":" 629 ","page_number":629},
  {"content":"\r\n\r\nفتحعلى شاه به حكم قضا مضا يافت و محمّد شاه از تبريز به رى شتافت ، ميرزاى سابق الذّكر در حضرت شاه جوان قصايد و مدايح معروض داشت و مدّاح خاصّهء سلطان و منشى و مستوفى ديوان گشت . »\r\nاعتماد السّلطنة در كتاب « المآثر و الآثار » مىنويسد : « محمّد تقى سپهر ، ملقب به لسان الملك كاشانى ، دو فرزند ذكور داشته : يكى ميرزا هدايت و ديگرى عباسقلى خان .\r\nلقبش را اوّلى برد و تخلّصش را دومى . عباسقلى خان در زمينهء تاريخ آثار خوبى به يادگار گذاشته و غير از تكميل مجلّدات ناسخ التواريخ ، كتب ارزنده نوشته ، چون « خلاصهء تاج المآثر مظفّرى » كه تلخيصى است از تاج المآثر صدر الدّين حسن نظامى و آيين اكبرى از ابو الفضل بن مبارك هندى ؛ و « سلوك المظفرى » در گفتار پادشاهان و حكيمان و دانشمندان ؛ و « شامل التّواريخ مظفّرى » در شرح حال زينب كبرى عليها السّلام ؛ و از مجلّدات ناسخ التواريخ معروف به « زينبيّه » ؛ و كتاب « امام موسى بن جعفر عليه السّلام » در سه مجلّد بزرگ ؛ و « محمود التّواريخ » در شرح حال سلطان محمود غزنوى ؛ و « تحفهء مظفّرى » جامع اشعار گوناگون . »\r\nاز تأليفات محمّد تقى سپهر ، غير از ديوان شعر ، مجلّدات ناسخ التّواريخ تا آخر شرح حال حسين بن علىّ عليه السّلام ؛ تاريخ قاجاريه ( 4 جلد ) ؛ براهين العجم ؛ آيينهء جهان ( در سرگذشت بزرگان از سلاطين و امرا و حكما و قضات و خطّاطان و شاعران ) ؛ اسرار الأنوار فى مناقب ائمّة الأطهار ؛ كتاب « امثلهء عرب » قابل توجه مىباشد .\r\nسپهر در هفدهم ربيع الثّانى سال 1297 ( 1258 ش ) چشم از جهان فروبست و در نجف اشرف مدفون گرديد .\r\n\r\nبيتى چند از يك چكامه در مدح حضرت على عليه السّلام\r\n چو سودا در سر افتادم ، كه نه سر ماند و نه سودا * چون توفان كَند بنيادم ، كه هم شد كلبه هم كالا \r\n\r\n","description":"","footnote":"","page_name":" 630 ","page_number":630},
  {"content":"\r\n\r\n سرم رازى دگر گويد ، روان راهى دگر پويد * دلم دنيا نمىجويد ، كه بستم ديده از دنيا\r\nهماى همّتم زد پَر ، از اين شش‌در قفس شد در * بر از نه گنبد اخضر ، نشيمن كرد روح‌آسا\r\nدريغ اى روز بگذشته ، فسوس اى بخت سرگشته * ز دين بگذشته ، دل هشته ، به مدح خسرو دارا\r\nدر اين بازيچهء طفلان ، چو طفلان در دبيرستان * كه از لوح و قلم دستان ، گه از چرخ و فلك ايما\r\nنه طفلى چند الف تا با ، مجرّد شو الف‌آسا * كه بيش از يك الف اينجا ، نه فرق از « لا » ست تا « الّا »\r\nدر آن در كن سبق خوانى ، كه درسش علم نادانى * به نقش آرزو مانى ، چو مانى واله و شيدا\r\nز دور جهان جوى بيرون ، مكن در ما سوى اللّه رو * درِ شاه ولايت جو ، كه هست از اين و آن و الا\r\nهو الأوّل ، هو الآخر ، هو الباطن ، هو الظّاهر * همه مقهور و او قاهر ، همه مملوك و او مولا\r\nاز او تا دم دم اژدر ، به صفّين صارمش صفدر * سر از مرحب در از خيبر ، گرفت اندر صف هيجا\r\nتعالى عن مقولاتى ، تعالى اللّه چه آياتى * فروغ گوهر ذاتى ، ظهور خالق اشيا . . . \r\n\r\nدر مدح حضرت حسين بن علىّ عليه السّلام\r\n مرد كو ؟ تا تن دراندازد به ميدان بلا * هر زمان مردانه گردد در بلايى مبتلا \r\n\r\n","description":"","footnote":"","page_name":" 631 ","page_number":631},
  {"content":"\r\n\r\n رنج را داند چو راحت ، مرگ را گويد پزشك * زهر را خايد چو شكّر ، درد را خواند دوا\r\nتو به مه آن‌سان نبينى كوى بردى اهرمن * تو به گنج آن‌سان نپايى ، كاو به كام اژدها\r\nدردمند دوست با راحت نگيرد دوستى * آشناى عشق با شادى نگردد آشنا\r\nماه را ماند كه در فانى شدن يابد فروغ * شمع را ماند كه در گردن زدن يابد بقا\r\nطاعت يزدان كند نفكنده چشم اندر بهشت * خدمت سلطان كند نابسته طمع اندر عطا\r\nبا كمند عشق بربندد همى بازوى عقل * با سمند فقر بسپارد همى ميدان لا\r\nجان دهد بىآنكه بشناسد همى جان را ز جسم * سر دهد بىآنكه وابيند همى سر را ز پا\r\nآب شمشيرش به كام اندر همىبخشد حيات * برق پيكانش به چشم اندر همىباشد ضيا\r\nدر مصاف عشق خونخواره به فتواى خرد * شاد و خندان اندر آيد چون حسين كربلا\r\nقرّة العين بتول و درّة التّاج رسول * چشم جان مجتبى و نور چشم مرتضى\r\nعلّت هفت و چهار و مصدر هر دو گهر * سيّم هشت و چهار و پنجم آل عبا \r\n\r\n","description":"","footnote":"","page_name":" 632 ","page_number":632},
  {"content":"\r\n\r\n آنكه مهد او در ايوان بود پرّ جبرئيل * آنكه رخش او به ميدان بود دوش مصطفى\r\nذرّه‌ذرّه اين جهان عضو تو و جسم تو است * نيست جز عضو تو و جسم تو هرچ آن جز خدا\r\nيا ربّ از عضو تو چون عضو تو را آمد گزند * يا ربّ از جسم تو چون جسم تو را آمد جفا\r\nخاك خون شد ، چرخ خون باريد چون خون تو ريخت * تن همانا در بلا افتد چو دل شد مبتلا\r\nهم رضا و هم قضا ، گل‌هاى بستان تواند * چند ايماى و كنايت ، هم رضايى هم قضا\r\nصد هزاران جلوه‌گه دارى تو هردم ز آن يكى * آن تن مردانه باشد كاندر آمد در غزا\r\nحمله بردى و ددان را از ردان بردى طعام * ويله كردى و جبان را از جبين كردى فنا\r\nگفتهء تيرت شهاب است و بدانديش تو ديو * گفتهء تيغت شرار است و هم آوردت گيا\r\nيك هزار و نهصد و پنجاه و شش زخم از عدو * بهره بردى و نديدى جز عنايت ز آن عنا \r\n\r\nحسن يار\r\n چهره فروزان به‌سان آتش سوزا * و آن گره زلفكان چو عود مطرّا\r\nچنبر عشقت كمند گردن گردون * تابش چهرت درخش خاطر بيضا\r\nحسن تو مشهورتر ز پرتو خورشيد * وصل تو كمياب‌تر ز سايهء عنقا\r\nكرته مشكين فلك فلك همه خاور * سينهء سيمين جهان جهان همه خارا \r\n\r\n","description":"","footnote":"","page_name":" 633 ","page_number":633},
  {"content":"\r\n\r\n سنبل مشكين پريش كرده به سورى * چشمهء نوشين نهفت مانده به ظلما\r\nهندوى جو زن گرفته حقّهء مرجان * زنگى لاعب سپرده ساحت نعما\r\nنسخهء زلفت شبان تيره به خوابم * چون دل مجروح را شوم به مداوا\r\nاين به خلافت و من رهين خلافم * چارهء زخمين كنم به عنبر بويا \r\n\r\nدر مدح مولا على عليه السّلام\r\n اى علىّ مرتضى ! اى كارفرماى قضا * اى سپهر و صد سپهر اندر مديحت مستهام\r\nتو مثال ايزدى در تو ازل پيشين رقم * تو كتاب عالمى در تو ابد مشكين ختام\r\nروى تو يك تابش افكند و همىگفتند ز صبح * موى تو يك جنبش آورد و همىخواندند شام\r\nذرّه ذرّه اين جهان عضو تو و جزو تو است * عضو را و جزو را از شخص و كلّ باشد قوام\r\nصد هزاران موسى از برق تجلّى سوختى * روى تو گر بركشيدى اين حجاب تيره‌فام\r\nنيستى يزدان كه تو نام و نشان آورده‌اى * كس از آن ذات مقدّس نه نشان داند نه نام\r\nخواستم گويم زمام كايناتت در كفت * نيك چون ديدم ، تو خود هم كايناتى هم زمام\r\nانبيا امواج و شخص توست جوشنده محيط * اوليا امطار و ذات توست بارنده غمام\r\nخاك بادم بر دهان ، مدح تو و آنگه چون منى * كس به گردون چون تواند بر شدن از راه بام\r\nعزلتى ده ، تا كه در بندم غنى را چون فقير * همّتى ده ، تا كه نشناسم سخىّ را از لئام\r\nاين دوبيتى چند آخر از نقوش و از صور * اين جدايى چند آخر در ضيا و در ظلام\r\nبام كن اين شام بر من ، تا دگر يك‌سو شوم * در ابد نور ازل ، در شام بينم روى بام\r\nحقّ چو با نام و نشان آيد ، تويى نام و نشان * هم تو ذات لايزالى هم تو حىّ لا ينام \r\n\r\nدر حكمت و اندرز\r\n اى نامه‌ات چو صفحهء خورشيد خوش‌نمود * وى جامه‌ات چو ارغن ناهيد ، خوش‌نوا\r\nدر نامهء تو ظلمت و نور است مجتمع * و آن نور از تجلّى طور است در ضيا\r\nدر اين سواد اعظم ، نور سياه دان * اين است ظلمتى كه بود مايهء بها \r\n\r\n","description":"","footnote":"","page_name":" 634 ","page_number":634},
  {"content":"\r\n\r\n نور سياه ظلمت و حيوان مقام قرب * حيوان و ظلمت همه شد آشكارها\r\nما جان به بزم مهر درخشان كشيده‌ايم * ظلمتكده جهان نكند تيره جان ما\r\nسيم سپيد و سنگ سيه پيش آن يكيست * گر زرد و سرخ دهر دنى دل كند رها\r\nمال است مار ، مار بود آفت روان * و آمال در دل تو چنان خفته اژدها\r\nزين مار و اژدها اگرت جان مسلم است * هردم تو را از عالم بالا رسد ندا\r\nمن در هواى آنكه هواها همه از اوست * دل برده‌ام سلامت از اين دهشت و هوا\r\nگر جامه رنگ رنگ به بر آورى ، چه غم * دل را ز زنگ رنگ همىدار باصفا\r\nبىرنگى است رنگ تو رنگى به كار زن * اى رنگ‌هاى تو همه نيرنگ و كيميا\r\nلا خم رنگ رز بود و تا در آن درى * بىرنگ از ميامن « الّا » شوى تو « لا »\r\nدل را ز رنگ‌ها همه كن صاف تا كند * هرگونه رنگ رنگ همى در دل تو جا\r\nنيرنگ روميان بود و رنگ چينيان * ايوان دل چرا نكنى صاف از ريا \r\n\r\nمناظره\r\n آن شنيدستى كه خصمى سپهر است و سحاب * دوش باهم تا بگه بودند در خشم و عتاب\r\nاين همىگفتا مرا باشد بر افزون صدر و قدر * و آن همىگفتا مرا باشد فزون‌تر جاه و آب\r\nپيش دستى را سحاب آشوفت گيتى بر سپهر * با زبان رعد گفت اى نابكار ناصواب\r\nتو نه‌اى چو من ، چرا ؟ زيراكه ايزد برنهاد * دفتر توجيه روزى مر مرا در فتح باب\r\nاز شقايق من طرازم قرطهء ياقوت‌گون * از شكوفه من فرازم خيمهء سيمين قباب\r\nاژدها شكلم ، از آن دادم به دل گنج روان * آسكون قدرم ، از آن ريزم ز كف درّ خوشاب\r\nپويه‌ام چون باد صرصر ، پيكرم چو پيل مست * جنبشم چون مار گرزه ، ويله‌ام چون شير غاب\r\nآب و آتش گر نديدستى برآيد توامان * برق و باران مرا بين ، انّه شىء عجاب\r\nتو چو من آتش فروزى ، من چو تو آتش نهاد * آتش من آب حيوان ، آنِ تو نار عذاب\r\nآتش من گلستان را آورد در آب و رنگ * آتش تو مردمان را افكند در پيچ‌وتاب\r\nسنبله تو برفروزى ، سنبله من بركشم * ليك از اين هر دو ، يك را كرد بايد انتخاب \r\n\r\n","description":"","footnote":"","page_name":" 635 ","page_number":635},
  {"content":"\r\n\r\n سنبله تو هست يكسر خار راه مرد و زن * سنبله من هست دايم قوت جان شيخ و شاب\r\nامتحان را يك‌دو سال افزون نه كاندر راغ و باغ * سايهء احسان نيفكندم بر آباد و خراب\r\nقحط سالى شد كه كس بر قرصهء نان ننگرد * جز به خوان آسمان اندر به قرصه آفتاب\r\nقرصه‌اى جز دو نبينى ، و آن به خوان آسمان * خوشه‌اى جز يك نبينى ، و آن نبينى آسياب\r\nاز زمانه گُربه‌گون مردم هم‌اكنون گُربه‌سان * زادهء خود را چنو آهو بره سازد كباب\r\nچون سحاب اين‌سان سخن در فضل خويش آغاز كرد * سخت غضبان و دژآگه شد سپهرش در جواب\r\nگفت از دريوزهء ديگر كسان چندين ملاف * خوش نه از واجب زكاتى دعوى صاحب نصاب\r\nسال و مه شهروزه‌سان زى لجّه در آمد شدى * جز تكدّى چيست داعى زين ذهاب و زين اياب\r\nعالم سفلى همه پروردهء احسان ماست * پيشكاران من‌اند اين با دو آتش خاك و آب\r\nاز صعود اختر سعدى زمين آرم نعيم * وز قران كوكب عيسى محيط آرم سراب\r\nقبض و بسط آرد همه در روشنانم اعتصام * نيك و بد دارد همه با اخترانم انتساب\r\nواسط روزى منم ، زيراكه بر ارمان خويش * بهره‌اى بخشم به هركس ، چه شرنگ و چه جلاب\r\nاين دو اندر داورى كز پيشكاران قدر * شد تنى آگاه و در تك‌تاز آمد با شتاب\r\nاز سحاب و از سپهر آن كو همىبشنيده بود * با قضا گفت و گرفت از روى اين معنى نقاب\r\nشد قضا در خشم و كرد آن هر دو مجرم را طلب * منهيى رفت و جنابه بردشان در آن جناب\r\nبا سپهر آغاز كرد آنگه كه : اى ناراست پو ! * صبح و شام از خون خلقت دست و دامن در خضاب\r\nتو سرايى ، من ز اختر آورم نعماى نغز * او سگالد ، من ز باران پرورم درّ خوشاب\r\nواسط روزى ازاين‌رو خويش را پنداشتيد * اندر اين عصيان شما را تا چه پيش آيد عقاب\r\nآن دهد روزى كه گر نقش كفَش پيدا نگشت * واسط روزى مؤيّد باز ماندى در حجاب\r\nخسرو گيتى كه اندر كفّهء احسان او * عالم و آدم سبك‌تر باشد از پرّ ذباب \r\n\r\n","description":"","footnote":"","page_name":" 636 ","page_number":636},
  {"content":"\r\n\r\n\r\nسپهرى ( 1332 )\r\nسروش سپهرى ، فرزند سلمان ، در مهر ماه 1332 شمسى در شهر رودسر از مادر زاد . تحصيلات ابتدايى و متوسّطه را در زادگاه خود به پايان رسانيد ، آن‌گاه به تحصيل ادامه داد و در رشتهء زبان و ادبيّات فارسى به دريافت ليسانس توفيق يافت ازآن‌پس به استخدام آموزش و پرورش درآمد .\r\nسپهرى از سال 1367 شمسى به گرگان انتقال يافت و در دبيرستان‌هاى اين شهر به تدريس اشتغال ورزيد . خود دراين‌باره مىگويد : « جاذبه‌هاى فرهنگى گرگان ، انگيزه‌اى شد تا به تحقيق دربارهء مظاهر گذشته و حال آن بپردازم . رهيافت اين پژوهش مقالات پراكنده و همچنين كتاب‌هاى تذكرهء شعراى گرگان و استرآباد ، خوشنويسان ، باورداشت‌ها و فولكلور ، بازىهاى گرگان و . . . است كه برخى از آن‌ها آمادهء چاپ مىباشد و پاره‌اى ديگر در دست تهيّه است . »\r\nسپهرى از سال 1372 شمسى به كرج منتقل گرديد و همچنان به عنوان دبير ادبيّات به تدريس پرداخت و كتاب « فرهنگ اصوات » از آثار ديگر اوست كه تأليف و آمادهء چاپ كرده است .\r\nسپهرى دربارهء شعر معتقد است كه : « عنصر اساسى شعر بايد تحليل نابى باشد كه در راستاى ضرورت‌هاى انسانى سروده شده باشد . هنوز خود بدان دست نيافته‌ام ، امّا اعتقادم اين است . »\r\n\r\n","description":"","footnote":"","page_name":" 637 ","page_number":637},
  {"content":"\r\n\r\n\r\nرود دريايى\r\n غوطه‌ور در كام گردابى هنوز * غرقه گشته ، فكر پايابى هنوز\r\nبانگِ نوشانوش شب‌هايت گذشت * بىخبر از روز ، در خوابى هنوز\r\nآفتابى مىدميد از سمت شوق * هم‌نشين كرم شب‌تابى هنوز\r\nگوهرى در خوشه‌هاى ماه بود * انعكاسِ قلبِ بىتابى هنوز\r\nجلوهء آيينه از رخسار دوست * شكل يك تصويرِ در خوابى هنوز\r\nروزگارت كشتى توفان زده * چون حبابى ، خانه بر آبى هنوز\r\nپنجه‌هايت تار روحم را گسست * ضربهء ناساز مضرابى هنوز\r\nرودِ دريايى ، به دريا مىرسد * مانده آبى ، فكر مردابى هنوز \r\n\r\nدر سوك دكتر حسينعلى هروى خون غزل\r\n نوبهار است و جهان در غم تو بارانيست * ساحل از صبح جنون ، تا به ابد توفانيست\r\nابرها ، مويه‌كنان ، سينهء خود مىكوبند * آسمان ، صيحه‌زنان ، در قفسى زندانيست\r\nكوهِ استوار ، گريبان تحمّل زده چاك * شعلهء داغ درون ، آينهء حيرانيست\r\nسوگوار است قلم ، خون غزل شعله‌كشان * از بلنداى سخن مىچكد و طغيانيست\r\nقامت كوههء خورشيد خميد از ماتم * حاصل دشت سحر ، با سفرت ويرانيست\r\nبالِ پروازىِ ما را تو بُدى شهپر شوق * آوخ ! آوخ ! كه كنون موسم پرافشانىست\r\nتو زدى بر نگهِ تشنهء دفتر آبى * عقد زرّين ادب ، شرح تو را ارزانيست\r\nنام تو ، رونق بازار غزل‌خوانى ماست * يادِ تو ، راهبر قافلهء عرفانيست \r\n\r\nشاخه آواز\r\n درگذر اى ابر بىحاصل ! تو از صحراى من * صخره‌ها ، گوهر شوند از قهقهِ درياى من\r\nبرگ‌ريزان ، چشمه را در شوق رويش مىبرد * آسمانى دارد از گل‌هاى خون ، شب‌هاى من \r\n\r\n","description":"","footnote":"","page_name":" 638 ","page_number":638},
  {"content":"\r\n\r\n بازتاب آتش دل ، ديده را خون مىكند * چهرهء آيينه سرخ است از غم فرداى من\r\nروشنى بر آسياب تلخكامى خنده زد * دنده‌هاى چرخ سرگردان به زير پاى من\r\nتا مروّت چون سفالينى شكسته مىشود * ترك غفلت مىكند ، آيينهء رؤياى من\r\nزندگى ، نيلوفر شاداب فرداى شماست * كهكشانى رويد از خورشيد « شب‌پيماى من »\r\nشاخهء آواز را سازى زنم تا بشكفد * درگذر اى ابر بىحاصل ! تو از صحراى من \r\n\r\nجوانى و پيرى\r\n اگر گردون سنگى خاك سازد گوهرم را * به خونخواهى كنم آتشكده خاكسترم را\r\nدلم در اشتياق يك شكوفه سوگوار است * زمستان پنجه مىسايد كنون بار و برم را\r\nبهار ! آيينه گردان قنارىهاى رنگين ! * خط سبز اهورايى بزن بال‌وپرم را\r\nكجايى قلّه بر دوشِ فلك‌ساى و زمين پوى ؟ * به سيلاب خزر ، تبديل كن ابر ترم را\r\nهلا ! تندر ! كه آتش‌هاى مشتت شب‌شكن باد * به توفان‌هاى آذر ، شعله گردان اخترم را\r\nببار و بشكفان ، اى آسمان ! دشتِ كويرم * كه مجنون مىكند خنديدنت ، نيلوفرم را\r\nخيال آسمانى را گذر بر طور معنيست * بتازان ، اى بهاران ! زمهرير خاطرم را\r\nزنم آتش به خشكستان ، به دريا پا گذارم * كه تا پُر سازم از موج جوانى ساغرم را \r\n\r\n","description":"","footnote":"","page_name":" 639 ","page_number":639},
  {"content":"\r\n\r\n\r\nبه ياد مظلومين بوسنى و هرزگوين مشادگران\r\n تا كوچهء شب ، منزل بيدادگران است * سيل است كه هم شانهء فريادگران است\r\nبا خون بهار و قلم عشق نوشتند * خطّى كه به ديباچهء آزاد گران است\r\nكى قلّهء يخ‌بسته كشد بال بر آفاق ؟ * تا شعلهء داغِ دل مردادگران است\r\nخورشيد اگر خنده زند ، بال گشايد * چون مشعل شب‌گيرى ارشادگران است\r\nدرياى محبّت ، كرمش يك‌دو گهر نيست * كوهيست كه در كفّهء دل‌شادگران است\r\nبازار طرب ، رنج به چيزى نخريدست * غوغاى فروشِ شعفِ دادگران است\r\nجز رعد ، چه كس بوسه زند قلّهء جان را ؟ * جز كوه ، كجا منزل فرهاد گران است ؟\r\nمحتاج خسى نيست كسى كاو جگرى داشت * كاين سوخته از خانهء شمشادگران است\r\nدر رهگذر عشق ، بسى حلقه نهادند * نابود هرآن‌كس كه ز پولادگران است \r\n\r\n","description":"","footnote":"","page_name":" 640 ","page_number":640},
  {"content":"\r\n\r\n\r\nسحر ( 1377 - 1328 )\r\nحميد پور حاجىزاده فرزند اسماعيل در بهمن‌ماه 1328 شمسى در بزنجان بافت ديده به جهان گشود ، تحصيلات ابتدائى را در زادگاهش و دوره متوسطه را در كرمان و شيراز به پايان رسانيد ازآن‌پس در رشتهء زبان و ادبيات فارسى به تحصيل ادامه داد و فارغ التحصيل شد سپس به استخدام آموزش و پرورش درآمد و در دبيرستان‌ها به تدريس اشتغال ورزيد و سرانجام در سى و يكم شهريورماه سال 1377 در حادثه‌اى همراه فرزندش براثر ضربات چاقو به طرز وحشيانه‌اى به قتل رسيد جنازهء وى را به بزنجان حمل كردند و در گورستان بهشت زهراى زادگاهش به خاك سپرده شد .\r\nحاجىزاده كه در شعر از تخلص سحر استفاده مىكرد در آغاز جوانى به عضويت انجمن ادبى « ادب » كرمان درآمد و از محضر استادان شعر و ادب بهره مىگرفت و به شكوفائى شعر خود مىكوشيد .\r\nاز سحر در سال 1379 نخستين مجموعهء غزلياتش بنام « كارون در من است » در يك‌صد و هفده صفحه طبع و نشر گرديد و آثار ديگر او كه به چاپ نرسيده بشرح زير است : 1 - فرهنگ و فلكور بافت و بزنجان 2 - دفتر خاطرات 3 - سيخ ترياك يا افيون نامه\r\n\r\n","description":"","footnote":"","page_name":" 641 ","page_number":641},
  {"content":"\r\n\r\n\r\nبا دل باورشكنان\r\n رفتم از كوچه انديشه برون سرشكنان * خسته‌دل سوخته جان با دل باورشكنان\r\nنيست در گوهر پاكم خلل از كينه ولى * دلم آشفته شد از غفلت گوهرشكنان\r\nچه هنر بت‌شكنى تا بود آزر آبتگر * خود به خود بت نبود تا بود آزرشكنان\r\nخبر مرغ قفس را به چمن خواهم بُرد * گر گذشتم به سلامت ز بر پرشكنان\r\nخود نه خارى ز دل‌خسته من كس نگرفت * كه شكستند پر رفتنم اين پرشكنان\r\nبر در بسته ميخانه به حسرت ديدم * در دلم مىشكند خنجر ساغرشكنان\r\nآخر اى خنجر مردم كُش بيگانه‌پرست * خوش نشستى به تنم در شب خنجرشكنان\r\nپاس ما مردم آزاده بداريد كه ما * تاج برداشته‌ايم از سر افسرشكنان \r\n\r\nديدارها ، ميعادها\r\n يا با تو امشب مىروم تا شهر سبز يادها * يا شمع جان را مىنهم در رهگذارِ بادها\r\nزيباى شيرين‌وش بنه ، تو تيشه‌اى در دست من * تا بار ديگر بيستون بيند به خود فرهادها\r\nبازآ ، نگار ديگرى از ديده‌ات خواهم كشيد * يا وصف چشمانت كنم ، با بهترين سروادها\r\nبگذار تا دنياىِ خود بينم به چشم شرقيت * بگذار در گوشت كنم ، فرياد از بيدادها\r\nلب از سخن گر بسته‌ام ، فارغ اگر بنشسته‌ام * اما به چشم سبز من ، بينى بسى فريادها\r\nبازآ ، به لب‌هايم نشان ، گل‌بوسه‌ها ، گل‌خنده‌ها * بنگر چسان افسرده‌ام ، در صحبت گلبادها\r\nكى مىرود از خاطرم ، كان روزگاران با تو بود * در سايه‌هاى نارون ، ديدارها ، ميعادها\r\nپايان نمىگيرد به خود ، راهى كه بگرفتى « سحر » * هرگز نميرم ، تا بُوَد ، در مرگ من ميلادها \r\n\r\nداستان عشق\r\n تا به دريا بُرده‌ام آتش‌فشانِ عشق را * كس دگر باور ندارد داستانِ عشق را\r\nتا سترون ، مامِ هستى گشت از عشق آورى * گور زارى تيره مىبينم جهانِ عشق را\r\nتا پسند خاطرِ ما ، داستان ديگرى است * محرمى كو تا نويسد داستانِ عشق را \r\n\r\n","description":"","footnote":"","page_name":" 642 ","page_number":642},
  {"content":"\r\n\r\n بيت بيت داستانش بر لبم آبانه است * بس‌كه خواندم داستانِ باستانِ عشق را\r\nاى دريغا غير فردوسى نديدم عاشقى * تا دهد اين‌سان ، به جان ، شرح و بيانِ عشق را\r\nگر تو هم از عشق روگردان شوى ، اى واىِ من * جز تو ديگر از چه كس پرسم نشانِ عشق را\r\nتا تو در من مىنوازى شورِ مجنون‌واريم * از سرِ اخلاص بوسم آستانِ عشق را\r\nيك نفر در گوش من ، پيوسته نجوا مىكند * با غزل ، تا زنده سازد نيمه جانِ عشق را\r\nاى چو من گم‌گشتگانِ كوىِ يارى ، سر كنيد * دلنشين افسانه‌هاى دل‌ستانِ عشق را\r\nدر كدامين باغ سروى مانده تا سامان دهم * قمرى سرگشتهء بىخانمانِ عشق را \r\n\r\nدر آغوش گور\r\n نمودِ نور در جام بلورم * وجودم هست ، امّا بىحضورم\r\nچو سايه ، گرچه عمرم بسته بر توست * ولى چون سويم آيى از تو دورم\r\nبه چشمِ آنكه رازِ ديده داند * نگاهى ملتمس در چشمِ كورم\r\nتوانم نيست گفتن زانچه ديدم * در اين بيغوله ، من سنگِ صبورم\r\nز ناپيدايى خود آشكارم * كه در آئينه هم تصوير نورم\r\nچو تارم ، از نوا ، افتاده بر خاك * مگر سرپنجه‌اى آرد به شورم\r\nمپنداريد مشتى خاك اينجاست * منم ، خوابيده در آغوش گورم \r\n\r\nبه روح تشنه حافظ\r\n بيا به شهرِ غزل اسبِ تازه‌اى تازيم * به سوگ روح محبت ، ترانه‌پردازيم\r\nمگر ز دوزخ پندارمان رها سازد * بهشت‌وار اميدى كه باز مىسازيم\r\nدر اين ديار سياهى ، كه نيست راه گريز * بيا بيا كه من و تو دو بال پروازيم\r\nگريزگاه اميديست ، زين ديارِ بلا * به شوق رفتن و رفتن ، اگرچه سربازيم\r\nبه روح تشنهء حافظ قسم كه مىبوسيم * در اين ديار ، اگر طرح نو نيندازيم\r\nنهال سبز غزل ز آفتاب مىسوزد * مگر به گريه شبى را دوباره آغازيم \r\n\r\n","description":"","footnote":"","page_name":" 643 ","page_number":643},
  {"content":"\r\n\r\n در اين هواى كه مرغانِ واژه مسمومند * بيا بيا كه من و تو نه كم ز شهبازيم \r\n\r\nمن خدا را مىشناسم\r\n اى خداگويان ، خداجويم ، خدا را مىشناسم * بر خلاف مدعاتان ، كبريا را مىشناسم\r\nمن به خود چون ديگران ، هردم دروغى را نبندم * تا به دل پاكيزه‌گون آيينه‌ها را مىشناسم\r\nاى به شب واماندگان از انجمادِ فكرتان * در شب معراج انسان ، مصطفى را مىشناسم\r\nاى سمندرهاى رنگ از سبزهء صحرا گرفته * هم خدا را مىشناسم هم شما را مىشناسم\r\nهر زمان با رنگ نو بينم شما را ، روبرويم * روحِ خنجرخوردهء پاك صفا را مىشناسم\r\nدست همراهى اگر گاهى كسى سويم گشايد * خنجرِ پنهان به دستانِ ريا را مىشناسم\r\nاى فناسازان ، چو منصور ار فنا گردم چه گردد * من چو او دروازهء شهر بقا را مىشناسم\r\nمىكشم پَر هر زمان تا بارگاه كبريايش * ليس لا انسان الا ما سعى را مىشناسم\r\nمدعى گو هرچه مىخواهد بگويد اى خدا * من خدا را مىشناسم ، من خدا را مىشناسم \r\n\r\nمسوزان وطنم را\r\n اى آتش سوزنده مسوزان وطنم را * اين خاك هنرخيز سراپا محنم را \r\n\r\n","description":"","footnote":"","page_name":" 644 ","page_number":644},
  {"content":"\r\n\r\n هر گوشه از اين خاك مرا خاطره‌اى هست * از من مَستان گلشن ناز و سمنم را\r\nاين‌گونه كه امروزه ز هر گوش نواييست * ترسم كه بسوزند ز حرفى چمنم را\r\nايران من ، اى عشق من ، اى زندگى من * خواهم كه بدوزى تو به راهت كفنم را\r\nآن لحظه كه پرخون شودم حنجره از تير * چون كاوه فرازم به فلك پيرهنم را\r\nچون مرغ حق از دل بكشم آه ، وطن ، آه * چون خنجر برنده نمايم سخنم را\r\nدر ديدهء من خار مغيلان تو سرو است * بگذار پر از لاله كنم باغ تنم را\r\nبر پيكر من نقش شود نقشه ايران * پرخون چو نمايند به خنجر بدنم را\r\nايران من و ، ميهن و ميهن « سحر » من * هرگز نفروشم به جهان ، جان منم را \r\n\r\nاندوه جاودانه\r\n شكسته شيشهء شب شعر عاشقانهء من * بيا بيا و ببين گريهء شبانهء من\r\nمن آن درخت جوانم كه از سياهى بخت * به شاخه سر نزده خشك شد جوانهء من\r\nنشسته بر لب سردم اگرچه مُهر سكوت * بخوان ز ديدهء گريان من ترانهء من\r\nكنون كه رهرو دروازه‌هاى شهر شبم * نگاه گرم تو باشد چراغ خانهء من\r\nكنون كه گاه جدائى رسيد و كوچيدن * نثار پيكر تو اشك دانه دانهء من\r\nبرو ترانهء من اى فسانهء الفت * اگر ز خلوت شبهاى شاعرانهء من\r\nسرود نغز « سحر » را ز سربه‌مهر تو باد * سكوت تلخ تو اندوه جاودانهء من \r\n\r\n","description":"","footnote":"","page_name":" 645 ","page_number":645},
  {"content":"\r\n\r\n\r\nسخنور ( 1323 )\r\nاسكندر نجفى سوها ، كه براى شعر خود از تخلّص « سخنور » استفاده مىكند ، در سال 1323 هجرى شمسى در روستاى سوها ، از بخش ويلكيج نمين ، واقع در بيست و پنج‌كيلومترى اردبيل چشم به جهان گشود . در نوجوانى پدر خود را در يك حادثه محلّى از دست داد و با تحصيلات ابتدايى براى تامين معيشت ناگزير از ترك تحصيل شد و راهى تهران گرديد و ضمن ادامهء تحصيل در سال 1346 به استخدام نيروى هوايى درآمد و در سال 1349 با دخترى از بستگان خود پيوند زناشويى بست كه حاصل اين ازدواج سه دختر و يك پسر به نامهاى : آذر و ليلا و زهرا و رحمان است .\r\nاسكندر نجفى پس از پيروزى انقلاب در سال 1360 انصراف خدمت در نيروى هوايى را اعلام كرد و به استخدام سازمان صدا و سيما درآمد و به اردبيل انتقال يافت و همكارى خود را با ترجمهء مطالب فارسى به زبان آذرى و گويندگى بعضى از برنامه‌هاى ادبى و اجتماعى شروع كرد و سرانجام در بهمن‌ماه سال 1372 بازنشسته گرديد . ازآن‌پس به صورت قراردادى در دانشگاه آزاد اردبيل به عنوان مسئول دفتر رياست دانشگاه مشغول انجام‌وظيفه شد .\r\nسخنور ، سرودن شعر را به‌طور جدّى پس از پيروزى انقلاب آغاز كرد و در انجمن‌هاى ادبى و محافل شعرخوانى شركت كرد و اشعارش را در معرض نقد صاحب نظران و سخن سنجان قرار داد .\r\n\r\n","description":"","footnote":"","page_name":" 646 ","page_number":646},
  {"content":"\r\n\r\nسخنور ، فردى مذهبى و معتقد به مبانى اسلام مىباشد و اغلب در مجالس مدّاحان خاندان عترت و طهارت عليهم السّلام شركت مىكند و در اين رهگذر اخلاص خود را نشان مىدهد .\r\nاز اسكندر نجفى مجموعهء شعرى در سال 1368 تحت عنوان « پيك داستان » با مقدّمهء سيف اللّه نعمت‌اللّهى استاد دانشگاههاى آزاد و پيام نور اردبيل طبع و نشر گرديد .\r\n\r\nدر سوگ حسين عليه السّلام\r\n چه خاك‌ها كه ز خاك غم تو بر سر نيست * چه چشم‌ها كه ز داغ غمت به خون تر نيست\r\nفغان كنم همهء عمر زين غمت ، زآن‌رو * به دشت كرب و بلا جز خدات ياور نيست\r\nبه پيشوايى تو ، سنگ هم شهادت داد * دريغ و درد ! عدو در مقام باور نيست\r\nحسين من ! به چه سانَت فكنده تيغ عدو * ز سر تن تو جدا و به تن تو را سر نيست\r\nهزار درد كشيدم ، هزار نيز كشم * كه جز غم تو مرا زيستن ميسّر نيست\r\nدگر چه سود ، كه كيفر دهند قاتل را * هزار جان به يكى موى تو برابر نيست\r\nنه راست گفت ز شاهد سخن هرآن‌كو كه * شراب عشق تواش در سبوى و ساغر نيست\r\nاگر سكوت نمودم ، ز ثقل ماتم توست * و گرنه كيست كه در سوگ تو « سخنور » نيست \r\n\r\nگلزار ولايت\r\n باد ميمون گامتان در بزم روح‌افزاى عشق * از شما فرخنده هر امروز و هر فرداى عشق\r\nبزم روح‌افزاى ما جز با شمايان داغ نيست * خود حضور گرمتان داغيست بر اعداى عشق\r\nباشكوهيد و مكرّم ، پاك‌جانيد و شريف * كز خم ايثارتان پيوسته پر ميناى عشق\r\nعيش ما را نيست آرى جز سر و سوداى يار * كاندر اين بازار هم خون و شرف كالاى عشق\r\nبزم ما خود عزم ما و عزم ما خود رزم ما * بزم و عزم و رزم ما خود ساغر و صهباى عشق\r\nدر ره معشوق گر عاشق ببازد سر ، چه باك ؟ * خود مگر سر چيست غير از باختن در پاى عشق \r\n\r\n","description":"","footnote":"","page_name":" 647 ","page_number":647},
  {"content":"\r\n\r\n رهرو راه كليم اللّه دريامعجزيم * راهبر موسى بود با آن يد بيضاى عشق\r\nما شراب سرخ رنگ از خمّ عاشورا زديم * تا چه بخشد عشق ما را ساقى رعناى عشق\r\nتا به گلزار ولايت نغمه و شورى به پاست * بلبل طبع « سخنور » مىزند آواى عشق \r\n\r\nبحر صفا\r\n عارفان مشتعل از عشق خدايند همه * معرفت‌يافتهء ملك بقايند همه\r\nطبع آنان برىّ از پستى و آلايش‌هاست * كه جدا از هوس و كبر و ريايند همه\r\nشاهدانند كه خال و خط قرآن دارند * صاحبان ادب و عشق و وفايند همه\r\nنكته‌بين‌اند و مبارك نظر و دورانديش * جرعه‌نوشان خُمِ راز و بقايند همه\r\nصبح‌روىاند و رياحين نفس و عطرآميز * راهيانند كه خود راهنمايند همه\r\nفارغ از خويش ، درون‌ريش و جنون‌كيشانند * بىريا ، بىمن و ما ، مهر فزايند همه\r\nرسته از خاك ، نظر دوخته بر افلاكند * آسمان سير چو مرغان هوايند همه\r\nپاىبسته ، سر و جان‌باختهء دلدارند * هم به رسم و ره جان ، بىسروپايند همه\r\nدر طريقت ، به حقيقت همه پيرند و دليل * در شريعت چو « علىّ » صاحب رايند همه\r\nفقرشان فخر بود ، همچو رسول مدنى * فارغ از دهر ، كه بىبرگ‌ونوايند همه\r\nاهل رازند و بلانوش و دل از غم پرجوش * با همه درد و بلا ، عين دوايند همه\r\nبحرسان از لبشان نور هدايت جارى * كهكشان‌خيز ، به‌سان شهدايند همه\r\nپير ما ، شيخ شهاب اهرى ، مظهر دين * هست ز آنان كه به حقّ مير هُدايند همه\r\nهست شهر تو صفىجاه و اهر جاه شهاب * هان ! « سخنور ! » عرفا بحر صفايند همه \r\n\r\nسخن عشق\r\n حضور شب‌شكن‌ات مظهر دلاراييست * به‌سان صبح بهاران ، رُخت تماشاييست\r\nقيام كن به قيامت ، كه قامت نازت * به حكم عشق ، همه دلبرى و رعناييست\r\nبه ملك ولوله‌افكن ، به شهر شورانداز * كه جمله جان تو لطف و صفا و زيبايىست \r\n\r\n","description":"","footnote":"","page_name":" 648 ","page_number":648},
  {"content":"\r\n\r\n حيات را تو ببخشى مگر قوام اى دوست * و گرنه دهر مشمّايى و مقوّاييست\r\nبه نور عشق درآ ، ظلم محو كن ، ور نه * درون علم ، بشر غرق جهل و كانايىست\r\nمگر به دست تو سامان پذيرد اين گيتى * كه بازوان تو خود مظهر تواناييست\r\nدر آز ، پرده ! كه آن جلوهء خدايى تو * رهايى بشر از چنگ و رنگ و رسواييست\r\nنهفته آنچه به دل ، از فراق تو ، درد است * نمانده آنچه به جان ، طاقت و شكيباييست\r\nنوازشى بكن اى نازنين ! ذخيرهء عشق * كه كام منتظران ز آن دم مسيحاييست\r\nبه دُردنوشى كوثر نشسته‌ايم اى دوست ! * نياز ماست از آن خُم كه پاك و دريايىست\r\n« سخنورا » سخنت بوى عشق او دارد * نگاه دار ! كه اين دولتت تواناييست \r\n\r\nخام طبعى\r\n مىتوان كرد به روى تو نگاهى گاهى * مىتوان آه كشيد از پى آهى گاهى\r\nمىتوان سايه‌نشين خم گيسوى تو شد * مىتوان يافت سوى عشق تو راهى گاهى\r\nمىتوان داد به دل از سر مهرت امّيد * هم به جان داد از آن ، كنج پناهى گاهى\r\nبا خيال تو توان يافت رهايى ز خيال * رفت در خلوت شامى و پگاهى گاهى\r\nمىتوان سر ز سر شوق ، به پايت افكند * هم رخ ماه تو ديد ، ار تهِ چاهى گاهى\r\nبا نگاه تو توان فرّ سليمانى يافت * داشت از زلف تو در چنگ سياهى گاهى\r\nنهراسيم ، اگر سر زند از ما جرمى * كه به عشق تو توان كرد گناهى گاهى\r\nبا تو از كاخ برَد صومعه گوى سبقت * باج از تاج كشد كهنه كلاهى گاهى\r\nخام‌طبعيست « سخنور » كند ار فخر رقيب * پاى گل باد دواند پر كاهى گاهى \r\n\r\nبا من بيا\r\n با من بيا به عالم بالا سفر كنيم * اين خاك و قصّه غمش از سر به در كنيم\r\nبا من بيا به مكتب ايمان و عاشقى * كز لفظ بگذريم و به معنا نظر كنيم\r\nبا من بيا به كنگرهء عرش اى حبيب ! * زين كهنه كج‌مدار ، به سرعت گذر كنيم \r\n\r\n","description":"","footnote":"","page_name":" 649 ","page_number":649},
  {"content":"\r\n\r\n با من بيا به باغ محبّت به كوى عشق * تا جان رها ز دغدغهء شور و شر كنيم\r\nبا من بيا ، ز مهلكهء دهر وارهيم * فكرى به حال خاطر خونين جگر كنيم\r\nبا من بيا به سير و تماشاى كهكشان * تا فهم خود ز راز جهان بيشتر كنيم\r\nبا من بيا به وادى شعر و سخنورى * شايد مس وجود در اين كوره زر كنيم \r\n\r\nدست‌وپاگم‌كرده\r\n هرچه از امروزها اميد فردا مىكنم * مشت خود هر روز گويى بيشتر وا مىكنم\r\nاى بسا امروزهايم جمله شد ديروزها * خام طبعم ، خويشتن را خويش رسوا مىكنم\r\nپاى تا سر زندگى رؤياست ، يا رنگ و رياست * گو به تعبيرى منَش تعبير رؤيا مىكنم\r\nيا تماشاخانه است و بازى بازيچه‌ها * هر نفس ، هر پرده ، هردم كش تماشا مىكنم\r\nبىخيالم ، گاه و گاهى غرق در انديشه‌ام * دست‌وپاگم‌كرده را مانم ، تقلّا مىكنم\r\nچرخ را چون است يا ربّ كار و اين چرخندگى * تا كجا ؟ تا كى ؟ ندانم ، فكر بىجا مىكنم\r\nآفتابى گاه ، گه بارانى و گه بادى است * نيست جز اين ، بىسبب اينجا و آنجا مىكنم\r\nسفلگانش بيشتر در ناز و نعمت غرقه‌اند * كار بدتر مىشود ، هرچند دعوا مىكنم\r\nدشمن عشق و صفا و مهرورزىهاست او * لاجرم با دشمن جانى مدارا مىكنم\r\nسنگ جورش را « سخنور » جام‌جم‌ها خورده‌اند * من هنوز انديشهء نادار و دارا مىكنم \r\n\r\n","description":"","footnote":"","page_name":" 650 ","page_number":650},
  {"content":"\r\n\r\n\r\nسرشار ( 1324 )\r\nمحمّد اخوان ، فرزند ميرزا علينقى ، در فروردين ماه سال 1324 شمسى در يك خانوادهء روحانى در محلهء فين كاشان تولّد يافت .\r\nاخوان دربارهء تحصيلات خود مىنويسد : « بعد از تحصيل مقدّماتى به خاطر بعضى از تعصّبات غلط آن زمان كه در بسيارى از خانواده‌ها حاكم بود و آموزش جديد را در نظام پرورشى مقدّمه‌اى بر دورى از دين و مذهب مىپنداشتند ، از تحصيل جديد محروم ماندم ؛ امّا هيچ‌گاه از مطالعهء كتاب غافل نماندم و هميشه با كتاب مأنوس بوده‌ام . »\r\nمحمّد اخوان از كودكى به شعر و ادب دلبستگى خاصّى داشت و سرودن شعر را از جوانى آغاز كرد و همين امر سبب گرديد كه جذب انجمن‌هاى ادبى شهر خود گردد و از محضر ارباب فضل و شعر و ادب كسب فيض كند .\r\nاخوان كه در شعر از تخلّص « سرشار » استفاده مىكند ، از انواع شعر فقط قالب غزل را برگزيده است و همچون برادرش ، استاد تائب ، شاعرى غزل‌سرا است و غزل را به سبك اصفهانى ( هندى ) نيكو مىسرايد .\r\nاخوان در حال حاضر در بازار كاشان به فرش‌فروشى و تجارت فرش اشتغال دارد و از اين رهگذر معيشت مىكند .\r\n\r\n","description":"","footnote":"","page_name":" 651 ","page_number":651},
  {"content":"\r\n\r\n\r\nدرد هجر\r\n دلى دارم از لاله خون‌بارتر * ز رخسارت اى يار ! گلنارتر\r\nتنم هست از درد جانكاه هجر * ز چشم سياه تو بيمارتر\r\nمتاع غمت را گر افزون كنى * به جان تو هستم خريدارتر\r\nز كوى تو پا پس نخواهم گذاشت * شوم بيش از اين هم اگر خوارتر\r\nبه نزد تو من كمتر از خار و خس * تو پيش من از سر و سالارتر\r\nبياييد تا رشته را بسپريم * به آن كس كه باشد سزاوارتر\r\nدريغا ! كه از چاپلوسى شدند * عقب‌مانده‌ترها ، جلودارتر\r\nهرآن‌كو ستم ديد و ساكت نشست * بود از ستمگر ستمكارتر\r\nمن از مهر و احساس پيمانه‌اى * نديدم ز « سرشار » سرشارتر \r\n\r\nولاى مرتضى عليه السّلام\r\n شستم از اشك شبانگاهى عذار خويش را * اى بنازم ديدهء اخترشمار خويش را\r\nدر نخستين وهله ، آرى ، مىپذيرد كردگار * پوزش ما بندگان شرمسار خويش را\r\nكى شود تا هستى خود را ببازم پاى دوست * تا كنم زين راه افزون اعتبار خويش را\r\nراه ناهموار و منزل نامشخّص ، اى دريغ ! * دست بىتدبير دارم اختيار خويش را\r\nاى توانگر ! بر رخ ما مردم بىسرپناه * مىكشى تا چند چتر زرنگار خويش را\r\nتا نباشد از سليمان ذرّه‌اى منّت‌پذير * مىكشد با سعى دندان مور بار خويش را\r\nخوش بود گر گاه‌گاهى پاى ما آيد به سنگ * تا كه بشناسيم خصم و دوستدار خويش را\r\nمستى ما را نكوهش كرد زاهد پيش خلق * مىكند كتمان به تردستى خمار خويش را\r\nهركجا سر مىزنم هم صحبتى يكرنگ نيست * تا به قربانش كنم داروندار خويش را\r\nبا ولاى مرتضى « سرشار » از محشر چه باك * كى برد از ياد ، آن شه ، جان نثار خويش را \r\n\r\n","description":"","footnote":"","page_name":" 652 ","page_number":652},
  {"content":"\r\n\r\n\r\nيا حسين عليه السّلام\r\n همه خواهيم از خدات ، حسين ! * كه بميريم با ولات ، حسين !\r\nهر زمان اشك ما تمام شود * خون بباريم در عزات ، حسين !\r\nعاشقان چون كبوتران حرم * پرزنانند در هوات ، حسين !\r\nعمر در انتها و مانده هنوز * بر دلم داغ كربلات ، حسين !\r\nاز تو رخشنده‌تر چراغى نيست * اى بهين كشتى نجات ، حسين !\r\nمهر با آن جلال و فرّ و شكوه * جبهه سايد به خاك پات ، حسين !\r\nنزد انديشه‌ات فرود آرد * سر تعظيم ، كائنات ، حسين !\r\nجز تو كس در ره عقيده نخواست * مرگ را بهتر از حيات ، حسين !\r\nخون پاكت اگر نبود ، نبود * اسمى امروز از صلات ، حسين !\r\nنتوان داد شرح قدر تو را * كه خداى است خون‌بهات ، حسين !\r\nبزم آزادگان به عشق تو گرم * جان شايستگان فدات ، حسين !\r\nبا كه گويم كه تشنه كام شدى * سر جدا بر لب فرات ، حسين !\r\nسوخت جانم از اين بليّه كه گشت * خاك تفتيده متكات ، حسين !\r\nجان زهرا به جانب « سرشار » * نظرى كن ز التفات ، حسين ! \r\n\r\nچوب وجدان\r\n مرد را سازد تهىدستى ، هراسان بيشتر * شاخهء بىبار مىلرزد ز توفان بيشتر\r\nوسعت داغ دل ما ، مردم آزرده را * مىتوان فهميد از چاك گريبان بيشتر\r\nمحتسب تا هست در فكر سروسامان خويش * مىشود اوضاع مردم نابسامان بيشتر\r\nپيش ما اين قدر تعزيرات قاضى سخت نيست * لرزه بر جانم فتد از چوب وجدان بيشتر\r\nفقر ، استعدادپرور هست ، آرى ، ديده‌ايم * گنج پيدا مىشود در كنج ويران بيشتر\r\nبوسه بايد بر زبان خامه زد ، زين‌رو كه هست * قدرت تاثير او از آب حيوان بيشتر\r\nگرچه هركس داده بر « سرشار » آزادى ، ولى * سوخت همچون شمع محفل پاى ياران بيشتر \r\n\r\n","description":"","footnote":"","page_name":" 653 ","page_number":653},
  {"content":"\r\n\r\n\r\nخاكسار\r\n دلبر آمد اين دل سرگشته را خون كرد و رفت * شعله‌هاى عشق را در سينه افزون كرد و رفت\r\nمن كه عمرى مىزنم در نزد رندان لاف عقل * با نگاهى او مرا مجنون مجنون كرد و رفت\r\nتا غمش را در دل افسردهء من جاى داد * هركه در اين خانه مأوا داشت بيرون كرد و رفت\r\nبذر مهرش را به دشت سينه چون پاشيد او * چشمه‌سار ديده‌ام را رشك جيحون كرد و رفت\r\nمن كه سر بر نُه رواق چرخ مىسودم ز فخر * خاكسارم ز آن قد و بالاى موزون كرد و رفت\r\nبوسه بر دلدادگان ، آن يار افسونگر نداد * تشنه‌تر « سرشار » از آن لعل ميگون كرد و رفت\r\nخواجه از اموال نامشروع دينارى نبرد * مىندانم خويش را بهر چه مديون كرد و رفت \r\n\r\nاى اشك !\r\n هواخواه توام بسيار ، اى اشك * قدم بر ديده‌ام بگذار ، اى اشك\r\nبه‌سان مرغ شب در انتظارت * نشستم تا سحر بيدار ، اى اشك\r\nبه دست آه و آتش بند امشب * منِ افسرده را مسپار ، اى اشك\r\nنمىشويى غبار چهره‌ام را * ز ما بيگانه‌اى انگار ، اى اشك\r\nچه شب‌هايى كه ما باهم نشستيم * كنار دل برادروار ، اى اشك\r\nچو مىبينى ز پا افتاده‌اى را * نجنبى گر ز جا ، زنهار ، اى اشك\r\nنديدم چلچراغى چون تو كز او * شود روز ستمگر تار ، اى اشك\r\nچه زيبا مىكَنى بنيان ظالم * چه نيكو مىكنى پيكار ، اى اشك\r\nالهى ! چشمه‌ات همواره جوشان * بماند ساغرت « سرشار » اى اشك \r\n\r\nدل‌سنگ\r\n لبت از غنچه بسى تنگ‌تر است * دلم از روى تو گلرنگ‌تر است\r\nدر تو اشكم ز چه تاثير نكرد * مگر از سنگ دلت سنگ‌تر است\r\nبه تو سوگند ، كه تار دل من * با جفاى تو خوش آهنگ‌تر است \r\n\r\n","description":"","footnote":"","page_name":" 654 ","page_number":654},
  {"content":"\r\n\r\n بىتو اى سرو دل‌آزار چمن * چهره هر روز پرآژنگ‌تر است \r\n\r\nفروغ بىمثال\r\n سرچشمهء فيض لايزال است حسين * مرآت خداى ذوالجلال است حسين\r\nخورشيد ، كنايتيست از عارض او * هرچند فروغ بىمثال است حسين \r\n\r\nبلاگردان\r\n بيا تا جان كنم قربانت اى دوست * شوم امشب بلاگردانت اى دوست\r\nاگر آهى نباشد در بساطم * ز خون‌ِدل كنم مهمانت اى دوست \r\n\r\nانقلاب سخن « 1 »\r\n مست مستقيم از شراب سخن * جلوه داريم از آفتاب سخن\r\nهمچو گل‌هاى نوبهار كنيم * جان معطر ز عطر ناب سخن\r\nدل كجا بسپرد به مه‌رويان * آنكه گرديد كامياب سخن\r\nدل اگر سخت‌تر ز سنگ بود * نرم گردد ز بازتاب سخن\r\nبا سخن انس گير زان كه گهى * شير نرمى شود مجاب سخن\r\n« صائم » آن يك يا ز عرصه‌ى شعر * زده شيرازه بر كتاب سخن\r\nآنكه در نظم ، آهنين چنگ دست * مىسزد خوانمش عقاب سخن\r\nكرده در شهر مجمعى بنياد * تا گشايد هزار باب سخن\r\nهمه اعضاى محفا از ادبا * ذىفنون اندر انتخاب سخن\r\nهمه صاحب نظر به شعر در نى * همه استاد با حساب سخن\r\nهمه اذعان كنند با اين بزم * به وجود آمد انقلاب سخن\r\nهمه نام‌آوران ملك ادب * همه آگه ز پيچ‌وتاب سخن\r\nهمه « سرشار » از ظرافت ذوق * همه در سوز و التهاب سخن\r\nرونق‌افزاى محفل است « شريف » * محفل‌آرا بود « شهاب » سخن\r\nبا تلاش مدام « صائم » هست * انجمن شاهد شتاب سخن \r\n\r\n\r\n","description":"","footnote":"\r\n( 1 ) - به مناسبت هفدهمين سال بناى انجمن ادبى سخن كاشان سروده است .\r\n","page_name":" 655 ","page_number":655},
  {"content":"\r\n\r\n\r\nسرنا ( 1363 )\r\nخانم سميّه حيدرى فرزند مجيد در سال 1363 خورشيدى در تهران پا به عرصهء حيات گذاشت ، تحصيلات ابتدائى و دورهء متوسطه را در زادگاه خود به پايان رسانيد و در رشتهء رياضى فيزيك مدرك ديپلم گرفت ازآن‌پس رشتهء تحصيل را پى گرفت و در رشتهء مديريت صنعتى فارغ‌التحصيل شد .\r\nسميّه از دوران تحصيل در دبيرستان ذوق و قريحهء شاعرى در او بيدار گشت و سرودن شعر را آغاز كرد و از سال 1381 به عضويت انجمن ادبى شعراى ايران درآمد و در اين رهگذر از راهنمائىهاى استاد كيومرث مهدوى ( خديو ) رئيس انجمن بهره‌مند مىشود .\r\nخانم حيدرى كه در شعر از تخلّص سرنا استفاده مىكند علاوه بر شعر و شاعرى در هنر نقّاشى فعاليت دارد و براى خود كارگاهى تدارك ديده و نقّاشى رنگ روغن و تابلوهاى سه‌بعدى ( نمابرجسته ) انجام مىدهد و مىگويد برادرم مهندس سعيد حيدرى هم در كار خوشنويسى دستى توانا دارد .\r\n\r\nگلهاى بستان را نچين اكنون بهار است\r\n گلهاى بُستان را نچين اكنون بهار است * شب رفت و صبح آرزو در انتظار است\r\nديگر تمام شاپرك‌ها كوچ كردند * چون شاپرك از مردن گل بىقرار است \r\n\r\n","description":"","footnote":"","page_name":" 656 ","page_number":656},
  {"content":"\r\n\r\n زخمى شده گلبرگ‌ها از دست غم‌ها * پرپر شدن در يك خزان بىبهار است\r\nحال و هواى كوچه احساس خاكيست * بغضى به روى خنده‌ها از غم سوار است\r\nاين بار در راه سپيدى سر سپردم * اما چه شد ، افسوس اين دل بىقرار است\r\nدر شهرى از دلواپسى من خانه دارم * تنها رفيق و همدم من يك سه‌تار است\r\nگلهاى بستان با غم و حسرت شكفتند * در اين بيابان سهم گل همسان خار است\r\nمن شعرى از خشم زمان در سينه دارم * اين شعر در عمق وجودم ماندگار است\r\nاشكم به روى ديدهء فرداى روشن * مانند شبنم روى گل بىاختيار است\r\nآخر چرا فصل دلم زرد و خزانى است * شايد خزان در ديدهء من يادگار است\r\n« سُرنا » درون حسرت و اندوه با خود * مىگفت اين هم كار چرخ كج‌مدار است\r\nتنها براى لحظه‌اى از خواهش برگ * « گلهاى بستان را نچين ، اكنون بهار است » \r\n\r\nچشم تو\r\n از ازل در نگهم چشم تو غوغا مىكرد * ناز چشم تو مرا غرق تمنّا مىكرد\r\nشوق ديدار تو چون لحظه روئيدن عشق * شبنم اشك تو صد غصّه به دلها مىكرد\r\nدست احساس تو بر زخم دلم مرهم بود * تو كه رفتى غم دل را كه مداوا مىكرد\r\nاز دلت نيست خبر در شب ويرانه من * تو ندانى كه دلت خون به دل ما مىكرد\r\nسيل اشكم خبر از بىكسى و غم مىداد * مثل باران هوس بوسه دريا مىكرد\r\nبرندارم نظر از چهره گلگونه تو * كه همان چهره مرا عاشق شيدا مىكرد \r\n\r\n","description":"","footnote":"","page_name":" 657 ","page_number":657},
  {"content":"\r\n\r\n در بيابان نگاهم چو گلى روئيدى * چشمم از ديدن تو ياد ز صحرا مىكرد\r\nشبى از كوچهء ويرانه اين دل بگذر * ظلمت شام مرا چشم تو زيبا مىكرد\r\nاى خدا از دل ويرانه من با او گوى * گو كه هجران و فراقش چه به « سُرنا » مىكرد \r\n\r\nغم جدايى\r\n چگونه بمانم بدون تو جايى * خزان شد دلم در غم و در جدايى\r\nچگونه بخندم براى شكفتن * ندارد پس از تو بهاران صفايى\r\nچگونه گشايم پروبال پرواز * نفس تازه گردد به آب و هوايى\r\nچگونه بشويم ز جان خستگى را * چگونه بروبم غم بينوايى\r\nقسم بر فروغ رُخ همچو مهرت * ندارد برايم جهان روشنايى\r\nپُر است آسمان امشب از ماه و پروين * بدون تو امّا ندارد صفايى\r\nبه دل راه ديگر مده نامُرادى * كه اين خانه دارد ، هميشه خدايى\r\nچگونه نسوزم چو شمعى فروزان * بميرم چو بينم به ماتم‌سرايى\r\nبمان نزد من تا دم مرگ يارم * بتاب آفتابا به روز جدايى\r\nبه تو مُبتلايم پريشان و بيمار * كمك كن كه شايد بيابم شفايى\r\nپرستاريم كن به مهرت كه جانم * ندارد به‌جز عشق رويت دوايى\r\nدر آن شب كه « سُرنا » بسوزد زِ سازت * كه شايد بيابد ز غم‌ها رهايى \r\n\r\nحضور\r\n شبى بيا كه دو چشمم بهانه كم دارد * كوير گونه خشكم هواى غم دارد\r\nشبى كه دست غزل در غمت رهايم كرد * شبى بيا كه سرودم دوباره غم دارد \r\n\r\n","description":"","footnote":"","page_name":" 658 ","page_number":658},
  {"content":"\r\n\r\n شبى كه آيينهء دل غبار مىگيرد * تمام چشم مرا انتظار مىگيرد\r\nفضاى اين تن خسته ، هنوز بيمار است * بيا كه با قدمت دل قرار مىگيرد\r\nبيا و در نگهت بىصدا مرا گم كن * شبى بيا و مرا غرق يك تبسّم كن\r\nبهار رفته ز دلها ، خزان چه بىمعناست * شبى بيا و خزان را پر از ترنّم كن\r\nبه انتظار نگاهت هنوز مىمانى * و شعرى از غم رفتن دوباره مىخوانم\r\nبيا كه حسّ غريبى ز واژه‌ها پيداست * شبى بيا كه نگاهت نشسته بر جانم\r\nدلم گرفته از اين لحظه‌هاى تنهايى * دو چشم مانده به راهت بگو كه مىآيى\r\nبيا كه از غم « سُرنا » دوباره مىخوانم * شبى بيا كه بدانم هميشه با مايى \r\n\r\nاين منم\r\n با دستهاى خالى و با هرچه بودنم * بر دفتر خيال نوشتم كه اين منم\r\nاين من كه شد روانهء اندوه ياد تو * گردى ز غم نشسته به ويرانهء تنم \r\n* * *\r\n با يك‌نفس دوباره به بغضى رسيده‌ام * چون لحظهء وداع تو را خواب ديده‌ام\r\nديگر مرا مجوى ز سرتاسر خيال * من در كنار حسرت و غم آرميده‌ام \r\n* * *\r\n اكنون توئى كه با دل سرشار از اميد * بر چشمهاى خستهء او مىدهى نويد\r\nرفتى براى دل تو نخواندى ترانه‌اى * بىشك دوباره خندهء تو بغض من نديد \r\n* * *\r\n اين بار هم به عشق غريبى فدا شدم * چون با نداى خستهء دل همصدا شدم\r\nاين يك گمان براى رهايى ز غصّه بود * آخر چه شد كه با نگهت آشنا شدم ؟ \r\n* * *\r\n با دستهاى خالى و با هرچه بودنم * مىخواستم دوباره بگويم كه اين منم\r\nامّا هواى رفتن تو گرد غصّه را * پاشيد بر سراسر تنهايى تنم \r\n\r\n","description":"","footnote":"","page_name":" 659 ","page_number":659},
  {"content":"\r\n\r\n\r\nشعر شورانگيز\r\n دست بردار از سرم اى شعر شورانگيز من * دل بكن از اين دلِ شوريدهء لبريز من\r\nبا كلام آتشين در سينه‌ام آتش زدى * شعله افكندى ز غم در سينهء خون‌ريز من\r\nآن نگاه سبز دلكش را زِ چشمانم مگير * نوبهارم را مكن اى نازنين پائيز من\r\nبا همه ناباورى از غم مگو زيراكه باز * حسرت و غم شد نصيب حسِ دردآميز من\r\nبر لب « سرنا » پيام تازه‌اى روئيده است * دست بردار از كلام كهنه و بىچيز من \r\n\r\nستارهء من\r\n شهرى شلوغ و پنجره‌اى باز در خيال * تصويرى از گناه زمان بر تن نهال\r\nديگر تمام شهر پر از بوى خون و درد * شهرى كه مىرود به تماشاى يك زوال\r\nمىخواستم پرندهء دل را رها كنم * ديدم به زير بار تنفّر شكسته‌بال\r\nدر اين جنوب شهر چرا وهم گم شدست ؟ * شايد خيال وسوسه‌ها مىرود شمال\r\nما را بيا ستارهء من با خودت ببر * آنجا كه عشق آينه را مىكند زلال\r\nدر جاى جاى خاطره تصوير مىكنم * يك قصّه از تمام تنش‌هاى بىمثال \r\n\r\nآن شب كه تو رفتى . . .\r\n آن شب كه تو رفتى از خاطر خاموش * زان دم نتوان كرد ياد تو فراموش\r\nهر لحظهء عمرم با خاطره‌هايت * در بستر غم‌ها آشفته و مغشوش\r\nرفتى تو ولى باز آهنگ صدايت * ماندست به جانم پيچيده درين گوش\r\nاز گرمى جانت عمق غزلم سوخت * چون سخت كشيدى من را تو به آغوش\r\nآن شب كه تو رفتى از ذهن پريشان * سرتاسر جانم شد يكسره مدهوش\r\nتا لحظهء ديدار آرام نگيرد * درمان نپذيرد اين زخمى خود جوش\r\nآن‌قدر نشستم در دامن حرمان * كين چامه سرودم از دورى تو دوش\r\nگم كرده رهش را ، از داغ تو « سُرنا » * ازبس‌كه درازست اين شام سيه‌پوش \r\n\r\n","description":"","footnote":"","page_name":" 660 ","page_number":660},
  {"content":"\r\n\r\n\r\nتقديم به مادر عزيزم\r\n نوشتم شعرى از مهرت درون دفتر جانم * و عكسى از رُخت ديدم ميان قاب چشمانم\r\nدرين دنياى ظلمانى كه اميدى به فردا نيست * تويى تنها اميد من به فردا خوب مىدانم\r\nمن آن زخمىترين شعرم كه بغضى در گلو دارد * تويى تنها طبيب من ، من آن دردم تو درمانم\r\nدرون سينهء سردم حضورى گرم پيدا شد * از آن روزى كه با مهرت دميدى بر دل‌وجانم\r\nتو اى زيباترين تصوير از مهر و شكيبايى * تو اى گرماى هستىبخش اى خورشيد تابانم\r\nشبى با حس رؤيايى به بالينم بيا مادر * بدون گرمى عشقت اسير درد هجرانم\r\nبه راه مهرت اى مادر اگر « سرنا » نزد سازى * من از عمق وجود خود برايت شعر مىخوانم \r\n\r\n","description":"","footnote":"","page_name":" 661 ","page_number":661},
  {"content":"\r\n\r\n\r\nسرور ( 1313 )\r\nحسين سرور فرزند ميرزا امين در سال 1313 هجرى شمسى در يكى از روستاهاى اردستان از توابع اصفهان ديده به جهان گشود .\r\nسرور مىگويد هشت‌ساله بودم كه پدرم ، من و مادر و تنها خواهرم را در اصفهان به حال خود رها كرد و رفت . لذا ازآن‌پس تحت تكفل مادر زحمتكش و غمخوار خود به سختى و زحمت بسيار به زندگى ناگوار و پرمرارت خود ادامه دادم تا به سن هجده‌سالگى كه ناگزير با بىعلاقگى به شغل پدرم كه حرفهء آرايشگرى بود روى آوردم .\r\nنگفته پيداست كه فعاليت كسبى و مخارج خانواده ، مرا كه ذوق وافرى به فراگيرى دانش داشتم از درس و مشق و مدرسه باز داشت ولى شدّت علاقه‌اى كه به شعر و فراگيرى فرهنگ و ادب داشتم مرا بر آن داشت كه در خلال كار روزانه سواد مختصرى به حدّ خواندن و نوشتن در نزد دوستان هم‌سن و سال خود به طرق مختلف فرا گيرم . »\r\nحسين سرور كار شعر و شاعرى را از پانزده‌سالگى آغاز كرد ابتدا با مطالعهء ديوان حافظ بر سر شوق آمد ازآن‌پس به دواوين ديگر شاعران روى آورد و در شعر از سبك صائب پيروى كرد و چون استادى نداشت تا با رموز شعر و فنون آن آشنا شود به انجمن‌هاى ادبى راه يافت و براثر استعداد و علاقه‌اى كه در اين زمينه از خود نشان داد شعرش به شكوفائى رسيد در سال 1352 نخستين مجموعه اشعارش بنام « بزم سرور » طبع و نشر گرديد و مجموعه شعر ديگرى در دست چاپ دارد بنام « آواز سايه‌ها »\r\n\r\n","description":"","footnote":"","page_name":" 662 ","page_number":662},
  {"content":"\r\n\r\n\r\nعمر طوفانى\r\n عمر طوفان‌جوش خود را درنورديدم چو موج * رو بسوى ساحل اميد غلطيدم چو موج\r\nساحلى بوسيدم و بدرود گفتم خويش را * تا كه گشتم زاده ، خود را در سفر ديدم چو موج\r\nايمنى در پرتگاه قُله طوفان نبود * جز دمى بر بستر ساحل نغلطيدم چو موج\r\nساختم شلاق و بر بشن خود آوردم فرود * تا به خود چون مار زخمى سخت پيچيدم چو موج\r\nتا بساحل آورم پيغامى از طوفانِ دل * سينه بر بازوى سخت صخره كوبيدم چو موج\r\nلب چشى دارم عجول از ساحل زاينده‌رود * گرچه از بطن محيط آسيمه جوشيدم چو موج\r\nبر كرانِ بحر دامن دار دارم چشم عزم * كى بكام كاسهء گرداب گنجيدم چو موج ؟\r\nبيت بيت چامهء عزم و تلاشم من « سرور » * كاروان پوپشم مفهوم امّيدم چو موج \r\n\r\nحضور در خود\r\n رفتيم و جز به خويش حضورى نداشتيم * جز راه سيل خط عبورى نداشتيم !\r\nدر پنجه‌اى كه رنجه شود خاطر كسى * بارى هزار شكر كه روزى نداشتيم\r\nافروختيم و بهر دل ما كسى نسوخت * اى واى اگر كه پرتو نورى نداشتيم\r\nبس راز تلخ را به دل خاك برده‌ايم * اى واى دل كه سنگ صبورى نداشتيم\r\nچون غنچهء خزان‌زده رفتيم اخمناك * زيرا به بزم خنده حضورى نداشتيم\r\nما را كه چلچراغ زهر پنجه مىدميد * يك روزن اميد به نورى نداشتيم\r\nآن‌سان كه روفت باد حوادث غبار ما * انگار در زمانه حضورى نداشتيم\r\nبسته است روزگار ميان بر فغان ما * با اينكه هيچ كار به مورى نداشتيم\r\nبارى به غير محضر ياران نكته‌سنج * مأواى انس و بزم « سرورى » نداشتيم \r\n\r\nعطف عنايت\r\n تو را كه نعمت الوان به سفره ارزانيست * چگونه عطف عنايت به رنج بىنانى است ؟\r\nبگرد خير بگرد و طوافِ دلها كن * كه بندگى به حقيقت نه سبحه گردانى است \r\n\r\n","description":"","footnote":"","page_name":" 663 ","page_number":663},
  {"content":"\r\n\r\n برون خرام از اين تنگناى خود نگرى * كه خودستا به حصار غرور زندانى است\r\nمجوى عافيت از اين محيط آفت‌خيز * كه دل به مهلكه بستن نه عاقبت‌دانى است\r\nتو را كه گفت كه شالوده شقاوت ريز ؟ * كه خلق خوى شفيع از صفات شيطانى است\r\nعليه ظالم خودسر به پايمردى خيز * تو را كه رهبر و مولا على عمرانى است\r\nبسپاس مشرب آن پاك مرد حق بشتاب * به كار خير ، كه ره‌توشه مسلمانى است\r\nكسى كه مشعل جان وقف تيره‌روزان كرد * « سرور » شاعر خوش‌نغمهء سپاهانى است \r\n\r\nگل رنگ\r\n من از جمال خويش گل رنگ چيده‌ام * بر خود رسيدم آنچه ز مردم بريده‌ام\r\nگل‌بان فصل رخصت رويش نداده است * خودروترين گياه به سامان رسيده‌ام\r\nاينك اگر كه چشمه‌نوشاى تشنه‌ام * جوش ذخيره‌ايست كه در خود چكيده‌ام\r\nپُرناله شكست سه اعضاى من كه سخت * زانو فشرده كو ، به طاق خميده‌ام\r\nكى ديده‌ام به خود نفس بىكدورتى ؟ * آئينه در برابر آه كشيده‌ام\r\nپژمرده‌ام ز قحطِ نوازش اگرچه خود * ناز هزار معنى نازك كشيده‌ام\r\nاز مرز هيچ آمدم اكنون اگر به خويش * با پشتوانه‌اى ز خجالت رسيده‌ام\r\nاعجاز روزگارم و امّىترين رسول * يعنى « سرور » شاعر مكتب نديده‌ام \r\n\r\nبراى هواداران فردوسى\r\n باغ دل عطر هواى سخن فردوسيست * انجم افروز فلك انجمن فردوسيست\r\nمتجلّى منش مردى و مردم‌خواهى * جمع در هيمنهء تهمتن فردوسيست\r\nروح فرخندگى از فرّ فريدون جاريست * ظلم ضحاك همان اهرمن فردوسيست\r\nكاوه با كورهء تف‌ديده‌اى از شعله عزم * كوبش كارى فكر كهن فردوسيست\r\nواژهء زنده كه تا دامن جاويد بجاست * تا ابد سبز به گل‌دشت فن فردوسيست\r\nبه كف كاوه ، به دفع ستم داد ستيز * پنك دشمن كش دشمن‌شكن فردوسيست \r\n\r\n","description":"","footnote":"","page_name":" 664 ","page_number":664},
  {"content":"\r\n\r\n راست كردار و محبت منش و پاك سرشت * روح اسطوره‌اى مرد و زن فردوسيست\r\nبوى پيغام و رسالت شنود شامه تند * كه به گل‌واژهء باغ سخن فردوسيست\r\nدل ايران وطنان طوس‌تر از هر طوس است * سينه مردم ايران وطن فردوسيست\r\nنام ايران سرافراز ، غروريست « سرور » * كه شكوهنده به قاب سخن فردوسيست \r\n\r\nگريز منجمد\r\n من آن ، مغاك غريبم طپيده در خويشم * گريز منجمدم من ، رميده در خويشم\r\nز منظر نگهم گريه مىزند فرياد * صداى اشك بلورم ، چكيده در خويشم\r\nز خويش هم‌سفر باد مىروم چو غبار * اگر رها نكنى آرميده در خويشم\r\nهزار پنجرهء باز مىزنم فرياد * مبين خموش ، گريبان دريده در خويشم\r\nمرا به خود خورى مستمر رها سازيد * كه ميهمان به سر خوان چيده در خويشم\r\nچو عطر گل كه به صد پرده بند زندانيست * خزان رسيدهء فصلم ، خزيده در خويشم\r\n« سرور » وار لبالب چو از شكستم من * رها كنيد رفيقان خميده در خويشم \r\n\r\nگل آينه\r\n هرچند كه بسيار گل آينه چيديم * خود را به خدا گر كه در آن آينه ديديم\r\nچون گرد ز ما قافله بسيار دميده است * هرچند كه افتاده‌تر از خويش نديديم\r\nهيچى چقدر بار نفس سوز و گرانيست ؟ * هرچند كه يك‌عمر خميديم و كشيديم\r\nتا در صفِ نوبت كِش هر سفسطه‌بازى * مانديم به كالاى محبت نرسيديم\r\nچين خورد بسى بغض گلوگير ، به سينه * چون شيشه همه اشك به آغوش چكيديم\r\nسرمايه ما سايهء خود بود و چو ديوار * آن نيز ، به پايان به‌سوى خويش كشيديم\r\nدر عينِ شكرمزّگى طبع ، « سرورا » * خود را دمى از تلخى فرصت نچشيديم ! \r\n\r\n","description":"","footnote":"","page_name":" 665 ","page_number":665},
  {"content":"\r\n\r\n\r\nمعيار زر\r\n اى زر ، تو تا به ارزش ظاهر معينى * با آن‌همه زرى ، به خدا سدّ آهنى !\r\nيارِ صميمِ صحبتِ عهدِ قديم را * در غربتِ غرور ، ز هم دور افكنى\r\nگردد پديد از تو عيار رفيق ناب * نامرد و مرد را تو به سنگ محك زنى\r\nاى زرد هر ره گرد كه در هيچ كيسه‌اى * طرح ابد براى اقامت نيفكنى\r\nآنجا كه دست‌مايه شوى آزمند را * درياى تشنه‌اى كه پى قطرهء منى !\r\nهرجا كه دخلِ كيسهء طمّاع حق‌كشى * سود و زيان رسانى و با دوست دشمنى !\r\nدر پرتو تو همچو گل شعله بشكفند * آن را كه چون چراغ ، به مشكوى روشنى\r\nهر بىوجود بدمنش هرزه راى را * ترجيع‌بند كاذبِ نام مطنطنى !\r\nكس را چو در قلمرو اقبال پا نهى * روئين حصار امنى و زورِ تهمتى \r\n\r\nرهرو غمستان\r\n در غمستان وجودم جز دلى صد چاك نيست * قاب رخسارم بجز از زردى غمناك نيست\r\nدر غروب غربتى غمگين و دردآلود و سرد * مردم و هرگز طبيبان را ز دردم باك نيست\r\nسفره‌اى دارم همه تر نانهء امساك تلخ * ديگر از اين بيش هرگز طاقت امساك نيست\r\nبيشتر از هر غمى بر دل گرانى مىكند * اينكه از غمناكى كس منعمى غمناك نيست\r\nنقش پاى رهروانم من خموش و بردبار * همچو من افتاده‌اى در رهگذار خاك نيست\r\nآن‌قدر تنهاى تنهايم كه دانم بعد مرگ * جز گريبان زمين از ماتم من چاك نيست\r\nقهرمانى صادقم نقش كتاب خود « سرور » * هيچ‌كس با خلق همچون من حسابش پاك نيست \r\n\r\n","description":"","footnote":"","page_name":" 666 ","page_number":666},
  {"content":"\r\n\r\n\r\nسروش ( 1247 - 1192 )\r\nميرزا محمّد على خان ، متخلّص به « سروش » و ملقّب به « شمس الشّعراء » در سال 1228 قمرى ( 1192 ش ) در قريهء فروشان اصفهان قدم به عرصهء حيات گذاشت و در سال 1285 قمرى ( 1247 ش ) در پنجاه و هفت‌سالگى در تهران چشم از جهان فروبست و در قم به خاك سپرده شد . پدرش ، قنبر سدهى ، از دهقانان بود و به شغل قصّابى اشتغال داشت .\r\nسروش از همان كودكى آثار هوش و فراست در او نمايان گرديد و خواندن و نوشتن را در زادگاه خود فرا گرفت . در سال 1243 قمرى در پانزده‌سالگى به اصفهان رفت و به محضر حجّة الاسلام سيّد محمّد باقر شفتى بيدآبادى ( سيّد رشتى ) راه يافت و چون قابليّت و استعداد او را بديد ، در تعليم و تربيتش توجّه خاصّى مبذول داشت و روز به روز بر كمالاتش افزوده گشت . زيبايى صورى و كمالات معنوى راه ترقّى و پيشرفت او را باز كرد .\r\nسروش در سال 1247 قمرى از اصفهان به تهران عزيمت كرد و در زمان سلطنت محمّد شاه قاجار به تبريز رهسپار گرديد و در دستگاه وليعهد ناصر الدّين ميرزا راه يافت و پس از جلوس ناصر الدّين شاه به سلطنت به تهران آمد و در سلك شعراى دربار منظوم گشت و قصيدتى غرّا در تهنيت جلوس او گفت كه مشمول عنايت قرار گرفت و به لقب « شمس الشّعراء » مفتخر گرديد .\r\n\r\n","description":"","footnote":"","page_name":" 667 ","page_number":667},
  {"content":"\r\n\r\nسروش اصفهانى از بزرگترين قصيده‌سرايان و سخنوران برجسته و نامدار دورهء قاجار است . شادروان استاد رهى معيّرى ، غزل‌سراى معاصر ايران ، دربارهء وى چنين مىگويد :\r\n« سروش نه تنها بر قاآنى و وصال و صباى كاشانى و اغلب معاصران خود برترى دارد ، بلكه پايهء سخنش از قصيده‌سرايان مشهورى امثال امير معزّى سمرقندى نيز والاتر است ، ولى متأسفانه از شهرتى كه سزاوار اوست بىنصيب مانده و جز معدودى از خواصّ ، ديگران قدر او را نشناخته‌اند . تغزّلات سروش داراى فصاحت و لطافتى است كه كمتر نظير دارد و به عقيده من هيچ‌يك از شعرايى كه شيوهء فرّخى سيستانى را دنبال كرده و به اقتفاى آثار او پرداخته‌اند ، به خوبى سروش از عهده برنيامده‌اند و اغلب تغزّلات او با فرّخى اشتباه‌پذير است . در سراسر ديوان سروش ، بر خلاف قاآنى ، يك بيت عاميانه و يك معنى ركيك ديده نمىشود و كلام دلكش او در عين سادگى و روانى ، محكم و بلند است . »\r\nسروش بااين‌كه شاعرى ستايشگر شاه قاجار و درباريان بود و بيشتر اشعارش در مدح اين طبقه بوده است ، امّا از مقام و منزلتش در شعر نمىكاهد و او همچنان به عنوان شاعرى توانا و بلندمرتبت شناخته شده است . كليات اشعارش با مقدّمهء جامع و ممتع شادروان استاد جلال الدّين همايى طبع و نشر گرديده است .\r\nسروش علاوه بر تغزّلات و چكامه‌هايى كه در ستايش درباريان سروده است ، اشعارى در مدايح و مناقب خاندان پيامبر عليهم السّلام به نام « شمس المناقب » به رشتهء نظم كشيده و نيز تركيب‌بند او به مناسبت واقعهء كربلا از بهترين و سوزناك‌ترين اشعار او به شمار مىرود .\r\n\r\nصبوحى\r\n وقت صبوح ، مرغ چو آوا ، برآورد * خورشيد نيكوان بَرِ من ساغر آورد\r\nگويد مرا كه وقت صبوح آمده است ، خيز * ترسم كنون خمارت ، دردِسر آورد \r\n\r\n","description":"","footnote":"","page_name":" 668 ","page_number":668},
  {"content":"\r\n\r\n چون در كشم قدح ، دهدم بوسه ز آن لبان * خوش‌خوش پس از شراب ، مرا شكر آورد\r\nداند كه يك قدح ننشاند ، خمار من * خيزد به چابكى ، قدح ديگر آورد\r\nامروز مجلسى به نو آرايدم چو دى * نقل و نبيد و مطرب و رامشگر آورد\r\nگه رود و گه سرود و گهى نوش و گاه بوس * گرد من از نشاط يكى لشكر آورد\r\nچون روز را گذارم خوش ، تا به گاه شب * از نو ، يكى بساط نوآيين‌تر آورد\r\nخادم درآيد از در و شمع آرد و شراب * ز آن پس بخور ، خادمه با مجمر آورد\r\nاز شب دو بهره چون سپرى شد ز بهر خواب * از پرنيان ساده ، يكى بستر آورد\r\nآراسته درآيد و سرخوش ، به خوابگاه * ز آن پس كه جامه از تن چو گل برآورد\r\nبندد گره به زلف ، كه سودن به زير بر * آسيب نرسدش ، به خم و چنبر آورد\r\nطوق گران بها بگشايد ، وز آن سپس * دست مرا ، چو طوق به گردن درآورد\r\nمن سير ، ساعتى نشوم از كنار او * سيرى كجا ، كنار چنو دلبر آورد \r\n\r\nعيد و ماه رمضان\r\n عيد آمد و ماه رمضان گشت حصارى * برخيز و بياور قدح اى ترك حصارى\r\nعيد رمضان آمد و بر توبهء من زد * ز آن‌گونه كه بر كبك زند باز شكارى\r\nشد خوار شده باده عزيز از پس يك ماه * خوشا كه عزيزى بود اندر پس خارى\r\nديريست كه من ز آن مى ، آسوده نخوردم * اى ساده ز نخ زان مى آسوده چه دارى\r\nيك ماه نبوده‌ست مرا با تو سروكار * امروز مرا اى مه دوهفته به كارى\r\nمن رنج مه روزه برم يكسره از ياد * گر تو دو لب خويش فرا پيش من آرى\r\nنىنى نكند رنج مه روزه فراموش * جز بهر خداوند اجل مدح‌گزارى\r\nاى صاحب فرزانه و اى مير يگانه * معروف به خوش‌خويى و پاكيزه شعارى\r\nهستى همه فضل و كرم و مردمى و داد * زين چهار سرشته‌ست تو را ايزد بارى \r\n\r\n","description":"","footnote":"","page_name":" 669 ","page_number":669},
  {"content":"\r\n\r\n\r\nسپهسالار پيغمبر صلّى اللّه عليه و آله\r\n دو ابر بانگ زن گشت از دو سوى آسمان پيدا * به هم ناگاه پيوستند و برشد از دو سو غوغا\r\nميان ابر تارى گشت پنهان چشمهء روشن * چنان چون شخص مؤمن در ميان جامهء ترسا\r\nچو پيوستند باهم بانگ هيجا از دو سو برشد * سوى هم تاختن كردند گويى از پى هيجا . . .\r\nالا اى ابر كوشنده ! كه بىكينى خروشنده * چرا بىكين خروشى ، گر نه‌اى كاليوه و شيوا\r\nز گرد تيره‌ات خورشيد روشن گه برون تازد * چنان كاز گرد لشگرگه سوار دلدل شهبا\r\nامير المؤمنين حيدر ، سپهسالار پيغمبر * كه بود از وى قوىّ پشت نبىّ در عرصهء هيجا \r\n\r\nدر مدح پيغمبر صلّى اللّه عليه و آله\r\n اى باغ دو رخسار تو پرلاله و نسرين * خرگاه بياراى كه آمد مه تشرين\r\nباز آمد و سيب آمد ، بر جاى گل سرخ * نارنگ و ترنگ آمد ، بر جاى رياحين\r\nكانون چه كنى ، سوختن اندر مه كانون * بازآى و به نزد من دل‌سوخته بنشين\r\nسنبل به خزان خواهى ، گر ز آنكه به خرمن * يك هفته مپيراى سر طرّهء مشكين\r\nاكنون كه خزان بىسببى كين كشد از باغ * اى ترك ! مكش بىسببى از دل من كين\r\nز آن روز كه زد دوريت اندر دلم آتش * دود دل من شب همه‌شب شد سوى پروين\r\nبنشست ز باز آمدنت دود دل من * چون در شب مولود نبىّ ، آذر بر زين\r\nسرخيل رسل ، خواجهء لولاك ، محمّد * كز موزهء او عرش برين يافته تزيين\r\nدر خلوت خود كرده خداوندش دعوت * در مصحف خود خوانده خداوندش ياسين\r\nدر پشت براهيم نبىّ بود و پذيرفت * آن نار برافروخته از نورش تسكين\r\nياد وى و آل وى ، شد مونس يونس * اندر شكم ماهى و در سايهء يقطين\r\nابليس و ملك هر دو در آدم نگرستند * اين نور نبىّ ديد و نديد آن يك جز طين\r\nآورد ملك سجده و گشت از در رحمت * سرباززد ابليس و شد اندر خور سجّين\r\nتا بسترد از روى زمين تيرگى كفر * آورد چو خورشيد فروزنده ، يكى دين\r\nاز نيروى او بر سر فرعون ظفر يافت * موسى كه عصا كرد گه معجزه تنّين \r\n\r\n","description":"","footnote":"","page_name":" 670 ","page_number":670},
  {"content":"\r\n\r\n تنها گهرش را چو خدا كرد پديدار * بر قدرت خود كرد به تنهايى تحسين\r\nامروز بود ديدهء جبريل منوّر * امروز بود ابروى ابليس پر از چين\r\nامروز پى آنكه خداوند رسل زاد * كرده‌ست شهنشاه جهان جشن نو آيين\r\nفرخنده و خوش بر تو بود عيد پيمبر * بسيار چنين عيد كن و دير زى آمين \r\n\r\nبندى چند از يك تركيب‌بند\r\n برخيز و حال زينب خونين جگر بپرس * از دختر ستم‌زده حال پسر بپرس\r\nبا كشتگان به دشت بلا گر نبوده‌اى * من بوده‌ام حكايتشان سر به سر بپرس\r\nاز ماجراى كوفه و از سرگذشت شام * يك قصّه ناشنيده حديث دگر بپرس\r\nاز كودكان نوسفر كوفه و دمشق * پيمودن منازل و رنج سفر بپرس\r\nيك روز از مدينه سفر كن به كربلا * احوال نور ديدهء خبر البشر بپرس\r\nدارد سكينه از تن صدپاره‌اش خبر * حال گل شكفته ز مرغ سحر بپرس\r\nاز چشم اشكبار و دل بىقرار ما * كرديم چون به‌سوى شهيدان گذر بپرس\r\nبال‌وپرم ز سنگ حوادث به هم شكست * باز آى و حال طاير بشكسته پر بپرس\r\nبيدارى شب از پى تيمار كودكان * اى بانوى بهشتى ! از اين چشم تر بپرس\r\nزينب در اين مخاطبه با بانوى جنان * گِردَش همه زنانِ مدينه به سر زنان\r\nآن بانويى كه بود نبىّ را ستوده جفت * آمد به‌سوى روضهء پيغمبران نهفت\r\nيك دسته شيشه‌اى كه در او خاك كربلا * خون گشته بود شاه چو در خاك و خون بخفت\r\nيك دست دست فاطمهء خردسال را * بگرفته بود و ز مژهء درّ خوشاب سفت\r\nكردند چون مشاهده او را بدين صفت * فرياد بانوان ملك اندر فلك شنفت\r\nشد تازه دردشان ز ملاقات فاطمه عليها السّلام * از چشم اهل بيت گل اشك برشكفت\r\nرفتند در سراى رسالت از آن سپس * زينب چو در سراى درآمد به گريه گفت :\r\nاى شاه ! بىتو چون نگرم جايگاه تو * بام سراى بر سر من بىتو گو بيفت \r\n\r\n","description":"","footnote":"","page_name":" 671 ","page_number":671},
  {"content":"\r\n\r\n گردش فروگرفت سرايى كه حور عين * هر روز بامداد غبارش به ديده رفت\r\nپر شد ز بانوان بنى هاشم آن سراى * كردند ماتم شه لب‌تشنه را به پاى\r\nيا ربّ ! مرا به دوستىِ هشت و چهار بخش * جرم من ار يكيست و گر صدهزار بخش\r\nفردا كه سر برآورم از خاك خشك‌لب * از آب كوثرم قدح خوشگوار بخش\r\nجرم مرا كه جز تو نداند كسى شمار * بىپرسشى به شافع روز شمار بخش\r\nپاداش هر دو بيت من از بهر اهل بيت * يك باغ و يك سراى به دار القرار بخش\r\nتا سيل در غم شهدا رانم از مژه * چشم مرا مئونت ابر بهار بخش\r\nاز جوى شهد و شير مرا چند ساغرى * بهر شهيد تشنه‌لب شيرخوار بخش\r\nرحمت فرست بر پدر و مادر « سروش » * او را به حبّ حيدر و آل كبار بخش\r\nاز بهر نيست كردن اعداى ملك و دين * شمشير شاه را اثر ذو الفقار بخش\r\nيا ربّ ! معين ناصر دين پادشاه باش * او خلق را پناه و تو او را پناه باش \r\n\r\nبه من آر !\r\n ساقيا يك‌دو قدح بادهء رخشان به من آر * بوسه‌اى ز آن لب چون لعل بدخشان به من آر\r\nمن سراپا همه خارم ، تو سراپا همه گل * يك‌دو گل ز آن رخ مانند گلستان به من آر\r\nامشب اين ماه جبينان همه مهمان من‌اند * يك‌دو تن مطرب خوش‌روى غزلخوان به من آر\r\nيافت گر مىنشود مطرب دلخواه نكو * زهره را دست كن از گنبد گردان به من آر\r\nدر فردوس به نام من ديوانه مكوب * يك‌دو پيمانه از آن خاصهء رضوان به من آر\r\nتا كنى غرق ميان مى و شير و شكرم * يك سلام از لب آن لعبت خندان به من آر\r\nغمزهء كافر خونخوار وىام زود بكشت * زنده‌ام كرد لبش باز كه ايمان به من آر\r\nچند گويى كه پى كفر گرفته‌ست « سروش » * اندر اين عهد به‌جز شاه مسلمان به من آر \r\n\r\n","description":"","footnote":"","page_name":" 672 ","page_number":672},
  {"content":"\r\n\r\n\r\nپرده‌نشينان\r\n يا ربّ ! اين پرده‌نشينان كه پس پرده درند * عاقبت پردهء عشّاق به كلّى بدرند\r\nدر پس پرده كدامند و چه نامند پرى * چون‌كه از منظرشان پرده برافتد قمرند\r\nشرط انصاف نباشد كه قمر خوانمشان * پريانند كه پوشيده لباس بشرند\r\nگر چنين روى نمايند به رضوان بهشت * غالب آن است كه دل از كف رضوان ببرند\r\nغايب‌اند و متصوّر همه جا پيش نظر * چه وجودند كه هم غايب و هم در نظرند\r\nاز يكى چون بگريزى ، دگرى گيرد راه * متّفق كشتن ما را همه با يكدگرند\r\nفرقه‌اى نيست كه از فرقت اين قند لبان * نه مگس‌وار همه دست تغابن به سرند\r\nدادِ عاشق بستاند شه از اين قوم « سروش » * گر بداند كه به اين مرتبه بيدادگرند \r\n\r\nنيازمند\r\n مفكن گره به زلفت ، بهلش كه باز باشد * سر زلف عنبرين به ، كه چنين دراز باشد\r\nرخ نازنين مپوشان ، همه زير زلف مشكين * بگذار روز و شب را ، همه امتياز باشد\r\nبه ره صبا ستادى ، سر زلف برگشادى * ز تو نافه شرم بادش ، پس از اينكه باز باشد\r\nنه همين صبا كند خم ، قد سرو بوستان را * كه به پيش قامت تو ، همه در نماز باشد\r\nشده معترف صنوبر ، به غلامى قد تو * كه ميان باغ و بستان ، به تو سرفراز باشد\r\nچو پرى تو را نخواهم ، كه خلاف تو پرى را * نه كلاه خسروانى ، نه قباى ناز باشد\r\nمن و احتمال دورى ، ز رخ تو ، حاش للّه ! * نفسى كه بىتو آيد ، نفس مجاز باشد\r\nتو به حسن بىنيازى ، كه « سروش » بينوا را * شب و روز از نكويان ، به تواش نياز باشد \r\n\r\nحلقه به دوش\r\n تا سر زلف عنبرين ، حلقه به دوش مىكنى * سوى تو هركه بنگرد ، حلقه به گوش مىكنى\r\nهمره باد مىكنى ، نكهت زلف خويش را * كوچه به كوچه باد را ، مشك‌فروش مىكنى\r\nمى چو به دست مىنهى ، خانه بهشت مىشود * وز لب خويش جام را ، چشمهء نوش مىكنى \r\n\r\n","description":"","footnote":"","page_name":" 673 ","page_number":673},
  {"content":"\r\n\r\n دوش ميان ما و تو ، رفت اگر حكايتى * ما خجليم و باز تو ، شكوهء دوش مىكنى\r\nپند مده تو ناصحا ، كز سر عشق او گذر * چون‌كه نديده‌اى رُخش ، عيب « سروش » مىكنى \r\n\r\nبلا\r\n مگر بلاى دل خلق بود ، در نيتش * پدر ، كه كرد بدين رنگ و بوى تربيتش\r\nخيال تفرقه ، ملك دلم پريشان داشت * نزول كرد در او عشق ، و داد تمشيتش\r\nهرآن‌كه عشق نورزد ، چه حاصلش ز وجود * درخت خشك به‌جز سوختن چه خاصيتش \r\n\r\nروز سياه\r\n ز چهره ، خون چكدش ، چون بر او نگاه كنى * دگر از او ، طمع بوسه از چه راه كنى ؟\r\nمژه سياه و خطوخال و زلف و چشم ، سياه * مسلّم است ، كه روز مرا سياه كنى ! \r\n\r\n","description":"","footnote":"","page_name":" 674 ","page_number":674},
  {"content":"\r\n\r\n\r\nسروش ( 1315 )\r\nحسن على محمودى « 1 » كه در شعر « سروش » تخلّص مىكند و به سروش گيلانى نيز شهرت يافته است ، فرزند اسماعيل ، در سيزدهم ارديبهشت‌ماه 1315 شمسى در شهر لنگرود در خانواده‌اى متوسط الحال قدم به عرصهء حيات گذاشت .\r\nعلى محمودى مىگويد : « پدرم همواره در پى كارش بود و آتش به انبارش ، امّا مادرم قدّيسى بود و تافته‌اى جدابافته از همهء مادران روزگار ، كه نسبش هم به سلسلهء پور مؤمن حكيم و منجّم مىرسد ، اهل معرفت بود و مفسّر قرآن و معلّم همهء كسانى بود كه در شهر داعيهء تعليم و تعلّم داشتند . در درس و مشقم سختگير بود و بىگذشت .\r\nوقتى به اوّلين شعرم گوش دل سپرد ، مهربانانه مرا به نرمى كلام سفارش كرد و وقتى شنيد كه به خاطر سروده‌ام از مدير دبستان گوشمالى شده‌ام ، به مدرسه آمد و از مدير توضيح خواست . پاسخ هرچه بود قانع نشد و اين سخن آن‌روز اوست : « صلهء سخن موزون جزاى ناموزون نيست » پس مشوّقم در سرايش سياه مشقم مادرم بود . »\r\nسروش تحصيلات ابتدايى و متوسّطه را در زادگاهش به انجام رسانيد ، آن‌گاه رهسپار تهران شد و به دانشكدهء معقول و منقول راه يافت و رشتهء فلسفه را پى گرفت و سرانجام به اخذ ليسانس توفيق يافت و يك سال هم دورهء دكترى معقول را دنبال كرد ،\r\n\r\n\r\n","description":"","footnote":"\r\n( 1 ) - آن‌گونه كه شاعر براى نگارنده نوشته است ، نامش « حسن » و نام خانوادگىاش « على محمودى » است كه همه جا او را به نام حسنعلى محمودى گفته و مىنويسند .\r\n","page_name":" 675 ","page_number":675},
  {"content":"\r\n\r\nامّا به يكباره از قيل و قال فلسفه خود را رهانيد و روى به دانشكدهء حقوق نهاد و پس از اتمام تحصيل در رشتهء قضايى و دريافت درجهء ليسانس ، به استخدام وزارت دادگسترى درآمد و تا سال 1366 در سمت‌هاى مختلف قضايى انجام‌وظيفه كرد و سرانجام بازنشسته گرديد و هم‌اكنون به كار وكالت دادگسترى اشتغال دارد .\r\nسروش گيلانى مىگويد : « از سال سوم دبيرستان با نام مستعار « ع . م » براى مجلّات مطلب مىفرستادم و پس از راه يافتن به مجامع ادبى تخلّص سروش را براى شعر خود برگزيدم و تا سال 1348 اغلب با مجلّات فردوسى و خوشه و اتّحاد ملل همكارى داشتم و آثارم در اين مجلّه‌ها و نشريّهء باغ صائب چاپ مىشد . »\r\nسروش درعين‌حال كه از توانايى كافى در سرودن شعر بهره‌مند است ، هيچ‌گونه ادعايى ندارد و مىگويد : « آخر در ميان اين همه سرفرازان شعر و ادب از خود چه بگويم ؛ امّا عقيده دارم كه شعر را اگر مأخوذ از شعور بدانيم ، بايد در خدمت مردم و راهنمايى و ارشاد جامعه باشد . از اين روى كمتر براى دل خود شعر مىگويم . »\r\nسروش گيلانى تاكنون چند مجموعهء شعر از خود به جاى گذاشته و نخستين مجموعه به نام « نى لبك » شامل 60 ترانه ، كه در سال آخر دبيرستان توفيق نشر آن را يافت و آثار ديگرش به نام‌هاى : « گل درد » ، « كومه » ، « اتكل متكل » و « چهار فيلسوف شرق » را بايد نام برد و در حال حاضر نيز گزيده‌اى از اشعار سال‌هاى 48 تا 57 خود را با نام « تلخابه » و نيز 110 رباعى در منقبت مولاى متّقيان علىّ عليه السّلام بنام « پرنيان » چاپ و منتشر كرده است و نيز مجموعه‌اى از اشعار خود را بنام « داغ باد » طبع و نشر نموده و همچنين تذكره‌اى به نام « حقوقدانان شاعر » فراهم كرده كه هنوز آمادهء طبع نشده است .\r\n\r\n","description":"","footnote":"","page_name":" 676 ","page_number":676},
  {"content":"\r\n\r\n\r\nبه دوست هنرمندم فريدون نوزاد تهى\r\n دردا ! كه در نهايت ظلمت سراى ما * پاى طلب به سنگ عداوت شكسته شد\r\nفرياد دادخواهى ما در گلو شكست * لب‌هاى ما به سوزن بيداد بسته شد \r\n*\r\n زندان زندگانى ما دل‌شكستگان * هرگز درى به‌سوى سراى خدا نداشت\r\nبسيار دست‌ها كه به روى و به سر زديم * امّا دريغ و درد ! كه دستى صدا نداشت \r\n*\r\n هرگز نشد كلالهء زرّين آفتاب * افشان شود به پنجرهء انتظار ما\r\nگل‌خند يك ستاره دريغا كه وا نشد ! * در آسمان زندگى پرغبار ما \r\n*\r\n مات و تهى ز گردش افسون روزگار * ماييم و يك جهان غم آتشفشان خويش\r\nبىاعتنا به دغدغهء سرنوشت شوم * هستيم رهروان رهِ بىنشان خويش \r\n\r\nشكست\r\n مرغان باغ را به گلو ، هاىهو شكست * گل‌هاى راغ را ، ز خزان نرخ بو شكست\r\nاز تندباد حادثه شاخ امل بريد * وز گيرودار سانحه دل‌ها فروشكست\r\nاز زخم خار و خس ، گل لبخند من فسرد * وز سيلى زمانه مرا رنگ‌ورو شكست\r\nيك جام عافيت نگرفتم به دور عمر * تا دل شكست و جام شكست و سبو شكست\r\nيا ربّ ! چه آفتى به گلستان ما فتاد * كاين گونه ظالمانه گل آرزو شكست\r\nما را هزار نغمهء خوش بود در گلو * اكنون چه شد كه نالهء ما در گلو شكست ؟\r\nگردون مى طرب به لب ژاژگو نهاد * هر كاسه كوزه را به سر راستگو شكست\r\nاز ره نمىرود دل امّيدوار ما * با سر رويم ، پاى طلب گر عدو شكست\r\nهرگز ز بار غم نشكستيم اى « سروش » * تا مدّعى به طعنه نگويد كه « او » شكست \r\n\r\n","description":"","footnote":"","page_name":" 677 ","page_number":677},
  {"content":"\r\n\r\n\r\nترانهء اميد\r\n اگر ز پايه برافكند خصم خانهء ما * چه غم كه باز بود راه عادلانهء ما\r\nهنوز بر سر ما شور زندگى باقيست * نويد بار به ما مىدهد جوانهء ما\r\nبه‌جز طريق حقيقت رهى نمىپوييم * خجسته باد ره و رسم جاودانهء ما\r\nسخن به لابه نگوييم پيش اهل ريا * اگر به مشت جفا بشكنند چانهء ما\r\nبگو به خصم ز ما ، رخوتى نخواهى ديد * هزار داغ نهى گر به روى شانهء ما\r\nبيا كه منزلت اتّفاق بشناسيم * كه باز تيره نسازد كسى ميانهء ما\r\nبه جان و دل تو ز شعر « سروش » عبرت گير * هماره بوى اميد آيد از ترانهء ما \r\n\r\nفرياد سكوت\r\n من از نهايت اندوه و درد مىگويم * هم از مخافت اين گلشن ملال آباد\r\nبه خنجرى كه نهان در ميان هر مشتيست * به طعنه‌اى كه بود در سكوت هر فرياد \r\n*\r\n در اين زمان پر از وحشت غبارآگين * كه پاى ماندن و ياراى غصّه خوردن نيست\r\nمن آرزوى دلم را كجا بميرانم * در اين سراى تباهى كه جاى مردن نيست \r\n*\r\n به پشت غنچهء شيرين و ناز هر لبخند * دريغ و درد ! كه بسيار جانگزا خار است\r\nكسى كه با تو صلا ، مىدهد به غمخوارى * چو گرگ در پى انديشه‌هاى بيمار است \r\n*\r\n ز حقّ مگوى برادر ! زبان حق لال است * هماره راى بسو و به‌سوى باطل بود\r\nهميشه كفّهء ميزان عدل ، در عالم * به‌سوى محور بيداد و ظلم مايل بود \r\n*\r\n درون سينهء من خار درد مىشكند * فغان و غصّه مرا راه در گلو بسته‌ست\r\nدلم چو مرغ اسيرى به فكر پرواز است * ولى چه سود ! مرا بال آرزو خسته‌ست \r\n\r\n","description":"","footnote":"","page_name":" 678 ","page_number":678},
  {"content":"\r\n\r\n\r\nتسليم\r\n مىتوان ديده ز خورشيد گرفت * مىتوان چهرهء مهتاب نديد\r\nمىتوان هر نفس از برج خرد * تا به سرحدّ جنون رخت كشيد \r\n*\r\n مىتوان مردن تدريجى را * نام ، يك هستى آرام گذاشت\r\nمىتوان نام برآورد به ننگ * ننگ را نيز توان نام گذاشت \r\n*\r\n مىتوان سرزنش خلق شنيد * مىتوان دل به محن داد و فسرد\r\nزار و افسرده و تنها و غريب * مىتوان در قفس تنگى مرد \r\n*\r\n مىتوان غنچهء شادابى را * با سرانگشت هوس پرپر كرد\r\nما و تسليم و رضا در بر خصم ؟ * آه ! هرگز نتوان باور كرد \r\n\r\nخطّى به دلتنگى\r\n ما رايت خورشيد به هر بام كشيديم * از مجمر گلگون شفق جام كشيديم\r\nشهباز قضا در كف ما رام نمىشد * بس دانه فشانديم كه در دام كشيديم\r\nگر زنده بناميم در اين ملك عجب نيست * دست طلب از دامن بدنام كشيديم\r\nما سوخته بوديم ، اگر پخته نبوديم * بااين‌همه ناپختگى از خام كشيديم\r\nگر شاهد مقصود هم‌آغوشى ما شد * مزد طلبى بود كه در كام كشيديم\r\nاز حاصل دلتنگى عمرست « سروشا » * خطّى دوسه بر صفحهء ايّام كشيديم \r\n\r\nايران من\r\n بشنو تو آواى مرا ، اى اختر رخشان من * اى بهترين بهتران ، اى حبّ عالىشان من \r\n\r\n","description":"","footnote":"","page_name":" 679 ","page_number":679},
  {"content":"\r\n\r\n دلبسته و رام توام ، سرمست از جام توام * ديوانهء نام توام ، نام‌آور دوران من\r\nتو جان و جانان منى ، دين و دل‌وجان منى * معبود و ايمان منى ، آرى فدايت جان من\r\nهستىِ من از هستِ توست ، آخر دلم سرمست توست * پيمانه‌ام در دست توست ، اى آخرين پيمان من\r\nمهر تو شد فرشيد من ، روى تو شد خورشيد من * عشق تو شد امّيد من ، حبّ تو شد ايمان من\r\nدر راه تو كوشنده‌ام ، در وصل تو پوينده‌ام * جانا به مهرت زنده‌ام ، اى فرّه يزدان من\r\nاى جان جانان جان تو ، جان از پى فرمان تو * خواهم رود قربان تو ، هم اين من هم آن من\r\nرشك جهانى اى وطن ، فخر زمانى اى وطن * يعنى جنانى اى وطن ، اى آيت فرقان من\r\nتا مهر و مه تابنده است ، تا نام دنيا زنده است * تابنده و پاينده است ، ايران من ، ايران من \r\n\r\nگيله مرد\r\n نخل امّيد اهل دردم من * اهل دردم كه در نبردم من\r\nخرّم و بىغشم چو آب حيات * اشك چشمان شب‌نوردم من\r\nفارغ از قيد رنگ و نيرنگم * از صفا در زمانه فردم من\r\nنيست بيمى مرا ز گردش چرخ * گو بگردد كه تا بگردم من\r\nسرو آزادهء تهى دستم * فخرم اين بس ، كه گيله مردم من \r\n\r\n","description":"","footnote":"","page_name":" 680 ","page_number":680},
  {"content":"\r\n\r\n\r\nراز برندگى تيغ\r\n از يزيد بن مهلّب پرسيد * عربى خصم به هنگام ستيز\r\nراز برندگى تيغت چيست ؟ * تيغ ما نيست چو شمشير تو تيز\r\nگفت : بنگر كه دلم مىجنبد ؟ * هيچ از سنگ توان داد تميز ؟\r\nهركه را قلب چنين مىباشد * تيغ او تيز بود ، خود خونريز \r\n\r\nسنگستان\r\n شهر سنگستان بود * تو به تو برج و حصار\r\nبرج‌بانانش همه سنگى بودند * هرچه طوطى و قنارى بود\r\nدر آن قفس سنگى بود * باد بىرخصتشان هيچ نمىتوفيد\r\nخورشيد نمىتابيد * ماه در پيلهء خود مىپوسيد\r\nشهر سنگستان بود * مردمى بودند با قامت سنگ\r\nچشمشان تا كه به هم مىافتاد * همچنان سنگ به هم مىخوردند\r\nجاى لبخند به هم مىگفتند * سرت اى سنگ به چند ؟\r\nشهر سنگستان بود * باغ در زايش بىفرجامش\r\nسنگ آبستن بود \r\n\r\n","description":"","footnote":"","page_name":" 681 ","page_number":681},
  {"content":"\r\n\r\n و درختان از درد * سر زا مىمردند\r\nآب چون آتش بود * و آتش در خرمن‌ها\r\nمرده بر زندهء خود مىگرييد * كشته بر قاتل خود مىخنديد\r\nشهر سنگستان بود * باز از هر بن سردابهء شب\r\nپچ‌پچ زمزمه‌اى مىآمد : * هاى ! همسايه ! كسى اينجا نيست ؟\r\nنور در خانهء ما زندانيست \r\n\r\nحرف\r\n آشنا قصّه همان است هنوز * شب دراز است و قلندر بيدار\r\nخاطرت هست به من مىگفتى : * خوب يا بدسپريست\r\nصرفه در بىخبريست ؟ * حاليا صحبت سنگ است و سبو\r\nماجرا بر سر بود است و نبود * حرف اين نيست كه برگى افتاد\r\nسرّ ويرانى جنگل حرف است . \r\n\r\n","description":"","footnote":"","page_name":" 682 ","page_number":682},
  {"content":"\r\n\r\n\r\nبه كه گويم غم خويش\r\n به كه گويم غم خويش ؟ * به تو اى باده ! كه توفنده و ناآرامى\r\nبه تو اى ابر ! كه آبستن بىفرجامى * به تو اى مهر ! كه سوزنده و آتش‌زايى ؟\r\nبه كه گويم غم خويش ؟ * روزگاريست سياه\r\nهمه در كفر و گناه * روزگارى كه دمت\r\nهمچو سدّ ، راه تو را مىبندد * بىسبب نيست نمك مىگندد\r\nروزگاريست به كس تا گويى * از ره صدق و صفا\r\nكه غلام تو شوم اى آقا ! * همچو يوسف به غلامى بفروشند تو را\r\nوه ! چه نامردى و نامردانى * به كه گويم غم خويش ؟\r\nقصّهء ماتم خويش * نيست يك هم نفسى\r\nنيست چون كس به كسى . \r\n\r\n","description":"","footnote":"","page_name":" 683 ","page_number":683},
  {"content":"\r\n\r\n\r\nسروش ( 1322 )\r\nسيّد جلال موسوى در سال 1322 هجرى شمسى در روستاى يحيىآباد قاقازان ، از توابع قزوين ، قدم به عرصهء حيات گذاشت . « 1 »\r\nموسوى دربارهء زندگى خود چنين مىگويد : « چيزى كه من به ياد دارم ، اين است كه من يك همزاد داشتم به نام فقر ، كه هنوز هم به من وفادار است . او از دوستان اجدادى ماست و هرگز نان را به نرخ روز نخورده و لحظه‌اى ما را ترك نكرده است . به مكتب رفتم و بعدها هم كمى « ضرب - ضربا - ضربوا » ياد گرفتم . »\r\nموسوى كه تخلّص « سروش » را براى شعر خود برگزيده ، امّا هيچ‌گاه در شعر از اين تخلّص استفاده نكرده است ، دربارهء شعر و شاعرى خود مىگويد : « غزل‌گرايم و سال‌هاست با زبان درگيرم . هيچ شاعرى را به اندازهء نيما دوست ندارم ، به خاطر كشاندن شعر اين مرز و بوم به طرف نوآورى و رهانيدن از تحجّر قرن‌ها ايستايى ؛ ليكن به شعر نيما اعتقاد ندارم و آن را نوعى هدر دادن وقت مىدانم و از هر شعرى كه بوى زمين بدهد متنفّرم و عاشورا را منبع الهام شعر آسمانى مىدانم ، اگرچه خودم دراين‌باره توفيق چندانى نداشته‌ام و اگر روزى به فرض محال بتوانم شعر عاشورايى خوب خوب بسرايم ، شعرهاى موجود را مثل دفعات قبل سربه‌نيست خواهم كرد . »\r\n\r\n\r\n","description":"","footnote":"\r\n( 1 ) - موسوى دربارهء تاريخ تولّد خود توضيح مىدهد و مىگويد : « پدرم در گوشهء يكى از كتاب‌ها چنين نوشته است :\r\nسحرگاه عيد قربان سال 1320 خداوند به ما پسرى عنايت فرمود كه نام او را سيّد جلال گذاشتيم . »\r\n","page_name":" 684 ","page_number":684},
  {"content":"\r\n\r\nاينك نمونه‌هايى از شعر او :\r\n\r\nصدا بىصدايى\r\n كاش مىشد آشناى درد يكديگر شدن * يا كه در تاريكى بىاختران اختر شدن\r\nمن كه بودم ؟ خطبه‌خوانِ منبرِ خودباورى * شهره شهرى شدم در فنّ بىباور شدن\r\nانتخاب سرنوشت گل به دست خود نبود * ور نه بىمفهوم مىشد واژهء پرپر شدن\r\nاز درون سينه چون آتش برآور شعله‌اى * تا سراپا رقص باشى وقت خاكستر شدن\r\nآه ! اين ايمان رنگ‌آلود ما را بازداشت * در بهشت زندگى از نعمت كافر شدن\r\nاز صداى بىصدايى گوش جانم خسته است * نقش بسته در نگاهم آرزوى كر شدن \r\n\r\nرجعت\r\n بگير دست مرا و به خويش برگردان * غبار غربت تن را ز دامنم بتكان\r\nاقامه از تو و قامت ز من كه تا خورشيد * به ظهر كتف تو بار دگر بگويد اذان\r\nضريح آبى چشمت عجب تماشاييست * مگر قنارى خورشيد لانه كرده در آن\r\nبيا به روى سرت آسمان گشايد چتر * زمان به رقص درآيد ز رجعت ايمان\r\nبه ابر و باد و مه و آفتاب رخصت ده * كه با تو عكس بگيرند باز خنده زنان\r\nصنوبر دل ما را رها كن از زندان * كه مانده است ذليلانه در اسارت نان \r\n\r\nكوچه گرد\r\n و با خود گفت حتّى يك چراغ مرد روشن نيست * اگرچه كوچه كوچه خانه در خانه چراغانيست\r\nدر آن شب كوچه‌گرد قصّهء ما همچنان مىرفت * قدم‌ها كوچه را در حال طىّ كردن بدون ايست\r\nكسى را با زبان بىزبانى جُست‌وجو مىكرد * بدون اينكه خود يا ديگران دانند آن كس كيست\r\nضمير ناخودآگاهش به او مىگفت كه برگرد * چنين روشن‌سرايى در ميان شهر داناييست\r\nو شايد او كسى باشد كه چشم ما نمىبيند * زمان حتّى به قدر لحظه‌اى بىاو نخواهد زيست \r\n\r\n","description":"","footnote":"","page_name":" 685 ","page_number":685},
  {"content":"\r\n\r\n گمانم اينكه او بيش از همه هم شكل خود باشد * همان‌كه مستحقّ رتبهء شايستهء مرديست \r\n\r\nغيبت نان\r\n روز از خاطرهء سفره و نان مىگفتيم * شب هم از قصّهء شاه‌پريان مىگفتيم\r\nطبق معمول اگر سفرهء دل وا مىشد * تا دهان كف كند از غيبت نان مىگفتيم\r\nكس نپرسيد چرا سفرهء وجدان خاليست * حقّش اين بود كه در حدّ توان مىگفتيم\r\nيا « نه » گفتيم ، ولى گفتنمان خوب نبود * بهتر اين بود كمى ساده ، روان مىگفتيم\r\nكاش از بار امانت كه فراموش شده‌ست * وز به‌جا ماندن آن بار گران مىگفتيم\r\nهرچه گفتيم دريغا كه ضمير « من » داشت * خوب‌تر بود كمى از دگران مىگفتيم \r\n\r\nهنوز هم\r\n راه است و انتظار و تماشا هنوز هم * اشك است و حسرت است و تمنّا هنوز هم\r\nهر جمعه دست خالى و دل پر ز غصّه‌هاست * در زير لب هميشه « خدايا » هنوز هم\r\nاى سبز ! جُست‌وجوى تو هرروزه كار ماست * دريا ، هوا ، جزيرهء خضرا هنوز هم\r\nبىپاسخ است خواهش و معلوم مىشود * فرق است بين عرضه تقاضا هنوز هم\r\nصبر آمده است باز خداحافظى كند * ماييم مانده‌ايم شكيبا هنوز هم\r\nمثل هميشه باز به پايان رسيده‌ايم * صبر و من و اميد و غزل با هنوز هم \r\n\r\nمتاع عاطفه\r\n در اين زمانه كه هرچه مىشود بن‌بست * به كوچه‌هاش از اين دست دل نبايد بست\r\nدر انتهاى تلاش عبث نشد بدهيم * مجال گريه بر اين چشم‌هاى خنده‌پرست\r\nمهاجرت نكند چون نسيم دل ، چه كند ؟ * كه با مرور زمان درد مىشود يكدست\r\nبه عكس آن‌همه تبليغ داغ در بازار * هنوز هم كه هنوز است نرخ درد كم است\r\nبلور اشك گزارشگر شكستن بود * مذاب تنگ دل‌تنگ هم گواه شكست \r\n\r\n","description":"","footnote":"","page_name":" 686 ","page_number":686},
  {"content":"\r\n\r\n سفر كنيم به شهرى كه كوچه بازارش * متاع عاطفه را مىبرند دست به دست \r\n\r\nممنوع است\r\n در انتخاب خطر استخاره ممنوع است * كلام هيچ ، كه حتّى اشاره ممنوع است\r\nنوشته‌اند به طومار جاده با خط خوش * براى مرد ، عبور از كناره ممنوع است\r\nمپيچ دور بدن‌هاى كشتگان مهتاب * كفن براى تن پاره پاره ممنوع است\r\nغرور داد به چشمان تشنه‌لب اخطار * كه سمت آب گوارا نظاره ممنوع است\r\nتمام فلسفهء نهضت حسين اين است * كه نام مرد بهر سنگواره ممنوع است\r\nنبينم اى غزل سرخ ، بىطرف باشى * صريح باش ! دگر استعاره ممنوع است\r\nشهادت آمد و هفتاد و دو نفر رفتند * در انتخاب خطر استخاره ممنوع است \r\n\r\nعكس\r\n لطفاً براى خاطر تنگم بخند ، عكس ! * ياران براى خنده تو حسرتند ، عكس !\r\nبا مردمك نشانه گرفتند چشم‌ها * در حال خنده از تو بگيرند چند عكس\r\nاز قاب توست پنجره سوى گذشته‌ها * انصاف نيست ، پنجره‌ات را مبند ، عكس !\r\nشايد گناه خنده نباشد دو چشم من * با اشتباه شكل تو را مىكنند عكس\r\nامروز صادقانه به من درس مىدهى * فردا تمام از تو بگيرند پند ، عكس !\r\nاز دوستان فقط تو و آيينه مانده‌ايد * باور كنيد مثل شماها كم‌اند عكس\r\nاز ما به يادگار نمانده‌ست جز همين * يك‌مشت خاطرات به همراه چند عكس\r\nآرى ، بخند ! خنده‌اى از نوع قهقهه * آهسته ، نه ، بخند بلندبلند عكس \r\n\r\nطلسم\r\n اگرچه پنجره را روزگار چندى بست * براى ديدن خورشيد باز فرصت هست\r\nبه اعتصاب نشستيم و حرفمان اين بود * كه بين ديدن و ما چشم شيشه فاصله است \r\n\r\n","description":"","footnote":"","page_name":" 687 ","page_number":687},
  {"content":"\r\n\r\n در اين هزارهء دلواپسى ، هزارهء درد * تمام پنجره انتظار پلك نبست\r\nشكست قامت صبر هزار سالهء ما * ولى طلسم جدايى ميان ما نشكست\r\nچه جاده‌ها كه به ديدار دوست مىپيوست * هنوز هم كه هنوز است مىشود بن‌بست\r\nرسيد هرچه به بن‌بست ، مىرسيد به ما * به اعتقاد شما سهم ما هنوز كم است ؟ \r\n\r\nدردِ درد\r\n كجاست دردشناس ؟ كه دردِ درد بگوييم * از اينكه نان به ايمان ما چه كرد بگوييم\r\nگليم سادگى ما به كنج موزه نرفته‌ست * كه صاف و ساده به بىدرد ، دردِ درد بگوييم\r\nچه بهتر است كه آيينه پيش رو بگذاريم * تمام يا كمى از درد را به مرد بگوييم\r\nكنون كه واژهء فرياد را بلند نوشتيم * پيام درد به بىدرد با نبرد بگوييم\r\nبه رغم گرمى بازار عافيت‌طلبىها * سلام گرم خوشى را جواب سرد بگوييم\r\nبه آن گروه كه سرخى رداى قامتشان شد * ز شرمسارى اين چهره‌هاى زرد بگوييم\r\nچه مشكل است كه يك‌عمر مرد مرد بماند * و ما هميشه به يك مرد دردِ درد بگوييم \r\n\r\nممكن نيست\r\n تخمين مقام شهدا ممكن نيست * يك‌ذرّه هم از خدا جدا ممكن نيست\r\nصاحب نظران ! تلاش بىجا نكنيد * تشخيص شهيد از خدا ممكن نيست \r\n\r\nنقش بر آب\r\n سرهاى بريده شيعه را مىترساند * اسرار نگفته روى لب‌ها مىماند\r\nشد نقش‌برآب آخرين نقشهء خصم * وقتى كه سرِ بريده قرآن مىخواند \r\n\r\n","description":"","footnote":"","page_name":" 688 ","page_number":688},
  {"content":"\r\n\r\n\r\nسروش ( 1350 )\r\nفرشته كاظمى كه تخلص سروش را براى شعر خود برگزيده است فرزند داود ، در چهاردهم فروردين ماه سال 1350 خورشيدى در شهر قم در يك خانوادهء مذهبى و هنردوست پا به عرصهء حيات گذاشت تحصيلات ابتدائى و متوسطه را در زادگاهش به پايان رسانيد ازآن‌پس به دانشگاه شهيد بهشتى راه يافت و در رشتهء رياضى به تحصيل پرداخت و از آن دانشكده فارغ التحصيل شد .\r\nفرشته كاظمى درباره شعر و شاعرى خود چنين مىنويسد : « از آغاز جوانى پيوسته راهى را مىجستم در جهت بيان احساسات درونى خود ، از اين ميان هنر شعر همان راهى بود كه بيان احساس درونى من پاسخ مىداد و در جهت پويائى شعرم به مطالعهء آثار ادبى ايران و جهان پرداختم به ويژه سروده‌هاى بزرگ حماسه سراى نامى ايران فردوسى طوسى احساسات ملّى و ميهنى مرا متبلور ساخت و از سال 1372 سرودن شعر را جدّى گرفتم و سروده‌هايم اكثرا در قالب‌هاى غزل و مثنوى دربارهء معصومين عليهم السّلام و ملى و ميهنى مىباشد . »\r\nسروش در بيشتر انجمن‌هاى ادبى تهران و فرهنگسراها و شب‌هاى شعر شركت مىكند و از اين رهگذر به بهره‌اندوزى از استادان و شاعران نامور مىپردازد ، از ميان شاعران از آقاى ابراهيم حقى سپاس بيشتر دارد و خود را مديون راهنمائىهاى اين استاد مىداند .\r\n\r\n","description":"","footnote":"","page_name":" 689 ","page_number":689},
  {"content":"\r\n\r\nفرشته كاظمى نخستين مجموعهء شعر خود را بنام « نيلوفرانه » آماده چاپ كرده و قريبا طبع و نشر خواهد شد .\r\n\r\nچشمه‌سار اميد\r\n تو را روز و شب آرزو مىكنم * در آيينه‌ها جستجو مىكنم\r\nچو قمرى در اين دشت بىعاطفه * بيادت همه گفتگو مىكنم\r\nاگر زين سفر بازگردى شبى * به دل تا سحر آرزو مىكنم\r\nجهان را از آن زلف مشكين تو * به پيك سحر مشكبو مىكنم\r\nپياله پياله چو ، مى ، مىخورم * به رويت نظر در سبو مىكنم\r\nسفر نامهء عشق اگر اين بود * من اين نامه را زير و رو مىكنم\r\nكه انگيزهء بودنِ من توئى * اگرچه به هجر تو خو مىكنم\r\nدر آن چشمه‌سار اميد و وفا * ز دل گرد غم شستشو مىكنم\r\nز بيم شماتت ز ، نامحرمان * غمت را نهان در گلو مىكنم\r\nگر آب روان باز پيدا نشد * بخونِ دلِ خود وضو مىكنم\r\nبلورين دلت را شكستم اگر * به هر تار زلفم رفو مىكنم\r\nبهنگامهء حملهء غم « سروش » * در آن لحظه‌ها ياد او مىكنم \r\n\r\nمعصومه‌ترين\r\n السلام اى نور چشم مقتداى عالم‌آرا * اذن مىخواهم ببوسم مقدم پاك شما را\r\nبين معصومين عالم اى كه معصومه‌ترينى * جلوه مىبخشد نگاهت منظر آيينه‌ها را\r\nمفرش از بال ملائك باشد اين عرش آستان را * حسرت بار تو دارند مريم و لعيا و سارا\r\nآسمان شهر قم را آفتابِ بىزوالى * جلوهء گلدسته‌هايت مىدهد جان ما سوا را\r\nبر غزلهاى نيايش جايگاه است آستانت * بر اجابت مىرساند مرقد سبزت دعا را\r\nدر پى شاهين عشقت همچو زينب رهسپارى * از تو مىگيرم شميم قهرمان نينوا را \r\n\r\n","description":"","footnote":"","page_name":" 690 ","page_number":690},
  {"content":"\r\n\r\n حال تو جويا شدن بر عاشقان از واجبات است * هركه خواهد شاد سازد گر دل موسى الرضا را\r\nاز عطا و لطف جانان ، ملك خوش‌فرجام ايران * در دل خود جاى داده رهنمايان وفا را\r\nبهر مشتاقان كويت كيمياى روح و جانى * مىكشد از خاك بيرون جذبهء عشقت طلا را\r\nفاخرم از آستانت ديده بر عالم گشودم * دارم از عشق تو يارا در دل‌وجانم ضيا را\r\nچشمه‌ساران نجابت سر كشند از آستانت * در حجاب معرفت ده بهر ما درس حيا را\r\n« كاظمى » بر دختر موساى كاظم درد دل كن * تا كنى در دل زيارت كاظمين و كربلا را\r\nقفل حاجت باز بستم بر ضريح چشم نازت * دست‌خالى برمگردان از درت اين آشنا را\r\nجوشش قلب « سروش » آن نغمهء اميدبخش است * تا پيام آشنايش پر كند ارض و سما را\r\nچون تو معصومه‌ترينى از خدا خواهم بخواهى * از بلا ايمن بدارد سر به سر ايران ما را \r\n\r\nرشتهء الفت\r\n درصدد است فتنه‌گر از تو مرا جدا كند * سدّ رهم شود دو صد فتنه و شر به پا كند\r\nرختِ شكوه بندد از لعل لبم شكفتگى * جامهء غم بياورد عيش مرا عزا كند\r\nدود اجاق مىشود سرمهء چشم ناز تو * آتش فتنه هرچه كه دوده چو بر هوا كند\r\nآنكه در ابتدا شده باعث ابتلاى من * خواهش حق به بجز غم يكسره مبتلا كند\r\nبادهء درد مىخورم هم‌سفر بلا شوم * مقصد من رضاى اوست درد مرا دوا كند\r\nهركه چو سدّ ره شود بهر خليل عشقِ من * گفتمش اين يقين كه او دشمنى با خدا كند\r\nهركه به زندگانىام بذر نفاق افكند * زندگىاش بهم خورد از عملش حيا كند\r\nخجلت از اشتباه خود مىكشد عاقبت شبى * زين كه ميان ما همه فتنه‌گرى چرا كند\r\nكج‌رويان از اين عمل هيچ ثمر نمىبرند * دست اجل فقط مرا از تو مگر جدا كند\r\nوصف بهار روى تو در شب چله مىكنم * تا كه نهال بوىِ من باز شكوفه وا كند\r\nدست فشان سهيل من همره دختران شب * دستِ عروس بخت را آمده در حسنا كند\r\nرشتهء الفت از من رنج كشيده‌ات مبر * سخت بود « سروش » را دامن تورها كند \r\n\r\n","description":"","footnote":"","page_name":" 691 ","page_number":691},
  {"content":"\r\n\r\n\r\nسليمان غدير\r\n جلوهء صبح صداقت شد نمايان در غدير * تا تبلور كرد روى مهر تابان در غدير\r\nصبح با آغوش روشن مهر را در بر كشيد * فصل نو ايجاد شد از بهر قرآن در غدير\r\nتا طنين‌انداز شد در عرش آواى « سروش » * فرشيان گشتند از شادى نواخوان در غدير\r\nكاروان عشق هم از راه رفتن باز ماند * كاروان سالار را تا خواند يزدان در غدير\r\nعشق و ايمان يكّه‌تازانند در دشت جنون * با سمند بادپا دادند جولان در غدير\r\nباعث ايجاد هستى تا حجاب از رخ گرفت * شد بهارِ جاودان فصل زمستان در غدير\r\nمژدهء  الْيَوْمَ أَكْمَلْتُ لَكُمْ  دين را * كرد جارى مصطفى بر هر مسلمان در غدير\r\nتا ولى اللّه بر دست نَبى اللّه شد * سايه‌افكن چون سهى سروى نمايان در غدير\r\nسر سپاه فتنه‌انگيزان و حسرت‌خوردگان * بذر فتنه كاشت تا در آن بيابان در غدير\r\nجانشين حق شدن يك ماجراى ساده نيست * معرفت معيار شد از بهر جانان در غدير\r\nتا به سرحد تكامل شد ولايت آن زمان * پرچم حق را على عليه السّلام زد تا به كيوان در غدير\r\nدسته‌دسته مىرسند از عرش سوى فرشيان * قدسيان تبريك‌گويان طره‌افشان در غدير\r\nبارها پيمانه‌ها با دست نادانان شكست * ظاهرا بستند اگر هرچند پيمان در غدير\r\nاهل علم و معرفت خوردند جام يكدلى * چشمه‌سار معرفت چون بود جوشان در غدير\r\nمىرسد از عالم بالا « سروش » پيك حق * تاج عزت مىنهد بر سر سليمان در غدير \r\n\r\nدوست بىريا\r\n چشمهء طبع من به جوش آمده ، در رثاى دوست * موج‌زنان گذر كند تناز درِ سراى دوست\r\nشبنم مهر و عاطفه تا بچكد ز گلبنش * تا كه شكفته‌تر شود گلشن باصفاى دوست\r\nلطف و لطافت است همه ، عين ديانت است همه * آنكه مرا بپاى جان برده همه وفاى دوست \r\n\r\n","description":"","footnote":"","page_name":" 692 ","page_number":692},
  {"content":"\r\n\r\n دفتر خاطرات دل خنده‌كنان ورق ورق * موج زند بخاطرم شادى و خنده‌هاى دوست\r\nهمت و سيرتش همه درد و بلا خريدن است * جان به فداى فطرت سيرت بىرياى دوست\r\nتا به سرِ دوراهىِ زندگى ، خسته مىشدم * بود دليلِ راهِ من روشنى سراى دوست\r\nمكتب معرفت بُود تجربه‌هاى عمر او * خوش‌تر ، از هر ترانه است روح مرا صداى دوست\r\nبر سر صحبتش نشين ، درد ز چشم او بچين * خندهء دوست مىشود مرهم و هم دواى دوست\r\nگاه بلا به نقد جان در غم او شريك باش * دست زمان گر آورد بادهء غم براى دوست\r\nهرچه كه دستِ دشمنان كار مرا گره زند * باز شود دوباره با دست گره‌گشاى دوست\r\nغبطه خورد به حال تو گنبد سبز نيلگون * تا كه به سجده‌گاه عشق بوسه زند بپاى دوست\r\nدوست « سروش » آن بُود گاه غم امتحان دهد * از سرو ، سيم بگذرد در طلب رضاى دوست \r\n\r\nدولت جاويد\r\n آفتابا ! كسى شرار زلف زرين مىفشانى * كى گل آتش بجان شب‌پرستان مىنشانى\r\nقامت كوه از فراقت چون كمر شد منحنىتر * در پىات صحرا به صحرا خستگان را مىكشانى \r\n\r\n","description":"","footnote":"","page_name":" 693 ","page_number":693},
  {"content":"\r\n\r\n بوى زلف مىنوازد پيكر پيك صبا را * طرّه طرار خود را هر زمان كه مىفشانى\r\nمىبرد پيك صبا گر ژاله را از روى گلها * تا كج‌انديشان نبينند از وجود تو نشانى\r\nصبحدم در خواب ديدم كه به شمشير عدالت * داد مظلومان تو خود از خودپرستان مىستانى\r\nمهربانا ! مهرآسا جلوه كن تا جان بگيرم * ( ماه من معنى ندارد بىفروغت زندگانى )\r\nاى خوشا آن دل كه ره در خط فرمان تو پويد * از ضلالت مىرهانى بر سعادت مىرسانى\r\nعمر گلهاى طبيعى چند روزى بيش نيست * تو گل هميشه سرخ جاودان بوستانى\r\nبر دعاهاى توسل سفره احسان گشودى * هم به صحراى مدينه ، هم به كوى جمكرانى\r\nمدح چشمان تو خواند جنگل و صحرا و دريا * با غزلهاى نيايش با زبان بىزبانى\r\nنطفه عشق از تو باشد همچو گوهر در صدفها * نقطه آغاز خلقت ، خط پايان زمانى\r\nعادلى ! مجرى عدلى دولت جاويد عشقى ! * تو زمان را آرزويى ، آبروبخش مكانى\r\n( كاظمى ) هم بر ( سروش ) آسمانى دل سپرده * آرزو دارد كه او را جزء يارانت بخوانى \r\n\r\n","description":"","footnote":"","page_name":" 694 ","page_number":694},
  {"content":"\r\n\r\n\r\nسرّى ( 1329 - 1272 )\r\nسيّد ابراهيم سرّى پوده‌اى ، فرزند ابو القاسم ، فرزند سيّد اللّه وردى اب ملخى ، در سال 1311 قمرى برابر با 1272 هجرى شمسى در روستاى پوده از روستاهاى سميرم پايين اصفهان قدم به جهان هستى گذاشت .\r\nسرّى دانش‌هاى مقدّماتى را در زادگاهش فرا گرفت ، در نوجوانى به اصفهان عزيمت كرد و به تحصيل علوم ادبيّه و عربيّه پرداخت و از اساتيد زمان ، به خصوص از محضر حاج ميرزا يحيى مدرّس بيدآبادى شاعر و اديب و عارف ، كسب دانش كرد و سالى چند در خدمت استاد به تهذيب نفس پرداخت . سرانجام مورد عنايت استاد قرار گرفت و دختر خود را به او داد و به دامادى خود برگزيد .\r\nسرّى شاعرى توانا و خواننده‌اى خوش‌صوت بود و در طريق عرفان و تصوّف گام برمىداشت و بر طريقت نعمت‌اللّهى مىرفت ، در اواخر عمر اوقاتش به اعتكاف مىگذشت .\r\nفرزند شاعر و فاضل ارجمند ، ابو القاسم سرّى ، دربارهء پدرش چنين مىگويد : « او آوازى داودى داشت ، مثنوى ملّاى بلخ را به شيوه‌اى شگفت و بىمانند و روح‌انگيز مىخواند . زمانى كه كودكى خردسال بودم ، گاه با برادران ديگر به همراه پدر به خانقاه صوفيان مىرفتيم و او شرح درد اشتياق را بس دلنشين مىخواند . صوفيان در سماع نعره‌ها زده و از خود بىخود مىشدند . . . در سخنورى زبانى گشاده و سخنى گرم و گيرا\r\n\r\n","description":"","footnote":"","page_name":" 695 ","page_number":695},
  {"content":"\r\n\r\nو دل‌انگيز داشت به مولوى و حافظ عشق مىورزيد . شوق آزادگى او را از كار ديوانى دور ساخت ، نزديك بيست سال از عمر خود را صرف آباد كردن كهنه كاريزى به نام شريف‌آباد در هشت كيلومترى روستاى زادگاهش سپرى ساخت و سرمايهء خود و مرده ريگ همسرش را در اين راه باخت . سرانجام در چهاردهم ماه رمضان سال 1369 قمرى برابر با 1329 شمسى در تهران پس از عمل جرّاحى سرطان درگذشت و جنازه‌اش را در قبرستان نو شهر قم به خاك سپردند . »\r\nآثارى كه از او به جاى مانده است : مثنوى مرغابيه ؛ گزيده‌اى از اشعار خود به ديگران ؛ مكاشفات ؛ و كتابى به نام « آخرين قانون » نوشت كه ناتمام مانده است .\r\nاينك نمونه‌هايى چند از شعر او :\r\n\r\nمعنى عشق\r\n جز روى توام با كس ديگر نظرى نيست * از من به‌جز از عشق تو جانا اثرى نيست\r\nاز روى بتان حسن تو مىجويم و دانم * غير از غم عشق تو به عالم خبرى نيست\r\nتو شاهد خوبانى و در مملكت حسن * جز ديدهء عشّاق تو شاهد نگرى نيست\r\nخواهم پروبالى بزنم بر سر كويت * صد حيف ! كه در عشق توام بال‌وپرى نيست\r\nدر سايهء ديوار تو افتاده و دانم * در هر دوجهان جز تو پناه دگرى نيست\r\nعالم همگى صورتى از معنى عشق است * امّا چه توان كرد ، كه صاحب نظرى نيست\r\nگر دلشدگان غرقهء اشك‌اند ، عجب نيست * در بحر محبّت به‌جز از اين گهرى نيست\r\n« سرّى » به جمال تو نظر دوخته دارد * تا خلق نگويند كه صاحب نظرى نيست \r\n\r\nبىخبرى\r\n بس‌كه مىداد به من دلبر مست * شيشه از دست من افتاد و شكست\r\nبىخبر گشتم و در بىخبرى * رشتهء سبحه به يكباره گسست\r\nفكر نيران و تمنّاى جنان * دل رها گردد از اين غصّه برست \r\n\r\n","description":"","footnote":"","page_name":" 696 ","page_number":696},
  {"content":"\r\n\r\n « سرّى » آن دم ز سر جان برخاست * كه دمى در برِ دلدار نشست \r\n\r\nنمىدانم\r\n نمىدانم كه مستم يا كه هشيارم ، نمىدانم * خمارم يا كه محو جلوهء يارم ، نمىدانم\r\nهمىدانم كه دايم خواب روى يار مىبينم * نمىدانم كه خوابم يا كه بيدارم ، نمىدانم\r\nنمىدانم كه ساقى از كجا آورد اين مى را * كه گاهى مست و سرخوش گاه خمارم ، نمىدانم\r\nمدامى ساكن جان است يار و جان بود جويا * از او دور است جان يا غرق ديدارم ، نمىدانم\r\nبود عمرى سراغ دل ، من از دلبر نمىگيرم * به فكر دل و يا در فكر دلدارم ، نمىدانم\r\nنه دل بىديدنش آرام و نه جان بىرُخش ساكن * نمىدانم كه دورم يا برِ يارم ، نمىدانم\r\nهرآن‌كس را كه بينى بر گمانى يار مىجويد * منم مانند زاهد اهل پندارم ، نمىدانم\r\nطبيب جان مشتاقان دوايى داد « سرّى » را * خراب و بىخودم يا آنكه بيمارم ، نمىدانم \r\n\r\nپرتو حسن\r\n عاقبت عشق مرا يكسره كاشانه بسوخت * شمع افروخته شد هستى پروانه بسوخت\r\nسوزش حلقهء زنجير جنون ما را كشت * عاقلان را خبرى نيست كه ديوانه بسوخت\r\nخواستم قصّهء هجران تو را شرح دهم * آهى از سينه برون جست كه افسانه بسوخت\r\nشد خراب اين دل ديوانه كه جاى تو شود * پرتوى حسن تو انداخت كه ديوانه بسوخت\r\nشورى از ليلى من بر سر مجنون افتاد * كه ز داغش دل صد عاقل و فرزانه بسوخت\r\nدوش دلدار يكى جام مىام داد كز او * ز آتش دل به لبم باده و پيمانه بسوخت\r\nيا ربّ ! اين مشعله از كيست به ميخانهء عشق * كه صراحى و سبو و خم و خمخانه بسوخت\r\nسرّ مى نشئهء مى بود ولى « سرّى » را * نشئه‌اى هست كه از او مى و ميخانه بسوخت \r\n\r\nحديث عشق\r\n دو عاشق قصّهء آن يار مىگفتند و مىرفتند * به هم رازى از آن دلدار مىگفتند و مىرفتند \r\n\r\n","description":"","footnote":"","page_name":" 697 ","page_number":697},
  {"content":"\r\n\r\n نهان چون سرّ جان از ديدهء اهل جهان باهم * حديث عالم اسرار مىگفتند و مىرفتند\r\nچو جان در عالم جان جاى خويشان متّصل باهم * ز جانان دورى اغيار مىگفتند و مىرفتند\r\nحديث از باده و از جام و از ميخانه و ساقى * به گوش مردم هشيار مىگفتند و مىرفتند\r\nبه خود پيچيده از مستى ، ولى هشيار در رفتن * نشان از خانهء خمّار مىگفتند و مىرفتند\r\nبه گوش جان كه هركس ، همنشين ، با جان او باشد * حديث عشق بىاظهار مىگفتند و مىرفتند\r\nدو عيّاران نهان از ديدهء كون و مكان ، امّا * به رندان رسم آن عيّار مىگفتند و مىرفتند\r\nدو مرغ عاشق اندر بوستان پرواز مىكردند * تحمّل‌هاى گل از خار مىگفتند و مىرفتند\r\nحديث عشق‌بازيهاى « سرّى » كى نهان ماند * كه مردم بر سر بازار مىگفتند و مىرفتند \r\n\r\nافسانهء عشق\r\n مرا در عاشقى ديوانه كردى * دلم از عشق خود ديوانه كردى\r\nجمال خويش را بر من نمودى * مرا بر شمع خود پروانه كردى\r\nچنان از خويش بىخويشم نمودى * كه تن را جان و جان جانانه كردى\r\nبه هرجايى روى ، آيم سراغت * كه تا بينم كجا كاشانه كردى\r\nبه هرجايى خراب است ، آيم آنجا * چو تو اندر خرابه خانه كردى\r\nز هركس غير خود بيگانه گشتى * مرا از خويشتن بيگانه كردى\r\nدگر از عشق برگشتن محال است * كه تو كارى عجب رندانه كردى\r\nچه مىبود اينكه دادى عاشقان را * كه جان را باده تن ميخانه كردى\r\nاسير دام كردى جان « سرّى » * عجب دامى به زير دانه كردى\r\nخرابات است گويى از خرابى * از آن روزش كه تو ويرانه كردى \r\n\r\nپاى طلب\r\n چه شود گر ز ره لطف بگيرى دستم * از كه در عشق تو از پاى طلب ننشستم\r\nتا بت روى تو در دير دلم خانه گرفت * همه بت‌هاى خيالى به جهان بشكستم \r\n\r\n","description":"","footnote":"","page_name":" 698 ","page_number":698},
  {"content":"\r\n\r\n هركه شد خويش تو ، از غير تو بيگانه شود * تا شدم خويش تو ، از خويش به كلّى رستم\r\nهمه از بادهء اين ميكده مست‌اند ، ولى * من هم از باده ، هم از ديدن ساقى مستم\r\nنه مرا شوق نعيم است ، نه پرواى جحيم * جز كمند تو به هر بند فتادم جستم\r\nمهر زد بر لب « سرّى » غم عشق تو كه باز * با وجود تو مبادا كه بگويم هستم \r\n\r\nجمال دوست\r\n رحمى اى دوست به حالم كه ز پا افتادم * داد ، بيدادِ غمِ عشقِ رُخت بر بادم\r\nگرچه در كنج قفس بال‌وپرم ريخت ولى * تا كه در بند توام ، از دوجهان آزادم\r\nصيد از ديدن صيّاد گريزد ، عجب اين * كاندر اين باديه من در طلب صيّادم\r\nهر درى بود به عالم شدم و حلقه زدم * جز جمال تو در عشق به دل نگشادم\r\nعقل را راه به سرمنزل عشق تو نبود * جلوهء حسن تو در عشق تو شد استادم\r\nگر نباشد به‌جز از عشق ز « سرّى » اثرى * عجبى نيست كه از عشق بود بنيادم \r\n\r\nكجا مىرويم ؟\r\n يكى گفت روزى به يك مرد راه * كه اى شاه بىتخت و تاج و كلاه\r\nتو را گنج علم است و تخت تو روح * بود تاج تو صبر و لشكر فتوح\r\nتو دانايى از تار و پود وجود * ز هر چيز هست و ز هر چيز بود\r\nبگو تا كجا مىرويم عاقبت ؟ * چه باشد بگو عالم آخرت ؟\r\nبگفتا از اين ره ز پرسش مگوى * لب از گفتگو بند و بينش بجوى\r\nهمه خلق رفتند و ديدند آن * و ليكن نكردند با كس بيان\r\nهرآن‌كس كه بيند بگويد به كس * كه پرواز نايد به نزد قفس\r\nهمين‌قدر گويم ز راز نهفت * به اندازه‌اى كان توانى شنفت\r\nاز آنجا كه آييم آنجا رويم * هم آنجا كه بوديم آنجا شويم\r\nچو بنهاد هر ذرّه‌اى را به‌جا * نگردند از جاى خود جابه‌جا \r\n\r\n","description":"","footnote":"","page_name":" 699 ","page_number":699},
  {"content":"\r\n\r\n همه برق‌سيرند و بر جاى خويش * نيايند بيرون ز مأواى خويش\r\nيكى روح قدسيست برتر ز روح * كه جان را از آن روح باشد فتوح\r\nبه هر جان كه او را شود آشيان * برد خانهء خويش بر آسمان\r\nپرد تا به عرش و به مأواى خود * برد آشيان را به صحراى خود\r\nاگر مىتوانى پر او بگير ! * بدان پر فراتر ، پر از اين اثير\r\nمكان چون‌كه او را بود لامكان * نه دوزخ نشان جويدش نه جنان\r\nچو « سرّى » كه او با پرعشق راند * به جايى كه از او نشانى نماند \r\n\r\nدور عمر\r\n عهد شباب جمله به آه و فغان گذشت * پيرى چسان رَود كه جوانى چنان گذشت\r\nآبى به جوى عمر روان بود باصفا * تا ديده ديد از نظر ، آب روان گذشت\r\nآمدشدِ نفس كه پر از مرغ روح بود * در هر نفس كه منزل از اين آشيان گذشت\r\nناكام و كام و شادى و غم پايدار نيست * چون عمر بىقرار هم اين و هم آن گذشت\r\nبلبل اميد خندهء گل بود در چمن * تا خنده كرد غنچه بهار و خزان گذشت\r\n« سرّى » زمان عمر عجب زود سير بود * همچون نسيم صبح كه بر بوستان گذشت \r\n\r\nوادى عشق\r\n عاشق آن نيست كه از عشق تو رسوا نشود * طالب آن نيست كه ديدار تو جويا نشود\r\nرخ نمودى و دلم بردى و مجنون كردى * كيست آن كس كه پرى بيند و پيدا نشود\r\nتا تو تعليم سخن بر دل دانا نكنى * هيچ گوينده از اين مرتبه گويا نشود\r\nزاد اين مرحله عشق است ، به معشوق قسم * طىّ اين راه پر از وسوسه از پا نشود\r\nغير عاشق نتواند كه دم از عشق زند * ز آنكه هر جانورى ماهى دريا نشود\r\nتا كه بادى نوزد از طرف وادى دوست * خاك ره ، ره‌سپر عوج ثريّا نشود\r\nگفتمش كى به وصالت برسم ، گفت برو * تا كه از خود نرهد ، هيچ‌كسى تا نشود \r\n\r\n","description":"","footnote":"","page_name":" 700 ","page_number":700},
  {"content":"\r\n\r\n دانى اين مرحلهء عشق چرا پرخطر است * تا كه نامرد در اين مرحله پويا نشود\r\nبرق عشق از دل موسى به كُهِ طور رسيد * ور نه از كوه و شجر مشعله پيدا نشود\r\nجلوه‌اى كرد و ز يك جلوه جهان برهم زد * رفت و در پرده نهان گشت كه غوغا نشود\r\n« سرّى » آن نيست كه اسرار تو گويد با كس * اگر عشقش بگذارد كه به سودا نشود \r\n\r\nبند افلاطون\r\n افلاطون آن حكيم چالاك * عالم ، كره ديد و مركزش خاك\r\nانسان هدف و حوادثش تير * حقّ تيرزن و كمانش افلاك\r\nپس نيست مفرّ از اين ميانه * با كوشش و سعى و عقل و ادراك\r\nدرياى وجود چون‌كه زد موج * تسليم به موج كرد خاشاك\r\nاى قطره به بحر رو چو « سرّى » * ز آلايش خبث جان ناپاك \r\n\r\nدر كوى دوست\r\n قبله‌گاهى نيست دل را جز خم ابروى دوست * راه دل بسته‌ست از هر سو به غير از سوى دوست\r\nهمّت عشقم علايق را تمامى پاره كرد * وه ! چه محكم بست پاى عشق تار موى دوست\r\nهر سحر عشق آيد و از خواب بيدارم كند * گويى از باد سحر بشنيده وقتى بوى دوست\r\nدم مزن كايينه‌اش از دم مكدّر مىشود * چاره‌اى نبود به غير از ساختن با خوى دوست\r\nاين قدر دل كرد ياد او كه ياد از ياد رفت * هيچ نبود در نظر دل را به غير از روى دوست\r\nهرچه از « سرّى » خبر جستم ، ندانستم كجاست * تا كه آخر ديدمش افتاده اندر كوى دوست \r\n\r\nسلسله بند\r\n بيچاره دلى كه عاشق روى تو شد * آواره كسى كه ساكن كوى تو شد\r\nاز زلف بتان پريش‌تر آنجايى * كو سلسله بند طرّهء موى تو شد \r\n\r\n","description":"","footnote":"","page_name":" 701 ","page_number":701},
  {"content":"\r\n\r\n\r\nبوى تو\r\n خواهم كه دمى نظر كنم روى تو را * يك‌لحظه زنم شانه دو گيسوى تو را\r\nچون غنچه شكفته مىشوم گر شنوم * از باد سحرگهى شبى بوى تو را \r\n\r\nشكستند\r\n ياران همه رفتند و دل من خستند * در گوشهء هجر در به رويم بستند\r\nآنان كه چو جان عزيز بودند مرا * رفتند و ز رفتن ، دل من بشكستند \r\n\r\nمنزل دلدار\r\n گفتم به كسى منزل دلدار كجاست * گفتا كه برون مرو كه دلبر با ماست\r\nبيهوده به اين خانه و آن خانه مگرد * هرجا كه دليست منزل ما آنجاست \r\n\r\nراه دل\r\n ميخانه و خانقاه و آتشكده ، دل * كعبه دل و صومعه دل و بتكده دل\r\nاين‌ها همه پيداشدهء راه دل‌اند * منزل دل و مقصد دل و دانشكده دل \r\n\r\nنهان گرديد\r\n خاك ره مردان جهان گرديدم * خاكم متبدّل شد و جان گرديدم\r\nچون صورت جانانه به دل جلوه نمود * « سرّى » شدم و به دل نهان گرديدم \r\n\r\n","description":"","footnote":"","page_name":" 702 ","page_number":702},
  {"content":"\r\n\r\n\r\nسرّى ( 1335 - 1274 )\r\nمحمّد باقر طاهرى ، كه از تخلّص سرّ و سرّى در شعر خود استفاده مىكند ، در سال 1274 هجرى شمسى در شهر رشت پا به عرصهء حيات گذاشت . پدرش حاج احمد طاهرى ، از بازرگانان معروف بود و به روغنى شهرت داشت . نيايش ملّا طاهر از وعّاظ نامدار و داراى صوتى خوش بود و نام خانوادگى طاهرى را از نام نيايش برگرفته است .\r\nابراهيم فخرايى دربارهء وى چنين مىگويد : « طاهرى به دنبال تحصيلات مقدماتى در رشت به بادكوبه و تفليس سفر كرد و به مناسبت شغل و پيشه پدر ، به تحصيل حسابدارى پرداخت و اين علم را به درستى فراگرفت ، چنان‌كه استادى كامل گرديد و از وجودش در تجارتخانه‌هاى بزرگ گيلان در تنظيم دفاتر تجارتى دوبل استفاده مىشد . سروكارش دايما با كتاب و مطالعه بود و چندى هم در مدارس رشت به تدريس اشتغال ورزيد . ضمن مطالعهء دواوين شعرا به شعر و شاعرى روى آورد و با بررسى كتب عرفانى به عرفان گرايش پيدا كرد و مريد سيّد احمد صادقى استرآبادى شد و به سال 1335 شمسى در سنّ 58 سالگى در تهران درگذشت و در ابن بابويه مدفون گرديد . »\r\nديوان اشعار طاهرى در سال 1351 تحت عنوان « جام احمدى » در تهران طبع و نشر گرديد . نمونه‌هاى زير از نظم اوست :\r\n\r\n","description":"","footnote":"","page_name":" 703 ","page_number":703},
  {"content":"\r\n\r\n\r\nپاداش پيغام\r\n بتى كش در بلاد عشق ، گم كردم مكانش را * به ره افتاده‌ام روزى مگر گيرم عنانش را\r\nخبر بِدهَد كسى بر من كه يارم عزم جان دارد * روان بر كف نهم ، پاداش پيغامى چنانش را\r\nبه رخ هادىّ گمراهان و زلفش رهزن ايمان * سر و جان مىكنم قربان ، عزيزان اين روانش را\r\nز بهر آنكه در آماج بازو ، رنجه ننمايد * گشاده سينه نزديك آيم و بوسم كمانش را\r\nسبك سر ، برخىِ راهش نهم جان ، تا كه بتوانم * نگه دارم مگر يك‌لحظه ، رَخشِ سر گرانش را\r\nبه پايش افتم و دستش بگيرم در كماندارى * مگر بدهد امان صيّاد ، صيد ناتوانش را\r\nچه نالى « سرّ » غم‌پرور ، ز عشق روى آن دلبر * سر و جان كن سپر ، بىحرف ، پيكان سنانش را \r\n\r\nخيمهء عشق\r\n جفت ابرويت چو بر طاق دل آماج انداخت * عنصر خاكى تن را سوى معراج انداخت\r\nعنصر تن چو به نزد رخ تو بست قمار * توبه را قاب قمار از كف ليلاج انداخت\r\nسپر روى تو را شيخ چو در سجده بديد * سر و گردن به دم تيغ تو قيقاج انداخت\r\nخيمه زد عشق تو چون بر دل تنگ « سرّى » * زان سبب از سر سلطان خرد تاج انداخت \r\n\r\nچشم انتظار\r\n آنان كه رخ چو ماه دارند * در پيش تو ، رنگ كاه دارند\r\nافكنده سرى ، چو گوى بر خاك * در مقدم چون تو شاه دارند\r\nگوش دل‌وجان ، به  « فَقُلْ تَعالَوْا » *  * ورزيده ، قدم به راه دارند\r\nبر طاق دو ابرويت ، ز آفات * از دور جهان ، پناه دارند\r\nاقليم دو كون ، زير فرمان * بىلشكر و بىسپاه دارند\r\nبر افسر شاهى دوعالم * فخر از نمدين كلاه دارند\r\nدل‌هاى رميده را ، شب و روز * آمادهء سوز و آه دارند\r\nدر خون خود اين گروه مقتول * از چشم تو صد گواه دارند \r\n\r\n","description":"","footnote":"","page_name":" 704 ","page_number":704},
  {"content":"\r\n\r\n چون چشم پرانتظار « سرّى » * بر مقدم تو ، به راه دارند \r\n\r\nخوش آن كس « 1 »\r\n ره عشق ، هجر و صفا مىپسندد * به دل‌ها غم و ابتلا مىپسندد\r\nبه يك‌تن هزاران بلا مىپسندد * « گر آزرده گر مبتلا مىپسندد\r\nچو خوش‌تر از اين ، كاو به ما مىپسندد » * به بازار حسنش به كالاى كوبم\r\nتهى دست فارغ سوى لاى كوبم * به دروازهء « لا » و « إلّاى » كوبم\r\n« چرا دست‌يازم ، چرا پاى كوبم * مرا خواجه بىدست و پا مىپسندد »\r\nچه جاى مسرّت چه احوال ناخوش * كجا درك اين‌ها كند چشم خامُش\r\nبه موت ارادى نماييم كاوش * « ندانيم ناخوش كدام است يا خوش\r\nخوش آن كس كه بر ما خدا مىپسندد » \r\n\r\nراه وصال\r\n باز آمد آب رفته عزيزان به جوى ما * شد يار نازنين قدم احوال جوى ما\r\nبر كف گرفته آينهء نصر و من يشاء * بنمود اين معاينه ، در پيش روى ما\r\nبه نوشته بُد در آينه ، اوصاف كاينات * از كاف و نون لام و الف ، هاىوهوى ما\r\nفرمود با لبش كه بيا تا بكوى دل * مى نوش كن ز جلوهء ذات از سبوى ما\r\nز اغيار و خويش بايدت اوّل بشست دست * و آنگه به پاى صدق درآمد ، به كوى ما\r\nاز جست‌وجوى رتبهء كونين درگذر * باشى هم ار به صدق ، تو در جست‌وجوى ما\r\nتا آتشى به خرمن پندار نفكنى * منع است خوشه چينىات از آبروى ما\r\nكونين پر ز صحبت ما بود و حسن دوست * پيچيده شد كتاب دل از گفت‌وگوى ما\r\nتزوير و حيله ، كالهء بازار عشق نيست * به فروش اين متاع ، تو در پشت كوى ما \r\n\r\n\r\n","description":"","footnote":"\r\n( 1 ) - شعر فوق تضمين غزل حاج ميرزا حبيب خراسانى است .\r\n","page_name":" 705 ","page_number":705},
  {"content":"\r\n\r\n جانت قسم ، كه هرچه در عالم چريده‌ايم * غم عاقبت به جبر كشد از گلوى ما\r\nما سر به تيغ مهر و محبّت نهاده‌ايم * بر خوان ، تو اين صحيفه ، به نزد عدوى ما\r\nاى آنكه « سرّ حقّ » بودت مرجع و مآب * راه وصال دوست طلب كن ، ز بوى ما \r\n\r\nپرتو مهر\r\n غير نقش تو به عالم اثرى نيست كه نيست * جز سر كوى تو راه گذرى نيست كه نيست\r\nپرتو مهر رُخت بر حجرى نيست كه نيست * شورش عشق تو بر هيچ سرى نيست كه نيست\r\nمنظر روى تو زيب نظرى نيست كه نيست * بسته شد از غم ايّام مرا راه نفس\r\nشد وفا در بر ما قصّهء عنقا و مگس * از جفاجويىات اى دوست همين ما را بس\r\nنيست يك مرغ دلى كش نفكندى به قفس * تير بيداد تو تا پر به پرى نيست كه نيست\r\nعاشق پاك در اقليم فنا بىباك است * جز تولّاى در دوست دوعالم خاك است\r\nهركه را مهر وطن نيست به دل ، ناپاك است * نه همين از غم او سينهء ما صد چاك است\r\nداغ او لاله صفت بر جگرى نيست كه نيست * طلب گنج ، دلا بىستم و رنج مدار\r\nنتوان چيد گل از گلشن بىمنّت خار * « سرّيا » سرّ محبت نتوان گفت به يار\r\nگوش اسرار شنو نيست و گرنه اسرار * برش از عالم معنى خبرى نيست كه نيست \r\n\r\nكوى حريفان\r\n اى كه در كوى حريفان سروكارى دارى * شاه وقت خودى ار ، شاهد و يارى دارى\r\nمسند قرب بود منزل و آرامگه‌ات * دست دل ، گر به تك ساق سوارى دارى\r\nدست بر تركش و پيكان منما رنجه ، چو من * بىعدد صيد ، به هر گوشه كنارى دارى\r\nسر بالين اسيران خود آخر قدمى ! * اى كه در هر دل و هر ديده ، گذارى دارى\r\nبىقرار است دل ما و سر زلف كجت * با دو منفى عجب اثبات قرارى دارى ؟ ! \r\n\r\n","description":"","footnote":"","page_name":" 706 ","page_number":706},
  {"content":"\r\n\r\n عزم نخجيرت عجب باشد از آن مىبينم * كه صد آفاق به يك‌طرفه شكارى دارى\r\nتاب آن كاكل مشكين توام الكن ساخت * كه بگويم سر هر تار تتارى دارى\r\n« سرّم » از گلشن وصلت ، گل سيراب نچيد * صد هزار ، اى كه به هر موى ، بهارى دارى \r\n\r\nاى كاش\r\n دانى كه به ما ، ز آتش عشق تو چه‌ها رفت * دل آب شد و خاك اميدش به هوا رفت\r\nتا قاف سكندر زده ، او رنگ ندامت * جان از پى جانان ز كجا تا به كجا رفت\r\nموى تو در اسواق فكندش به ره چين * چون آهوى وحشى ز پى مشك ، ختا رفت\r\nاز آب حياتى كه نشانش ز تو جستم * نازك اثرى بر دلم از بوى شفا رفت\r\nاى كاش ! كه اين جامعه بيدار شدندى * از آنچه ز هجران تو با اين دل ما رفت\r\nدرويشى مشتاقِ رخت بىسببى نيست * طرح سبب روز الست تو به « لا » رفت\r\nبا همّت عالى گدايان درِ اوست * هر شاه و شهى را كه به سر تاج و كلا رفت\r\nهر كيش و طريقى كه بيندوخته بودم * در گمرهى زلف تو بر باد هبا رفت\r\nآرى ، ندهد تكيه بر او رنگ دوعالم * آن خاك‌نشينى كه ره فقر و فنا رفت\r\nز آشفتگى منظر و موى تو در آفاق * « سرّ » دل ديوانهء ما ، بىسروپا رفت \r\n\r\nباز آمدم\r\n باز آمدم ، بابا صفت بيدارت از غوغا كنم * با توتياى اهدنا چشم دلت بينا كنم\r\nاز خواب غش بجهانمت بر محملى بنشانمت * از رهزنان برهانمت تا ساحت ليلا كنم\r\nآورده در فصل الخطاب تا ويلهء ام‌الكتاب * اقليم دل را در صواب مسلوك طاوها كنم \r\n\r\n","description":"","footnote":"","page_name":" 707 ","page_number":707},
  {"content":"\r\n\r\n همچون سليمانم عطا فرموده انگشتر خدا * كز دستبرد ديو و دد تاج نيا احيا كنم\r\nجمشيد جام انفسم در وهم و هستى مفلسم * ليكن بدور جام جم افتاده را اغنا كنم\r\nموسى قرن چهارده عيساى از دار آمده * صدق سياووشى زده ميزان دل اطفا كنم\r\nز اعجاز و سحرم بىخبر ، اين جمله نقش اندر صور * طوطى همىجويد شكرگزار سخن لب وا كنم\r\nنفخى در آب و گل دميد يوسف به مصر دل رسيد * تعميد بينائى دهيد تا سرّ دل افشا كنم\r\nكنعان جهلت را رها بنما و با بابا درآ * بر كشتى جود و عطا تا ربّ نجّينا كنم\r\nمن گويم و تو نشنوى يا بشنوى غافل شوى * ترسم به ناكامى روى اين وقت خوش بىپا كنم\r\nبين خود و بين خدا پيش آر تسليم و رضا * تا در سفينه من نجا بر عروة الوثقى كنم\r\nمتن زجاجى سرمه كن تطهير بنما در عيون * كز رمز كاف و واو و نون گوش دلت را وا كنم\r\nسوءنظر را كن رها ز اغراض شو يكسر جدا * با مقدم صدقى درآ آئينه‌ات اجلا كنم\r\nبگشائى ار با ما درى يك شب ز مسكين‌پرورى * شرح غم عشق پرىرخسار مه‌سيما كنم\r\nبگذر ز ميل نفس و تن ، بر دامن دل پنجه زن * اسرى بعبدى ليلة فى مسجد الاقصى كنم \r\n\r\n","description":"","footnote":"","page_name":" 708 ","page_number":708},
  {"content":"\r\n\r\n\r\nسرّى ( 1335 - 1297 )\r\nبديع الزمان نوربخش ( ميرزا بديع ) در سال 1297 هجرى شمسى در شهر قاين خراسان پا به عرصه‌ى حيات گذاشت ، كورى مادر زاد بود و از نعمت بينائى محروم .\r\nپدرش محمد ولى ميرزا قطب صوفيان نوربخشى در آن شهر بود و در ضمن رياست اداره پست و تلگراف شهر خود را نيز داشت .\r\nميرزا بديع در كودكى به مكتب حاجيه ملّا رفت و خواندن سوره‌هاى كوچك قرآن و اصول دين را آموخت . دكتر مدرّس يزدى كه گوشه‌هائى از زندگى ميرزا بديع را برشته تحرير درآورده درباره آموزش ديگر او مىگويد : « خانواده‌ى من در سال 1301 قاين را ترك كردند و من از سن چهار تا بيست‌سالگى سرّى را نديدم ولى از پدر و خواهرم كه در قاين عروسى كرده بودند حالات او را مىشنيدم پدرم به روش خود در اوقات فراغت ساعت‌هاى زيادى به آموزش ميرزا بديع مىپرداخت و مقدارى صرف و نحو و علوم شعرى و مثنوى مولانا جلال الدّين و گلستان سعدى را به او مىآموخت . »\r\nميرزا بديع از قريحه شعر و شاعرى برخوردار بود هوش و حافظه‌اى سرشار داشت در محاوره شاعرى بذله‌گو و طنين صدايش خوش و گوش‌نواز بود امّا حسّ كينه و نفرتى نسبت به همشهريانش داشت و شايد به علت تأثيراتى بود كه از دوران كودكى و آزارى كه ديده بود اين حسّ در او تقويت شده بود و خود چنين مىگويد :\r\n به وجود آمدم از مادر كور * كور و كر رفتم و خفتم در گور \r\n\r\n","description":"","footnote":"","page_name":" 709 ","page_number":709},
  {"content":"\r\n\r\n نه مرا محرم اسرارى بود * نه مرا مونس و غمخوارى بود \r\nميرزا بديع علاوه بر نقص ظاهرى از قواى جنسى نيز بىبهره بود به همين دليل زن و فرزندى نداشت همچون ابو العلاء معرّى فيلسوف و شاعر عرب نقص خود را به پدرش نسبت مىدهد و به وجود آوردن خود را جنايت پدر مىداند و مىگويد من جنايتى مرتكب نشدم :\r\n هذا جناة ابى علىّ * و ما جنيت على احد \r\nميرزا بديع در شعر سرّى تخلص مىكرد و گويا اين تخلّص را از سرّى سقطى صوفى قرن سوم كه نامش را از پدر شنيده برگزيده بود .\r\nدكتر مدرّسى مىگويد : پدرم كه قدرى علوم شعرى به او آموخته بود و از آثار شعراى گذشته و معاصر منتخباتى برايش خوانده بود حسّ حق‌شناسى داشت . »\r\nو نيز پرفسور سيد حسن امين مىگويد سرّى در حق مرحوم استاد سيّد محمد فرزان بيرجندى از شاگردان اديب نيشابورى حق‌شناسى نشان داده و گفته است :\r\n گه از جدائى « فرزان » « بسان سرّى » اعمى * دراىوار به هر شهر و هر ديار بنالم \r\nسرّى علاوه بر سرودن شعر فارسى به گويش قاينى نيز در شعر تفنن مىكرد وى سرانجام در سال 1335 خورشيدى چشم از جهان فروبست و در زادگاهش به خاك سپرده شد .\r\n\r\nپاينده ايران\r\n كشور ايران زمين پاينده باد * شهر يارش اخترى رخشنده باد\r\nمام ميهن با لبى پرخنده باد * پير ما ، دكتر مصدق زنده باد\r\nمدعى درمانده و شرمنده باد * كور و كر بىزور و زر چون بنده باد \r\n\r\nهفت چيز\r\n هفت چيز ار به جهان دست دهد * خوش توان زيست در اين دير خراب \r\n\r\n","description":"","footnote":"","page_name":" 710 ","page_number":710},
  {"content":"\r\n\r\n شعر و موسيقى و تاريخ و لغت * وقت خوش ، كيسهء پر ، باده‌ى ناب \r\n\r\nدل شيدائى\r\n دارم سر كى چه سر ؟ سرى سودائى * در سينه دلى ، چه دل ؟ دلى شيدائى\r\nمفتون بتى ، چه بت ؟ بتى كز دو لبش * خواهم چه ؟ دو بوسه ، كى ؟ شب تنهائى \r\n\r\nدر صنعت الزام\r\n سنجاق مزن به موى اى ساده عروس * كاين چرخ فلك سماق روى است و عبوس\r\nنى آرد ، برى ز آسيابش به سبوس * ساطور خورى ز دستش افسوس افسوس \r\n\r\nالزام در چهار لغت ، ناودان ، پيل ، ارزن ، انگشت\r\n گر بام تو ناودانش از سيم و زر است * وز پيل دمان به زير ران تو در است\r\nپير خردت به نيم‌ارزن نخرد * اى آنكه دلت چو دست انگشت‌گر است \r\n\r\nكور دانش\r\n گر به ظاهر ديده از عالم فروبسته است پاك * ليك چشم باطنش از نور دانش روشن است \r\n\r\nشعر به لهجه محلى قاينى\r\n مير گه گيو درم كه نمشرا جاش تُرحلى * سفتقوت و شخكيل و چفت و گود و تشولى\r\nممحّد خمتو مگه و ممحّد سيمتو ، برار * پنا بادره و ده گرنه ور رد تو خمداخ اردلى\r\nاز نما شوم تا چراغو زير طاقو چُريّو * هش و هش تو ره دپش بر يك تلتسب يلپلى\r\nدوشنه ورمح كه بالا مرفتم نصف شو * يك‌دو كپ پاشا به سكّ سكّ در مگوف بر سيدلى\r\nقطعه خاتوتا چراغو خو را راگيرا مكرد * جنده مس راست كرده‌ها نشينه هتيز رو قملى\r\nقملى وى ور گمف جا تفطمه سير نوشتم * لو ميوم و لو تو نوم و بر گلم ورو ذبالى \r\n\r\n","description":"","footnote":"","page_name":" 711 ","page_number":711},
  {"content":"\r\n\r\n\r\nماده تاريخ در فوت دكتر مدرسى يزدى\r\n دوستان از زبان من شنويد * داستانى ز سينه‌ى سوزان\r\nداشتم دوستى خليق و شفيق * كه نظيرش كم است در دوران\r\nسيّدى بود عاقل و فاضل * هم پزشك من و طبيب روان\r\nشاعر و شعر خواه و شعرشناس * صاحب ذوق و فهم و نطق و بيان\r\nپدر وى ، امام جمعهء يزد * بوده نيك اعتقاد و با ايمان\r\nخود او نيز چون نياكانش * بود شخصى شريف و باوجدان\r\nعجب اينجاست كو گرفت مكان * چند سالى به قاين ويران\r\nروز و شب هم چو من به سر مىبرد * با گروهى ز مردم نادان\r\nبه خدا آن قدر از او احسان * ديده‌ام من كه شرح آن نتوان\r\nاى دريغا كه گرد باد اجل * كرد او را بهار عمر خزان\r\nمرد سيد حسين يزدىراد * رفت دكتر مدرسى ز جهان\r\nبعد هشتاد و پنج سال سپرد * جان به جان‌آفرين و شد بىجان\r\nحضرتش را خداى آمرزاد * باد جدّش شفيع و پشتيبان\r\nسال تاريخ آن فقيد سعيد * « سرّى » كور و كر بديع زمان\r\nشب آدينه اول دى گفت * « روح دكتر شده به‌سوى جنان » \r\n\r\nبر سنگ مزار خود سرود\r\n ادبائى كه جهان پيرائيد * يا جهان را پس از اين آرائيد\r\nمن كه خاكست كنون مأوايم * سرّىام ، سرّى نابينايم\r\nسيّدم ، سيّد عالىنسبم * عاشقم ، عاشق فضل و ادبم\r\nنوربخشى كه بود دفن به رى * سيزده پشت مرا هست به وى \r\n\r\n","description":"","footnote":"","page_name":" 712 ","page_number":712},
  {"content":"\r\n\r\n\r\nسرّى ( 1312 )\r\nسيّد ابو القاسم سرّى ، در يكم مردادماه سال 1312 شمسى در اصفهان در خانوادهء فضل و كمال و شعر و ادب از مادر زاد . پدرش ، سيّد ابراهيم پوده‌اى ، از شاعران توانا و دانشمندانى است كه در ادبيّت و عربيّت تسلّط كامل داشت . نيايش ، اديب و شاعر و عارف بزرگ حاج ميرزا يحيى مدرس بيدآبادى از مفاخر ايران به شمار مىرفت .\r\nابو القاسم سرّى در آغاز جوانى پدر و مادر خود را از دست داد و رنج يتيمى در تحصيلاتش وقفه‌اى ايجاد كرد . سرانجام با استعداد فوق‌العاده‌اى كه داشت به‌طور متفرّقه تحصيلات متوسّطه را به پايان رسانيد . ازآن‌پس ، سه سال متوالى در كنكور شيراز شركت جست و شاگرد اوّل گرديد ، امّا از پذيرش بورس بنياد پهلوى با وجود نيازمندى كه داشت خوددارى كرد و به دانشگاه تهران رفت و رشتهء تحصيل را پى گرفت . خود مىگويد : « در اين رهگذر خود را مرهون تشويق‌ها و حمايت‌هاى پدر و سيّد محمد رضا دايى و جواد دبير و نويسندهء اصفهانى و دكتر معين و دكتر ذبيح اللّه صفا و روان‌شاد بديع الزّمان سنندجى و استاد يار شاطر و دوست هم‌كلاسم دكتر شفيعى كدكنى مىدانم . »\r\nسرّى دربارهء فعّاليّت‌هاى علمى خود چنين مىگويد : « مدّت سى سال است كه نزديك شصت كتاب و رساله را از زبان‌هاى انگليسى و تازى به پارسى ترجمه كرده و نيز ديوان كامل شيخ على نقى كمره‌اى را تصحيح و غزل‌هاى آن را چاپ كرده‌ام و\r\n\r\n","description":"","footnote":"","page_name":" 713 ","page_number":713},
  {"content":"\r\n\r\nهمچنين كتابى به شيوهء گلستان سعدى به نام « هفتان » كه هر بخش آن مشتمل بر هفت سخن يا كتاب نابسامان است كه بخش‌هايى از آن در مجلّهء ويسمن به مديريّت دوست فقيدم مرتضى صرّاف سال‌ها پيش چاپ شده است . »\r\nسرّى دراين‌باره اضافه مىكند : « كارهايم در جهت ايران‌شناسى با همكارى مؤلفان صورت گرفته و چنين مىپندارم كه بيشتر ناشى از علاقه‌اى بوده است كه به ميهنم ايران و زبان پارسى داشته‌ام و فخرم ايران بود و تاكنون هفده تاى آنها چاپ شده و ده‌ها كتاب آمادهء چاپ نزد ناشران و در خانه دارم و آخرين كارم ترجمهء متن كامل تاريخ ادبيّات يان ربيكا ، خاورشناس چك ، كه به توصيهء دوست فاضلم دكتر شفيعى كدكنى است كه هنوز مقابله نشده است و چندى هم در دانشگاه‌هاى هاروارد و كلمبيا وقت گذرانده‌ام و با استاد يار شاطر در نوشتن دانشنامهء ايران و اسلام همكارى داشته‌ام و در پايان سخن اينكه اكنون در اين شب‌بيدارى طولانى درگير امر معاش خود و فرزندان و به كار گل مشغولم و براى شما تندرستى و شادى آرزو دارم . »\r\n\r\nبه : شفيعى كدكنى حديث هستى\r\n نمىگويم دلى كز ما گرفتى باز ده ما را * به بال مهربانى در هوا پرواز ده ما را\r\nبساط ما در اين بازار مغشوش است مىدانى * كمى آرامش از ايّام طفلى باز ده ما را\r\nدل‌ازكف‌دادگان سرگشتگان كوى افسوسيم * اگر دستى نمىگيرى ز ما ، آواز ده ما را\r\nز انعام جهان چيزى دگر ما را نمىگيرد * صفاى طينت و عرفان اهل راز ده ما را\r\nصدايى برنمىخيزد ز خيل رفتگان ما را * نشانى از حديثِ هستىِ آغاز ده ما را\r\nمفصّل نيست عمر كوته بىاعتبار ما * سخن كوتاه بايد گفت ، پس ايجاز ده ما را\r\nدر آن محفل كه هركس با هواى خويش مىسازد * كرم كن بهتر از هر چيز سوز و ساز ده ما را\r\nسرِ دمسازى دل نيست با اين جمع خودخواهان * به پير باده‌نوشان طينت دمساز ده ما را\r\nچو « سرّى » سر به مستى مىگذارد مهربانى كن * شراب از ساغر خمخانهء شيراز ده ما را \r\n\r\n","description":"","footnote":"","page_name":" 714 ","page_number":714},
  {"content":"\r\n\r\n\r\nرفته\r\n زمان‌هاى خوش و وقت‌هاى شادمان رفته * ز خود بيرون دويدن‌هاى طفلى يادمان رفته\r\nخروش زار ما را گوش شنوا نيست يا اينكه * اثر از ناله و تأثير از فريادمان رفته\r\nنمىدانيم ما تكليف خود ، طفلان نادانان * به مكتب‌خانه بنشانيده و استادمان رفته\r\nدر اين ويران‌سرا كس نيست تا احوالمان پرسد * اگر شيرينمان مرده‌ست يا فرهادمان رفته\r\nميان ما و اجداد سلف پيوند كو ديگر ؟ * كه مىداند چه بر آباء و بر اجدادمان رفته ؟\r\nبه خود مشغول و از حقّ بىخبر و ز حال آينده * مدير مركز انديشه و ارشادمان رفته\r\nتپان در خون خود آن نيمه جان مرغيم اندروا * كه با تير خطا افكنده و صيّادمان رفته\r\nپَرِ شوقى نمىداريم بهر سير در هامون * چو مرغان قفس كاشانه استعدادمان رفته\r\nپَرِ شوقى به پيرى وام كن « سرّى » دريغ از ما * ز خود بيرون دويدن‌هاى طفلى يادمان رفته \r\n\r\nحكايت\r\n پيچكى اندر بغل گل شكفت * گل نظر انداخته چيزى نگفت\r\nميخك بىشرم ز روى عناد * خويش به دور كمرش تاب داد\r\nآن قدر افشرد كه گل سرد شد * چهرهء پررونق آن زرد شد\r\nبرگ فروريخت ز زيبا قدش * هيچ شد آن جلوهء رعناقدش\r\nخم شده و چهرهء او تيره شد * ديدهء او تار شد و خيره شد\r\nگفت به خود جان مرا مىمكند * جان و من و آن مرا مىمكند\r\nاين همه از خويش نه بيگانه است * اين چه طريقيست در اين خانه است\r\nدرد من از مجلسيان من است * اين چه نصيبيست كز آنِ من است\r\nهركه كه نزديك‌تر او بدتر است * مدّعى دين هله مرتدتر است\r\nگل ز سخن ماند و ز پا اوفتاد * پيچك هم رفت به چنگال باد\r\nظالم و مظلوم به هم سوخته * هستى رفته‌ست و عدم سوخته\r\nطرفه دياريست زمين قديم * درد فراوان و دل از غم دونيم \r\n\r\n","description":"","footnote":"","page_name":" 715 ","page_number":715},
  {"content":"\r\n\r\n\r\nيكرنگى\r\n يكرنگى ما ، ماهيت رنگ ندارد * آيينه دلِ صافىِ ما زنگ ندارد\r\nرفته‌ست بهاران و خزانى رسد از راه * صد شكر ، دگر غنچهء دل‌تنگ ندارد\r\nچون خواهد از آسيب حوادث به امان زيست * آن كس كه سر ديو و دل سنگ ندارد\r\nدلباخته شد شيخ به بازيگرى خويش * از بازى خود شعبده‌گر ننگ ندارد\r\nآوارهء صحراى جهانيم شب و روز * سردار مسافر به كسى جنگ ندارد\r\nچون چنگى پيريست جهانى كه در اوييم * خسته‌ست و به‌جز ساز بدآهنگ ندارد\r\nمىباخت ز جان رنگ خودى « سرّى » و مىگفت * يكرنگى ما ، ماهيت رنگ ندارد \r\n\r\nيادگار نياكان به يار تاجيكى\r\n يار تاجيكى ! دلم در حلقهء گيسوى توست * باخبر باش اى برادر ! چشم جانم سوى توست\r\nاز بخارا « ياد يار مهربان آيد همى » * يوسف من پير كنعان در هواى كوى توست\r\nبيدل و بىخان‌ومانم ، خسته و آزرده‌ام * اى حبيب من كجايى ؟ حرز جانم روى توست\r\nهرچه دلخواه تو آيد نيز دلخواه من است * آنچه تابوى من آمد ، همچنان تابوى توست\r\nسال‌ها شد بىخبر از خانه و كاشانه‌ام * اى برادر ! چشم جانم جانب مشكوى توست\r\nاز يكى سرچشمه است و از يكى آبشخور است * گفت‌وگوى ما و من در اصل گفت‌وگوى توست \r\n\r\n","description":"","footnote":"","page_name":" 716 ","page_number":716},
  {"content":"\r\n\r\n آهوى وحشى من ! اميد من ! آسايشم ! * آرزويم ديدن رخسار بىآهوى توست\r\nاى سوار بىهمال رخش لفظ پارسى * عرصه‌پيماى دياران بارهء ره‌پوى توست\r\nاز نياكان ، يادگاران فراوان داشتم * يادگاران نياكان من اندر كوى توست\r\nدر سخن تا رودكى در ياد مىآيد مرا * قطرهء انديشه‌ام برخاسته از جوى توست\r\nآرزوى ديدن روى عزيزان در دل است * اى عزيز من ! بهارم چهرهء دلجوى توست\r\nخط گرامى دار و از نو زنده كن رسم كهن * طفل نغز پارسى خوابيده در نعنوى توست\r\nنامه بهر من به خطّ پارسى بنويس ، من * خطّ فكرم در كمال حكمت نُه توى توست\r\nبوى آزادى و رادى ، بوى مهر و دوستى * از گلستان تو و از باغ خلق و خوى توست\r\nاز تبار راسخان و از ديار دوستان * هرچه مىگفتند و مىگوييم هاىوهوى توست\r\nدست من گير اى برادر ! اين همه دورى چرا ؟ * يار تاجيكى ! دلم در حلقهء گيسوى توست\r\n« سرّى » اندر اصفهان يا در جهان هرجا كه هست * ماهى جانش شناور در دل آموى توست \r\n\r\n","description":"","footnote":"","page_name":" 717 ","page_number":717},
  {"content":"\r\n\r\n\r\nرنج‌نامه\r\n ما نام خود به صفحهء دل‌ها نوشته‌ايم * « احوال خويش بىسر و بىپا نوشته‌ايم »\r\nجز دل نبوده است هدف ، تا دو ديده‌ايم * از خو نگفته‌ايم سخن تا نوشته‌ايم\r\nكوشيده‌ايم روز و شب از بهر راستى * آرى ، تمام شرح تمنّا نوشته‌ايم\r\nبا خامهء سخنگو ز احوال و كار خويش * پيغامكى به مردم دنيا نوشته‌ايم\r\nما حسرت حبيب به خروار برده‌ايم * ما قصّهء فريب فريبا نوشته‌ايم\r\nاين گفته‌ها كه در دل كاغذ نشسته است * ز امروز قصّه‌ايست به فردا نوشته‌ايم\r\nآيندگان ! به چشم تأمّل نظر كنيد * اين رنج‌نامهء سره را ما نوشته‌ايم \r\n\r\nپند پدر\r\n رفتم سر خاك پدرم تا كه بپرسم * آنجا ز چه خوابيده كه بانگ و خبرى نيست\r\nآن مرد خردمند نكونام نكوكار * الحقّ كه چنو مرد به چشم دگرى نيست\r\nآمد ز بنِ گور صدايى كه همىگفت : * برخيز و بينديش ! كه اينجا خبرى نيست\r\nاز مرده‌پرستى بگذر ، كاين صفت شوم * شرّيست كه هم پايهء آن هيچ شرى نيست\r\nچندين غم ايّام مخور ، تلخ مكن چهر * كز آمدن و رفتنكى بيشترى نيست\r\nدر سينهء بىكينهء من هيچ نمانده‌ست * در لانهء بىرونق من بال‌وپرى نيست\r\nنه توش سخن گفتن و نه تاب شنيدن * از آنچه مرا بود ، در اينجا اثرى نيست\r\nبرخيز و خيالات اباطيل فرونه ! * از خاك چه جويى ؟ كه در اينجا هنرى نيست\r\nمن نيستم آن هيئت پيشينه كه ديدى * مشتى ستخوان مانده ز من ، كانِ زرى نيست\r\nالقصّه ، بينديش كه جز خفتن و مردن * پايان شب عمر ، حديث دگرى نيست\r\nآگاه شو و با خبر از كار زمانه * اين مقبره‌ها غير مكان عبرى نيست\r\nهشيارى جان است اگر مايهء سود است * ما را ثمر از اشك تو و چشم ترى نيست\r\nبرخيز و به شادى گذران عمر كه هستى * جز وقفهء كوتاه به راه سفرى نيست\r\nبرخاستم از گور پدر با دل بيدار * ديدم به حقيقت كه در آنجا پدرى نيست \r\n\r\n","description":"","footnote":"","page_name":" 718 ","page_number":718},
  {"content":"\r\n\r\n\r\nبه احسان يار شاطر فضل دبيرى\r\n سر خسته را برف پيرى گرفت * دل از كار ايّام سيرى گرفت\r\nبه ميدان دويدند روباهكان * و هر روبهى بيشه شيرى گرفت\r\nز هر گوشه‌اى گُربز بزدلى * به بازار دعوى دليرى گرفت\r\nزمام زمانه به چنگال كيست ؟ * كه رانى ز مردم پذيرى گرفت\r\nنيامد گل آرزوها به بار * بهاران اين كوى ديرى گرفت\r\nتن خسته از جُست‌وجوى دراز * فسرده شد و گوشه‌گيرى گرفت\r\nز بس ديد مردم‌نما ديو و دد * دل آزرد و مردم گريزى گرفت\r\nدل سنگ دارد جهان دورنگ * به كشتار پتياره خيرى گرفت\r\nبديدمش افتاده در خاك پست * كسى را كه ساز اميرى گرفت\r\nشگفتا ز كردار و كار جهان * كش آزاده هم در اسيرى گرفت\r\nنجوشيد درياى دريادلان * به خود هيئت آبگيرى گرفت\r\nندارد درنگى جهان فريب * قد ما كمان كرد و تيرى گرفت\r\nيكى گنده جا بود زفت و عفن * گمانش ز غفلت عبيرى گرفت\r\nرخ ارغوانى گل زرد شد * چو سبزينهء برگ شيرى گرفت\r\nندانم چه گفتند در گوش گل * كه پژمرده شد زود ميرى گرفت\r\nز بس مالش و كوبش روز و شب * تن سوده شكل خميرى گرفت\r\nخوشا حالت خوب مرد نبيه * كه از هرچه ناخوب سيرى گرفت\r\nنه نازيد بر نعمت روزگار * نه ناليد هم گر فقيرى گرفت\r\nهمه چيز گفتى ندارد نظير * عجب شيوهء بىنظيرى گرفت\r\nدر اين طرفه منزل كه هر ناكسى * برآمد دو روزى و حيرى گرفت\r\nخوشا حال آن كس كه « سرّى » چو من * جهان داد و فضل دبيرى گرفت \r\n\r\n","description":"","footnote":"","page_name":" 719 ","page_number":719},
  {"content":"\r\n\r\n\r\nبه جهنّم !\r\n چون‌كه اين بنده ز عالم برود * شاد و آزاده و خرّم برود\r\nنخورد غم كه هدف چيست دگر * فارغ از بيش و غم كم برود\r\nبس كند قصّهء نيران و بهشت * به جهنّم ! كه جهنّم برود \r\n\r\nبالادست\r\n بسيار بر اين مسند تو بنشستند * بام و درِ خانمان ما بشكستند\r\nاى دشمن جان خلق ! آن بالاها * جمعى هستند كز تو بالادستند \r\n\r\nبلاى انتظار\r\n شوقى دگر است در ديار تو مرا * كشته‌ست بلاى انتظار تو مرا\r\nاى دوست ز بس به كوى تو پرسه زدم * داند در و ديوار ديار تو مرا \r\n\r\n","description":"","footnote":"","page_name":" 720 ","page_number":720},
  {"content":"\r\n\r\n\r\nسعيد ( 1305 )\r\nرضا صغير ، فرزند شادروان محمّد حسين صغير شاعر نامور اصفهانى ، در سال 1305 هجرى شمسى در اصفهان قدم به عالم هستى گذاشت . خواندن و نوشتن را در يكى از مكاتب قديمه زادگاه خود فراگرفت و ازآن‌پس به شغل آزاد روى آورد .\r\nرضا صغير در خانواده‌اى پرورش يافت كه از همان كودكى گوشش با نغمه‌هاى شاعرانهء پدر آشنا گرديد و در آغاز به حفظ اشعار پدرش كه بيشتر در مدح و مرثيت خاندان پيامبر و ائمّهء اطهار عليهم السّلام سروده مىشد پرداخت . خود دراين‌باره چنين مىنويسد : « چون از طفوليّت علاقهء خاصّى به شعر و اهل ادب داشتم ، در ابتدا با حفظ اشعار پدرم در رشتهء مدّاحى اهل بيت عصمت و طهارت شروع كردم و كم‌كم توانستم در سنّ پانزده‌سالگى با سرودن اشعار به انجمن‌هاى ادبى راه پيدا كنم و در سال 1348 توانستم كتابى به نام « گلبن اميد » از اشعار خود را به چاپ برسانم . »\r\nصغير در آغاز شاعرى « نصير » تخلّص مىكرد ، امّا بعد آن را به « سعيد » تغيير داد .\r\nوى فنون ادب و رموز شعر را نخست از پدرش آموخت ، آن‌گاه با شركت در انجمن‌هاى ادبى از محضر اساتيد شعر و ادب بهره‌مند گرديد و در حال حاضر به شغل فروش كتاب و نشر آن به نام كتاب‌فروشى صغير مشغول كار است و از اين رهگذر معيشت مىكند .\r\nنمونه‌هاى زير از نظم اوست :\r\n\r\n","description":"","footnote":"","page_name":" 721 ","page_number":721},
  {"content":"\r\n\r\n\r\nدرگاه دوست\r\n چون به راه عشق حقّ ، همّت بود رهبر تو را * مىرساند تا به خلوتگاه آن دلبر تو را\r\nنقد مهر حقّ اگر دارى به دست اعتبار * هست بهتر از دو صد گنج دُر و گوهر تو را\r\nگر هواى بندگى دارى به سر ، شايسته نيست * پيشوايى در جهان جز خواجهء قنبر تو را\r\nبا ولاى او اگر امروز را فردا كنى * كى بود پروايى از هنگامهء محشر تو را\r\nبايدت دست گدايى برد بر درگاه دوست * گر بود چون پادشاهان بيش و كم لشكر تو را\r\nگرچه باشد جسم تو جِرمِ صغيرى ، لاجرم * داده ايزد جاى در دل عالم اكبر تو را\r\nبندگى كن خواجه‌اى را ، كاو نمايد در جهان * از عنايت فارغ از هر خواجهء ديگر تو را\r\nخارى از پاى يتيمى در ره مقصد برآر * تا شود روز قيامت لالهء احمر تو را\r\nگر به عصيانى خدا گيرد به سختى ره « سعيد » * هر سو مويى دهد از امر او كيفر تو را \r\n\r\nساغر و پيمانه\r\n اى كه درهم شكنى ساغر و پيمانهء ما * باخبر نيستى از حرمت ميخانهء ما\r\nگرچه ما خانه‌خرابيم ، كنند اهل نظر * جُست‌وجو گنج مراد از دل ويرانهء ما\r\nبه تمنّاى سر زلف چو زنجير نگار * پاى در سلسله دارد دل ديوانهء ما\r\nگرد شمع رخ معشوق ز پرسوختگان * بال‌وپر سوخته‌تر نيست ز پروانهء ما\r\nهمچو مجنون كه به صحراى جنون خيمه فراشت * گشته صحراى جنون در غم او خانهء ما\r\nبا غم يار ز بيگانه نترسيم ، اگر * نقل مجلس بشود روز و شب افسانهء ما\r\nنيست ما را به‌جز از جانى اين تحفه يقين * در حقيقت نبود لايق جانانهء ما\r\nما شكستيم بسى توبه « سعيدا » نه عجب * محتسب گر شكند ساغر و پيمانهء ما \r\n\r\nانتظار\r\n چشم نرگس با همه مستى خمار چشم توست * لاله هم گر داغ دارد ، داغدار چشم توست\r\nگل كه با صد جلوه مىآيد به طرف بوستان * ژاله مىريزد ز رخ چون شرمسار چشم توست \r\n\r\n","description":"","footnote":"","page_name":" 722 ","page_number":722},
  {"content":"\r\n\r\n در ميان شاهدان باغ ديدم صبحدم * زلف سنبل هم پريشان روزگار چشم توست\r\nمهر و مه تنها نه سرگردان ز ايماى تواند * چرخ هم سرگشته و حيران به كار چشم توست\r\nبلبل از هجران گل ، پروانه از سوداى شمع « 1 » * بىقرارند و دل من بىقرار چشم توست\r\nمىكند تنها به ماه از مهر رويت كسب فيض * ديدهء خورشيد هم آيينه‌دار چشم توست\r\nتير مژگان از كمان ابرويت گر بگذرد * شير گردون همچو آهويى شكار چشم توست\r\nتا « سعيد » خسته را بخشى به ايمانى نوا * روز و شب اين بينوا در انتظار چشم توست \r\n\r\nسعادت دارين\r\n در دل چراغ علم گرت پرتو افكن است * تاريك گر جهان شود اين خانه روشن است\r\nمفتاح علم هركه به دست آورد ، يقين * مفتوح بر رُخش درِ هر گنج و مخزن است\r\nآخر رَود به باد فنا ملك و مال و جاه * علم است آن متاع كز آفات ايمن است\r\nآرى ، ز علم بوده و باشد كه در جهان * از نام ، زنده صاحب هر صنعت و فن است\r\nآموز علم و در عمل آن را به كار بند * كز علم و از عمل همه گيتى مزيّن است\r\nهمچون تن است علم و عمل هست همچو جان * گر نيست جان ، نتيجه كجا حاصل از تن است\r\nدارد به دل سعادت دارين را طلب * تا خوشه‌چين « سعيد » از اين پاك خرمن است \r\n\r\nمخزن اسرار\r\n آنچه در پردهء اسرار جهان پنهان است * همه اندر سر سوداى دل انسان است\r\nدر دل ما كه بود مخزن اسرار ازل * آنچه مطلوب بود ، آن گهر ايمان است\r\nلطف حقّ گر نشود يار در امواج بلا * كشتى فكرت ما در خطر توفان است\r\nاوست باقى و جز او هرچه توان گفتن هست * همگى دستخوش حادثه و نقصان است\r\nجلوه‌اى كرد چو خورشيد رُخش روز ازل * تا ابد ديدهء آفاق بر او حيران است\r\nقدمى عقل در اين ورطه نهاد و شب و روز * همچو پرگار در اين دايره سرگردان است \r\n\r\n\r\n","description":"","footnote":"\r\n( 1 ) - ملك‌الشعراى بهار چنين مىگويد : بلبل از شوق گل و پروانه از سوداى شمع .\r\n","page_name":" 723 ","page_number":723},
  {"content":"\r\n\r\n درگه‌اش سجده‌گه آدمى و جنّ و ملك * آنكه اين سجده نكرده‌ست همان شيطان است\r\nهركه از او طلبد حاجتى و چشم « سعيد » * بر درِ رحمت او در طلب غفران است \r\n\r\nيتيم\r\n طفلى يتيم ديدم و رفت از نگاه او * دود دلم به‌سوى فلك همچو آه او\r\nبر من دل‌شكسته و رنگ پريده‌اش * شد ترجمان روشن روز سياه او\r\nبنشسته بود آبله بر پاى خسته‌اش * روييده بود خار مغيلان به راه او\r\nدست زمانه بار يتيمى نهاده بود * مانند كوه بر سر جسم چو كاه او\r\nافتاده بود در گذر قهر روزگار * يك‌سوى كفش پاره و يك‌سو كلاه او\r\nنه مادرى كه اشك زدايد ز ديده‌اش * نه يار و ياورى كه شود دادخواه او\r\nازبس‌كه داشت چشم مدد سوى اين و آن * آتش به خرمن همه مىزد نگاه او\r\nگفتم كه اى فلك ز چه آزارىاش به قهر * باشد مگر كه درد يتيمى گناه او\r\nبارى « سعيد » زير بلند آسمان بترس * از آهِ آنكه نيست به‌جز حقّ پناه او \r\n\r\nرفيق و كتاب\r\n خواهى شوى ز عمر گرانمايه كامياب * مىكوش هر نفس كه برآيد ، كنى حساب\r\nبنشين به فكر ساعتى اى دوست چون‌كه نيست * هفتاد سال طاعت بىفكر را صواب\r\nآن فكر چيست اينكه نسازى تو بىدريغ * طىّ ، اين دو روز عمر گرانمايه را به خواب\r\nبحر وجود را من و تو چون هزارها * پيوسته بوده‌ايم در امواج چون حباب\r\nلب‌تشنه آمدند و برفتند تشنه‌لب * هرگز نگشت كام كسى تر از اين سراب\r\nتا فرصتى به‌جاست ، غنيمت شمار و باش * همراز با رفيقى و هم م با كتاب\r\nامّا نه هر رفيق ! رفيقى كه با خرد * امّا نه هر كتاب ! كتابى كه مستطاب\r\nشايسته آن رفيق كه خواهد رهايىات * دنيا ز هر عقوبت و عقبى ز هر عقاب\r\nبايسته آن كتاب كه روشنگرت شود * گيرد ز چهره شاهد مقصود را نقاب \r\n\r\n","description":"","footnote":"","page_name":" 724 ","page_number":724},
  {"content":"\r\n\r\n گر اين دو يار ، يار تو گردند چون « سعيد » * باشى ز عمر رفته و آينده كامياب \r\n\r\nگلبانگ اذان صبح\r\n شد صبح ، ز جا خيز ! كه هنگام نماز است * هنگام مناجات و گهِ راز و نياز است\r\nمرغ سحر از دل چو جرس نالد و گويد : * اى خفته ز جا خيز ! كه ره دور و دراز است\r\nتا منزل مقصود و سراپردهء جانان * بسيار در اين راه نشيب است و فراز است\r\nگر مرد رهى ! مرد خدا تا به سحرگاه * چون شمع همىگريد و در سوز و گداز است\r\nاز طرّهء جانانه صبا غاليه‌پرداز * با پيك سحر ره‌سپر گلشن راز است\r\nتا از افق نور بتابد گل خورشيد * بر شب زده دل‌ها به سحر پنجره باز است\r\nگلبانگ مؤذّن رسد از مأذنه بر گوش * يعنى بشتابيد ! كه هنگام نماز است\r\nسجّاده گشاييد ! كه زين فرش مصلّا * تا عرش برين سوى خدا دست دراز است\r\nرندى به سحرگاه شنيدم كه همىگفت : * « المنّة للّه كه درِ ميكده باز است »\r\nصد شكر « سعيدا » كه تو را از سر اخلاص * با عجز به خاك درِ او روى نياز است \r\n\r\n","description":"","footnote":"","page_name":" 725 ","page_number":725},
  {"content":"\r\n\r\n\r\nعشق على\r\n خواهى اگر مشاهده بينى گذار عمر * بنشين بسان سر و لب جويبار عمر\r\nبر عمر دل مبند و بهاران طول آن * پژمرده مىكند چو خزان لالهء زار عمر\r\nسيرى نكرده در چمن سبز زندگى * آيد ز راه فصل خزان بهار عمر\r\nبس روز و شب گذشت كه مانديم همچو طفل * ما بىخبر ز گردش ليل و نهار عمر\r\nبس گل كه خفته‌اند به خاك و در اين چمن * چون لاله نيستند دگر داغدار عمر\r\nدر اين كوير خشك بره ماندگان بسى * گريند همچو ابر بهارى به كار عمر\r\nعشق على گزين كه به بازار آخرت * اين نقد مىشود سبب اعتبار عمر\r\nگر عمر طى كنيم و نباشد به عشق او * رندان نياورند يقين در شمار عمر\r\nدارد « سعيد » چشم عنايت به حضرتش * چون او بود به مرتبه دائر مدار عمر \r\n\r\nراه وصال\r\n سالها بايد كند خدمت كسى ميخانه را * تا به كف گيرد به مجلس ساغر و پيمانه را\r\nعشق ليلى بايد و سوداى مجنونى بسر * ور نه كس مجنون توانى گفت هر ديوانه را\r\nعاشقى را در حقيقت صدق دعوى لازمست * جان چه باشد تا بيفشانى به پا جانانه را\r\nكرده پيدا از طريق سوختن راه وصال * گر به پاى شمع بينى كشتهء پروانه را\r\nتا تو را دل منزل جانان شود از جان بكوش * تا كنى بيرون از اين خلوت‌سرا بيگانه را\r\nاى بسا از راه تلبيس و رياكارى بود * گر به دست شيخ بينى سبحهء صددانه را\r\nنيستى گر طفل بازيگوش عقلت داده‌اند * تا بسنجى از حقيقت معنى افسانه را\r\nمىبرندت تا به منزل در ره مقصد « سعيد » * گر دليل راه‌سازى مردم فرزانه را \r\n\r\n","description":"","footnote":"","page_name":" 726 ","page_number":726},
  {"content":"\r\n\r\n\r\nفهرست اشخاص\r\nآخوند ملّا محمّد كاشى ، 260\r\nآذر ، 646\r\nآذرميدخت ، 347\r\nآزاد ، استاد على محمّد ، 612\r\nآشنا ، 374\r\nآقا برار ، 491\r\nآقا قلى ، 19\r\nآلبر كاموشوق ، 361\r\nآيت‌اللّه ميلانى ، 395\r\nآيتى ، عبد الحسين ، 491\r\nآية اللّه آخوند ملّا على معصومى همدانى ، 612\r\nآية اللّه صدر ، 73\r\nابا عبد اللّه الحسين عليه السّلام ، 81\r\nابتهاج ، هوشنگ ، 227 ، 247\r\nابراهيم ، 13 ، 245 ، 345\r\nابو العلاء معرّى ، 710\r\nابو الفقراء ، 259\r\nابو القاسم ، 340 ، 695\r\nاحمد ، 211 ، 322\r\nاحمد بيكى ، 227\r\nاخوان ، 266\r\nاخوان ، محمّد ، 651\r\nادبى ، عبد الحميد ، 401\r\nاديب بيضايى ، 373\r\nاديب ثانى نيشابورى ، 395\r\nاديب نيشابورى ، 710\r\nاردكانى ، شيخ مرتضى ، 211\r\nارژنگى ، فرهاد ، 347\r\nارژنگى ، هما ، 347\r\nاستاد ممنون ، 462\r\nاسد اللّه ، 437\r\nاسماعيل ، 641 ، 675\r\nاصغر ، 57\r\nاصفهانى ، سيّد ابو الحسن ، 212\r\n\r\n","description":"","footnote":"","page_name":" 727 ","page_number":727},
  {"content":"\r\n\r\nاصيلى كاشانى ، محمّد حسين ، 211\r\nاطلاقى ، عليرضا ، 587\r\nاعتصامى ، پروين ، 482 ، 613\r\nاعتماد السّلطنة ، 630\r\nافخمى ، حسين ، 456\r\nافشار ، ايرج ، 429\r\nافشار ( عارف ) ، عليرضا ، 588\r\nاقبال ، 160\r\nاكبر ، 593\r\nامامزاده عبد اللّه عليه السّلام ، 102\r\nامام‌زاده يحيى بن موسى عليه السّلام ، 109\r\nامامزاده يحيى بن موسى عليه السّلام ، 114\r\nامام موسى بن جعفر عليه السّلام ، 630\r\nامداد ، حسن ، 167\r\nامير المؤمنين على عليه السّلام ، 317\r\nامير كبير ، 346 ، 463\r\nامير نظام گرّوسى ، حسنعلى خان ، 400\r\nامين ، آيت‌الله سيد علينقى ، 605\r\nامين‌پور ، قيصر ، 298 ، 463\r\nاوستا ، مهرداد ، 374\r\nايراندخت ، 346\r\nبابا خان ، 259\r\nبابا طاهر ، 322 ، 361 ، 501\r\nباستانى پاريزى ، 374\r\nباقرى ، ايران ، 293 ، 294\r\nباقرى ، محمد على ، 293\r\nبديع الزّمان سنندجى ، 713\r\nبديع الزّمان همدانى ، 471\r\nبستان الشّعراء ، 316\r\nبصير اصفهانى ، 32\r\nبنان ، 401\r\nبنى اسد ، 597\r\nبوالحسنى ، زهرا ، 513\r\nبهبهانى ، سيمين ، 161\r\nبهروزى ، على نقى ، 332\r\nبهزاد ، 346\r\nبهزاد ، يد اللّه ، 212\r\nبهمنى ، 463\r\nبهمنى ، محمّد على ، 266 ، 298\r\nبيدل ، 266\r\nبيرياى گيلانى ، 32\r\nبيضايى ، پرتو ، 373 ، 374\r\nبيكى حبيب‌آبادى ، پرويز ، 463\r\nبيهقى ، محمود ، 605\r\nپرتو ، 227\r\nپرفسور اسميت خاورشناس آمريكايى ، 346\r\nپرفسور امين ، سيد حسن ، 198 ، 710\r\nپرنگ ، نوذر ، 266\r\nپروين مهر ، حسن ، 437 ، 438\r\nپرىدخت ، 347\r\nپريسا ، 293\r\nپژوه ، 160\r\n\r\n","description":"","footnote":"","page_name":" 728 ","page_number":728},
  {"content":"\r\n\r\nپوده‌اى ، سيّد ابراهيم ، 713\r\nپوراندخت ، 346\r\nپور جعفرى ، سيد ، 566\r\nمهدىپور حاجىزاده ، حميد ، 641\r\nپور زاهد ، ، 481\r\nحسن‌پور مؤمن حكيم ، 675\r\nپيامبر صلّى اللّه عليه و آله ، 668\r\nپيامبر اسلام صلّى اللّه عليه و آله ، 132\r\nپيامبر صلّى اللّه عليه و آله و ائمّهء اطهار عليهم السّلام ، 721\r\nتائب ، 651\r\nتديّن ، هما ، 353\r\nتقوى ، سيد محمد مهدى ، 80\r\nتقوى ، سيد نصر اللّه ، 471\r\nتقى ، 68\r\nتقىزاده ، ميرزاده على ، 19\r\nتوتونكار ، هاشم ، 488\r\nتوفيق ، حسين ، 491\r\nتولستوى ، 361\r\nتهران ، 520\r\nتيمورتاش 346\r\nثقفى ، ميرزا على اكبر ، 80\r\nجان اشتاين بك ، 361\r\nجبرئيل ، 260\r\nجعفر ، 226\r\nجك لندن ، 361\r\nجلال الدّين همايى ، 668\r\nجليلى ( بيدار ) ، 379\r\nجمالى اسدآبادى ، ابو الحسن ، 429\r\nجواد ، 713\r\nحاج سيد جوادى ، آيت‌اللّه آقا عماد ، 80\r\nحاج مجتهد ، 330\r\nحاجى ، 271\r\nحافظ ، 13 ، 160 ، 168 ، 197 ، 198 ، 205 ، 217 ، 227 ، 266 ، 284 ، 303 ، 354 ، 361 ، 463 ، 501 ، 587 ، 662 ، 696\r\nحالت ، ابو القاسم ، 437\r\nحبيب بن مظاهر ، 597\r\nحريرى ، 471\r\nحسن ، 316\r\nحسن‌زاده ليله كوهى ، محسن ، 534\r\nحسن على ، 97\r\nحسين ، 569\r\nحسين بن على عليه السّلام ، 630\r\nحسينقلى خان سلطانى ، 597\r\nحسينى ، 569\r\nحسينى داور ، 103\r\nحسينى ، سيّد حسن ، 266\r\nحسينى ، سيّده زهرا ، 569\r\nحضرت ابا عبد اللّه الحسين عليه السّلام ، 495\r\nحضرت ثامن الحجج عليه السّلام ، 605\r\nحقى ، ابراهيم ، 689\r\nحقيقت ، عبد الصمد ، 437\r\n\r\n","description":"","footnote":"","page_name":" 729 ","page_number":729},
  {"content":"\r\n\r\nحكمت ، على اصغر ، 353\r\nحكيم نيازى ، 212\r\nحلبىكار ، كاظم ، 574\r\nحميدى ، 284 ، 285\r\nحميدى شيرازى ، دكتر مهدى ، 177\r\nحيات الملك ، ميرزا ابو الحسن خان ، 520\r\nحيدريان ، جليل ، 625\r\nحيدريان ، سيامك ، 625\r\nحيدرى ، سعيد ، 656\r\nحيدرى ، سميّه ، 656\r\nخاتمى ، 13\r\nخاتمى ، سيّد محمود ، 13\r\nخادم ، 19 ، 24 ، 32 ، 38\r\nخادمى ، حسين ، 38\r\nخادمى راوندى ، سيف اللّه ، 32\r\nخاك ره ، 45\r\nخالقى ، 50\r\nخالقى ، غلامعلى ، 50\r\nخالقى موحّد ، على اكبر ، 50\r\nخانلو ، 57\r\nخداداديان ، 61\r\nخداداديان ، سيف اللّه ، 61\r\nخداداديان ، مريم ، 61 ، 62\r\nخدايار ، 68\r\nخدايارى ، محمّد حسين ، 68\r\nخراسانى ، 495\r\nخراسانى ، آخوند ملّا محمّد كاظم ، 331\r\nخرامان ، 226\r\nخرّم ، 73 ، 80 ، 87\r\nخرّمشاهى ، 91\r\nخرّمشاهى ، مهدى ، 91\r\nخرّم ، ميرزا على اكبر ، 81\r\nخسروى ، 97\r\nخسروى ، سميّه ، 97\r\nخطيب رهبر ، سيد خليل ، 437\r\nخطيبى ، 102 ، 103\r\nخطيبى ، محمود ، 102\r\nخلج ، غلامرضا ، 462\r\nخليلى ، 109 ، 114 ، 115\r\nخليلى ، حجة الاسلام سيد على ، 109\r\nخليلى ، سيد محمّد ، 109\r\nخليلى ، سيّد محمّد رضا ، 114\r\nخليلى ، سيد محمّد على ، 114\r\nخوئى ، 122\r\nخوئى ، اسماعيل ، 122\r\nخوانسارى ، احمد ، 449\r\nخوروش ، 140\r\nخوش‌دل ، 132 ، 133\r\nخوش‌دل ، على اكبر ، 463\r\nخيّام ، 266 ، 284 ، 346 ، 361 ، 501\r\nخيّر ، 146\r\nدادخواه ، 149\r\n\r\n","description":"","footnote":"","page_name":" 730 ","page_number":730},
  {"content":"\r\n\r\nداعى ، 154\r\nدانش‌پژوه ، 161\r\nدانش‌پژوه ، شهروز ، 160\r\nداور ، 167 ، 168\r\nداورى ، 176 ، 177\r\nداود ، 689\r\nداودى ، 184\r\nداودى ، حبيب ، 184\r\nداودى ، حسين ، 418\r\nدر تاج ، 191\r\nدر تاج ، حسين ، 191\r\nدرتوميان ، 233\r\nدرتوميان ، منيژه ، 232\r\nدروش ، 197\r\nدروش ، فضل اللّه ، 197 ، 198\r\nدرويش ، 204 ، 205 ، 211\r\nدرويشى ، 217 ، 218\r\nدرويشى ، عبّاس ، 217\r\nدريا ، 226 ، 227 ، 232 ، 233\r\nدستگردى ، وحيد ، 260\r\nدعوتى ، سيّد على ، 154 ، 155\r\nدكتر امين‌پور ، قيصر ، 266\r\nدكتر خانلرى ، 284\r\nدكتر ذبيح اللّه صفا ، 713\r\nدكتر رستگار ، 353 ، 355\r\nدكتر شفيعى كدكنى ، 266 ، 713 ، 714\r\nدكتر صورتگر ، 353\r\nدكتر كى منش ، عباس ، 437\r\nدكتر معين ، 713\r\nدلبرى ، 239\r\nدلبرى ، حسن ، 239\r\nدل‌پاك ، 245 ، 246\r\nدولت ، 254\r\nدولت‌آبادى ، 205\r\nدولت‌آبادى ، عزيز ، 204\r\nدولتخواه ، مجتبى ، 254\r\nدهقان ، 259 ، 260\r\nدهقان آزاد ، مرتضى ، 87\r\nدهقان ، ابو الفتح ، 259\r\nدهقان سامانى ، ابو الفتح خان ، 260\r\nديبايى ، 266\r\nديبايى ، امير حسين ، 266\r\nديلمانى ، على خوروش ، 140\r\nديلمقانى ، 271\r\nديلمقانيان ، ابراهيم ، 271\r\nديوان بيكى ، 176\r\nديوانه ، 278\r\nديهيم ، محمد ، 437\r\nذرّه ، 284 ، 285 ، 293\r\nذكاوت ، 298\r\nذكاوت ، خليل ، 298 ، 553\r\nذكايى بيضايى ، 373 ، 374\r\n\r\n","description":"","footnote":"","page_name":" 731 ","page_number":731},
  {"content":"\r\n\r\nذو الرّياستين ، 470\r\nذو الرياستين ، حاج ميرزا عبد الحسين ، 417\r\nذو الفقار تبريزى ، اصغر ، 409\r\nراد ، 303\r\nراكعى ، 308 ، 309\r\nراكعى ، فاطمه ، 308\r\nراينرهاك ، 254\r\nرجا ، 316 ، 322 ، 323\r\nرجايى ، 284\r\nرجايى ، كمال ، 316\r\nرجايى ، محمّد حسن ، 316\r\nرجاء ، 320\r\nرجاء زفره‌اى ، محمّد على ، 316\r\nرجب ، 184\r\nرحمانى ، 266 ، 362\r\nرحمانى ، يوسف ، 361\r\nرحمت ، 330 ، 331 ، 332 ، 340\r\nرحيم ، 132\r\nرسّام ، 345 ، 346 ، 347\r\nرسّام ارژنگى ، 345 ، 346\r\nرسّام ، عبّاس ، 345\r\nرستگار ، 353 ، 354\r\nرستگار فسايى ، منصور ، 353\r\nرستگار ، محمّد على ، 353\r\nرستم‌پور ، محمّد ، 146\r\nرسوا ، 361\r\nرسول خدا صلّى اللّه عليه و آله ، 155\r\nرسول‌زاده ، جعفر ، 368\r\nرسول‌زاده ، زهرا ، 368\r\nرشتى ، شيخ على ، 132\r\nرشيد ، 374\r\nرشيدى ، 373 ، 374 ، 379\r\nرشيدى ، امين اللّه ، 373\r\nرشيدى ، تقى ، 379\r\nرضا ، 38 ، 386 ، 506\r\nرضائى ، 395\r\nرضائى ، سيد عبد الحسين ، 395\r\nرضاييان ، 389\r\nرضاييان ، حبيب اللّه ، 389\r\nرعيت ، رحمت اللّه ، 340\r\nرفيعا ، 400 ، 401 ، 408\r\nرفيعا ، حسنعلى ، 400\r\nرفيعا ، قاسم ، 408 ، 409\r\nرفيعى نايينى ، فرشيد ، 541\r\nركاز الدّعوات ، 316\r\nرنجى ، هادى ، 374\r\nروح القدس ، 103 ، 428 ، 429\r\nروح القدس ، ابو الحسن ، 322\r\nروح القدس ، حاج سيّد هادى ، 428\r\nروحانى ، 417\r\nرودكى ، 80\r\nرودى ، 437\r\n\r\n","description":"","footnote":"","page_name":" 732 ","page_number":732},
  {"content":"\r\n\r\nرها ، 443 ، 449 ، 456\r\nرها ، اسماعيل ، 443\r\nرهرو ، 462 ، 463\r\nرهنمون شريفى ، حسين ، 612\r\nرهى معيرى ، 227 ، 284 ، 374 ، 401 ، 668\r\nرياض ، 470 ، 471\r\nريحانى ، عمو صفر ، 495\r\nزاده ، 368\r\nزارع ، 476\r\nزارع ، نجمه ، 476\r\nزاهد ، 167 ، 481 ، 482\r\nزاهدى ، 488\r\nزرآبادى ، آيت‌اللّه سيد جليل ، 80\r\nزرانى ، 491\r\nزرانى ، حسن ، 491\r\nزرّين ، 495\r\nزرّين دست ، محمّد رضا ، 495\r\nزمزم ، 501\r\nزنگوئى ، 506\r\nزنگوئى ، عبد المجيد ، 506\r\nزهرا ، 646\r\nزهره ، 513\r\nزينب كبرى عليها السّلام ، 630\r\nژاله ، 520\r\nژوليده ، 527 ، 528\r\nساحر ، 534\r\nساحل ، 541 ، 546 ، 553\r\nسادات ، 559 ، 566\r\nسادات اشكورى ، كاظم ، 559\r\nسارا ، 569\r\nساقى ، 574 ، 575 ، 582 ، 587 ، 588\r\nساكت ، 167 ، 593\r\nسالك ، 597 ، 605 ، 606\r\nسالك ، شيخ محمد حسن ، 605\r\nسالمى ، 612 ، 613 ، 618 ، 619\r\nسالمى ، ابو المحسن ، 612\r\nسالمى ، محمد كاظم ، 618\r\nسامان ، 625\r\nسبزوارى ، ميرزا ابراهيم عربشاهى ، 606\r\nسپانلو ، 266\r\nسپهر ، 629\r\nسپهر ، محمّد تقى ، 630\r\nسپهر ، ميرزا محمّد تقى ، 629\r\nسپهرى ، 266 ، 637\r\nسپهرى ، سروش ، 637\r\nسپهرى ، سهراب ، 463\r\nسحاب ، 167\r\nسحر ، 641\r\nسخانى ، محمد على ، 437\r\nسخنور ، 646 ، 647\r\nسرشار ، 651\r\nسرنا ، 656\r\n\r\n","description":"","footnote":"","page_name":" 733 ","page_number":733},
  {"content":"\r\n\r\nسرور ، 662\r\nسرور ، حسين ، 303 ، 662\r\nسروش ، 667 ، 675 ، 684 ، 689\r\nسروش اصفهانى ، 668\r\nسروش گيلانى ، 675 ، 676\r\nسرهنگ نجاتى ، 19\r\nسرّى ، 695 ، 703 ، 709 ، 713 ، 714\r\nسرّى ، ابو القاسم ، 695\r\nسرّى پوده‌اى ، سيّد ابراهيم ، 695\r\nسرّى ، سيّد ابو القاسم ، 713\r\nسعدى ، 13 ، 217 ، 227 ، 284 ، 303 ، 346 ، 354 ، 361 ، 463 ، 501 ، 587\r\nسعيد ، 721\r\nسلطان محمود غزنوى ، 630\r\nسلطانى ، پوراندخت ، 246\r\nسلمان ، 637\r\nسهرابخانى مقدّم ، ژاله ، 520\r\nسهل ، 167\r\nسهيلى ، مهدى ، 374\r\nسيّد الشّهداء 7 ، 597\r\nسيّد اللّه وردى آب ملخى ، 695\r\nسيّد جمال الدّين اسدآبادى ، 428 ، 429\r\nسيّد صفدر ، 428\r\nسيّد طاهر ، 428\r\nسيّد محمّد رضا ، 212\r\nسيّد محمد رضا ، 713\r\nسيّد محى الدّين ، 284\r\nسيّد مرتضى ، 61\r\nسيّد مهدى ، 61\r\nسيروس ، 541\r\nسيف الشّعرا ، 260\r\nسيف الله ، 534\r\nشاطر ، 713\r\nشاملو ، 266\r\nشاملو ، احمد ، 271\r\nشانه‌ساز ، شيخ احمد ، 330\r\nشاه چراغ ، 45 ، 167 ، 177\r\nشرعى ، 185\r\nشرعى ، حاج شيخ غلامحسين ، 185\r\nشرعى ، حاج عبد الكريم ، 185\r\nشريفى امينا ، اكبر ، 612\r\nشفتى بيدآبادى ( سيّد رشتى ) ، حجّة الاسلام سيّد محمّد باقر ، 667\r\nشمس الشّعراء ، 667\r\nشمس المناقب ، 668\r\nشمس ، سيّد عليرضا ، 582\r\nشهريار ، 482 ، 612\r\nشهيد بهشتى ، 266\r\nشيخ عبد الرحيم ، 91\r\nشيخ عبد النّبى ، 167\r\nشيخ محمّد ، 167\r\nشيخ يحيى ، 245\r\n\r\n","description":"","footnote":"","page_name":" 734 ","page_number":734},
  {"content":"\r\n\r\nشيرازى ، دانش ، 169\r\nشيرازى ، شيخ حسن ، 260\r\nشيرازى ، فصيح الزّمان ، 45\r\nشيرازى ، كرم‌على ، 582\r\nشيرانى ، حسين ، 303\r\nصائب ، 217 ، 266 ، 463 ، 662\r\nصائم ، 542 ، 625\r\nصائم ، سيد على اصغر ، 541\r\nصائم كاشانى ، 340\r\nصابر همدانى ، 374\r\nصادقى استرآبادى ، سيّد احمد ، 703\r\nصالح ، 618\r\nصباى كاشانى ، 668\r\nصدر الشّعراء ، 73\r\nصدرا ، محمد باقر ، 527\r\nصرّاف ، مرتضى ، 714\r\nصغير اصفهانى ، 437\r\nصغير ، رضا ، 721\r\nصلح‌خواه ، على اكبر ، 132\r\nصمصام ، 574\r\nصنيع الملك ، 520\r\nطاوسى ، دكتر محمود ، 168\r\nطاهرى ، حاج احمد ، 703\r\nطاهرى ، محمّد باقر ، 703\r\nطبايى ، 266\r\nطهماسبى ، حسين ، 593\r\nظلّ سلطان پسر ناصر الدّين شاه ، 259\r\nعالمى ، محمد على ، 574\r\nعباس‌پور ، 462\r\nعبّاس ( داعى الاسلام ) ، 154\r\nعباسقلى خان ، 630\r\nعبد الجواد متخلّص به ( اختر ) ، 316\r\nعبد الرّزاق متخلّص به ( اخضر ) ، 316\r\nعبد اللّه ، 308\r\nعبدالملكيان ، محمّد رضا ، 266\r\nعزيز ، 389\r\nعطّار ، 266\r\nعلائى ، شعبان ، 618\r\nعلىّ ، 232\r\nعلى ، 386\r\nعلى اكبر ، 102 ، 587\r\nعلى محمّد ، 266\r\nعلى محمودى ، حسن ، 675\r\nعماد ، 482\r\nعمرانى ، غلامحسين ، 266\r\nغلامحسين ، 87 ، 443\r\nغلامرضا ، 476\r\nغلامرضا خرّاط ، 495\r\nغلامعلى سياهكلى ، 140\r\nغمام همدانى ، 612\r\nغنى كشميرى ، 266\r\nغيرت كرمانشاهى ، 379\r\n\r\n","description":"","footnote":"","page_name":" 735 ","page_number":735},
  {"content":"\r\n\r\nفتّاحى ، رضا ، 386\r\nفتحعلى شاه ، 629 ، 630\r\nفتحى ، محمد على ، 574\r\nفخرايى ، ابراهيم ، 703\r\nفرامرزى ، محمّد رضا ، 546\r\nفرخ بخشيان ، حسن ، 527\r\nفرخ زاد ، فروغ ، 123\r\nفرخ زاد ، فروغ ، 161\r\nفرّخى ، 668\r\nفرّخى سيستانى ، 668\r\nفردوسى ، 284 ، 361 ، 587 ، 689\r\nفرزان بيرجندى ، سيّد محمد ، 710\r\nفرصت ، 167\r\nفرصت الدّوله ، 167 ، 354\r\nفروغ ، 266\r\nفرهاد ، 346 ، 347\r\nفرهنگ ، ميرزا ابو القاسم ، 176\r\nفريدون ، 160\r\nفضل الله ، 293\r\nقاآنى ، 668\r\nقاسم ، 146\r\nقدسى ، 167 ، 168\r\nقربان‌خانلو ، على ، 57\r\nقزوه ، 266\r\nقشقايى ، محمّد قلى خان ، 176\r\nقطب العارفين مجد الاشراف ، 331\r\nقمشه‌اى ، شيخ اسد اللّه ، 278\r\nقمشه‌اى ، محمّد جعفر ، 278\r\nقمشه‌اى ، ميرزا نصر اللّه ، 278\r\nقنبر سدهى ، 667\r\nقنبر على ، 373\r\nكازرونى ، حاج مرشد ، 331\r\nكازرونى ، سيّد محمّد على ، 330\r\nكاظم ، 619\r\nكاظمى ، فرشته ، 689 ، 690\r\nكردستانى ، سيّد ابو القاسم ، 155\r\nكرمانشاه ، 491\r\nكريم ، 417\r\nكسرايى ( كولى ) ، سياوش ، 247\r\nكمال الشعراء ، 491\r\nكمال الملك ، 345\r\nكمره‌اى ، شيخ على نقى ، 713\r\nكنىپور ( مستى ) ، على اكبر ، 437\r\nكيوان قزوينى ، شيخ عبّاسعلى ، 245\r\nكيوان ، مهندس مرتضى ، 245\r\nگريان شهرابى اردستانى ، محمد حسين ، 320\r\nگلچين معانى ، 374\r\nگلستان‌فر ، 227\r\nگلستان‌فر ، ناصر ، 226\r\nلامع قزوينى ، 80\r\nلسان الملك ، 629\r\nلسان الملك كاشانى ، 630\r\n\r\n","description":"","footnote":"","page_name":" 736 ","page_number":736},
  {"content":"\r\n\r\nليلا ، 646\r\nليله كوهى ( حسن‌زاده ) ، محسن ، 488\r\nم . آزاد ، 266\r\nماكسيم گوركى ، 361\r\nمتين ، 32\r\nمجاهدى ، 50\r\nمجاهدى ، محمّد على ، 488\r\nمجتهد ، حاج سيّد على ، 331\r\nمجتهد ، شيخ محمّد حسين ، 330\r\nمجتهد كازرونى ، سيّد على ، 330\r\nمجرّد ، 322\r\nمجيد ، 656\r\nمحبوب ، حاج شعبانعلى ، 102\r\nمحمّد ، 191 ، 298 ، 520 ، 553 ، 612\r\nمحمد حسن ، 488\r\nمحمّد رضا ، 456\r\nمحمّد شاه ، 630\r\nمحمّد شاه قاجار ، 667\r\nمحمد ولى ميرزا قطب صوفيان نور بخشى ، 709\r\nمحمود ، 80 ، 408 ، 409\r\nمحمود ميرزا ، 629\r\nمحمودى ، سهيل ، 266\r\nمدرّس بيدآبادى ، حاج ميرزا يحيى ، 695 ، 713\r\nمدرّسى ، 710\r\nمدرّس يزدى ، 709\r\nمراد ، 597\r\nمراديان ، 502 ، 541\r\nمراديان ، محمّد ، 501\r\nمردانى ، محمد على ، 437\r\nمروّجى ، حميد ، 115\r\nمروى ، 582\r\nمزارعى ، 285\r\nمزارعى ، زهرا ، 284\r\nمزارعى ، سيّد جعفر ، 331\r\nمسگر ، ميرزا ابو الحسن ، 73\r\nمسلم ، 254\r\nمسيّبى ، احد ، 322\r\nمشكان ، سيد حسن ، 471\r\nمصدّق ، 68\r\nمصدّق ، حميد ، 266\r\nمصفّا ، مظاهر ، 588\r\nمضطرب ، 167\r\nمطيعى ، حسين ، 491\r\nمظلوم‌زاده ، محمّد مهدى ، 74\r\nمعرفت ، محمّد تقى ، 177\r\nمعزّى سمرقندى ، امير ، 668\r\nمفيد ، محمّد ، 167\r\nملّا طاهر ، 703\r\nملّا ولى اللّه ، 597\r\nملك‌الشّعراء فتحعلى خان كاشانى ، 629\r\nمنزوى ، حسين ، 298\r\n\r\n","description":"","footnote":"","page_name":" 737 ","page_number":737},
  {"content":"\r\n\r\nمنشى ، 470\r\nمنشى ، محمود ، 374\r\nموسوى ، سيّد جلال ، 684\r\nموسى ، 204\r\nموسى بن جعفر عليه السّلام ، 73\r\nمولانا ، 217\r\nمولوى ، 266 ، 284 ، 361 ، 696\r\nمونس عليشاه ، 417\r\nمهدوى ، 429\r\nمهدوى ( خديو ) ، كيومرث ، 13 ، 57 ، 656\r\nمهدى ، 24\r\nمهدى بيك ، 132\r\nمهرنيا ، قاسم ، 24\r\nمهين دخت ، 347\r\nميبدى ، حاج سيّد على ، 211 ، 212\r\nميبدى ، سيّد باقر ، 211\r\nميبدى ، سيّد مجتبى ، 211\r\nميبدى ، سيّد ناصر ، 211\r\nميرزا اللّه دوست ، 597\r\nميرزا امين ، 662\r\nميرزا بديع ، 710\r\nميرزا تقى خان امير كبير ، 470\r\nميرزا جعفر ، 470\r\nميرزاده عشقى ، 13 ، 155\r\nميرزا رحيم خان ( احتشام ديوان ) ، 400\r\nميرزا شفيع وصال ، 176\r\nميرزا عبد اللّه بزاز ، محمّد جعفر ، 462\r\nميرزا علينقى ، 651\r\nميرزا محمّد ، 167 ، 176 ، 395\r\nميرزا محمّد على ، 629\r\nميرزا محمّد على خان ، 667\r\nميرزا محمّد مهدى خان استرآبادى ، 629\r\nميرزا هدايت ، 630\r\nميرزاى سابق الذّكر ، 630\r\nمير مصوّر ارژنگى ، 345\r\nنائينى ، محمد على مصاحبى متخلّص به عبرت ، 259\r\nنادرپور ، 482\r\nناصح ، 19\r\nناصر ، 293\r\nناصر الدّين شاه ، 177 ، 428 ، 667\r\nناصر الدّين ميرزا ، 667\r\nناصر خسرو ، 19 ، 569\r\nناصر يزدى ، محمد حسين ، 574\r\nناظمى ، محمد حسين ، 160\r\nناعم ، ابراهيم ، 19 ، 569\r\nنجفى ، اسكندر ، 647\r\nنجفى سوها ، اسكندر ، 646\r\nنصرت ، 266\r\nنصير ، 721\r\nنصير الدوله ، 345\r\nنظامى ، 217 ، 284 ، 361\r\n\r\n","description":"","footnote":"","page_name":" 738 ","page_number":738},
  {"content":"\r\n\r\nنعمت اللّه ، 462 ، 501\r\nنعمت‌اللّهى ، سيف اللّه ، 647\r\nنفيسى ، سعيد ، 177\r\nنوّاب شيرازى ، حاج على اكبر ، 354\r\nنوربخش ( ميرزا بديع ) ، بديع الزمان ، 709\r\nنيّرى ، محمّد باقر ، 13\r\nنيستانى ، 266\r\nنيما ، 266 ، 379 ، 684\r\nواثق ، 167\r\nواجد ، 284\r\nواعظ قزوينى ، 245\r\nواقدى ، اصغر ، 160 ، 212\r\nواقدى ، عبد الحسين ، 212\r\nوثوق ديوان ، 160\r\nورزى ، ابو الحسن ، 401\r\nوزيرى ، ابو الحسن ، 45\r\nوزيرى ، بتول ، 45\r\nوزيرى ، مريم ، 45\r\nوصال ، 668\r\nويكتور هوگو ، 361\r\nهاتف اصفهانى ، 13\r\nهادى ، 559\r\nهاشم ، 566\r\nهاشمى ، 429\r\nهاشمى ، سيّد محمّد طاهر ، 211\r\nهدايت ، رضا قلى خان ، 629\r\nهراتى ، سلمان ، 463\r\nهما ، 347\r\nهنگامه ، 353\r\nهومان ، 353\r\nيار شاطر ، 714\r\nيعقوب‌زاده ، 418\r\nيعقوب‌زاده‌ى باوندىپور ، غلامرضا ، 417\r\nيعقوبيان ( ميثم دادخواه ) ، عبد الحميد ، 149\r\n\r\n","description":"","footnote":"","page_name":" 739 ","page_number":739},
  {"content":"\r\n\r\n\r\nفهرست اماكن\r\nآبادان ، 506\r\nآباده ، 353\r\nآذربايجان ، 140 ، 205\r\nآذربايجان شرقى و غربى ، 481\r\nآلمان ، 254\r\nآمريكا ، 354\r\nابن بابويه ، 703\r\nادارهء ارشاد اسلامى بجنورد ، 233\r\nاردبيل ، 646\r\nاردستان ، 662\r\nاردكان يزد ، 386 ، 456\r\nاروميه ، 271\r\nاستان فارس ، 389 ، 476\r\nاسترآباد ، 637\r\nاسدآباد ، 154\r\nاسدآباد همدان ، 428\r\nاسلامشهر ، 569\r\nاصفهان ، 32 ، 132 ، 197 ، 259 ، 278 ، 320 ، 541 ، 542 ، 662 ، 695 ، 713 ، 721\r\nافغانستان ، 132\r\nامامزاده احمد ، 429\r\nانتشارات عضدى بجنورد ، 25\r\nانجمن ادبى امير كبير ، 513\r\nانجمن ادبى ايران ، 482\r\nانجمن ادبى بو على ، 103\r\nانجمن ادبى تهران ، 374 ، 482\r\nانجمن ادبى حرم ، 97\r\nانجمن ادبى شعراى ايران ، 57 ، 513 ، 656\r\nانجمن ادبى شيراز ، 285\r\nانجمن ادبى صائب اصفهان ، 32\r\nانجمن ادبى عطّار نيشابورى ، 25\r\nانجمن ادبى فروغ اصفهان ، 542\r\nانجمن ادبى گلستان ، 513\r\nانجمن ادبى و هنرى عارف بجنوردى ، 25\r\nانجمن خوشنويسان تهران ، 582\r\nانجمن گوتهء شيراز ، 284\r\n\r\n","description":"","footnote":"","page_name":" 740 ","page_number":740},
  {"content":"\r\n\r\nانگليس ، 284\r\nاورامات ، 226\r\nايران ، 13 ، 68 ، 141 ، 160 ، 161 ، 260 ، 266 ، 284 ، 285 ، 345 ، 400 ، 470 ، 520 ، 668 ، 689 ، 713 ، 714\r\nايلام ، 149 ، 481\r\nبابل ، 625\r\nبادكوبه ، 703\r\nبادكوه از توابع شهرستان رزن ، 57\r\nبجنورد ، 24 ، 232\r\nبروجرد ، 154\r\nبزنجان ، 641\r\nبزنجان بافت ، 641\r\nبستان‌آباد آذربايجان شرقى ، 19\r\nبصره ، 73\r\nبلژيك ، 346\r\nبلوچستان ، 140\r\nبمبئى ، 73\r\nبوشهر ، 506\r\nبيجار ، 146\r\nبيدآباد اصفهان ، 303\r\nبيمارستان سرخه حصار تهران ، 293\r\nبيهق ، 605\r\nپاوه ، 160\r\nپوده از روستاهاى سميرم ، 695\r\nتاجيكستان ، 309\r\nتاكستان ، 361\r\nتبريز ، 204 ، 345 ، 346 ، 488 ، 630 ، 667\r\nتخت فولاد اصفهان ، 278\r\nتركيه ، 132\r\nتفت ، 566\r\nتفليس ، 345 ، 703\r\nتكيهء حافظيّه ، 332\r\nتهران ، 13 ، 19 ، 32 ، 45 ، 57 ، 61 ، 87 ، 132 ، 140 ، 177 ، 191 ، 197 ، 211 ، 226 ، 245 ، 254 ، 266 ، 293 ، 308 ، 322 ، 346 ، 354 ، 368 ، 373 ، 374 ، 379 ، 400 ، 428 ، 437 ، 443 ، 462 ، 470 ، 481 ، 491 ، 506 ، 513 ، 527 ، 534 ، 559 ، 569 ، 582 ، 587 ، 612 ، 613 ، 618 ، 629 ، 646 ، 656 ، 667 ، 675 ، 696 ، 703\r\nچاپخانهء ميهن همدان ، 612\r\nچهار محال و بختيارى ، 481\r\nچين ، 309\r\nحرم مطهّر احمد بن موسى شاه چراغ 7 ، 331\r\nخراسان ، 409\r\nخرّم‌آباد ، 154\r\nخوزستان ، 481\r\nخيابان علاء الدوله ( فردوسى ) ، 346\r\nدادگسترى آبادان ، 506\r\nداراب ، 184 ، 185\r\nداراب فارس ، 38\r\n\r\n","description":"","footnote":"","page_name":" 741 ","page_number":741},
  {"content":"\r\n\r\nدار العلم شيراز ، 354\r\nدانشكدهء پزشكى فسا ، 355\r\nدانشگاه آزاد اردبيل ، 646\r\nدانشگاه آزاد اسلامى فسا ، 355\r\nدانشگاه اصفهان ، 355 ، 386\r\nدانشگاه الزّهراء ، 308\r\nدانشگاه بو على ، 449\r\nدانشگاه تهران ، 481 ، 625 ، 713\r\nدانشگاه شهيد بهشتى ، 534 ، 689\r\nدانشگاه شيراز ، 284 ، 353 ، 354 ، 355 ، 506\r\nدانشگاه فردوسى مشهد ، 239\r\nدانشگاه كمبريج انگلستان ، 354\r\nدانشگاه هاروارد آمريكا ، 355\r\nدبستان امير كبير قم ، 582\r\nدبستان پهلوى ، 506\r\nدبستان سنائى ، 50\r\nدبستان فرهنگ ، 501\r\nدبستان كاتب ، 386\r\nدبستان نمونه رستم‌آباد ، 293\r\nدبيرستان جم قلهك ، 293\r\nدبيرستان حكمت ، 50\r\nدبيرستان دين و دانش ، 582\r\nدبيرستان سعادت ، 506\r\nدبيرستان شرف زادگاه ، 386\r\nدبيرستان مهديه ، 97\r\nدبيرستان مهر آيين ، 284\r\nدبيرستان نصرت ، 154\r\nدهلران ، 226\r\nراوند كاشان ، 373\r\nرشت ، 68 ، 481 ، 559 ، 703\r\nرودخانهء ميمك ، 226\r\nرودسر ، 637\r\nروستاى اغلان از توابع شهرستان كرج ، 87\r\nروستاى خسبان ، از توابع طالقان ، 481\r\nروستاى دلبر ، 239\r\nروستاى زفره كوهپايهء اصفهان ، 316\r\nروستاى سوها ، 646\r\nروستاى قرقش ، 19\r\nروستاى كفدرشيخ شهر لامرد ، 298\r\nروستاى كندر شيخ از توابع شهرستان لامرد ، 553\r\nروستاى ليله كوه ، 534\r\nروستاى مشك‌آباد از توابع استان اراك ، 293\r\nروسيه ، 345\r\nرى ، 630\r\nزفره ، 320\r\nزنجان ، 308\r\nسازمان تبليغات اسلامى تهران ، 463\r\nسامان ، از استان چهار محال و بختيارى ، 259\r\nسبزوار ، 109 ، 114 ، 239 ، 546 ، 605\r\nسراب ايلام ، 149\r\nسمنان ، 13 ، 45\r\n\r\n","description":"","footnote":"","page_name":" 742 ","page_number":742},
  {"content":"\r\n\r\nسنندج ، 506\r\nسوئيس ، 266\r\nسياهكل ديلمان ، 140\r\nسيّدان اسدآباد ، 429\r\nشبه قارّهء هند ، 481\r\nشهراب ، 320\r\nشيراز ، 38 ، 45 ، 73 ، 132 ، 167 ، 176 ، 177 ، 198 ، 284 ، 285 ، 298 ، 330 ، 331 ، 353 ، 506 ، 553 ، 641 ، 713\r\nطرقبه ، 408 ، 409\r\nعراق ، 73 ، 132\r\nفارس ، 73 ، 167 ، 176 ، 298 ، 553\r\nفخّاران كازرون ، 495\r\nفرانسه ، 45\r\nفروشان اصفهان ، 667\r\nفسا ، 353\r\nفيروزآباد فارس ، 389\r\nفيروزآباد ميبد يزد ، 566\r\nفين كاشان ، 651\r\nقاين خراسان ، 709\r\nقبرستان شيخان قم ، 154\r\nقزوين ، 80 ، 91 ، 140 ، 245 ، 684\r\nقلهك ، 293\r\nقم ، 50 ، 61 ، 97 ، 154 ، 155 ، 211 ، 368 ، 389 ، 476 ، 488 ، 534 ، 582 ، 587 ، 667 ، 689 ، 696\r\nقمشه ، 278\r\nكازرون ، 331 ، 353 ، 476 ، 496\r\nكازرون فارس ، 330\r\nكاشان ، 32 ، 91 ، 132 ، 368 ، 625 ، 629 ، 651\r\nكامبريج لندن ، 284\r\nكتابخانهء ملّى تبريز ، 204\r\nكربلا ، 68 ، 597 ، 668\r\nكرج ، 87 ، 462 ، 637\r\nكردستان ، 140\r\nكرمان ، 32 ، 140 ، 641\r\nكرمانشاه ، 61 ، 160 ، 211 ، 217 ، 226 ، 227 ، 379 ، 417 ، 597 ، 618\r\nكرمانشاهان ، 481\r\nكريم ، 569\r\nكلمبيا ، 714\r\nگرگان ، 637\r\nگيلان ، 140 ، 534 ، 703\r\nلتحر كاشان ، 340\r\nلرستان ، 597\r\nلنگرود ، 191 ، 534 ، 675\r\nمازندران ، 61 ، 625\r\nمالزى ، 309\r\nمحمّد حسين صغير ، 721\r\nمدرسه اسلامى سياهكل ، 140\r\nمدرسه مروى تهران ، 132\r\nمدرسهء آقا بابا خان ، 330\r\nمدرسهء چهار باغ ، 278\r\n\r\n","description":"","footnote":"","page_name":" 743 ","page_number":743},
  {"content":"\r\n\r\nمدرسهء شريعتمدار ، 109\r\nمدرسهء صدر اصفهان ، 260\r\nمدرسهء مقيميّه ، 330\r\nمسجد ارك ، 114\r\nمسجد شاه سمنان ، 45\r\nمسجد علمدار ، 331\r\nمسجد نو ، 331\r\nمسكو ، 345\r\nمسگرآباد تهران ، 246\r\nمشهد ، 45 ، 122\r\nمشهد مقدّس ، 114 ، 211 ، 408 ، 605\r\nمشهد مقدس ، 395\r\nمصر ، 132 ، 429 ، 470\r\nمكتب ميرزا صادق ، 154\r\nمكّه ، 470\r\nمكّهء معظّمه ، 437\r\nملاير ، 154\r\nميبد ، 211\r\nنجف ، 331\r\nنجف اشرف ، 630\r\nنيشابور ، 395 ، 527\r\nهاروارد ، 714\r\nهمدان ، 57 ، 102 ، 103 ، 154 ، 245 ، 322 ، 449 ، 470 ، 476 ، 501 ، 593 ، 597 ، 612 ، 613\r\nهند ، 355\r\nهندوستان ، 73 ، 132\r\nيحيىآباد قاقازان ، 684\r\nيزد ، 574\r\n\r\n","description":"","footnote":"","page_name":" 744 ","page_number":744},
  {"content":"\r\n\r\n\r\nفهرست كتابها\r\nآتشكده ، 355\r\nآثار عجم فرصت الدّوله ، 354\r\nآسمان خون گريه كن ، 528\r\nآهنگهاى فراموش شده ، 271\r\nآيينهء جهان ، 630\r\nاتكل متكل ، 676\r\nاخوانيّات ، 471\r\nارمغان اهل بيت ، 528\r\nارمغان مدينه ، 528\r\nاز بركه‌ها به آينه ( شعر ) ، 560\r\nاز دم صبح ، 559\r\nاز قبيلهء عياران ، 507\r\nاژدها در اساطير ايران ، 355\r\nاساس الكمال ( فارسى ) ، 168\r\nاسب سيرك ، 271\r\nاسرار الأنوار فى مناقب ائمّة الأطهار ، 630\r\nاسفار ملّا صدرا ، 330\r\nاشكور بالا ( دهستانى در شكم البرز ) ، 559\r\nاصلاح الالفاظ در تبيين الفاظ عربيه به فارسى ، 168\r\nاعترافات من ، 593\r\nافسانه‌هاى اشكور بالا ، 559\r\nاگر چشم‌هاى تو لب تر كند ، 266\r\nالف ليل ، 260\r\nالمآثر و الآثار ، 630\r\nامّا دلم نيامد ، 298\r\nامثلهء عرب ، 630\r\nانواع شعر فارسى ، 355\r\nاى چشم‌ها بگرييد ، 528\r\nاى قلبها بسوزيد ، 528\r\nبا اهل منبر ، 559\r\nباران ، 619\r\nبا ماسه‌هاى ساحل ، 560\r\nبحر جنون و موجى در اعماق ، 271\r\nبراهين العجم ، 630\r\nبرگزيدهء بوستان سعدى ، 355\r\n\r\n","description":"","footnote":"","page_name":" 745 ","page_number":745},
  {"content":"\r\n\r\nبرگزيدهء سام‌نامه ، 355\r\nبر گسترهء شعر ، 619\r\nبرگها مىريزند ، 559\r\nبزم سرور ، 662\r\nبوستان سعدى ، 354\r\nبوى او ، 588\r\nبهار خرّم و حديقه دانش ، 74\r\nبيان معشوق ، 146\r\nبيست و يك گفتار در شاهنامه ، 355\r\nپا به پاى قاف ، 507\r\nپرتگاه موريانه ، 271\r\nپرنيان ، 676\r\nپنجره ، 588\r\nپيغام عشق ، 146\r\nپيك داستان ، 647\r\nپيكى براى صلح ، 507\r\nپيوندهاى زندگى ، 271\r\nتاريخ تحوّل نثر فارسى معاصر ، 204\r\nتاريخ ذو القرنين خاورى شيرازى ، 354\r\nتاريخ قاجاريه ( 4 جلد ) ، 630\r\nتجلّى عشق ، 198\r\nتجويد و ترتيل ، 317\r\nتحفهء مظفّرى ، 630\r\nتذكرهء سخنوران آذربايجان ، در دو مجلّد ، 204\r\nتذكرهء سخنوران بيهق ، 109\r\nتذكرهء سرايندگان شعر پارسى در قفقاز ، 204\r\nتذكرهء مرآة الفصاحة ، 168\r\nترانه‌هاى فايز ، 507\r\nترجمهء كتاب « منطق زبان‌شناسى » ، 309\r\nترجمهء مقالاتى دربارهء شعر ، 309\r\nتصحيح ديوان خيالى بخارايى ، 204\r\nتصحيح ديوان كمال الدّين مسعود خجندى ، 204\r\nتصحيح روضهء اطهار ، 205\r\nتصوير آفرينى در شاهنامه ، 355\r\nجام احمدى ، 703\r\nجمع المسائل ( فارسى ) ، 168\r\nچهار فيلسوف شرق ، 676\r\nچينگو ، 271\r\nحافظ قدسى ، 168\r\nحديقة الشّعراء ، 177 ، 597\r\nحرف آخر اينست ، 513\r\nحماسه رستم و اسفنديار ، 355\r\nحماسهء رستم و سهراب ، 355\r\nحواشى بر تفسير صافى ، 168\r\nحواشى بر شرح نهج المسترشدين ، 168\r\nخلاصهء تاج المآثر مظفّرى ، 630\r\nخوشهء تلخ ، 443\r\nخون شيطان ، 618\r\nداستان فرود سياوش ، 355\r\nداغ باد ، 676\r\nدر پاى ديوار بهشت كرملين ، 271\r\n\r\n","description":"","footnote":"","page_name":" 746 ","page_number":746},
  {"content":"\r\n\r\nدر مشكوى دانشوران ، 482\r\nديوان اشعار ، 317\r\nديوان اشعار نعمت فسايى ، 354\r\nديوان حافظ ، 160 ، 168 ، 177 ، 198 ، 284\r\nديوان خاقانى ، 177\r\nديوان شعر ، 168\r\nديوان غبار همدانى ، 245\r\nروزنامهء الوند ، 612\r\nروزنامهء چلنگر ، 68\r\nروزنامهء عروة الوثقى ، 429\r\nروزنامهء قدس مشهد ، 409\r\nروزنامهء قلندر ، 400\r\nرياض الادب ، 471\r\nسخن عشق ، 285\r\nسراج المعانى ، 212\r\nسروده‌هاى مسعود فرزاد ، 354\r\nسفينة المحمود ، 629\r\nشاگرد مدرسه ، 482\r\nشامل التّواريخ مظفّرى ، 630\r\nشاهنامهء فردوسى ، 176 ، 354 ، 355 ، 587\r\nشب قطبى ، 507\r\nشبنم بر خاك ، 559\r\nشرح زيارت عاشورا ( عربى ) ، 168\r\nشرح قصيدهء امرؤ القيس ، 168\r\nشرحى بر حديث ام زرع ( عربى ) ، 168\r\nشرحى بر حديث كميل ( عربى ) ، 168\r\nشعار شوريدگان ، 285\r\nشعر دشتى و دشتستان ، 507\r\nشمس ، سيّد محمّد رضا ، 582\r\nضياء القلوب در مصيبت ( فارسى ) ، 168\r\nطريق البكاء ، 320\r\nعشرهء كامله در شرح ده حديث ( عربى ) ، 168\r\nعشق يعنى خود نبودن ، او شدن ، 619\r\nعطر نيلوفر وحشى ، 619\r\nعلىّ 7 ، 676\r\nفارسنامه ناصرى ، 167\r\nفارسنامهء ابن بلخى ، 354\r\nفارسنامهء ناصرى ، 354\r\nفرهنگ اصوات ، 637\r\nفرهنگ فلسفى ، 593\r\nفرهنگ نام‌هاى شاهنامه ، 355\r\nفصل شروع كبوتر ، 298 ، 553\r\nفصل يغما ، 212\r\nفصوص الحكم محى الدّين عربى ، 330\r\nقطره‌اى از قلزم ، 25\r\nقفس طلايى ، 285\r\nقواعد الرّمل ، 317\r\nقواعد النّجوم ، 317\r\nكارون در من است ، 641\r\nكاريكاتور ، 254\r\nكاشان تا كانارى ، 374\r\nكتاب اربعين در شرح چهل حديث ، 168\r\n\r\n","description":"","footnote":"","page_name":" 747 ","page_number":747},
  {"content":"\r\n\r\nكتاب الارث ، 317\r\nكتاب سيّد الكتب ، 168\r\nكتاب قطره ، 169\r\nكتاب نور اليقين فى شرح الاربعين ( عربى ) ، 168\r\nكنز الجواهر ، 168\r\nكومه ، 676\r\nگزيده شعر ، 298\r\nگلبن اميد ، 721\r\nگل درد ، 676\r\nگلستان الادباء ( معمّا ) ، 317\r\nگلستان سعدى ، 709 ، 714\r\nگنج شايگان ، 471\r\nگنج مراد و هزينهء رشاد در اصول دين ( فارسى ) ، 168\r\nگيل ايجگره ، 68\r\nلب تلخى و فنجان ، 443\r\nماه پرواز ، 87\r\nمثنوى شجاعة الحسين ، 7 ، 74\r\nمثنوى مرغابيه ، 696\r\nمثنوى مولانا جلال الدّين ، 709\r\nمثنوى مولودنامه در ولادت امام عصر ( عج ) ، 74\r\nمثنوى مولوى ، 177\r\nمجلهء نمكدان ، 491\r\nمجلّهء ويسمن ، 714\r\nمجموعه شعر « آوار گل‌سنگ » ، 309\r\nمجموعه شعر « سفر سوختن » ، 309\r\nمحمود التّواريخ ، 630\r\nمختصر اللّغة ، 317\r\nمرآت الفصاحه ، 169\r\nمسوّدات من ، 593\r\nمطلع الانوار ، 74\r\nمكاشفات ، 696\r\nمگر آدم مىتواند بايستد ، 559\r\nمناقب الائمّة عليه السّلام ، 74\r\nمنتخب المقدّمات ( در صرف و نحو ) ، 317\r\nمنتهى الآمال ، 102\r\nمنظومه‌اى در احكام عهد شرعى ( عربى ) ، 168\r\nمنظومه‌اى در فقه ( عربى ) ، 168\r\nمنظومه‌اى در كلام ( عربى ) ، 168\r\nمن گريه‌ها كنار برايت گذاشتم ، بانوى دير آمدهء من ! ، 267\r\nنگاهى سمت پيچكها ، 513\r\nنواى بلبل و ماتم گل ، 528\r\nنهضت تنگستانيان در شعر شاعران ، 507\r\nنىلبك ، 676\r\nنيلوفرانه ، 690\r\nهزاردستان ، 260\r\nهزار و دويست ترانه از بوشهر ، 507\r\nهفتان ، 714\r\nيادداشت‌هاى سفر ، 560\r\nيك ساعت در ساعت ( داستان ) ، 559\r\n\r\n","description":"","footnote":"","page_name":" 748 ","page_number":748},
  {"content":"\r\n . \r\n","description":"","footnote":"","page_name":" 749 ","page_number":749},
  {"content":"\r\n . \r\n","description":"","footnote":"","page_name":" 750 ","page_number":750},
  {"content":"\r\n . \r\n","description":"","footnote":"","page_name":" 751 ","page_number":751},
  {"content":"\r\n . \r\n\r\n","description":"","footnote":"","page_name":" 752 ","page_number":752}
  ]