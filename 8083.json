[
  {"content":"\r\n\r\nهفتادمين سال تاسيس دانشگاه تهران - 1383\r\n70 گنج از 70 سال گنجينهء\r\nدانشگاه تهران\r\nتاريخ هرودت\r\nجلد چهارم\r\n50\r\n\r\n","description":"","footnote":"","page_name":" شناسنامه 1 ","page_number":1},
  {"content":"\r\n . \r\n","description":"","footnote":"","page_name":" شناسنامه 2 ","page_number":2},
  {"content":"\r\n\r\nپيشگفتار ناشر\r\nگرچه دانشگاه تهران ، هفتاد سال پيش پديد آمد ، اما يك دهه و اندى پس از آن بود كه انتشارات دانشگاه تهران در سال 1325 خورشيدى از آن رويش باشكوه ، جوانه زد و بر شاخسارش شكوفه هاى خرد و انديشه شكفتند و در همان سال نيز به بار نشستند . ديرى ديگر ، هنگامى كه دانشگاه تهران درختى تناور شد ، گشن و پر شاخسار ، بر سرتاسر ايرانزمين سايه گستراند . انتشارات نيز هم گام با آن رشد شتاب آلود ، پيشروى به عمق و درون را آغاز كرد تا بتواند از فرهنگ و دانش ره توشه ها به مشتاقان ارمغان كند .\r\nاينك ، كه بيش از نيم سده از عمر انتشارات دانشگاه تهران ، به مثابهء نخستين ناشر دانشگاهى ايران ، مى گذرد ، مفتخريم اعلام داريم كه در طول اين سالها بسيارى از متون پارسى را به همت استادان فرهيخته اى كه از استوانه هاى علم و فرهنگ و ادب اين سرزمين كهن بوده اند ، از دهليزهاى تار تاريخ بيرون كشيديم ، به زيور چاپ آراستيم و به خواهندگان عرضه كرديم . همچنين مى توانيم ادعا كنيم و بر اين ادعا پاى بفشريم كه اين انتشارات دانشگاه تهران بود كه سرآغازگر آشنايى مردم ميهنمان با آقار فرهنگى ، متون و نيز نوشتار هاى دانش جهانى شد ،\r\n\r\n","description":"","footnote":"","page_name":" شناسنامه 3 ","page_number":3},
  {"content":"\r\n\r\nو در سلسلهء انتشارات دانشگاه تهران است كه مى توان تاريخ تطور علوم جديد را در سرزمين مان و در نيم قرن گذشته جستجو كرد . تا آن جا كه امروز ، شمار عناوين كتاب هاى چاپ نخست انتشارات دانشگاه تهران ، فزون از دو هزار و هفتصد عنوان است .\r\nاينك به فرخندگى هفتادمين سال پديدارى دانشگاه تهران ، اين اثر را كه برگزيده اى از گنجينه هاى انتشارات دانشگاه تهران است به پاس گراميداشت اين سال ، به همهء خواهندگان ، به ويژه آنان كه اين شكوه ماندگارى ، برآمدى بر تلاش سترگ آنان بود ، ارمغان مى كنيم .\r\nباشد تا انتشار هفتاد گنج از گنجينه هاى انتشارات دانشگاه تهران رهاورد پربار اين سال باشد .\r\nدكتر محمد شكرچى زاده\r\nسرپرست مؤسسه انتشارات و چاپ دانشگاه تهران\r\n\r\n","description":"","footnote":"","page_name":" شناسنامه 4 ","page_number":4},
  {"content":"\r\n\r\nتاريخ هرودت\r\nجلد چهارم\r\nملپومن\r\n( Melpomene )\r\nترجمه\r\nبا مقدمه و توضيحات و حواشى\r\nدكتر هادى هدايتى\r\n\r\n","description":"","footnote":"","page_name":" شناسنامه 5 ","page_number":5},
  {"content":"\r\n\r\nانتشارات دانشگاه تهران\r\nشمارهء 713\r\nشماره مسلسل 4901\r\nهرودوت ، 485 ؟ - 425 ؟ ق . م Herodotus\r\nتاريخ هرودت / ترجمه با مقدمه و توضيحات و حواشى از هادى هدايتى - تهران : دانشگاه تهران ، مؤسسه انتشارات و چاپ ، 1383 .\r\n6 ج . در 5 مجلد - ( انتشارات دانشگاه تهران ؛ 451 ، 539 ، 614 ، 713 ، 811 )\r\n( دوره شش جلدى ) ISBN 964 - 03 - 9376 - 2\r\n24000 ريال ( ج . 1 ) ISBN 964 - 03 - 4898 - 8\r\n22000 ريال ( ج . 2 ) ISBN 964 - 03 - 4899 - 6\r\n( چاپ دوم : 1384 ) 20000 ريال ( ج . 3 ) ISBN 964 - 03 - 4900 - 3\r\n20000 ريال ( ج . 4 ) ISBN 964 - 03 - 4901 - 1\r\nعنوان اصلى : The Histories of Herodot .\r\nكتاب حاضر با عنوان \" تواريخ \" نيز منتشر شده است .\r\nمندرجات : ج 1 . كلى يو . - - ج . 2 . اوترپ . - - 3 . تالى . - - ج . 4 . ملپومن . - - ج . 5 ، 6 . تريسپكور ، اراتو . چاپ دوم .\r\n1 . تاريخ باستان . 2 . ايران تاريخ هخامنشيان ، 558 - 330 ق . م . الف . هدايتى ، هادى ، 1302 - ، مترجم ب . دانشگاه تهران . مؤسسه انتشارات و چاپ . ج . عنوان . د . عنوان : تواريخ .\r\n2 ت 4 ه‍ / 58 D\r\n[ 014 / 955 
  ] 930\r\n1383\r\nكتابخانه ملى ايران 36564 - 83 م\r\nشابك 2 - 9376 - 03 - 964 ( دورهء شش جلدى ) ISBN 964 - 03 - 9376 - 2 ( 6 vol . set )\r\nشابك 1 - 4901 - 03 - 964 ( جلد چهارم ) ISBN 964 - 03 - 4901 - 1 ( vol . 4 )\r\nعنوان : تاريخ هرودت ( جلد چهارم ) ملپومن\r\nتأليف : هرودت\r\nترجمهء : دكتر هادى هدايتى\r\nناشر : مؤسسهء انتشارات و چاپ دانشگاه تهران\r\nشمارگان : 1000 نسخه\r\nتاريخ انتشار : 1384 ( چاپ دوم ) ، ( چاپ اول 1339 )\r\nچاپ و صحافى : مؤسسهء انتشارات و چاپ دانشگاه تهران\r\nمسئوليت صحت مطالب كتاب با مترجم است .\r\n\" كليه حقوق براى دانشگاه تهران محفوظ است \"\r\nبها : 20000 ريال\r\nپست الكترونيك : Press @ ut . ac . ir - آدرس سايت : Press . ut . ac . ir\r\n\r\n","description":"","footnote":"","page_name":" شناسنامه 6 ","page_number":6},
  {"content":"\r\n\r\n\r\n[ جلد چهارم 
  ]\r\n\r\nفهرست مطالب\r\nموضوع صفحه\r\nمقدمه 1\r\nتوضيحى درباره اسامى خاص 29\r\nتوضيحى درباره واحد مقياس‌هائى كه هرودت در كتاب خود به كار برده است 33\r\nقسمت اول - لشكركشى داريوش بسرزمين سكاها 41\r\nتوضيح خارج از متن درباره قسمت اول از كتاب چهارم هرودت 41\r\nپارس‌ها در سرزمين سكاها - يونان در معرض خطر 72\r\nقسمت دوم - پارس‌ها در افريقا 181\r\nتوضيح خارج از متن دربارهء قسمت دوم از كتاب چهارم هرودت 182\r\nفهرست اسامى اشخاص و بلاد 236\r\n\r\n","description":"","footnote":"","page_name":" شناسنامه 7 ","page_number":7},
  {"content":"\r\n . \r\n","description":"","footnote":"","page_name":" شناسنامه 8 ","page_number":8},
  {"content":"\r\n\r\nبسم اللّه الرّحمن الرّحيم\r\n\r\nمقدمه « * »\r\nاز دو هزار سال قبل از ميلاد مسيح تمدنى درخشان در جزيره كرت واقع در جنوب شبه‌جزيره يونان درخشيدن آغاز كرد كه در تاريخ به تمدن دريائى كرت معروف است .\r\nاين تمدن يكى از اولين قدمهاى كاروان ترقى بشر شمرده مىشود . چه اين تمدن پس از آنكه مدتى در جزيره كرت بمنتهاى درخشندگى رسيد ، از اين جزيره به سرزمين يونان اصلى منتقل شد ، و در اين ناحيه تمدنى جديد معروف به تمدن قوم مىسن  ( MYCENE )  پديد آمد كه بىترديد از بسيارى لحاظ يكى از پايه‌هاى تمدن امروز بشر مىباشد .\r\nاز اين زمان ببعد آهنگ ورود اقوام مهاجم به سرزمين يونان قطع نشد و هر روز قوم جديدى به اين سرزمين قدم گذارد . ولى سير كاروان جاويدان تمدن نيز متوقف نگرديد و همچنان رو بتكامل رفت تا جائى كه در قرن پنج قبل از ميلاد كه به قرن پريكلس معروف است يونان باستان بمنتهاى شكوه و عظمت و جلال تاريخ خود رسيد و مانند گلى زيبا و درخشان شكفته شد و جمعى شاعر و نويسنده و فيلسوف و مورخ و حقوقدان\r\n\r\n\r\n","description":"","footnote":"\r\n( * ) از آنجا كه هريك از مجلدات تاريخ هردوت كتابى مستقل و از آغاز تا سرانجام درباره تاريخ يك قوم يا ملت يا پادشاهان معين مىباشد و ممكن است خوانندگان باقتضاى تمايلات و احتياجات خود بعضى مجلدات آن را طالب باشند و از برخى مجلدات ديگر صرفنظر نمايند ، نگارنده ترجيح داد اين توضيح ضرورى را درباره معرفى مجلدات نه‌گانه تاريخ هردوت و چگونگى جمع‌آورى اطلاعات و اخبار تاريخى و منابعى كه اين مورخ با مراجعه بدانها كتاب خود را تدوين كرده است در مجلدات بعدى تكرار نمايد تا هريك از مجلدات بعدى تاريخ هردوت به صورت كتابى مستقل و كامل در دسترس خوانندگان قرار گيرد .\r\nو نيز به پيروى از همين هدف توضيحات و حواشى كه در مجلد اول و دوم درباره اسامى خاص مربوط به تاريخ باستان و اوزان و مقادير در يونان و پارس قديم تهيه شده عينا نقل شده است تا خوانندگان مجلد حاضر نيز در صورت احتياج به تطابق اوزان و مقاديرى كه در اين كتاب به آن اشاره شده است با اوزان و مقادير امروز دچار اشكال نشوند و نيازى با مراجعه به مجلدات قبلى نباشد .\r\n","page_name":" 1 ","page_number":9},
  {"content":"\r\n\r\nبه عالم بشريت هديه كرد كه اساس علوم و اطلاعات كنونى بشر را پايه‌گذارى كردند .\r\nبىجهت نيست كه يكى از بزرگترين نويسندگان معاصر فرانسه تمدن يونان باستان را در عين درخشندگى و كمال به « جوانى ابديت » يا « جوانى تمدن بشر » تشبيه كرده است .\r\nهمانطور كه جوانى انسان هرگز تجديد نميشود ، اين « جوانى ابديت » نيز هرگز تكرار نخواهد شد و تاريخ بشر هرگز روزگار جوانى خود را تجديد نخواهد كرد .\r\nدر قرنى كه تمدن يونان باستان باوج اعتلا و درخشندگى رسيد و به قرن پريكلس معروف شد يونان باستان در جميع رشته‌هاى ادب و علوم و فنون بشرى درخشيد درام - نويسان و نويسندگان بزرگى از نوع اشيل  ( Eschyle )  ، سوفوكل  ( Sophocle )  و اوريپيد  ( Eurypide )  و شعرائى نظير آريستوفان  ( Aristophane )  عالم علم و ادب يونان باستان را مزين كردند . در همان زمان حقوقدانان بزرگى نظير سولون  ( Solon )  و ليكورگ  ( Licurgue )  نخستين قوانين بزرك را تدوين كردند و دانشمندان و فلاسفه‌اى نظير تالس ملطى و فيثاغورث حكيم و سقراط و افلاطون و ارسطو نخستين اصول علم امروز بشر را پايه‌گذارى نمودند و فلسفه و حكمت را باوج تكامل رساندند و درين راه بقدرى سريع گام برداشتند كه در اندك زمان اعتلاى روح انسانى بسرحد كمال رسيد و كاروان تمدن معنوى در مدتى كوتاه بسر منزل مقصود نائل گرديد .\r\nكليه مشكلات و مجهولات جهان به نحوى رضايتبخش حل شد و يا بطريقى علمى به صورت سؤالى ساده مطرح و براى نسل‌هاى آينده بيادگار گذارده شد .\r\nدر زمينهء تاريخ‌نويسى نيز قرن پنجم قبل از ميلاد يكى از قرون پرثمر تاريخ جهان محسوب مىشود ، چه در همين قرن و در يكى دو قرن بعد است كه سلسله زنجير مورخان بزرگى نظير هردوت و توسيديد و كتزياس و گزنفون و پلوتارك و جمعى ديگر از مورخان باستان هويدا مىشود و تاريخ‌نويسى دوش بدوش ديگر علوم بمرحله جديدى از سير تكامل خود قدم ميگذارد .\r\nهردوت كه خود نخستين پيش قدم اين دسته از تاريخ‌نويسان عهد كن محسوب مىشود بىترديد قديم‌ترين مورخ جهانست . بىجهت نيست كه قرنها نام او با تاريخ\r\n\r\n","description":"","footnote":"","page_name":" 2 ","page_number":10},
  {"content":"\r\n\r\nباستان توأم بوده و همه‌جا او را « پدر تاريخ » نام نهاده‌اند . در حقيقت اوست كه تاريخ - نويسى را به بشر آموخت و هم اوست كه بتحرير نخستين تاريخ جامع جهان دست زد .\r\nقبل از اوهكاته معروف نيز به تحرير تاريخ دست زده بود و معروف است كه هردوت آثار خود را از او اقتباس كرده و سپس اصل را از بين برده و كتاب مؤلف قديم را بنام خود بجهانيان عرضه كرده است . دليلى كه طرفداران اين عقيده براى اثبات مدعاى خود اقامه ميكنند اينست كه اولا هردوت شخصا در چند جاى كتاب خود به نويسندگان قديم‌تر از خود اشاره كرده و ثانيا بعضى مطالبى را كه او نوشته نويسندگان يكى دو قرن بعد از او عينا از قول هكاته نقل كرده‌اند و اين خود مىرساند كه هردوت كه پس از هكاته ميزيسته آن مطالب را از هكاته تقليد كرده و سپس كتاب او را سوزانده است . در صحت اين ادعا ترديد بسيار است ، چه اگر واقعا هردوت آثار هكاته را از بين برده باشد چگونه آن آثار بدست مؤلفان قرون بعد رسيده كه بكمك آن توانسته‌اند قسمت‌هائى از كتاب ادعائى او را نقل كنند . در هرحال چون بحث درباره صحت يا سقم اين ادعا بس طولانى و تمام ناشدنى است از اشتغال بدان پرهيز مىشود و چون قديم‌ترين كتاب تاريخى كه در حال حاضر مىشناسيم كتاب هردوت است ما نيز مانند غالب مورخان جهان او را « پدر - تاريخ » لقب ميدهيم .\r\nاز زندگى خصوصى پدر تاريخ اطلاع زيادى در دست نيست . منابعى كه از نويسندگان عهد عتيق درباره او باقى و ممكن است چراغ راه ما براى كشف تحولات زندگى او گردد متون معدود و مختصرى است از سوئيداس  ( Suidas )  و اتين  ( Etienne )  از اهل بيزانس و نيز متنى از اوزب  ( Eusebe )  و بعضى متون كم‌اهميت ديگر . بكمك همين اسناد و متون مختصر است كه دانشمندان و محققان كوشيده‌اند تاريخ زندگانى كسى را كه نخستين تاريخ جهان را تحرير كرده است كشف كنند . جاى بسيار تعجب است كه هردوت در نه جلد كتاب بزرك خود از همه چيز و همه اقوام و ملل و شخصيت‌ها و رجال زمان خود براى خوانندگان سخن گفته جز از شخصيت و زندگانى شخص خود .\r\nوقتى انسان تاريخ هردوت را مطالعه مىكند و در خلال آن در جستجوى كسب خبرى\r\n\r\n","description":"","footnote":"","page_name":" 3 ","page_number":11},
  {"content":"\r\n\r\nدرباره شخص مؤلف بكاوش ميپردازد احساس مىكند كه هيچ مؤلفى به اندازه او خود را فراموش نكرده است . اين تضاد بزرك قابل درك و تحليل است زيرا از يك طرف بيان ساده و روان و افسانه‌هاى سهل و بىپيرايه‌اى كه مؤلف نقل مىكند كتاب او را به صورت يك مكالمهء واقعى بين مؤلف و خواننده جلوه ميدهد . از خلال عبارات ساده آن ذوق و سليقه شخص مؤلف و خصوصيات اخلاقى و مزاح‌ها و شوخىهايش كاملا تشخيص داده مىشود و از روى آن ميتوان كاملا بروحيات و اخلاق او پى برد . از طرف ديگر در سراسر كتاب ، هردوت هرگز آشكارا ذكرى از احوال خود نكرده و شايد علت اين غفلت و كوتاهى مؤلف آن باشد كه اصولا مؤلفان يونان باستان چندان علاقه‌اى بافشاى اسرار خانوادگى و شخصى خود نداشته‌اند و تا جائيكهء ميتوانسته‌اند زندگانى خود را در حجابى از اسرار پنهان ميكرده‌اند . هردوت بارها در كتاب خود ميگويد كه از فلان شهر به فلان شهر رفتم ، فلان منظره زيباى طبيعت را مشاهده كردم با فلان شخصيت بزرك تماس گرفتم .\r\nولى مؤلف به همين مختصر اكتفا مىكند و غير از اين اشارات و كنايات مطلبى ديگر از سرگذشت خود نقل نميكند و چون اين اشارات نيز بىقيد تاريخ و سنه نقل شده براى خواننده كنجكاوى كه به سرگذشت « پدر تاريخ » علاقمند باشد امكان‌پذير نيست جريان طبيعى سفرهاى مؤلف را بدقت تعقيب كند و خط سير احتمالى سفر بزرك او را در خاورميانه و مصر و سيسيل و ايتاليا بدرستى تشخيص دهد . اين ابهام در گفتار مؤلف نسبت به سفرهاى خود بدرجه‌ايست كه بعضى از سفرهاى او كه خود صريحا بدان اشاره كرده امروز مورد ترديد و انكار بسيارى از محققان است .\r\nمؤلفان يونان باستان را عادت چنين بوده است كه نام خود را در سرلوحه كتاب خود نقل كنند . هردوت نيز مانند ديگر مؤلفان قديم نام خود را در آغاز كتاب خود با بيانى ساده و مختصر چنين نقل مىكند : « هردوت از اهل هاليكارناس تحقيقات خود را در اين كتاب به مردم تقديم مىكند » . مؤلف به همين مختصر قناعت كرده و بذكر نام خود و نام شهر موطن خود اكتفا نموده و در سراسر كتاب ذكرى از خود نكرده بقسمى كه تنها وسيله براى تشخيص شخصيت او ، خصوصيات اخلاقى و روحى او است كه در خلال عبارات كتابش جلب توجه مىكند .\r\n\r\n","description":"","footnote":"","page_name":" 4 ","page_number":12},
  {"content":"\r\n\r\nگفته شد كه نه تنها هردوت خود مطلبى درباره زندگانى خود نقل نكرده ، بلكه مؤلفان قديم نيز چيزى دربارهء او نقل نكرده‌اند و صرفنظر از متن مختصرى كه از سوئيداس باقى است و لوحه قبرى كه اتين از اهل بيزانس به او نسبت داده و متن كوتاهى از اوزب  ( Eusebe )  ، سند و مدرك تاريخى ديگرى درباره او در دست نيست .\r\nمتن مختصرى كه از سوئيداس درباره هردوت باقى است بقدرى كوتاه و مختصر است كه ميتوان آن را نظير توضيح ساده يك كتاب لغت تاريخ دانست . اين نويسنده باستان درباره هردوت چنين مينويسد : « هردوت فرزند ليگزس  ( Lyxes )  و دريو  ( Dryo )  بود و در هاليكارناس در خانواده‌اى اصيل و نجيب تولد يافت . او برادرى داشت كه تئودور  ( Theodore )  ناميده شد . هردوت براى فرار از چنك ليگداميس  ( Lygdamis )  دومين جانشين آرتميز  ( Atremise )  از هاليكارناس به شهر ساموس  ( Samos )  گريخت ( آرتميس مادر پيزيندليس  ( Pisindelis )  و جدهء ليگداميس بود ) . در ساموس بآموختن زبان محلى يونانى پرداخت و تاريخى در نه جلد تحرير كرد كه با زمان سلطنت كورش پادشاه پارس و كاندول پادشاه ليدى آغاز مىشود . همين كه به هاليكارناس باز - گشت ، بر فرمانرواى مطلق العنان اين شهر فائق آمد ولى چون با مشكلات فراوان و رقابت‌هاى سياسى مواجه شد از روى ميل به شهر توريوم  ( Thurium )  كه در آن زمان مهاجرين آتنى در حال تأسيس آن بودند رفت و در آن شهر مقيم شد . وى در همان شهر درگذشت و در ميدان بزرك شهر مدفون شد . ولى جمعى عقيده دارند كه او در پلا  ( Pella )  درگذشت . كتابهايش بنام نه تن از ارباب انواع و خداوندان هنرهاى ظريف معروف است » .\r\nسوئيداس در يكى ديگر از متون خود مدعى است كه هردوت را عموئى بوده است كه پانيازيس  ( Panyasis )  نام داشته و از شعراى معروف هاليكارناس بوده است .\r\nاتين از اهل بيزانس  ( Etienne de Byzance )  يكى ديگر از مؤلفان و تذكره نويسان قديم است كه درباره هردوت مختصر اطلاعى بما داده است . اين مؤلف در جائى كه از شهر توريوم سخن ميگويد متن نوشته‌اى را كه بر سنگ قبر هردوت حك\r\n\r\n","description":"","footnote":"","page_name":" 5 ","page_number":13},
  {"content":"\r\n\r\nشده بود نقل مىكند و توضيح ميدهد كه هردوت در همين شهر فوت كرده و در همانجا مدفون است .\r\nاتين در اين‌باره چنين مينويسد : « خاك اين شهر استخوانهاى هردوت فرزند ليكزس  ( Lyxes )  را در آغوش دارد . سلطان مورخان قديم سرزمين يونى در كشور قوم درى  ( Dorie )  تولد يافت و به قصد فرار از حملات تحمل‌ناپذير همشهريان خود به توريوم پناهنده شد و اين شهر را وطن دوم خود ناميد » .\r\nاوزب  ( Eusebe )  يكى ديگر از نويسندگان قديم است . وى درباره هردوت بطور اجمال اشاره مىكند كه شهرت اين مورخ از سال 468 قبل از ميلاد شروع شد و از همين اشاره مختصر ميتوان بطور تقريب تاريخ تولد اين مورخ بزرگ را حدس زد .\r\nاين بود اسناد و مداركى كه از عهد عتيق درباره زندگانى پدر تاريخ براى ما باقى مانده است . آنچه از اين متون مختصر درباره زندگانى اين مؤلف بزرگ ميتوان استخراج كرد اينست كه هردوت تخمينا در حدود سال 490 قبل از ميلاد مسيح در يكى از شهرهاى سرزمين كارى  ( Carie )  موسوم به هاليكارناس متولد شده . ظاهرا از خانواده‌اى اصيل و نجيب بوده و در محلى كه وسايل تعليم و كسب علم براى او فراهم بوده بزرگ شده است . عمويش كه يكى از شعراى بنام آن زمان بود و پانيازيس  ( Panyasis )  ناميده ميشد قريحه‌اى سرشار داشت . يكى از قصايد اين شاعر كه شعر نو را در يونان باستان زنده كرد قصيده معروفى است كه درباره هراكلس يا هركول پهلوان معروف يونان باستان سروده است . حدس زده مىشود كه همين شاعر تعليم برادرزاده خود را به عهده گرفته و مغز جوان و نورس هردوت را از آغاز كودكى با افسانه‌هاى يونان قديم و سرگذشت خدايان باستان آشنا كرده است و شايد همين طرز تعليم اثر عميقى در سبك نگارش مؤلف كرده ، چه به شرحى كه ملاحظه خواهد شد اساس بيان تاريخ هردوت بر پايه افسانه و داستان است . در آنزمان ظاهرا شهر هاليكارناس در دست جمعى از مردمان قوم درى  ( Dorie )  بوده ولى مردم آن به زبان يونى  ( Ionie )  صحبت ميكرده‌اند .\r\nبر خلاف ادعاى يكى از مؤلفان باستان هردوت در همين شهر با زبان غنى و شيرين يونى\r\n\r\n","description":"","footnote":"","page_name":" 6 ","page_number":14},
  {"content":"\r\n\r\nكهء در آنزمان زبان ادبى يونان محسوب ميشد آشنا شده و شايد به همين جهت است كه كتاب او از حيث متن ادبى يكى از بزرگترين آثار ادبى جهان شمرده مىشود . مطلبى كه نسبت به آن ترديد جائز نيست اينست كه هردوت در طول حيات خود سفر بسيار كرده و بنقاط مختلف ربع مسكون زمان خود قدم گذارده . تعيين دقيق خط سير سفرهاى او و تشخيص كشورهائيكه او واقعا از آنها عبور كرده كارى است بس دشوار ، چه مورخ خود بطور صريح و آشكار سفرهاى خود را شرح نداده و ديگر مؤلفان نيز ذكرى از آن نكرده‌اند . هردوت كه ظاهرا فرزند يكى از ثروتمندان زمان خود بوده نخستين درس خود را در خارج از شهر موطن خود آموخته و تعليمات اوليه خود را در شهرهاى كوچك يونى واقع در سواحل آسياى صغير و در حوالى هاليكارناس شروع كرده و آنگاه بموطن كوچك خود مراجعت كرده است . ولى اقامت او در شهر هاليكارناس چندان دوام نياورده زيرا در نتيجه قيام مردم اين شهر عليه حاكم جبارى كه ليگداميس نام داشت هردوت ناگزير شده است از شهر موطن خود خارج شود . عمويش پانيازيس  ( Panyasis )  كه شاعر معروف عصر بود در اين شورش بقتل رسيده ولى هردوت و ديگر افراد خانواده او جان سالم بدر برده و به شهر ساموس پناهنده شده‌اند . قيام مردم هاليكارناس باحتمال زياد در حدود سالهاى 467 و 468 قبل از ميلاد اتفاق افتاده ، زيرا اوزب  ( Eusebe )  اين سال را يكى از مهمترين سالهاى حيات مورخ دانسته و آن را نخستين سال آغاز شهرت او معرفى كرده است . از اينقرار ، هردوت يكى از آن دسته از يونانيان باستان بوده است كه شيفته آزادى مطلق بودند و در شهرهاى كوچك يونان باستان تحت‌تأثير افسانه‌هاى كهن كه در آنزمان بر سر زبانها بود عليه حكمرانان جبار و ستمگران شهرهاى خود قيام ميكردند و مدتى نسبة كوتاه از نعمت آزادى و استقلال برخوردار ميشدند . دليل اين ادعا آنست كه هردوت وقتى از شهر آتن سخن ميگويد تمجيدى فراوان از آزادى سياسى مردم اين شهر مىكند ( جلد پنجم - بند 78 ) و در جاى ديگر كه يكنفر از پارس‌ها جلال و شكوه دربار خشايارشا را براى دو نفر اسپارتى نقل مىكند از قول اسپارتىها به سرباز پارس چنين پاسخ ميدهد : « تو اسارت را تحمل كرده‌اى ولى هرگز طعم آزادى را نچشيده‌اى و هنوز نميدانى كه آزادى تلخ است يا گوارا . اگر\r\n\r\n","description":"","footnote":"","page_name":" 7 ","page_number":15},
  {"content":"\r\n\r\nمزهء آن را چشيده بودى امروز بما توصية نميكردى كه با نيزه بدفاع از آن بپردازيم بلكه سفارش ميكردى كه حتى با تبر از آن دفاع كنيم » ( جلد هفتم - بند 125 ) .\r\nمدت اقامت هردوت در ساموس كوتاه بود ، چه كمى بعد مؤلف بزرگ بسير و سياحت در ربع مسكون آنزمان پرداخت . نخست به ناحيه سيرن  ( Syrene )  قدم نهاد و سپس بسواحل درياى سياه سفر كرد . آنگاه تسهيلاتى را كه در اثر ايجاد سازمان ادارى منظم پارسها در آسياى صغير و ديگر نواحى براى سفر فراهم شده بود مغتنم شمرد و با اطمينان و آرامش خاطر قسمت اعظم اين امپراتورى وسيع را سياحت و به سرزمين ليدى و ماد و پارس مسافرت كرد . سپس متوجه سرزمين اسرارآميز فراعنه و گاهوارهء تمدن مشرق زمين گرديد . اين سرزمين مرموز كه از هر گوشه آن مجسمه‌هاى ابو الهول و اهرام بزرگ سر بفلك كشيده بود اثرى عميق در روح ظريف و جوان اين يونانى كنجكاو كه شيفته افسانه‌ها و داستانهاى كهن بود باقى گذارد . هردوت بكشور فينيقيه نيز سفر كرد و در اين سرزمين تجار حادثه‌جو كه كشتيهاى خود را باقصى نقاط دنياى آن زمان گسيل ميداشتند او را از احوال كشورهائيكه در آن زمان سرحد نهائى جهان محسوب ميشدند و در آنسوى ستون‌هاى هركول يا جبل الطارق امروز قرار داشتند مطلع كردند . هردوت همه‌جا درباره عادات و رسوم و سنن مردم به جمع‌آورى اطلاعات پرداخت و نه‌تنها با حرص و ولعى خاص بكسب اطلاعات درباره طبقات سوم اجتماعات آن زمان مشغول شد بلكه با بسيارى از رجال و شخصيت‌هاى بزرگ آن زمان ملاقات كرد و با دانشمندان و فلاسفه عصر خود تماس گرفت و مانند مورخى كه وسواس كشف اسرار جهان را داشته باشد همه‌جا در جستجوى اسناد و مدارك رسمى و غيررسمى پافشارى و مقاومت از خود ابراز كرد . از روى همين اسناد و مدارك است كه هردوت رقم صحيح تعداد افواج سپاه خشايارشا و دسته‌هاى سپاه يونانيان را در جنك معروف پلاته نقل كرده و جزئيات آن را براى اطلاع نسل‌هاى آينده شرح داده است . ( جلد هفتم بند 184 - جلد نهم بند 28 ) .\r\nهردوت به مطالعه عادات و رسوم محلى توجهى خاص داشت و مشاهده ابنيه و آثار باستانى را بقدرى ضرورى و واجب ميشمرد كه گاه براى زيارت يك بناى تاريخى\r\n\r\n","description":"","footnote":"","page_name":" 8 ","page_number":16},
  {"content":"\r\n\r\nخط سير سفر خود را طولانى و پرپيچ‌وخم و رنج راه و مشقات سفر را دوچندان ميكرد .\r\nمؤلف هرجا كه مقتضى بوده مشاهدات خود را در كتاب بزرك خود براى خوانندگان نقل كرده است و به همين جهت كتاب او نه تنها مجموعه‌ايست از اطلاعات تاريخى ، بلكه مجموعه‌ايست از تحقيقات مربوط به باستانشناسى و سنن محلى ادوار كهن .\r\nكوشش فناناپذير يك وقايع‌نگار و تفسيرنويس و ذوق حقيقت‌بينى كه برازنده هر عالم دانشمندى است گاه‌گاه از خلال عبارات كتاب او جلب نظر مىكند .\r\nهردوت به يونان اصلى نيز سفر كرد و از شهر آتن كه در قرن پنج قبل از ميلاد بمنتهاى شكوه و جلال خود رسيده بود ديدن كرد و با سوفوكل فيلسوف و دانشمند معروف معاصر دوست و آشنا شد . در همين شهر با يكى از كهن‌سال‌ترين مردان معاصر خود كه ترساندورس  ( Thersandors )  نام داشت و از اهل اركومن  ( Ochomene )  بود و در روزهاى پرهيجان جنك معروف پلاته از نزديك شاهد صحنه‌هاى خونين اين جنك بزرگ بوده ساعات متوالى مصاحبه و شخصا در كتاب خود به اين مصاحبه اشاره كرده است ( جلد 9 - بند 16 ) . اقامت هردوت در آتن ظاهرا بدازا كشيده است زيرا بعضى افسانه‌هاى محلى يونان كه صحت آنها چندان هم مورد اطمينان نيست حاكى است كه هردوت بهترين و زيباترين فصول كتاب خود را در مدت اقامت خود در آتن در ميدان‌هاى اين شهر و در مرتفعات المپ با صداى بلند براى مردم قرائت ميكرده و از اينكه مردم براى او كف ميزدند و او را ميستودند لذت ميبرده است . ظاهرا توسيديد مورخ معروف نيز كه در آن زمان طفلى بيش نبوده نخستين عشق و علاقه خود را به تاريخ‌نويسى از موقعى احساس كرده كه در ميدان‌هاى شهر به سخنان اين مورخ بزرك گوش داده و دليل اين ادعا مطلبى است كه توسيديد شخصا در كتاب خود بدان اشاره كرده است . توضيح آنكه توسيديد در قالب اشارات و كنايات از هردوت انتقاد و با عباراتى كه بىاعتنائى و تحقير را مىرساند از او ياد كرده و بىآنكه از اين مورخ بزرك صريحا نام ببرد از مورخانى كه كتاب خود را « براى توفيق موقتى در انظار عموم مردم » نوشته‌اند و كتاب آنها ارزش نوشته يك نويسنده متفكر و عميق را كه به قصد روشن كردن نسل‌هاى آينده تحرير شده باشد ندارد و براى روشن كردن حقايق تاريخى\r\n\r\n","description":"","footnote":"","page_name":" 9 ","page_number":17},
  {"content":"\r\n\r\nتحرير نشده است بزشتى نام برده ( توسيديد - جلد اول - بند 22 ) .\r\nهردوت پس از اين سفر طولانى به شهر موطن خود مراجعت كرد و بار ديگر در چهار ديوارى دروازه‌هاى هاليكارناس مقيم شد . ولى اين اقامت نيز چندان دوام نياورد و در سال 454 قبل از ميلاد به علت انقلاب سياسى كه در آن زمان در شهرهاى يونان امرى عادى و دائمى بود با جمعى از هموطنان خود ناگزير شد بار ديگر شهر موطن خود را ترك گويد و اين بار بجاى اينكه به سواحل شرقى درياى مديترانه و مصب نيل هجرت كند با هموطنان گريزپاى خود به مهاجرنشين‌هاى وسيع يونانى در جنوب ايتاليا و سيسيل رفت و با جمعى ديگر از يونانيان كه در آن زمان بتأسيس شهر توريوم  ( Thorium )  دست زده بودند همداستان شد و در همين شهر اقامت گزيد و بقدرى به آن علاقمند شد كه آن را شهر موطن ثانى خود دانست . اين سفر براى او فرصتى مناسب بود تا اطلاعات تاريخى و جغرافيائى خود را نسبت به اين قسمت از دنياى مسكون آن زمان تكميل كند و از وضع سيسيل و ايتالياى جنوبى باخبر شود . در اين زمان مورخ بزرك رفته رفته پا به سن ميگذارد و آثار پيرى و فرسودگى در جبين او آشكار ميشد . شايد به همين جهت است كه سلسله زنجير سفرهاى طولانى خود را بهمين‌جا خاتمه داده و تا پايان عمر در همين شهر مقيم شده و در همان‌جا در گذشته و مدفون شده است . هردوت ظاهرا فقط آخرين سالهاى عمر خود را در اين شهر گذرانده ، ولى خاطره اين مورخ بزرك در نظر ديگران طورى با نام اين شهر آميخته است كه بعضى از محققان باستان او را يكى از اهالى همين شهر دانسته‌اند و مدعى شده‌اند كه وى در همين شهر به دنيا آمده است . ارسطو او را « هردوت از اهل توريوم » ناميده ، در حالى كه هردوت در حقيقت از اهل هاليكارناس بوده است .\r\nاز سال مرك هردوت بطور دقيق و يقين اطلاعى در دست نيست . آنچه مسلم است هردوت در سالهائى كه جنگ معروف پلوپونز آغاز شده بود در توريوم ميزيسته و در همين زمان درين شهر درگذشته است و چون مورخ به وقايع نخستين سال‌هاى اين جنك بزرك نيز اشاره كرده ( جلد نهم - بند 72 ) حدس زده مىشود مرك او در حدود سال 425 قبل از ميلاد\r\n\r\n","description":"","footnote":"","page_name":" 10 ","page_number":18},
  {"content":"\r\n\r\nيعنى مدتى پس از شروع جنك پلوپونز اتفاق افتاده است .\r\n* * * اين بود مختصرى درباره زندگانى مؤلف قديم‌ترين تاريخ جهان . در اينجا نخستين سؤالى كه دربارهء هردوت مطرح مىشود اينست كه آيا آثار قلمى اين نويسندهء كهن بطور كامل بما رسيده يا دست حوادث روزگار قسمتى از آن را براى هميشه از نظر كنجكاو بشر امروز پنهان كرده است . حدس غالب محققان و مورخان بر اينست كه هردوت تنها مورخى است كه سعادت با او يارى كرده و تمام آثار او را صحيح و سالم به نسل‌هاى بعد رسانيده است . هردوت در كتاب خود به تاريخى بنام « تاريخ آشور » نيز كه ظاهرا خود مؤلف آن بوده است اشاره كرده و دو بار بخوانندگان وعده داده است كه آن را به زودى منتشر خواهد كرد ( جلد اول - بند 106 و 184 ) .\r\nاگرچه واقعا هردوت چنين كتابى تأليف كرده باشد امروز ما به كلى از آن بى خبريم و كوچكترين اطلاعى از آن در دست نداريم . و اگر از اين كتاب احتمالى كه هردوت خود بدان اشاره كرده ولى وجود آن مورد ترديد بسيارى از محققان و دانشمندان قديم و جديد مىباشد صرفنظر كنيم متن كامل كتاب بزرك هردوت تحت عنوان « تاريخ » در نه جلد امروز بطور كامل در دسترس ما مىباشد . كتاب ديگرى نيز تحت عنوان « زندگانى همر » باقى است كه جمعى تأليف آن را به هردوت نسبت داده‌اند ولى چون هيچيك از محققان اين نسبت را صحيح نميدانند بايد در صحت آن ترديد كرد .\r\nيكى از مسائلى كه مدتها ذهن محققان و دانشمندان تاريخ را به خود مشغول داشته بحث در اين نكته است كه نقشه اوليه هردوت و هدف نخستين او از تأليف اين كتاب چه بوده ، آيا مؤلف از آغاز كار قصد انشاى كتاب بزرگى را كه امروز ما با آن روبرو هستيم داشته و يا در ضمن سفرهاى طولانى خود كم‌كم به جمع‌آورى يادداشت‌ها و خاطرات خود علاقمند شده و در پايان عمر آنها را بهم مربوط كرده و به صورت كتابى جامح جمع‌آورى كرده است ؟ نظر محققان و دانشمندان درين مورد مختلف است .\r\n\r\n","description":"","footnote":"","page_name":" 11 ","page_number":19},
  {"content":"\r\n\r\nجمعى عقيده دارند كه مؤلف از آغاز كار قصد انشاى تاريخ عمومى جامع جهان را داشته است . جمعى ديگر عقيده دارند كه هردوت ابتدا به نگارش وقايع منفرد و مجزائى كه در اصطلاح امروز مونوگرافى  ( Monographie )  ناميده مىشود مشغول شده و در ضمن كار بادامه اين بحث علاقه پيدا كرده و برنامه كار خود را تغيير داده و تهيه كتاب جامع و بزرگى را در نه جلد موردنظر قرار داده است .\r\nبعبارت بهتر اين دسته از محققان عقيده دارند كه هردوت ابتدا مونوگرافىهائى مجزا براى هريك از اجتماعات و اقوام زمان خود نوشته و سپس آنها را جمع‌آورى كرده و به صورت كتاب تاريخ جامعى درآورده است . اگر اين نظر را قبول كنيم طبعا اين اين سؤال مطرح مىشود كه قديم‌ترين قسمت‌هاى اين كتاب كه مؤلف جوان در آغاز كار بتحرير آن دست زده و نيز قسمت‌هائى كه در اواخر عمر خود بر آن اضافه كرده است كدامست . سؤال ديگرى كه مطرح مىشود اينست كه آيا اصولا مؤلف به هدف نهائى خود رسيده است و كتاب او همانست كه او در نظر داشته يا قسمت‌هائى از آن ناتمام مانده و دست اجل فرصت تكميل آن را نداده است .\r\nبحث مهم ديگرى كه دربارهء هردوت بين محققان و مؤلفان درگرفته مربوط است به ارزش كتاب اين مؤلف بزرك از لحاظ سنديت تاريخى و صحت وقايعى كه بدان اشاره كرده است . بسيارى از مؤلفان يونان باستان از قبيل كتزياس و پلوتارك هردوت را بشدت مورد انتقاد قرار داده و او را به دروغگوئى و تحريف وقايع متهم كرده‌اند .\r\nرساله‌اى تحت عنوان « خبث طينت هردوت » از مؤلفان يونان باستان باقى است كه عموما تأليف آن را به پلوتارك نسبت ميدهند . اگر اين نسبت صحت داشته باشد همانطور كه از عنوان آن پيداست انتقاد مولفان باستان به حدى شديد بوده است كه حتى هردوت را به « خبث طينت » متهم كرده‌اند . بين مؤلفان قرون جديد درباره اين مسئله اختلاف‌نظر است . در انگلستان يكى از مورخان معروف بنام سيس  ( Sayce )  و جمعى ديگر از مؤلفان كه پيرو مكتب او ميباشند و قسمت اعظم مطالعات خود را به هردوت و آثار او اختصاص داده‌اند عقيده دارند كه هردوت از صداقت علمى و امانت قلمى كامل كه سرمايه\r\n\r\n","description":"","footnote":"","page_name":" 12 ","page_number":20},
  {"content":"\r\n\r\nاصلى هر مورخ درستى است بىبهره بوده است . اين دسته از مورخان هردوت را متهم ميكنند كه به آثار مؤلفان قديم دستبرد زده و با اينكه مطالب آنانرا در كتاب خود نقل كرده نه تنها نامى از آنان نبرده بلكه آنان را بدست فراموشى سپرده و كوشيده است اطلاعات تاريخى و جغرافيائى آنان را به حساب خود گذارد و خود را مطلع‌تر از آنچه بوده است به خوانندگان معرفى كند .\r\nمحققان فرانسوى بر خلاف همكاران انگليسى خود نسبت به هردوت و صدق گفتارهاى او خوش بينند و انتقادات مكتب انگليسى را وارد نميدانند . معروف‌ترين اين دسته از محققان فرانسوى آمده اوت  ( Amdee Hauvette )  و آلفره كروآزه  ( Alfred Croiset )  ميباشند كه يكى كتابى تحت عنوان « تاريخ جنگهاى مديك « 1 » » و ديگرى كتابى تحت عنوان « تاريخ ادبيات يونان » « 2 » در پنج مجلد تأليف كرده است .\r\nدر اين دو كتاب عقايد مكتب‌هاى مختلف درباره هردوت مورد بحث قرار گرفته و از اين حيث شايد بتوان گفت جامع‌ترين و بهترين بحثى است كه درباره هردوت بقلم آمده است . اين دو مؤلف و بطور كلى غالب مؤلفان فرانسوى در « صداقت » و درستى گفتار هردوت كمترين ترديدى ندارند و عقيده دارند كه آنچه اين مؤلف كهن نقل كرده از از حيث سنديت تاريخى داراى ارزش و اعتبارى كامل است .\r\nصرفنظر از بحث بزرگى كه درباره « صداقت » و « راستگوئى » هردوت بين دو مكتب انگليسى و فرانسوى درگرفته ، مسئله ديگرى كه درباره هردوت شايان توجه مىباشد اينست كه بفرض اينكه اين مؤلف در نقل وقايع كاملا « صديق » و « راستگو » بوده آيا شخصيت او طورى بوده است كه بتواند نقش يك شاهد عادل و يك قاضى بىنظر را به عهده گيرد ، يا بعبارت بهتر بفرض اينكه هدف او جستجوى حقيقت و صدق گفتار بوده آيا شخصا قادر بوده است پس از مشاهده و قضاوت وقايع ، صحت و درستى آنها را تشخيص دهد تا خوانندگان خود را از روى سهو و خطا دچار اشتباه نكند ؟ بحثى را كه\r\n\r\n\r\n","description":"","footnote":"\r\n( 1 ) -\r\n Amedee Hauvette : Histoire des Guerres Mediques , Paris , Ha - chette , 1894 \r\n( 2 ) -  A . Croiset : Histoire de la Litterature grecque . \r\n","page_name":" 13 ","page_number":21},
  {"content":"\r\n\r\nدرباره اين موضوع در اطراف هردوت مطرح است ميتوان در يك جمله خلاصه كرد :\r\nنخست آنكه آيا هردوت يك مورخ صادق و راستگو بوده و ديگر آنكه بفرض راستگو بودن ، آيا محققى بصير و روشن‌بين بوده است ؟\r\nبحث درباره اين دو مسئله مهم كارى است بس دشوار و پرزحمت كه از حوصله اين مقال خارج است . هرگز درين بحث مختصر و كوتاه چنين جاه‌طلبى علمى نميتوان داشت . با اين حال ، باقتضاى وظيفه‌اى كه از لحاظ تحرير مقدمه و روشن كردن شخصيت هردوت از لحاظ تاريخ‌نويسى براى نگارنده اين بحث وجود دارد پس از اشاره مختصر به نظر مؤلفان باستان درباره هردوت و آثار اين مؤلف قضاوتى را كه در حدود امكان باقتضاى ترجمه متن هردوت و مطالعه اثر اين مورخ بزرك به انسان الهام مىشود در اين مختصر بيان خواهد كرد .\r\n* * * يونان باستان يكى از كشورهاى شگفت عهد باستان است كه بيش از هر سرزمين ديگر براى بشر نويسنده و متفكر و فيلسوف باقى گذارده است . معروف است كه هردوت اولين مورخ دنيا است ، ولى قبل از او نيز در يونان باستان عده‌اى از نويسندگان بنام ميزيستند كه هريك تا حدودى در تكميل فن تاريخ‌نويسى سهمى داشته‌اند و شايد بتوان آنانرا نيز پيشقدمان فن تاريخ‌نويسى دانست . اين دسته از مؤلفان باستان كه قبل از هردوت ميزيستند و آثار آنان امروز از بين رفته در اصطلاح ادبى به لوگوگراف  ( Logographe )  معروف‌اند . مشهورترين آنها كادموس  ( Kadmos )  از اهل ملط ، هلانيكوس  ( Hellanicos )  از اهل ميتىلن  ( Mitylene )  شارون يا كارون  Charon )  ) از اهل لامپساك  ( Lampsaque )  و هكاته  ( Hecatee )  معروف از اهل ملط و نيز چند مورخ و وقايع‌نگار ديگر است كه هريك به سهم خود در گذشته و سوابق بشر كنجكاويهائى كرده‌اند . يكى از خصوصيات بارز اين دسته از نويسندگان يونان باستان اينست كه بيشتر درباره چگونگى تأسيس شهرهاى قديم و شكوه و جلال و كبر و غرور خانواده‌هاى بزرك و اشراف داد سخن داده‌اند و كوشيده‌اند با استدلالى غالبا واهى و خيالى اصل و نسب كسانى را كه موردنظر آنها بوده به خدايان و قهرمانان\r\n\r\n","description":"","footnote":"","page_name":" 14 ","page_number":22},
  {"content":"\r\n\r\nباستان برسانند و در اين راه كنجكاويهاى فراوان كرده‌اند . از اين حيث در حقيقت اين دسته از مورخان باستان پيشقدمان مكتب بيوگرافىنويس در عالم تاريخ محسوب ميشوند .\r\nكار ديگر اين دسته از مؤلفان بيان اوضاع و احوال مشرق زمين و سواحل درياى مديترانه بوده كه در آن زمان مركز فعاليت اقتصادى و سياسى عصر محسوب ميشد .\r\nدر دوره‌اى كه يونانيان تصور ميكردند فاصله بين جزيره ساموس و آتن با فاصله بين اين شهر و ستونهاى هركول يعنى جبل الطارق امروز مساوى بوده و چهار ديوارى جهان از حدود مديترانه تجاوز نميكرده است اين مورخان باستان در اطراف دنيائى كه هموطنان آنان در آن ميزيسته‌اند و درباره اصل و نسب و نژاد آنان به بحث و كاوش پرداخته‌اند . بزرگترين عيب اين وقايع‌نگاران اين بود كه بجاى تاريخ‌نويسى به افسانه‌نويسى درباره اشخاص توجه داشتند و داستان‌نويسى و حكايت‌گوئى و افسانه‌سرائى اساس و پايه كار آنها بوده است . كتب آنان غالبا شامل مجموعه‌اى از حوادث و وقايع مربوط به خدايان باستان و افسانه‌هاى منسوب به آنان بود و نكات اخلاقى و فلسفى و استنتاج تاريخى در آنها يافت نميشد ، بقسمتى كه ميتوان گفت حتى افسانه‌نويسى اين نويسندگان فاقد عمق و معنى بود . با اين حال ، اين افسانه‌هاى پوچ و واهى مورد توجه مردم آن زمان بود و يونانيان باستان از خواندن آنها لذتى فراوان ميبردند . يكى از اين افسانه - نويسان كه از حيث شهرت و نام بر ديگران فائق آمد هكاته  ( Hecatee )  معروف است كه از اهل ملط بود و در آسياى صغير در سرزمين يونى زندگى ميكرد . هكاته نخستين كسى است كه قبل از هردوت بفكر افتاد تحقيق جامعى درباره تاريخ دنياى آن زمان بنمايد . معروف‌ترين كتاب او رساله‌ايست كه تحت عنوان « تشريح زمين » تحرير كرده بود و امروز اثرى از آن باقى نيست . اهميت اين رساله ظاهرا به حدى بوده است كه موجب كمال شهرت نويسنده در دنياى متمدن آن زمان گرديد و اين شهرت بدرجه‌اى رسيد كه امروز نيز او را قبل از هردوت نخستين وقايع‌نگار و مورخ دنيا ميدانند .\r\nهردوت بين چنين نويسندگان و وقايع‌نگارانى تربيب يافت و تحصيل نام كرد .\r\nدر جوانى تنها آرزويش آن بود كه روزى با اين نويسندگان افسانه‌نويس آشنا شود و\r\n\r\n","description":"","footnote":"","page_name":" 15 ","page_number":23},
  {"content":"\r\n\r\nشايد به همين جهت غالبا نوشته‌هاى آنانرا مطالعه ميكرد و از افسانه‌هاى خيالى آنان لذت ميبرد . ليكن طولى نكشيد كه متوجه شد كه كار اين نويسندگان چندان جالب نيست .\r\nپس نسبت به آنان بىاعتنا شد و در اين باره به حدى مبالغه كرد كه از راه تحقير و تمسخر همه‌جا آنانرا « يونى » و « يونانى » نام برده و خود را از اهل آسياى صغير دانسته است .\r\nوى در كتب نه‌گانه خود اطلاعات جغرافيائى ناقص اين دسته از وقايع‌نگاران را مكرر تخطئه كرده و مدعى شده كه اين نويسندگان بقدرى بىاطلاع بوده‌اند كه حتى با اعداد رياضى تا شماره چهار بيش آشنا نبوده‌اند ( جلد دوم تاريخ هردوت - بند 16 ) با اين حال هردوت ندانسته از شيوه اين وقايع‌نگاران الهام گرفته است ، بدرجه‌اى كه بعضى قسمت‌هاى كتاب او بهترين نمونه طرز تاريخ‌نويسى لوگوگراف‌هاى آن زمان محسوب مىشود . از اين قبيل است فصلى كه مورخ در آغاز جلد سوم كتاب خود به شرح تاريخ تأسيس سيرن  ( Cyrene )  اختصاص داده و همچنين است بحثى كه مؤلف درباره دقايق اخلاق و عادات و رسوم مصريان باستان مطرح كرده ( جلد دوم - بند 35 ) و نيز شجره - نسبت مفصلى كه باشخاصى نظير لئونيداس و لئوتيكيدس  ( Leotyehides )  نسبت داده و كوشيده است نسب آنانرا به هركول جد بزرك پادشاهان اسپارت برساند ( جلد هفتم - بند 204 - جلد هشتم - بند 131 ) .\r\nفرق بزرك هردوت با اين دسته از مورخان باستان در اينست كه هردوت در طرح - ريزى كتاب خود وسعت نظر بيشترى داشته و اگر هكاته را استثناء كنيم ميتوان مدعى شد كه هردوت از حيث اهميت كتاب و بزرگى هدفى كه در نظر داشته و وحدت اثرى كه تأليف كرده با هيچيك از مؤلفان قبل از زمان خود قابل قياس نميباشد . شيوه نويسندگى اين مؤلف در عين حال كه معرف روحيه شاعر پيشه اوست ، بهترين نشانه غرور و جاه‌طلبى او در عالم تأليف نيز مىباشد و اگر چنين نبود مورخ جوان نقشه تأليف نخستين تاريخ جامع جهان را در مخيله خود نمىپرورانيد . همانطور كه گذشت اين نكته مورد بحث است كه آيا مؤلف از آغاز كار چنين طرح و نقشه وسيعى داشته يا در طى عمل رفته‌رفته بدان علاقمند شده و يادداشت‌هاى كوچك و طرح مختصر خود\r\n\r\n","description":"","footnote":"","page_name":" 16 ","page_number":24},
  {"content":"\r\n\r\nرا به صورت كتابى جامع گرد آورده . ظن غالب برآنست كه هردوت بتدريج بنگارش تاريخ جهان مشغول شده و چون بروابط اقوام و ملل و ارتباط مردمان آن زمان پى برده و خود شاهد آن بوده است كه چگونه در طى تاريخ ، امپراتورىها و تمدن‌هاى جديد بر ويرانه‌هاى تمدن‌ها و امپراتورىهاى قديم پىريزى مىشود ، كم‌كم به اين نكته توجه كرده كه حيات بشرى به صحنه نمايش بزرگى شباهت دارد كه مراحل مختلف آن مانند سلسله زنجير حوادث يك داستان بهم مربوط است . در همين موقع است كه ظاهرا هردوت پس از وقوف به اصل وحدت تاريخ جهان و ارتباط وقايع آن با يكديگر هدف اوليه خود را تغيير داده و قصد تأليف كتابى درباره تاريخ ربع مسكون زمان خود كرده است . مؤلف در تصور وحدت تاريخ به حدى مبالغه كرده كه در نخستين فصل از كتاب اول خود دو قوم يونانى و پارس را باهم روبرو و اين دو قوم را به صورت دو قهرمان بزرك تاريخ جهان معرفى مىكند ( جلد اول - بند 1 تا 4 ) . تاريخ جهان در حقيقت از قديم‌ترين ايام و تا جائى كه بشر از افسانه‌هاى كهن يو  ( Io )  و مده  Medee  و هلن  ( Hellenc )  بخاطر دارد پيوسته انعكاسى از رقابت و كشمكش شرق و غرب بوده و هردوت بهتر از هر كس از عهده بيان اين رقابت بزرك و كهن برآمده است . تاريخ هردوت در حقيقت تاريخ نزاع و برخورد آسيا و اروپا و رقابت و ستيز اين دو تمدن بزرگ جهان است . مؤلف ضمن بيان جريان اين رقابت و ستيز بزرك بين دو تمدن آسيائى و اروپائى عبارات متعرضه زياد به كار برده و بارها كوشيده آنچه بقول او « از زيبائىها و شگفتىهاى جهان از يونانيان و اهالى آسيا باقى مانده است » در كتاب خود نقل كند . با اين حال ، از خلال تمام اين مطالب خارج از موضوع و شرح اين عجائب و شگفتىها ، همه‌جا هدف اصلى او كه تشريح تضاد و ستيز اين دو تمدن كهن‌سال است كاملا جلب‌نظر مىكند . همه‌جا مؤلف كوشيده است پيشرفت تدريجى شرق را بسوى غرب مجسم كند و نشان دهد با پيش‌آمد جنك‌هاى مديك كه در حقيقت نخستين و مؤثرترين شكست شرق از غرب بوده است چگونه تمدن شرق براى هميشه از غرب جدا شد و اين دو تمدن براى ابد از هم مجزا و مستقل ماندند .\r\nاز آنچه گفته شد چنين نتيجه گرفته مىشود كه بر خلاف تصور جمعى از محققان\r\n\r\n","description":"","footnote":"","page_name":" 17 ","page_number":25},
  {"content":"\r\n\r\nتاريخ‌نويسى هردوت فقط جمع‌آورى ساده متون و اسناد و افسانه‌هاى تاريخى نبوده و حق اينست كه گفته شود اين مؤلف كهن سبك و شيواى خاص در تركيب مطالب به كار برده و جلوه‌اى خاص به اثر خود بخشيده است . بگفتهء يكى از نويسندگان قديم ، هردوت مطالب و افسانه‌هاى تاريخى را بقسمى بيان كرده كه فهم آن براى همه كس آسان است ولى چون مردى است كه زياد سفر كرده و بتحقيقاتى پرزحمت و دشوار دست زده دريغش آمده است كه اطلاعات و معلومات وسيع خود را خلاصه كند و عصاره و چكيده آن را براى خوانندگان ارمغان گذارد و به همين جهت است كه همه‌جا از هرچيز با تفصيل زايدى سخن گفته بقسمى كه گاه اطاله كلام خواننده را كسل و ناراحت مىكند . همين طول و تفصيل دادن به مطالب كوچك و توجه زياد به جزئيات و دقايق وقايع يكى از خصوصيات و مشخصات تاريخ‌نويسى هردوت است و در حقيقت نام هردوت با اين شيوه تاريخ‌نويسى آميخته است . بسيارى از « چيزهاى بزرك و شگفت‌انگيزى » كه مؤلف مكرر به خواننده وعده داده كه دربارهء آن سخن خواهد گفت و در صفحات بعد بوعدهء خود وفا كرده و در باره آن داد سخن داده در حقيقت مسائلى بىاهميت و ناچيز بوده است . ولى براى درك لذتى كه مورخ از مشاهده شگفتىهاى زمان خود در طول سفر احساس ميكرده بايد نظير خود او به دوره صباوت و كودكى بازگشت و با صبر و حوصله پابپاى مؤلف در مسير رودهاى آرام و باعظمت آن روز حركت كرد و مانند طفلى خردسال كه با دهان باز و سراسر غرق اعجاب و تحسين بافسانه‌هاى مادر پير خود گوش ميدهد با روحى بى آلايش از شگفتىها و عجايبى كه مورخ كهن بتفصيل شرح ميدهد لذت برد و دنياى عهد عتيق را در مخيله مجسم كرد .\r\nباوجود فصول متعددى كه هردوت به شرح جزئيات عجايب و شگفتىهاى زمان خود اختصاص داده ، شگفتىهائى كه امروز در نظر ما كودكانه و ناچيز جلوه مىكند ، در خلال همين مطالب كتاب پرارزش او تاريخ جهان را مشاهده ميكنيم كه آهسته و آرام ورق مىخورد . در سرفصل اين داستان بزرك كرزوس پادشاه افسانه‌اى ليدى و فرمانرواى شهر سارد و سرزمين‌هاى وسيع بر اقوام يونى در آسياى صغير فائق مىشود ، ولى طولى نميكشد كه كورش پادشاه فاتح پارس امپراتورى وسيع او را فتح مىكند و كرزوس را\r\n\r\n","description":"","footnote":"","page_name":" 18 ","page_number":26},
  {"content":"\r\n\r\nاز تخت شاهنشاهى به زير ميكشد و باسارات ميبرد . افسانه جوانى كوروش و ظهور مؤسس خاندان هخامنشى نيز به سهم خود جالب است . هردوت ضمن بيان يكى از اين افسانه‌ها سراسر تاريخ آسيا را بيان مىكند و ضمن استفاده از فرصت بتفصيل از اوضاع مصر سخن ميگويد . مطالبى كه مؤلف در اين قسمت از كتاب خود درباره مصر مينويسد به حدى مفصل است كه شايد بتوان گفت در هيچ قسمت از كتاب خود درباره هيچيك از كشورهاى آن زمان چنين بتفصيل سخن نگفته . از موقعى كه كبوجيه را براى فتح مصر حركت ميدهد ( آغاز جلد دوم ) تا موقعى كه مصر بدست اين پادشاه فتح مىشود ( آغاز جلد سوم ) يك جلد تمام از كتاب او بشرح اوضاع مصر اختصاص دارد . بعد از آن ، هردوت انقلابات داخلى پارس و چگونگى جلوس داريوش را بر اريكه سلطنت شرح ميدهد و به چگونگى تهيه مقدمات جنگهاى مديك كه در زمان اين پادشاه پايه‌گذارى شد اشاره مىكند و قبل از بيان جزئيات اين جنگ بزرگ و تاريخى بذكر جنگهاى داريوش باسكاها ميپردازد و آنگاه بتفصيل از جنگ سيرن  ( Cyrene )  ياد مىكند و درباره اقوام و ملل مختلفى كه در اين جريان با آنها برخورد كرده داد سخن ميدهد .\r\nمؤلف پس از بيان سرگذشت داريوش ، شورش مردم يونى و قيام شهر سارد را شرح ميدهد و در اين قسمت است كه خواننده باحساس‌ترين لحظات تاريخ بشر روبرو مىشود . اسامى فراموش‌نشدنى تاريخ جهان ، ماراتن ، سالامين ، پلاته و ميكال افسانه بزرگترين جنگهاى حماسى و پهلوانى تاريخ باستان را در ذهن خواننده منعكس و خاطرات آن روزهاى پرهيجان و فراموش‌نشدنى گذشته جهان را زنده مىكند . اين صحنه‌هاى زوال‌ناپذير و اين وقايع فراموش‌نشدنى تاريخ بشر هرگز از خاطرها محو نخواهد شد .\r\nجنگ ماراتن يكى از بزرگترين جنگهاى تاريخ جهان محسوب مىشود . لشكر - كشى داريوش از راه دريا و پياده شدن سربازان متهور پارس در دشت ماراتن در برابر دروازه‌هاى شهر آتن طليعه اولين مهاجمه شرق بغرب و نخستين برخورد دو تمدن متفاوت جهان باستان بود . در برابر پارس‌ها كه با سرعتى شگفت‌آور دشمن را در آستانه آشيانه‌اش غافلگير كرده بودند رفتار يونانيان نيز بجاى خود شنيدنى و شايان توجه زياد است . مردى بنام ميلتياد كه وطن خود را با خطرى بزرگ روبرو مىبيند در نطق تاريخى\r\n\r\n","description":"","footnote":"","page_name":" 19 ","page_number":27},
  {"content":"\r\n\r\nمعروف خود وضع دشوار يونان را براى هموطنان خود بيان مىكند و نقشه دفاعى خود را به آنان ارائه ميدهد ؛ با جملاتى مقطع و ساده از آزادى و اسارت براى آنان سخن ميگويد و سراسر يونان را براى دفاع از اين آزادى كه آنقدر در خاطر آنان عزيز و گرامى بود به صورت پيكرى واحد متحد مىكند . ولى در همان حال غريو شادى و صداى پاى آهنين سربازان متهور پارس در كنار دروازه‌هاى بزرگترين شهر يونان باستان اعتلاى نزديك و استيلاى آينده اين قوم مشرق زمين را نويد ميدهد .\r\nدوره تاريخ هردوت با شرح جنگهاى پلاته و ميكال كه آخرين برخورد تمدن شرق و غرب محسوب مىشود بپايان ميرسد . در جدال و ستيز بزرگى كه بين اين دو تمدن درگرفت غرب موقتا پيروز شد و شرق به داخل چهار ديوارى قاره وسيع خود بازگشت .\r\nاز مجموع مجلدات تاريخ هردوت بوضوح استنباط مىشود كه قصد اصلى مؤلف از تأليف نه جلد كتاب تاريخ خود بيان ماجراى همين زورآزمائى بزرگ بوده است و آنچه او بعد از ذكر اين وقايع نقل مىكند در حقيقت دنباله زائدى است از شرح همين وقايع .\r\nراولينسن  ( Rawlinson )  تاريخ‌نويس و محقق بزرگ قرن نوزدهم نيز همين عقيده را دارد و درين‌باره چنين مينويسد :\r\n« قصد واقعى هردوت نگارش تاريخ جنگ تهاجمى ايران بود ، جنگى كه با اولين لشكركشى مردونيه شروع و با تارومار شدن كامل نيروى بشرى عظيم و سپاهيانى كه خشايارشا براى جنگ عليه يونان فراهم ساخته و حركت داده بود تمام شد » « 1 » .\r\nو در جاى ديگر همين مورخ و باستانشناس انگليسى چنين مينويسد :\r\n« آن قسمت از تاريخ او كه مقدم بر لشكركشى مردونيه است در حكم مقدمه مىباشد و از آن ميتوان استنباط كرد كه دو چيز را در نظر داشته : منظور عمده نويسنده اين بوده است كه داستان پيدايش و ترقى امپراتورى ايران را كه در مبارزه و جنگ رقيب و دشمن يونان بوده شرح داده باشد و مقصود ديگر او خاطر نشان ساختن موارد پيشين است كه اين دو نژاد باهم تصادمات خصمانه پيدا كرده بودند . اين هر دو نكته\r\n\r\n\r\n","description":"","footnote":"\r\n( 1 ) مقدمه راولينسن بر ترجمه انگليسى تاريخ هردوت ( ترجمهء مختصر تاريخ هردوت ع . وحيد مازندرانى - تهران 1313 صفحه 17 )\r\n","page_name":" 20 ","page_number":28},
  {"content":"\r\n\r\nارتباط نزديكى با موضوع اصلى تاريخ او دارد ، يكى از آن جهت لازم است كه قدردانى واقعى نسبت به عظمت و مبارزه و فتح و پيروزى كه نصيب حريف شده حاصل شود ، ديگرى شرح دلايل و موجباتى است كه باعث پيدايش اين مبارزه شديد شده بود كه طرز و جريان لشكركشى و چگونگى رفتار و كار متهاجمين راخوت روشن ميسازد » « 1 »\r\nباوجود نقاط ضعفى كه گاه مورخ در بيان اين قسمت از تاريخ جهان از خود نشان داده و باوجود اطاله كلام و فقدان سليقه در انتخاب مطالب و سردى بيان در بعضى موارد خاص ، همين كه كتاب بپايان ميرسد خواننده احساس مىكند كه پرده‌اى زيبا و باشكوه از تاريخ گذشته در نظرش مجسم شده ، پرده بزرگى كه اقوام و ملل و مختلف را نشان ميدهد كه هريك سلاح بدست با لباس‌هاى بديع و شگفت خود پا بصحنه كارزار نهاده‌اند .\r\nدر جوار آنان چهره با وقار پادشاهان و شخصيت‌هاى برجسته آن زمان مشاهده مىشود كه براى استقرار سلطه جهانى بمفهوم آن زمان باهم دست‌وپنجه نرم ميكنند .\r\nصحنهء جنگ بزرگ سالامين را نشان ميدهد كه كشتىهاى دو حريف دسته‌دسته با صداهائى خشك و ترسناك بهم ميخورند و از برخورد آنها منظره‌اى موحش در نظر مجسم مىشود . دريا از كشتى شكسته و تخته پاره پوشيده مىشود ، در حالى كه هنگام غروب آفتاب آرامشى عميق جانشين غوغاى روز مىشود و سپاهيان پارس در ميان سكوتى حزن‌انگيز در تاريكى خفيف شامگاه با اندامى خسته و روحى افسرده آهنگ مراجعت ميكنند .\r\n* * * يكى از ايرادهائى كه محققان به هردوت وارد دانسته‌اند اينست كه وقتى مؤلف از اقوام مختلف سخن ميگويد با دقتى زائد بر معمول آنچه را درباره زندگانى آنان ديده و شنيده نقل مىكند ، ليكن از روح واقعى تمدن آنان سخن نميگويد بقسمى كه تمدن حقيقى قوم مورد بحث بر خواننده مجهول ميماند . نه تنها از تمدن واقعى پارس‌ها و مصريان در كتاب هردوت چيزى نميتوان يافت ، بلكه برعكس ، همه‌جا احساس مىشود كه مؤلف از تمدن واقعى اين دو قوم بىاطلاع بوده و آنطور كه بايد و شايد درباره\r\n\r\n\r\n","description":"","footnote":"\r\n( 1 ) همان كتاب ، همان صفحه\r\n","page_name":" 21 ","page_number":29},
  {"content":"\r\n\r\nآنان قضاوت نكرده است . يكى از محققان انگليسى بنام سيس  ( Sayce )  مدعى است كه افسانه‌هائى كه هردوت درباره مصريان و پارس‌ها نقل كرده است غالبا از منابعى يونانى سرچشمه گرفته و در اصل افسانه‌هائى يونانى بوده‌اند كه هردوت آنها را از روى بى اطلاعى به آن اقوام نسبت داده است .\r\nيكى از خصوصيات قابل ستايش تاريخ‌نويسى هردوت اينست كه بعضى از رجال و شخصيت‌هاى تاريخ را آنطور كه بوده‌اند با قلمى سحار و توانا مجسم كرده . درباره آريستيد ، آمازيس ، تميستوكل ، پيزيسترات ، كلئوپاتر و لئونيداس داد سخن داده و در باره چهار تن از پادشاهان هخامنشى : كورش ، كبوجيه ، داريوش و خشايارشا نيز توصيفى از خود باقى گذارده . راولينسن محقق انگليسى قرن نوزدهم درباره اين خصوصيات هردوت چنين مينويسد :\r\n« صورت‌هاى مختلف سيرت و اخلاق شرقى هرگز به اين خوبى كه هردوت از چهار تن اولين پادشاهان هخامنشى نموده توصيف نشده است : كوروش شخصى بوده ساده ، سخت ، سردسته كوهستانيها ، داراى حس جاه‌طلبى بسيار با نبوغ عالى نظامى كه چون بر وسعت امپراتوريش مىافزود به همان نسبت هم شاهنشاهى مهربان و پدرى رئوف و خوشرفتار و باذوق و با ملت خود مأنوس بود . كبوجيه اولين نمونه پادشاهان ظالم شرقى است كه قدرت فراوان و بسيارى از هنرهاى پدرش را ارث برده بود ولى بواسطه عواملى كه در تولد و تربيت او اثر نموده بودند فاسد شده بود ، تندجو ، بىتاب ، بدسر و عاجز از از كف نفس و هنگام روبرو شدن با مخالفت ديگران خشمگين و نه فقط سنگدل بلكه درنده‌خو بود . داريوش كه نمونهء بهترين شاهان شرقى است دلير ، باهوش ، زيرك ، و در فن جنگ و صلح هنرمند ، مؤسس و استواركننده و وسعت‌دهنده امپراتورى ، وجودى خوش‌قلب ، مهربان و علاقمند جدى دوستان خود ، خوشرفتار و حتى نسبت بدشمنان مقهور خود نرم و باكرامت بود ، و فقط در مواردى كه مصالح امپراتورى اقتضا داشت و لازم بود كه رفتارش سرمشق باشد سخت‌گير بود . خشايارشا پادشاه ستمگر ، از زمره پادشاهان درجهء دوم و كم‌قدر ، ناتوان و طفل‌وار ولى بيرحم و خودخواه ، سست‌عنصر ، كم‌رو ،\r\n\r\n","description":"","footnote":"","page_name":" 22 ","page_number":30},
  {"content":"\r\n\r\nشهوت‌پرست ، تجمل‌دوست كه به آسانى تحت نفوذ درباريان و زنان قرار ميگرفت ، بعلاوه لاف‌زن و فاقد هر قسم مزاياى اخلاقى بود و فقط گاهى براى ظاهرسازى در موقعى كه چيزى احساساتش را برنمىانگيخت به كار كريمانه‌اى دست ميزد » « 1 » .\r\n* * * از لحاظ طرز بيان و شيوه انشاء بىشك نثر هردوت يكى از قديم‌ترين و نادرترين نوشته‌هائى است كه از بشر بيادگار مانده . سادگى و روانى آن بدرجه‌ايست كه خواننده بىاختيار از خود سؤال مىكند كه آيا اين عبارات را قلم بىتجربه و كار نكرده يك كودك دبستانى تحرير كرده يا خامهء تواناى يك مورخ بزرگ جهانى . افسانه‌هائى كه مؤلف نقل مىكند همه‌جا يكنواخت و يك نوع بيان شده و حتى در جائى كه اهميت مطلب ايجاب ميكرده است كه هم‌آهنگى و يكنواختى افسانه‌ها را در جهتى خاص تغيير دهد چنين ابتكارى مشاهده نميشود . گوئى كودكى دبستانى قلم بدست گرفته و با سادگى و روانى انشاى طفل دبستانى مطالب كتاب هردوت را تحرير كرده است . همين سادگى و روانى لطفى خاص به نوشته هردوت داده و اين نثر روان را كه يادگار دوران گذشته است از نثر پيچيده و غامض قرون بعد ممتاز كرده . محقق انگليسى درباره سادگى و روانى نثر هردوت مينويسد :\r\n« بارزترين مهارت و استادى مؤلف ما و آخرين هنر او كه بايد مورد توجه مخصوص قرار گيرد ساده‌نويسى او است . روانى طبيعى داستان و احساسات در سراسر كتاب او ، وفور كلمات عادى و مأنوس و اجتناب او از كار عبارت‌پردازى به منظور خودنمائى و يا شيوائى ساختگى غالبا مورد توجه و تصديق تمام منقدين بوده است . . .\r\nوى در سبك نگارش خود ظرافت كارى بخرج نميدهد و يا از روى عمد عبارت قشنگ به كار نميبرد . نويسندگيش تابع مطالب كتاب او است كه با آن اوج ميگيرد ولى هرگز به حد سادگى\r\n\r\n\r\n","description":"","footnote":"\r\n( 1 ) راولينسس ، همان كتاب صفحه 21\r\n","page_name":" 23 ","page_number":31},
  {"content":"\r\n\r\nسبك طبيعى نزول نميكند و بحدود عبارت‌پردازى هم نزديك نميشود » « 1 » .\r\nو در جاى ديگر مورخ و باستانشناس شهير چنين مينويسد :\r\n« در نويسندگى هردوت ، سادگى او هيچگاه بدرجه بيمايگى تنزل نميكند - و يا به صورت خشك و زننده درنمىآيد . سبك او كامل ، آزاد و روان است و اختلاف بسيار محسوسى با كوتاه‌نويسى و عبارات مقطع و خشك سبك نگارش يكنواخت مورخان قبلى دارد و هرگاه براى مقايسه نظر سريعى بنويسندگان پيشين يونان كه آثارشان بما رسيده بيندازيم تعجب خواهيم كرد كه تأليفات آنان و حتى تأليفات همدوره‌هاى مؤلف ما تا چه حد خشن و عارى از ظرافت و تا چه اندازه بىلطف و خاصيت به نظر ميرسند .\r\nمقايسه‌اى بين سبك هردوت و طرز نگارشى كه در زمان او معمول بوده از نظر نويسندگى تفاوت آشكار بين او و ديگران را به خوبى روشن ميسازد و اين تفاوت و اختلاف بقدرى محسوس و زياد است كه سبك تأليف او شيوه تازه‌اى جلوه مىكند و خواه و ناخواه لقب شريف « پدر تاريخ » را بدون ترديد و اشكال به دو مىبخشد . » « 2 »\r\nشايد علت اصلى سادگى نثر هردوت آنست كه مؤلف كتاب خود را در دوره‌اى از تاريخ تمدن بشر تحرير كرده كه انسان از نوشتن منحصرا به منظور بيان مقصود خود استفاده ميكرده است و هنوز فن نويسندگى وسيله‌اى براى شناساندن مؤلف به هيئت اجتماع و كسب نام و افتخار نبوده است . در برابر نثر ساده هردوت خواننده احساس مىكند مؤلف گفتار ساده و بىپيرايه خود را بىتكلف به روى كاغذ آورده و هرگز سعى نكرده است آن را با عبارات و استعارات و تشبيهات زائد تزيين كند . هردوت هرچه در لحظهء تحرير بذهنش رسيده شرح داده و هرگز توجهى به كوتاهى و درازى عبارات و يكنواختى آن نكرده است . به همين جهت است كه عبارات معترضه زيادى در نثر او مشاهده مىشود و اين عبارات خارج از موضوع گاه بقدرى نظر مؤلف را جلب كرده كه او را بطور كلى از اصل مطلب دور و مدتها خواننده را متوجه موضوعى فرعى كرده است . گاه اتفاق ميافتد كه مؤلف مطلب اصلى را رها مىكند و با خواننده درباره مطلبى صحبت مىكند\r\n\r\n\r\n","description":"","footnote":"\r\n( 1 ) راولينسن ، همان كتاب ، صفحه 23\r\n( 2 ) راولينسن ، همان كتاب ، همان صفحه\r\n","page_name":" 24 ","page_number":32},
  {"content":"\r\n\r\nكه قبلا در جائى ديگر ميبايستى از آن گفتگو كرده باشد و ظاهرا در موقع مقتضى فراموش كرده دربارهء آن سخن گويد و وقتى مطلب بذهنش خطور كرده با اينكه مشغول بحث دربارهء مسئلهء ديگرى بوده دريغش آمده است اين اطلاع اضافى را در كتاب خود نگنجاند و به همين جهت مكرر جملات معترضه به كار برده و مطالبى خارج از موضوع بين عبارات گنجانده است .\r\n* * * هردوت تاريخ خود را كه خوشبختانه امروز متن كامل آن در دست است در نه جلد تحرير كرده و هريك از جلدهاى نه‌گانه را بنام يكى از خدايان و مظاهر هنرهاى زيبا عنوان كرده است . خدايان هنرهاى زيبا كه در اساطير و افسانه‌هاى يونان باستان مكرر از آنها ياد شده نه تن بوده‌اند كه هريك حمايت رشته‌اى از هنرهاى زيبا را به عهده داشته‌اند . هردوت نخستين جلد كتاب خود را بنام خداوند تاريخ كه نخستين فرد اين دسته از خدايان بوده است كلىيو  ( Clio )  ناميده و هشت جلد ديگر آن را به ترتيب زير به خدايان موسيقى ، كمدى ، تراژدى ، رقص ، شعر ، غزل ، نجوم و سخن اختصاص داده است :\r\n1 - كلىيو  ( Clio )  ، خداوند تاريخ\r\n2 - اوترپ  ( Euterpe )  ، خداوند موسيقى\r\n3 - تالى  ( Thalie )  ، خداوند كمدى\r\n4 - ملپومن  ( Melpomene )  ، خداوند تراژدى\r\n5 - ترپسيكور  ( Terpsichore )  ، خداوند رقص\r\n6 - اراتو  ( Erato )  ، خداوند شعر حزين\r\n7 - پوليم‌نى  ( Eolymnie )  ، خداوند غزل\r\n8 - اورانى  ( Uranie )  ، خداوند نجوم\r\n9 - كاليوپ  ( Calliope )  ، خداوند نطق و شعر حماسى\r\n\r\n","description":"","footnote":"","page_name":" 25 ","page_number":33},
  {"content":"\r\n\r\nكتاب حاضر ترجمهء جلد چهارم از نه جلد كتاب تاريخ هردوت است كه مؤلف آن را بنام خداوند تراژدى ملپومن  ( Melpomene )  نام نهاده .\r\n* * * اين بود تحليلى از هردوت و زندگانى اين مورخ قديم و شاهكار جاويدان او كه هرگز گذشت زمان از ارزش و لطف و زيبائى آن نخواهد كاست و هر روز كه ميگذرد كهنگى و قدمت آن بر ارزش آن ميافزايد . از آنچه گفته شد چنين نتيجه گرفته مىشود كه يكى از مهمترين خصوصيات تاريخ‌نويسى هردوت و نثر اين مورخ بزرك ساده‌نويسى و روانى عبارت است . همانطور كه اشاره شد سادگى و روانى عبارات گاه بدرجه‌ايست كه انسان خود را با عبارات و جملاتى كه ساخته و پرداخته قلم بىتجربه و ناتوان يك كودك دبستانى است روبرو مىبيند . ولى اين نثر ساده و روان كه امروز در نظر ما نشانهء ضعف و ناتوانى انشاء مىباشد خود يكى از افتخارات مؤلف است ، چه ساده‌نويسى يكى از بزرگترين صفات نثرنويسان يونان باستان بوده است . ليكن همين خصيصهء بزرك در قرنى كه ما در آن زيست ميكنيم يكى از مشكلات بزرك كسانى است كه بخواهند شاهكار جاويدان تاريخ بشر را بزبان‌هاى زندهء روز منتقل كنند .\r\nنگارنده را عقيده انست كه در برابر اين كتاب بزرك و عبارات سادهء آن‌كه امروز در نظر مردم كودكانه جلوه مىكند انجام وظيفه مترجم كارى است بس دشوار و پرزحمت .\r\nاز يك طرف بايد وفادارى كامل به متن پدر تاريخ را رعايت كرد تا اين شاهكار جاويدان آنطور كه واقعا بوده است در نظر خوانندگان امروز جلوه كند و لطف و زيبائى آن از بين نرود . و از سوى ديگر مترجم بايد بكوشد عبارات ساده و ابتدائى نويسندهء عهد باستان را با نثر تكميل‌شدهء امروز تلفيق دهد تا خوانندهء قرن بيستم از مطالعهء كتابى كه در دو هزار و پانصد سال قبل تحرير شده و از نخستين نثرهاى جهان محسوب مىشود بيزار و متنفر نشود . به پيروى از اين هدف است كه نگارنده سعى خواهد كرد نثر هردوت را آنطور كه واقعا بوده است در كمال وفادارى به متن اصلى به زبان فارسى\r\n\r\n","description":"","footnote":"","page_name":" 26 ","page_number":34},
  {"content":"\r\n\r\nامروز منتقل و تا جائى كه امكان دارد از زينت بخشيدن جملات و ادبى كردن عبارات عاميانه مؤلف خوددارى كند . به پيروى از همين نيت است كه حتى در عباراتى كه مؤلف بعضى اسامى را بطور مكرر نقل كرده نگارنده از استعمال ضمير بجاى آن خوددارى كرده است تا روح ساده‌نويسى نثر هردوت حفظ شود و خوانندهء قرن بيستم بتواند درك كند چرا محققان نثر هردوت را با نثر ساده و ضعيف اطفال دبستانى مقايسه كرده‌اند .\r\n* * * از تاريخ هردوت تاكنون متن كاملى به زبان فارسى ترجمه نشده ليكن خلاصه و چكيده‌اى از نه جلد تاريخ مفصل اين مورخ و بخصوص قسمت‌هائى كه مربوط بتاريخ ايران باستان است توسط آقاى وحيد مازندرانى از متن خلاصهء انگليسى در يك مجلد شامل دويست صفحه به فارسى ترجمه و در سال 1313 در تهران طبع شده است . وجود همين تاريخ خلاصه‌شدهء هردوت به زبان فارسى واقعا موجب مسرت است ، ليكن ارزش و اهميت اين سند بزرك تاريخ بشر به حدى است كه جاى آن دارد متن كامل آن‌كه به تمام زبان‌هاى زندهء دنيا ترجمه شده به فارسى نيز ترجمه شود .\r\nاز مدتها قبل نگارنده ضمن انجام وظيفهء خطير تدريس در دانشگاه تهران متوجه شد كه دانشجويان تاريخ به علت ضعفى كه غالبا در زبانهاى خارجى دارند قادر باستفاده از متون كهنه تاريخ جهان نميباشند و از طرفى باقتضاى كار خود و براى تهيه پايان‌نامه و كنفرانس‌هاى خود ناگزير بمراجعه به اين متون ميباشند ؛ پس براى تسهيل كار آنان و واقعيت دادن به آرزوى ديرين خود كه ترجمه كامل اين متن بزرك تاريخى است كمر همت بانجام اين مهم بستم .\r\nبراى ترجمه اين سند بزرك تاريخ بشر نگارنده از دو نسخه ترجمه فرانسه كه يكى در اواخر قرن نوزدهم و ديگرى در سال‌هاى اخير از متن يونانى به فرانسه ترجمه شده استفاده كرده است . نسخهء اول كه در اواخر قرن نوزدهم در فرانسه توسط هانرى برگن  ( Henri Berguin )  ترجمه شده و فاقد يادداشت‌ها و توضيحات تاريخى\r\n\r\n","description":"","footnote":"","page_name":" 27 ","page_number":35},
  {"content":"\r\n\r\nاست در دو جلد پانصد صفحه‌اى در پاريس بطبع رسيده است . نسخهء دوم كه از رديف انتشارات  ( Belles Lettres )  مىباشد در سال 1946 توسط لوگران  ( Ph E - Legrand )  در فرانسه ترجمه و طبع شده است . نسخهء اخير متضمن توضيحات و يادداشت‌هائى بود كه نگارنده براى تكميل يادداشت‌ها و توضيحات خود از آنها استفاده كرده است .\r\nهر دو نسخه در كمال وفادارى به متن اصلى به زبان فرانسه ترجمه شده‌اند و در هر دو نسخه سعى شده است سادگى و روانى عبارات سادهء نثر عهد عتيق كاملا محفوظ بماند .\r\nعلاوه بر دو كتاب فوق كه نسخ اصلى براى ترجمه اين كتاب ميباشند از چند نسخهء ديگر از ترجمهء تاريخ هردوت بفرانسه و انگليسى استفاده شده و هر موقع كه پيچيدگى عبارت ابهامى ايجاد كرده است با مراجعه بجميع اين نسخ و تطبيق ترجمهء آنها حقيقت مطلب و مقصود و منظور مؤلف را درك و به فارسى منتقل كرده است .\r\nبه پيروى از اين روش نگارنده ترجمهء فارسى جلد چهارم تاريخ هردوت را بخوانندگان و طلاب علم و ادب و عشاق تاريخ تقديم مىكند و اميدوار است چنانچه لغزشى در ترجمه آن ملاحظه فرمودند با تذكار آن اينجانب را قرين منت و سپاسگزارى فرمايند .\r\nدكتر هادى هدايتى\r\n\r\n","description":"","footnote":"","page_name":" 28 ","page_number":36},
  {"content":"\r\n\r\n\r\nتوضيحى دربارهء اسامى خاص\r\nاسامى خاص مانند اسامى اشخاص غالبا خصوصيات محلى دارند و در هر محل به ترتيبى خاص تلفظ ميشوند . در گذشته نام كوروش و كرزوس و داريوش در پارس و ليدى و يونان بيك نحو تلفظ نميشد و هريك با مختصر تغيير در نواحى مختلف باشكال مختلف تلفظ ميشده است .\r\nدر ترجمهء اين كتاب مترجم كوشش كرده است در حدود امكان اسامى خاص را كه به عادت يونانيان غالبا با دو حرف « اس »  ( os )  با ضم الف يا « اس »  ( es )  با كسر الف خاتمه مييابد آنطور كه امروز در اصطلاح جارى مصطلح است و با فرس قديم نيز تطبيق مىكند به كار برد تا تطبيق اسامى اشخاص با اطلاعات كنونى خوانندگان آسان باشد و خواننده از مطالعهء تاريخ هردوت و عدم تشخيص اسامى خاصى كه در آن نام برده شده دچار اشكال نشود .\r\nكرزوس را هردوت كروزوس  ( Kroesus )  ميناميد و كوروش را كيروس  ( Kyros )  ميخواند . علت اينكه اين اسامى خاص را به آن صورت كه امروز مصطلح است درآورديم نه تنها بر طرف كردن مشكل خوانندگان است ، بلكه براى پيروى از همان منطقى است كه هردوت را در زمان خود ناگزير بمداخله‌اى در جهت عكس آن كرده است .\r\nدر زمان هردوت خوانندگان كتاب او غالبا يونانى بوده‌اند و براى خوش‌آيند خوانندگان يونانى بوده است كه هردوت اسامى خاص خارجى را با مختصر تغيير « يونانى » كرده و به كار برده . ممكن است ايراد شود كه درين صورت حق اين بود اين اسامى را عينا به همان ترتيبى كه در آن زمان تلفظ ميشده است نقل كنيم . ولى ايراد اين ترتيب آنست كه در اين صورت نيز مشكل اولى باقى بود ، بدين معنى كه چون خوانندگان امروز با اسامى مصطح روز مأنوس‌ترند چنانچه اسامى غير مأنوس آن زمان عينا بىتوضيح اضافى در تمام موارد نقل شود قطعا مطالعهء كتاب نه تنها براى آنان لذت‌بخش نخواهد بود بلكه بيشتر به عملى شاق و خسته‌كننده شباهت خواهد داشت و نتيجهء موردنظر حاصل نخواهد شد .\r\n\r\n","description":"","footnote":"","page_name":" 29 ","page_number":37},
  {"content":"\r\n\r\nاكنون براى مثال چند نمونه از اسامى كه در متن هردوت به صورت يونانى به كار رفته با نمونه‌اى از همان اسامى آنطور كه امروز در اصطلاح تاريخ به كار ميرود نقل ميكنيم :\r\n\r\n1 - اسامى خدايان و قهرمانان باستان\r\nاسامى خدايان و قهرمانان يونان به همان ترتيب كه در زبان يونانى در زمان هردوت تلفظ ميشده نقل شده ، و از انتقال آن به اصطلاحات لاتن كه امروز مستعمل‌تر است خوددارى شده است ، زيرا اسامى يونانى اين خدايان به همان اندازه به گوش آشنا و مأنوس است و لزومى براى انتقال آن احساس نميشود :\r\n\r\nنام يونانى نام لاتن\r\nآفروديت  ( Aphrodite )  ونوس  Venus )  )\r\nآرتميس  ( Artemis )  مارس  ( Mars ) \r\nآسكلپيوس  ( Asklepios )  اسكولاپ  ( Esculape ) \r\nآتنا  ( Athena )  مينرو  ( Minerve ) \r\nپوزئيدون  ( Poseidon )  نپتون  ( Neptune ) \r\nدمتر  ( Demeter )  سرس  ( Ceres ) \r\nديونيزوس  ( Dionysos )  باكوس  ( Bacchus ) \r\nزوس  ( Zeus )  ژوپيتر  ( Jupiter ) \r\nكور  ( Kore )  پروزرپين  ( Proserpine ) \r\nلتو  ( Leto )  لاتون  ( Latone ) \r\nهادس  ( Hades )  پلوتون  ( Pluton ) \r\nهفستوس  ( Hephaistos )  وولكن  ( Vulcain ) \r\nهرا  ( Hera )  ژونون  ( Junon ) \r\nهراكلس  ( Heracles )  هركول  ( Hercule ) \r\nهرمس  ( Hermes )  مركور  ( Mercure ) \r\nهستيا  ( Hestia )  وستا  ( Vesta ) \r\n\r\n2 - اسامى اشخاص\r\nدر مورد اسامى اشخاص برعكس اسامى خدايان ، سعى مترجم آن بوده است كه اسامى لاتن را كه امروز به گوش مأنوس‌تر است جانشين اسامى يونانى كند .\r\n\r\n","description":"","footnote":"","page_name":" 30 ","page_number":38},
  {"content":"\r\n\r\nاينك نمونه‌اى ازين اسامى آنطور كه هردوت در كتاب خود به كار برده و آنطور كه امروز در اصطلاح لاتن مصطلح است :\r\n\r\nنام يونانى نام لاتن\r\nآستياژس  ( Astyages )  آستياگ  ( Astyage ) \r\nدارئيوس  ( Dareios )  داريوس  ( Darius ) \r\nدئيوكس  ( Deiokes )  ديوسس  ( Dejoces ) \r\nسياگزارس  ( Cyaxares )  سياگزار  ( Cyaxare ) \r\nكامبيزس  ( Kambyses )  كامبيز  ( Cambyse ) \r\nكاندولس  ( Candaules )  كاندول  ( Candaule ) \r\nكيروس  ( Kyros )  سيروس  ( Cyrus ) \r\nكروزوس  ( Kroesos )  كرزوس  ( Cresus ) \r\nبراى آنكه بتوان اصطلاح يونانى و لاتن هريك از اسامى خاص را به آسانى يافت كافى است كه هرجا با اسامى يونانى روبرو ميشويم و قصد داريم آن را باصطلاح لاتن منتقل كنيم به ترتيب زير رفتار نمائيم :\r\n1 - آخرين حجاى اسامى يونانى كه با حروف  ( es )  ختم مىشود حذف و بجاى آن جزم يا  ( e )  گنگ گذارده شود . مثال :\r\nسياكزارس  ( Cyaxares )  سيا كزار  ( Cyaxare ) \r\nميتراداتس  ( Mitradates )  ميترادات  ( Mitradate ) \r\nهيستاسپس  ( Hytaspes )  هيستاسپ (  ( Hystaspe \r\n2 - آخرين حجاى اسامى يونانى كه با دو حرف  ( os )  ختم مىشود حذف و بجاى آن  ( e )  گنگ يا  ( us )  اضافه شود . مثال :\r\nهارپاكوس  ( Harpagos )  هارپاك  ( Harpage ) \r\nمردونيوس  ( Mardonios )  مردونيوس  ( Mardonius ) \r\nدارئيوس  ( Dareios )  داريوس  ( Darius ) \r\n3 - حرف  ( k )  در اسامى يونانى به س  ( C )  يا ( ك ) ملايم مبدل شود مثال :\r\nميكرينوس  ( Mykerinos )  ميسرينوس  ( Mycerinos ) \r\nكيپ‌سلوس  ( Kypselos )  سيپ سلوس  ( Cypselos ) \r\nكاساندانه  ( Kassandane )  كاساندان  ( Cassandane ) \r\n\r\n","description":"","footnote":"","page_name":" 31 ","page_number":39},
  {"content":"\r\n\r\n4 - در مورد بعضى از اسامى اناث صداى آخر آن حذف شود . مثال :\r\nكاساندانه  ( Kassandane )  كاساندان  Cassadane )  )\r\nفديمه  ( Phedyme )  فديم  ( Phedyme ) \r\nاروپه  ( Purope )  اروپ  ( Europe ) \r\n5 - نسبت به اسامى جغرافيائى كه ترتيب انتقال آنها قاعده‌اى ندارد ، به يادداشت هاى ذيل صفحات متن كتاب مراجعه شود .\r\n\r\n","description":"","footnote":"","page_name":" 32 ","page_number":40},
  {"content":"\r\n\r\n\r\nتوضيحى دربارهء واحد مقياس‌هائى كه هردوت در كتاب خود به كار برده\r\n\r\nالف - واحد مقياس طول\r\nواحد مقياس طولى كه هردوت مكرر به آن اشاره مىكند « ستاد » است . « ستاد » « 1 » يكى از واحدهاى طول در شهر آتن و برابر با 177 متر و 6 سانتيمتر بوده است . در يونان باستان ترتيب صحيحى براى تعيين اوزان و مقادير و مقياس‌ها نبود و در هر شهر و ناحيه اوزان و مقاديرى خاص مرسوم بود . ولى اوزان و مقاديرى كه در شهر آتن معمول بود بطور كلى مورد قبول ديگر شهرها و نواحى يونان باستان نيز بود و به همين جهت است كه هردوت در كتاب خود غالبا باوزان و مقاديرى كه در آن شهر معمول بوده است اشاره مىكند .\r\nتقسيمات « ستاد » از جزء بكل چنين است .\r\n1 - پا - هر پا برابر 296 ميليمتر .\r\n2 - آرنج - هر آرنج برابر يك پا و نيم يا 444 ميليمتر .\r\n3 - توآز « 2 » - يا ارژى « 3 » برابر شش پا يا يك متر و 776 ميليمتر .\r\n4 - پلتر « 4 » - برابر صد پا يا 29 متر و 6 ميليمتر .\r\n5 - هر پا بنوبه خود به اجزاء كوچكترى تقسيم ميشد كه هر جزء آن « انگشت » نام داشت هر انگشت برابر يك شانزدهم پا يعنى تقريبا مساوى 18 ميليمتر بود . بنابراين وقتى هردوت ميگويد طول قامت فلان شخص سه انگشت از چهار آرنج كمتر بود بايد دانست كه آن شخص يك متر و 72 سانتيمتر طول داشته است .\r\n\r\n\r\n","description":"","footnote":"\r\n( 1 ) -  Stade \r\n( 2 ) -  Toise \r\n( 3 ) -  Orgye \r\n( 4 ) -  Plethre \r\n","page_name":" 33 ","page_number":41},
  {"content":"\r\n\r\n6 - « سكن » « 1 » واحد اندازه‌ايست كه هردوت در كتاب دوم خود براى سنجش فواصل در مصر به كار برده و برابر بود با 60 ستاد يعنى ده كيلومتر و 656 متر .\r\n7 - پارازانژ « 2 » - واحد اندازهء پارسى برابر با سى ستاد يعنى 5 كيلومتر و 328 متر .\r\nانتقال اين واحدها به سيستم مترى تا اندازه‌اى تقريبى است . بعضى از مورخان كه ستاد رومى را 185 متر حساب ميكنند از روى اين محاسبه پارازانژ پارسى را كمى بيش از يك كيلومتر و نيم ميدانند . از طرف ديگر هردوت نيز در تعيين اندازه « سكن » دچار اشتباه شده است ، چه بطوريكه سيس « 3 » از قول پلين « 4 » نقل مىكند هر سكن مصرى از سى الى چهل ستاد تجاوز نميكرده و هرگز آنطور كه هردوت مدعى است هر سكن شصت ستاد نبوده است .\r\n\r\nب - واحد مقياس حجم\r\n1 - كوتيل « 5 » - براى اندازه‌گيرى مايعات و اشياء جامد هر دو به كار ميرفته و برابر بوده با يك دسى ليتر و 27 سانتىليتر .\r\n2 - آمفور « 6 » فقط براى مايعات به كار ميرفته و برابر بوده با 19 ليتر و يك دسى ليتر و 44 سانتىليتر ( از روى اين حساب جام زرينى كه كرزوس بمعبد دلف اهدا كرده بود و بگفته هردوت ششصد آمفور گنجايش داشته جمعا 116 هكتوليتر و 64 ليتر بواحد امروز گنجايش داشته است ) . ( هردوت كتاب - اول بند 51 ) .\r\n\r\n\r\n","description":"","footnote":"\r\n( 1 ) -  Skene \r\n( 2 ) -  Parasange \r\n( 3 ) -  Sayce \r\n( 4 ) -  Plyne \r\n( 5 ) -  Cotyle \r\n( 6 ) -  Amphore \r\n","page_name":" 34 ","page_number":42},
  {"content":"\r\n\r\n3 - شنيس يا كنيس « 1 » - واحد مقياس براى جامدات و برابر بود با يك ليتر و يك دسى ليتر و هشت دهم سانتى ليتر .\r\n4 - مديمن « 2 » - واحد مقياس اجسام جامد و برابر بود با 51 ليتر و يك دسى ليتر و 84 سانتى ليتر ( از اين قرار ، مقدار 110340 مديمن گندم كه بقول هردوت براى تأمين آذوقه روزانه سپاه خشايار لازم بود به حساب امروز برابر بود با 57200 هكتو ليتر و 25 ليتر ) ( هردوت - كتاب هفتم - بند 187 ) .\r\n\r\nج - واحد مقياس وزن و پول\r\nواحد مقياس وزن در يونان باستان تالان « 3 » و مين « 4 » بود ، ولى ارزش مقدارى اين دو واحد در سراسر يونان يكسان نبود . در آتن تالان بعنوان واحد مقياس وزن در معاملات به كار ميرفت و برابر بود با 39 ، 36 كيلوگرم . ولى همين واحد وزن در اندازه - گيرى مقدار فلزى كه معرف ارزش مسكوك بود فقط با 92 ، 25 كيلوگرم برابر بود .\r\nهر تالان به شصت مين تقسيم ميشد .\r\nاصطلاح تالان و مين براى محاسبه مسكوك شهر آتن نيز به كار ميرفت . مثلا در قرن پنج قبل از ميلاد يك تالان نقره در آتن برابر بود با 90 ر 5560 فرانك طلا و يك مين برابر بود با 68 ، 92 فرانك . هر تالان طلا برابر بود با ده تالان نقره يعنى 55600 فرانك طلا . بديهى است تالان و مين واحد حساب پول بودند و سكه‌اى كه با آنها برابر باشد هرگز در جريان نبوده است . مسكوك اصلى آن زمان در آتن دو دسته بود :\r\n1 - مسكوك نقره كه درهم يا دراخم « 5 » نام داشت و برابر بود با 93 ر 0 فرانك طلا .\r\n\r\n\r\n","description":"","footnote":"\r\n( 1 ) -  Chenice \r\n( 2 ) -  Medimne \r\n( 3 ) -  Talent \r\n( 4 ) -  Mine \r\n( 5 ) -  Drachme \r\n","page_name":" 35 ","page_number":43},
  {"content":"\r\n\r\nسكه نقره ديگرى بنام اوبول « 1 » وجود داشت كه برابر بود با 15 ر 0 فرانك طلا .\r\n2 - مسكوكى از طلا كه ستاتر « 2 » نام داشت و در آتن با 54 ر 18 فرانك طلا برابر بود .\r\nمسكوك پارس‌ها عبارت بود از دريك « 3 » با تصويرى از داريوش كه ارزش تقريبى آن برابر ارزش ستاتر آتن بود . در سيزيك « 4 » نيز مسكوك ديگرى بنام ستاتر رايج بود كه با 25 درهم آتن تطبيق ميكرد .\r\n\r\nتعيين چهار جهت اصلى\r\nهردوت براى تعيين چهار جهات اصلى اصطلاحاتى به كار برده كه خاص تاريخ او است و به همين جهت مترجم سعى كرده است براى حفظ نمونه‌اى از انشاى مؤلف لااقل در بعضى از موارد از نقل آن باصطلاحات امروزى خوددارى كند . هردوت چهار جهت اصلى را از روى جهت بادها و لحظاتى از روز كه حركت خورشيد مشهود است تعيين مىكند :\r\nباد بوره « 5 » نشانه سمت شمال است ، باد نوتوس « 6 » نشانه جنوب ، باد اوروس « 7 » نشانه مشرق و باد زفير « 8 » نشانه مغرب .\r\nدر بعضى از موارد نادر نيز هردوت اصطلاحاتى نظير « مشرق » و « مغرب » و « جنوب » كه امروز هم متداول است به كار برده .\r\n\r\n\r\n","description":"","footnote":"\r\n( 1 ) -  Obole \r\n( 2 ) -  Statere \r\n( 3 ) -  Darique \r\n( 4 ) -  Cyzique \r\n( 5 ) -  Boree \r\n( 6 ) -  Notos \r\n( 7 ) -  Euros \r\n( 8 ) -  Zephyre \r\n","page_name":" 36 ","page_number":44},
  {"content":"\r\n\r\n\r\nيادداشت خارج از متن درباره قسمت اول از كتاب چهارم هردوت\r\nقسمت اول از كتاب چهارم هردوت مربوط است بشرح حوادث و جنگها و لشكركشىهاى داريوش و سرداران او بكشور سكاها و سواحل درياى سياه و تراكيه و مقدونيه . در صفحات نخستين اين قسمت چگونگى لشكركشى داريوش بكشور سكاها و در صفحات بعد لشكركشى آرياند « 1 » به بركه « 2 » و در آخرين قسمت آن فعاليتهاى نظامى و سياسى مگابيز و اوتان سرداران بزرك زمان داريوش در سواحل بغازها در آسياى صغير و جزاير مجاور آن و تراكيه و مقدونيه بتفصيل بيان شده است .\r\nاز آنجا كه تسخير سواحل درياى سياه و كشور سكاها مقدمهء لشكركشى پادشاه بزرك هخامنشى بسرزمين يونان بوده است ، هردوت شرح اين حوادث را بعنوان مقدمه شرح جنگها و منازعات دو كشور بزرك شرق و غرب دنياى كهن لازم دانسته و قسمت اول از كتاب چهارم خود را بدان اختصاص داده است .\r\nدر اينكه تسخير شهرهاى سواحل بغازهاى آسياى صغير و جزاير مجاور آن و فعاليت‌هاى سياسى و نظامى پارس‌ها در دو ايالت بزرك تراكيه و مقدونيه در حقيقت مقدمهء آغاز نزاع دو تمدن بزرك دنياى كهن محسوب مىشود ترديدى نميتوان داشت ليكن لشكركشى داريوش را بكشور سكاها نميتوان آنطور كه محتملا هردوت تصور كرده است بيقين مقدمه نزاع دو كشور باستانى شمرد .\r\nامروز بسيارى از مورخان عقيده دارند كه لشكركشى داريوش بكشور سكاها به منظور تهيهء مقدمات جنك با كشور يونان انجام گرفته و قصد داريوش آن\r\n\r\n\r\n","description":"","footnote":"\r\n( 1 ) -  Ariandes \r\n( 2 ) -  Barke \r\n","page_name":" 37 ","page_number":45},
  {"content":"\r\n\r\nبوده است كه قبل از شروع ستيز با يونانيان اين قوم مهاجم را مرعوب نمايد تا ضمن عمليات جنگى در يونان از پشت به او حمله نكنند و يا در غياب او سرحدات شمالى امپراتورى را مورد تجاوز قرار ندهند .\r\nدر اينكه لشكركشى داريوش بكشور سكاها با توجه كامل اين امپراطور با تدبير بحوادث احتمالى آينده و نقشه‌هائى كه در سر ميپرورانده است بوده ترديدى نميتوان داشت و از اين لحاظ ذكر اين مطلب در مقدمهء حوادث مربوط بجنگهاى ايران و يونان بىمناسبت به نظر نميرسد .\r\nليكن تفصيلى كه هردوت بشرح اين وقايع داده و دقتى كه در بيان جزئيات حوادث به كار برده و همچنين بزرك جلوه دادن دامنهء توسعه اين عمليات در سرزمين سكاها پاره‌اى از مورخين را معتقد كرده است كه مورخ در بيان اين قسمت از تاريخ خود نظرى ديگر داشته . اين دسته از مورخين معتقدند كه مرعوب كردن اين قوم مهاجم مستلزم ادامه لشكركشى بدورترين نقاط داخلى سرزمين ناشناس و تحمل مخاطراتى كه هردوت بتفصيل در قسمت اول از كتاب چهارم خود شرح داده نبوده و شايد عوامل ديگرى پادشاه هخامنشى را به اين لشكركشى بىنتيجه تشويق نموده است .\r\nمطالب برخى از بندهاى جلد سوم و چهارم كتاب هردوت مؤيد اين نظر مىباشد .\r\nمثلا هردوت در بند يك از كتاب چهارم بصراحت و در بند 119 از همين كتاب بكنايه گفته است كه داريوش بدان جهت بسرزمين سكاها لشكر كشيد كه از غارت‌ها و مهاجمات اين قوم مزاحم در آسيا و بخصوص صدمات و خساراتى كه در زمان هوخشتر سومين پادشاه ماد بر اين سرزمين وارد كردند انتقام گيرد . بعلاوه در بند 134 از كتاب سوم نيز كه موقعيت مناسبى براى بيان حقيقت فكر پنهان داريوش پيش آمده است مطلبى در اين مورد ملاحظه نميشود :\r\nدر موقعى كه زوجه پادشاه بتحريك حكيم يونانى او را بجنك با يونانيان تشويق و از لشكركشى بسرزمين سكاها منع مىكند پادشاه در جواب زوجهء خود مطلبى كه دال بر وجود اين فكر پنهان در مخيله او باشد اظهار نميكند و اگر قصد او از لشكركشى\r\n\r\n","description":"","footnote":"","page_name":" 38 ","page_number":46},
  {"content":"\r\n\r\nبسرزمين سكاها در واقع تهيه مقدمات لشكركشى بيونان بوده است جاى آن بود كه در همان موقع كه زوجهء او با التهاب شروع جنك با يونانيان را تقاضا ميكرد پادشاه براى تسكين او يادآورى ميكرد كه عملياتى كه براى سركوبى سكاها شروع شده است در حقيقت به منظور تهيهء مقدمات تسخير سرزمين يونان است و سركوبى اين قوم مهاجم مقدمه ضرورى اين لشكركشى بزرك مىباشد .\r\nبا اين حال بسيارى از مورخين جديد عقيده دارند كه شرح حوادث سرزمين سكاها بلافاصله پيش از بيان وقايع مربوط بايران و يونان دليل آنست كه مؤلف اين حوادث را مقدمهء لشكركشى پادشاه هخامنشى بيونان دانسته و عقيده دارد كه اگر داريوش بسرزمين سكاها لشكر كشيد و تلفات زيادى بين اين قوم مهاجم متحمل شد لااقل در موقع هجوم بيونان خيالش از هر حيث آسوده بود و اطمينان داشت كه سكاها هرگز مزاحم او نخواهند شد .\r\nولى بسيارى از مورخين ديگر عقيده دارند كه ذكر اين وقايع در مقدمه حوادث مربوط به لشكركشى داريوش به يونان بر سبيل تصادف بوده و مؤلف ضمن شرح حوادث و وقايعى كه به تشكيل تدريجى امپراتورى بزرك داريوش و تسخير يونان منتهى گرديد بيقصد خاص از اين وقايع نيز ياد كرده است .\r\nدليلى كه اين دسته از مؤلفين در تأييد نظر خود اقامه ميكنند مطالبى است كه مؤلف دربارهء لشكركشى به بركه نقل كرده است :\r\nاگر در حوادث سرزمين سكاها فقط پاى عنصر غير يونانى در ميان بوده است در اين مورد ترديدى نيست كه لشكركشى بر ضد كسانى بوده است كه با يونانيان از يك نژاد بوده و تاريخ و گذشته مشترك داشته‌اند . و با اين حال مؤلف ضمن شرح اين حوادث از ذكر اينكه اين لشكركشى به قصد تهيه مقدمات جنگهاى ايران و يونان بوده است خوددارى كرده و موجبات واقعى آن را شرح داده است .\r\nبطوريكه هردوت نقل مىكند يكى از حكام ايرانى مصر بنام آرياند شخصا بتقاضاى كسى كه فرزندش بدست اهالى بركه كشته شده بود به اين سرزمين لشكر كشيد و پادشاه هخامنشى اوامرى در اين مورد صادر نكرده بود .\r\n\r\n","description":"","footnote":"","page_name":" 39 ","page_number":47},
  {"content":"\r\n\r\nبرخى از مورخين پا را فراتر گذارده و عقيده دارند كه اگر مؤلف حوادث مربوط بلشكركشى بسرزمين سكاها و مجازات اهالى بركه را قبل از شرح حوادث يونان و ايران بيان كرده است اين امر دليل آن نيست كه اصولا اين وقايع به ترتيب رويداد نقل شده باشد و چه بسيار محتمل است كه اين دو واقعه كه در آغاز جلد چهارم از تاريخ هردوت ظاهرا بعنوان مقدمه حوادث يونان نقل گرديده در حقيقت بعد از لشكركشى پادشاه هخامنشى بيونان اتفاق افتاده باشد و اگر مؤلف آن را قبل از بيان حوادث يونان نقل كرده صرفا به آن جهت بوده است كه حوادث مشابه و يكنواخت را به ترتيب اهميت در جهت عكس بيان كرده است تا ذهن خواننده براى توجه به مسائل يونان آمادگى بيشترى يابد .\r\nاين بود خلاصه‌اى از نظرياتى كه دربارهء مطالب كتاب چهارم هردوت ( لشكركشى داريوش بسرزمين سكاها و تراكيه و مقدونيه ) عنوان گرديده است .\r\nحال بايد ديد كه تهيه و برداشت مطالب اين فصل چگونه به عمل آمده و آنچه هردوت در اين باره نقل كرده است متكى بكداميك از انواع اسناد و مداركى است كه عادة مؤلف در مجلدات قبلى بدان استناد نموده و يا مورد استفاده قرار داده است . هردوت در كتاب چهارم خود از سه حادثه بزرك ياد كرده و در اينجا نيز به ترتيبى كه اين حوادث نقل شده‌اند از لحاظ طرز تهيه مطلب و منابع مورد بحث قرار داده ميشوند .\r\n\r\n","description":"","footnote":"","page_name":" 40 ","page_number":48},
  {"content":"\r\n\r\n\r\n1 - لشكركشى داريوش به سرزمين سكاها\r\nقسمت اول از كتاب چهارم هردوت ( بند 1 تا 82 ) اختصاص دارد به وصف سرزمين سكاها و شرح لشكركشى پادشاه هخامنشى به اين كشور . قبلا مؤلف در بند 103 و 106 از كتاب اول خود به اين قوم شمالى اشاره كرده و در قسمت اول از كتاب چهارم نيز مطالب مربوط بسرزمين سكاها را بدنبال آن آورده و چنين جلوه داده كه اين ماجرا در حقيقت دنبالهء ماجرائى است كه در زمان مادها بر سكاها گذشته . اما دلايل زيادى در دست است كه مسلم ميدارد كه آن دسته از سكاها كه در قرن شش قبل از ميلاد بسرزمين ماد هجوم آوردند از روسيهء جنوبى مهاجرت كرده بودند و غير از سكاهائى بودند كه در مجاورت تراكيه و مقدونيه ميزيستند و پادشاه هخامنشى به قصد تسخير سرزمين آنها حركت كرده بود .\r\nمؤلف با فرض اينكه اين سكاها همانها بوده‌اند كه در زمان مادها مجازات شدند و از موطن خود دور افتادند در بند يك تا 4 از كتاب حاضر شرح بازگشت آنها را بموطن خود پس از يك غيبت طولانى بيان مىكند و افسانه ازدواج زنان آنان را با غلامان و ستيز آنان را با شوهران سابق خود شرح ميدهد و در همين قسمت است كه مؤلف محرك پادشاه هخامنشى را در لشكركشى بسرزمين سكاها انتقامجوئى از بازماندگان كسانى دانسته است كه در زمان پادشاهان ماد سرزمين ايران را مكرر مورد تجاوز و غارت قرار داده بودند .\r\nيكى از روش‌هاى پسنديده هردوت در تاريخ‌نويسى اينست كه پيوسته قبل از بيان هر واقعه بشرح توصيفى سرزمينى ميپردازد كه واقعه مورد بحث در آن رويداده است . در اين مورد نيز مؤلف از سنت هميشگى خود پيروى كرده و همين كه سخن درباره محرك پادشاه هخامنشى به ستيز با سكاها بپايان ميرسد شرح مبسوطى دربارهء شگفتيهاى اين سرزمين و قبايل و مردمان آن نقل مىكند ، با اين تفاوت كه در اين مورد اين قسمت توصيفى با داستانسرائى مؤلف درآميخته و به صورت قسمت‌هائى پراكنده ضمن شرح حوادث بيان گرديده است .\r\nاز بند 5 تا 13 مؤلف دربارهء منشاء اقوام سكائى سخن ميگويد و چهار روايت مختلف را كه در اين باره بر سر زبانها بوده است نقل مىكند و سپس در بند 59 تا 82 كه صحبت\r\n\r\n","description":"","footnote":"","page_name":" 41 ","page_number":49},
  {"content":"\r\n\r\nاز عادات و رسوم سكاها در ميان است درباره تعداد افراد اين قوم و شگفتىهاى سرزمين آنها سخن ميگويد . اين دو قسمت تا حدى جداگانه بدنبال هم آمده و مجموعهء مشخصى را در توصيف سكاها و سرزمين آنها تشكيل ميدهد . ليكن بقيهء مطالب در اين باره به شرحى كه گذشت به صورت پراكنده ضمن شرح حوادث آمده و در پاره‌اى موارد نيز مؤلف بذكر اهميت موضوع اكتفا كرده و تفصيل آن را ببعد محول نموده است . از اين قبيل است مطالب بند 17 و بندهاى بعد آن‌كه اختصاص دارد به بيان تعداد افراد قبايل سكائى و تعيين منطقه نفوذ هر قوم و دسته . همچنين است مطالب بند 48 تا 57 كه اختصاص دارد بتوصيف رودهائى كه در آن سرزمين جارى بوده است . در اين مورد هنر مؤلف در اينست كه اين مطالب توصيفى را ضمن بيان خصوصيات اين قوم در هر مورد بجا عنوان كرده بطوريكه اگرچه در حقيقت بيموقع است ولى در ظاهر خواننده توجهى به آن نمىنمايد .\r\nمثلا توصيف رودهاى سرزمين سكاها در جائى آمده است كه مؤلف دربارهء اين قوم و خصوصيات آن صحبت ميكرده است و رشتهء اين مطلب را در بند 47 به اين ترتيب بشرح رودها مربوط كرده كه ميگويد كثرت رودها در سرزمين سكاها كه تعداد آن با مجارى مصنوعى آب در مصر برابر مىباشد براى اين قبايل صحراگرد امكان نقل و انتقال آسان و گريز از مقابل دشمن را فراهم نموده است زيرا بهر نقطه‌اى كه بگريزند از بىآبى در امان خواهند بود . در تأييد اين مطلب مؤلف در آغاز بند 59 اضافه مىكند كه چون سكاها در سرزمينى زيست ميكنند كه آب فراوان دارد و گياهان آن براحتى ميرويند وسايل حيات آنها از هر حيث فراهم مىباشد .\r\nهنگامى كه مؤلف بشرح تعداد قبايل سكائى ميپردازد ( بند 17 و بعد ) رشتهء سخن بدراز ميكشد و بحث درباره اين قبايل بآنچنان تفصيل ميانجامد كه از حوصلهء سرگذشت لشكركشى داريوش به اين سرزمين خارج مىشود و براى شرح اين ماجرا بىتناسب جلوه مىكند . در بند 13 مؤلف ضمن شرح عقايد مختلفى كه درباره منشأ سكاها وجود داشته به نظر آريستئاس « 1 » سياح معاصر خود اشاره كرده و سپس شرح مبسوطى بنقل احوال قبايل شگفت‌انگيزى اختصاص داده است كه جنبهء افسانه‌اى داشته و بسيارى از مؤلفين\r\n\r\n\r\n","description":"","footnote":"\r\n( 1 ) -  Aristeas \r\n","page_name":" 42 ","page_number":50},
  {"content":"\r\n\r\nو داستان‌نويسان قديم به آن اشاره كرده بوده‌اند . ولى اين مطلب را با ترديد نقل كرده و سپس بشرح احوال قبايل واقعى كه در اين سرزمين سكونت داشته‌اند و خود شخصا دربارهء آنها تحقيق نموده پرداخته است .\r\nآنگاه ببحث درباره مردمانى پرداخته كه بتصور مولفين پيش از او پاهائى به شكل پاى بز داشته‌اند و نيمى از سال را در خواب بوده‌اند . و سپس بكنايه و اشاره عقيده پيشينيان را تخطئه كرده و نظر بعضى از آنان را درباره مسطح بودن زمين و تقسيم خشگيها بقطعات قرينه و مشابه انتقاد نموده و در بند 37 تا 46 سعى كرده است شرح مبسوطى دربارهء واقعيات دنياى شناخته شده و معلوم زمان خود بيان كند و اين اطلاعات عملى و تجربى خود را كه در بسيارى از موارد نتيجهء مسافرتها و مشاهدات شخص او بوده است با تصورات خيالى متقدمان مقايسه نمايد .\r\nنكتهء جالب در اين مورد اينست كه هيچيك از اطلاعات جغرافيائى كه مؤلف در بند 17 و بند بعد و همچنين در بند 48 تا 57 نقل كرده براى توضيح مطالب تاريخى كه در همان بندها عنوان شده است چندان ضرورى نبوده و مؤلف ميتوانسته است بىآنكه لطمه‌اى به پيوستگى و وضوح سرگذشت مورد بحث وارد نمايد از آن صرفنظر كند . يكى ديگر از نكاتى كه توجه به آن در اين مورد جالب است پراكندگى اطلاعاتى است كه مؤلف دربارهء اقوام مختلف جمع‌آورى كرده است .\r\nموقعيت اقوام نور « 1 » و آندروفاژ « 2 » و ملانكلينس « 3 » نسبت به محل اقامت اقوام سكائى در بند 100 بتفصيل بيان شده و شرح موقعيت اقوام سورومات « 4 » نسبت بسرزمين سكاها در بند 116 آمده است در حالى كه درباره قوم بودن « 5 » در بند 21 و 102 و درباره قوم تور « 6 » در بند 99 سخن رفته .\r\nباوجود دقت مؤلف در روشن كردن وضع جغرافيائى سرزمينى كه مورد\r\n\r\n\r\n","description":"","footnote":"\r\n( 1 ) -  Neures \r\n( 2 ) -  Androphages \r\n( 3 ) -  Melanclaines \r\n( 4 ) -  Sauromates \r\n( 5 ) -  Boudins \r\n( 6 ) -  Taures \r\n","page_name":" 43 ","page_number":51},
  {"content":"\r\n\r\nحملهء داريوش قرار گرفت در هيچيك از بندهاى اين كتاب بموقع مطلبى دربارهء رودهائى كه پارس‌ها ناگزير بعبور از آنها بوده و بىترديد يكى از موانع بزرك توفيق داريوش بوده‌اند نقل نكرده بطوريكه خواننده تصور خواهد كرد كه در فاصلهء بين دانوب و تانائيس « 1 » و همچنين بين تانائيس و محل سكونت قوم تور و بين اين سرزمين و دانوب داريوش و سپاهيان او در سرزمينى پيش ميرفته‌اند كه سراسر شنزار بوده و آب آن منحصر به آب قنوات و چاه‌ها بوده است .\r\nشايد علت اينكه مؤلف اطلاعات جغرافيائى خود را درباره اين سرزمين به صورت پراكنده نقل كرده و همه را مانند يك سلسله زنجير كامل بدنبال هم نياورده علم و اطلاع او به نقص معلومات خود در اين مورد بوده است . جالب‌توجه است كه مؤلف در موقعى درباره رودهاى سرزمين سكاها صحبت مىكند كه بحث اصلى او درباره طرز زندگى سكاها است . همچنين شرح تعداد و اسامى اقوام و قبايلى كه در اين سرزمين سكونت داشته‌اند در جائى آمده است كه سخن درباره حوادث نظامى و جنگى در ميان است .\r\nبر روى هم خصوصيات اصلى و قابل ذكر قسمت اول از كتاب چهارم هردوت تقسيم مطالب مربوط بسرزمين سكاها در بندهاى متعدد و پراكنده و توجه مؤلف بمسائل كلى جغرافيائى اين سرزمين است .\r\nبعلاوه در ضمن شرح وقايع در بسيارى از موارد مؤلف طبق معمول خود بشرح داستانها و افسانه‌هائى پرداخته است كه شايد بيان آنها در آن موارد ضرورى نبوده است از اين قبيل است داستان فرونشاندن شورش فرزندان بردگان سكاها كه در بند 3 و 4 نقل شده و ملاقات و قرارهاى هركول با زنى كه به شكل افعى بوده است كه در بند 9 و 10 نقل شده و همچنين ماجراى سكيلس « 2 » كه در بند 78 و 80 نقل شده است .\r\n* * * يكى از خصوصيات بارز تاريخ‌نويسى هردوت اينست كه در هر مورد كه مؤلف فرصتى بدست آورده بمناسبتى از بحث اصلى خارج شده و مدتى دربارهء مسائلى ديگر صحبت كرده كه گاه هيچگونه رابطه‌اى با موضوع مورد بحث او نداشته در قسمت اول از جلد\r\n\r\n\r\n","description":"","footnote":"\r\n( 1 ) -  Tanais \r\n( 2 ) -  Skyles \r\n","page_name":" 44 ","page_number":52},
  {"content":"\r\n\r\nچهارم تاريخ او نيز اين ميل بتوسل بعبارات معترضه و نقل مطالب پراكنده و غير متجانس زياد مشاهده مىشود . از اين قبيل است مطالبى كه بمناسبت ذكر نام آريستئاس « 1 » در بند 14 و 15 نقل شده و همچنين است مطالبى كه درباره زنان باكره مناطق شمالى در فصل 33 و 35 نقل گرديده است .\r\nشرح جنگهاى داريوش در سرزمين سكاها از بند 83 آغاز مىشود . ولى در اين قسمت نيز مؤلف جسته‌جسته مطالبى درباره وضع جغرافيائى محل نقل كرده است كه بار ديگر استمرار مطلب را در مورد جنگها متزلزل مينمايد ، با اين تفاوت كه در اين موارد هردوت بهانهء گريز از مطلب را با عنوان كردن كنجكاوىهاى پادشاه هخامنشى توجيه كرده است . مثلا در بند 85 و 87 مؤلف مطالبى درباره درياى سياه و درياهاى مجاور آن به صورت پاسخ بسؤالات كنجكاوانه داريوش نقل نموده و به همين ترتيب در فصل 91 كه صحبت از زيبائى سرچشمه رود تئاروس « 2 » و مسحور شدن داريوش از اين زيبائى در ميان است مؤلف فرصتى مناسب بدست آورده و به اين بهانه مدتى درباره سرچشمه‌هاى اين رود سخن گفته است .\r\nوصف شكل سرزمين سكاها و ابعاد آن در بند 99 و 101 در جائى نقل شده است كه پادشاه هخامنشى پس از عبور از رود دانوب آماده هجوم به داخل اين سرزمين مىشود .\r\nاطلاعات مربوط باقوام مختلف اين سرزمين از قبيل ژت‌ها « 3 » ( بند 93 - 96 ) و تورها « 4 » ( بند 103 ) و آگاتيرها « 5 » ( بند 104 ) و نورها « 6 » ( بند 105 ) و آندروفاژها « 7 » ( بند - 106 ) و ملانكلن‌ها « 8 » ( بند 107 ) و بودن‌ها « 9 » و ژلن‌ها « 10 » ( بند 108 و 109 ) و\r\n\r\n\r\n","description":"","footnote":"\r\n( 1 ) -  Aristeas \r\n( 2 ) -  Tearos \r\n( 3 ) -  Getes \r\n( 4 ) -  TAURES \r\n( 5 ) -  Agathyres \r\n( 6 ) -  Neures \r\n( 7 ) -  Androphages \r\n( 8 ) -  Melanclaines \r\n( 9 ) -  Boudins \r\n( 10 ) -  Gelins \r\n","page_name":" 45 ","page_number":53},
  {"content":"\r\n\r\nسورومات‌ها « 1 » ( بند 110 و 117 ) هريك در جائى نقل شده است كه پاى هريك از اين اقوام در جريان جنگهاى داريوش بميان آمده است .\r\nاز بند 83 كه حركت داريوش و سپاهيانش از شوش شرح داده شده است تا بند 143 كه چگونگى بازگشت پادشاه هخامنشى بآسيا نقل گرديده حوادث مربوط به اين لشكركشى به ترتيب رويداد شرح داده شده است و در اين مقام نيز در چند مورد مؤلف از موضوع اصلى خارج شده است . اين چند مورد مربوط است بمطالب بند 102 و 118 تا 121 كه بايد تصور كرد مربوط بقبل از ورود داريوش بسرزمين سكاها مىباشد زيرا قابل تصور نيست كه در طول سه روز پيشروى پادشاه هخامنشى در اين سرزمين ناشناس مذاكرات سكاها با همسايگان و سازش با آنان بنتيجهء مطلوب رسيده باشد . در بند 118 مؤلف افعال را به زمان حاضر نقل كرده و اين امر مىرساند كه پيغام نمايندهء سكاها براى اقوام مجاور و تشويق آنها بجنك در موقعى صورت گرفته كه گماشتگان پادشاه هخامنشى مشغول تهيه وسايل عبور سپاه و ساختن پل بوده‌اند و پادشاه خود در حال عبور از سرزمين تراكيه بوده است .\r\nاز بند 123 حوادث برحسب ترتيبى كه در شوراى سكاها تصميم بر آن گرفته شده بود به ترتيب رويداد نقل شده است .\r\nدر بند 122 و 125 شرح داده شده است كه چگونه سكاها پيوسته خود را در انظار سپاهيان داريوش در حال گريز نشان ميدادند ولى هرگز رابطهء خود را با آنان قطع نميكردند و به اين ترتيب سپاهيان پادشاه هخامنشى را تدريجا باعماق سرزمين ناشناس خود كشيدند . بند 126 اختصاص دارد بشرح حملات متقابل سواران سكاها و سرگردانى و ناكامى سپاهيان پارس و ظهور خطر قحطى و گرسنگى بين آنان و ارسال هداياى پرمعنى از جانب سكاها كه نشانهء تصميم قاطع آنان بدفاع تا آخرين فرد و نفس بوده است .\r\nبادعاى مؤلف ، داريوش كه در آغاز كار پيروزمندانه بسرزمين سكاها قدم گذارده بود در اين موقع با وضع دشوارى روبرو ميگردد و بكمك اتفاقات و تصادفات مطلوب جان\r\n\r\n\r\n","description":"","footnote":"\r\n( 1 ) -  Sauromates \r\n","page_name":" 46 ","page_number":54},
  {"content":"\r\n\r\nخود و سپاهيان خود را سالم از اين سرزمين ناشناس و اسرارآميز بدر ميبرد .\r\nبطوريكه از مطالب كتاب هردوت در اين قسمت استنباط مىشود سكاها ابتداء خود در مقابل داريوش بىتوسل بجنك عقب‌نشينى كرده‌اند و پس از آنكه او را باعماق سرزمين خود برده‌اند دست بمهاجمه زده‌اند .\r\nصحت مطالبى كه هردوت در اين قسمت شرح ميدهد تا حدودى قابل ترديد است چه باوركردنى نيست كه سكاها بميل خود و بىاجبار در برابر فشار سپاهيان هخامنشى تا جائى عقب‌نشينى كنند كه پادشاه هخامنشى بسرزمين يكى از متحدين آنان ( قوم ژلن ) قدم گذارد و سرزمين اين قوم را در زير سم ستوران خود بادعاى مؤلف ويران نمايد .\r\nهمچنين قابل تصور نيست كه سكاها با نزديك شدن دشمن بجاى تشكيل جبههء واحد سپاهيان خود را به دو قسمت نمايند .\r\nتصميم سكاها بشروع جنك قطعى كه در بند 134 نقل شده با تصميم آنان به ترتيبى كه در بند 120 و 127 نقل گرديده مغايرت دارد . براى تصميم ناگهانى داريوش پس از واقعه ارسال خرگوش نيز دليل كافى مشاهده نميشود و بطور كلى از اين قبيل نقايص و تناقضات در قسمت اول از كتاب چهارم هردوت زياد مشاهده مىشود و جاى آن دارد كه مطالب اين قسمت از كتاب هردوت با قيد احتياط و با توجه كامل مطالعه شود تا ارزش عمليات نظامى داريوش در سرزمين سكاها و تأثير آن در عقب‌نشينى اجبارى يا اختيارى اين قوم روشن گردد و معلوم شود كه اين عقب‌نشينى تا چه حد برحسب نقشهء قبلى سكاها بوده و تا چه حد تحت فشار سپاهيان هخامنشى انجام گرفته است .\r\n* * * علت تناقض‌گوئيها و نواقص قسمت اول از كتاب چهارم هردوت وقتى بر ما روشن مىشود كه بر منابع و سرچشمهء اخبار و اطلاعات مؤلف در اين مورد اطلاع حاصل كنيم .\r\nآن قسمت از مطالب اين قسمت كه مربوط است بشرح حوادث و وقايع اين لشكر - كشى باحتمال زياد از منابع مختلف جمع‌آورى شده است .\r\nبطور كلى مطالبى كه مؤلف درباره شروع حركت سپاه هخامنشى تا رسيدن آن\r\n\r\n","description":"","footnote":"","page_name":" 47 ","page_number":55},
  {"content":"\r\n\r\nبسواحل رور دانوب نقل كرده تا حدى روشن و صريح است با اين قيد كه تعداد سپاهيان داريوش به شرحى كه در بند 87 آمده قابل ترديد مىباشد و تصور نميرود كه پادشاه هخامنشى يك چنين سپاه عظيمى براى اين لشكركشى تجهيز كرده باشد . غير از اين مورد ، نسبت بديگر مطالب اين قسمت شرح مخالفى در ديگر اسناد و مدارك تاريخى مشاهده نميشود .\r\nمطالب مربوط به اين قسمت را ظاهرا مؤلف شخصا در ساموس و بيزانس و كالسدوئن « 1 » و سستوس « 2 » جمع‌آورى نموده . پاره‌اى از مؤلفين عقيده دارند كه هردوت حتى محل پلى را كه داريوش از كشتى بر روى بغاز به سفر بست ( بند 87 ) شخصا مشاهده كرده و بسيارى از بناهائى را كه داريوش در سرزمين سكاها بنا نهاد و بعدها بقاياى آن بسرزمين بيزانس منتقل شد از نزديك ديده است .\r\nتصور ايندسته از مورخين اينست كه خاطره عبور پيروزمندانه پادشاه هخامنشى از سواحل دانوب و بازگشت ناگوار او در شرايط دشوار در مدت شصت سال كه از زمان حدوث اين حوادث تا آغاز سياحت‌هاى هردوت گذشته بود هنوز در ذهن مردم آن سامان مجسم بوده و بخصوص يونانيان ساكن سواحل درياى سياه كه خود شاهد قسمت‌هائى از اين ماجرا بوده‌اند و فرزندان آنها خاطره زنده اين حوادث را تا زمان مؤلف حفظ نموده بودند و اظهارات اين دسته از يونانيان مهم‌ترين منبع اطلاعات مؤلف نسبت به اين قسمت از مطالب چهارم او بوده‌اند .\r\nدر ضمن شرح حوادث اين لشكركشى مطالبى مشاهده مىشود كه مؤلف بقيد صراحت نقل كرده ولى قبول آن براى خواننده باريك‌بين و دقيقى كه در خلال عبارات مؤلف در جستجوى حقيقت تاريخى است تا حدى دشوار است .\r\nاز جمله مشاهده مىشود كه داريوش پس از عبور سپاهيان خود از رود دانوب دستور ميدهد كه پس از انقضاى مدت معينى پل‌ها را در پشت سر او ويران كنند و راه ارتباط سپاه او را با مبدء قطع نمايند . اگر قصد پادشاه هخامنشى از اين عمل اين بود كه از راه تراكيه به پارس مراجعت نكند و درياى سياه را دور بزند و از طريق قفقاز بايران\r\n\r\n\r\n","description":"","footnote":"\r\n( 1 ) -  Chalcedoine \r\n( 2 ) -  Cestos \r\n","page_name":" 48 ","page_number":56},
  {"content":"\r\n\r\nبازگردد ، شايد اين روايت قابل قبول به نظر ميرسيد ولى بعيد به نظر ميرسد كه پادشاه هخامنشى چنين قصد خطرناك و بىسرانجامى را نموده باشد . مؤلف نيز در تأييد اين موضوع مطلبى نقل نكرده است . يكى از مسائلى كه در اين مورد مطرح مىشود اينست كه بچه دليل پادشاه هخامنشى به يونىهائى كه خود در كنار رود دانوب گماشته بود دستور داد كه فقط شصت روز انتظار او را بكشند و انتخاب اين تعداد روز از طرف پادشاه براساس چه ملاحظاتى بوده است .\r\nشگفت‌آورتر آنكه پادشاه بقدرى بمحاسبهء خود عقيده داشته كه از راه احتياط و براى اينكه اشتباهى رخ ندهد به يونىها توصيه مينمايد كه ريسمانى را شصت بار گره بزنند و هر روز يكى از گره‌ها را بگشايند تا بشصتمين گره كه نشانه روز شصتم است برسند و در آن روز ديگر انتظار بازگشت داريوش را نكشند و بموطن خود مراجعت كنند .\r\nدر بند 137 كه مربوط است بتشويق سكاها بويران كردن پل در غياب داريوش رفتار ميلتياد با آنچه بعدها درباره اين شخص نقل شده است مغايرت دارد زيرا اگر ميلتياد در اجتماع فرماندهان كشتىها خيانت بپادشاه هخامنشى و ويران كردن پل‌ها را ضرورى دانسته بود چگونه ممكن بود پادشاه هخامنشى پس از بازگشت از سرزمين سكاها و عبور از پل و رفع خطر از اين موضوع مهم باخبر نشده باشد . اگر پادشاه از تبانى ميلتياد و قصد خيانت او مطلع ميشد بىترديد او را بشدت مجازات ميكرد و يا لازم بود ميلتياد براى فرار از مجازات قبل از عبور پادشاه از پل از آن محل بگريزد و به نقطه‌اى امن پناه برد ، در حالى كه هيچيك از منابع تاريخى حكايت از وقوع چنين حوادثى نمىنمايد و مدتها بعد از اين واقعه است كه در سال 495 قبل از ميلاد ميلتياد براى بار اول از سرزمين كرسونز ميگريزد .\r\nدليلى كه مؤلف خود براى فرار اول ميلتياد نقل كرده است هجوم قبايل سكائى بسرزمين كرسونز مىباشد ( كتاب ششم - بند 40 ) - فرار دوم ميلتياد دو سال بعد از فرار اول در موقعى اتفاق افتاد كه شورش سرزمين يونى خاموش شد و نيروى دريائى پادشاه هخامنشى در جستجوى او بود . بنابراين محتمل است آنچه در بند 137 از كتاب چهارم نقل شده چندان با حقيقت تطبيق ننمايد به اين جهت احتمال ميرود اطلاعات مؤلف\r\n\r\n","description":"","footnote":"","page_name":" 49 ","page_number":57},
  {"content":"\r\n\r\nدر مورد اين حوادث بطريق ديگرى جمع‌آورى شده باشد .\r\nبطوريكه مؤلف در كتاب ششم نقل مىكند همين كه ميلتياد در سال 493 بآتن بازگشت از طرف دشمنان خود متهم شد كه فكر استقرار استبداد شخصى در سر ميپروراند ( كتاب ششم - بند 104 ) . شايد در آن موقع ميلتياد براى دفاع خود در برابر اين اتهامات و اثبات علائق خود به يونان و حكومت آزاد آن آنچه را كه مؤلف به او نسبت داده است اختراع كرده و داستان تحريك يونانيان را بويران كردن پل ساخته باشد . زيرا بتصور او اگر اين تبانى بنتيجه ميرسيد پادشاه هخامنشى بسرزمين خود بازنميگشت و مشكلات بعدى كه براى يونان و يونانيان بوجود آمد پيش نمىآمد و شهرهاى يونانى سواحل آسياى صغير آزاد ميشدند و حكومت‌هاى يونانى از نو در آن نقاط مستقر ميشد . بيست سال پس از لشكركشى داريوش بسرزمين سكاها ابداع اين افسانهء خيالى براى مردم فراموشكار يونان بمنزله سند تبرئه سردار يونانى بود و در حقيقت وى را از اتهامات منتسبه تبرئه ميكرد ( كتاب ششم - بند 104 ) - شايد انتشار اين اخبار بين يونانيان و نقل آن در محافل و مجالس آن زمان موجب اشاعه و رسيدن آن به گوش مؤلف بوده باشد . چه بسيار احتمال ميرود كه ميلتياد ضمن شرح حوادث اين لشكركشى سعى كرده باشد با ساختن و پرداختن افسانه‌هاى جالب خاطره رفتار خود را در مقابل پادشاه هخامنشى در دلها زنده نگاهدارد و يا بر ضد كسانى كه بعدها در جريان حوادث يونان رقيب او بودند مطالبى نقل كند .\r\nباحتمال زياد روايت هردوت درباره اين لشكركشى تحت‌تأثير اظهارات اوليه اين شخص و نقل قول اشخاص ديگر از اظهارات او بوده است .\r\nبطوريكه هردوت نقل مىكند داريوش پس از عبور از رود دانوب براى محافظين يگانه پل رابط بين دو ساحل اين رود كه يونانى بوده‌اند مهلتى معين كرد كه تا آن تاريخ بانتظار مراجعت او از پل محافظت كنند و پس از آن آزاد بودند كه بموطن خود بازگشت كنند .\r\nاولين فكرى كه از مطالعه اين قسمت بخاطر خواننده خطور مىكند اينست كه\r\n\r\n","description":"","footnote":"","page_name":" 50 ","page_number":58},
  {"content":"\r\n\r\nچرا پادشاه هخامنشى اين مهلت دقيق را براى حفاظت پل تعيين كرده و در محاسبه تعداد روزها بچه عواملى توجه كرده است .\r\nاحتمال دارد كه اين مطلب و ديگر مطالب كه تا حدى بموضوع جنبه افسانه داده است ساخته و پرداخته ميلتياد يونانى باشد كه براى جلب توجه هموطنان خود پس از مراجعت به يونان ابداع كرده باشد .\r\nهمچنين ادعاى مؤلف بر اينكه شخصى بنام كوئس « 1 » با فرار يونانيان و سپردن پل بدست سكاها مخالفت كرد ظاهرا بايد از قول ميلتياد نقل شده باشد چه او بعدها با اين شخص برقابت پرداخته بود . كوئس مدتى بعد از اين واقعه در سرزمين ميتيلن بقدرت رسيد ( هردوت - كتاب پنجم - بند 38 ) ليكن كمى بعد در يكى از شورشهاى عمومى بقتل رسيد ( كتاب پنجم - بند 38 ) - شايد براى لكه‌دار كردن اين شخص بوده است كه ميلتياد داستان اجتماع سران يونانى و موافقت و مخالفت آنان را با فرار عناصر يونانى ابداع كرده باشد تا در برابر اين شخص كه از وجاهت عام برخوردار نبود براى خود محبوبيت و شهرت عام تحصيل نمايد .\r\nبرخى از مؤلفين عقيده دارند كه هردوت در شرح اين قسمت از حوادث مربوط به لشكركشى داريوش بكشور سكاها تا حدود زيادى تحت‌تأثير احساسات شخصى خويش قرار گرفته و دليلى كه در اين مورد اقامه ميكنند اينست كه همراه سپاهيان پادشاه هخامنشى علاوه بر يونىها تعداد قابل‌ملاحظه‌اى از يونانيهاى ائولى و يونانيان ساكن سواحل درياى سياه و بغازها بوده‌اند و شايد مؤلف با نقل اين افسانه و هجو كردن يونيها در بند 142 با اين قوم همسايه بتبعيت از احساسات شخصى رفتار كرده باشد زيرا او خود از قوم درى بوده و با يونىها چندان نظر خوشى نداشته . دليلى كه اين دسته از مورخين نقل كرده‌اند اينست كه مؤلف در هيچيك از مواردى كه از عناصر يونانى در سپاه هخامنشى صحبت كرده ذكرى از عناصر درى بميان نياورده است ( كتاب دوم - بند اول - كتاب سوم - بند اول - كتاب چهارم - بند 89 و 138 ) .\r\n\r\n\r\n","description":"","footnote":"\r\n( 1 ) -  Coes \r\n","page_name":" 51 ","page_number":59},
  {"content":"\r\n\r\nبرخى از مؤلفين عقيده دارند كه اطلاعات هردوت در اين مورد در سپارت جمع‌آورى شده است و چون اهالى سپارت با يونىها نظر خوشى نداشته‌اند و در موقعى كه آنان بر ضد پارس‌ها شوريدند و از اهالى سپارب كمك طلبيدند كمكى به آنها ننمودند ( كتاب ششم - بند 84 ) سپارتىها اين دسته از مردم يونان را از اتباع پادشاه هخامنشى دانسته‌اند و شايد هنگام مسافرت و سياحت در اين شهر بوده است كه مؤلف اين اخبار را جمع‌آورى كرده است .\r\nبرخى ديگر از مؤلفين عقيده دارند كه قسمت مهمى از اطلاعات هردوت در بند 97 و 98 و 133 و 136 تا 139 و 141 و 142 از كتاب چهارم مستقيما در شهر آتن جمع‌آورى شده و مؤلف تحت‌تأثير احساسات اهالى اين شهر كه با يونىها نظر خوشى نداشته‌اند قرار گرفته « 1 » .\r\nدليلى كه بر صحت اين امر اقامه ميكنند اينست كه بادعاى مؤلف تقويم پادشاه هخامنشى ريسمان ساده‌اى بوده است در حالى كه پيشرفت تمدن پارسها در اين زمان بمرحله‌اى رسيده بود كه نميتوان تصور كرد كه پادشاه بزرك هخامنشى مانند بدوى - ترين قبايل انسانى از ريسمان بعنوان تقويم استفاده ميكرده است « 2 » . نبايد ترديد داشت كه احساسات خصمانه اهالى آتن نسبت بفاتحين پارس در اختراع اين افسانه تأثير كامل داشته است .\r\nاگر بگفتهء هردوت كاملا باور داريم ظاهرا داريوش پس از عبور از دانوب و ورود بسرزمين سكاها بتعاقب اين قوم گريزپا پرداخته و تا اعماق اين سرزمين و تا حدود ولگاى سفلى پيش رفته و بسرزمينى رسيده است كه در شمال سرزمين سكاها بوده و قوم ديگرى در آن سكونت داشته است .\r\n\r\n\r\n","description":"","footnote":"\r\n( 1 ) - يادداشت درباره متن هردوت - مجموعهء  Belles Lettres  - چاپ پاريس 1942 - جلد 4 - صفحه 26 .\r\n( 2 ) - همان كتاب - همان صفحه .\r\n","page_name":" 52 ","page_number":60},
  {"content":"\r\n\r\nهردوت اضافه مىكند كه اين پيشرفت نتيجهء جنگهاى پيروزمندانه نبوده بلكه اقوام سكائى خود به تبعيت از نقشه‌اى كه قبلا براى بدام انداختن پادشاه هخامنشى ترتيب داده بودند در برابر سپاهيان او مرتبا عقب‌نشينى كردند و به اين ترتيب پادشاه هخامنشى را بىجنك و ستيز باعماق سرزمين خود كشاندند . اين تعبير از حوادث مربوط بلشكركشى داريوش بسرزمين سكاها گذشته از آنكه اصولا باوركردنى و قابل قبول نيست با نوشته‌ها و اقوال ديگر مورخان باستان مغايرت دارد .\r\nيكى از اين مورخان معروف يونان كتزياس « 1 » مورخ قرن چهارم قبل از ميلاد است كه عقيده دارد پادشاه هخامنشى فقط بفاصله پانزده روز راه در داخل سرزمين سكاها پيش رفته .\r\nسترابون « 2 » عقيده دارد كه داريوش در پيشرفت خود در داخل سرزمين سكاها از شن‌زارى كه محل سكونت قوم ژت « 3 » بود تجاوز نكرد و اين منطقه ناحيه‌ايست كه بلافاصله در آنسوى رود دانوب قرار دارد .\r\nدر هيچ‌جا صحبت از حيرانى و سرگردانى پادشاه هخامنشى در سرزمين گمنام سكاها در ميان نيست و نميتوان بطور مطلق تصور كرد كه واقعا بازگشت پادشاه هخامنشى نتيجه عمليات سكاها در تحميل مرارت‌ها و مشقت‌هاى اين سفر بپادشاه و سپاهيان او بوده است .\r\nاز اين لحاظ در متن هردوت نيز دلائل مخالفى بعيان مشاهده مىشود . توضيح آنكه مؤلف خود مدعى است كه سرزمين سكاها از رودها و شطهائى پرآب پوشيده شده بود و وضع اين رودها طورى بود كه امكان پيشرفت سريع و آسان در اين سرزمين وجود نداشت .\r\nشايد عبور از بعضى از اين رودها مشكل‌تر از عبور از دانوب بوده است و تعجب‌آور است كه پادشاه هخامنشى براى بازگشت خود و عبور از دانوب و حفظ پل معلق خود تدابيرى\r\n\r\n\r\n","description":"","footnote":"\r\n( 1 ) -  Ctesias \r\n( 2 ) -  Strabon \r\n( 3 ) -  Getes \r\n","page_name":" 53 ","page_number":61},
  {"content":"\r\n\r\nدقيق انديشيده باشد ولى براى موانعى بزرگتر از آن‌كه در حين سفر طولانى با آن روبرو بوده است تدبيرى نينديشيده باشد .\r\nپاره‌اى از مؤلفين معاصر عقيده دارند كه قصد داريوش از لشكركشى بسرزمين سكاها اين بوده است كه با تسخير اين كشور سرزمين بكر و ثروتمندى را بر امپراتورى خود بيفزايد تا امكان توسعهء بيشتر بازرگانى و رفت‌وآمد اتباع او فراهم گردد و راههاى جديد به روى آنها گشوده شود .\r\nبعقيده اين دسته از مولفين پادشاه هخامنشى با چنين قصدى بسرزمين سكاها قدم گذارد و تصميم داشت درياى سياه را دور زند و از طريق شمال بسرزمين پارس مراجعت نمايد و به اين ترتيب گرداگرد درياى سياه را بامپراتورى خود ضميمه كند و اين دريا را به صورت يك درياچه پارسى درآورد .\r\nاما قبول اين عقيده نيز خالى از اشكال به نظر نميرسد زيرا در اين صورت همانطور كه بعدها همهء پادشاهان هخامنشى در جنگهاى خود با يونانيان از نيروى دريائى بعنوان عامل كمكى استفاده كردند در اين لشكركشى نيز لازم بود نيروى دريائى پادشاه در طول ساحل درياى سياه قدم‌بقدم موازى با پيشرفت سپاهيان زمينى پيش رود و بتدريج كه مناطق داخلى بدست سپاهيان پارس ميافتاد شهرهاى ساحلى را تسخير نمايد .\r\nاگر پادشاه هخامنشى چنين قصدى داشت در اين صورت تعاقب كوركورانه اقوام سكائى در داخل سرزمين گمنام و ناشناس آنان امرى بيهوده و مخالف با هدف و منظور نهائى او بوده است بخصوص كه پادشاه هخامنشى و اطرافيانش از گريزپا بودن اين قوم نيمه‌وحشى باخبر بودند و قبلا تماس‌هائى بين اين قوم و مادها و پارسها وجود داشته است ( بند 83 و 134 ) بفرض بىاطلاعى پادشاه از عادات و خصوصيات اقوام سكائى چگونه ممكن است پادشاه با تدبيرى مانند داريوش سپاه عظيمى را به داخل سرزمينى كه هردوت مدعى است بيحاصل بوده بكشاند و لااقل در طول راه خزاين و انبارهائى براى آذوقه سپاه خود فراهم نكند .\r\nباستناد اين قرائن و امارات پاره‌اى از مؤلفين عقيده دارند كه سيروسياحت و\r\n\r\n","description":"","footnote":"","page_name":" 54 ","page_number":62},
  {"content":"\r\n\r\nسفر پررنج و خطر پادشاه هخامنشى در داخل سرزمين سكاها به آن ترتيب كه هردوت نقل مىكند چندان با حقيقت تطبيق ندارد و از لحاظ سنديت تاريخى نميتوان باعتبار آن اطمينان كامل داشت . در اينجا اين سئوال مطرح مىشود كه در اين صورت چه چيز هردوت را تشويق كرده است كه عليرغم اطلاعاتى كه درباره سرزمين سكاها و حدود وسعت آن و رودها و انهار و عادات و سنن و رسوم مردمان ساكن آن داشته است افسانه سرگردانى و حيرانى پادشاه هخامنشى را در اين سرزمين بوجود آورد .\r\nاين تناقضات و خلاف‌گوئيهاى احتمالى را بايد در منبع اطلاعات مؤلف جستجو كرد . در جائى كه هردوت از بقاياى بنائى كه داريوش در ساحل يكى از رودهاى سرزمين سكاها ساخته بود صحبت مىكند اضافه مىكند كه ويرانه‌هاى اين بنا هنوز در زمان او باقى بوده است ( بند 124 ) .\r\nاين مطلب بقسمى نقل شده كه خواننده تصور مىكند مولف خود به اين سرزمين مسافرت كرده و اين ويرانه‌ها را از نزديك به چشم ديده است در حالى كه چنين نيست .\r\nاز مجموعه اين تناقضات چنين نتيجه گرفته مىشود كه مولف اطلاعات پراكنده‌اى در باره اين لشكركشى در آسياى صغير و سواحل درياى سياه جمع‌آورى نموده و سپس بىتوجه بديگر قسمتهاى داستان و تناقض‌گوئىهاى حاصل از آن بنقل تمام اين افسانه‌ها و داستانها دست زده است و شايد علت اصلى اشتباه مولف اين بوده است كه اگرچه در زمان او مردم سواحل درياى سياه مطالبى درباره ويرانه‌هاى بناهاى افسانه‌اى داريوش در سرزمين سكاها نقل كرده‌اند ولى مولف به اين مطلب توجه نداشته كه ممكن است داريوش در حقيقت سازنده اين قصور و ابنيه اسرارآميز نبوده و بازرگانان و تجارى كه بعدها از راه‌هاى طويل اين سرزمين بتجارت با مشرق مشغول شدند و مطالبى درباره لشكركشى پادشاه بزرك هخامنشى به آن سرزمين شنيده‌اند ويرانه‌هاى قصرهائى را كه بر سر راه خود ديده‌اند بىدليل بپادشاه هخامنشى نسبت داده باشند .\r\nاين بود خلاصه قسمتى از نظريات مولفان معاصر درباره منابع قسمت اول از كتاب چهارم هردوت .\r\n\r\n","description":"","footnote":"","page_name":" 55 ","page_number":63},
  {"content":"\r\n\r\nاما موضوع مهم در اين قسمت از كتاب چهارم اينست كه شكست داريوش در اين لشكركشى به آن شدتى نبوده است كه هردوت يا ديگر مورخان يونان باستان حكايت كرده‌اند .\r\nمنابع و اسناد ديگرى وجود دارد كه از همان زمان باقى است و خلاف اين مطلب را ثابت مىكند . كتيبه نقش رستم كه يكى از مهمترين اسناد تاريخ ايران باستان محسوب مىشود و براى جاودان كردن خاطره كشورگشائى و سلطنت داريوش بر دل كوه حك گرديده است ضمن شرح حدود امپراتورى پادشاه هخامنشى و ايالات دوردست آن از « ساس‌هاى آنسوى درياها » نيز نام برده است . بطوريكه اكثر مورخين باستان حكايت كرده‌اند و هردوت خود نيز بدان اعتراف دارد پارس‌ها تمام اقوام سكائى را به اين نام خطاب ميكرده‌اند ( هردوت - كتاب هفتم - بند 64 ) .\r\nبنابراين بعيد نيست كه اين جنگ در حقيقت بفتح كامل سرزمين سكاها و الحاق آن به امپراتورى هخامنشى منتهى شده باشد .\r\nدر كتيبه بيستون نيز صحبت از جنگى در ميان است كه پادشاه هخامنشى در بين اقوام ساس نموده و ظاهرا در جريان اين جنگ پارس‌ها از دريا عبور كرده‌اند و سرانجام رئيس قبيله دشمن را كه شونكا « 1 » نام داشته اسير و سراسر كشور او را تصرف كرده‌اند .\r\nتصوير اين شخص در كنار تصوير حجارى شده سران شورش‌هاى پارس در آغاز سلطنت داريوش از قبيل فرورتيش كه بدست اين پادشاه مغلوب و اسير شد مشاهده مىشود .\r\nولى در حالى كه در كنار تصوير سران شورشى اصطلاحاتى نظير « طرار » و « غاصب » و « ياغى » مشاهده مىشود در كنار تصوير شونكا فقط بذكر اين عبارت اكتفا شده است :\r\n« اين شخص شونكا از اهل ساس است » . اين مطلب مىرساند كه چون پادشاه هخامنشى اين شخص را در رديف شورشيان قرار نداده بايد تصور كرد كه لااقل كشور او در زمان اين پادشاه تسخير شده است .\r\nبهرحال ، اعم از اينكه شونكا رئيس قبيله سكاها بوده باشد يا اينكه پادشاه هخامنشى در سرزمين سكاها با شكستى كه هردوت به وصف آورده است مواجه گرديده باشد ترديدى\r\n\r\n\r\n","description":"","footnote":"\r\n( 1 ) -  Shounka \r\n","page_name":" 56 ","page_number":64},
  {"content":"\r\n\r\nنميتوان داشت كه همانطور كه مؤلف ضمن شرح لشكركشى كبوجيه بمصر درباره اين پادشاه و حوادث اين سفر راه اغراق و مبالغه پيموده در اين مورد نيز از جاده حقيقت منحرف گرديده و بحوادث تاريخى رنك افسانه داده است . زيرا امكان‌پذير نيست كه پادشاه هخامنشى در زمان حيات خود بىآنكه تمام يا لااقل قسمتى از سرزمين سكاها را تصرف و ضميمهء امپراتورى خود كرده باشد نام اين قوم و رئيس احتمالى آن را در رديف سران مغلوب زمان خود جاى دهد . كما اينكه در مورد لشكركشى كبوجيه بمصر نيز هردوت راه اغراق پيموده و لشكركشى اين پادشاه را به اين قسمت از افريقا با شكست كامل مصادف دانسته ، در حالى كه حقيقت آنست كه پادشاه هخامنشى قسمت‌هائى از حبشه را با موفقيت تسخير و حبشيان مجاور مصر را به كلى مغلوب كرده است .\r\nبعضى از محققين عقيده دارند كه غرض اصلى هردوت از نقل حوادثى كه در اين قسمت از كتاب چهارم عنوان شده است منحصرا شرح چگونگى پيشرفت داريوش در سرزمين سكاها بوده ولى مؤلف ضمن شرح اين ماجرا « حاشيه‌گوئى » زياد كرده و به پيروى از سليقهء شخصى خود داستانهائى نقل كرده است كه باحتمال زياد با واقعيت تطبيق نميكند « 1 » . از اين قبيل است مطالبى كه درباره اتحاد سكاها باهم و دعوت آنان از همسايگان خود براى مقابله با داريوش نقل شده است . همچنين است در جائى كه گفته شده است كه پادشاهان اقوام مجاور سرزمين سكاها در شوراى بزرگى گرد آمدند تا درباره روشى كه بايد در قبال اين وضع اتخاذ كنند بمشورت بپردازند . همچنين است مطالبى كه درباره رفتار سكاها با اقوام و مللى نقل شده است كه حاضر بهمكارى با آنها نشده‌اند .\r\nاين دسته از مؤلفين عقيده دارند كه اين مطالب زاده تخيلات شخص مؤلف است و دليلى كه بر اين مدعا اقامه ميكنند اينست كه بسيارى از مطالب مربوط به اين لشكركشى شباهت زيادى بداستانهائى دارد كه مؤلف در قسمت‌هائى از كتاب هفتم و نهم دربارهء مطالبى نقل كرده است كه صحت آنها از نظر تاريخى كمتر قابل ترديد مىباشد . از\r\n\r\n\r\n","description":"","footnote":"\r\n( 1 ) -  Belles Lettres  - چاپ پاريس - 1945 جلد چهارم - صفحه 29 .\r\n","page_name":" 57 ","page_number":65},
  {"content":"\r\n\r\nجملهء مؤلف در بند 83 از كتاب چهارم نقل مىكند كه آرتابان « 1 » برادر كوچك داريوش سعى مىكند با اندرز مشفقانه خود پادشاه را از اين لشكركشى پرخطر بازداد .\r\nهمچنين در بند 84 نقل شده است كه يكى از سرداران پارس بنام اوآباز « 2 » از پادشاه تقاضا كرد اجازه دهد كه يكى از فرزندانش از شركت در لشكركشى معاف باشد و بسرزمين سكاها نرود ؛ داريوش كه اصولا پادشاهى خشن و سخت‌گير نبوده است ظاهرا از اين تقاضا برآشفته و امر كرده است هر سه فرزند او را از شركت در اين لشكركشى معاف كنند ليكن در دم آنها را بقتل رسانند و با اين ترتيب آنها را از شركت در اين لشكركشى معاف كرده است ( بند 84 از كتاب چهارم ) .\r\nاين دو افسانه شباهت زيادى بمطالبى دارد كه مؤلف در قسمت‌هائى از كتاب هفتم خود نقل كرده است . در اين كتاب مشاهده مىشود كه آرتابان برادر پادشاه كه مردى باتجربه جلوه داده شده است خشايارشا را از تعرض به يونان منع مىكند . سرگذشت پىتيوس « 3 » در اين كتاب نيز ماجراى او آباز را در كتاب چهارم در نظر مجسم مىكند .\r\nهمچنين مطالب قسمت‌هائى از كتاب هفتم كه بحكايت آن خشايارشا هنگام عبور از بغازها بر تختى مىنشيند و امواج دريا را كه از تلاطم عبور كشتىهاى بيشمار او خروشان و سواحل پيچاپيچ را كه از هجوم سربازان پارس جوشان شده بود نظاره مىكند ( كتاب هفتم - بند 45 ) شباهت زيادى بمطالب بند 85 از كتاب چهارم دارد كه مؤلف نقل مىكند داريوش هنگام عبور سپاهيان خود از بغازها بر بلندى قرار گرفت و درياى سياه را از دور نظاره كرد . همچنين خشم ناگهانى سكاها از استماع خطر اسارت و بردگى احتمالى خود در بند 128 از كتاب چهارم و تفاخر آنان به آزادى در بند 127 همين كتاب باقدام اهالى اسپارت در بند 133 از كتاب هفتم كه فرستادگان پادشاه هخامنشى را از شدت غضب بچاهى سرنگون كردند بىشباهت نميباشد .\r\n\r\n\r\n","description":"","footnote":"\r\n( 1 ) -  Artabane \r\n( 2 ) -  Oioabazos \r\n( 3 ) -  Pythios \r\n","page_name":" 58 ","page_number":66},
  {"content":"\r\n\r\nكسانى كه از جانب سكاها براى جلب همكارى و تعاون اقوام مجاور فرستاده شدند با نمايندگان اين اقوام آنچنان صحبت كرده‌اند كه قسمت‌هائى از گفتار آنان را عينا ميتوان باهالى آتن و يا يونانيانى نسبت داد كه در دوره دوم جنگهاى ايران و يونان براى حفظ آزادى خود حاضر به ترك وطن و مهاجرت بنقاط دورترى گرديدند . آنان خطاب بسران اقوام مجاور چنين گفته بودند :\r\n« اگر با ما بر ضد مهاجم متحد نشويد ، ما در تحت فشار دشمن ناگزير به ترك وطن و سرزمين خود خواهيم شد » ( بند 118 از كتاب چهارم ) . اين گفتار با عباراتى كه تميستوكل سردار معروف يونان در يكى از لحظات حساس جنگ خطاب به ارويپياد فرمانده ناوگان يونان كه در اجراى برنامه‌هاى جنك با او مخالف بود بيان كرده و مؤلف در بند 62 از كتاب هشتم نقل كرده است شباهتى قابل توجه دارد : « اگر حاضر نشوى آنچه را كه ميگويم انجام دهى ، بىتأمل افراد خانواده خود را برخواهيم داشت و به سيريس « 1 » نقل مكان خواهيم كرد . . . در آن هنگام كه از اتحاد ما محروم گرديده‌ايد گفته‌هاى مرا بخاطر خواهيد آورد » ( كتاب هشتم - بند 62 ) . و در جائى كه نمايندگان سكاها اضافه ميكنند كه « اگر هم بمانيم ، قراردادى با مهاجم منعقد خواهيم كرد » ، ملاحظه مىشود كه اين تهديد بىشباهت بتهديدى نيست كه اهالى آتن نسبت باهالى سپارت به كار بردند و آنها را متهم كردند كه در مقابل هجوم پارس‌ها بموقع براى كمك به آنها نشتافته‌اند :\r\n« اهالى آتن كه در نتيجه رفتار نادرست شما تنها و بىمتحد مانده‌اند حاضر بقبول صلحى خواهند شد كه در نتيجه آن خود از متحدين پادشاه هخامنشى شوند و هرجا كه سران پارس آنها را هدايت كنند همراه آنان بجنك روند و در آن موقع است كه شما از نتايجى كه از اين وضع حاصل خواهد شد اطلاع خواهيد يافت » ( كتاب نهم - بند 11 )\r\nدر جاى ديگر نمايندگان سكاها خطاب بسران اقوام مجاور چنين ميگويند :\r\n« در آن موقع سرنوشت شما بهتر از سرنوشت ما نخواهد بود ؛ زيرا پادشاه پارس\r\n\r\n\r\n","description":"","footnote":"\r\n( 1 ) -  Siris \r\n","page_name":" 59 ","page_number":67},
  {"content":"\r\n\r\nفقط به قصد تسخير سرزمين ما حركت نكرده است و پس از مطيع كردن ما شما را از اين سرنوشت معاف نخواهد گذارد » ( كتاب چهارم - بند 118 ) . اين گفتار نمايندگان سكاها پيام فرستادگان آتن را خطاب بساكنان شهرهائى بخاطر ميآورد كه تصور ميكرده‌اند لشكركشى پادشاه هخامنشى منحصرا به قصد تسخير آتن انجام گرفته ( كتاب نهم - بند 11 ) .\r\nدر جاى ديگر از قول سران مجاور اقوام سكائى خطاب بفرستادگان سكاها چنين نقل شده است : « اگر شما قبلا بپارس‌ها اهانت نكرده بوديد و در مخاصمه پيش قدم نشده بوديد آنچه را كه امروز از ما تقاضا داريد تقاضائى منصفانه تلقى مينموديم و دعوت شما را مىپذيرفتيم و با شما همدردى ميكرديم . ولى اكنون . . . » ( بند 119 از كتاب چهارم ) .\r\nنظير اين گفتار را از خلال عبارات سرزنش‌آميز نمايندگان سپارت در پاسخ فرستاده‌گان آتن ميتوان مشاهده كرد : « اين شما بوديد كه اين جنك را عليرغم ما شعله‌ور كرديد .\r\nدر ابتداى كار اين جنك فقط بشما مربوط بود ولى اكنون بسراسر يونان سرايت كرده است » ( كتاب هشتم - بند 42 ) .\r\nاين عبارات مشابه كه مؤلف در دو جاى مختلف از مجموعهء آثار خود از قول فرستادگان سكاها و اهالى آتن نقل كرده بعقيده برخى از مورخين دليل كافى بر عدم تطبيق آن با واقعيت و الهام آن از نيروى خلاقه تخيل مؤلف است . اگر اين فرض را قبول كنيم بايد تصديق كرد كه قسمت‌هاى مهمى از قسمت اول از كتاب چهارم هردوت مانند بسيارى از قسمت‌هاى ديگر كتابهاى او جنبه افسانه داشته و صرفا زاده تخيل و ابتكار مؤلف بوده است .\r\nبرخى از مورخان عقيده دارند كه يكى از موجبات اطاله كلام هردوت در اين باره آن بوده است كه مؤلف كوشيده است حتى الامكان اطلاعات پراكنده‌اى را كه پيرامون اقوام و ملل ساكن حوالى كشور سكاها بدست آورده است به نحوى ضمن بيان مطالب بر خواننده آشكار كند و براى اجراى اين منظور هرجا كه توانسته است بمناسبتى قسمتى از اين اطلاعات را با حوادث تطبيق دهد از نقل آن خوددارى نكرده است . اين\r\n\r\n","description":"","footnote":"","page_name":" 60 ","page_number":68},
  {"content":"\r\n\r\nمناسبت را مؤلف در موارد متعدد به آسانى بچنك آورده و از اين حيث زياد نسبت به خود سخت‌گيرى نكرده است . مثلا صرف تقاضاى سكاها را از اقوام مجاور براى همكارى با آنان كافى براى نقل اطلاعات مبسوطى دانسته است كه درباره اين اقوام جمع‌آورى كرده است . در بند 21 از كتاب چهارم در جائى كه بتوصيف راه تجارتى بزرگى كه بسرزمين ايسدون‌ها « 1 » منتهى ميشده است پرداخته مطالبى درباره عادات و رسوم تىساژت‌ها « 2 » ، ايرك‌ها « 3 » و آرژيپ‌ها « 4 » نقل كرده و توصيف بقيه اقوام اين ناحيه را بفرصتى ديگر موكول نموده است . و اين فرصت را در جائى بدست آورده كه تعدادى از اين اقوام را كه بكمك سكاها شتافته بودند يا از آنها طلب كمك شده بود نام ميبرد و در اينجا بتفصيل از اقوام سورومات « 5 » ، ژلون « 6 » ، بودن « 7 » ، تور « 8 » ، ملانكلن « 9 » آندروفاژ « 10 » و آگاتير « 11 » ياد مىكند .\r\nمطالبى كه مؤلف در بند 126 تا 135 از كتاب چهارم نقل كرده است با روايت كتزياس و سترابون كاملا تطبيق مىكند .\r\nبنا بروايت اين هر دو مؤلف سكاها با فرستادن كمانى نيرومندتر از كمان پارسها بحضور پادشاه هخامنشى براى او پيغام فرستادند كه قدرت مقابله با سكاها را نخواهد\r\n\r\n\r\n","description":"","footnote":"\r\n( 1 ) -  Issedons \r\n( 2 ) -  Thyssagetes \r\n( 3 ) -  Yrques \r\n( 4 ) -  Argippes \r\n( 5 ) -  Sauromates \r\n( 6 ) -  Gelons \r\n( 7 ) -  Boudins \r\n( 8 ) -  Teures \r\n( 9 ) -  Melanclaines \r\n( 10 ) -  Androphages \r\n( 11 ) -  Agathyres \r\n","page_name":" 61 ","page_number":69},
  {"content":"\r\n\r\nداشت . سترابون با هردوت درباره علت عقب‌نشينى سپاهيان پارس هم‌عقيده است و معتقد است كه سپاه پارس در نتيجه فقدان آذوقه و ما يحتاج زندگى و على الخصوص نايابى آب ناگزير بعقب‌نشينى گرديد .\r\nهمچنين مطالب بند 126 تا 135 از حيث وصف ميدان‌هاى نبرد نيز با روايت مؤلفان سابق الذكر تطبيق مىكند ، چه هردوت مانند سترابون و كتزياس معتقد است كه صحنه اصلى عمليات جنگى در اين لشكركشى منطقه واقع در مغرب سرزمين سكاها و ناحيه‌اى واقع بين محل سكونت قوم آگاتير و رود دانوب بوده است .\r\nبرخى از مؤلفين عقيده دارند كه مطالبى كه مؤلف درباره گوبرياس و رفتار او با پادشاه در آخرين مراحل لشكركشى بسرزمين سكاها نقل كرده است ظاهرا بايد منبع صحيحى داشته و مؤلف آن را از دهان راويان آن زمان شنيده و يا باحتمال بيشتر از آثار متقدمان خود اخذ كرده باشد .\r\nبنا بحكايت هردوت گوبرياس تنها كسى بود كه در مقابل هداياى پرمعنائى كه براى پادشاه هخامنشى ارسال شده بود فريب ظاهر را نخورد و بر خلاف پادشاه تعبير نامساعدى از اين هدايا نمود ( بند 132 ) . همين شخص در موقع مناسب صريحا پادشاه را بعقب‌نشينى و بازگشت بكشور پارس تشويق كرده ( بند 134 ) و براى توفيق اجراى اين عمل بپادشاه توصيه كرده است كه ترتيب خاصى براى شروع عقب‌نشينى اتخاذ كند بطوريكه دشمن تا مدتى متوجه نشود و پارس‌ها فرصت داشته باشند كه مسافتى قابل توجه از آنها فاصله گيرند .\r\nبعقيده اين دسته از محققين مؤلف اين قسمت از اطلاعات خود را از كتب و آثار متقدمان يا معاصران خود اتخاذ كرده و عينا در متن كتاب خود آورده است . دليلى كه بر اين امر اقامه ميكنند اينست كه هردوت قبل از آنكه از گوبرياس نام برد مكرر از آرتابان برادر جوان پادشاه بعنوان مشاور او ياد كرده است ( بند 83 ) در حالى كه حوادثى كه در طى آن مكرر نام گوبرياس بميان ميآيد قسمت اعظم مطالب بندهاى 126 تا 135 را تشكيل ميدهد .\r\n\r\n","description":"","footnote":"","page_name":" 62 ","page_number":70},
  {"content":"\r\n\r\nاين امر مىرساند كه مؤلف مجموع اطلاعاتى را كه در اين قسمت بيان كرده از منبع واحدى اتخاذ نموده و عينا در اين قسمت از كتاب خود جاى داده است . در اين ميان فقط چند مطلب به نظر ميرسد كه باحتمال زياد مؤلف خود اضافه كرده است . از آن جمله است ماجراى توسل سكاها به يونىها و جنك و چگونگى گريز آنها كه در بندهاى 133 و 134 نقل شده است .\r\nپاره‌اى از مؤلفين عقيده دارند كه كمال بىانصافى است كه تمام اطلاعاتى را مورخ درباره مسائل نژادى و جغرافيائى و باستانشناسى در ضمن شرح حوادث در كتاب چهارم نقل كرده است اقتباس از آثار معاصران يا متقدمان او دانست .\r\nبعقيده اين دسته از محققان بسيارى از اين اطلاعات ثمره تحقيقات و تفحصات شخص مؤلف و يا نتيجهء مشاهدات و مسموعات او است . اين احتمال فقط در صورتى قابل قبول است كه دلايل قانع‌كننده‌اى براى آن وجود داشته باشد و يا بدلايلى ثابت شود كه مؤلف خود شخصا قادر به تهيه اين اطلاعات بوده است . چه بسا احتمال ميرود كه مؤلف در ضمن سفرى كه براى سياحت و تماشاى دنياى آن زمان در پيش گرفت بقسمت‌هائى از تراكيهء شرقى سفر كرده و خود اطلاعاتى درباره اقوام مورد بحث بدست آورده باشد .\r\nترديدى نيست كه هردوت تمام مطالبى را كه درباره آثار و بقاياى آن دوره نقل مىكند شخصا به چشم نديده و نميتوان تصور كرد كه وى خندق‌هائى را كه بدست بردگان حفر شده بود و از آنها سخن ميگويد شخصا به چشم ديده و يا رودها و انهارى را كه از آنها نام برده و كاخهائى را كه بداريوش كبير نسبت داده است از نزديك ملاحظه كرده باشد .\r\nالبته در بعضى از موارد كه مؤلف مدعى است چيزى را خود به چشم ديده و درباره آن كرده است دليلى موجود نيست كه اين ادعاى او را غير واقعى تشخيص داد .\r\nاز اين قبيل است در بند 81 در جائى كه ميگويد كه در يكى از نقاط اين سرزمين ظرفى مشاهده كرده است كه اگرچه ظرفيت آن به گنجايش ظرف معروف معبد دلف نميرسيد ولى از ظرفيت ظروف مشابهى كه مؤلف تا آن زمان ديده تجاوز ميكرده\r\n\r\n","description":"","footnote":"","page_name":" 63 ","page_number":71},
  {"content":"\r\n\r\nاست . اگرچه مؤلف درباره تاريخچه اين ظرف كه خود مدعى است آن را از نزديك به چشم ديده مطالبى نقل كرده است كه بيشتر بافسانه شبيه است ولى نقل اين مطلب دليل كافى بر ساختگى بودن گفته‌هاى او نيست . چه بسيار است مواردى كه مؤلف در جريان مسافرت‌هاى خود شاهد و ناظر بناهاى قديم بوده و ضمن شرح مشاهدات خود داستانهاى باورنكردنى را نيز كه درباره همان بناها از مردمان آن محل شنيده نقل نموده است . با اين ترتيب نقل اين داستانهاى اضافى دليل آن نيست كه او خود اين بناها را به چشم نديده باشد .\r\nاگر مطالبى را كه هردوت در اين قسمت از كتاب خود درباره مسائل جغرافيائى و نژادى و قبايل و اقوام محلى نقل كرده است بر روى نقشهء جغرافيائى مجسم نمائيم ملاحظه خواهيم كرد كه اين مطالب به دو دسته متمايز تقسيم مىشود و هر دسته مربوط بناحيه‌اى مشخص مىباشد . قسمتى از اين اطلاعات مربوط است بدره‌هاى رود دنيستر و بوك و قسمت ديگر آن مربوط است بمنطقه‌اى كه بين قسمت سفلاى دون و منطقه وسطاى ولگا قرار دارد و تا معابر اورال ادامه مييابد . درباره منطقه واقع بين بوك و دون مؤلف اطلاعات ناقص و مبهمى نقل نموده و در پاره‌اى از موارد نيز دچار اشتباهات جغرافيائى شده است .\r\nمثلا جهت جريان قسمت سفلاى دانوب را بر خلاف واقع نقل كرده و اشتباها آن را حد غربى سرزمين سكاها دانسته است ؛ از وجود كوههاى كارپات به كلى بىاطلاع بوده و درباره شبه جزيره كريمه نيز اطلاعات صحيحى نقل ننموده ( بند 99 ) ؛ شرحى كه از پيچ‌وخمهاى رود دنيپر داده و اطلاعاتى كه درباره پاره‌اى از انهار ديگر نقل كرده با واقعيت تطبيق ندارد ( بند 54 و 56 ) و غيره . . .\r\nدر پاره‌اى از موارد نيز از اقوام و مللى نام برده كه فقط بذكر نام آنها اكتفا كرده و بر خلاف معمول خود اطلاعات بيشترى درباره آنها نداده است . اين ابهام و اين تقسيم‌بندى اطلاعات جغرافيائى مؤلف مىرساند كه وى محتملا قسمتى از اطلاعات خود را از بازرگانانى اخذ نموده كه براى خريد گندم يا كالاهاى ديگر بسرزمين اوكراين ميرفته‌اند و يا\r\n\r\n","description":"","footnote":"","page_name":" 64 ","page_number":72},
  {"content":"\r\n\r\nدر جستجوى كالاهاى ناياب‌ترى تا سواحل بالتيك خود را با حوادث مختلف روبرو ميكرده‌اند .\r\nمحتمل است كه مؤلف قسمتى از اطلاعات خود را درباره اقوام و ملل ساكن اين نواحى از اين بازرگانان حادثه‌جو بدست آورده باشد . از اين قبيل است اطلاعاتى كه مؤلف درباره مردمانى نقل مىكند كه پائى شبيه بپاى بز داشته‌اند و يا خود را به شكل گرك ميساخته‌اند و يا شش ماه از سال را در حال خواب بوده‌اند ( بند 25 و 105 ) - دليلى كه بر اين امر ميتوان اقامه نمود اينست كه تعدادى از مؤلفين متقدم نيز دربارهء اين شگفتىها سخن گفته‌اند و هردوت نيز در يكى دو جاى كتاب خود با آنان به بحث پرداخته و درباره صحت يا سقم اظهارات آنها در موارد خاص اظهارنظر كرده است ( بند - 18 - 20 - 109 ) . ولى ترديدى نيست كه تمام اطلاعاتى كه مؤلف درباره سرزمين سكاها نقل كرده از اين قبيل منابع سرچشمه نگرفته و در بسيارى از موارد نيز وى خود شاهد و ناظر آنچه را كه نقل مينموده است بوده و يا اطلاعات خود را مستقيما از اهالى محل كسب نموده است . هردوت خود در چند مورد به اين مطلب اشاره مىكند . مثلا در بند 24 مينويسد كه « از اين سرزمين و اقوامى كه در اينسوى آن سكونت دارند تا محلى كه اين مردمان كله طاس زيست ميكنند ما به خوبى آگاه ميباشيم . زيرا از بعضى از سكاهائى كه بنزد آنها ميروند و همچنين از يونانيان بندر بوريستن و ديگر بنادر درياى سياه به آسانى ميتوان در اين باره اطلاعاتى بدست آورد . . . »\r\nهمچنين در بند 105 در جائى كه درباره شگفتىهاى قوم نور مطالبى نقل مىكند چنين مينويسد : « اين مردمان ظاهرى شبيه جادوگران دارند . زيرا بطوريكه سكاها و يونانيانى كه در سرزمين سكاها سكونت دارند نقل ميكنند . . . »\r\nو سپس مؤلف پس از نقل گفته‌هاى شگفت‌انگيز سكاها و يونانيان اضافه مىكند كه « من شخصا به آنچه اينان ميگويند باور ندارم ، ولى آنها در عقيده خود مصر هستند و حتى براى تأييد اظهارات خود سوگند ياد ميكنند . »\r\nاين كنايات و اشارات تا حدى نشانهء آنست كه مؤلف براى تنظيم اطلاعات خود\r\n\r\n","description":"","footnote":"","page_name":" 65 ","page_number":73},
  {"content":"\r\n\r\nبمطالب مورخان متقدم اكتفا نكرده و در بسيارى از موارد خود شخصا نيز بتحقيق پرداخته و يا لااقل درباره آنچه كه مؤلفان متقدم نقل كرده‌اند زحمت تحقيق به خود داده است .\r\nدر بند 81 از كتاب حاضر مؤلف چنين مينويسد : « درباره تعداد سكاها نتوانستم اطلاعات صحيحى بدست آورم . درباره اين موضوع مطالب مختلفى شنيده‌ام . برخى رقمى نقل ميكنند كه براى سكاها زياد به نظر ميرسد ، در حالى كه ديگران رقمى نقل ميكنند كه بسيار ناچيز به نظر ميآيد . با اين حال آنچه را كه به من نشان داده‌اند و من خود شخصا ديده‌ام اينست : . . . »\r\nهمچنين در بند 95 مؤلف چنين مينويسد : « بطوريكه من از يونانيان ساكن هلسپون و درياى سياه شنيده‌ام . . . »\r\nاين اشارات نيز مؤيد آنست كه مؤلف شخصا به تحقيق و تفحص و جمع‌آورى اطلاعات و مشاهده قسمت‌هائى از آنچه را كه نقل كرده است پرداخته و تمام آنچه را كه نقل كرده است از مؤلفان متقدم اخذ ننموده .\r\nبا اين حال در بعضى از موارد مؤلف بذكر آنچه را كه ديگران نقل كرده‌اند اكتفا كرده و زحمت تحقيق دربارهء صحت يا سقم آن به خود نداده است . از اين قبيل است مطالبى كه مؤلف در بند 48 و 49 درباره سرچشمهء دانوب و مسير و مصب‌هاى آن نقل كرده است . همچنين است در جائى كه در بند 99 تا 101 عرض سرزمين سكاها را از غرب بشرق در حدود بيست روز راه دانسته در حالى كه در جاى ديگر خلاف آن را گفته و همين فاصله را برابر هفده روز راه‌پيمائى دانسته است ( بند 18 و 19 ) .\r\nاين تناقس‌گوئى مىرساند كه منبع مطالب بند 99 تا 101 غير از منبع مطالب بند 18 و 19 مىباشد و احتمالا مؤلف اين دو اطلاع را از دو كتاب مختلف استخراج كرده است .\r\nاما در اينكه مؤلف اين قسمت‌ها را از نوشته‌هاى هكاته نقل نموده يا از جاى ديگر نميتوان بجرأت اظهارى نمود زيرا از آنچه هكاته درباره سرزمين سكاها نقل كرده جز عباراتى مختصر چيزى باقى نمانده و از اين مختصر نيز نميتوان تشخيص داد كه تا چه\r\n\r\n","description":"","footnote":"","page_name":" 66 ","page_number":74},
  {"content":"\r\n\r\nحد هردوت براى نقل اين قسمت از مطالب خود از نوشته‌هاى اين مؤلف استفاده كرده است .\r\nولى بعقيده پاره‌اى از محققين قسمت‌هائى از كتاب چهارم هردوت بىترديد از هكاته تقليد شده و بحثى كه مؤلف در بند 8 و 36 اين كتاب درباره وجود رودى بنام اقيانوس و مسير مدور آن نموده است و اشاره‌اى كه بعقيده پاره‌اى از مؤلفين پيشين در اين مورد نموده خود دليل بارزى است كه در هرحال مؤلف قسمتهائى از آثار مؤلفان پيشين را مورد استفاده قرار داده است . مؤلف در بند 36 از كتاب حاضر در قالب اين عبارات به اين مطلب اشاره مىكند : « . . . وقتى مشاهده ميكنم كه تاكنون بسيارى از اشخاص طرحهاى كلى از زمين تهيه كرده‌اند ولى هيچيك تفسير مستدلى از آن نداده‌اند واقعا بخنده ميافتم . . . »\r\nمقصود مؤلف از « بسيارى اشخاص » بىترديد هكاته جغرافىدان و مورخ معروف نيز مىباشد . چه اين مولف قبل از هركس درباره شكل زمين و خشگىها و درياها ببحث و مطالعه پرداخته بود .\r\nبنابراين ترديدى نميتوان داشت كه هردوت لااقل قسمتهائى از اطلاعات جغرافيائى خود را كه در قسمت اول از كتاب چهارم شرح داده شده از نوشته‌هاى مولفان پيشين و بخصوص هكاته معروف اقتباس نموده است . حال بايد ديد كه آيا وى براى جمع‌آورى اطلاعاتى كه درباره اوضاع و احوال اين سرزمين و عادات و رسوم و سنن ساكنان آن نقل نموده خود شخصا اقدام به مسافرت به اين نقاط نموده ، يا مستقيما بتحقيق پرداخته است و يا صرفا باقتباس از مطالب پاره‌اى از سياحت‌نامه‌ها و سفرنامه‌هاى سياحان و جهانگردان آن عصر اكتفا نموده و بعبارت بهتر آيا در اين موارد نيز بنقل مطالب مولفان پيشين اكتفا كرده و يا خود مطالبى براساس مشاهدات و تحقيقات شخصى بر آن افزوده است .\r\nدر پاره‌اى از قسمتهاى كتاب چهارم هردوت بسفرهائى كه قبل از او بپاره‌اى از نقاط جهان انجام گرفته اشاره كرده است و اين امر ميتواند دليل قانع‌كننده‌اى براى استفاده\r\n\r\n","description":"","footnote":"","page_name":" 67 ","page_number":75},
  {"content":"\r\n\r\nاو از سفرنامه‌هاى سياحان معاصر باشد .\r\nاز جمله در بند 42 از كتاب چهارم چنين مينويسد : « . . . اما آنچه درباره افريقا ميدانم اينست كه اين قسمت از هر جانب محصور از درياها است ، باستثناء قسمتى كه به آسيا متصل مىشود . تا جائى كه ما اطلاع داريم اولين كسى كه اين موضوع را ثابت كرد نكوس پادشاه مصر بود » سپس مؤلف در بند بعد درباره سفر تحقيقى كه اين پادشاه بدان دست زد چنين مينويسد : « پس از آنكه از حفر مجرائى از نيل بخليج عربستان منصرف شد تعدادى از اهالى فينيقيه را در كشتى نشاند و به دريا فرستاد و به آنها امر كرد در مراجعت از راه ستونهاى هركول « 1 » بدرياى شمال « 2 » وارد شوند . پس اين فنيقىها از درياى اريتره « 3 » حركت كردند . . . »\r\nسپس مؤلف در بند 43 اضافه مىكند كه « چنين بود ترتيب شناسائى افريقا » و در بند 44 مينويسد : « اما در مورد آسيا مهم‌ترين اكتشافات بوسيلهء داريوش انجام گرفت . . . » و سپس شرح مبسوطى از سفر سكيلاكس « 4 » سياح معروف يونانى كه بامر داريوش در اقيانوس هند بسياحت پرداخت نقل نموده و آنگاه بشرح اطلاعات خود درباره قاره اروپا پرداخته است .\r\nبىترديد نقل مطالبى دربارهء اين سفرهاى اكتشافى دليل آن نيست كه مؤلف تمام اطلاعات خود را در اين باره از سفرنامه‌هائى كه محتملا بوسيله سياحان تحرير گرديده اقتباس كرده باشد و چه بسيار محتمل است كه همين اطلاعات را درباره اين مسافرتها ضمن سفرهاى خود بنقاط مختلف خاورميانه و افريقاى شمالى بدست آورده باشد .\r\n\r\n\r\n","description":"","footnote":"\r\n( 1 ) - جبل الطارق امروز\r\n( 2 ) - مقصود از درياى شمال درياى مديترانه است كه به نظر مؤلف در مقام قياس با درياى جنوب يعنى درياى اريتره ( يا اقيانوس هند ) شمالى بوده است .\r\n( 3 ) - درياى اريتره درياى احمر بوده است . اين عنوان گاه به اقيانوس هند نيز اطلاق ميشده است .\r\n( 4 ) -  Skylax \r\n","page_name":" 68 ","page_number":76},
  {"content":"\r\n\r\nاز جمله محتمل است كه درباره سفر اكتشافى مصريان بدور افريقا در سرزمين مصر مطالبى بسمع او رسيده باشد ؛ چه بطوريكه مؤلف خود نقل مىكند در اين سرزمين دربارهء تاسيسات دريائى مصريان در زمان پادشاهى نكوس اطلاعاتى كسب كرده است و شرح مبسوطى نيز درباره مجرائى كه اين پادشاه بين نيل و درياى احمر حفر مينمود نقل كرده است . همچنين محتمل است كه مؤلف اطلاعات خود را درباره سفر سكيلاكس يونانى كه بامر داريوش انجام گرفت در شهر موطن خود هاليكارناس و يا ديگر شهرهاى يونانى سواحل آسياى صغير از دهان همشهريان خود يا يونانيانى شنيده باشد كه افسانه اين سياحت بزرك را با كبر و غرور خاص نقل مينموده‌اند . در اين مورد مؤلف دچار اشتباهى شده است كه مىرساند كه خود در هرحال شرح كامل اين مسافرت را در جائى نخوانده و مستقيما نيز از آن مطلع نشده است .\r\nهردوت نه تنها نسبت بنقشى كه سكيلاكس يونانى در اين سياحت به عهده داشته راه اغراق پيموده و او را فرمانده اين سفر اكتشافى دانسته ( در حالى كه اين خود مطلبى قابل بحث است ) بلكه درباره خط سير او نيز اشتباه نموده و اين اشتباه مىرساند كه اطلاعات كاملى درباره اين مسافرت نداشته .\r\nتوضيح آنكه هردوت مدعى است كه اين سردار يونانى ضمن آنكه موافق جريان رود سند پيش ميرفت بسوى شرق گرائيد و بدين ترتيب به اقيانوس هند وارد شد . در حالى كه رود سند انحرافى بسوى شرق ندارد و قطعا اشتباه مؤلف در اين مورد ناشى از آنست كه اطلاعات خود را در اين باره از راه دور بدست آورده است .\r\nتنها در چند مورد مؤلف خود به استفاده از سياحت‌نامه‌هاى سياحان پيشين يا معاصر اعتراف كرده است از اين قبيل است در مورد مطالب مربوط به بند 13 و 16 .\r\nدر بند 13 مؤلف چنين مينويسد : « آريستئاس فرزند كايستروبيوس از اهالى پروكونز نيز در يكى از اشعار حماسى خود نقل مىكند كه . . . همين شخص نقل مىكند كه بالاتر از قوم ايسدون . . . و باز از او نقل ميكنند كه . . . »\r\nهمچنين در بند 16 درباره كتاب آريستئاس چنين مينويسد :\r\n\r\n","description":"","footnote":"","page_name":" 69 ","page_number":77},
  {"content":"\r\n\r\n« آنچه در آن سوى منطقه‌اى كه در اين مقام بشرح آن مشغول ميباشم قرار دارد بدرستى بر هيچكس روشن نيست .\r\nزيرا من هيچكس را نيافتم كه اطلاعاتى درباره آن داشته و اين اطلاعات نتيجهء مشاهدات شخصى او باشد . و حتى آريستئاس كه كمى بالاتر از او نام بردم در كتاب شعرى كه سروده مدعى نشده كه شخصا از محل قوم ايسدون جلوتر رفته باشد . آنچه او ميگويد همانست كه ايسدون‌ها ميگفته‌اند . ما سعى خواهيم كرد هر مقدار اطلاعات دقيقى كه از راه شايعات درباره دورترين نقاط ممكن بدست آورده‌ايم در اين مقام نقل كنيم . »\r\nاما در اينكه مؤلف اطلاعات خود را در اين قسمت عينا از آريستئاس نقل نموده و يا تغييراتى بر وفق سليقه و عقيده خود در آن داده است ترديد است و نميتوان بحقيقت گفت كه چه قسمت از اطلاعات خود را در اين مورد مستقيما از آثارى كه خود بدانها اشاره كرده است اتخاذ كرده و چه قسمت آن را از دهان اهالى شهرهائى كه در طى سفر طولانى خود از آنها عبور كرده بدست آورده است . آنچه در آن ترديد نميتوان داشت اينست كه هردوت خود نيز سياحى بوده است كنجكاو و تيزهوش و در عين حال پرحوصله و پرحرف و بهركجا كه قدم ميگذارده و از هركس كه ميتوانسته درباره شگفتىهاى زمان خود و گذشته اطلاعاتى بدست ميآورده و بهرجا امكان داشته قدم ميگذارده و با چشمان تيزبين خود وضع موجود را مينگريسته است .\r\nبا اين ترتيب ميتوان نتيجه گرفت كه اطلاعاتى كه او در قسمت اول از كتاب چهارم خود نقل كرده تركيبى است از مجموع منابعى كه بدان اشارت رفت و همچنين مشاهدات و مسموعات شخص مولف در سفر پرمشكلاتى كه بدان دست زد .\r\n\r\n","description":"","footnote":"","page_name":" 70 ","page_number":78},
  {"content":"\r\n\r\n\r\nملپومن  ( Melpomene ) \r\n\r\n","description":"","footnote":"","page_name":" 71 ","page_number":79},
  {"content":"\r\n\r\n\r\nپارس‌ها در سرزمين سكاها پارس‌ها در افريقا و بغازها و تراكيه يونان در معرض خطر\r\n( از بند 1 از كتاب چهارم تا بند 26 از كتاب پنجم )\r\n\r\n","description":"","footnote":"","page_name":" 72 ","page_number":80},
  {"content":"\r\n\r\n1 - پس از تسخير بابل داريوش خود بمقابله سكاها رفت « 1 » . كثرت تعداد افراد ذكور در آسيا و فراوانى ثروتى كه از هر جانب بسوى خزانه شاهى سرازير بود پادشاه هخامنشى را بفكر انتقام از سكاها انداخت . زيرا سكاها در گذشته سرزمين ماد را اشغال كرده و كسانى را كه براى جلوگيرى از آنها رفته بودند شكست داده بودند و به اين ترتيب نقض عدالت اول بار از جانب آنها شروع شده بود . همانطور كه قبلا نقل كردم « 2 » سكاها مدت بيست و هشت سال بر آسياى عليا حكومت كردند . اينها در موقعى كه كيمرىها را تعاقب ميكردند به آسيا وارد شدند و مادها را از سلطنت بر كنار كردند « 3 » . زيرا قبل از اينكه سكاها به آسيا وارد شوند مادها بر اين سرزمين سلطنت ميكردند .\r\nوقتى سكاها بعد از بيست و هشت سال دورى از سرزمين خود ويس از گذشت اين مدت طولانى به آنجا مراجعت كردند با مشكلى روبرو شدند كه كمتر از مشكل آنها در ماد نبود « 4 » آنها با سپاهى كثير روبرو شدند ، زيرا زنان سكاها در مدت غيبت طولانى شوهران با غلامان خود روابطى برقرار كرده بودند .\r\n2 - سكاها عموم بردگان خود را كور ميكنند تا به ترتيبى كه شرح مىدهم شير لازم براى تهيه مشروب خود را بدست آورند . آنها « 5 » لوله‌هائى از استخوان كه ميتوان در\r\n\r\n\r\n","description":"","footnote":"\r\n( 1 ) - در اينجا طرز بيان مؤلف طورى است كه خواننده تصور مىكند داريوش بلافاصله پس از تسخير بابل بكشور سكاها لشكر كشيد ، در حالى كه لشكركشى داريوش به اين سرزمين مدتها بعد از استحكام پايه‌هاى سلطنت او و باحتمال زياد در سالهاى 415 تا 512 قبل از ميلاد اتفاق افتاده است .\r\n( 2 ) - كتاب اول - بند 106 .\r\n( 3 ) - دربارهء اين هجوم رجوع شود بكتاب حاضر - بند 11 و 12 و كتاب اول بند 6 و 15 و كتاب هفتم بند 20 .\r\n( 4 ) - اشاره بضيافتى است كه هوخشتر براى سران سكاها ترتيب داد و همه آنها را در تالار ضيافت از دم شمشير گذرانيد ( كتاب اول - بند 106 ) .\r\n( 5 ) - با اينكه ضمير سوم شخص جمع در اين مقام بسكاها برميگردد ، بطوريكه از دنبالهء مطلب معلوم مىشود مقصود از اين ضمير سكاها نميباشد بلكه بردگان آنها است كه در تحت نظارت آنها عملياتى را كه مؤلف شرح ميدهد انجام ميدادند .\r\n","page_name":" 73 ","page_number":81},
  {"content":"\r\n\r\nداخل آنها دميد و شباهتى كامل به نىلبك دارد بدست ميگيرند و آن را در عضو تناسلى ماديان فروميكنند و سپس با دهان به داخل آن ميدمند . و در همان حال كه بعضى از آنها مشغول دميدن هستند ، بعضى ديگر شير حيوان را ميدوشند . موجب اين عمل بطوريكه خود آنها نقل ميكنند اينست كه باديكه ميدمند وريدهاى ماديان را متورم و پستان‌هاى آن را سنگين مىكند . بعد از دوشيدن ، آن را در ظروف گودى از چوب ميريزند و كورها را گرد اين ظروف قرار ميدهند تا آن را بهم بزنند . آن قسمت را كه به روى ظرف ميآيد و بهترين قسمت شير مىباشد از قسمت زيرين آن‌كه ارزش كمترى دارد جدا ميكنند « 1 » .\r\nبراى انجام اين عمل است كه سكاها تمام اسيران خود را كور ميكنند « 2 » ، زيرا اينان صحراگردند و از زراعت بىخبراند .\r\n3 - از همين بردگان و زنان سكاها جوانانى بوجود آمدند و رشد كردند كه چون از چگونگى تولد خود باخبر بودند با سكاهائى كه از سرزمين ماد بازميگشتند بمخالفت برخاستند . آنان ابتدا با حفر خندقى عريض كشور خود را از ديگر نقاط مجزا كردند .\r\n\r\n\r\n","description":"","footnote":"\r\n( 1 ) - مقصود مؤلف اينست كه چربى شير را كه به صورت كره بر سطح خارجى آن ميايستد از قسمت تحتانى كه معمولا براى ساختن پنير به كار ميرود جدا ميكرده‌اند و بعبارت بهتر از شير كره ميگرفتند و بقيهء آن را براى امور ديگرى مصرف ميكردند .\r\n( 2 ) - مقصود هردوت اينست كه سكاها كه قومى صحراگرد و چوپان بودند و قسمت مهمى از احتياجات غذائى خود را از شير حيوانات رفع ميكردند اسيران خود را كور ميكردند تا نتوانند در موقع زدن شير كره آن را كه مطبوع‌تر و مقوىتر از باقيمانده آن بود تناول كنند .\r\nظاهرا بايد حدس هردوت در اين مورد چندان مقرون به حقيقت نباشد ، زيرا سكاها زندانيان خود را براى آن كور ميكردند كه نگريزند و اگر ملاحظه ميكنيم كه براى انجام اين عمل يعنى زدن شير كه صنعت عمده تمدن چوپانى محسوب مىشود از وجود اين بردگان كور استفاده ميكرده‌اند ، دليل اين امر آنست كه اولا در تمدن چوپانى غير از اين كار و نظاير آن ، كار توليدى ديگرى وجود نداشته و بعلاوه از غلامان و بردگان كور كارى جز اين عمل كه مستلزم حركت و بينائى نيست ساخته نبوده است .\r\n","page_name":" 74 ","page_number":82},
  {"content":"\r\n\r\nاين خندق از كوههاى توريد « 1 » تا پالوس مايوتيس « 2 » در نقطه‌اى كه اين رود از همه جا عريض‌تر است ادامه داشت .\r\nسپس اينان در برابر سكاهائى كه ميكوشيدند به داخل سرزمين آنها وارد شوند موضع گرفتند و با آنها جنگيدند . چون عمليات جنگى به طول انجاميد و در اين جنك‌ها سكاها نتوانستند كمترين تفوقى بيابند يكى از آنها چنين سخن آغاز كرد : « سكاها ! بچه كارى مشغول ميباشيم ؟ ما با كشتن اين بردگان از نفوس خود ميكاهيم زيرا از يكطرف تعدادى از ما كشته شده‌اند و از طرف ديگر با كشتن اينها از تعداد كسانى كه بايد بعدها بر آنها حكومت كنيم ميكاهيم . عقيده من آنست كه در همين محل نيزه‌ها و كمانهاى خود را بر زمين گذاريم و سپس هريك تازيانه‌اى كه براى هدايت اسب خود به كار ميبريم بدست گيريم و باستقبال آنها رويم . مادام كه آنها ما را با اسلحه مىبينند خود را همرديف ما تصور ميكنند و ما را مادرزاد با خود برابر ميدانند ، ولى وقتى مشاهده كنند كه ما بجاى اسلحه تازيانه در دست گرفته‌ايم خواهند دانست كه بردگان ما هستند و همين كه اين وضع را تشخيص دادند ديگر مقاومت نخواهند كرد . »\r\n4 - پس از آنكه سكاها اين عقيده را شنيدند باجراى آن دست زدند و بردگان كه از اين رفتار آنان در شگفت شده بودند گريختند و ديگر در مقام جنك برنيامدند . بدين ترتيب سكاها بر سرزمين ماد حكومت كردند و پس از آنكه مادها آنها را راندند از تو به ترتيبى كه نقل شد بسرزمين خود مراجعت كردند . براى انتقام از اين هجوم بود كه داريوش سپاهى بر ضد آنها تجهيز كرد .\r\n5 - بقراريكه سكاها خود نقل ميكنند ، قوم آنها از جميع ديگر اقوام جوان‌تر است .\r\n\r\n\r\n","description":"","footnote":"\r\n( 1 ) - توريد  ( Tauride )  يا كرسونز  ( Chersonese )  ناحيه‌اى از سواحل شمالى درياى سياه كه از جنوب بدرياى آزوف محدود ميشد و شامل كريمه امروز و قسمتى از سواحل شمالى درياى مزبور ميگرديد .\r\n( 2 ) - پالوس مايوتيس  ( Palus - Maiotis )  نام قديم درياى آزوف است كه ترجمهء تحت اللفظى آن « مرداب » يا درياچه مايوتيس مىباشد .\r\n","page_name":" 75 ","page_number":83},
  {"content":"\r\n\r\nآنان منشاء قوم خود را چنين ميدانند كه من نقل ميكنم : در زمانى كه كشور آنها بيحاصل بود پيش از همه مردى بنام تارژيتائوس « 1 » در آنجا به دنيا آمد . بطوريكه سكاها نقل ميكنند پدر اين مرد خداوند زوس « 2 » و مادرش يكى از رودهاى بوريستن « 3 » بود .\r\nآنچه آنها ادعا ميكنند براى من قابل قبول نيست ، ولى آنها اين ادعا را دارند .\r\nتارژيتائوس كه از چنين پدر و مادرى به دنيا آمده بود سه پسر داشت كه دو تاى آنها ليپو كسائيس « 4 » و آرپو كسائيس « 5 » و جوانترين آنها كولا كسائيس « 6 » نام داشتند . در زمان سلطنت آنها « 7 » گردونه‌اى با يوغ و تبر و جامى از زر از آسمان بر سرزمين سكاها فرود آمد .\r\nبرادر بزرگتر كه قبل از ديگران اين اشياء زرين را ديده بود به قصد تملك آنها پيش رفت . اما همين كه او پيش رفت آن زر سوزان شد . پس او كنار رفت و برادر كوچكتر از او پيش رفت و آن زر بار ديگر چنان شد كه شرح دادم . بدين ترتيب ، آن زر سرخ شد و اين دو نفر را از خود راند .\r\nاما وقتى براى سومين بار جوانترين آنان نزديك شد زر در برابر او خاموش شد و او آن اشياء را به خانه خود برد . به همين جهت برادران بزرگتر با توافق يكديگر سلطنت سراسر سرزمين سكاها را بطور مستقل ببرادر كوچكتر خود واگذار كردند .\r\n\r\n\r\n","description":"","footnote":"\r\n( 1 ) -  Targitaos \r\n( 2 ) -  Zeus \r\n( 3 ) -  Borysthene \r\n( 4 ) -  Lifoxais \r\n( 5 ) -  Arpoxais \r\n( 6 ) -  Colaxais \r\n( 7 ) - روشن نيست مقصود هردوت از « سلطنت آنها » در اين عبارت چيست ، زيرا اگر بنا بگفتهء او كه از قول سكاها نقل مىشود در آن زمان اين سه برادر تنها ساكنان سرزمين سكاها بوده‌اند بر چه قومى سلطنت ميكرده‌اند ؟ فرض اينكه يكى از آنها بر دو تن ديگر حكومت داشته نيز صحيح نيست زيرا مؤلف سلطنت را بهرسهء آنها نسبت داده و ميگويد « در زمان سلطنت آنها . . . »\r\n","page_name":" 76 ","page_number":84},
  {"content":"\r\n\r\n6 - بطوريكه نقل ميكنند دسته‌اى از سكاها كه اوخات « 1 » نام دارند از نسل ليپو كسائيس و دسته‌اى ديگر كه كاتيار « 2 » و تراسپى « 3 » نام دارند از نسل آرپو كسائيس ميباشند و از نسل برادر كوچكتر كه پادشاه بود ، دسته‌اى ديگر از سكاها بوجود آمدند كه پارالات « 4 » نام دارند « 5 » . نام مشترك همه آنها سكولوت « 6 » است . يونانىها اولين كسانى هستند كه اين قوم را بنام پادشاه آنها سيت « 7 » نام نهاده‌اند .\r\n7 - چنين بود منشاء قوم سكاها آنطور كه آنها خود مدعى هستند . از زمانيكه آنها بوجود آمده‌اند ، يعنى از زمان اولين پادشاه آنها تارژيتائوس ، تا زمانى كه داريوش بسرزمين آنها وارد شد بگفتهء خود آنها جمعا هزار سال فاصله است ، نه بيشتر . پادشاهان طلاى مقدسى را كه از آن سخن گفتم محافظت كرده‌اند « 8 » . هر سال براى جلب نظر مساعد آن زر قربانىهائى بافتخارش ترتيب ميدهند . سكاها عقيده دارند كه هركس كه در ضمن اين جشن نگهبانى طلاى مقدس را در هواى آزاد به عهده دارد بخواب رود آن سال را بپايان نميرساند و خواهد مرد .\r\n\r\n\r\n","description":"","footnote":"\r\n( 1 ) -  Auchates \r\n( 2 ) -  Catiares \r\n( 3 ) -  Traspies \r\n( 4 ) -  Paralates \r\n( 5 ) - بطوريكه ملاحظه مىشود هردوت باستناد گفته سكاها اين قوم را از چهار طايفه ميداند ، در حالى كه در هيچ‌جاى ديگر كتاب خود به اين اسامى اشاره نكرده است . از تراسپىها و پارالات‌ها در هيچيك از آثار مؤلفان كهن نيز نامى برده نشده . شايد تقسيم قبايل سكاها به اين چهار قبيله مربوط به زمان بسيار بعيدى باشد كه هنوز مهاجرتهاى بزرك اين قوم آغاز نشده بود و مدتها بر دورهء مؤلف و ديگر مورخان قديم مقدم بوده است .\r\n( 6 ) -  Scolotes \r\n( 7 ) - مقصود هردوت پادشاهى است كه سكيتس  ( Skythes )  نام داشته و در بند 10 همين كتاب به او اشاره شده است .\r\n( 8 ) - مقصود مؤلف قطعا پادشاهان مهمترين قسمت سرزمين سكاها بوده است كه به شرحى كه خود نقل مىكند بسه قسمت مجزا تقسيم شده بود و طلاى مزبور در يكى از قسمتهاى سه‌گانه آن نگهدارى ميشده است ( رجوع شود بدنبالهء مطلب در همين بند )\r\n","page_name":" 77 ","page_number":85},
  {"content":"\r\n\r\nسكاها براى جبران خسارت اين شخص هر مقدار از اراضى را كه بتواند در مدت يكروز با اسب گرد آن دور زند به او واگذار ميكنند .\r\nاز قراريكه نقل ميكنند چون اين سرزمين وسيع بوده ، كولا كسائيس براى پسران خود آن را بسه مملكت تقسيم كرده و براى يكى از آنها كه طلا در آن محافظت ميشده است وسعت بيشترى قائل شده است بطوريكه سكاها خود نقل ميكنند اگر بشمال سرزمين اقوامى كه بالاتر از آنها زيست ميكنند برويم به علت پرهائى كه در آن سرزمين وجود دارد ديگر نه چشمانمان جائى را خواهد ديد و نه ميتوانيم پيش برويم . زمين از اين پرها مستور و فضا از آن آكنده است ، بطوريكه مقابل چشم را مستور ميكنند « 1 » .\r\n8 - چنين است آنچه سكاها درباره خود و كشورهائى كه بالاتر از سرزمين آنها قرار دارند نقل ميكنند . اما يونانيان ساكن پون « 2 » اين مطالب را به ترتيبى كه اكنون نقل ميكنم شرح ميدهند : بطوريكه آنها نقل ميكنند هركول « 3 » در حالى كه گاوهاى ژريون « 4 » را پيش ميراند به اين سرزمين كه در آن موقع بىحاصل و خشك بود و امروز سكاها در آن سكونت دارند وارد شد . بطوريكه نقل ميكنند ، ژريون در خارج از ناحيه پون در جزيره‌اى كه يونانيان اريته « 5 » مينامند سكونت داشت .\r\n\r\n\r\n","description":"","footnote":"\r\n( 1 ) - هردوت در بند 31 همين كتاب ، خود اشاره مىكند كه مقصود از اين پرهاى شگفت‌انگيز كه زمين و هوا را تيره ميكنند دانه‌هاى سفيد برف است كه قسمت مهمى از سال در دشت‌هاى روسيه فرو ميريزد .\r\n( 2 ) - پون  ( Pont )  نام قسمتى از سواحل آسياى صغير در كنار درياى سياه است كه از شمال بدرياى سياه و از جنوب به فريژيه و كاپادوكيه محدود بوده و مدت‌ها قسمتى از ايالت كاپادوكيه بزرك را تشكيل ميداده است . تعداد كثيرى از مهاجرنشين‌هاى يونانى در سواحل اين ايالت تشكيل شده بود كه از آن‌جمله است ترابوزان و سيده  ( Side )  . اين قسمت از سواحل آسياى صغير پس از تسلط پارس‌ها ضميمه حاكم‌نشين سوم و نوزدهم سازمان مملكتى داريوش شد .\r\n( 3 ) - هركول  ( Hercule )  يا هراكلس  ( Heracles )  پهلوان افسانه‌اى در يونان باستان\r\n( 4 ) -  Geryon \r\n( 5 ) -  Erythee \r\n","page_name":" 78 ","page_number":86},
  {"content":"\r\n\r\nاين جزيره درست در برابر گديره « 1 » در آنسوى ستونهاى هركول « 2 » در نزديكى سواحل اقيانوس قرار داشت . هم آنها مدعى هستند كه سرچشمه اين اقيانوس كه گرداگرد زمين را فرا گرفته در جائى است كه خورشيد از آنجا طلوع مىكند « 3 » :\r\nاما آنها دليلى براى اثبات اين عقيده خود ندارند . وقتى هركول از اين محل حركت كرد و به ناحيه‌اى رسيد كه امروز بسرزمين سكاها معروف است چون از برف و سرماى آن غافلگير شد ، پوست شير خود را « 4 » به روى خود كشيد و بخواب رفت . در اين موقع اسب‌هاى او كه قبلا آنها را از گردونه گشوده بود تا در موقعى كه او بخواب ميرود به چرا مشغول شوند بر اثر حادثه‌اى كه باراده خداوندان پيش آمد ناپديد شدند .\r\n9 - بطوريكه نقل ميكنند ، همين كه هركول از خواب برخاست بجستجو پرداخت و پس از آنكه سراسر اين سرزمين را پيمود به محلى رسيد كه هيليا « 5 » نام دارد . در داخل غارى در اين محل با دختر جوانى به شكل مار روبرو شد كه از دو جنس مختلف بود . قسمت‌هاى علياى اندام او از زير شكم به بالا شبيه زنان و قسمت‌هاى تحتانى اندامش شبيه خزندگان بود . هركول اين موجود را با تعجب نگريست و سپس از او پرسيد كه آيا اسبهائى را مشاهده نكرده است كه در كنارى سرگردان باشند .\r\n\r\n\r\n","description":"","footnote":"\r\n( 1 ) -  Gadoira \r\n( 2 ) - ستونهاى هراكلس يا هركول نام قديم جبل الطارق امروز است .\r\n( 3 ) - يعنى محلى در جهت مشرق نسبت به يونان ، بعبارت بهتر مشرق زمين يا آسيا كه نسبت بيونانيان در جهت طلوع آفتاب محسوب ميشده است .\r\n( 4 ) - در دنياى باستان معروف بود كه هركول پهلوان افسانه‌اى پوست شيرى را كه بدست خود كشته بود بر تن داشت . در تصويرها و نقاشىهاى اين زمان نيز همه‌جا هركول را به صورت مرد نيرومندى مجسم كرده‌اند كه پوست شيرى بر تن و چماقى در دست دارد .\r\n( 5 ) - هيليا  ( Hylaia )  - دربارهء اين ناحيه رجوع شود بتوضيحات مؤلف در بند 18 و 19 و 76 همين كتاب .\r\n","page_name":" 79 ","page_number":87},
  {"content":"\r\n\r\nآن دختر جواب داد كه او خود آنها را ربوده و به شرطى به او مسترد خواهد كرد كه با او هم‌بستر شود . هركول در مقابل اين شرط حاضر شد با او هم‌بستر شود و چون آن دختر مايل بود كه هرچه بيشتر در كنار هركول بماند در استرداد اسب‌ها شتاب نداشت ، در حالى كه هركول مايل بود آنها را پس بگيرد و حركت كند .\r\nسرانجام آن دختر اسب‌ها را به او پس داد و چنين گفت : « من اين اسب‌ها را كه خود باينجا آمده بودند براى تو نگهدارى كردم ، تو نيز پاداش آن را به من دادى ، زيرا از تو سه پسر در شكم دارم . اكنون معلوم كن كه وقتى اين پسران بزرك شدند آنان را چكنم ، بنزد تو بازفرستم يا در همين محل از آنها نگهدارى كنم ( زيرا حكومت در اين سرزمين فقط به من تعلق دارد ) ؟\r\nبطوريكه نقل ميكنند آن دختر از هركول چنان سؤال كرد و هركول به او چنين پاسخ داد :\r\n« وقتى پسرانت بسن بلوغ رسيدند آنچه را كه ميكويم انجام ده و بيم نداشته باش كه مرتكب اشتباهى شود . هركدام را ملاحظه كردى كه اين كمان را به همين ترتيب كه من ميكشم ميتواند بكشد و اين كمربند را اينطور كه من بر كمر مىبندم بر كمر بندد او را اجازه ده كه در همين محل اقامت كند و هر كدام را كه نتواند عملياتى را كه نقل كردم انجام دهد از اين سرزمين بيرون كن . اگر چنين كنى هم خود خوشبخت خواهى شد و هم دستورهاى مرا اجرا كرده‌اى »\r\n10 - پس هركول يكى از كمانهاى خود را كشيد ( زيرا تا آن زمان او دو كمان همراه داشت ) و طرز بستن كمربند را نيز نشان داد و سپس كمان و كمربند را كه در محل قلاب آن جامى از زر آويخته بود به او داد و پس از آنكه اين اشياء را به او سپرد حركت كرد .\r\nوقتى پسران آن موجود به سن بلوغ رسيدند يكى از آنها را آگاتيرسوس « 1 »\r\n\r\n\r\n","description":"","footnote":"\r\n( 1 ) -  Agathyrsos \r\n","page_name":" 80 ","page_number":88},
  {"content":"\r\n\r\nو ديگرى را ژلونوس « 1 » و سومى را سكيتس « 2 » ناميد .\r\nو چون توصيه هركول را بخاطر داشت آنچه را كه او تعليم داده بود انجام داد .\r\nدو تن از پسران جوان ، آگاتيرسوس و ژلونون در اين آزمايش توفيق نيافتند و چون مادر آنها را از خود براند ، آن سرزمين را ترك كردند .\r\nپسر كوچكتر كه سكيتس نام داشت موفق شد و در آن سرزمين بماند . پادشاهانى كه يكى پس از ديگرى در سرزمين سكاها بسلطنت رسيدند همه از فرزندان همين سكيتس بودند كه خود فرزند هركول بود .\r\nو به ياد اين جام ، سكاها تا زمان حاضر جامهائى بكمربند خود نصب ميكنند « 3 » .\r\nو مادر نيز ترتيب كار را طورى داد كه سكيتس بتواند در آنجا بماند . چنين است آنچه يونانيان ساكن پون « 4 » نقل ميكنند .\r\n11 - اين مطلب را به ترتيب ديگرى نيز نقل كرده‌اند كه من بيشتر به آن معتقد ميباشم و اكنون بشرح آن ميپردازم : سكاهاى بيابانگرد ساكن آسيا بوده‌اند . و چون ماساگت‌ها « 5 » با آنها بجنك پرداختند در اثر فشار آنها از رود آراكس « 6 » گذشتند\r\n\r\n\r\n","description":"","footnote":"\r\n( 1 ) -  Gelonos \r\n( 2 ) -  Skythes \r\n( 3 ) - بعقيدهء برخى از مورخين در اينمورد مورخ كهن اشتباه كرده است و اگر هم سكاها اسبابى شبيه جام بر كمربند خود نصب ميكرده‌اند قطعا جلد يا وسيلهء تزيين قلاب كمربند آنها بوده است . بعلاوه در هيچيك از تصاوير و سنك‌نوشته‌هاى قديم اسبابى به شكل جام بر كمربند سكاها مشاهده نميشود .  - Belles Lettres  جلد 4 - صفحه 54 )\r\n( 4 ) - دربارهء پون  ( Pont )  رجوع شود بتوضيح ذيل بند شماره 8\r\n( 5 ) - ماساگت‌ها  ( Massagettes )  قوم سكائى ساكن رود اگزوس ( آموردريا ) - بنا بروايت هردوت كورش كبير پادشاه بزرگ هخامنشى در جنگ با ملكه افسانه‌اى اين قوم ( توميريس ) بقتل رسيد . ( هردوت - كتاب اول - بند 205 )\r\n( 6 ) - آراكس  ( Araxe )  هردوت از اين رود در قسمت‌هاى مختلف تاريخ خود بانحاء مختلف ياد كرده و چندين رود را به اين نام اسم برده و خصوصياتى مختلف از آن نقل كرده بقسمى كه از مجموع قرائن و امارات استنباط مىشود كه وى اين نام را بسه رود داده است :\r\n1 ) رودى كه در زمان داريوش خط سرحدى كشور هخامنشى و سرزمين ماساگتها بوده بقيه حاشيه در صفحه بعد\r\n","page_name":" 81 ","page_number":89},
  {"content":"\r\n\r\nو بسرزمين كيمرى « 1 » رفتند .\r\nزيرا بطوريكه نقل ميكنند سرزمينى كه امروز سكاها در آن سكونت دارند در گذشته به كيمرىها تعلق داشته . همين كه سكاها نزديك شدند ، كيمرىها كه مشاهده كردند به زودى سپاهى كثير به آنها حمله خواهد كرد با يكديگر بمشورت پرداختند .\r\nعقايد مختلف بود ؛ ولى از دو نظر بيشتر دفاع شد كه از بين آنها نيز عقيده پادشاهان بهتر به نظر ميرسيد . چه مردم عقيده داشتند كه راه چاره آنست كه بگريزند تا در محل نمانند كه خود را در معرض خطر جنك با دشمنان بيشمار قرار دهند . اما پادشاهان عقيده داشتند كه بايد براى دفاع از سرزمين خود تا آخرين نفس در برابر مهاجمين ايستادگى كنند .\r\nو چون مردم به هيچ قيمت حاضر بقبول عقيده پادشاهان نشدند و پادشاهان نيز نظر مردم را قبول نكردند ، مردم تصميم گرفتند بىتوسل بجنك بگريزند و كشور خود را بمهاجمين تسليم كنند . پادشاهان كه به خوبى نعمت‌هائى را كه در آن سرزمين از آن بهره‌مند بوده‌اند بخاطر داشتند و مشكلاتى را كه ممكن بود در صورت ترك وطن با آن مواجه شوند مجسم ميكردند تصميم گرفتند بميرند و در همان محل دفن شوند ولى با مردم نگريزند .\r\n\r\n\r\n","description":"","footnote":"\r\nبقيه حاشيه از صفحه قبل است ( كتاب اول - بند 205 و بعد ) و امروز آموردريا يا اكسوس  ( Oxus )  نام دارد .\r\n2 ) رودى كه امروز در سرحد ايران و روسيه قرار دارد و ارس ناميده مىشود . ظاهرا مقصود هردوت در اين مورد همين رود است زيرا سكاها اكثرا در شمال اين رود سكونت داشتند .\r\nليكن معلوم نيست كه چگونه ماساگت‌ها كه در مشرق درياى خزر زيست ميكرده‌اند آنها را مجبور بفرار بسرزمين كيمرى كرده‌اند . اين ابهام در بند 202 از كتاب اول هردوت نيز ملاحظه مىشود .\r\n3 ) باز بنا بروايت هردوت آراكس نام رودى بوده است كه در سرحد غربى كشور ماساگت‌ها قرار داشته و بدرياى خزر ميريخته و ظاهرا بايد اين رود ولگاى امروز باشد .\r\nاگر اين تعبير را صحيح بدانيم گفته هردوت كه سكاها در اثر فشار ماساگت‌ها به سرزمين كيمرى قدم گذاردند چندان دور از حقيقت به نظر نميرسد .\r\n( 1 ) -  Cimerie \r\n","page_name":" 82 ","page_number":90},
  {"content":"\r\n\r\nهمين كه اين تصميم گرفته شد ، آنها « 1 » به دو دسته تقسيم شدند و دسته‌هاى مساوى تشكيل دادند و باهم بجنك پرداختند . وقتى همه آنها يكى بدست ديگرى كشته شدند « 2 » ، مردم كيمرى آنها را در كنار رود تيراس « 3 » به خاك سپردند ( قبرهاى آنها هنوز ديده مىشود ) و پس از آنكه آنها را دفن كردند آن سرزمين را ترك گفتند . به اين ترتيب وقتى سكاها از راه رسيدند صحرائى بىساكن را به تصرف درآوردند .\r\n12 - هم‌اكنون نيز در سرزمين سكاها حصارهائى بنام حصار كيمريها و تنگه‌اى بنام تنگه كيمرى « 4 » وجود دارد و حتى ناحيه‌اى در آنجا وجود دارد كه آن را كيمرى مينامند .\r\nهمچنين يك بغاز كيمرى « 5 » نيز در اين سرزمين وجود دارد . اما درباره سرنوشت كيمريها ، آنچه مسلم است آنها در برابر سكاها به آسيا گريختند و شبه‌جزيره‌اى را كه امروز شهر يونانى سينوپ « 6 » در آن وجود دارد مهاجرنشين خود كردند .\r\nهمچنين مسلم است كه سكاها آنها را دنبال كردند و چون راه را گم كردند بسرزمين ماد رسيدند و آن را تصرف كردند ، زيرا كيمرىها در تمام مدت در طول ساحل ميگريختند در حالى كه سكاهائى كه بدنبال آنها رفته بودند قفقاز را در جانب راست خود گذاردند تا موقعى كه به داخل خشكى منحرف شدند و سرزمين ماد را تصرف\r\n\r\n\r\n","description":"","footnote":"\r\n( 1 ) - در اين مقام مطلب طورى نقل شده كه تصور ميرود يكطرف اين زدوخورد پادشاهان و طرف ديگر آن مردم بوده‌اند ، در حالى كه بطوريكه دنبالهء مطلب نشان ميدهد مقصود مؤلف اينست كه چون پادشاهان ترجيح دادند در محل دفن شوند و وطن خود را ترك نكنند خود به دو دسته تقسيم شدند و باهم به زدوخورد پرداختند ، تا همه كه بميرند و در وطن خود دفن شوند\r\n( 2 ) - معلوم مىشود تعداد پادشاهان قوم كيمرى آنقدر زياد بوده كه توانسته‌اند در برابر هم صف‌آرائى كنند و با يكديگر بجنگند . بايد تصور كرد كه اصطلاح « پادشاه » در اين مورد زياد وافى به مقصود نيست و قطعا مقصود مؤلف ملوك طوايف و سران خانواده‌هاى اشرافى كيمرى بوده است كه هريك كم‌وبيش بر تعدادى از مردم عوام فرمانروائى داشته‌اند .\r\n( 3 ) - تيراس  ( Tyras )  اين رود ظاهرا بايد رود دنيستر امروز  ( Dniestre )  در روسيه باشد .\r\n( 4 ) - باحتمال زياد مقصود مؤلف تنگهء ينى كاله  ( Ienie - Kale )  امروز است .\r\n( 5 ) - درباره اين اصطلاح رجوع شود بتوضيح ذيل بند 27 همين كتاب .\r\n( 6 ) -  Synope \r\n","page_name":" 83 ","page_number":91},
  {"content":"\r\n\r\nكردند « 1 » آنچه در اينجا نقل كردم روايت ديگرى است كه يونانيان و غير يونانيان در مورد آن اتفاق دارند .\r\n13 - آريستئاس « 2 » فرزند كايستروبيوس « 3 » از اهل پروكونز « 4 » نيز در ضمن يكى از اشعار حماسى خود نقل مىكند كه چون فبوس « 5 » بر او مستولى شد بنزد اهالى ايسدون « 6 » رفت . همين شخص نقل مىكند كه بالاتر از ايسدون‌ها قوم آريماسپ « 7 » سكونت دارد كه مردمانى يك چشم ميباشند « 8 » و بالاتر از آريماسپ‌ها گريفون‌ها « 9 » هستند كه\r\n\r\n\r\n","description":"","footnote":"\r\n( 1 ) - مشكل به نظر ميرسد كه كيمرىها كه بگفتهء مؤلف تا حدود دنيستر  ( Dniestre )  عقب‌نشينى كرده بودند از جانب قفقاز بمشرق زمين گريخته باشند . آنچه در اين زمينه مورد قبول غالب محققان مىباشد اينست كه كيمريها از تراكيه و بغازها گذشتند و به آسياى صغير گريختند . بعلاوه تصور نميرود سكاها در تعاقب دشمنى كه به اين سادگى در برابر آنها ميگريخت به حدى شدت عمل بخرج داده باشند كه از شتاب زياد راه را گم كرده و بسرزمين ماد وارد شده باشند  Belles Lettrea )  جلد 4 - صفحه 55 )\r\n( 2 ) -  Aristeas \r\n( 3 ) -  Caysstrobios \r\n( 4 ) -  Proconnese \r\n( 5 ) -  Phebus \r\n( 6 ) - ايسدون  ( Issedons )  - دربارهء اين قوم رجوع شود به بند 25 همين كتاب .\r\n( 7 ) - آريماسپ  ( Arimaspes )  - قوم افسانه‌اى سرزمين سكاها در آسيا كه بحكايت هردوت براى بدست آوردن رسوب زرين رودى كه بنام آنها آريماسپيوس  ( Arimaspius )  نام داشته با پرندگانى افسانه‌اى بمبارزه مشغول بوده‌اند .\r\n( 8 ) - هردوت در بند 116 از كتاب سوم نسبت به صحت اين ادعا ترديد كرده است . درباره منبع احتمالى افسانه اين قوم كه هردوت در جلد سوم و چهارم مكرر به آن اشاره كرده است رجوع شود به يادداشت ذيل بند 27 همين كتات .\r\n( 9 ) - گريفون  ( Griffons )  نام موجودى است افسانه‌اى كه مردم باستان آن را به صورت حيوانى مجسم ميكرده‌اند كه اندامى شبيه اندام شير ، سر و بالى نظير سر و بال عقاب ، گوشهائى نظير گوشهاى اسب و بالهائى نظر بال ماهى داشته . معروف است كه گريفون‌ها در سرزمينى كه آريماسپ‌ها اقامت داشتند مراقب معادن طلائى بوده‌اند كه اين قوم پيوسته در كمين آن بوده است .\r\n","page_name":" 84 ","page_number":92},
  {"content":"\r\n\r\nنگهبانان طلا « 1 » ميباشند\r\nو بالاتر از گريفون‌ها مردمان شمالى هستند كه تا سواحل دريائى پراكنده « 2 » ميباشند . و باز هم او نقل مىكند كه همه اين اقوام از آريماسپ‌ها گرفته تا ديگران باستثناى مردمان شمالى پيوسته با همسايگان خود در حال جنك و ستيز بوده‌اند . به اين ترتيب آريماسپ‌ها ايسدون‌ها را از سرزمين خود راندند و ايسدون‌ها سكاها را دنبال كردند و سكاها به كيمريها كه در سواحل درياى جنوب « 3 » سكونت داشتند فشار آوردند و آنها را مجبور به ترك سرزمين خود كردند . از اينقرار ، در مورد اين سرزمين اين شخص نيز عقيده‌اى مغاير عقيده سكاها دارد « 4 » .\r\n14 - من شرح دادم كه آريستئاس سراينده اشعار مورد بحث از چه شهرى بود . اكنون آنچه را كه درباره او در پرو كونز و سيزيك « 5 » شنيده‌ام شرح مىدهم . بطوريكه نقل ميكنند آريستئاس از حيث اصالت خانوادگى از هيچيك از همشهريان خود عقب نبود .\r\nروزى او به دكه نمدفروشى در پروكونز وارد شد و در آنجا بمرد . نمدفروش دكه خود را بست و به قصد اينكه اين خبر را ببازماندگان متوفى برساند بيرون رفت . كم‌كم شايعهء مرك آريستئاس در شهر پيچيد ، ولى ناگهان يكى از اهالى سيزيك كه از شهر آرتاكه « 6 » رسيده بود با كسانى كه بانتشار اين خبر مشغول بودند بمجادله پرداخت . وى مدعى بود كه آريستئاس را در راه سيزيك ديده و با او گفتگو كرده است . چون او « 7 » در برابر\r\n\r\n\r\n","description":"","footnote":"\r\n( 1 ) - مقصود طلائى است كه آريماسپ‌ها براى بچنك آوردن آن با گريفون‌ها ستيز ميكرده‌اند ( دربارهء اين موضوع رجوع شود ببند 116 از كتاب سوم ) .\r\n( 2 ) - باحتمال زياد مقصود مؤلف از اين دريا اقيانوس منجمد شمالى است .\r\n( 3 ) - مقصود سواحل درياى سياه است .\r\n( 4 ) - زيرا سكاها عقيده داشتند كه خود آنها بومى سرزمينى بوده‌اند كه بنام آنها معروف و قبل از آنها به صورت محلى خشك و بىحاصل بوده است ( هردوت - بند 5 از كتاب حاضر ) .\r\n( 5 ) - سيزيك  ( Cyzique )  از شهرهاى آسياى صغير در عهد باستان كه از حيث نظامى يكى از مراكز مهم درياى مديترانه محسوب ميشده است . سيزيك براى ساختمان‌هاى مجلل و كشتىهاى تجارى و نيروى نظامى خود شهرتى خاص داشت .\r\n( 6 ) -  Artake \r\n( 7 ) - مقصود نمدفروش است نه مسافرى كه از شهر آتار كه رسيده بود .\r\n","page_name":" 85 ","page_number":93},
  {"content":"\r\n\r\nمدعيان با تمام قوا از ادعاى خود دفاع ميكرد ، بستگان مرده به دكه او رفتند .\r\nاما وقتى در دركه را گشودند نه از زنده آريستئاس خبرى بود و نه از مردهء او .\r\nگويا هفت سال بعد از اين واقعه آريستئاس دوباره در پرو كونز ظاهر شده و اين اشعار را كه امروز يونانيان آريماسپه « 1 » مينامند سروده و همين كه اين اشعار را سروده بار ديگر از انظار ناپديد گرديده است .\r\n15 - چنين است آنچه در اين دو شهر نقل ميكنند . و اكنون آنچه را كه دويست و چهل سال پس از ناپديد شدن مجدد آريستئاس براى اهالى متاپونت « 2 » در ايتاليا روى داده و من از آن باخبرم شرح مىدهم ؛ من تا حدودى از اين مطلب اطلاع دارم كه محاسبات من در پروكونز و متاپونت اجازه داده‌اند « 3 » . بطوريكه اهالى متاپونت نقل ميكنند آريستئاس خود در اين سرزمين بر آنها آشكار شده و به آنها امر كرده است كه معبدى براى آپولون « 4 » بسازند و در كنار آن مجسمه‌اى بنام آريستئاس از اهل پروكونز برپا كنند . همچنين ظاهرا گفته است كه آنها تنها يونانيان مقيم ايتاليا ميباشند كه تا آن زمان آپولون بنزد آنها آمده است و او خود با اين باخدا همراه بوده است .\r\nوى در تمام اين مدت به شكل كلاغى ظاهر شده ، و همين كه اين مطلب را نقل كرده از نظرها ناپديد شده است .\r\nاز قرارى كه اهالى متاپونت نقل ميكنند آنها رسولى به دلف « 5 » فرستادند تا نظر\r\n\r\n\r\n","description":"","footnote":"\r\n( 1 ) -  Arimaspees \r\n( 2 ) - متاپونت  ( Metaponte )  از شهرهاى جنوبى ايتالياى باستان در ساحل خليج تارانت .\r\n( 3 ) - باحتمال زياد محاسباتى كه هردوت به آن اشاره مىكند براساس محاسبه نسل‌هائى بوده است كه از زمان ناپديد شدن آريستئاس تا ظهور مجدد او در متاپونت زندگى كرده‌اند .\r\n( 4 ) - آپولون  ( Apollon )  فرزند ژوپيتروژونون ، خداى شعر و موسيقى و مظهر زيبائى و جمال .\r\n( 5 ) - دلف  ( Delphes )  از شهرهاى معروف يونان باستان واقع در دامنه كوه معروف پارناس  ( Parnasse )  كه بنام فرزند آپولون دلف نام گرفته بود .\r\nشهرت اين شهر بمعبد بزرگى بود كه بنام آپولون در آنجا بنا شده بود و غيبگويان\r\n","page_name":" 86 ","page_number":94},
  {"content":"\r\n\r\nخداوند را دربارهء ظهور اين مرد سئوال كنند .\r\nهاتف دلف به آنان سفارش كرده بود كه از دستورات آن شبح پيروى كنند ، چه درينصورت وضع آنها بهتر خواهد شد . اهالى متاپونت كه اين جواب را با اعتقاد كامل قبول كردند دستورات شبح را اجراء كردند . آنچه مسلم است . امروز در نزديكى همان بنائى كه بنام آپولون مىباشد مجسمه‌اى وجود دارد كه بنام آريستئاس معروف است .\r\nبوته‌هاى خرزهره آن مجسمه را احاطه كرده‌اند و آن بنا در داخل ميدان عمومى قرار دارد .\r\nدر اينجا سخن درباره آريستئاس كافى است .\r\n16 - آنچه در آنسوى منطقه‌اى كه در اين مقام بشرح آن مشغول ميباشم قرار داد بدرستى بر هيچكس روشن نيست . زيرا من هيچكس را نيافتم كه اطلاعاتى درباره آن داشته باشد و اين اطلاعات نتيجه مشاهدات شخصى او باشد . و حتى آريستئاس كه كمى بالاتر از او نام بردم در كتاب شعرى كه سروده مدعى نشده كه شخصا از محل قوم ايسدون پيش‌تر رفته باشد ، و آنچه درباره كشورهاى آنسوى اين منطقه ميگويد همانها است كه از اين و آن شنيده است .\r\nبطوريكه خود اظهار مىكند ، آنچه او ميگويد همانست كه ايسدون‌ها ميگفته‌اند .\r\nاما ما سعى خواهيم كرد هر مقدار اطلاعات دقيقى كه از راه شايعات درباره دورترين نقاط ممكن بدست آورده‌ايم در اين مقام نقل كنيم .\r\n17 - اگر از بندر بوريستن « 1 » شروع كنيم - زيرا اين بندر درست در وسط قسمت\r\n\r\n\r\n","description":"","footnote":"\r\nيا هاتفان معروف آن بصدق پيشگوئى و حدس صائب حوادث آينده شهرتى خاص داشتند .\r\nاكثر پادشاهان و سرداران و سران اقوام و ملل باستان قبل از اقدام به هر عمل بزرك كسانى براى مشورت با خدايان به آن معبد ميفرستادند .\r\n( 1 ) - بوريستن  ( Borysthene )  رود دنيپر  ( Dniepre )  امروز است . محتمل است منظور مؤلف از اين بندر شهرى بوده است كه در مصب رود دنيپر قرار داشته  Belles Lettres )  - جلد چهار صفحه 58 ) .\r\n","page_name":" 87 ","page_number":95},
  {"content":"\r\n\r\nساحلى « 1 » سرزمين سكاها قرار دارد . از اين بندر « 2 » ببعد اولين قومى كه مشاهده مىشود قوم كالىپىها « 3 » است كه قومى است نيمه يونانى و نيمه سكائى . بالاتر « 4 » از آنها قوم ديگرى است كه آلازون « 5 » نام دارد . طرز زندگى اين قوم و قوم كالىپى از همه حيث به طرز زندگى سكاها شباهت دارد با اين تفاوت كه آنها گندم و پياز و سير و باقلا و ارزن را كشت و مصرف ميكنند . بالاتر از آنها اقوام نور « 6 » وجود دارند .\r\nبالاتر از سرزمين نورها در جهت شمال تا جائى كه ما اطلاع داريم صحرائى است غير مسكون . اقوامى كه نام بردم همه در طول رود هيپانيس « 7 » در مغرب بوريستن اقامت دارند .\r\n\r\n\r\n","description":"","footnote":"\r\n( 1 ) - مقصود قسمتى از اين سرزمين است كه مجاور درياى سياه بوده و در حقيقت قسمت جنوبى آن را تشكيل ميداده است ( هردوت - همين كتاب - بند 101 )\r\n( 2 ) - هردوت اين بندر ساحلى را كه بقول خود در قسمت وسطاى ساحل سرزمين سكاها قرار داشته نقطه شروع مطالبى قرار داده كه درباره اقوام و ملل اين سرزمين نقل كرده است .\r\nباحتمال زياد علت اين طرز بيان مؤلف آنست كه اصولا مؤلف اطلاعات خود را در اين باره در همين بندر بدست آورده و به همين جهت نقطه شروع آن را نيز همين بندر قرار داده است  Belles Lettres )  جلد 4 - صفحه 58 ) .\r\n( 3 ) -  Callipies \r\n( 4 ) - مؤلف در اين مقام اقوام را به ترتيبى كه نسبت بساحل درياى سياه قرار گرفته بودند شرح داده است ؛ از اينقرار اولين قوم ساحل شمالى درياى سياه قوم سكائى و دور تر از آنها در داخل روسيهء فعلى قوم كالىپى بوده است و در اينجا مؤلف در مقام آنست كه شرح دهد كه بنسبتى كه به داخل اين سرزمين رو بشمال پيش ميرويم اقوام ديگرى نيز در آن سرزمين سكونت داشته‌اند .\r\n( 5 ) -  Alazons \r\n( 6 ) - نور  ( Neures )  مردمان سارمات كه در قسمتى از ليتوانى كنونى سكونت داشتند و بحكايت افسانه‌هاى باستان و روايت هردوت قادر بودند خود را به شكل گرك درآورند .\r\n( 7 ) - هيپانيس  ( Hypanis )  ظاهرا نام قديم رودبوك امروز بوده است .  Lettres )  -  Belles  - جلد چهار - صفحه 59 )\r\n","page_name":" 88 ","page_number":96},
  {"content":"\r\n\r\n18 - همين كه از رود بوريستن عبور كنيم « 1 » ، ابتدا در ساحل دريا با هيليا « 2 » روبرو ميشويم ؛ بعد از آن ، كمى جلوتر در داخل خشكى ، سكاهاى زارع سكونت دارند كه يونانيان ساكن سواحل رود هيپانيس آنها را بوريستنى مينامند ، در حالى كه آنها خود را بنام محل اوليبيائى « 3 » مينامند . اين سكاهاى زارع سرزمينى را در تصرف دارند كه از جانب مشرق بفاصله چهار روز راه تا ساحل رود پانتىكاپس « 4 » ادامه مييابد و از جانب شمال به مقدار يازده روز بحرپيمائى در جريان رود بوريستن توسعه دارد . از اينجا ببعد و بالاتر از اين اقوام ، صحرائى وسيع وجود دارد . و پس از اين صحرا آدمخوارانى سكونت دارند كه قومى مخصوص ميباشند و از نژاد سكاها نيستند . بالاتر از آدمخواران صحراى واقعى شروع مىشود كه تا جائى كه ما اطلاع داريم هيچ موجود انسانى در آن زيست نميكند .\r\n\r\n\r\n","description":"","footnote":"\r\n( 1 ) - هردوت ظاهرا از پيچ بزرك رود دنيپر ( بوريستن ) بىاطلاع بوده ( همين كتاب - بند 53 ) و به همين جهت احتمال ميرود بسيارى از اقوامى را كه وى تصور ميكرده كه در آنسوى اين رود سكونت داشته‌اند در حقيقت در همين سوى آن بوده‌اند -  Belles Lettres )  جلد 4 - صفحه 59 ) .\r\n( 2 ) - هيليا  ( Hylaia )  - درباره اين محل رجوع شود به توضيحات مؤلف در بند 18 و 19 و 76 همين كتاب .\r\n( 3 ) - در عهد عتيق نام اوليبا  ( Olibia )  به چندين شهر اتلاق ميشد كه از همه مهمتر شهرى بود از مهاجرين ملطى و يونانى در ساحل رود بوريستن ؛ اين شهر همانست كه هردوت در اين بند به آن اشاره مىكند . همچنين در بىتىنى  ( Bithynie )  و پامفيلى  ( Pamphylie )  كه هر دو از نواحى قديم آسياى صغير بوده‌اند دو شهر به اين نام وجود داشته است .\r\n( 4 ) - رود پانتى كاپس  ( Panticapes )  ظاهرا يكى از شعب چپ رود بوريستن بوده است ( هردوت - كتاب حاضر - بند 54 ) . اما در محلى كه مؤلف بشرح آن مشغول مىباشد رودى به اين نام وجود ندارد و شايد مقصود او يكى از شعب راست رود بوريستن بوده كه اينگولتز  ( Ingouletz )  نام دارد .  Belles Lettres )  جلد 4 - صفحه 59 ) .\r\n","page_name":" 89 ","page_number":97},
  {"content":"\r\n\r\n19 - در طرف شرق اين سكاهاى زارع پس از عبور از رود پانتىكاپس به سرزمين سكاهاى بيابانگرد ميرسيم كه نه بذر ميافشانند و نه كشت ميكنند . سراسر اين منطقه باستثناى هيليا « 1 » عارى از درخت است . سرزمينى كه اين بيابانگردان در آن سكونت دارند بوسعت چهارده « 2 » روز راه‌پيمائى در جهت مشرق مىباشد و تا رود گروس « 3 » ادامه دارد .\r\nدر آنسوى رود گروس مناطقى وجود دارد كه به مناطق شاهى معروف است و ما قبلا دربارهء آن سخن گفتيم . در اين منطقه سكاهائى زيست ميكنند كه از حيث تعداد و جسارت بر ديگر سكاها سبقت دارند و آنها را رعاياى خود ميدانند .\r\n20 - اين مناطق در جهت جنوب تا سرزمين اقوام تور « 4 » ادامه دارد و از جانب مشرق به خندقى كه بوسيلهء فرزندان كوران حفر شده « 5 » و بندر تجارتى كرمن « 6 » در ساحل پالوس مايوتيس منتهى مىشود .\r\n\r\n\r\n","description":"","footnote":"\r\n( 1 ) - هيليا  ( Hylaia )  - درباره اين محل رجوع شود به توضيحات مؤلف در بند 18 و 19 و 76 همين كتاب .\r\n( 2 ) - مقايسه اين رقم با ارقام بند 101 همين كتاب درباره وسعت سرزمين سكاها نشان ميدهد كه مؤلف در اين مورد اشتباه كرده و باحتمال زياد مقصود او چهار روز راه‌پيمائى بوده نه چهارده روز . شايد اين اشتباه ناشى از غفلت استنساخ‌كنندگان بعدى و يا دخل و تصرفات آنها بوده و در متن اصلى تاريخ هردوت تناقضى از اين لحاظ بين مطالب اين بند و بند 101 وجود نداشته است .\r\n( 3 ) - گروس  ( Gerrhos )  - درباره اين رود رجوع شود بتوضيحات مؤلف در بند 56 و يادداشت ذيل بند 53 كتاب حاضر\r\n( 4 ) -  Taures \r\n( 5 ) - درباره اين خندق رجوع شود به توضيحات مؤلف در بند 3 همين كتاب .\r\n( 6 ) - كرمن  ( Kremnes )  يا كرمنوآ  ( Cremnoi ) \r\n","page_name":" 90 ","page_number":98},
  {"content":"\r\n\r\nقسمتى از سرزمين آنها به رود تانائيس « 1 » متصل مىشود . بالاتر از سكاهاى شاهى در جهت شمال ملانكلن‌ها « 2 » سكونت دارند كه قومى مخصوص ميباشند و از نژاد سكاها نيستند . و بالاتر از ملانكلن‌ها تا جائى كه ما اطلاع داريم غير از مرداب‌ها و صحارى غير مسكون چيزى نميتوان يافت .\r\n21 - همين كه از تانائيس عبور كنيم ديگر در سرزمين سكاها نيستيم . در اينجا اولين نقطه اين زمين به قوم سورومات « 3 » تعلق دارد كه در سرزمينى سكونت دارند كه به كلى عارى از اشجار وحشى يا دستى است و از آخر خليج پالوس مايوتيس شروع مىشود و بفاصله پانزده روز راه در جهت شمال ادامه مييابد .\r\n22 - بالاتر از آنها قطعه دوم به بودن‌ها « 4 » تعلق دارد كه سرزمينى را در اختيار دارند كه سراسر مستور از جنگلهائى از درختان با عطريات مختلف مىباشد . بالاتر از قوم بودن در جهت شمال ، ابتدا صحرائى قرار داد بوسعت هفت روز راه ؛ پس از آن ، در جهتى كه بيشتر بجانب باد مشرق متمايل مىشود قوم تيساژت « 5 » سكونت دارد كه قومى مخصوص است و افراد آن بتعداد كثير ميباشند و از راه شكار زندگى ميكنند .\r\nدر نزديكى آنها و در همان قسمت اقوامى سكونت دارند كه به ايركس « 6 » معروف ميباشند . مردمان اين قوم نيز از شكار زيست ميكنند و ترتيب شكار آنها چنين است :\r\nشكارچى بر بالاى درختى ميرود و در آنجا كمين مىكند - سراسر اين سرزمين\r\n\r\n\r\n","description":"","footnote":"\r\n( 1 ) - تانائيس  ( Tanais )  نام قديم رود دون  ( Don )  امروز است . شهرى به همين نام در مصب اين رود در نزديكى شهر كنونى آزوف وجود داشته كه در دنياى قديم از لحاظ دادوستد شهرتى خاص كسب كرده بود .\r\n( 2 ) -  Melanclaines \r\n( 3 ) -  Sauromates \r\n( 4 ) -  Boudins \r\n( 5 ) -  Thyssagetes \r\n( 6 ) -  Iyrkes \r\n","page_name":" 91 ","page_number":99},
  {"content":"\r\n\r\nاز درخت فراوانى مستور است - هريك از آنها سك و اسبى آماده دارند . اسب بقسمى تربيت شده كه ميتواند براى كوچك كردن جثه خود از روى شكم بر روى زمين بخوابد . وقتى شكارچى از بالاى درخت حيوانى را مشاهده مىكند تيرى بجانب آن حيوان مياندازد و سپس بر اسب ميپرد و در حالى كه سك بدنبال شكار افتاده است بتعاقب آن ميپردازد .\r\nآنطرف‌تر از اين اقوام ، در جهت مشرق سكاهاى ديگرى سكونت دارند كه از سكاهاى شاهى جدا شده‌اند و به اين منطقه آمده‌اند .\r\n23 - سراسر مناطقى كه از آنها ياد شد دشت وسيعى را تشكيل ميدهد كه خاك آن حاصلخيز است و تا سرزمين سكاهاى مورد بحث ادامه مييابد . از آنجا ببعد زمين سنگلاخ و شن‌زار است . وقتى قسمت وسيعى از اين صحراى سنگلاخ را عبور كنيم با كسانى روبرو ميشويم كه در دامنه كوه‌هاى مرتفع « 1 » سكونت دارند و همه از زن و مرد بىاستثناء از زمان تولد طاس هستند .\r\nبينى آنان پهن است و چانه‌اى نيرومند دارند و بزبانى مخصوص تكلم ميكنند ؛ بطريق سكاها لباس ميپوشند و از ميوه بعضى از درختان زيست ميكنند . درختى كه با ميوه آن زيست ميكنند پونتيك « 2 » نام دارد .\r\nارتفاع اين درخت تقريبا برابر ارتفاع درخت انجير است و ميوه آن بدرشتى باقلا است و هسته‌اى در داخل دارد « 3 » .\r\nوقتى اين ميوه ميرسد ، آب آن را كه مايعى غليظ و سياهرنگ است با يك قطعه پارچه ميگيرند . اين آب را كه آشى « 4 » نام دارد با شير مخلوط ميكنند و سپس ميآشامند و يا\r\n\r\n\r\n","description":"","footnote":"\r\n( 1 ) - باحتمال زياد مقصود مؤلف از اين كوههاى مرتفع رشتهء جبال اورال جنوبى است .\r\n Belles Lettres ) \r\nجلد 4 صفحه 61 )\r\n( 2 ) -  Pontique \r\n( 3 ) - ظاهرا اين درخت نوعى از گيلاس وحشى بوده است كه در مناطق سردسير ميروئيده  Belles Lettres )  جلد 4 - صفحه 62 ) .\r\n( 4 ) -  Aschy \r\n","page_name":" 92 ","page_number":100},
  {"content":"\r\n\r\nميليسند . و با قسمت غليظ ته‌نشين آن نوعى شيرينى تهيه مىشود كه با همان تغذيه ميكنند ؛ زيرا چون مراتع سرزمين آنها فقير است حيوانات آنها بتعداد كم مىباشد .\r\nهريك از آنها در زير درختى ميخوابند كه در زمستان آن را با پوششى از نمد سفيد مستور ميكنند ولى در تابستان پوششى ندارد . به اين اقوام هيچكس كارى ندارد ، زيرا آنها را موجوداتى مقدس ميدانند .\r\nاين مردمان هيچ سلاح جنگى ندارند و اختلافات اقوام همسايه را حل‌وفصل ميكنند .\r\nهركس كه از كشور خود رانده شود و بنزد آنها پناه برد از هرگونه تعرض در امان است .\r\nنام اين قوم آرژيپه « 1 » است .\r\n24 - از اين سرزمين و اقوامى كه در اينسوى آن سكونت دارند ، تا جائى كه اين مردمان كله طاس زيست ميكنند ، ما به خوبى آگاه ميباشيم ، زيرا از بعضى از سكاهائى كه بنزد آنها ميروند و همچنين از يونانيان بندر بوريستن و ديگر بنادر درياى سياه به آسانى ميتوان در اين باره استفسار كرد . سكاهائى كه بنزد آنها ميروند براى اين كار از هفت زبان استفاده ميكنند و هفت مترجم همراه دارند .\r\n25 - بطوريكه ذكر كردم اطلاعات ما بهمين‌جا محدود مىشود ؛ اما درباره آنچه بالاتر از مردمان كله طاس وجود دارد هيچكس نميتواند بدرستى سخن بگويد زيرا در اين سرزمين كوههاى مرتفع و غيرقابل عبور سدى تشكيل داده‌اند كه هيچكس نميتواند از آن عبور كند . اين مردمان كله طاس مدعى هستند - و بعقيدهء من آنچه آنان ميگويند باوركردنى نيست - كه در اين كوهها مردانى زندگى ميكنند كه پاى آنها مانند پاى بز است « 2 » و بالاتر از اين مردمان ، اقوام ديگرى زيست ميكنند كه نيمى از سال را در خوابند « 3 » .\r\n\r\n\r\n","description":"","footnote":"\r\n( 1 ) -  Argippees \r\n( 2 ) - محتملا اشاره بمردمان كوهستانى و كوهنوردى است كه به علت سرعت حركت پاهاى آنها را شبيه پاى بز كه حيوانى سريع الانتقال است تصور كرده‌اند .\r\n( 3 ) - محتملا اشاره به شب‌هاى طويل مناطق قطبى است كه ظاهرا مردمان باستان جسته گريخته اطلاعات پراكنده‌اى درباره آن داشته‌اند .  Belles Lettres )  جلد 4 - صفحه 63\r\n","page_name":" 93 ","page_number":101},
  {"content":"\r\n\r\nمن هيچيك از اينها را باور نميكنم .\r\nما يقين داريم كه در طرف شرق مردمان كله طاس مردمان ايسدون زندگى ميكنند ، ولى دربارهء آنچه در شمال اين قوم از مردمان كله طاس و ايسدون‌ها و غيره وجود دارد غير از آنچه خود آنها نقل ميكنند اطلاعى در دست نداريم .\r\n26 - بطوريكه نقل ميكنند ايسدون‌ها عادات و رسومى دارند كه چنين است : اگر كسى پدرش بميرد ، هريك از خويشان حيوانى براى او ميآورند و قربانى ميكنند و گوشت آن را قطعه‌قطعه ميكنند . سپس جسد پدر ميزبان خود را نيز قطعه‌قطعه ميكنند و همهء اين گوشت‌ها را باهم مخلوط ميكنند و با آن ضيافتى ترتيب ميدهند « 1 » . موها و كركهاى سر مرده را ميكنند و سپس سر را تميز و سرخ ميكنند و آنگاه در موقع قربانيهاى بزرك ساليانه خود ، مانند اشياء مذهبى آن را پرستش و نيايش ميكنند « 2 » . همانطور كه يونانيان با برگذارى مراسمى در سال متوفى از او تجليل ميكنند ، فرزندان اين قوم به اين ترتيب از خاطره پدران خود تجليل ميكنند . از طرف ديگر ايسدون‌ها نيز مانند مردمان كله طاس اشخاصى منصف و عادل ميباشند و زنان آنان همرديف مردانند و قدرت آنها با قدرت مردان برابر است .\r\n27 - از اينقرار اين اقوام نيز شناخته شده‌اند . اما دربارهء اقوامى كه بالاتر از آنها در شمال قرار دارند فقط ايسدون‌ها هستند كه وجود مردمان يك چشم و گريفون‌هاى محافظ\r\n\r\n\r\n","description":"","footnote":"\r\n( 1 ) - نظير اين رسم بنا بگفتهء مؤلف بين اقوام ماساژت نيز وجود داشته با اين تفاوت كه آنها اشخاص مسن را زنده قطعه‌قطعه ميكرده‌اند تا از زجر و شكنجه دوره كهولت در امان باشند ( هردوت - كتاب اول - بند 216 ) .\r\n( 2 ) - جالب‌توجه است كه سكاها نيز با سرهاى بريده دشمنان خود عملى مشابه آن انجام ميداده‌اند با اين تفاوت كه مقصود آنها از اين عمل تجليل مرده نبوده بلكه تحقير او بوده و به همين جهت كاسهء سر را براى مصرفى مخصوص اختصاص ميداده‌اند ( هردوت - كتاب حاضر - بند 65 )\r\n","page_name":" 94 ","page_number":102},
  {"content":"\r\n\r\nطلا را تأييد كرده‌اند « 1 » . سكاها فقط آنچه را كه شنيده‌اند نقل ميكنند و ما نيز اين مطالب را از قول سكاها نقل ميكنيم . نامى كه ما به آريماسپ‌ها « 2 » داده‌ايم سكائى است ؛ زيرا « آريما » « 3 » در زبان سكائى به معناى « يك » و « سپو » « 4 » به معناى « چشم » است .\r\n28 - در تمام مناطقى كه نام بردم زمستان بسيار سخت است ، بطوريكه مدت هشت ماه از سال سرمائى طاقت‌فرسا حكمفرما است . اگر در اين مدت آب بر روى زمين بريزند ، گل نميشود . اما اگر آتش روشن كنند ، گل خواهد شد . دريا و سراسر به سفر كيمرى « 5 » يخ\r\n\r\n\r\n","description":"","footnote":"\r\n( 1 ) - از افسانه‌هاى قديم نواحى آلتائى و آثار باستانى مربوط به اين سرزمين چنين استنباط مىشود كه در اين نواحى كه معادن طلا بتعداد زياد وجود داشته از قديم‌ترين ايام افسانه‌هائى درباره اين ثروت طبيعى و مردمان يك چشم و پرندگان مخصوصى كه نگاهبان و حافظ طلا بوده‌اند بر زبانها جارى بوده . در تمام افسانه‌هاى مردمان ساكن اين نواحى انعكاسى از اين تصورات مشاهده مىشود ، با اين تفاوت كه يك جا صحبت از پرنده‌ايست كه محافظ معادن طلا مىباشد و در جاى ديگر صحبت از اژدهائى است كه مراقب كوههاى حاوى معادن است .\r\n Belles Lettres ) \r\nجلد 4 صفحه 64 )\r\n( 2 ) -  Arimaspes \r\n( 3 ) -  Arima \r\n( 4 ) -  Spou \r\n( 5 ) - اين اصطلاح را يونانيان و مورخان باستان به دو بغاز و يك منطقه اطلاق ميكرده‌اند :\r\n1 ) باشتقاق كلمه‌اى يونانى كه به معناى تنگنا و معبر بوده اين اصطلاح به بغاز به سفر امروز اطلاق ميشده است .\r\n2 ) به سفر كيمرى به بغازى گفته ميشد كه امروز بغازينىكاله  ( Ienikalee )  يا كرچ  ( Kertsch )  نام دارد . اين بغاز در منطقه كريمه قرار دارد و درياى آزوف را بدرياى سياه متصل مىكند .\r\n3 ) همچنين به سفر به سرزمينى گفته ميشد كه شامل نواحى جنوبى روسيه امروز بوده و در شمال به سفر كيمرى و در دو سوى آن به طرف شمال امتداد داشته است . پايتخت اين كشور كهن شهر معروف پانتىكاپه  ( Panticapee )  بوده كه هردوت در كتاب حاضر مكرر از آن نام برده است . از شهرهاى مهم آن اولبيا  ( Olbia )  و تانائيس  ( Thanais )  بوده كه باز مؤلف مكرر از آنها ياد كرده است .\r\n","page_name":" 95 ","page_number":103},
  {"content":"\r\n\r\nمىزند بقسمى كه سكاهائى كه در خارج از خندق‌ها زيست ميكنند دسته جمعى به روى يخها ميروند و گردونه‌هاى خود را از روى آن ميگذرانند و به سرزمين سند « 1 » ميروند .\r\nچنين است وضع زمستان در تمام مدت هشت ماه آن .\r\nبعلاوه در مدت چهار ماه از بقيه سال هوا در اين سرزمين گرم نميشود . زمستان اينجا با زمستان تمام نواحى ديگر فرق دارد .\r\nبارندگى در تمام مدت زمستان در دوره‌اى كه عادة باران مىبارد آنقدر كم است كه جاى آن ندارد از آن صحبتى بشود ، در حالى كه در تابستان بطور مداوم باران مىبارد .\r\nدر سرزمين سكاها غرش رعد در فصولى كه در ديگر نقاط شنيده مىشود به گوش نميرسد « 2 » ؛ اما در تابستان رعد بشدت ميغرد . و اگر در زمستان بغرد به همان اندازه كه از يك معجزه تعجب ميكنند از آن نيز تعجب خواهند كرد . همچنين اگر زلزله‌اى روى دهد ، چه در زمستان و چه در تابستان ، در سرزمين سكاها آن را حمل بر معجزه ميكنند .\r\nاسب‌ها با استقامت تمام اين سرماى شديد را تحمل ميكنند ، در حالى كه خرها و قاطرها هرگز قدرت تحمل آن را ندارند .\r\nدر ديگر كشورها وضع برعكس است و اسب‌ها در نتيجه سرما به مرض شاقلوس مبتلا ميشوند و ميميرند ، در حالى كه قاطرها و خرها در برابر آن مقاومت ميكنند .\r\n29 - بعقيده من ، اگر در سرزمين سكاها گاوهاى بىشاخ از شاخ محرومند علت آن نيز آب و هواى اين ناحيه است . يكى از قرائنى كه در تأييد اين موضوع ميتوانم عنوان كنم مفهوم يكى از اشعار اوديسه هومر « 3 » است كه چنين ميگويد : « و افريقا سرزمينى كه بره‌ها در آنجا بسرعت شاخ درميآورند « 4 » . »\r\n\r\n\r\n","description":"","footnote":"\r\n( 1 ) - سند  ( Sindes )  شبه جزيره تامان  ( Taman )  و سرزمين آناپا  ( Anapa )  بوده است .\r\n Belles Lettres ) \r\n- جلد 4 - صفحه 64 )\r\n( 2 ) - مقصود مولف دو فصل بهار و پائيز است كه در آب و هواى مديترانه‌اى يونان فصل بارندگى و رعد و برق بوده است .\r\n( 3 ) -  Homere \r\n( 4 ) - اوديسه - ج 4 - ب 85  Belles Lehres )  - جلد 4 - صفحه 64 )\r\n","page_name":" 96 ","page_number":104},
  {"content":"\r\n\r\nبعبارت بهتر مقصود گوينده اينست كه در مناطق گرم شاخ حيوانات بسرعت ميرويد و برعكس ، در مناطقى كه سرماى شديد حكمفرما است اصولا شاخى بر سر حيوانات نميرويد و اگر هم برويد بسيار كوچك خواهد بود « 1 » .\r\n30 - از اينقرار آنچه دربارهء اين مناطق نقل كردم نتيجه سرماى آنجا است . اما آنچه موجب تعجب من شده اينست كه ( چون از آغاز كتاب خود تاكنون مرتبا بمطالب خارج از موضوع اشاره كرده‌ام ) چرا در سراسر ناحيه إله « 2 » هرگز قاطرى بوجود نميآيد ، در حالى كه اين ناحيه منطقه‌اى سرد نيست و ظاهرا دليل ديگرى براى اين امر نميتوان يافت . بطوريكه اهالى إله خود نقل ميكنند علت اينكه قاطر در سرزمين آنها بوجود نميآيد نفرين و لعنتى است كه بر آن سرزمين شده است .\r\nحقيقت آنست كه وقتى فصلى كه ماديان‌ها بارور ميشوند فرا ميرسد ، آنها را بخارج از سرزمين إله و بنزد اقوام مجاور ميبريد و در آنجا كه سرزمين خارجى است الاغ‌ها را با آنها آميزش ميدهند تا آبستن شوند ؛ پس از آن ، آنها را به كشور خود بازميگردانند .\r\n31 - اما درباره پرهائى كه بگفته سكاها فضاى نقاط دورافتادهء خشگى از آن انباشته شده و مانع عبور و مرور و ديدن اشياء مىشود آنچه به نظر من ميرسد اكنون نقل ميكنم .\r\nبالاتر از سرزمينى كه مورد بحث است پيوسته برف مىبارد . البته طبيعى است كه در تابستان كمتر از زمستان مىبارد . درينصورت هركس كه ريزش برف انبوه را بر روى زمين از نزديك ديده باشد ميتواند تصور كند كه من چه ميخواهم بگويم . زيرا دانه‌هاى\r\n\r\n\r\n","description":"","footnote":"\r\n( 1 ) - صحت يا سقم ادعاى هردوت در اين مورد وقتى آشكار مىشود كه گوزن‌ها و چهارپايان زورمند قطبى را در نظر مجسم كنيم كه از شاخ‌هاى پرپيچ‌وخم و نيرومند خود در زحمت ميباشند . شاخ پرپيچ‌وخم و گوزن نيرومند ، امروز مظهر سرماى مناطق قطبى شناخته مىشود .\r\n( 2 ) إله  ( Elee )  از شهرهاى قديم يونان واقع در ائولى  ( Eolie )  - شهر ديگرى به همين نام در ايتالياى باستان وجود داشته كه بوسيله مهاجرين شهر فوسه تأسيس شده بود و مكتب فلسفى معروفى بدان منسوب است .\r\n","page_name":" 97 ","page_number":105},
  {"content":"\r\n\r\nبرف به پر شباهت دارد و اگر قسمت‌هاى شمالى اين منطقه غيرمسكون است علت آنست كه زمستان آنجا چنين است . پس حدس من آنست كه وقتى سكاها و كسانى كه اطراف آنها زيست ميكنند از اين پرها صحبت ميكنند در حقيقت بكنايه از برف سخن ميگويند .\r\n32 - من از آنچه درباره دورافتاده‌ترين مناطق نقل كرده‌اند سخن گفتم . اما دربارهء مردمان شمالى نه از سكاها و نه از كسان ديگر كه در اين قسمت زيست ميكنند هيچكس غير از ايسدون‌ها ، اطلاعى ندارد « 1 » و بعقيدهء من ايسدون‌ها نيز در اين باره چيزى نقل نكرده‌اند « 2 » ، زيرا اگر آنها چيزى نقل ميكردند سكاها نيز بايد نقل كرده باشند ، همچنانكه از مردمان يك چشم نقل كرده‌اند . فقط در آثار ازيود « 3 » درباره مردمان شمالى سخن گفته شده است ؛ همچنين است اشعار اپيگون « 4 » هومر ، اگر واقعا او را بتوان مؤلف آن دانست .\r\n\r\n\r\n","description":"","footnote":"\r\n( 1 ) - طرز بيان هردوت در اين عبارت طورى است كه معلوم مىشود قبل از او مورخان يا جغرافىدانان يونانى مطالبى درباره اين « مردمان شمالى » نقل كرده‌اند كه هردوت در اين مقام كه بشرح حال اقوام ساكن نواحى سرد مشغول است نسبت به صحت وجود آنها ترديد مىكند . از لحن بيان و طرز كلام مؤلف كه تا حدى نيشدار به نظر ميرسد بايد حدس زد كه مخاطب او احتمالا هكاته معروف از اهل ملط است كه مؤلف مكرر بطور صريح و غيرصريح با او بمجادله پرداخته و در بسيارى از موارد ديگر در رد نظريات او استدلال كرده است . اگر اين حدس صحيح باشد بايد تصور كرد كه بىترديد مؤلف در جمع‌آورى مطالب اين قسمت از كتاب خود تحت‌تأثير كامل نويسندگان پيشين خود و از جمله هكاته معروف بوده و اين فرض هم وقتى قوت ميگيرد كه ملاحظه ميكنيم مؤلف به اين نواحى و حتى نواحى مجاور و نزديك آن اصولا سفرى نكرده است .\r\n( 2 ) - درينصورت بايد مطالبى كه بادعاى مؤلف آريستئاس  ( Aristeas )  دربارهء « مردمان شمالى » از قول ايسدون‌ها نقل كرده صحت نداشته باشد ( هردوت همين كتاب - بند 13 ) .\r\n( 3 ) - ازيود  ( Hesiode )  - شاعر معروف يونان در قرن هشتم قبل از ميلاد . در ناحيه بئوسى  ( Beotie )  به دنيا آمد و در زمينه اشعار اخلاقى شهرتى فراوان يافت . اثر معروف اوتئوگونى  ( Theogonie )  نام دارد كه ترجمه آن « شجره نسب خدايان » است .\r\n( 4 )  Epigones \r\n","page_name":" 98 ","page_number":106},
  {"content":"\r\n\r\n33 - اما فقط اهالى دلوس « 1 » ، هستند كه بيش از هر قوم ديگر دربارهء آنها سخن گفته‌اند .\r\nبطوريكه اينان نقل ميكنند مردمان شمالى هديائى براى خدايان بنزد سكاها ميآورده‌اند كه آن را با قشرى از كاه گندم مستور ميكرده‌اند ، اقوام ديگر آنها را از سكاها و اقوام مجاور بدست ميآورده‌اند و بسوى مغرب تا دورترين نقاط و سواحل آدرياتيك ميفرستاده‌اند و از آنجا به طرف جنوب منتقل ميشده است .\r\nنخستين مردمان يونانى كه اين هدايا را دريافت ميكرده‌اند اهالى دودون « 2 » بوده‌اند . سپس هدايا بوسيله اهالى دودون به خليج مالياك « 3 » ميرفته و از آنجا به اوبه « 4 » منتقل ميشده و از اين محل به شهر كاريستوس « 5 » فرستاده ميشده است .\r\nاما بعد از كاريستوس به آندورس « 6 » فرستاده نميشد و اهالى كاريستوس آنها را مستقيما به تنوس « 7 » ميبرده‌اند ، و اهالى تنوس نيز به دلوس منتقل ميكرده‌اند چنين است به شرحى كه اهالى دلوس نقل ميكنند ترتيب انتقال اين هدايا به سرزمين آنها .\r\nولى ظاهرا مردمان شمالى اول بار اين هدايا را بوسيله دو دوشيزه جوان فرستاده‌اند كه بنا بگفته اهالى دلوس نام آنها هيپروشه « 8 » و لااوديكه « 9 » بوده است .\r\nمردمان شمالى براى حمايت اين دوشيزگان پنج تن از افراد خود را با آنها\r\n\r\n\r\n","description":"","footnote":"\r\n( 1 ) دلوس  ( Delos )  - از مجمع الجزاير يونان باستان كه بحكايت افسانه‌هاى عتيق موطن آپولون و ديان  ( Diane )  خدايان معروف بوده و مدتها مورد احترام و پرستش جميع قبايل و اقوام يونانىنژاد و از مراكز مهم رفت‌وآمد درياى مديترانه محسوب ميشده است\r\n( 2 ) دودون  ( Dodone )  از شهرهاى معروف ناحيه اپير در يونان باستان - شهرت اين شهر بيشتر به علت معبدى بود كه در كنار جنگل مجاور آن قرار داشت و مخصوص خداوند زوس ( ژوپيتر ) بود و صداى مرموز هاتف آن از خلال زمزمه شاخ برگ درختان آن به گوش مىرسيد .\r\n( 3 )  Maliaque \r\n( 4 )  Eubee \r\n( 5 )  Carystos \r\n( 6 )  Andors \r\n( 7 )  Tenos \r\n( 8 )  Hyperoche \r\n( 9 )  Laodike \r\n","page_name":" 99 ","page_number":107},
  {"content":"\r\n\r\nهمراه كردند و اينها همانها هستند كه امروز پرفر « 1 » نام دارند و در دلوس احترامات زيادى براى آنها قائل ميباشند . اما چون كسانى كه به اين عنوان فرستاده ميشدند ديگر به سرزمين خود بازنمىگشتند ، آنها نگران شدند كه مبادا وضعى پيش آيد كه هرگز شاهد بازگشت فرستادگان پىدرپى خود نباشند .\r\nپس تصميم گرفتند كه هداياى خود را در قشرى از كاه گندم مستور كنند و به سرحد ببرند و از همسايگان خود بخواهند كه آنها را از طريق كشور خود به اقوام مجاور منتقل كنند . بدين ترتيب بود كه اين هدايا طى طريق ميكرد و به دلوس ميرسيد . اما من خود از سنتى باخبرم كه ميتوان با آنچه كه درباره هداياى مورد بحث روى ميدهد قياس كرد و آن چنين است : وقتى زنان تراكيه « 2 » و پئونى « 3 » قربانى به آرتميس « 4 » شاهى هديه ميكنند ، با هدايائى كه آنها در دست دارند هميشه مقدارى كاه گندم ضميمه است . چنين است آنچه تا جائى كه من اطلاع دارم اين زنان انجام مىدهند .\r\n34 - دوشيزگان و جوانان دلوس به ياد دوشيزگانى كه از جانب مردمان شمالى آمده\r\n\r\n\r\n","description":"","footnote":"\r\n( 1 ) - پرفر  ( Perpheres )  ظاهرا فرستادگانى بوده‌اند كه از جانب ساكنان شمالى بعنوان نماينده تجارى به شهرها و جزاير يونان و از جمله به دلوس اعزام ميشده‌اند .\r\n Belles Lettres ) \r\n- جلد 4 - صفحه 67 )\r\n( 2 ) - تراكيه يا تراس  ( Thrace )  امروز از نواحى اروپاى باستان واقع در شمال يونان و درياى اژه ؛ محل سكونت اقوام يونانى نژادى بوده است كه از نواحى شمالى يونان به سواحل و جزاير اين سرزمين مهاجرت ميكرده‌اند . وضع خاص اين سرزمين موجب شد كه يونانيان باستان آن را صحنه بسيارى از افسانه‌هاى قديم خود دانند .\r\n( 3 ) - پئونى  ( Peonie )  نام قديم قسمتى از مقدونيه است كه بنام پئون  ( Peon )  كه در رأس دسته‌اى از اقوام ائولى در 1300 سال قبل از ميلاد به اين سرزمين قدم نهاد خوانده شد و بعدها در زمان فيلپ مقدونى به كلى ضميمه مقدونيه اصلى گرديد .\r\n( 4 ) - آرتميس  ( Artemis )  يا ديان  ( Diane )  الهه شكار در يونان باستان كه در سراسر جزاير و نقاطى كه عناصر يونانى سكونت داشتند مورد پرستش بود . در دلوس  ( Delos )  و افز  ( Ephese )  دو معبد بزرك بنام او برپا شده بود ؛ بناى معبد دوم 220 سال به طول انجاميده بود . در مصر او را بنام ايزيس  ( Isis )  و در فريجيه بنام سىبل  ( Cybele )  ستايش مىكردند .\r\n","page_name":" 100 ","page_number":108},
  {"content":"\r\n\r\nو در دلوس مرده بودند موهاى خود را كوتاه ميكنند . اين دوشيزگان قبل از ازدواج قسمتى از گيسوان خود را مىبرند و آن را گرد غلافى مىپيچند و بر روى مقبره دودختران قرار ميدهند ( اين مقبره هنگام ورود به معبد آرتميزيون « 1 » در قسمت چپ قرار دارد و در محل آن درخت زيتونى روئيده است ) . جوانان دلوس نيز بهر تعداد كه باشند مقدارى از موهاى خود را گرد گياه سبزى مىپيچند و بر روى قبر ميگذارند . چنين است احتراماتى كه اهالى دلوس نسبت به اين دوشيزگان رعايت ميكنند .\r\n35 - ولى همين اهالى دلوس نقل ميكنند كه حتى قبل از هيپروشه و لااوديكه دو تن ديگر از دوشيزگان مردمان شمالى بنام آرژه « 2 » و اوپيس « 3 » به دلوس آمده و از همان ممالكى عبور كرده بودند كه آن دو دوشيزه عبور كرده بودند . گويا هيپروشه و لااوديكه به اين قصد آمده بودند كه خراجى را كه مردمان شمالى بجبران زايمان سريع « 4 » قبول كرده بودند براى ايليتى « 5 » بياورند . اما آرژه و اوپيس گويا خود بهمراه اين دو الهه « 6 » آمده بودند . بطوريكه باز اهالى دلوس نقل ميكنند . براى آرژه و اوپيس نيز احترامات ديگرى رعايت مىشود كه چنين است : زنان دلوس نام\r\n\r\n\r\n","description":"","footnote":"\r\n( 1 ) - آرتميزيون  ( Artemision )  معبد آرتميس الهه شكار در يونان باستان كه در دلوس برپا شده بود .\r\n( 2 ) -  Arge \r\n( 3 ) -  Opis \r\n( 4 ) - مقصود زايمان سريع و بىدرد الهه لتو  ( Leto )  است كه بحكايت افسانه‌هاى باستان الهه ايليتى  ( Ilithye )  او را در خانه خود مسكن و درد زايمان او را تسكين داده بوده است -  Belles Lettres )  جلد 4 صفحه 68 ) .\r\n( 5 ) -  ( Ilithye ) \r\n( 6 ) - مقصود از اين دو الهه يكى لتو  ( Leto )  است كه بحكايت افسانه‌هاى باستان براى زايمان خود به دلوس آمده بود و ديگرى ايليتى  ( Ilithye )  است كه از سرزمين مردمان شمالى براى كمك به لتو و تسكين درد او به دلوس آمده بود . در نسخ خطى از « دو خدا » صحبت در ميان است ، ولى باحتمال قريب بيقين مقصود همين دو الهه است كه هردوت مدعى است آرژه و اوپيس قبلا بهمراه آنها به دلوس آمده بودند  ( Belles Lettres )  جلد 4 صفحه 68 ) .\r\n","page_name":" 101 ","page_number":109},
  {"content":"\r\n\r\nآنانرا در سرودى كه يكى از اهالى ليسى « 1 » بنام اولن « 2 » بافتخار آنها سروده بر زبان جارى ميسازند و براى آنان اعانه جمع‌آورى ميكنند ؛ ساكنان جزاير و اهالى يونى رسم خواندن سرود اوپيس و آرژه و ذكر نام آنها و جمع‌آورى اعانه را از اهالى دلوس آموخته‌اند ( ديگر سرودهاى باستانى را كه در دلوس زمزمه ميشد همين شخص كه از ليسى آمده بود سروده است « 3 » ) ؛ همچنين در موقعى كه رانهاى قربانىها را بر روى قربانگاه ميسوزانند ، تمام خاكسترى را كه از آن بدست ميآيد بر روى قبر اوپيس و آرژه نثار ميكنند . قبر آنها در پشت معبد آرتميس رو بمشرق و در نزديكى تالار ضيافت اهالى كئوس « 4 » قرار دارد .\r\n36 - در اينجا سخن درباره مردمان شمالى كافى است . زيرا من از افسانه‌اى كه درباره آباريس « 5 » ساخته‌اند و بحكايت آن اين شخص كه ظاهرا از مردمان شمالى بوده است بىآنكه چيزى بخورد با خدنك معروف خود در سراسر زمين گردش كرده سخن نخواهم گفت .\r\nاگر مردمانى وجود دارند كه به « مردمان شمالى » معروف ميباشند ، بىترديد مردمانى نيز وجود دارند كه « مردمان جنوبى » نام دارند . وقتى من مشاهده ميكنم كه تاكنون بسيارى از اشخاص طرح‌هاى كلى از زمين تهيه كرده‌اند ولى هيچيك تفسير مستدلى از آن نداده‌اند ، واقعا بخنده ميافتم « 6 » . اينها تصور ميكنند كه جريان آب\r\n\r\n\r\n","description":"","footnote":"\r\n( 1 ) - ليسى  ( Lycie )  يا ليسكيه از نواحى آسياى صغير واقع در شمال غربى اين شبه‌جزيره در ساحل درياى مديترانه و درياى اژه كه از يك طرف به كارى  ( Carie )  و از طرف ديگر به پامفيلى  ( Pamphilie )  محدود بود . سرزمين ليسى و ميلى را در قديم ميلياد  ( Miliade )  ميناميدند . ساكنان اصلى آن را مهاجرين كرت  ( Crete )  تشكيل ميدادند كه مانند اهالى ديگر مهاجرنشين‌هاى يونانى آسياى صغير در زمان كوروش مطيع امپراتورى پارس شدند .\r\n( 2 ) -  Olen \r\n( 3 ) - مقصود اولن  ( Olen )  است\r\n( 4 ) - كئوس  ( Keos )  يا  ( Ceos ) \r\n( 5 ) -  Abaris \r\n( 6 ) - هدف هردوت در اين عبارت چندپهلو هكاته و ديگر مؤلفان عهد عتيق است كه مطالب مشروحى درباره شكل زمين و مناطق مختلف آن نقل كرده‌اند و هردوت همه‌جا با استفاده از هر فرصت به اشاره و كنايه از آن انتقاد كرده است .\r\n","page_name":" 102 ","page_number":110},
  {"content":"\r\n\r\nاقيانوس گرداگرد زمين را فرا گرفته « 1 » و زمين به شكل چرخى مدور است و آسيا با اروپا برابر است . اكنون من سعى خواهم كرد وسعت هريك از اين دو قاره و شكل آنها را در چند كلمه بيان كنم « 2 » .\r\n37 - در قسمت مركزى آسيا پارس‌ها سكونت دارند كه تا درياى جنوب كه بدرياى اريتره « 3 » معروف است پراكنده ميباشند . بالاتر از آنها در جهت باد شمال مادها سكونت دارند و بالاتر از مادها ساسپيرها « 4 » قرار دارند . بالاتر از ساسپيرها اهالى كولشيد « 5 » قرار دارند كه تا درياى شمال « 6 » كه رود فاز « 7 » به آن ميريزد پراكنده مىباشند .\r\n38 - اين چهار قوم در فاصله بين دو دريا سكونت دارند . از آنجا در جهت مغرب دو شبه - جزيره از قسمت مركزى جدا ميشوند و به داخل دريا پيش ميروند و من اكنون به وصف\r\n\r\n\r\n","description":"","footnote":"\r\n( 1 ) - اين نظريه معروف متعلق به هكاته مورخ و جغرافىدان يونان باستان است كه عقيده داشت آبهاى اقيانوس مانند رودهائى عميق و عظيم بگرد زمين در حركت ميباشند و زمين مانند نگين انگشتر در ميان آن قرار دارد .\r\n( 2 ) - با اينكه مؤلف در اينجا وعده داده است كه در سطور بعد درباره وسعت آسيا و اروپا و شكل اين دو قاره و مقايسه آن دو سخن خواهد گفت با اين حال به شرح مطالبى كه درباره پارس‌ها و خاندان هخامنشى نقل كرده اكتفا كرده و نه تنها درباره اروپا سخن نگفته بلكه در مورد آسيا نيز بيشتر به شرح و بسط درباره سرزمين پارس و مردمان آن پرداخته و بسيارى از قبايل و مردمان آن زمان آسيا را فراموش كرده است .\r\n( 3 ) - درياى اريتره  ( Erythree )  اقيانوس هند و درياهاى منشعب از آنست كه در دنياى باستان به اين نام خوانده ميشد . منشاء اين نامگذارى يكى از افسانه‌هاى قديم است كه بحكايت آن اريتراس  ( Erythras )  فرزند پرسه  ( Persee )  در اين دريا غرق شده است .\r\n( 4 ) - ساسپير  ( Saspires )  دسته‌اى از اقوام سكائى بودند كه در سواحل ارس و بالاتر از آن سكونت داشتند\r\n( 5 ) - كولشيد  ( Colchide )  از نواحى قديم آسيا واقع در مشرق درياى سياه و جنوب قفقاز كه رود فاز  ( Phase )  يا ريون  ( Rion )  آن را مشروب ميكرد .\r\n( 6 ) - مقصود درياى سياه است\r\n( 7 ) - فاز  ( Phase )  رودى بوده است در ايالت كولشيد  ( Colchide )  از نواحى قديم آسياى صغير كه امروز ريون  ( Rion )  نام دارد\r\n","page_name":" 103 ","page_number":111},
  {"content":"\r\n\r\nآنها ميپردازم . از طرف ديگر ، يكى از اين دو شبه‌جزيره كه از جانب شمال از رود فاز آغاز مىشود در داخل دريا در حاشيه درياى سياه و هلسپون « 1 » تا دماغه سيژه « 2 » در تروآد « 3 » پيش ميرود . همين شبه جزيره از جانب جنوب از خليج ميرياندروس « 4 » كه مجاور فينيقيه مىباشد تا برجستگى تريوپيون « 5 » ادامه مىيابد . در اين شبه‌جزيره سى قوم زندگى ميكنند .\r\n39 - اين يكى از آن دو شبه‌جزيره است . شبه‌جزيره دوم كه از پارس شروع مىشود در داخل درياى اريتره پيش ميرود . اين شبه‌جزيره شامل پارس « 6 » و بعد از آن آشور و بعد از آشور عربستان مىباشد و به خليج عربستان « 7 » كه داريوش در آنجا مجرائى به نيل حفر كرد منتهى مىشود - در حقيقت اين شبه‌جزيره باينجا منتهى نميشود « 8 » ، ولى معمول اينست كه چنين ميگويند - . از پارس تا فينيقيه منطقه بسيار وسيعى وجود دارد ؛ اما از فينيقيه ببعد شبه‌جزيره در طول سواحل سوريه فلسطين و مصر در داخل اين دريا پيش ميرود و در مصر بپايان ميرسد . در اين قسمت فقط سه قوم زيست ميكنند .\r\n40 - چنين بود قسمت‌هائى از آسيا كه بين سرزمين پارس و غرب قرار داد . و اما قسمت هائى كه در جهت شرق و طلوع آفتاب در آنسوى اقوام پارس و ماد و ساسپير و كولشيد\r\n\r\n\r\n","description":"","footnote":"\r\n( 1 ) - هلسپون  ( Hellespont )  يا درياى هله  ( Hellee )  نام قديم بغازهاى به سفر و داردانل است كه درياى سياه را بدرياى مديترانه متصل و قاره اروپا را از آسيا جدا مىكند .\r\n( 2 ) -  Sigee \r\n( 3 ) - تروآد  ( Troade )  منطقه‌اى واقع در شمال شرقى آسياى صغير در ساحل جنوبى درياى سياه\r\n( 4 ) -  Myriandros \r\n( 5 ) -  Triopion \r\n( 6 ) - هردوت قبلا در بند 37 همين كتاب سرزمين پارس را در قسمت مركزى آسيا نام برده بود و در اين بند بىتوجه به آنچه قبلا گفته است از نو پارس را بعنوان قسمتى از شبه‌جزيره عربستان ( يعنى شبه‌جزيره دوم پس از شبه‌جزيره آسياى صغير ) معرفى مىكند .\r\n( 7 ) - مقصود درياى احمر است كه بامر داريوش در قسمت علياى آن مجرائى بين آبهاى آن و انشعابات مصب نيل حفر و درياى مديترانه را بدرياى احمر متصل شد .\r\n( 8 ) زيرا افريقا نيز از طريق صحراى سينا به آن مربوط بوده ( هردوت - همين كتاب بند 4 )\r\n","page_name":" 104 ","page_number":112},
  {"content":"\r\n\r\nقرار دارند ، از يكطرف بدرياى اريتره و از جانب شمال بدرياى خزر و رود آراكس « 1 » كه بسوى مشرق جارى است محدود ميباشند .\r\nدر اينجا اراضى تا حدود هند مسكون است . اما از هند ببعد در جهت طلوع فجر باير است « 2 » و هيچكس نميتواند چيزى دربارهء آن نقل كند .\r\n41 - چنين است حدود و ثغور آسيا و وسعت آن . و اما دربارهء افريقا بايد گفت كه چون اين سرزمين بلافاصله بعد از مصر واقع شده در شبه جزيره دوم قرار دارد . اين شبه‌جزيره در طرف مصر باريك مىشود .\r\nاز اين دريا تا درياى اريتره « 3 » در حقيقت صد هزار ارژى « 4 » فاصله است كه جمعا هزار ستاد « 5 » مىشود . اما بعد از اين قسمت باريك ، بار ديگر شبه‌جزيره عريض مىشود و آن را در اين قسمت افريقا مينامند « 6 » .\r\n\r\n\r\n","description":"","footnote":"\r\n( 1 ) - درباره رود آراكس  ( Araxe )  رجوع شود به بند 202 از كتاب اول و بند 36 از كتاب سوم . از آنجا كه هردوت تصور ميكرده كه رودهاى مشرق زمين عموما بسوى شرق جريان دارد ، در اين مقام درباره جريان رود آراكس مطالبى نقل كرده است كه با آنچه خود در بند 202 از كتاب اول نقل كرده مبانيت دارد . نظير اين ضد و نقيض‌گوئى را در مطالبى كه مؤلف درباره جريان رود سند نقل كرده نيز ميتوان مشاهده كرد .\r\n( 2 ) - رجوع شود به كتاب سوم - بند 98\r\n( 3 ) - يعنى از درياى مديترانه تا درياى احمر ( طول تقريبى كانال سوئز امروز )\r\n( 4 ) - ارژى  ( Orgye )  واحد طول در يونان باستان و برابر يك متر و 776 ميليمتر ( يادداشت مقدمه دربارهء اوزان و مقادير در يونان باستان )\r\n( 5 ) - ستاد  ( Stade )  واحد طول در يونان باستان و برابر 177 متر و 6 سانتيمتر ( يادداشت مقدمه درباره اوزان و مقادير در يونان باستان )\r\n( 6 ) - معلوم مىشود هردوت قسمت مهمى از افريقاى آن زمان را كه از راه تنگه سوئز به آسيا مربوط بوده قسمتى از شبه‌جزيره دوم ميدانسته است كه خود شامل قسمت مهمى از پارس و ايالات جنوبى آن و سوريه و فلسطين و سرزمين عربستان امروز بوده است . شبه‌جزيره اول در نظر مؤلف آسياى صغير بوده كه با شبه جزيره دوم قسمت اصلى اراضى مسكونى آسيا را تشكيل ميداده است .\r\n","page_name":" 105 ","page_number":113},
  {"content":"\r\n\r\n42 - پس وقتى اختلاف بين اين سه منطقه دنيا چندان بىاهميت نباشد من كسانى را كه دنيا را به افريقا و آسيا و اروپا تقسيم كرده‌اند ستايش ميكنم . زيرا اروپا از حيث طول موازى با هر دو منطقه ديگر ادامه مييابد « 1 » ، در حالى كه از حيث عرض به نظر من با دو قسمت ديگر اصولا قابل قياس نيست « 2 » .\r\nاما آنچه درباره افريقا ميدانيم آنست كه اين قسمت از هر طرف باستثناى قسمتى كه به آسيا متصل مىشود از درياها محصور است . تا جائى كه ما اطلاع داريم اولين كسى كه اين موضوع را باثبات رسانيد نكوس « 3 » پادشاه مصر بود .\r\nوى ، پس از آنكه حفر مجرائى از نيل به خليج عربستان « 4 » را تعطيل كرد تعدادى از اهالى فينيقيه را در كشتى نشاند و به دريا فرستاد و به آنها امر كرد در بازگشت از راه ستونهاى هركول « 5 » بدرياى شمال « 6 » وارد شوند و از همين راه به مصر بازگردند .\r\n\r\n\r\n","description":"","footnote":"\r\n( 1 ) - اين فرض هردوت در صورتى صحيح است كه آسياى شمالى را نيز قسمتى از اروپا بدانيم . در اين صورت بايد تصديق كرد كه قاره اروپا در جهت طول سراسر جبهه شمالى آسيا و آفريقا را پوشانيده است .\r\n( 2 ) - مقصود مؤلف اينست كه طول قاره اروپا تقريبا با جمع طول دو قاره آسيا و افريقا برابر بوده ولى سياق عبارت طورى است كه به نظر ميرسد مؤلف عقيده دارد عرض اين قاره بقدرى از جمع عرض دو قاره ديگر بيشتر است كه قابل قياس با آن دو نميباشد . علت اين توهم غلط هردوت بىاطلاعى مردم باستان از حدود شمالى اروپا بوده كه تصور ميكرده‌اند وسعت اين قاره از جانب شمال نامحدود است . ( بند 42 همين كتاب و بند 44 )\r\n( 3 ) - نكوس  ( Necos )  يا نخوسى ، نخائوى اول پادشاه معروف مصر در اواخر قرن هشتم قبل از ميلاد است كه بوسيله سابوكوس پادشاه حبشه بقتل رسيد . نخائوى دوم كه به همين نام در اوائل قرن هفتم قبل از ميلاد سلطنت كرد فرزند پسامتيك معروف بود كه هردوت در جلد دوم از تاريخ خود مكرر درباره او سخن گفته است .\r\n( 4 ) - خليج عربستان در اصطلاح دنياى قديم درياى سرخ امروز بوده است .\r\n( 5 ) - ستونهاى هركول نام قديم جبل الطارق است در مغرب مديترانه\r\n( 6 ) - مقصود از درياى شمال درياى مديترانه است كه در مقام قياس با درياى جنوب يعنى درياى اريتره ( يا اقيانوس هند ) شمالى بوده است .\r\n","page_name":" 106 ","page_number":114},
  {"content":"\r\n\r\nپس اين فينيقىها از درياى اريتره « 1 » حركت كردند و بر روى درياى استوائى « 2 » به بحرپيمائى پرداختند . اينان هر سال در فصل خزان در هر نقطه‌اى از افريقا كه در طى سفر به آن ميرسيدند بساحل نزديك ميشدند و زمين را بذرافشانى ميكردند و تا فصل كشت در آن محل منتظر ميشدند . همين كه گندم را درو ميكردند بار ديگر عازم دريا ميشدند ، بقسمى كه بعد از دو سال در سال سوم از ستونهاى هركول گذشتند و به مصر رسيدند . و اينها نقل كرده‌اند كه در مدتى كه گرد افريقا در حركت بودند خورشيد طرف راست آنها بوده ؛ اين مطلبى است كه من شخصا باور نميكنم ، ولى ديگران مختارند كه آن را باور دارند .\r\n43 - چنين است ترتيب شناسائى افريقا . افريقا را ابتدا بطريقى شناختند كه شرح دادم و بعد از آن اهالى قرطاجنه اين مطالب را تأييد كردند ؛ چه ، ساتاسپس « 3 » فرزند تئاسپيس « 4 » كه از خاندان هخامنشى بود نتوانست گرد آن دور زند . با اينكه او را بچنين مأموريتى فرستاده بودند ، وى از طول سفر و تنهائى وحشت كرد و بىآنكه وظيفه‌ايرا كه مادرش به او محول كرده بود انجام دهد به عقب بازگشت . اين شخص از يكى از دختران باكره زوپير « 5 » فرزند مگابيز « 6 » هتك بكارت كرده بود و چون بامر خشاياشا مقرر شد بكيفر اين جنايت\r\n\r\n\r\n","description":"","footnote":"\r\n( 1 ) - درياى اريتره يا درياى احمر امروز كه گاه به اقيانوس هند و خليج فارس نيز گفته ميشد .\r\n( 2 ) - مقصود مؤلف از « درياى استوائى » اقيانوس هند است كه بلافاصله بعد از درياى سرخ قرار گرفته و با قسمتى از سواحل آسيا نيز مجاور است .\r\n( 3 ) -  Sataspes \r\n( 4 ) -  Teaspis \r\n( 5 ) - زوپير  ( Zopyre )  بزرك‌زاده پارس كه بنا باظهار هردوت با تدبير خود توانست شهر بابل را پس از محاصره طولانى و مقاومت شديد در آغاز سلطنت داريوش تسخير كند ( هردوت جلد سوم - بند 153 )\r\n( 6 ) - مگابيز  ( Megabyze )  پدر زوپير و يكى از هفت تن از بزرك‌زادگان پارس كه باتفاق داريوش بر ضد بردياى مغ قيام كرد و با قتل او بسلطنت غاصبانه مغ و برادرش خاتمه داد ( هردوت - جلد سوم - بند 67 تا 160 )\r\n","page_name":" 107 ","page_number":115},
  {"content":"\r\n\r\nچهار ميخ شود ، مادرش كه خواهر داريوش بود براى او تقاضاى عفو كرد و گفت كه شخصا مجازاتى سخت‌تر از آنچه خشاياشا تعيين خواهد كرد در حق او اجرا خواهد كرد ، چه او را مجبور خواهد كرد كه افريقا را دور بزند و آنقدر دور بزند تا از جانب ديگر به خليج عربستان برسد . خشايارشا با اين شرايط موافقت كرد . پس ساتاسپس به مصر رفت و در آنجا يك كشتى و تعدادى ملاح در اختيار گرفت و بسوى ستونهاى هركول « 1 » شراع بركشيد . پس از عبور از اين محل و پس از عبور از دماغه افريقا كه به دماغه سولوئيس « 2 » معروف است شراع بسوى جنوب بركشيد و مدت چند ماه از قسمت وسيعى از دريا عبور كرد ؛ سپس چون هنوز قسمت بيشترى باقى بود عقب‌گرد كرد و از نو به مصر بازگشت و از آنجا بنزد خشايارشا رفت و چنين نقل كرد كه در دورترين نقطه سفر خود ، در طول سواحل كشورى حركت كرده است كه ساكنان آن مردمانى بوده‌اند كوتاه‌قد كه لباسى از برگ خرما بتن داشته‌اند و هربار كه او و همراهانش با كشتىهاى خود بساحل نزديك ميشده‌اند اين مردمان كوتاه قد شهرهاى خود را ترك ميكردند و به كوهها ميگريختند . پس آنها بشهرها وارد ميشدند و بىآنكه خسارتى وارد كنند به ميزان آذوقه لازم خوراكى بچنگ ميآوردند .\r\nبطوريكه او نقل كرده است آنچه مانع ادامه گردش او بدور افريقا گرديد آن بود كه كشتى او ديگر پيش نميرفت و كاملا متوقف شده بود . خشايارشا بگفته او اعتماد نكرد و چون در هرحال ساتاسپس نتوانسته بود وظيفه‌اى را كه تعهد كرده بود انجام دهد همان مجازاتى را كه در آغاز كار درباره او در نظر گرفته بود اجراء كرد و امر كرد او را چهار ميخ كنند .\r\nيكى از خواجه‌سرايان ساتاسپس همين كه از مرگ ارباب خود مطلع شد با گنجينه و پول فراوانى به ساموس گريخت و يكى از اهالى ساموس آن پول‌ها را تصرف كرد . من نام اين شخص را ميدانم ، اما عمدا آن را بدست فراموشى ميسپارم .\r\n\r\n\r\n","description":"","footnote":"\r\n( 1 ) - جبل الطارق امروز .\r\n( 2 ) - دماغه سولوئيس  ( Soloeis )  امروز دماغه كانتن  ( Cap Cantin )  ناميده مىشود .\r\n","page_name":" 108 ","page_number":116},
  {"content":"\r\n\r\n44 - اما در آسيا مهم‌ترين اكتشافات بوسيله داريوش انجام گرفت . وى مايل بود بداند رود سند كه با يكى ديگر از رودها ، تنها رودهائى هستند كه تمساح در آن زيست مىكند در كجا به دريا ميريزد .\r\nپس تعدادى از كسانى را كه تصور ميكرد در بيان حقايق مورد اعتماد او ميباشند و از جمله سكيلاكس « 1 » از اهل كارياندا « 2 » را در كشتى نشاند و به اين مأموريت فرستاد .\r\nاين اشخاص از شهر كاسپاتيروس « 3 » و از سرزمين پاكتىها « 4 » حركت كردند . آنان از طريق رودخانه‌ها در جهت طلوع فجر و مشرق حركت كردند تا به دريا رسيدند « 5 » .\r\nسپس رو به سمت مغرب در دريا حركت كردند و در ماه سىام به محلى رسيدند كه فينيقىهائى كه كمى بالاتر دربارهء آنها سخن گفتم بامر پادشاه مصر از همان محل براى\r\n\r\n\r\n","description":"","footnote":"\r\n( 1 ) - سكيلاكس  ( Skylax )  سردار و جغرافىدان معروف يونانى كه بروايت هردوت بامر داريوش با تعدادى از پارس‌ها از راه هند به يكى از اولين سفرهاى اكتشافى بحرى جهان دست زد و سراسر مسير رود سند و سواحل جنوبى اقيانوس هند را پيمود ( تاريخ هردوت - جلد سوم بند 102 ببعد )\r\n( 2 ) - كارياندا  ( Caryanda )  از شهرهاى كارى باستان  ( Carie )  و موطن سكيلاكس جغرافى دان معروف يونان باستان\r\n( 3 ) - كاسپاتيروس  ( Caspatyros )  - ظاهرا بايد يكى از شهرهاى سيستان امروز بوده باشد كه بگفته هردوت سكيلاكس بامر داريوش سفر دريائى معروف خود را از آن محل آغاز نمود ( تاريخ هردوت - جلد سوم - بند 102 )\r\n( 4 ) - پاكتىها  ( Paktyes )  قومى بوده‌اند كه در ناحيه كوههاى سليمان سكونت داشتند و هردوت اصولا آنها را هندى ميدانست ( رجوع شود به تاريخ هردوت - جلد سوم - بند 102 و توضيح ذيل آن بند )\r\n( 5 ) - بفرض اينكه سكيللاكس و همراهان او بنا بگفته هردوت از طريق رود سند به طرف دريا رفته باشند هرگز جهت حركت آنها بسوى مشرق نبوده زيرا رود سند باستثناى پاره‌اى از قسمت‌هاى آن‌كه پيچ‌وخم دارد اصولا در جهت شمال به جنوب بسوى دريا ميرود نه در جهت غرب به شرق .\r\n","page_name":" 109 ","page_number":117},
  {"content":"\r\n\r\nگردش بدور افريقا حركت كرده بودند « 1 » . پس از اين گردش دريائى ، داريوش هنديها را باطاعت خود درآورد « 2 » و از اين دريا استفاده كرد .\r\nاز اينقرار در مورد آسيا اين مسئله مسلم است كه اگر قسمت شرقى آن را استثناء كنيم بقيه آن همان خصوصيات و مشخصات افريقا را دارا مىباشد « 3 » .\r\n45 - اما دربارهء اروپا هيچكس بوضوح نميداند كه آيا از جانب مشرق و شمال نيز به آب منتهى مىشود . آنچه ميدانيم اينستكه اين قاره در جهت طول در برابر دو قاره ديگر امتداد مييابد . همچنين من نميتوانم بفهمم كه بچه دليل زمين را كه يكى است به سه نام متمايز كه از اسامى زنان مشتق شده است ميخوانند و بچه دليل خط متمايز قسمتهاى آن را نيل كه رودى است مصرى و فاز « 4 » كه رودى است در كولشيد « 5 » قرار داده‌اند .\r\n( برخى « 6 » اين دو حد را تانائيس « 7 » كه رودى است در سرزمين مايوتيس « 8 » و تنگه‌هاى كيمرى ميدانند ) .\r\n\r\n\r\n","description":"","footnote":"\r\n( 1 ) - مقصود مؤلف تنگه سوئز آن زمان است ، زيرا دريانوردان فينيقى براى گردش بدور افريقا قبلا از همين محل حركت كرده بودند . اگر خط سيرى كه هردوت براى اين دريانوردان نقل مىكند صحت داشته باشد بايد تصديق كرد كه سفر دريائى آنان يكى از دشوارترين و سخت‌ترين سفرهاى دريائى آن زمان محسوب ميشده و قابل قياس با سفر دريائى نئارك  ( Nearque )  كه بعدها بامر اسكندر انجام گرفت نبوده است .\r\n( 2 ) - مقصود هنديهاى ساكن درهء سفلاى سند بوده است .\r\n( 3 ) - اشاره به درياها و رودها و شطهائى است كه بگفته مؤلف گرداگرد افريقا و آسيا مشاهده ميشد .\r\n( 4 ) - رود فاز  ( Phase )  نام قديم رود ريون  ( Rion )  است كه در ايالت كولشيد از نواحى قديم آسياى صغير در مشرق درياى سياه و جنوب قفقاز جارى بوده است .\r\n( 5 ) - كولشيد  ( Colchide )  از نواحى قديم آسيا واقع در شرق درياى سياه و جنوب قفقاز امروز .\r\n( 6 ) - مردمان عهد عتيق تصور ميكرده‌اند كه حد فاصل بين آسيا و افريقا رود نيل ( هردوت - جلد سوم - بند 16 و بعد ) .\r\n( 7 ) - تانائيس  ( tanais )  نام قديم رود دون  ( Don )  امروز است كه در محل بندر آزوف به دريا ميريزد .\r\n( 8 ) - مايوتيس  ( Maiotis )  نام قديم درهء رود دون  ( Don )  و سواحل درياى آزوف است\r\n","page_name":" 110 ","page_number":118},
  {"content":"\r\n\r\nهمچنين ما نه نام كسانى را كه اين خط فاصل‌ها را طرح كرده‌اند ميشناسيم و نه ميدانيم كه اسامى اين قاره‌ها را از كجا اخذ كرده‌اند . زيرا اكثر يونانيان مدعى هستند كه افريقا را بنام زنى از همين سرزمين كه ليبيه « 1 » نام داشته چنين نام گذارده‌اند .\r\nاما آسيا ظاهرا بنام زن پرومته « 2 » چنين نام گرفته ، در حالى كه اهالى ليدى نام آن را از خود ميدانند و مدعى هستند كه آسيا بنام آسيه « 3 » زوجه پرومته چنين نام نگرفته ، بلكه بنام آسيس « 4 » فرزند كوتيس « 5 » پسر مانس « 6 » چنين خوانده شده . قوم آسيا « 7 » مقيم سارد نيز نام خود را از همين شخص اتخاذ كرده است . اما درباره اروپا ، همانطور كه هيچكس نميداند كه اين قاره از آب محصور است يا خير ، دربارهء منشاء نام آن و كسى كه اين نام را به آن داده است نيز كسى اطلاعى ندارد ، مگر اينكه بگوئيم كه اين سرزمين نام خود را از اوروپه « 8 » از اهل صور « 9 » اخذ كرده باشد . در اين صورت اين قاره\r\n\r\n\r\n","description":"","footnote":"\r\n( 1 ) -  Libyie  - هردوت افريقا را همه‌جا ليبى  ( Libie )  نام برده و بنابراين روايتى كه در اين قسمت درباره وجه تسميه آن نقل مىكند با توجه بنامى بوده كه به اين قاره داده است .\r\n( 2 ) - پرومته  ( Promethee )  از غول‌هاى افسانه‌اى در دنياى باستان كه بحكايت افسانه‌ها در جنگ با غولها بكمك ژوپيتر خداى خدايان شتافت و سپس مورد حسادت خداى خدايان قرار گرفت و بامر او در كوههاى پارناس زندانى و سرانجام بدست هركول پهلوان افسانه‌اى از اسارت خلاص شد .\r\n( 3 ) -  Asie \r\n( 4 ) -  Asies \r\n( 5 ) -  Cotys \r\n( 6 ) -  Manes \r\n( 7 ) -  Asiade \r\n( 8 ) - اوروپه  ( Europee )  دختر آژنور  ( Agenor )  پادشاه افسانه‌اى فينيقيه . بحكايت افسانه‌هاى باستان ژوپيتر خداى خدايان به شكل گاوى نر درآمد و او را ربود و به سرزمين امروز اروپا برد و از آن زمان ببعد اين سرزمين بنام او اروپا ناميده شد .\r\n( 9 ) - صور يا تير  ( Tyre )  از بزرگترين بنا در دنياى باستان در ساحل شرقى مديترانه در محل كنونى بندر بيروت .\r\n","page_name":" 111 ","page_number":119},
  {"content":"\r\n\r\nنيز مانند قسمت‌هاى ديگر جهان قبلا بىنام بوده است . اما اين نكته مسلم است كه اين اروپه در اصل از آسيا بوده و هرگز به سرزمينى كه امروز يونانيان اروپا مينامند قدم نگذارده بود . اين زن فقط از فينيقيه به كرت و از كرت به ليدى رفت « 1 » . در اينجا سخن دربارهء اين موضوع كافى است ، زيرا ما در مورد اين اسامى از آنچه معمول و مرسوم است پيروى ميكنيم .\r\n46 - منطقه درياى سياه كه داريوش به آن حمله كرد بين تمام مناطق موجود يكى از مناطقى است كه اگر سكاها را استثناء كنيم ، جاهل‌ترين مردمان را دربردارد ؛ زيرا ما هيچ قوم زنده‌اى را نمىشناسيم كه در داخل اين سرزمين زندگى كند و از حيث علم و اطلاعات قابل ذكر باشد ؛ و همچنين باستثناى سكاها و آناكارسيس « 2 » هيچ انسان با اطلاعى را سراغ نداريم كه در اين سرزمين به دنيا آمده باشد . سكاها درباره يكى از مهم‌ترين مسائل مربوط به انسان راه حلى انديشيده‌اند كه از تمام راه‌حل‌هائى كه ما ميشناسيم عاقلانه‌تر به نظر ميرسد . اما غير از اين مسئله چيز ديگرى كه قابل ستايش باشد در آنها سراغ ندارم .\r\nاما آنچه آنها اختراع كرده‌اند و به شرحى كه گفتم اهميت بسيار دارد طريقه‌ايست كه هر مهاجمى را كه به آنها حمله كند مانع فرارش مىشود و اگر بخواهند مهاجم به آنها دست نيابد ، هيچ مهاجمى نخواهد توانست به آنها دست يابد . چه ، مردمانى كه نه شهر و نه حصارى ساخته شده دارند و همه بىاستثناء تيراندازانى سواركار و خانه بدوش ميباشند و در حيات خود به كشت و زرع احتياج ندارند و با حيوانات خود زيست ميكنند ، چگونه ممكن است در پناه مهاجمان نباشند و چگونه ممكن است به آنها دست يافت ؟\r\n47 - و اما علت اينكه اينها اين طرز زندگى را برگزيده‌اند آنست كه سرزمين آنها\r\n\r\n\r\n","description":"","footnote":"\r\n( 1 ) - درباره مسافرت اوروپه از فينيقيه به كرت و از كرت به ليدى رجوع شود به هردوت كتاب اول - بند 173\r\n( 2 ) - آناكارسيس  ( Anacharsis )  - از دانشمندان معروف يونان باستان كه از نژاد سكائى بوده است و بحكايت افسانه‌ها به علت تقليد از عادات و رسوم يونانيان در سرزمين اجدادى خود بوضعى فجيع بقتل رسيد ( رجوع شود به همين كتاب - بند 76 و 77 ) .\r\n","page_name":" 112 ","page_number":120},
  {"content":"\r\n\r\nبراى آن مناسب است ، و رودها و انهار نيز به آن كمك مىكند ؛ زيرا اين سرزمين كه به شكل دشت مىباشد سراسر از مراتع و انهار و رودهائى كه تعداد آنها با مجارى آب در مصر برابر مىباشد پوشيده شده است . من اكنون تعدادى از آنها را كه شهرتى دارند و از جانب دريا قابل كشتىرانى ميباشند نام ميبرم و آنها چنين‌اند : رود ايستروس « 1 » كه پنج دهانه دارد ؛ بعد از آن تيراس « 2 » ، هيپانيس « 3 » ، بوريستن « 4 » ، پانتىكاپس « 5 » ، هيپاكيريس « 6 » ، گروس « 7 » و تانائيس « 8 » جريان دارد . چنين است جزئياتى دربارهء رودهاى اين سرزمين .\r\n48 - ايستروس كه از تمام رودهائى كه ما ميشناسيم بزرگ‌تر است هميشه چه در زمستان و چه در تابستان جريانى يكنواخت دارد . اين رود اولين رود سرزمين سكاها از جانب مغرب مىباشد و اگر مهم‌ترين آنها نيز محسوب مىشود علت آنست كه رودهاى ديگرى به آن ملحق ميشوند . رودهائى كه به آن ملحق ميشوند بشرح زيراند : ابتدا پنج رود بزرگ است كه در سرزمين سكاها جاريند و عبارتند از : رودى كه سكاها پوراتا « 9 » و يونانيان پيرتوس « 10 » مينامند ؛ بعد از آن تيارانتوس « 11 » ، آراروس « 12 » ،\r\n\r\n\r\n","description":"","footnote":"\r\n( 1 ) - ايستروس  ( Istros )  يا ايستر  ( Ister )  نام رود دانوب در يونان باستان .\r\n( 2 ) - تيراس  ( Tyras )  نام قديم رود دنيستر  ( Dniestre )  امروز .\r\n( 3 ) - هيپانيس  ( Hypanis )  نام قديم شعبه‌اى از رودون كه امروز بوگ  ( Boug )  نام دارد .\r\n( 4 ) - بوريستن  ( Borysthene )  نام قديم رود دنيپر  ( Dniepre )  امروز است .\r\n( 5 ) -  Panticapes \r\n( 6 ) -  Hypakyris \r\n( 7 ) -  Gerrhos \r\n( 8 ) - تانائيس  ( Tanais )  نام قديم رودن دون امروز است .\r\n( 9 ) -  Porata \r\n( 10 ) -  Pyretos \r\n( 11 ) - تيارانتوس  ( Tiarantos )  محتملا رودسرت  ( Serth )  امروز بوده است -  Belleslettres )  - جلد 4 - صفحه 77 )\r\n( 12 ) -  Araros \r\n","page_name":" 113 ","page_number":121},
  {"content":"\r\n\r\nناپاريس « 1 » و اوردسوس « 2 » است . اولين رودى كه نام برده شد بزرگ است و در مشرق جريان دارد و آبهاى آن با آبهاى ايستروس مخلوط مىشود . رود دوم كه تيارانتوس نام دارد غربىتر و در عين حال كوچك‌تر است . آراروس و ناپاريس و اوردسوس در بين دو رود اول جارىاند و آب آنها نيز به ايستروس ميريزد « 3 » . چنين است انهارى كه در سرزمين سكاها جارى ميباشند و به رود ايستروس ملحق ميشوند . رود ماريس « 4 » نيز كه به ايستروس ميريزد از سرزمين قوم آگاتيرسس « 5 » سرچشمه ميگيرد .\r\n49 - از قلل كوه هموس « 6 » سه رود بزرگ ديگر جارى است كه از جنوب بسوى شمال ميروند و برود ايستروس ملحق ميشوند و عبارتند از : اطلس « 7 » ، اوراس « 8 » و تىبىزيس « 9 » . در تراكيه از سرزمين تراكىهاى كروبيز « 10 » رودهاى آتريس « 11 » ،\r\n\r\n\r\n","description":"","footnote":"\r\n( 1 ) -  Naparis \r\n( 2 ) -  Ordessos \r\n( 3 ) - بين رود  ( Prouth )  و سرت  ( Sereth )  رود مهم ديگرى كه به نواب ملحق شود وجود ندارد . تصور ميرود رود آراروس و ناپاريس و اوردسوس از رودهاى بزرگ دشت والاشى بوده باشند كه هردوت اشتباها آنها را در جهت شرق در ناحيه ملداوى قرار داده و تصور كرده است كه از جانب شمال به قسمتى از رود دانوب كه در جهت غرب بشرق جارى است ملحق ميشده‌اند .  Belles Lettres  جلد 4 - صفحهء 77 )\r\n( 4 ) -  Maris \r\n( 5 ) - آگاتيرسس  ( Agathyrses )  قومى بوده است كه در قسمت‌هائى از سلسلهء جبال كارپات ميزيسته .\r\n( 6 ) - هموس  ( Hemus )  نام قديم جبال بالكان .\r\n( 7 ) -  Atlas \r\n( 8 ) -  Auras \r\n( 9 ) -  Tibisis \r\n( 10 ) -  ( Crobyzes )  - ناحيه‌اى از سرزمين ميزى  ( Misie )  باستان كه قومى از نژاد تراكى در آن ميزيست .\r\n( 11 ) - رود آتريس  ( Athris )  كه بعضى از مورخان ژتروس  ( Jeterus )  و برخى ديگر ژاتروس  ( Jatrus )  نيز نام برده‌اند ، بايد قاعدة رود امروزى ژانترا  ( Jantra )  باشد .\r\n","page_name":" 114 ","page_number":122},
  {"content":"\r\n\r\nنوئس « 1 » و آرتانس « 2 » جارىاند كه برود ايستروس ملحق ميشوند . رود سكيوس « 3 » كه از ميان كوهستان هموس ميگذرد از سرزمين پئونى « 4 » و كوه رودوپ « 5 » عبور مىكند و به ايستروس ملحق مىشود . در سرزمين ايليرى « 6 » رود آگروس « 7 » جارى است كه بسوى شمال ميرود و بدشت تريبال « 8 » و رود بروگوس « 9 » ملحق مىشود و رود بروگوس نيز به ايستروس ميريزد . از اينقرار ، اين دو رود بزرگ هر دو به رود\r\n\r\n\r\n","description":"","footnote":"\r\n( 1 ) - رود نوئس  ( Noes )  باحتمال زياد رودى بوده است كه امروز اوسم  ( Osem )  ناميده مىشود و شهرى بنام نوا  ( Novae )  در ساحل مصب آن قرار داشت .  Belles Lettres )  جلد 4 - صفحه 77 )\r\n( 2 ) -  Artanes \r\n( 3 ) - سكيوس  ( Skios )  كه توسيديد آن را اوسكيوس  ( Oskios )  و پلين اوسكوس  ( Oescus )  نام داده‌اند ظاهرا رود ايسكر  ( Isker )  امروز بوده است .\r\n( 4 ) - پئونى  ( Peonie )  نام قديم قسمتى از مقدونيه شمالى است كه در زمان فيليپ مقدونى ضميمه مقدونيه شد .\r\n( 5 ) - رودوپ  ( Rhodope )  - قسمتى از سلسله جبال تراكيه كه از قسمتى از جبال بالكان مجزا و در جهت جنوب غربى تا دريا ادامه مييابد . افسانه‌هاى باستان حاكى است كه اين كوه مدتها محل اقامت و كنج عزلت ارفه  ( Orphec )  شاعر معروف باستان بوده است .\r\n( 6 ) - ايليرى  ( Illyrie )  - اين نام در ادوار مختلف تاريخ به نواحى متعدد داده شده است . يونانيان باستان و از جمله هردوت ناحيه‌اى واقع در شمال يونان را به اين نام ميناميده‌اند .\r\nپس از آنكه فيليپ مقدونى قسمت‌هائى از آن را ضميمه مقدونيه كرد ايليرى در حقيقت به دو قسمت شد و قسمتى از آن براى مدتى بيشتر در منطقه نفوذ تمدن يونان باقى ماند . بطور كلى اين نام به منطقه‌اى اطلاق ميشده است كه شامل دالماسى ، بوسنى و كروآسى امروز ميشده است .\r\n( 7 ) - آگروس  ( Aggros )  باحتمال زياد رود موراوا  ( Morava )  واقع در صربستان و يا رود ايبار  ( Ibar )  در همين سرزمين بوده است -  Belles Lettres )  - جلد 4 - صفحه 77 )\r\n( 8 ) - تريبال  ( Triballes )  - قسمتى از تراكيه قديم كه قومى به همين نام در نقاط سرسبز آن زيست ميكرد . اين ناحيه در زمان فيليپ مقدونى ضميمه مقدونيه شد .\r\n( 9 ) - بروگوس  ( Brogos )  .\r\n","page_name":" 115 ","page_number":123},
  {"content":"\r\n\r\nايستروس ملحق ميشوند . از سرزمينى كه بالاتر از ناحيه امبرى « 1 » قرار دارد رود كارپيس « 2 » و همچنين رود ديگرى بنام آلپيس « 3 » بسوى شمال جاريند و آنها نيز برود ايستروس ملحق ميشوند ، چه ايستروس از يك سوى اروپا بسوى ديگر و در تمام طول آن جارى است . اين رود از سرزمين اقوام سلت « 4 » كه بعد از اقوام كينت « 5 » غربىترين ساكنان اروبا ميباشند شروع مىشود و از سراسر اروپا ميگذرد و به كنار سرزمين سكاها ميرسد .\r\n50 - پس علت اينكه ايستروس از تمام رودهاى ديگر بزرگتر است اينست كه اين رودها كه از آنها نام بردم و همچنين بسيارى از رودهاى ديگر به آن ملحق ميشوند . چه اگر اين رودها را از حيث مقدار آب هريك جداگانه با ديگرى مقايسه كنيم ، نيل از حيث مقدار آب از ديگران بزرگتر است . زيرا هيچ رود يا چشمه‌اى وجود ندارد كه آب آن به نيل وارد شود و آب نيل را افزايش دهد « 6 » . و اگر جريان رود ايستروس در زمستان و تابستان يكنواخت است علت اينست كه من اكنون شرح مىدهم : در زمستان\r\n\r\n\r\n","description":"","footnote":"\r\n( 1 ) - اومبرى  ( Ombrie )  - قسمتى از ايتالياى شمالى بوده است ( رجوع شود به تاريخ هردوت - كتاب اول - بند 94 ) .\r\n( 2 ) - كارپيس  ( Carpis )  - محتملا رودى بوده است كه در قسمت مركزى اروپا جارى بوده و نام آن از كوههاى كارپات اخذ شده بوده است .\r\n( 3 ) - آلپيس  ( Alpis )  نيز باحتمال زياد رودى بوده است كه در اروپاى مركزى جارى بوده و نام آن از كوهستان آلپ اخذ شده بوده است .\r\n( 4 ) - سلت  ( Celtes )  - قوم بزرگ آريائى كه در حدود دو هزار سال قبل از ميلاد از مشرق اروپا به مغرب اين قاره مهاجرت كرد و در طى ده قرن سراسر قاره اروپا را فراگرفت و هسته اوليه ساكنان كشورهاى مغرب را تشكيل داد .\r\n( 5 ) - كينت  ( Kynetes )  - قومى بوده است باستانى كه بتصور هردوت و پاره‌اى از مورخين باستان آخرين قوم ساكن مغرب اروپا بوده است ( هردوت - جلد دوم - بند 33 ) .\r\n( 6 ) - اطلاعات هردوت دربارهء نيل محدود بوده است به قسمتى از اين رود كه در صحراى مصر جارى بود و از ناحيه مصب تا نقطه سرحدى مصر و حبشه كه در گذشته الفانتين نام داشته و امروز اسوان نام دارد امتداد مييافت . مؤلف درباره سرچشمه نيل و آنچه در آنسوى سرچشمه آن وجود داشته چندان اطلاعاتى كسب نكرده بود .\r\n","page_name":" 116 ","page_number":124},
  {"content":"\r\n\r\nاين رود همانست كه هست و هرگز مقدار آب آن از مقدار آب طبيعى تجاوز نميكند ؛ زيرا در اين نواحى در زمستان باران بسيار كم مىبارد و در مقابل ، برف بطور دائم بر زمين مىنشيند . در تابستان ، برفى كه در فصل زمستان به مقدار فراوان بر زمين نشسته از هر سو آب مىشود و آب آن به ايستروس ميريزد . پس اين برف به رود ملحق مىشود و آب آن را افزايش ميدهد . بارانهاى زياد و فراوان نيز با آن همراهى مىكند ، زيرا در تابستان باران مىبارد . و به همان اندازه كه خورشيد در تابستان بيش از زمستان آب بسوى خود ميكشد ، به همان اندازه نيز آبهائى كه به ايستروس ملحق مىشود در تابستان از زمستان بيشتر است . با اين دو عمل مخالف نوعى تعادل برقرار مىشود ، بطوريكه ايستروس هميشه يكنواخت به نظر ميرسد .\r\n51 - پس از اينقرار ، يكى از شطهاى سرزمين سكاها ايستروس است . بعد از آن تيراس « 1 » جريان دارد كه از جهتى كه باد شمال ميوزد حركت مىكند و سرچشمه آن درياچه بزرگى در سر حد سرزمين سكاكا و نورها « 2 » است . در مصب آن يونانيانى سكونت دارند كه تيريت « 3 » نام دارند .\r\n52 - سومين آن ، رود هيپانيس « 4 » است كه از سرزمين سكاها سرچشمه ميگيرد « 5 » .\r\nاين رود از درياچه بزرگى منشعب مىشود كه اطراف آن اسبان وحشى سفيد رنگى چرا ميكنند . اين درياچه را به حق ، مادر هيپانيس نام داده‌اند . پس از اينكه هيپانيس از اين درياچه منشعب مىشود در طول مسافت پنج روز بحرپيمائى آب آن چندان زياد\r\n\r\n\r\n","description":"","footnote":"\r\n( 1 ) - تيراس  ( Tyras )  يا تيريس  ( Tyris )  رود دنيستر  ( Dniestre )  امروز است .\r\n( 2 ) - نورها  ( Neures )  قومى از نژاد سارمات كه ساكن قسمت‌هائى از نواحى ليتوانى كنونى بوده است .\r\n( 3 ) -  Tyrites \r\n( 4 ) - هيپانيس  ( Hypanis )  يكى از انشعابات رود دون بوده است كه امروز بوگ  ( Boug )  نام دارد . رود ديگرى به همين نام در سرزمين سارمات قديم وجود داشته كه از قفقاز عبور ميكرده و بدرياى سياه ميريخته .\r\n( 5 ) - و از اينقرار بايد كوتاه‌تر و كوچكتر از دو رود سابق باشد كه هر دو از نقاطى دور تر سرچشمه ميگرفتند و پس از طى مسافتى به سرزمين سكاها وارد ميشدند .\r\n","page_name":" 117 ","page_number":125},
  {"content":"\r\n\r\nنيست و شيرين است . اما از اين نقطه ببعد در فاصله چهار روز بحرپيمائى از ساحل دريا آب آن بشدت تلخ است ، و علت آنست كه در اين نقطه چشمه تلخى به آن ملحق مىشود كه آب آن بدرجه‌اى تلخ است كه با اينكه از حيث مقدار ناچيز است ، رود هيپانيس را كه از حيث مقدار آب كم‌نظير است تلخ مىكند . اين چشمه در سرحد سرزمين سكاهاى كشاورز و مردمان آلازون « 1 » قرار دارد . اين چشمه و محلى را كه در آنجا آفتابى مىشود به زبان سكائى اكسامپئوس « 2 » مينامند كه به زبان يونانى راههاى مقدس معنى ميدهد . در سرزمين آلازون‌ها مسير رود تيراس و هيپانيس بهم نزديك مىشود و سپس هريك از آنها پيچى ميزنند و در جهاتى جارى ميشوند كه فاصله بين درود را عريض مىكند .\r\n53 - چهارمين رود بوريستن نام دارد . بوريستن بعد از ايستروس بزرگترين اين رودها است و به نظر من نه تنها از تمام رودهاى سرزمين سكاها بلكه از تمام رودهاى ديگر ، باستثناى نيل پرثمرتر است ، زيرا هيچ رودى را با نيل نميتوان قياس كرد . اما بين تمام رودهاى ديگر ، بوريستن از همه پرثمرتر است . از اين رود مراتع زيبا و چمن‌زارهاى پربركتى براى چهارپايان بوجود ميآيد و ماهىهاى بسيار عالى و بيشمار در آن زيست ميكنند . آب آن بسيار گوارا است و با اينكه در كنار رودهاى گل‌آلود جارى است شفاف و زلال است . بذرى كه در سواحل آن افشانده مىشود خوب عمل ميآيد و هر جا كه بذر نيفشانند ، علف به مقدار زياد و بلند ميرويد . در مصب آن نمك به مقدار زياد خودبخود متبلور مىشود و اين نمك براى نمك سود كردن ماهىهاى بسيار بزرگى به كار ميرود كه بىاستخوانند و انتاكه « 3 » نام دارند . همچنين چيزهاى شگفت ديگرى بتعداد زياد وجود دارد . بطوريكه ميدانيم اين رود تا نقطه‌اى كه گروس « 4 » نام دارد و با\r\n\r\n\r\n","description":"","footnote":"\r\n( 1 ) -  Alazons \r\n( 2 ) -  Exampaios \r\n( 3 ) -  Antakees \r\n( 4 ) - حدس زده مىشود كه اين محل كه هردوت گروس  ( Gerrhos )  ناميده در نزديكى پيچ بزرگ دنيپر  ( Dniepre )  و يا در منطقه كيف امروز بوده است . اما چون اين دو نقطه از هم فاصله‌اى زياد دارند ، در اينكه اين محل واقعا با كداميك از آنها تطبيق ميكرده است بحث فراوان شده است . در متن هردوت بنفع هر دو فرضيه قرائن و اماراتى مشاهده مىشود .\r\nبقيهء پاورقى در صفحهء بعد\r\n","page_name":" 118 ","page_number":126},
  {"content":"\r\n\r\nچهل روز بحرپيمائى ميتوان به آن رسيد « 1 » از سمت شمال جارى است « 2 » . از اين نقطه به بالا هيچكس از سرزمين اقوامى كه اين رود از آن جاريست چيزى نميداند . اما ترديدى نيست كه اين رود قبل از آنكه به سرزمين سكاهاى كشاورز برسد از صحرائى ميگذرد . زيرا اين سكاها در سواحل اين رود در طول مسافتى كه با ده روز بحرپيمائى برابر است سكونت دارند . اين رود و رود نيل تنها رودهائى هستند كه من نميتوانم درباره محل سرچشمه آنها مطلبى نقل كنم ؛ تصور ميكنم كه هيچ يونانى ديگرى در اين باره اطلاعى نداشته باشد . وقتى بوريستن به دريا نزديك مىشود آب آن با آب هيپانيس در محلى كه هر دو به دريا ميريزند مخلوط مىشود و بين آنها زبانه‌اى از خشگى\r\n\r\n\r\n","description":"","footnote":"\r\nبقيهء پاورقى از صفحهء قبل\r\nاز جمله مطالبى كه باستناد آن ميتوان گفت كه اين محل در خم دينپر بوده است مطالب بند 71 همين كتاب است كه بموجب آن رود بوريستن ( يا دنيپر ) تا محلى كه گروس نام دارد قابل كشتىرانى بوده . همچنين است مطلبى كه مؤلف در بند 56 درباره رودى به همين نام نقل كرده است . اما هردوت در جاى ديگر گفته است كه گروس در سرحد سرزمين سكاها قرار دارد ( بند 71 همين كتاب ) و اين محل دورترين نقطه شناخته شده رود بوريستن مىباشد . و چهار روز وقت لازم است تا بدان رسيد ( بند 56 ) . از اين گفته اخير اينطور نتيجه گرفته مىشود كه گروس در منطقه كيف قرار داشته نه در منطقه پيچ دنيپر - بهرحال ترديدى نيست كه هردوت درباره مسير اين رود از گروس ببعد اطلاع كاملا صحيحى نداشته  Belles Lettres )  جلد 4 - صفحه 80 )\r\n( 1 ) - هردوت در بند 101 در همين كتاب مدعى است كه سرزمين سكاها را از هر سوى آن بسوى ديگر ميتوان در فاصله بيست روز پيمود و چون بيست روز راه‌پيمائى به خط مستقيم باحتمال زياد و بطور تقريب با چهل روز بحرپيمائى در مسير پرپيچ‌وخم رودها برابر است گفته اخير مؤلف را نميتوان مباين گفته او در بند 101 دانست .\r\n( 2 ) - مقصود مؤلف آن قسمت از رود است كه بين گروس و دريا قرار دارد ، زيرا درباره قسمت علياى آن قبلا گفته بود كه هيچگونه اطلاعى در دست نيست . جالب‌توجه است كه رود دنيپر  ( Dniepre )  كه باحتمال زياد همان بوريستن هردوت مىباشد در فاصله بين كيف و ساحل دريا قسمتى در جهت جنوب شرقى و قسمتى در جهت جنوب غربى جارى بوده است . درينصورت گروس بايد محل كيف امروز باشد .  Belles Lettres )  - جلد 4 صفحه 80 )\r\n","page_name":" 119 ","page_number":127},
  {"content":"\r\n\r\nباقى ميماند كه به برجستگى هيپولااوس « 1 » معروف است . بر روى اين قطعه خشگى زيارتگاهى بنام دمتر « 2 » وجود دارد . و بالاتر از اين زيارتگاه در ساحل هيپانيس مردمان بوريستن سكونت دارند چنين است آنچه لازم بود درباره اين رودها نقل كنم .\r\n54 - بعد از اينها رود پنجمى نيز هست كه پانتىكايس « 3 » نام دارد . اين رود نيز از جانب شمال جارى است و از درياچه‌اى سرچشمه ميگيرد . فاصله بين اين رود و رود بوريستن محل سكونت سكاهاى كشاورز است . پانتى كاپس به هيليا « 4 » وارد مىشود و در طول ساحل آن ميگذرد و به بوريستن ملحق مىشود .\r\n55 - رود ششمى نيز وجود دارد كه هيپاكيريس « 5 » نام دارد . اين رود از درياچه‌اى سرچشمه ميگيرد و از بين سكاهاى صحرانشين ميگذرد و هيليا و محلى را كه به معدن آشيل « 6 » معروف است در جهت راست قرار ميدهد و در نزديكى شهر كاركىنىتيس « 7 » به دريا ميريزد .\r\n56 - هفتمين رود كه گروس نام دارد در همين نقطه از بوريستن جدا مىشود ؛ رود بوريستن نيز تا همين محل شناخته شده است . پس اين رود در اين محل از بوريستن جدا مىشود و بنام همان محل گروس « 8 » نام ميگيرد . گروس بسوى دريا جريان مييابد و سرزمين سكاهاى صحرانشين را از سرزمين سكاهاى شاهى جدا مىكند و به\r\n\r\n\r\n","description":"","footnote":"\r\n( 1 ) -  Hippolaos  .\r\n( 2 ) - دمتر  ( Demeter )  يا سرس  ( Ceres )  فرزند ساتورن  ( Saturne )  و الهه مزارع و كشت‌زار و خرمن در يونان باستان .\r\n( 3 ) -  Panticapes \r\n( 4 ) - هيليا  ( Hylaia )  يا هيله  ( Hylee )  - درباره اين محل رجوع شود به توضيحات هردوت در بند 18 و 19 و 76 از كتاب حاضر .\r\n( 5 ) -  Hypakyris \r\n( 6 ) - خشگى كم عرض طويلى كه در برابر ساحل هيليا قرار دارد  Belles Lettres )  - جلد 4 - صفحه 81 )\r\n( 7 ) - شهر كاركىنىتيس  ( Karkinitis )  در داخل خليج و در قسمت غربى تنگه پركوپ  ( Perekop )  .\r\n( 8 ) - درباره اين محل رجوع شود به يادداشت ذيل بند 53 كتاب حاضر .\r\n","page_name":" 120 ","page_number":128},
  {"content":"\r\n\r\nهيپاكيريس ملحق مىشود . « 1 »\r\n57 - هشتمين رود تانائيس « 2 » نام دارد كه در آغاز مسير خود از درياچه بزرگى خارج مىشود و بدرياچه بزرگتر ديگرى ميريزد كه مايوتيس « 3 » نام دارد و حد فاصل بين سكاهاى شاهى و سورومات‌ها « 4 » مىباشد . به رود تانائيس رود ديگرى ملحق مىشود كه هيرژيس « 5 » نام دارد .\r\n58 - اين بود بطور خلاصه رودهاى معروفى كه سكاها از آن منتفع ميشوند . گياهانى كه در سرزمين سكاها ميرويد از تمام گياهانى كه ما ميشناسيم براى كبد حيوانات مفيدتر است . اگر شكم حيوانات را بگشائيم صحت اين مطلب را تصديق خواهيم كرد .\r\n59 - پس بنابراين ، سكاها از مزاياى مهمى به مقدار فراوان برخوردارند « 6 » . و اما براى اينكه\r\n\r\n\r\n","description":"","footnote":"\r\n( 1 ) - تشخيص اينكه رود گروس و هيپاكيريس كه هردوت مكرر از آنها نام برده كداميك از رودهاى امروز دشت‌هاى جنوبى روسيه است خالى از اشكال نيست . از آنچه هردوت نقل مىكند اينطور نتيجه گرفته مىشود كه اين رود در نزديكى كيف امروز از دنيپر ( بوريستين زمان هردوت ) جدا مىشود و پس از طى مسافتى دايره‌وار در مغرب تنگه پركوپ  ( Perekop )  به دريا ميريزد . در حال حاضر جريان رود مولوچيا  ( Molotchaia )  بيش از هر رود ديگر با جريان رود فرضى هردوت تطبيق مىكند ، چه اين رود در قسمت علياى رود دنيپر با آن مجاور است و بدرياى آزوف امروز ميريزد . ولى بين رود دنيپر و اين رود جريان ديگرى وجود ندارد . محتمل است مقصود هردوت اين بوده كه بين بوريستن و تانائيس سه رود ديگر وجود داشته كه هر سه به دريا وارد ميشده است و چون مؤلف تصور نميكرده كه ساحل دريا در سرزمين سكاها در جهت شرق تا آنسوى كوههاى تور ادامه يابد چنين نتيجه گرفته كه هر سه اين سه رود در مغرب اين كوهها به دريا ميريخته‌اند -  Belles Lettres )  - جلد 4 - صفحه 81 )\r\n( 2 ) - تانائيس  ( Tanais )  - دربارهء اين رود رجوع شود به يادداشت ذيل بند 20 همين كتاب\r\n( 3 ) - مايونيس  ( Maiotis )  - نام قديم درياى آزوف بوده است .\r\n( 4 ) -  Sauromates \r\n( 5 ) -  Ilyrgis \r\n( 6 ) - مقصود مؤلف از اين مزايا ، انهار و رودهاى متعددى بوده است كه به علت موقعيت طبيعى سد محكمى در برابر مهاجمين خارجى تشكيل ميدادند . چون سكاها خود به گوشه و كنار سرزمين خود آشنائى كامل داشتند و از معابر و گذرگاههاى طبيعى آن با اطلاع بودند با سانى از\r\n","page_name":" 121 ","page_number":129},
  {"content":"\r\n\r\nاز مسائل ديگر صحبت كنيم ، اكنون درباره عادات و رسوم آنان سخن ميگويم . تنها خدايانى كه آنان ميپرستند چنين است كه شرح مىدهم :\r\nمقدم بر همه هستيا « 1 » و بعد از آن زوس « 2 » و زمين ( آنان عقيده دارند كه زمين زوجه زوس است ) و پس از آن آپولون « 3 » ، آفروديت اورانيا « 4 » ، هركول « 5 » و آرس « 6 » ميباشند .\r\nعموم سكاها اين خدايان را پرستش ميكنند ؛ ولى آندسته از سكاها كه به سكاهاى شاهى معروفند براى پوزئيدون « 7 » نيز قربانىهائى اهدا ميكنند . سكاها به زبان خود هستياراتابىتى « 8 » ، زوس را پاپيوس « 9 » - نامى كه بعقيده من بسيار بجا است « 10 » - ، زمين را آپى « 11 » ، آپولون را گوآتوزيروس « 12 » ، آفروديت اورانيا را آرژيمپاسا « 13 »\r\n\r\n\r\n","description":"","footnote":"\r\nبرابر مهاجم خارجى ميگريختند و پس از آنكه مهاجم را به داخل سرزمين خود ميكشيدند بازگشت مينمودند و با او مصاف ميدادند . از اين لحاظ بند 59 در حقيقت دنباله مطلبى است كه مؤلف در بند 47 عنوان كرده و سپس براى توضيح آن از بند 47 تا 58 بشرح رودها و انهار اين سرزمين پرداخته .\r\n( 1 ) - هستيا  ( Hestia )  يا وستا  ( Vesta )  الهه آتش و كانون خانواده در يونان باستان .\r\n( 2 ) - زوس  ( Zeus )  يا ژوپيتر خداى خدايان در يونان باستان .\r\n( 3 ) - آپولون  ( Apollon )  خداى روشنائى و هنرهاى زيبا و فرزند ژوپيتر خداى خدايان در يونان باستان .\r\n( 4 ) - آفروديت اورانيا  ( Aphrodite Ourania )  يا ونوس ، الهه زيبائى و جمال در يونان باستان .\r\n( 5 ) - هركول  ( Hercule )  يا هراكلس  ( Heracles )  پهلوان معروف افسانه‌اى يونان باستان كه به صورت مردى نيرومند با لباسى از پوست شير و چماق و كمانى در دست مجسم ميشده است .\r\n( 6 ) - آرس  ( Ares )  يا مارس  ( Mars )  فرزند ژوپيتر و ژونون و خداوند جنك و ستيز در يونان و رم باستان .\r\n( 7 ) - پوزئيدون  ( Poseidon )  يا نپتون  ( Neptune )  خداى درياها در يونان باستان .\r\n( 8 ) -  Tabiti \r\n( 9 ) -  Papaios \r\n( 10 ) - شايد مقصود هردوت اشاره به اين نكته است كه زوس يا ژوپيتر در نظر يونانيان خداى خدايان و « پدر » مردمان بوده است  Belles Lettres )  - جلد 4 - صفحه 82 )\r\n( 11 ) -  Api \r\n( 12 ) -  Goitosyros \r\n( 13 ) -  Argimpasa \r\n","page_name":" 122 ","page_number":130},
  {"content":"\r\n\r\nو پوزئيدون را تا ژيماساداس « 1 » مينامند . در بين سكاها مرسوم نيست كه براى پرستش خدايان براى آنها مجسمه يا قربانگاه و يا معبد برپا كنند ، باستثناى آرس كه فقط در مورد او اين رسم وجود دارد . « 2 »\r\n60 - مراسم قربانى در تمام تشريفات و براى تمام خدايان مشابه و به ترتيب زير است :\r\nپنجه‌هاى قدامى حيوان را مىبندند و سپس او را در جاى خود قرار ميدهند . كسى كه بايد عمل قربانى را انجام دهد پشت سر حيوان قرار ميگيرد و سر ريسمان را ميكشد و حيوان را بر زمين مىزند . وى در موقعى كه حيوان در حال افتادن به روى زمين است نام خدائى را كه حيوان براى او قربانى مىشود بر زبان جارى مىكند و پس از آن ريسمانى به گردن حيوان مىبندد و چوبدستى از آن ميگذراند و سپس اين چوبدست را ميچرخاند و بىآنكه آتش روشن كند ، يا تشريفات مقدماتى ديگرى انجام دهد و يا غسلى صورت گيرد حيوان را خفه مىكند . همين كه قربانى خفه شد پوست آن را ميكنند و به طبخ آن مشغول ميشوند .\r\n61 - چون سرزمين سكاها از حيث چوب زياد از حد فقير است براى پختن گوشت تدبيرى انديشيده‌اند كه چنين است : پس از آنكه پوست قربانىها كنده شد ، گوشت‌ها و استخوانها را از هم جدا ميكنند و يا بهتر ، استخوانها را از گوشت عريان ميكنند . همين كه اين عمل انجام گرفت ، اگر از ديگ‌هائى كه در محل ساخته مىشود در دسترس داشته باشند آنها را در آن ميافكنند . اين ديگ‌ها شباهت كاملى به خمره‌هاى لوبوس « 3 » دارند ، با اين تفاوت كه اينها خيلى بزرگتر ميباشند - ، آنها را در داخل ديگ‌ها ميافكنند و استخوانهاى قربانىها را در زير آن ميسوزانند و باينطريق گوشت قربانىها را ميپزند . اگر ديگ\r\n\r\n\r\n","description":"","footnote":"\r\n( 1 ) -  Tagimasadas \r\n( 2 ) - درباره مجسمه و قربانگاه و معابدى كه سكاها به ياد آرس بنا كرده بودند رجوع شود به توضيحات هردوت در بند 62 كتاب حاضر .\r\n( 3 ) - لوبوس  ( Lesbos )  يكى از جزاير معروف يونان باستان در بيست كيلومترى سواحل آسياى صغير . طول آن 60 و عرض آن نيز 60 كيلومتر است . اين جزيره مدتها يكى از گاهواره‌هاى تمدن يونان باستان بوده است . در زمان كورش به تصرف پارس‌ها درآمد و با اينكه يك بار مردم آن در زمان داريوش شوريدند طولى نكشيد كه شورش سركوب شد و اين جزيره مدتها در امپراتورى هخامنشى باقى ماند .\r\n","page_name":" 123 ","page_number":131},
  {"content":"\r\n\r\nدر دسترس خود نداشته باشند گوشتها را با آب مخلوط ميكنند و در شكمبه قربانى ميريزند و استخوانها را در زير آن آتش ميكنند « 1 » . اين استخوانها خيلى خوب ميسوزند و گوشت‌هائى كه از استخوان جدا شده نيز براحتى در شكمبه حيوان جاى ميگيرد . بدين ترتيب يك گاو ، و همچنين ديگر قربانىها خود وسيله پختن خود را فراهم ميكنند « 2 » وقتى اين گوشت‌ها پخته شد ، آنكس كه قربانى را اهدا كرده قسمتى از گوشت‌ها و احشاء حيوان را برميدارد و در مقابل او ميافكند « 3 » . سكاها انواع ديگرى از چهارپايان و بخصوص اسب را نيز قربانى ميكنند .\r\n62 - چنين است حيواناتى كه براى ديگر خدايان قربانى ميكنند و همچنين طرز اهداء اين قربانىها . و اما درباره آرس وضع به ترتيبى است كه اكنون شرح مىدهم :\r\nسكاها در هريك از قسمت‌هاى سرزمين خود « 4 » معبدى براى آرس دائر كرده‌اند كه به ترتيب زير بنا شده است : در محوطه‌اى به طول و عرض سه ستاد « 5 » و بارتفاعى كمتر از آن ، پسته‌هائى از چوبهاى خرد انباشته ميكنند « 6 » . بر روى اين انبوه هيزم سطحه‌اى مربع\r\n\r\n\r\n","description":"","footnote":"\r\n( 1 ) - قبل از اينكه انسان باختراع ديك موفق شود پخت‌وپز در داخل كيسه‌هائى انجام ميگرفت كه از پوست حيوانات ساخته ميشد . اين رسم هنوز بين بسيارى از قبايل صحرانشين افريقا و تعدادى از قبايل گرئونلند معمول است .\r\n( 2 ) - مقصود اينست كه قربانىها فقط بوسيله استخوانهاى خود پخته ميشوند و احتياجى به مصرف چوب يا سوخت ديگرى ندارند .\r\n( 3 ) - معلوم نيست مقصود مؤلف از « او » خدائى است كه قربانى به او اهدا شده يا شخص ديگر ظاهرا به نظر ميرسد مقصود مؤلف خداوندى است كه قربانى بافتخار او انجام گرفته .\r\n( 4 ) - مقصود مؤلف از « قسمت‌هاى » سرزمين سكاها محتملا ايالات و ولاياتى نبوده كه هريك حدود و ثغور مشخصى داشته باشند بلكه قلمرو حكومت و محل زيست يك قبيله يا طايفه معين از سكاها بوده است كه در چهار ديوارى آن به صحراگردى و چادرنشينى مشغول بوده‌اند -  Belles Lettres )  - جلد 4 - صفحه 84 )\r\n( 5 ) - ستاد واحد طول در يونان باستان و برابر 177 متر و 6 سانتيمتر ( رجوع شود به يادداشت مقدمه درباره اوزان و مقادير در يونان باستان )\r\n( 6 ) - از اينقرار هريك از معابد آرس لااقل به ميزان حجم مكعبى به طول و عرض 177 متر و ارتفاعى در همين حدود هيزم لازم داشته و در اين صورت با اينكه هردوت مدعى است كه اين بقيه پاورقى در صفحه بعد\r\n","page_name":" 124 ","page_number":132},
  {"content":"\r\n\r\nشكل ترتيب ميدهند . سه ضلع اين پشته عمودى است و فقط از ضلع چهارم آن ميتوان به سطحه فوقانى صعود كرد . هر سال يكصد و پنجاه گردونه خرده هيزم و چوب بر آن پشته ميافزايند . زيرا اينها در اثر باد و طوفان پيوسته فشرده ميشوند و درهم فرو ميروند .\r\nدر هريك از قسمت‌هاى سرزمين سكاها شمشيرى قديمى از آهن به روى اين پشته‌ها قرار ميدهند و اين شمشير مظهر آرس است . هر سال قربانىهائى از اسب و چهارپايان به اين شمشير اهدا ميكنند و علاوه بر آنچه كه به ديگر خدايان اهدا ميكنند هدايائى از نوع ديگر نيز به آن تقديم ميكنند كه چنين است : از هر صد نفر دشمنى كه زنده بدست آنها افتد يكى را قربانى ميكنند ولى نه به ترتيبى كه چهارپايان را قربانى ميكنند ، بلكه به ترتيبى ديگر كه شرح مىدهم : ابتدا سر قربانى را با مقدارى شراب غسل ميدهند و سپس گلوى او را بر روى ظرفى مىبرند و سپس اين ظرف را به بالاى پشته هيزم مىبرند و خون را به روى خنجر ميريزند . و در همان موقع كه خون را به بالاى پشته مىبرند ، در پائين و در نزديكى پشته اين تشريفات را انجام ميدهند : بازو و كتف راست قربانىها را مىبرند و به هوا پرتاب ميكنند « 1 » و پس از اينكه اين عمل را نسبت بديگر قربانىها انجام دادند ميروند و بازو در همانجا كه افتاده و جسد در همان محل كه قرار گرفته باقى ميماند .\r\n63 - چنين است قربانىهائى كه بين اقوام سكائى معمول است . اينها هرگز در قربانيهاى\r\n\r\n\r\n","description":"","footnote":"\r\nپشته‌هاى هيزم از چوبهاى « خرد » تهيه ميشده ، بايد تصديق كرد كه تهيه اين مقدار هيزم و چوب در سرزمينى كه مؤلف مدعى است « از حيث چوب زياد از صد فقير است » ( ابتداى بند قبل ) كارى است بس دشوار و در عين حال شگفت‌آور . بايد تصور كرد كه ممكن است مؤلف در نقل ابعاد مكعبى كه پيش خود مجسم كرده اشتباه كرده و ارقام واقعى آن بمراتب كوچكتر از ارقامى است كه او نقل كرده است .\r\n( 1 ) - شايد مقصود سكاها از اين عمل آن بوده است كه مقتول نتواند از رفتارى كه نسبت به او شده انتقام گيرد . در افسانه‌هاى باستان بسيار مشاهده مىشود كه قهرمانان و فاتحين دست و كتف راست دشمنان مقتول خود را جدا ميكنند و بغنيمت مىبرند .  Belles Lettres )  جلد 4 - صفحه 84 )\r\n","page_name":" 125 ","page_number":133},
  {"content":"\r\n\r\nخود خوك به كار نميبرند و هيچ ميل ندارند از اين حيوان در سرزمين خود بزرك كنند « 1 » .\r\n64 - و اما ترتيب مسائل مربوط به جنگ در بين سكاها چنين است كه اكنون شرح مىدهم : وقتى يكى از سكاها براى اولين بار يكنفر را ميكشد مقدارى از خون او را ميآشامد . همچنين سرهاى كسانى را كه در ميدان جنگ بقتل رسانيده به حضور پادشاه ميآورد . زيرا وقتى ميتواند در تقسيم غنائم شركت كند كه سرى با خود بياورد و اگر نياورد سهمى به او تعلق نميگيرد . پوست اين سرها را به ترتيب زير جدا ميكنند : مرد سكائى شكافى مدور گرد گوشهاى آن سر وارد مىكند و سپس پوست آن را بچنگ ميگيرد و در حالى كه آن را تكان ميدهد از جمجمه جدا مىكند . سپس گوشت اين پوست را بكمك استخوان دنده گاو جدا مىكند و پوست را در دست خود ميفشارد تا نرم شود وقتى نرم شد از آن نوعى دستمال تهيه مىكند و آن را به كمر اسب خود مىبندد و به آن افتخار مىكند . هركس كه تعداد زيادى از اين دستمال‌ها داشته باشد مردى شجاع و جسور شناخته مىشود .\r\nحتى بسيارى از آنها با پوست‌هاى كنده شده لباس‌هائى تهيه ميكنند كه مانند كلاه چوپانان از قطعات متعددى كه كنار هم دوخته شده‌اند تهيه شده و آنها را بتن ميكنند .\r\nبسيارى ديگر پوست دست راست جسد دشمنان خود را با ناخن‌هاى آن ميكنند و با آن سرپوشى براى تيردان‌هاى خود ميسازند . من خود ملاحظه كرده‌ام كه پوست انسان ضخيم و درخشان است ، به حدى كه ميتوان گفت تقريبا از تمام پوست‌هاى ديگر سفيدتر و درخشان‌تر است . بسيارى ديگر هستند كه پوست تمام بدن انسان را ميكنند و آن را به روى چوبى ميكشند و با اسب به اطراف ميگردانند .\r\n65 - چنين است طرز عمل آنان با سرهاى دشمنان خود . اما با سرهاى بدترين دشمنان خود به ترتيب ديگرى كه اكنون شرح مىدهم رفتار ميكنند : جمجمه را از زير ابروان با اره مىبرند و داخل آن را تميز ميكنند . فقرا و بيچيزان جدار خارجى آن را با قشرى از پوست گاو دباغى نشده ميپوشانند و سپس در اين حال آن را به كار مىبرند . اما اغنياء و\r\n\r\n\r\n","description":"","footnote":"\r\n( 1 ) - در مصر باستان با اينكه خوك حيوانى ناپاك بود ( هردوت - كتاب دوم - بند 47 ) با اين حال نگهدارى اين حيوان معمول بود ( هردوت - همان كتاب - بند 14 و 47 ) و هر سال يك بار تعدادى خوك براى ديونيزوس و سلنه  ( Selene )  قربانى ميكردند ( هردوت - همان كتاب - بند 47 )\r\n","page_name":" 126 ","page_number":134},
  {"content":"\r\n\r\nتوانگران نه تنها آن را از قشرى از چرم مستور ميكنند ، بلكه جدار داخلى آن را نيز از قشرى از طلا ميپوشانند و سپس آن را بجاى ظرف آبخورى به كار مىبرند . آنها حتى در مواقعى كه با نزديكان خود اختلاف پيدا ميكنند و يكى از آنها در برابر شاه بر حريف خود فائق مىشود « 1 » با جمجمه او نيز همين عمل را ميكنند . اگر مهمانان محترمى به خانه كسى وارد شوند ، اين سرها را به آنها نشان ميدهد و اضافه مىكند كه اينها به كسانى از هم‌نژادان آنها تعلق داشته كه با او سر جنگ داشته‌اند و او بر آنها فائق شده است .\r\nو وقتى اينان در اين باره صحبت ميكنند گوئى از فتحى نمايان سخن ميگويند .\r\n66 - هريك از روساى قسمت‌ها هر سال يك بار در قسمت خود خمره‌اى از شراب مخلوط با آب تهيه مىكند و اين شراب را كسانى ميآشامند كه تعدادى از دشمنان را بقتل رسانيده‌اند ؛ و كسانى كه موفق بانجام اين عمل نشده‌اند بىبهره از احترامات و افتخارات در گوشه‌اى مىنشينند و لب بر شراب نميزنند ، و اين امر براى آنها ننگ بزرگى شمرده مىشود . برعكس ، به كسانى كه تعداد زيادى از دشمنان را بقتل رسانيده باشند دو جام پىدرپى تعلق ميگيرد كه هر دو را يكى پس از ديگرى ميآشامند .\r\n67 - در بين سكاها غيب‌گويان زيادى وجود دارند كه به شرحى كه اكنون نقل ميكنم ، بكمك تعداد كثيرى شاخه درخت بيد ، غيب‌گوئى ميكنند . اين غيب‌گويان بسته‌هاى بزرگى از تركه بر روى زمين مىنهند و سپس بندهاى آنها را ميگشايند و تركه‌ها را يك‌يك از هم جدا ميكنند و در اين حال عبارات و اصطلاحات غيب‌گوئى را بر زبان جارى ميسازند . « 2 »\r\n\r\n\r\n","description":"","footnote":"\r\n( 1 ) - اشاره به ادله اثبات دعاوى در بين اقوام و ملل قديم است . در دنياى باستان و بين غالب اقوام و ملل آن زمان رسم چنين بود كه اگر دو نفر باهم اختلافى داشتند در برابر رئيس قبيله باهم به نزاع ميپرداختند و آنكس كه فاتح ميشد محق تشخيص داده ميشد . فرض اين بود كه خداوند آنكس را كه محق است كمك مىكند تا بر دشمن فائق گردد . از جملهء يكى از مهم‌ترين ادله اثبات دعاوى در اجتماعات اوليه بشرى جنگ تن بتن بوده است .\r\n( 2 ) - اين طريقه فالگيرى كه مشترك بين غالب ملل و اقوام قديم مىباشد چنين است كه فالگير يا غيب‌گو تعداد كثيرى تركه را بعلامات مختلف مشخص مىكند و سپس چندين بار آنها را به ترتيبى كه هردوت نقل مىكند پراكنده و مخلوط قرار ميدهند و سپس علاماتى را كه پشت هم قرار گرفته‌اند باهم قياس ميكنند و پس از تكرار اين عمل نتيجه ميگيرند و آينده را خبر ميدهند .  ( Belles Lettnes )  جلد 4 - صفحه 87 )\r\n","page_name":" 127 ","page_number":135},
  {"content":"\r\n\r\nاين طريقه در بين سكاها يكى از قديم‌ترين طرق غيب‌گوئى است . اناره‌ها « 1 » كه موجوداتى نيمه مرد و نيمه زن ميباشند مدعى هستند كه طبع غيب‌گوئى را آفروديت « 2 » به آنها داده است . حقيقت هم اينست كه اينها در موقع غيبگوئى پوست درخت زيرفون به كار مىبرند « 3 » . اينان اين پوست را بسه قسمت ميكنند و سپس آنها را گرد انگشتان خود مىبندند و ميگشايند و در حين انجام اين عمل از عالم غيب خبر ميدهند .\r\n68 - وقتى پادشاه سكاها بيمار مىشود سى تن از معروف‌ترين غيب‌گويان را احضار مىكند و اينان به ترتيبى كه شرح دادم عمل ميكنند و همه عبارت زير يا عباراتى را كه مختصر تفاوتى با آن دارد بر زبان جارى ميكنند : فلان يا فلان شخص - آنها نام آنكس از سكاها را كه ميخواهند درباره او صحبت كنند ذكر ميكنند - ، فلان يا فلان شخص خاندان شاهى را گواه گرفته و سوگند دروغ ياد كرده . علت آنست كه بين سكاها رسم چنين است كه در موقعى كه ميخواهند سوگند خود را مؤكد كنند خاندان شاهى را گواه ميگيرند و سپس سوگند ياد ميكنند . پس بيدرنگ آنكس را كه آنان نام برده‌اند ميگيرند و حاضر ميكنند . همين كه حاضر شد ، غيبگويان او را متهم ميكنند و اعلام ميكنند كه بطوريكه از تفأل آشكار شده او خاندان شاهى را گواه گرفته و سوگند دروغ ياد كرده و به اين جهت پادشاه بيمار شده است . آن مرد انكار مىكند و بخشم ميآيد و مدعى مىشود كه سوگند دروغ ياد نكرده . در مقابل انكار او پادشاه امر مىكند غيبگويان ديگرى بتعداد دو برابر غيبگويان قبلى حاضر شوند : اگر اينها نيز پس از تفأل سوگند دروغ آن مرد را تأييد كنند بيدرنگ سر او را از بدن جدا و اموال او را بين غيبگويان اول تقسيم ميكنند . اگر برعكس ، غيبگويان بعدى او را بيگناه دانند ، غيبگويان ديگر و پس از آنها باز هم غيبگويان ديگرى مداخله خواهند كرد . و اگر اكثريت آنان آن مرد را بيگناه بدانند غيبگويان اول محكوم به مرك خواهند شد .\r\n\r\n\r\n","description":"","footnote":"\r\n( 1 ) - اناره‌ها  ( Enarees )  كه هردوت در بند 105 از كتاب اول خود نيز به آنها اشاره كرده ظاهرا بيشتر به كار جادوگرى و فالگيرى مشغول بوده‌اند . ( درباره اين قوم رجوع شود به جلد اول تاريخ هردوت )\r\n( 2 ) - آفروديت  ( Aphrodite )  يا ونوس  ( Venus )  الهه زيبائى در يونان باستان .\r\n( 3 ) - درخت زيرفون درخت مخصوص الههء آفروديت بوده است .\r\n","page_name":" 128 ","page_number":136},
  {"content":"\r\n\r\n69 - و طرز كشتن آنها چنين است : گردونه‌اى را از خردهء هيزم انباشته ميكنند و تعدادى گاو به آن مىبندند . سپس غيبگويان را كه پاهايشان را بسته و دستهايشان را از عقب در بند كرده‌اند و گلوله‌هائى از كهنه در دهانشان فرو كرده‌اند بميان اين خرده‌هاى هيزم مىبرند . آنگاه هيزم‌ها را آتش ميزنند و گاوها را ميترسانند تا حركت كنند و بگريزند .\r\nغالبا اتفاق ميافتد كه گاوها نيز با غيبگويان ميسوزند ولى بسيارى از آنها پس از آنكه مدتى شعله‌هاى آتش آنها را در ميان ميگيرد ، همين كه ميله وسطاى گردونه آنها ميسوزد جان بدر مىبرند . تقصيرهاى ديگرى نيز هست كه در آن موارد نيز غيبگويان را بجرم غيبگوئى دروغ به ترتيبى كه شرح دادم ميسوزانند . پادشاه حتى فرزندان كسانى را كه بقتل محكوم مىكند از مرگ معاف نميدارد و تمام افراد ذكور خانواده او را ميكشد ؛ اما به دختران گزندى وارد نميكند .\r\n70 - سكاها در موقع سوگند خوردن به ترتيب زير عمل ميكنند : مقدارى شراب در جام گلى بزرگى ميريزند و سپس قسمتى از خون سوگند يادكنندگان را با سوزن خارج ميكنند و يا با شكاف كوچكى كه با كارد بر اندام آنها وارد كرده‌اند « 1 » بيرون ميآورند و بر آن ميافزايند و آنگاه يك شمشير و چند زوبين و يك تبر و يك خنجر را با محتويات آن جام آلوده ميكنند و پس از انجام اين عمل تعداد زيادى دعاهاى مذهبى قرائت ميكنند و بعد از آن تمام كسانى كه بايد سوگند ياد كنند و همچنين محترم‌ترين همراهان آنها از محتوى آن جام مينوشند « 2 » .\r\n71 - مقبره پادشاهان در سرزمين گروس در نقطه‌اى قرار دارد كه رود بوريستن تا آنجا قابل كشتىرانى است « 3 » . وقتى پادشاه سكاها ميميرد در اين محل گودال مربع شكل بزرگى\r\n\r\n\r\n","description":"","footnote":"\r\n( 1 ) - بطوريكه هردوت در بند 74 از كتاب اول نقل مىكند در ليدى رسم چنين بوده كه كسانى كه سوگند ياد ميكرده‌اند خود شكافى بر اندام خود وارد ميكرده‌اند ، در حالى كه بحكايت هردوت در مورد سكاها و همچنين در مورد اعراب ( كتاب سوم بند 8 ) اشخاص ديگرى مأمور انجام اين عمل بوده‌اند .\r\n( 2 ) - شايد مقصود از اين عمل تضمين صحت سوگند بوده است ( هردوت - كتاب سوم - بند 8 )\r\n( 3 ) - هردوت - كتاب چهارم - بند 53\r\n","page_name":" 129 ","page_number":137},
  {"content":"\r\n\r\nحفر ميكنند . وقتى گودال آماده شد جنازه را برميدارند . قبلا تمام جسد را از موم اندوده ميكنند ؛ شكم آن را ميگشايند و داخل آن را تميز ميكنند و سپس آن را از مشك كوبيده و مواد معطر و دانه‌هاى جعفرى و نعنا انباشته ميكنند و از نو ميدوزند . آنگاه جسد را بر گردونه‌اى قرار ميدهند و بنزد قوم ديگرى ميفرستند . آنهائيكه جسد را دريافت ميكنند همان عملى را انجام ميدهند كه سكاهاى شاهى انجام داده‌اند به اين معنى كه قسمتى از گوش خود را مىبرند ، موهاى خود را گرداگرد سر ميتراشند ، شكافهائى بر بازوان خود وارد ميكنند ، پيشانى و بينى خود را ميدرند و زوبين‌هائى در دست چپ خود فرو ميكنند و از سوى ديگر آن بيرون ميآورند . سپس سكاها جنازه شاه را با گردونه‌اى از آن محل به محل يكى ديگر از اقوام مطيع خود انتقال ميدهند و كسانى كه جنازه شاه قبل از ديگران به سرزمينشان ميرسد آن را مشايعت ميكنند . وقتى با اين ترتيب جنازه را از سرزمين تمام اقوام عبور دادند ، به سرزمين مردمان گروس ميرسند كه از تمام اقوام امپراتورى سكاها دورافتاده‌تراند و قبر پادشاهان در آن محل قرار دارد . وقتى به آنجا ميرسند جسد را در داخل گودال بر روى بسترى از گياهان سبز قرار ميدهند و در اطراف آن نيزه‌هائى در زمين فرو ميكنند و سپس قطعات چوب را بر روى نيزه‌ها از يك سوى جسد بسوى ديگر آن قرار ميدهند و آنها را از حصير و بوريا مىپوشانند « 1 » . آنگاه يكى از همخوابه‌هاى پادشاه و آبدار او و يك طباخ و يك ميرآخور و يك پيشخدمت و يك ايلچى و تعدادى اسب را ميكشند و در قسمتى از اين محفظه كه خالى گذارده شده دفن ميكنند « 2 » . همچنين قسمتى از هر قسمت از بقيه اموال او و جام‌هاى زرين را ( باستثناى جام‌هاى نقره‌اى و مسين ) در كنار او قرار ميدهند .\r\nهمين كه اين عمل انجام گرفت ، همه ميكوشند تلى از خاك ايجاد كنند و در اين كار با\r\n\r\n\r\n","description":"","footnote":"\r\n( 1 ) - در حقيقت جنازه در طاق‌نمائى كه از چوب و نى ساخته شده و بوسيله چندين ميخ به زمين متكى بوده قرار ميگرفته است .\r\n( 2 ) - در بسيارى از قبور باستانى سرزمين قديم سكاها استخوانهاى انسان‌هاى آن زمان را در جوار استخوانهاى اسب يافته‌اند . اين اكتشافات در حقيقت مويد ادعاى هردوت در مورد مطالبى است كه درباره طرز تدفين جنازه پادشاهان نقل مىكند  Belles Lettres )  - جلد 4 صفحه 90 )\r\n","page_name":" 130 ","page_number":138},
  {"content":"\r\n\r\nاشتياق فراوان با هم رقابت ميكنند و ميكوشند كه اين تل خاك تا جائى كه ممكن است از همه بزرگتر باشد .\r\n72 - و پس از گذشت يك سال اين عمليات را انجام ميدهند : از بين ديگر كاركنان دربار شاهى كسانى را كه بيش از ديگران شايستگى خدمت به شاه را دارند انتخاب ميكنند .\r\nاينها معمولا از نژاد سكاها ميباشند ، زيرا خدمتگزاران شاه كسانى هستند كه اين سمت از طرف شخص پادشاه به آنها داده شده و بين سكاها بردگانى كه خريدارى شده باشند وجود ندارد . پس در حدود پنجاه تن از اين خدمتگزاران را با پنجاه رأس از زيباترين اسب‌ها بقتل ميرسانند و شكم آنها را خالى و داخل آن را تميز ميكنند و سپس آنها را از كاه پر ميكنند و ميدوزند . آنگاه نيمى از يك چرخ را از جهت قاعده با دو تير چوبى و نيم ديگر آن را به دو تير ديگر ميآويزند و به اين ترتيب تعداد كثيرى تيرهاى چوبى را در زمين قرار ميدهند و نيمه‌هائى از چرخ به آنها ميآويزند . پس از آن قطعات بزرگى از چوب در طول بدن اسب‌ها تا گردن آنها فرو ميكنند و اين اسبها را در بالاى آن نيم‌چرخ‌ها قرار ميدهند « 1 » . قسمت قدامى بدن حيوان به روى نيم‌چرخ‌هاى جلو و قسمت شكم و ران آن بر روى نيم چرخ عقب قرار ميگيرد و دست و پاى حيوان هم از دو طرف آويزان مىشود ، ولى به زمين نميرسد . آنان به دهان اسب‌ها قلاده و افسار ميزنند و سپس افسار را به سمت جلو ميكشند و به تيرهاى چوبى ديگرى مىبندند . سپس هريك از پنجاه تن از خدمتگزاران را كه بقتل رسانيده‌اند به ترتيب زير بر روى اسبى قرار ميدهند : در طول ستون فقرات هريك از آنها قطعه چوب محكمى فرو ميكنند و آن را تا گردن آنها ميرسانند ؛ قسمت پائين اين چوب بلندتر است و سر آن را در سوراخى قرار ميدهند كه قبلا در چوب ديگرى كه از شكم اسب گذشته حفر كرده‌اند . سكاها به اين ترتيب گراگرد قبر پادشاه سوارانى قرار ميدهند و سپس از آن محل دور ميشوند .\r\n\r\n\r\n","description":"","footnote":"\r\n( 1 ) - به اين ترتيب اجاق‌هاى معلقى بدست ميآمده است كه در هر سوى آن نيم‌چرخى به صورت قلاب و تكيه‌گاه به دو چوبه بزرگ متكى بوده و سيخ‌هاى كباب را كه از يك طرف اندام حيوان به طرف ديگر آن فرو كرده بوده‌اند بر روى آن قرار ميدادند تا براحتى حيوان را يك پارچه كباب كنند .\r\n","page_name":" 131 ","page_number":139},
  {"content":"\r\n\r\n73 - چنين است مراسم تدفين پادشاهان آنها . در موقع مرگ ديگر سكاها ، نزديكترين خويشان مرده جسد را بر گردونه‌اى قرار ميدهند و بين دوستان و آشنايان ميگردانند . هريك از آشنايان از مشايعين پذيرائى ميكنند و از آنچه به ديگران تعارف ميكنند به مرده نيز تعارف ميكنند . جنازه اشخاص عادى را باينطريق مدت چهل روز گردش ميدهند و پس از آن آن را دفن ميكنند « 1 » . سكاها بعد از انجام مراسم تشييع جنازه به ترتيب زير خود را تميز ميكنند : ابتداء سر خود را با داروئى معطر ميمالند و سپس آن را ميشويند . و اما بدن خود را چنين ميشويند : سه قطعه چوبدست را بطوريكه بسوى هم متمايل باشند بر روى زمين قرار ميدهند و سپس اطراف آن پوششى از نمد ميافكنند و ميكوشند لبه‌هاى آن هرچه بيشتر بهم نزديك باشد . پس از آن ظرفى در ميان چوبه‌ها و پوشش آن قرار ميدهند و قطعاتى از سنگ را كه در آتش سرخ كرده‌اند در آن ميافكنند .\r\n74 - در سرزمين سكاها نوعى شاهدانه ميرويد كه اگر از درشتى و بلندى آن صرفنظر كنيم شباهت كاملى به كتان دارد ، چه گياه شاهدانه از كتان درشت‌تر و بلندتر است . اين گياه به حالت وحشى ميرويد و مردم هم بذر آن را مىافشانند . اهالى تراكيه با آن لباس‌هائى تهيه ميكنند كه شباهت كاملى به لباس‌هاى كتانى دارد . كسانى كه در اين باره تجربه كافى نداشته باشند نميتوانند تشخيص دهند كه اين لباس‌ها از شاهدانه تهيه شده يا از كتان و هركس كه الياف شاهدانه را نديده باشد تصور مىكند كه اين لباس‌ها از كتان است .\r\n75 - سكاها دانه‌هاى اين شاهدانه را ميگيرند و با آن برير پوشش نمدين ميروند و آنها را بر روى سنگهائى كه از آتش سرخ شده‌اند مىريزند : تدريجا كه دانه‌ها را بر روى\r\n\r\n\r\n","description":"","footnote":"\r\n( 1 ) - اين طرز گردش دادن جنازه بين دوستان و آشنايان در حقيقت نمونه و تقليد كوچكى از گردش دادن جنازه پادشاه است بين اقوام و ملل متبوع او . نكته قابل بحث در اين مورد طرز تدفين اشخاص عادى پس از انجام اين تشريفات مىباشد ، چه هردوت در مورد پادشاهان شرح مبسوطى در بندهاى قبل نقل كرده ولى درباره تدفين مردم عادى غير از آنچه درباره گردش دادن جنازه بين دوستان و آشنايان آنها نقل مىكند مطلبى نقل نكرده است -\r\n","page_name":" 132 ","page_number":140},
  {"content":"\r\n\r\nسنگهاى سرخ ميريزند دود بودارى از آن متصاعد مىشود و آنچنان بخارى خارج مىشود كه هيچيك از حمام‌هاى يونان قدرت و توان آن را ندارد . و سكاها از اين طرز استحمام لذت مىبرند و از شادى فريادهائى ميكشند « 1 » .\r\nاين عمل براى آنها در حكم استحمام است ، زيرا آنها هرگز بدن خود را با آب نمىشويند . زنان آنان چوب سرو و سدر و عود را با آب بر روى قطعه سنگى ناهموار ميسايند و محصول آن را كه خميرى غليظ است بر روى اندام و چهره خود ميمالند . اين خمير بوى مطبوعى به آنها مىبخشد كه جزء بدن آنها مىشود و وقتى فرداى آن روز خمير را برميدارند پوست آنان شفاف و درخشان است .\r\n76 - سكاها نيز از قبول عادات و رسوم خارجى متعلق به مردمان ديگر و بخصوص عادات و رسوم يونانيان نفرتى فراوان دارند « 2 » . آنان اين موضوع را در مورد آناكارسيس « 3 » و مجددا پس از او در مورد سكيلس « 4 » ثابت كردند . آناكارسيس پس از آنكه بسيارى از كشورها را سياحت كرد و همه‌جا عقل و تدبير كامل از خود نشان داد به سرزمينى كه\r\n\r\n\r\n","description":"","footnote":"\r\n( 1 ) - آنان از استشمام دود و بخار دانه‌هاى شاهدانه دچار نوعى رخوت و مستى ميشده‌اند و از اين حال لذت ميبرده‌اند ( رجوع شود به تاريخ هردوت - كتاب اول - بند 202 )\r\n( 2 ) - از اينكه هردوت عبارت را با « سكاها نيز . . » شروع كرده چنين معلوم مىشود كه اين مطلب را در مقام قياس با قوم و ملت ديگرى عنوان كرده است . مولف در بند 71 از كتاب دوم خود مطلبى نظير آنچه در اين مقام نقل مىكند درباره مصريان نقل كرده و بنابراين بايد نتيجه گرفت كه يادداشت‌هائى كه وى درباره عادات و رسوم سكاها تنظيم كرده و همچنين مطالبى كه در باره رسوم مصريان جمع‌آورى كرده است در آغاز امر به صورت يك كتاب يا متن واحد جمع - آورى شده و سپس مولف آن را در بين مجلدات كتاب خود هر قسمت را در جاى خود قرار داده است - رجوع شود به يادداشت خارج از متن درباره قسمت اول از كتاب چهارم هردوت .\r\n( 3 ) - آناكارسيس  ( Anacharsis )  يكى از هفت تن از ريش‌سفيدان و عقلاى دنياى باستان است كه اختراعات متعدد و مفيدى را به او نسبت داده‌اند . براى اطلاعات بيشتر درباره اين شخص رجوع شود به توضيحات هردوت در قسمت اخير همين بند و قسمت اول بند 77 - درباره اين شخص به بند 46 كتاب حاضر نيز رجوع شود .\r\n( 4 ) -  Skyles \r\n","page_name":" 133 ","page_number":141},
  {"content":"\r\n\r\nسكاها در آن زيست ميكنند بازگشت . در موقعى كه از معبر هلسپون « 1 » ميگذشت به سيزيك « 2 » نزديك شد و چون مشاهده كرد كه اهالى سيزيك مشغول برگزارى جشن باشكوهى بافتخار مادر خدايان « 3 » ميباشند ، نذر كرد كه اگر صحيح و سالم به وطن باز گردد مراسمى مانند آنچه اهالى سيزيك بجا ميآوردند بجا آورد و بافتخار آن خدا شبى را بيدار بامداد كند . همين كه به سرزمين سكاها رسيد به منطقه هيليا « 4 » وارد شد ( اينجا منطقه‌ايست كه مجاور معادن آشيل « 5 » قرار دارد و سراسر از انواع درختان مستور است « 6 » . ) آناكارسيس به اين منطقه وارد شد و در آنجا تمام تشريفات جشن را بافتخار آن الهه برپا كرد . وى طبلى در دست داشت و تصويرهائى از الهه به خود آويخته بود . يكى از سكاها كه او را در اين حال ديده بود سوليوس « 7 » پادشاه را از آن باخبر كرد . پادشاه نيز خود شخصا به آن محل آمد و وقتى آناكارسيس را در حال انجام آن مراسم مشاهده كرد با يك ضربه زوبين او را بقتل رسانيد .\r\nاگر امروز كسى درباره آناكارسيس از سكاها چيزى بپرسد جواب خواهند داد كه او را نمىشناسند . علت آنست كه وى به يونان سفر كرده و عادات و رسوم خارجى را تقليد كرده است .\r\n\r\n\r\n","description":"","footnote":"\r\n( 1 ) - هلسپون  ( Hellespont )  يا درياى  ( Helee )  نام قديم بغازداردانل است كه بين درياى اژه و درياى سياه قرار دارد و آسيا را از اروپا جدا مىكند . در قرن چهار قبل از ميلاد اين نام به ناحيه‌اى داده ميشد كه شامل قسمت‌هاى وسيعى از آسياى صغير بوده است .\r\n( 2 ) - سيزيك  ( Cyzique )  - درباره اين محل رجوع شود بيادداشت ذيل بند 14\r\n( 3 ) - مقصود الهه سيبل  ( Cybele )  است كه در نزديكى سيزيك بر روى كوه دنديمون  ( Dindymon )  معبد بزرگى براى او بنا كرده بودند  Belles Lettres )  - جلد 4 صفحه 93 )\r\n( 4 ) - هيليا  ( Hylaia )  يا هيله  ( Hylee )  - درباره اين محل رجوع شود به توضيحات هردوت در بند 18 و 19 و 86 كتاب حاضر .\r\n( 5 ) -  Achille \r\n( 6 ) - براى توضيحات بيشتر درباره اين منطقه جنگلى رجوع شود به همين كتاب بند 19 و 55 - از توضيحات هردوت در بند 19 و 55 و آنچه درباره آناكارسيس و دخول او به اين منطقه جنگلى نقل كرده اينطور استنباط مىشود كه اين ناحيه به علت درختان انبوه و درهم پناهگاهى براى فراريان سرزمين سكاها بوده است .\r\n( 7 ) -  Saulios \r\n","page_name":" 134 ","page_number":142},
  {"content":"\r\n\r\nبنا به آنچه من خود از تيمنس « 1 » كه مورد اعتماد آرياپيتس « 2 » بوده است شنيده‌ام آناركارسيس عموى ايدانتيرس « 3 » پادشاه سكاها و فرزند گنوروس « 4 » پسر ليكوس « 5 » پسر سپاراگاپيتس « 6 » بوده . پس اگر آناكارسيس متعلق به اين خاندان بود بايد بداند كه بدست برادر خود بقتل رسيده است زيرا ايدانتيرس فرزند سوليوس بود و همين سوليوس بود كه آناكارسيس را كشت\r\n77 - با اين حال ، من روايت ديگرى نيز شنيده‌ام كه اهالى پلوپونز نقل ميكنند . بموجب اين روايت گويا آناكارسيس از طرف پادشاه سكاها بخارج فرستاده شد و پس از آن پيرو مكتب يونان گرديد و وقتى به كشور خود مراجعت كرد به پادشاهى كه او را فرستاده بود گفت كه عموم يونانيان باستثناى اهالى لاكدمون پيوسته در حال مطالعه ميباشند ، ولى استعداد سخن گفتن را فقط اهالى لاكدمون دارند كه با دورانديشى و تدبير به سوالات پاسخ ميدهند .\r\nاما اين روايت اختراع بىاساسى است كه در يونان ساخته و پرداخته‌اند . حقيقت آنست كه آناكارسيس به ترتيبى كه قبلا نقل كردم كشته شد .\r\n78 - اين بود سرنوشت آناكارسيس در قبال تقليد از رسوم و عادات خارجى و استقرار روابط با يونانيان . و سالها بعد ، سكيلس « 7 » پسر آرياپيتس « 8 » نيز به همين سرنوشت دچار شد .\r\nآرياپيتس پادشاه سكاها بود و چند فرزند داشت كه سكيلس يكى از آنها بود . اما سكيلس از زنى از اهل ايستريا « 9 » به دنيا آمده بود ، نه از زنى از سرزمين سكاها . مادرش\r\n\r\n\r\n","description":"","footnote":"\r\n( 1 ) -  Tymnes \r\n( 2 ) -  Ariapeithes \r\n( 3 ) -  Idanthyrse \r\n( 4 ) -  Gnouros \r\n( 5 ) -  Lycos \r\n( 6 ) -  Sparagapeithes \r\n( 7 ) -  Skyles \r\n( 8 ) -  Ariapeithes \r\n( 9 ) - ايستريا  ( Isteria )  مهاجرنشين يونانى شهر ملط در نزديكى مصب رود ايستروس ( دانوب - امروز ) ( هردوت كتاب دوم - بند 33 )\r\n","page_name":" 135 ","page_number":143},
  {"content":"\r\n\r\nشخصا الفبا و زبان يونانى را به او آموخته بود . مدتى بعد آرياپيتس ناجوانمردانه بدست اسپاراگاپيتس « 1 » پادشاه آگاتيرس‌ها « 2 » بقتل رسيد .\r\nسكيلس از پدر خود سلطنت او و زوجه او را كه اوپويا « 3 » نام داشت به ارث برد . اين زن بومى بود و از او پسرى براى آرياپيتس به دنيا آمده بود كه اوريكوس « 4 » نام داشت . اما سكيلس با اينكه بر سكاها سلطنت ميكرد علاقه‌اى به طرز زندگى آنان نداشت و به علت تعليماتى كه ديده بود بيشتر متوجه عادات و رسوم يونانيان بود . و اما طرز رفتار او چنين بود : هربار كه سپاه سكاها را با خود بنزديك شهر بوريستن « 5 » ميآورد ( اهالى بوريستن مدعى هستند كه خود از بازماندگان مهاجرين ملطى هستند ) سپاه را در حومه شهر مستقر ميكرد و وقتى خود به تنهائى به محوطه شهر وارد ميشد و دروازهاى شهر را مىبستند لباس سكائى را از تن بيرون ميآورد و لباس يونانى ببر ميكرد . و با اين لباس بىمحافظ و بى آنكه كسى همراه او باشد در ميدان شهر گردش ميكرد « 6 » ( در دروازه‌هاى شهر مراقب بودند كه هيچيك از سكاها او را با اين لباس نبينند ) . همچنين از همه حيث در روشن زندگى از يونانيان تقليد ميكرد و برسم آنان قربانىهائى به خدايان اهداء ميكرد . و پس از آنكه مدت يك ماه و يا بيشتر به اين ترتيب ميگذشت بار ديگر لباس سكائى ببر ميكرد و شهر را ترك ميگفت . وى اين عمل را مكرر انجام داد - حتى در شهر بوريستن كاخى ساخته بود و از اهالى شهر نيز زنى براى خود انتخاب كرده بود كه در همان كاخ ميزيست .\r\n79 - اما مقدر بود كه مصيبتى به او روى آورد و اكنون شرح مىدهم كه چه پيش‌آمدى\r\n\r\n\r\n","description":"","footnote":"\r\n( 1 ) -  Sparagapeithes \r\n( 2 ) -  Agathyrses \r\n( 3 ) -  Opoia \r\n( 4 ) -  Oricos \r\n( 5 ) -  Borysthene \r\n( 6 ) - هردوت قبلا گفته بود كه سكيلس از مادرى به دنيا آمده بود كه از نژاد مهاجرين ملطى بود و بنابراين جاى تعجب نيست كه پادشاه سكاها بىمحافظ و نگهبان به داخل حصار يكى از شهرهاى غيرسكائى وارد ميشد و مغرز و محترم و با آسايش خاطر در آن بگردش ميپرداخت .\r\n","page_name":" 136 ","page_number":144},
  {"content":"\r\n\r\nموجب تيره‌بختى او شد . سكيلس هوس كرد كه در مراسم مذهبى ديونيزوس باكوس « 1 » پذيرفته شود و همين كه ميل كرد تصميم خود را عملى كند اعجاز شگفتى براى او رويداد .\r\nدر شهر بوريستن كاخ وسيع و باشكوهى وجود داشت كه من قبلا درباره آن سخن گفتم « 2 » .\r\nگرداگرد اين كاخ پيكرهائى مرمرين از ابو الهول و كركس قرار داده بودند . خداوند صاعقه‌اى بر اين قصر فرود آورد و سراسر آن را سوزاند . اما سكيلس باوجود پيش‌آمد اين واقعه به ادامه مراسم مربوط به دخول خود بمذهب ديونيزوس پرداخت .\r\nسكاها يونانيان را از اينكه در حال مستى به پرستش ديونيزوس ميپردازند ملامت ميكنند و مدعى هستند كه نميتوان تصور كرد خدائى مردم را به بىادراكى مستى تشويق كند « 3 » . وقتى سكيلس بآئين ديونيزوس باكوس درآمد يكى از اهالى بوريستن مخفيانه بنزد سكاها رفت و به آنها چنين گفت : « سكاها ، شما ما را از اينكه خود را تسليم مستى باكوس ميكنيم و خداوند را بر وجود خود مستولى ميسازيم تخطئه ميكنيد پس بدانيد كه اكنون اين خدا بر وجود پادشاه شما نيز مستولى شده ، زيرا او نيز خود را تسليم مستى باكوس كرده و خود تحت تأثير اين خدا هذيان ميگويد . اگر بگفته من باور نميداريد بدنبال من بيائيد آن را بشما نشان خواهم داد » . سران سپاه سكاها بدنبال\r\n\r\n\r\n","description":"","footnote":"\r\n( 1 ) - ديونيزوس  ( Dionysos - Baccheios )  از نيمه خدايان يونان باستان ، فرزند ژوپيترو فرشته‌اى بنام سمله  ( Semele )  . خداى شراب و عشق در يونان باستان كه به شكل جوانى زيبا بر روى بشگه‌اى از شراب مجسم ميشده است . در يونان باستان جشن‌هاى مذهبى مفصلى بافتخار خداوند شراب برپا ميكردند كه به جشن‌هاى ديونيزى معروف بوده است . افسانه‌ها حكايت دارند كه ديونيزوس نهال مو را به سراسر جهان انتقال داد و همه‌جا مردم را با ميوه اين درخت و عصاره آن آشنا كرد .\r\n( 2 ) - بند 78 از همين كتاب\r\n( 3 ) - در حالى كه خود آنها بحكايت هردوت هم از مستى شراب لذت ميبردند ( كتاب ششم - بند 48 ) و هم از دود دانه‌هاى شاهدانه مست ميشدند ( هردوت - كتاب چهارم بند 75 )\r\n","page_name":" 137 ","page_number":145},
  {"content":"\r\n\r\nاو رفتند . آن مرد آنانرا مخفيانه بر فراز برجى برد و در آنجا مستقر كرد .\r\nوقتى سكيلس بدنبال ازدحام مريدان به آنجا رسيد و سران سكاها او را در حال انجام مراسم مذهبى باكوس مشاهده كردند سخت ناراحت شدند . پس آنان از شهر بيرون رفتند و آنچه را كه ديده بودند براى همهء سپاهيان نقل كردند .\r\n80 - وقتى پس از اين واقعه سكيلس به محل سكونت خود مراجعت كرد ، سكاها برادر او را كه اوكتاماسادس « 1 » نام داشت و از دختر ترس « 2 » به دنيا آمده بود بپادشاهى برگزيدند و بر ضد سكيلس شوريدند .\r\nسكيلس از توطئه‌اى كه بر ضد او ترتيب داده بودند و از علت آن خبر يافت و به سرزمين تراكيه پناهنده شد - اوكتاماسادس از فرار او باخبر شد و خود را براى لشگركشى به تراكيه آماده كرد .\r\nوقتى وى به ساحل رود ايستروس رسيد مردان تراكيه با او روبرو شدند و نزديك بود جنگ شروع شود . در اين موقع سيتالكس « 3 » كس بنزد اوكتاماسادس فرستاد و چنين پيغام داد : « چه دليل دارد كه من و تو باهم زورآزمائى كنيم ؟ تو فرزند خواهر منى و برادر مرا در اختيار دارى « 4 » ، او را به من تسليم كن و من نيز سكيلس را به تو تسليم\r\n\r\n\r\n","description":"","footnote":"\r\n( 1 ) -  Octamasades \r\n( 2 ) -  Terese \r\n( 3 ) - سيتالكس  ( Sitalkes )  پادشاه تراكيه ، معاصر با سكيلس بوده است . هردوت دو بار از ترس  ( Terese )  و سيتالكس كه هر دو پادشاه تراكيه بودند و رابطه پدر و فرزندى بين آنها برقرار بود نام برده اما كوچكترين اشاره‌اى باينكه اينان پدر و پسر بوده‌اند و بر تراكيه سلطنت ميكرده‌اند نكرده است . اين مطلب مىرساند كه هردوت اطلاعات خود را در اين باره در تراكيه جمع‌آورى كرده و به همين جهت اين پادشاهان را آنقدر مشهور و معروف ميدانسته كه توضيح اضافى دربارهء آنها را ضرورى ندانسته است . غفلت هردوت براى خواننده موجب تعجب است و خواننده از اينكه بغتا با نام اشخاص ناشناسى روبرو مىشود كه گوئى مكرر از آنها نام برده شده دچار شگفت و تعجب مىشود .\r\n( 4 ) - اوكتاماسادس يكى از برادران فرارى سيتالكس را كه با او بر سر سلطنت بنزاع پرداخته بود در سرزمين سكاها پناه داده بود و در اين مقام پادشاه تراكيه به اين برادر فرارى خود اشاره مىكند كه در اختيار پادشاه سكاها بوده است ( رجوع شود به دنباله همين بند )\r\n","page_name":" 138 ","page_number":146},
  {"content":"\r\n\r\nميكنم . ما نبايد سرنوشت خود را با جنگ تعيين كنيم » . چنين بود پيامى كه او بوسيله ايلچى فرستاد .\r\nحقيقت آنست كه واقعا يكى از برادران سيتالكس بنزد اوكتاماسادس پناهنده شده بود . پس اوكتاماسادس پيشنهاد او را پذيرفت و عموى مادرى خود را به سيتالكس تسليم كرد و در مقابل برادر خود ، سكيلس را تحويل گرفت . همين كه سيتالكس برادر خود را تحويل گرفت از آن محل دور شد . اما اوكتاماسادس امر كرد بيدرنگ سر سكيلس را از بدن جدا كردند « 1 » .\r\nچنين است علاقه سكاها برسوم و عادت خود و مجازاتى كه در حق كسانى اجرا ميكنند كه رسوم و عادات خارجى را بر آن بيفزايند .\r\n81 - درباره تعداد سكاها من نتوانستم اطلاعات دقيقى بدست آورم ولى درباره آن مطالبى مختلف شنيده‌ام ؛ برخى رقمى نقل ميكنند كه براى سكاها زياد به نظر ميرسد ، در حالى كه ديگران رقمى نقل ميكنند كه بسيار كوچك به نظر ميآيد . و با اين حال آنچه كه به من نشان داده‌اند و من خود به چشم ديده‌ام اينست : بين رود بوريستن و هيپانيس « 2 » محلى است كه اكسامپئوس « 3 » نام دارد و من كمى بالاتر در جائى كه نقل كردم كه در اين محل چشمه‌اى از آب تلخ وجود دارد كه آب آن رود هيپانيس را تلخ كرده است ، به اين مطلب اشاره كردم . در اين محل ظرفى از مفرغ قرار دارد كه بحقيقت شش برابر ظرفى است\r\n\r\n\r\n","description":"","footnote":"\r\n( 1 ) - آنچه هردوت در اين مورد نقل مىكند بايد تخمينا معاصر با زمان خود او بوده باشد چه سيتالكس در سال 424 قبل از ميلاد در گذشته در حالى كه باحتمال زياد هردوت در فاصله بين سالهاى 455 و 450 قبل از ميلاد به تراكيه سفر كرده . در اين صورت اين وقايع باحتمال زياد كمى پس از ورود او به تراكيه و يا محتملا كمى پس از خروج او روى داده است .\r\n( 2 ) - هيپانيس  ( Hypanis )  نام قديم بوگ امروز از شعب رود دن بوده است كه بدرياى خزر ميريزد .\r\n( 3 ) -  Exampaios \r\n","page_name":" 139 ","page_number":147},
  {"content":"\r\n\r\nكه پوزانياس « 1 » فرزند كلئومبروت « 2 » اهداء كرده و در مدخل درياى سياه قرار دارد .\r\nمن در اينجا براى كسانى كه اين ظرف را نديده‌اند مشخصات آن را نقل ميكنم : ظرف مفرغى كه در سرزمين سكاها وجود دارد براحتى شصت آمفور « 3 » گنجايش دارد و ضخامت مفرغ اين ظرف به شش انگشت « 4 » ميرسد .\r\nمردم محل مدعى هستند كه اين ظرف را از تعداد كثيرى سرزوبين ساخته‌اند و چنين توضيح ميدهند كه چون يكى از پادشاهان آنها كه آريانتاس « 5 » نام داشت قصد كرد كه از تعداد نفرات سكاها باخبر شود امر كرد كه هريك از آنها سرزوبينى را جدا كرده بنزد او آورند و هركس كه چنين نكند محكوم به مرگ خواهد بود .\r\nبه اين ترتيب تعداد كثيرى سرزوبين جمع‌آورى شد و او تصميم گرفت از آنها چيزى بسازد كه پس از او باقى بماند . پس امر كرد با آن سرزوبين‌ها اين ظرف مفرغى را ساختند و آن را به اين محل از اگسامپئوس هديه كرد . چنين است آنچه من درباره تعداد افراد سكاها شنيده‌ام .\r\n82 - اين سرزمين جز رودهائى كه از حيث تعداد و مقدار آب از رودهاى ديگر نقاط كثيرتر و بزرگتر ميباشند چيز جالبى ندارد . اما غير از رودها و دشت‌هاى وسيع درباره چيزهاى ديگرى نيز كه قابل تحسين است مطلبى نقل خواهم كرد : در اين سرزمين اثر پاى هركول را بر روى تخته سنگى به مردم نشان ميدهند .\r\n\r\n\r\n","description":"","footnote":"\r\n( 1 ) - پوزانياس  ( Pausanias )  پادشاه سپارت و فاتح جنگ معروف پلاته . اين جنگ در 479 قبل از ميلاد بر ضد مردونيه و بقاياى سپاه بزرگ خشايارشا در سواحل آسياى صغير رويداد .\r\n( 2 ) - كلئومبروت  ( Cleombrote )  پادشاه سپارت در قرن پنج قبل از ميلاد .\r\n( 3 ) - آمفور  ( Amphores )  واحد حجم در يونان باستان و برابر 18 ليتر و يك دسى ليتر ( رجوع شود به يادداشت مقدمه درباره اوزان و مقادير در يونان باستان )\r\n( 4 ) - واحد طول در يونان باستان و برابر 18 ميليمتر ( رجوع شود به يادداشت مقدمه در باره اوزان و مقادير در يونان باستان )\r\n( 5 ) -  Ariantas \r\n","page_name":" 140 ","page_number":148},
  {"content":"\r\n\r\nاين اثر به جاى پاى انسان شباهت دارد ، اما طول آن به دو آرنج ميرسد « 1 » و در نزديكى رود تيراس « 2 » قرار دارد .\r\nچنين بود اين مسائل . اما من اكنون به داستانى بازميگردم كه در آغاز اين بحث بنقل آن مشغول بودم .\r\n83 - هنگامى كه داريوش وسايل جنگ با سكاها را فراهم ميكرد ، ايلچيانى بهر طرف فرستاد و از بعضى از اتباع خود تعدادى سرباز و از بعضى ديگر تعدادى كشتى طلب كرد و به بعضى ديگر فرمان داد پلى بر روى به سفر تراكيه « 3 » احداث كنند . در همين موقع آرتابان « 4 » پسر هيستاسپ « 5 » كه برادر داريوش بود شرحى درباره مشكلات دسترسى به سكاها براى او نقل كرد « 6 » و مصرا خواستار شد كه او خود بجنگ سكاها نرود . اما چون نصايح عاقلانه‌اش در داريوش مؤثر واقع نشد خودكشى كرد .\r\n84 - وقتى داريوش تداركات خود را خاتمه داد با سپاه خود از شوش حركت كرد .\r\nدر اين موقع يكى از پارس‌ها كه اوآوبازوس « 7 » نام داشت و پدر سه فرزند بود و هر سه فرزندش در اين لشكركشى شركت داشتند از داريوش خواستار شد كه يكى از پسران او را نزد او باقى گذارد . داريوش مانند اينكه دوستى تقاضائى قابل قبول از او كرده باشد\r\n\r\n\r\n","description":"","footnote":"\r\n( 1 ) - آرنج واحد طول در يونان باستان و برابر يك پا و نيم يا 444 ميليمتر ( رجوع شود به يادداشت مقدمه درباره اوزان و مقادير در يونان باستان )\r\n( 2 ) - تيراس  ( Tyras )  - درباره اين رود رجوع شود به توضيح ذيل بند 51 كتاب حاضر .\r\n( 3 ) - مقصود بغاز به سفر امروز است كه درياى سياه را از مديترانه جدا مىكند . داريوش براى لشكركشى به سرزمين سكاها از طريق بغاز به سفر و تراكيه بسوى شمال حركت كرد .\r\n( 4 ) - آرتابان  ( Artabane )  برادر داريوش اول كه بحكايت هردوت با لشكركشى او به سرزمين سكاها بمخالفت برخاست و سرانجام به علت پافشارى داريوش و آغاز اين لشكركشى دست بخودكشى زد .\r\n( 5 ) - هيستاسپ  ( Hystaspe )  پدر داريوش اول پادشاه بزرگ هخامنشى .\r\n( 6 ) - رجوع شود به همين كتاب - بند 46 و 134\r\n( 7 ) -  Oiobazos \r\n","page_name":" 141 ","page_number":149},
  {"content":"\r\n\r\nپاسخ داد كه هر سه فرزند او را برايش خواهد گذارد . اوآوبازوس كه تصور ميكرد كه فرزندانش از شركت در اين جنگ معاف شده‌اند بسيار شادى كرد .\r\nاما داريوش به كسانى كه مأمور اين كار بودند امر كرد كه هر سه فرزند او را بقتل رسانند . و بدين ترتيب ، ابتدا آنها را كشتند و سپس در همان محل باقى گذاردند « 1 » .\r\n85 - و اما داريوش ؛ همين كه پس از خروج از شوش به سرزمين كالسدونى « 2 » بر ساحل به سفر در محلى كه پل بر آن ساخته بودند رسيد ، بكشتى نشست و از آنجا به نزديكى جزاير سيانه « 3 » كه با دعاى يونانيان سابقا متحرك بوده‌اند حركت كرد و در آن محل بر نقطه مرتفعى صعود كرد و درياى سياه را كه منظره‌اى بس ديدنى داشت از دور نگريست .\r\nاين دريا بيش از تمام درياهاى ديگر جالب توجه است . طول آن يازده هزار و صد ستاد « 4 » و عرض آن در نقطه‌اى كه عريض‌تر است به سه هزار و سيصد ستاد ميرسد « 5 » .\r\nعرض مدخل اين دريا چهار ستاد است و طول معبرى كه از مدخل آن تشكيل مىشود و به سفر نام دارد و بر روى آن پلى ساخته‌اند به يكصد و بيست ستاد ميرسد .\r\nبه سفر بدرياى مرمره متصل مىشود و درياى مرمره كه عرض آن پانصد ستاد و طول آن هزار و چهارصد ستاد است به هلسپون « 6 » منتهى مىشود . هلسپون هفت ستاد عرض و چهارصد ستاد طول دارد و بدرياى پهناورى متصل مىشود كه درياى اژه نام دارد .\r\n\r\n\r\n","description":"","footnote":"\r\n( 1 ) - در اين باره رجوع شود به توضيح خارج از متن درباره قسمت چهارم از تاريخ هردوت .\r\n( 2 ) - كالسدونى  ( Chalcedoine )  از نواحى قديم آسياى صغير واقع در ساحل بغاز به سفر .\r\n( 3 ) - سيانه  ( Cyanees )  يا سمپلگاد  ( Symplegades )  از جزاير كوچك و سنگلاخ درياى سياه در مدخل بغاز به سفر\r\n( 4 ) - ستاد  ( Stade )  واحد طول در يونان باستان و برابر 177 متر و 6 سانتيمتر ( يادداشت - مقدمه درباره اوزان و مقادير در يونان باستان )\r\n( 5 ) - اين اندازه‌ها تا حدى مبالغه‌آميز است و شايد علت اغراق هردوت اين بوده است كه مقياس او به خط مستقيم نبوده و پيچ‌وخم توقفگاه‌هائى را كه معمولا در سر راه كشتىرانان وجود داشته در محاسبه منظور نموده است  Belles Lettres )  جلد چهار صفحه 100 )\r\n( 6 ) - هلسپون  ( Hellespont )  نام قديم بغاز داردانل است كه درياى مرمره را به درياى اژه متصل مىكند .\r\n","page_name":" 142 ","page_number":150},
  {"content":"\r\n\r\n86 - و اما اين اندازه‌ها به ترتيب زير تعيين شده است : معمولا يك كشتى در روزهاى بلند تقريبا هفتاد هزار و هنگام شب شصت هزار اورژى « 1 » بحرپيمائى مىكند . حال ، براى اينكه از مدخل دريا به فاز برسيم « 2 » ( اين قسمت بزرگترين بعد درياى سياه است ) نه روز و هشت شب بحرپيمائى لازم است . با اين حساب ، يك ميليون و صد و ده هزار اورژى خواهيم داشت كه مىشود يازده هزار و صد ستاد .\r\nو اما براى اينكه از سنديك « 3 » به تميسير « 4 » كه در ساحل رود ترمودون « 5 » قرار دارد برويم ( عريض‌ترين قسمت درياى سياه در اين محل است ) سه روز و دو شب بحرپيمائى در پيش خواهيم داشت كه مىشود سيصد و سى هزار اورژى و سه هزار و سيصد ستاد . چنين است ترتيبى كه من براى محاسبه اندازه‌هاى اين دريا و بغازبسفر و هلسپون انتخاب كرده‌ام و اين اندازه‌ها همانست كه من نقل كردم . همچنين ، به اين درياى سياه درياچه‌اى متصل مىشود كه كمى كوچكتر از خود آنست و پالوس مايوتيس « 6 » يا مادر درياى سياه لقب دارد .\r\n\r\n\r\n","description":"","footnote":"\r\n( 1 ) - اورژى  ( Orgyie )  واحد طول در يونان باستان و برابر يك متر و 776 ميليمتر ( رجوع شود به يادداشت مقدمه درباره اوزان و مقادير در يونان باستان )\r\n( 2 ) - مقصود مصب رود فاز  ( Phase )  است كه از رودهاى آسياى صغير بوده و از قفقاز سرچشمه ميگرفته و در ساحل كولشيد بدرياى سياه متصل ميشده است . امروز اين رود ريونى  ( Rioni )  نام دارد .\r\n( 3 ) -  Sindique \r\n( 4 ) - تميسير  ( Themiscyre )  از شهرهاى قديم آسياى صغير در نزديگى مصب رود ترمودن . اين شهر كه امروز ترمه  ( Thermeh )  نام دارد بحكايت افسانه‌هاى باستان مدتها پايتخت آمازون‌ها يعنى زنان مردنماى افسانه‌اى دنياى باستان بوده است .\r\n( 5 ) - ترمودون  ( Thermodon )  از رودهاى آسياى صغير قديم گه آب آن بدرياى سياه ميريخت . افسانه‌هاى باستان حكايت دارد كه آمازون‌ها كه زنانى مردنما بوده‌اند در سواحل اين رود ميزيستند .\r\n( 6 ) - پالوس مايوتيس  ( Palus - maiotis )  - مقصود مؤلف درياى آزوف است كه در شمال درياى سياه قرار دارد .\r\n","page_name":" 143 ","page_number":151},
  {"content":"\r\n\r\n87 - داريوش پس از تماشاى درياى سياه با كشتى به پلى بازگشت كه معمار آن مندروكلس « 1 » از اهل ساموس بود . و پس از آنكه به سفر را نيز تماشا كرد دو سنگ نوشته از مرمر در ساحل آن برپا كرد و بر روى يكى از آنها به خط آشورى و بر روى ديگرى به خط يونانى نام تمام اقوام و مللى را كه در سپاه خود داشت حك كرد « 2 » . او از تمام ملل و اقوامى كه بر آنها حكومت داشت همراه خود آورده بود . تعداد سربازان اين سپاه صرفنظر از نيروى بحرى با محاسبه سوار نظام به هفتصد هزار تن ميرسيد . ششصد كشتى نيز براى اين لشكركشى جمع‌آورى شده بود « 3 » . بعدها اين سنگ‌نوشته‌ها را اهالى بيزانس به شهر خود منتقل\r\n\r\n\r\n","description":"","footnote":"\r\n( 1 ) -  MANDROCLES \r\n( 2 ) - جالب‌توجه است كه سنگ‌نوشته‌هاى داريوش در مصر به خط ميخى و هيروگليف بوده در حالى كه در اين مورد چون بغازها در سرزمين يونان آن زمان قرار داشت ترجمه يونانى متن لوح را بر آن اضافه كرده‌اند . اين مطلب حكايت از احترام كامل پادشاه هخامنشى به آزادى مللى مىكند كه در قلمرو امپراتورى او ميزيستند\r\n( 3 ) - اين ارقام كاملا اغراق‌آميز به نظر ميرسد و بعيد است كه داريوش براى سركوبى سكاها چنين سپاه عظيمى تجهيز كرده باشد . هردوت مكرر تعداد سپاهيان پارس را با واحد ميرياد ( 100000 نفر ) تعيين كرده ( كتاب سوم - بند 25 - كتاب چهارم بند 143 - كتاب هفتم بند 60 و 87 - كتاب هشتم بند 113 و 126 - كتاب نهم - بند 96 ) و بعيد نيست كه اين رقم نيز هفت ميرياد يعنى هفتاد هزار نفر بوده و در استنساخ‌هاى بعدى اشتباها هفتصد هزار نفر نوشته شده باشد  Belles Lettres )  - جلد 4 - صفحه 102 ) - اما وجود ششصد كشتى كه هردوت بعدا به آن اشاره مىكند تا حدى در صحت اين فرض ترديد ايجاد مىكند زيرا نميتوان گفت كه در هر كشتى فقط يكصد و بيست سرباز جاى داشته‌اند . اما همين مطلب تا حدى مويد فرض اشتباه مؤلف است و اين سؤال را مطرح مىكند كه اگر واقعا تعداد سپاهيان داريوش آنطور كه مؤلف مدعى است هفتصد هزار نفر بوده اين تعداد سرباز چگونه در ششصد كشتى از كشتىهاى آن زمان جاى گرفته‌اند . بخصوص كه مؤلف تعداد ملوانان و كاركنان كشتى را قبلا مستثنى كرده است . بر رويهم احساس مىشود كه اولا تعداد نفرات پياده بيش از آنچه واقعا بوده نقل شده و ثانيا بين اين تعداد و تعداد كشتىها تناسبى وجود ندارد . بعلاوه هردوت در چند نقطه ديگر كه از نيروى دريائى پارس‌ها ياد مىكند همين رقم را تكرار كرده ( كتاب ششم - بند 9 ) . همچنين در يك مورد هم در جاى ديگر همين تعداد كشتى را براى نيروى دريائى ديگرى نقل كرده است ( كتاب ششم بند 95 ) اين تكرار رقم واحد در مورد نيروى دريائى پارس‌ها و ديگر نيروهاى آن زمان خود قرينه‌ايست بر عدم دقت مؤلف و مباينت آن با واقعيت موجود .\r\n Belles Lettres ) \r\n- جلد 4 صفحه 102 )\r\n","page_name":" 144 ","page_number":152},
  {"content":"\r\n\r\nكردند و باستثناى يكى از سنگ‌ها كه در كنار معبد ديونيزوس در بيزانس قرار داده‌اند و سراسر از حروف آشورى مستور است بقيه را در بناى معبد آرتميس اورتوسيا « 1 » قرار دادند .\r\nمحلى از به سفر كه داريوش پلى بر روى آن احداث كرد تا آنجا كه من ميتوانم حدس بزنم و نقل كنم بين راه بيزانس و معبدى بود كه در مدخل درياى سياه بنا شده بود .\r\n88 - پس از آن ، چون پلى كه با كشتى ساخته شده بود او را خوش‌آمد ، تحف فراوانى به سازندهء آن مندروكلس از اهل ساموس اهداء كرد . نخستين كارى كه مندروكلس با اين هدايا كرد اين بود كه دستور داد پرده‌اى از نقاشى تهيه كنند شامل سراسر پلى كه بر به سفر زده بود و داريوش شاه را نشان دهد كه بر تختى از افتخار تكيه زده و سپاهش از برابر او سان ميرود . او دستور داد اين پرده را بسازند و سپس آن را به معبد هرايون « 2 » تقديم كرد و اين كتيبه را بر آن افزود : « مندروكلس ، پس از آنكه دو ساحل به سفر را كه ماهى فراوان دارد بهم متصل كرد ، يادبودى از اين پل كه از كشتى ساخته شده بود به هرا « 3 » تقديم مىكند . او با اجراى نقشه داريوش شاه براى خود مباهات و براى اهالى ساموس افتخار تحصيل كرده است . » چنين بود اثرى كه سازنده پل از خود باقى گذارد .\r\n89 - داريوش ، پس از آنكه مندروكلس را پاداش داد قدم به قاره اروپا گذارد . قبل از آن به مردمان يونى امر كرد كه كشتىهاى خود را در درياى سياه به حركت درآورند و تا رود ايستروس پيش روند و همين كه به آنجا رسيدند پلى بر روى رود نصب كنند و در انتظار او باشند . اين يونىها باتفاق ائولىها « 4 » و ساكنان بغاز نيروى دريائى را هدايت\r\n\r\n\r\n","description":"","footnote":"\r\n( 1 ) - آرتميس اورتوسيا  ( Artcmis Orthosia )  ياديان ، دختر ژوپيتر و الهه جنگل و شكار\r\n( 2 ) -  Heraion \r\n( 3 ) -  Hera \r\n( 4 ) - ائولىها  ( Eoliens )  قوم يونانىنژاد ساكن ناحيه‌اى به همين نام در آسياى صغير .\r\nائولىها ابتداء در شبه‌جزيره پلوپونز سكونت داشتند ليكن بعدها در برابر هجوم قوم يونانى ديگرى بنام درى  ( Dorie )  به آسيا گريختند و دوازده مهاجرنشين در ساحل آسياى صغير بوجود آوردند كه معروف‌ترين آنها إله  ( Elee )  و تيمنوس  ( Tymnos )  و ازمير بوده است .\r\n","page_name":" 145 ","page_number":153},
  {"content":"\r\n\r\nميكردند . پس بدين ترتيب نيروى دريائى از كنار جزاير سيانه « 1 » گذشت و بسوى ايستروس حركت كرد و پس از آن بفاصله دو روز بحرپيمائى از ساحل دريا در گلوگاه رود در نقطه‌اى كه انشعابات آن جدا مىشود شروع باحداث پلى كرد « 2 » . و اما داريوش پس از آنكه از پلى كه با كشتى ساخته بودند عبور كرد و از به سفر گذشت قدم به سرزمين تراكيه گذارد ، و وقتى به سرچشمه‌هاى رود تئاروس « 3 » رسيد سه روز توقف كرد .\r\n90 - بطوريكه اهالى مجاور اين رود نقل ميكنند ، تئاروس رودى است كه آب آن براى معالجه بيماريها و بخصوص بيمارى جرب انسان و اسب بهترين آبها است . اين رود تعداد سى و هشت چشمه دارد كه همه از يك كوه سرازير مىشود و بعضى از آنها سرد و بعضى ديگر گرم‌اند . اين محل از شهر هرايون كه در نزديكى پرنت « 4 » واقع شده و همچنين از شهر آپولىنى « 5 » در ساحل درياى سياه بيك فاصله مىباشد و از هر دو جهت دو روز راه در ميان است . رود تئاروس برود كنتادسدوس « 6 » ملحق مىشود ؛\r\n\r\n\r\n","description":"","footnote":"\r\n( 1 ) - سيانه  ( Cyanees )  رجوع شود به قبل - بند 85 و يادداشت ذيل آن .\r\n( 2 ) - مأموريت اين دسته از بحرپيمايان ظاهرا اين بوده است كه قبل از آنكه نيروى زمينى داريوش از راه خشگى به دانوب برسد پلى بر روى آن احداث كنند . اما چون رود دانوب در فاصله‌اى از مصب خود به چندين شعبه تقسيم مىشود دريانوردانى كه مأمور ساختن پل بودند ناگزير آنقدر در طول رود بالا رفتند تا از انشعابات مصب آن گذشتند و به جائى رسيدند كه دانواب جريانى واحد داشت . در غير اين صورت ناگزير بودند بتعداد انشعابات رود پل احداث كنند و انجام اين عمل با فقدان وسايل آن زمان كارى بود بس دشوار و پرخرج .\r\n( 3 ) - تئاروس  ( Thearos ) \r\n( 4 ) - پرنت  ( Perinth )  مهاجرنشين اهالى ملط در سواحل شمالى آسياى صغير قديم .\r\n( 5 ) - آپولونى  ( Apollonie )  نام بسيارى از شهرهاى باستان است كه اجراى مراسم پرستش آپولون در آنها معمول بوده است . شهرهائى به اين نام در تراكيه و مقدونيه و ميزى ( آسياى صغير ) و ليدى و ليسى و فلسطين و يونان و سيرنائيك وجود داشته و در اين مورد منظور مؤلف شهرى است كه به اين نام در تراكيه و در ساحل درياى سياه قرار داشته و مدتها مهاجرنشين اهالى شهر ملط بوده است .\r\n( 6 ) - كنتادسدوس  ( Contadesdos )  تكه درهء امروز  Belles Lettres )  - جلد 4 صفحه 103 )\r\n","page_name":" 146 ","page_number":154},
  {"content":"\r\n\r\nكنتادسدوس برود آگريانس « 1 » ميريزد و رود آگريانس برود هبر « 2 » منتقل مىشود و رود هبر در نزديكى شهر انوس « 3 » به دريا ميريزد .\r\n91 - پس همين كه داريوش به اين رود رسيد در آن محل توقف كرد و چون از زيبائى اين رود خيره شد امر كرد در آنجا نيز سنگ نوشته‌اى برپا و بر روى آن كتيبه‌اى به اين مضمون حك كنند : « از چشمه‌هاى رود تئاروس بهترين و زيباترين آب رودها جاريست و بهترين و زيباترين مردان جهان ، داريوش فرزند هيستاسپ پادشاه پارس‌ها و سراسر خشگىها هنگامى كه سپاه خود را بجنگ با سكاها ميبرد به اين محل آمد . » چنين بود آنچه در اين محل حك شد . « 4 »\r\n92 - داريوش از آنجا حركت كرد و به ساحل رود ديگرى رسيد كه آرتسكوس « 5 » نام دارد و در سرزمين اقوام اودريس « 6 » جارى است . و همين كه به اين رود رسيد چنين كرد كه شرح مىدهم : وى محلى را معين كرد و به سپاهيان خود فرمان داد كه هريك هنگام عبور از آنجا سنگى در آن محل بيندازند . وقتى سربازان اين فرمان را اجراء\r\n\r\n\r\n","description":"","footnote":"\r\n( 1 ) - آگريانس  ( Agrianes )  - ارژنه  ( Ergene )  امروز  ( Belles Lettrese )  جلد 4 صفحه 103 )\r\n( 2 ) - هبر  ( Hebre )  - ماريترا  ( Maritza )  امروز  Belles Lettres )  - جلد 4 صفحه 103 )\r\n( 3 ) - انوس  ( Ainos )  - اين شهر امروز هم بنام قديم خود انوس  ( Enos )  نام دارد و در محل مصب رود هبر يا ماريتزاى امروز قرار دارد .  Belles Lettres )  جلد 4 صفحه 103 )\r\n( 4 ) - ظاهرا وجود اين سنگ نوشته صحت داشته زيرا بقايائى از آن در اوائل قرن نوزدهم در محل باقى مانده كه امروز از بين رفته ولى در آثار و كتب آن زمان وجود آن تأييد شده ، ولى احتمال ميرود متن آن با آنچه هردوت نقل مىكند مختصر اختلافى داشته است ؛ چه پارسىها را عادت بر اين بوده كه در سنگ‌نوشته‌ها و الواح خود نام پادشاه و عناوين او را در آغاز عبارت قرار ميدادند ، نه آنطور كه هردوت نقل مىكند در آخر آن . بعلاوه مقايسه شخص پادشاه از حيث « زيبائى » با آبهاى چشمه‌سار زيباى تئاروس بيشتر تراوش فكر يونانى است . يكنفر پارسى ترجيح ميداد به شجاعت و دليرى و جهانگشائى پادشاه خود افتخار كند و نه بزيبائى و رعنائى او . احتمال ميرود اين كتيبه به خط ميخى بوده و هردوت ترجمه آن را از دهان يونانيان زمان خود شنيده است و يونانيان ترجمه نارسا و نادرستى براى او كرده باشند  Belles Lettres )  جلد 4 - صفحه 104 )\r\n( 5 ) -  Artescos \r\n( 6 ) -  Odryses \r\n","page_name":" 147 ","page_number":155},
  {"content":"\r\n\r\nكردند پشته‌هاى بزرگى از سنك تشكيل شد كه داريوش آنها را پشت سر گذارد و باز سپاه خود را بجلو حركت داد .\r\n93 - داريوش ، قبل از اينكه به رود ايستروس برسد ، ابتداء مردمان گت « 1 » را كه خود را جاودانى ميدانند مطيع كرد . زيرا آن قسمت از اهالى تراكيه كه سالميدسوس « 2 » را در دست دارند و بالاتر از آپولونى « 3 » و شهر مسامبريا « 4 » زيست ميكنند و آنها را سكيرميادها « 5 » و نىپسه‌ها « 6 » مينامند بىمنازعه تسليم شدند . اما گت‌ها كه بىتامل تصميم به مقاومت گرفته بودند بسرعت مغلوب شدند . اينها شجاع‌ترين و بهترين مردمان تراكيه‌اند .\r\n94 - و اما آنچه آنها جاودانى تصور ميكنند چنين است : آنها تصور ميكنند كه هرگز نميميرند و آنكس هم كه ميميرد بوجود سالموكسيس « 7 » كه موجودى الهى است ملحق مىشود « 8 » . بعضى از آنها اين وجود الهى را گبه‌ليزيس « 9 » مينامند . هر چهار سال يك بار يكنفر را به حكم قرعه از بين خود انتخاب ميكنند و بنام ايلچى بنزد سالموكسيس ميفرستند و به او سفارش ميكنند كه آنچه را كه در هر مورد آرزو دارند بر او بازگويد .\r\n\r\n\r\n","description":"","footnote":"\r\n( 1 ) - گت‌ها  ( GeTES )  از اقوام قديم ساكن بين جنوب شبيه جزيره بالكان و دانوب .\r\n( 2 ) - سالميدسوس  ( SALMIDESSOS )  كه امروز ميديا  ( Midia )  نام دارد  Belles ) Lettres  جلد 4 - صفحه 104 )\r\n( 3 ) - آپولونى  ( Apollonie )  كه امروز سيزبولى  ( Sizeboli )  نام دارد  Belles Lettres )  جلد 4 - صفحه 104 )\r\n( 4 ) - مسامبريا  ( Messambria )  كه امروز ميسيورى  ( Misivri )  نام دارد  Belles ) Lettres  - جلد 4 - صفحه 104 )\r\n( 5 ) -  Skyrmiades \r\n( 6 ) -  Nipsees \r\n( 7 ) -  Salmoxis \r\n( 8 ) - بموجب اين عقيده روح انسان پس از مرك به اجتماع خدايان قدم ميگذارد و جاودان ميماند . اكثريت قريب باتفاق مردمان جهان ببقاى روح پس از مرك معتقد ميباشند اما اختلاف عقيده آنها با عقيده گت‌ها اينست كه دسته اخير معتقد بودند روح انسان در جسم خدايان حلول مىكند . همين مطلب است كه هردوت بعنوان يكى از شگفتىهاى اين قوم نقل مىكند .\r\n( 9 ) -  Gebeleizis \r\n","page_name":" 148 ","page_number":156},
  {"content":"\r\n\r\nطرز اعزام اين ايلچى چنين است : تنى چند از مردان كه براى اين كار انتخاب ميشوند سه قداره در دست ميگيرند ؛ چند نفر ديگر دست و پاى آنكس را كه قرار است برسالت بنزد سالموكسيس فرستاده شود ميگيرند و او را در هوا به حركت درميآوردند و سپس نوك قداره‌ها را نشانه ميگيرند و او را بسوى آن در هوا پرتاب ميكنند . اگر آن مرد از جراحت بميرد آن را دليلى بر نظر مساعد خداوند نسبت به خود ميدانند . ولى اگر نميرد خود ايلچى را متهم ميكنند و مدعى ميشوند كه او مردى بدطينت است ، و پس از اين اتهام شخصى ديگرى را برسالت ميفرستند . سفارش‌هائى را كه بايد به ايلچى بشود در موقعى به او بازگو ميكنند كه هنوز در حيات است . اين مردمان در موارد ديگر وقتى رعد ميغرد و برق ميدرخشيد زوبين‌هائى بسوى آسمان به هوا پرتاب ميكنند و با اين عمل اين خدا را تهديد ميكنند زيرا تصور نميكنند كه غير از خداى آنها خداى ديگرى هم وجود داشته باشد « 1 » .\r\n95 - بطوريكه من از يونانيان ساكن هلسپون و درياى سياه شنيده‌ام ، اين سالموكسيس كسى است كه گويا در ساموس غلام فيثاغورث « 2 » پسر منساركوس « 3 » بود ؛ و پس از آنكه آزاد شد ثروت زيادى بدست آورد و با اين ثروت به سرزمين خود مراجعت كرد . چون اهالى تراكيه با فقر و تنگدستى ميزيستند و مردمانى ساده‌لوح و زودباور بودند اين شخص كه به علت هم‌نشينى با يونانيان و فيثاغورث ، يعنى مردى كه بين يونانيان از حيث عقل و تدبير شخص كوچكى نبود ، با زندگى مردمان يونى آشنائى حاصل كرد و در اين باره از مردم تراكيه اطلاعات عميق‌ترى بدست آورد . وى براى خود تالار پذيرائى ترتيب داد و از بزرگان شهر در آن تالار نظير يك مهمانخانه\r\n\r\n\r\n","description":"","footnote":"\r\n( 1 ) - اشاره هردوت به خداوند زوس كه در نظر يونانيان مظهر رعدوبرق و صاعقه بوده است .\r\n( 2 ) - فيثاغورث حكيم معروف يونان باستان كه در قرن شش قبل از ميلاد ميزيسته ، در ساموس به دنيا آمده و يكى از بزرگترين فلاسفه زمان خود در رديف سقراط و افلاطون بوده است . وى قدرت بيانى شگفت‌انگيز داشت و مبتكر فكر حلول ارواح در موجودات مختلف بود . نفوذ معنوى او در يونان به حدى بود كه ميتوان گفت افلاطون و ارسطو كه كه يك قرن پس از او ميزيسته‌اند تحت‌تاثير كامل افكار او بوده‌اند .\r\n( 3 ) -  Mnesarchos \r\n","page_name":" 149 ","page_number":157},
  {"content":"\r\n\r\nپذيرائى ميكرد . در ضمن اين پذيرائىها به ميهمانان خود ميآموخت كه نه او و نه ميهمانانش و نه بازماندگان آنها نخواهند مرد ، بلكه به محلى خواهند رفت كه در آنجا تا ابد زندگى خواهند كرد و از سعادت و خوشبختى كامل برخوردار خواهند شد « 1 » . در همان حال كه به ترتيب فوق عمل ميكرد و اين سخنان را با آنان در ميان مينهاد ، خانه‌اى زيرزمينى براى خود بنا كرد . و وقتى اين خانه ساخته شد ، از ميان مردم تراكيه ناپديد شد و به خانه زيرزمينى نزول كرد و سه سال در آنجا زيست .\r\nاهالى تراكيه فقدان او را تأسف خوردند و مانند شخصى كه مرده است براى او سوگوارى كردند . در سال چهارم وى مجددا بر آنان ظاهر شد و با اين ترتيب آنچه براى آنان نقل كرده بود مقبول آنان افتاد .\r\n96 - چنين بود بقسمى كه نقل ميكنند طرز رفتار اين شخص . من اشكالى در قبول آنچه درباره خانه زيرزمينى نقل كرده‌اند نمىبينم ، ولى زياد هم به آن اعتماد نميكنم ؛ اما تصور ميكنم كه اين شخص سالها قبل از فيثاغورث ميزيسته . حال ، خواه او موجودى انسانى و خواه موجودى خدائى از سرزمين گت‌ها بوده باشد ، جاى آنست كه اين مطلب را ترك گوئيم .\r\nبدين ترتيب ، اقوام گت كه خصوصيات آنها چنين بود مغلوب شدند و بقاياى آنها همراه سپاه به راه افتادند .\r\n97 - وقتى داريوش با سپاه زمينى خود بسواحل رود ايستروس رسيد ، همين كه همه از روى پل عبور كردند ، به يونىها فرمان داد پلى را كه از كشتى ساخته بودند خراب و خود با ملاحان نيروى بحرى بهمراه سپاه او در خشگى حركت كنند . يونىها به تهيه وسايل خراب كردن پل و اجراى فرمان پادشاه پرداختند ، ولى در همين موقع كوئس « 2 » پسر اركساندروس « 3 » كه فرمانده سربازان ميتىلن « 4 » بود و قبلا ميدانست كه تا چه حد داريوش حاضر بقبول نظر كسى كه مايل باظهار عقيده باشد خواهد\r\n\r\n\r\n","description":"","footnote":"\r\n( 1 ) - بهشت موعودى است كه در تمام مذاهب وجود آن تأييد شده .\r\n( 2 ) -  Coes \r\n( 3 ) -  Erxandros \r\n( 4 ) - ميتىلن  ( Mytilene )  پايتخت قديم جزيره لوبوس  ( Lesbos )  كه امروز متلن  ( Metelin )  نام دارد .\r\n","page_name":" 150 ","page_number":158},
  {"content":"\r\n\r\nبود خطاب به پادشاه چنين گفت : پادشاها ، به سرزمينى لشكركشى ميكنى كه در آن نه مزرعه‌اى آباد ميتوان يافت و نه شهرهائى كه بشود مدتى در آن اقامت كرد .\r\nپس اين پل را بر جاى بگذار و همان كسان را كه آن را بنا كرده‌اند بنگهبانى آن بگمار .\r\nاگر ما به سكاها دست يابيم و بطوريكه آرزو داريم موفق شويم ، راهى براى بازگشت خود داريم ، و در صورتى كه نتوانيم به آنها دست يابيم لااقل راه مراجعت باقى است ؛ من از اينكه در جنك با سكاها مغلوب شويم بيم نداريم بلكه ترسم از آنست كه نتوانيم به آنها دست يابيم و با سرگردانى و مصائب روبرو شويم . شايد تصور شود كه من بخاطر مصالح شخصى چنين سخن ميگويم تا در همين محل بمانم . ولى پادشاها ، راهى كه بنظرم به حال تو مفيدتر بود ارائه دادم ولى خود شخصا بهمراه تو خواهم بود و حاضر نيستم در پشت سپاه بمانم . » داريوش را اين نظر خوش آمد و به او چنين پاسخ داد : « اى خارجى كه از اهل لوبوس « 2 » ميباشى ، وقتى من صحيح و سالم به سرمنزل بازگشتم بحضور من آتا بجبران اين اظهارنظر صائب ترا از احسان سرشار كنم . »\r\n98 - داريوش پس از اين سخن ريسمانى را شصت بار گره زد و سپس از سران يونى مجلس مشورتى ترتيب داد و به آنها چنين گفت : « اى اهالى يونى ، آنچه قبلا درباره پل گفته شد بايد فراموش كرد : اين ريسمان را كه بشما مىدهم بگيريد و آنچه را كه ميگويم انجام دهيد ؛ از اين لحظه ببعد همين كه مرا در حال حركت بسوى سرزمين سكاها مشاهده كرديد هر روز يكى از گره‌هاى آن را بگشائيد . اگر در مدتى كه شما اين گره‌ها را ميگشائيد من پديدار نشدم و روزها بتعداد گره‌ها سپرى شد و باز مرا نديديد ، به سرزمين خود بازگرديد « 1 » . نظر كنونى من ايسنت كه شما در اين مدت از پل مراقبت كنيد و\r\n\r\n\r\n","description":"","footnote":"\r\n( 1 ) - لوبوس  ( Lcsbos )  از جزاير بزرگ يونان باستان واقع در نزديكى سواحل آسياى صغير - پايتخت آن شهر معروف ميتىلن  ( Mytilene )  بود كه مردم آن به دريانوردى و بحرپيمائى شهرتى خاص داشتند .\r\n( 2 ) - تصور نميرود كه حقيقتا مقصود داريوش اين بوده است كه هرگاه بتعداد گره‌ها روزها سپرى شد مرك او را فرض بدانند و مراجعت كنند ، زيرا بعقيدهء بسيارى از مولفين هدف داريوش در اين لشكركشى دور زدن درياى سياه و عبور از سراسر جبهه شمالى اين دريا بوده است و البته در اين صورت به آسانى ميتوانسته از راه قفقاز به پارس مراجعت كند .\r\nرجوع شود به تفسير خارج از متن درباره قسمت اول از كتاب چهارم\r\n","page_name":" 151 ","page_number":159},
  {"content":"\r\n\r\nبا دقت كامل در محافظت و نگاهدارى آن بكوشيد . شما با اين كار خود مرا سپاسگزار خواهيد كرد . » داريوش ، همين كه اين سخن بگفت ، بىتامل حركت كرد .\r\n99 - سرزمين تراكيه در ساحل دريا و قبل از كشور سكاها قرار دارد . در محلى كه خليجى بوجود آمده است سرزمين سكاها شروع مىشود و رود ايستروس نيز كه قسمت سفلاى آن در جهت اوروس « 1 » قرار دارد در همين محل به دريا ميريزد . اكنون براى تعيين حدود سرزمين سكاها وضع سواحل دريا را از دانوب ببعد شرح خواهم داد « 2 » . اين قسمت از سرزمين سكاها كه رو به جنوب و باد نوتوس « 3 » قرار دارد از رود دانوب شروع مىشود و تا شهرى كه كاركىنيتيس « 4 » نام دارد ادامه مييابد . بعد از اين شهر ، در طول ساحل همين دريا سرزمينى وجود دارد كوهستانى كه در درياى سياه پيشرفته « 5 » و در اين سرزمين تا محل كرسونز « 6 » معروف به تراكه « 7 » كه بدريائى در جهت باد مشرق\r\n\r\n\r\n","description":"","footnote":"\r\n( 1 ) - اوروس  ( Euros )  يا اوروس  ( Eurus )  باد جنوب شرقى در اصطلاح يونانيان قديم . درباره جهات و طرز تشخيص آنها با بادها رجوع شود به يادداشت مقدمه درباره اوزان و مقادير و جهات در يونان باستان .\r\n( 2 ) - هردوت در اين مقام بخواننده وعده ميدهد كه هم‌اكنون درباره حدود سرزمين سكاها سخن خواهد گفت ولى بار ديگر از مطلب اصلى خارج مىشود و در بند 101 بتكرار مطلب قبلى و بيان حدود اين سرزمين ميپردازد .\r\n( 3 ) - باد نوتوس  ( Notos )  يا باد جنوب . يونانيان باستان جهات را از روى بادها مشخص ميكرده‌اند ( رجوع شود به يادداشت مقدمه دربارهء اوزان و مقادير و جهات در يونان باستان )\r\n( 4 ) -  Karkinitis \r\n( 5 ) - محتمل است كه مقصود مؤلف جنوب شبه‌جزيره كريمه باشد . از روى قياسى كه مولف كمى بعد به آن اشاره مىكند اينطور نتيجه گرفته مىشود كه سرزمين اقوام تور  ( Taures )  نسبت به سواحل مجاور خود تقريبا به شكل پيشرفتگى مثلث شكلى بوده است كه با زبانه باريكى از خشگى به ساحل مربوط ميشده . اما ظاهرا هردوت متوجه اين زبانه باريك كه امروز تنگه پركوپ  ( Perekope )  نام دارد نشده و توجه نكرده است كه قسمت مهمى از از ناحيه كريمه امروز به صورت شبه‌جزيره مىباشد .\r\n( 6 ) - كوسونز  ( Chersonese )  - اين كلمه در زبان يونان قديم بمعنى قاره و شبه‌جزيره است و در گذشته به دو ناحيه بزرك گفته ميشده است : 1 ) كوسونز مقدونيه كه امروز شبه‌جزيره گاليپولى  ( Gallipoli )  نام دارد و بين بغازداردانل و خليج ملاس  ( Melas )  در درياى سياه واقع شده .\r\n2 ) كوسونز قوم تور  ( Taures )  واقع در شمال درياى سياه كه پانتىكاپه  ( Panticapee )  و كرسون  ( Cherson )  از شهرهاى معروف آن بوده‌اند .\r\n( 7 ) -  Traehe  - كرچ امروز\r\n","page_name":" 152 ","page_number":160},
  {"content":"\r\n\r\nمتصل مىباشد « 1 » اقوام تور « 2 » سكونت دارند . علت آنست كه سرزمين سكاها نيز مانند آتيك « 3 » از دو طرف به دريا محدود است كه يكى از اين درياها درياى جنوب « 4 » است و ديگرى درياى شرق « 5 » و اگر بين آتيك و برجستگى سونيون « 6 » كه از توريكوس « 7 » تا منطقه آنافى « 8 » در دريا پيشرفته غير از اهالى آتن قوم ديگرى ميزيست وضع آن كاملا شبيه وضع اقوام تور بود . آنچه نقل كردم در حدودى صحت دارد كه بتوان مسائل كوچكى نظير اينها را با مسائلى بزرك قياس كرد « 9 » . چنين است وضع سرزمين اقوام تور . براى كسانى كه به اين قسمت از سواحل آتيك نزديك نشده‌اند من توضيح ديگرى مىدهم : اين وضع مثل آن خواهد بود كه در سرزمين ياپيژى « 10 » قوم ديگرى غير از اهالى ياپيژى قسمتى از خشگى را كه از بندر برانتزيون « 11 » تا تارانت « 12 » ادامه دارد\r\n\r\n\r\n","description":"","footnote":"\r\n( 1 ) - مقصود هردوت درياى آزف است كه بر خلاف تصور او طول آن در جهت شمال به جنوب است و در اصطلاح مردمان باستان گاه پالوس مايوتيس  ( Pallus - Maiotis )  و گاه به سفر كيمرى نام داشته .\r\n( 2 ) -  Taures \r\n( 3 ) - آتيك  ( Attique )  منطقه وسيعى از يونان قديم كه از شمال به بئوسى  ( Beotie )  از مشرق به درياى اژه ، از جنوب به درياى ميرتوس و خليج سارونيك و از مغرب به سرزمين مگارى محدود بوده است . آتن و ماراتن شهرهاى معروف آن بوده‌اند .\r\n( 4 ) - مقصود از درياى جنوب « درياى سياه » است كه سراسر ساحل جنوبى سرزمين سكاها را فرا ميگرفت .\r\n( 5 ) - مقصود از درياى مشرق درياى آزوف است كه قسمتى از مشرق سرزمين سكاها را شامل ميشد .\r\n( 6 ) - سونيون  ( Sounion )  يا سونيوم  ( Sunium )  برجستگى جنوبى شبه‌جزيره آتيك است كه امروز كولونا  ( Colonna )  نام دارد .\r\n( 7 ) - توريكوس  ( Thoricos ) \r\n( 8 ) - آنافى  ( Anaphi )  از مجمع الجزاير قديم يونان باستان .\r\n( 9 ) - اشاره به مقايسه قوم گمنام تور با اهالى آتن .\r\n( 10 ) - ياپيژى  ( Iapygie )  از ايالات ايتالياى قديم واقع بين خليج تارانت و درياى ايونى .\r\nدماغه ياپيژى آخرين قسمت شبه‌جزيره ايتاليا در جهت جنوب محسوب مىشود .\r\n( 11 ) - برانتزيون  ( Brentesion ) \r\n( 12 ) - تارانت  ( Tarente )  يا تارانتوم  ( Tarentum )  از شهرهاى معروف ايتاليا واقع در خليجى كه به همين نام خوانده مىشود . اين شهر از مراكز مهم تجارت درياى مديترانه در عهد عتيق بوده است .\r\n","page_name":" 153 ","page_number":161},
  {"content":"\r\n\r\nبطور مجزا براى خود اشغال كند . و آنچه را كه درباره اين دو برجستگى نقل ميكنم ميتوان در مورد بسيارى از برجستگىهاى ديگر كه در سرزمين تور به آنها شباهت دارد صادق دانست .\r\n100 - از سرزمين اقوام تور به بالا ، چه در بالاى اين سرزمين و چه در طرف درياى مشرق « 1 » ، اقوام سكانى سكونت دارند . اين اقوام در مغرب بغاز كيمرى « 2 » و پالوس مايوتيس « 3 » و تا رود تانائيس « 4 » كه در پايان همين پالوس به آب ميريزد قرار دارند . اكنون اگر اين سرزمين را از رود ايستروس در نظر آوريم و از جانب بالا به داخل آن رويم « 5 » ملاحظه ميكنيم كه سرزمين سكاها ابتدا با اقوام آگاتيرس « 6 » و سپس با اقوام نور « 7 » و آدمخواران و بعد از آن با اقوام ملانكلن « 8 » مجاور است .\r\n101 - پس اگر قبول كنيم كه سرزمين سكاها به شكل مربعى است كه از دو سو به دريا متصل\r\n\r\n\r\n","description":"","footnote":"\r\n( 1 ) - معلوم نيست مقصود هردوت از « درياى مشرق » در اين محل كدام دريا است ، اما چون حدود محل سكونت اقوام سكائى را نقل مىكند بايد تصور كرد كه مقصود او درياى اورال است كه در اقصى نقاط مشرق اين سرزمين قرار دارد .\r\n( 2 ) - بغاز كيمرى - درباره اين نام رجوع شود به قبل\r\n( 3 ) - پالوس مايوتيس  ( Pallus - Maiotis )  نام درياى سياه در دنياى باستان .\r\n( 4 ) - تانائيس  ( Tanais )  نام قديم رود دون  ( Don )  امروز است - شهرى نيز به همين نام در مصب اين رود در محلى كه امروز آزوف نام دارد وجود داشته .\r\n( 5 ) - هردوت با اين عبارت به شرح و بيان احوال اقوام و مللى ميپردازد كه در سرحد شمالى سرزمين سكاها به ترتيب از مغرب به مشرق قرار داشته‌اند . مؤلف توجهى به شرح سرحدات غربى سرزمين سكاها نكرده و اين امر مىرساند كه دانوب را سرحد غربى آن ميدانسته است ؛ و حال آنكه اقوام آگاتيرس كه مؤلف آنان را اولين قوم شمالى سرزمين سكاها ميداند بحكايت آنچه در بند 49 و 104 نقل گرديده در ترانسيلوانى امروز يعنى در مغرب سرزمين سكاها اقامت داشته‌اند نه در شمال اين سرزمين .\r\n( 6 ) - آگاتيرس  ( Agathyrses )  از اقوام سارمات ساكن قسمتى از سلسله جبال كارپات .\r\n( 7 ) - نور  ( Neures )  از اقوام سارمات ساكن قسمتى از سرزمين ليتوانى امروز كه بحكايت افسانه‌هاى باستان مردمان آن خود را به شكل گرك و ديگر حيوانات درنده تغيير ميداده‌اند .\r\n( 8 ) - ملانكلن‌ها  ( Melanclaines ) \r\n","page_name":" 154 ","page_number":162},
  {"content":"\r\n\r\nمىباشد ، چه از ساحل به داخل خشگى برويم و چه در طول ساحل حركت كنيم ، در هر دو صورت ابعاد آن يكى خواهد بود . در عمل نيز ، از ايستروس تا بوريستن ده روز راه فاصله است ، و از بوريستن تا پالوس مايوتيس نيز همين مقدار فاصله است .\r\nهمچنين اگر از دريا تا سرزمين اقوام ملانكلن كه بالاتر از سكاها قرار دارند در داخل خشگى بالا رويم بيست روز راه فاصله خواهد بود . من راهى را كه در يك روز پيموده مىشود به دويست ستاد « 1 » برآورد ميكنم و از اينقرار سرزمين سكاها از مشرق به مغرب محتملا چهار هزار ستاد و در جهت عمودى نيز از داخل همين مقدار فاصله دارد .\r\nچنين است وسعت اين سرزمين .\r\n102 - چون سكاها دانستند كه به تنهائى نخواهند توانست در جنگ بر پارس‌ها فائق آيند رسولانى بنزد همسايگان خود فرستادند . پادشاهان مجاور كه قبلا از حمله سپاه بزرگى بيمناك بودند گرد هم آمده و باهم بمشورت مشغول بودند . پادشاهانى كه اجتماع كرده بودند پادشاهان اقوام تور « 2 » ، آگاتيرس « 3 » ، نور « 4 » ، آدمخواران ، ملافكلن « 5 » ، ژلون « 6 » ، بودن « 7 » و سورومات « 8 » بودند .\r\n103 - بين اين اقوام ، تورها عادات و رسومى دارند كه چنين است : آنان غرق‌شدگان و يونانيانى را كه با حمله دريائى اسير ميكنند براى الههء خود قربانى ميكنند و ترتيب اهداء اين قربانىها چنين است : آنان قربانى را آماده ميكنند و سپس با چماق ضربه‌اى بر سر او ميزنند . برخى نقل ميكنند كه جسد قربانى را از بالاى كوه به پائين ميافكنند ( زيرا\r\n\r\n\r\n","description":"","footnote":"\r\n( 1 ) - ستاد  ( Stade )  واحد طول در يونان باستان و برابر 177 متر و 6 سانتيمتر ( يادداشت مقدمه درباره اوزان و مقادير در يونان باستان )\r\n( 2 ) -  Taures \r\n( 3 ) -  Agatyrses \r\n( 4 ) -  Neures \r\n( 5 ) -  Meanclaines \r\n( 6 ) - ژلون  ( Gelons )  يكى از اقوام سارمات ساكن سواحل رود بوريستن و شهرى كه در دنياى قديم به همين نام در كنار مصب اين رود وجود داشته است .\r\n( 7 ) -  Boudins \r\n( 8 ) -  Sauromates \r\n","page_name":" 155 ","page_number":163},
  {"content":"\r\n\r\nمعبد آنها بر روى كوه پرشيبى ساخته شده است ) و سر آن را به ريسمانى مىبندند . بعضى ديگر كه دربارهء سر با آنچه قبلىها گفته‌اند توافق دارند مدعى هستند كه جسد را از كوه به پائين نمىافكنند ، بلكه آن را در خاك مدفون ميكنند . بطوريكه اقوام تور خود نقل كرده‌اند ، الهه‌ايكه اين قربانىها به او اهدا مىشود ايفيژنى « 1 » دختر آگاه ممنون « 2 » است .\r\nو اما با دشمنانى كه بچنك ميآورند به ترتيب زير رفتار ميكنند : فاتح ابتدا سر هريك از آنها را از بدن جدا مىكند و سپس آن را به خانه خود ميبرد و بر سر چوب بلندى نصب مىكند و آن چوب را در جاى بسيار مرتفعى در بالاى خانه خود ، و اغلب بالاى سوراخى كه دود از آن خارج مىشود ، قرار ميدهد .\r\nبطوريكه آنها نقل ميكنند ، به اين ترتيب مستحفظينى خواهند داشت كه از مقر مرتفع خود بر سراسر خانه نظارت خواهند كرد . اين اقوام از راه دزدى دريائى و جنك زندگى ميكنند .\r\n104 - آگاتيرس‌ها مردمانى ظريف و زن‌صفت هستند و زيورآلات زيادى از طلا همراه خود دارند . آنان ترتيب اشتراك زنان را در پيش گرفته‌اند تا روابط خويشاوندى نزديكى با يكديگر برقرار كنند و همه باهم خانواده‌اى واحد تشكيل دهند و حسادت و كينه بين آنان اختلاف نيندازد . اينان از حيث ديگر عادات و رسوم به مردمان تراكيه شباهت دارند .\r\n105 - نورها همان عادات و رسوم سكاها را دارند . اينان يك نسل قبل از آغاز لشكركشى داريوش به علت هجوم مار يك بار مجبور شدند سراسر كشور خود را ترك كنند . چه در آن زمان در خاك آنان تعداد زيادى مار پديد آمد و تعداد بيشترى مار نيز از صحارى كه در قسمت‌هاى شمالىتر قرار دارند هجوم آوردند و كار به جائى رسيد كه اقوام نور\r\n\r\n\r\n","description":"","footnote":"\r\n( 1 ) - ايفيژنى  ( Iphigenie )  - دختر آگا ممنون پادشاه افسانه‌اى ميسن  ( mycene )  كه براى خوش‌آيند ديان  ( Dian )  براى او قربانى شد .\r\n( 2 ) - آگاممنون  ( Agamemnon )  پادشاه ميسن  ( Mycene )  و آرگوس  ( Argos )  از سرداران معروف جنك افسانه‌اى تروآ  ( Troie )  . افسانه جنك آگاممنون با آشيل پهلوان ديگر يونانى ، بزرگترين افسانه حماسى يونان باستان است .\r\n","page_name":" 156 ","page_number":164},
  {"content":"\r\n\r\nكه سخت ناراحت شده بودند سرزمين خود را ترك گفتند و به كشور بودن‌ها رفتند و با آنها زيست كردند « 1 » . اين مردمان ظاهرى شبيه به جادوگران دارند . بطوريكه سكاها و يونانيانى كه در سرزمين سكاها سكونت دارند نقل ميكنند هريك از افراد نورها هر سال مدت چند روز به صورت گرك درميآيد و سپس به صورت اول بازميگردد . من شخصا به آنچه اينان ميگويند باور ندارم ؛ ولى آنها در عقيده خود مصر ميباشند و حتى براى تأييد اظهارات خود سوگند ميخورند .\r\n106 - آدمخواران وحشىترين مردمان جهان ميباشند . اينان نه رعايت حق و عدالت را ميكنند و نه قانونى دارند كه رعايت كنند . بيابانگرد و صحرا نشينند و لباس‌هايشان به لباس سكاها شباهت دارد . آنان زبانى مخصوص دارند و از بين اقوامى كه از آنان سخن ميگوئيم تنها كسانى هستند كه گوشت انسان ميخورند .\r\n107 - ملانكلن‌ها همه بىاستثناء لباس سياه در بر ميكنند و به همين جهت چنين ناميده شده‌اند « 2 » . عادات و رسوم آنان همان عادات و رسوم سكاها است .\r\n108 - بودن‌ها مردمانى نيرومند ميباشند و تعداد افراد آنان كثير است ؛ چشمانشان آبى و موهايشان خرمائىرنك است . در سرزمين آنها شهرى از چوب ساخته شده كه ژلونوس « 3 » نام دارد و طول حصار استحكامات آن از هر طرف به سى ستاد ميرسد . اين حصار رفيع است و تمام آن از چوب ساخته شده « 4 » . خانه‌هاى ساكنان شهر و معابد آن نيز از چوب است . در اين محل معابدى براى خدايان يونانى وجود دارد كه بطريق يونانى\r\n\r\n\r\n","description":"","footnote":"\r\n( 1 ) - هردوت قبلا در بند 17 و 21 همين كتاب ادعا كرده است كه اين دو قوم در فاصله‌اى نسبة دور از هم قرار داشته‌اند و اصولا باهم همسايه نبوده‌اند و بنابراين معلوم نيست چگونه پس از شروع حمله مارها به آسانى بسرزمين بودن‌ها مهاجرت كرده‌اند .\r\n( 2 ) - ملانكلن در زبان يونان قديم به معناى « كسانى كه لباس سياه در بر دارند » بوده است ( تاريخ هردوت - ترجمه هانرى برگن يادداشت 143 - صفحه 396 :\r\n Herodote Histoires , traduction et notes par Henri Berguin , Paris : 1932 - p . 396 ) \r\n( 3 ) -  ( Gelonos )  - رجوع شود به يادداشت ذيل بعد 102 .\r\n( 4 ) - نكته جالب در مورد آنچه هردوت در اين مقام نقل مىكند و تا حدى مويد صحت اظهارات او است اينست كه تا يكى دو قرن پيش حصار شهر ساراتف كه در سرزمين بودن‌هاى قديم قرار دارد از چوب بوده است و تعدادى از سياحانى كه از اين شهر بازديد كرده‌اند صحت اين مطلب را گواهى كرده‌اند . درينصورت بعيد نيست كه شهر ژلونوس كه هردوت از آن ياد مىكند همان ساراتف امروز و با شهرى ديگر نظير آن بوده باشد .\r\n","page_name":" 157 ","page_number":165},
  {"content":"\r\n\r\nبا مجسمه‌ها و قربانگاه‌ها و نمازخانه‌هاى چوبى تزيين شده است . بودن‌ها هر دو سال يك بار مراسمى بافتخار ديونيزوس « 1 » ترتيب ميدهند و رسوم معمول در پرستش اين خدا را رعايت ميكنند علت اين امر آنست كه اجداد آنان يونانيانى بوده‌اند كه از بنادر سواحل مهاجرت كرده‌اند و به سرزمين قوم بودن آمده‌اند . زبان آنان نيمه يونانى و نيمه سكائى است .\r\n109 - زبان بودن‌ها با زبان ژلون‌ها يكى نيست و طرز زندگى آنها نيز باهم مختلف است . بودن‌ها بومى و مردمانى صحرانشينند و بين مردمان اين نواحى تنها كسانى هستند كه از حشرات تغذيه ميكنند « 2 » . اما ژلون‌ها در زمين كشت ميكنند و از گندم تغذيه ميكنند و باغاتى نيز دارند . شكل و رنك رخسار آنان به كلى با بودن‌ها فرق دارد ، با اين حال اين امر مانع از آن نبوده است كه يونانيان بودن‌ها را نيز ژلون بنامند ، در حالى كه اين عنوان نادرست است . سرزمين اين قوم سراسر از جنگل‌هاى متنوع پوشيده شده است . در وسيع‌ترين اين جنگل‌ها بركه آب بزرگ و وسيعى قرار دارد كه گرداگرد آن از مرداب و نيزار پوشيده شده . در اين درياچه سك آبى و بيدستر و ديگر حيواناتى كه پوزه مربع شكل دارند شكار ميكنند . پوست اين حيوانات را در حاشيه لباس‌هاى پوستى خود ميدوزند و خصيه‌هاى آنها را در محل براى معالجه بيماريهاى رحم به كار مىبرند .\r\n110 - و اما درباره سورومات‌ها مطالبى نقل ميكنند كه چنين است : در دوره‌ايكه يونانيان بر آمازون‌ها « 3 » پيروز شدند « 4 » ، ( سكاها آمازون‌ها را اويورپاتا « 4 »\r\n\r\n\r\n","description":"","footnote":"\r\n( 1 ) - ديو نيزوس  ( Dionysos )  يا باكوس  ( Bacchus )  خداوند عشق و شراب در يونان باستان .\r\n( 2 ) - درباره اين قبيل عادت اقوام قديم رجوع شود به همين كتاب ، بند 168 .\r\n( 3 ) - آمازون‌ها  ( Amazons )  زنان جنگنده‌اى بوده‌اند كه با دعاى مورخين قديم و جديد در نقاطى از دنياى قديم دولت‌هاى مستقل تشكيل داده و بوسيله ملكه خود مستقلا اداره ميشدند . درباره اين زنان مردنما كه به هيچ مردى اجازه ورود به اجتماع خود نميدادند افسانه‌هاى زيادى در دنياى باستان بر سر زبانها بود . بحكايت مورخين قديم از اين زنان مردنما در مصر و در قسمتى از آسياى صغير و كاپادوكيه و مخصوصا در سواحل رود ترمودون بتعداد زياد زندگى ميكرده‌اند .\r\n( 4 ) - معروف است كه هركول ، پهلوان معروف افسانه‌اى يونان بر زنان آمازون بقيه پاورقى در صفحه بعد\r\n","page_name":" 158 ","page_number":166},
  {"content":"\r\n\r\nمينامند و اين نام در زبان يونانى « زنانى كه انسان ميكشند » معنى ميدهد ، زيرا سكاها انسان را « اويور » « 1 » و كشتن را « پاتا » « 2 » ميگويند ) ؛ بطوريكه نقل ميكنند در اين زمان يونانيان كه در جنگ ترمودون « 3 » پيروز شده بودند به كشتى نشستند و تعدادى از زنان آمازون را كه زنده اسير كرده بودند در سه كشتى قرار دادند و با خود بردند .\r\nاما آنها در ميان دريا به مردان يونانى حمله بردند و از آنان كشتارى بزرك كردند . اين زنان از فن بحرپيمائى بىاطلاع بودند و طرز به كار انداختن سكان و شراع و پارو را نميدانستند . پس از آنكه مردان را بقتل رسانيدند دستخوش باد و امواج دريا شدند و به سواحل پالوس مايوتيس « 4 » در كرمنوآ « 5 » رسيدند . كرمنوآ در سرزمين سكاهاى آزاد قرار دارد . زنان آمازون در اين محل از كشتىهاى خود پياده شدند و بسوى قسمت‌هاى مسكونى آن رفتند و همين كه باولين گله اسب برخورد كردند اسب‌ها را گرفتند و بر آنها سوار شدند و دست بغارت اموال سكاها زدند .\r\n111 - سكاها از اين وضع چيزى نفهميدند ، زيرا با اين زنان و لباس‌هاى آنان و قوم\r\n\r\n\r\n","description":"","footnote":"\r\nبقيه پاورقى از صفحه قبل\r\nپيروز شد و فتح بزرگى نصيب او گرديد . مقصود هردوت از « دوره‌ايكه يونانيان بر آمازون‌ها پيروز شدند » اشاره به زمان هركول و افسانه مربوط به آن است ، اما معلوم نيست با اينكه جنگ هركول با زنان آمازون به پيروزى او منتهى شد بچه علت مؤلف از ذكر نام پهلوان افسانه‌اى يونان خود داراى كرده است . شايد پيروزى پهلوان بزرگى مانند هركول را بر زنان سواركار معروف ، اگرچه در ظاهر جسورتر و چابك‌تر از مردان بوده‌اند شايسته ذكر تشخيص نداده است .\r\n-  Oior - Pata \r\n( 1 ) -  Oior \r\n( 2 ) -  Pata \r\n( 3 ) - ترمودون  ( Thermodon )  نام رود كوچكى بوده است كه در شمال آسياى صغير قديم جارى بوده و آب آن بدرياى سياه ميريخته . بحكايت افسانه‌هاى باستان زنان مردنماى آمازون در سواحل اين رود زندگى ميكرده‌اند .\r\n( 4 ) - پالوس مايوتيس  ( Pallus - Maiotis ) \r\n( 5 ) - كرمنوآ  ( Cremnoi )  - درباره اين محل رجوع شود به توضيحات مؤلف دربند 20 همين كتاب .\r\n","page_name":" 159 ","page_number":167},
  {"content":"\r\n\r\nآمازون آشنائى نداشتند و با حيرت و تعجب در فكر بودند كه اين زنان از كجا آمده‌اند .\r\nآنان اين زنان را مردانى هم‌سن « 1 » تصور كردند و با آنان بجنگ پرداختند . اما وقتى پس از پايان نبرد چند جنازه از آنها بدست آوردند متوجه شدند كه سروكارشان با زنان بوده است . پس باهم بمشورت پرداختند و تصميم گرفتند كه ديگر به هيچ قيمت آنان را نكشند و بتعداد آنان از جوان‌ترين مردان خود انتخاب كنند و بنزد آنان بفرستند . قرار بر اين شد كه اين جوانان در نزديكى آنان اردو زنند و هر آنچه آن زنان ميكنند انجام دهند و اگر زنان به آنان حمله كردند بىآنكه جنگ كنند بگريزند ، ما اگر دست از جنگ كشيدند بنزد آنان روند و در كنار آنان اردو زنند . سكاها چنين تصميم گرفتند ، زيرا مايل بودند كه از آن زنان اطفالى به دنيا آيد .\r\n112 - جوانانى كه با اين تعليمات فرستاده شدند ، دستورهائى را كه به آنها داده شده بود اجرا كردند . وقتى زنان آمازون متوجه شدند كه اين جوانان براى آسيب رساندن به آنان نيامده‌اند آنان را راحت گذاردند و از آن پس هر روز يكى از چادرها با يكى از چادرهاى طرف ديگر نزديك ميشد . جوانان سكائى و زنان آمازون غير از اسب و اسلحه چيزى نداشتند و آن جوانان نيز مانند زنان آمازون از شكار زندگى ميكردند « 2 » .\r\n113 - در اواسط روز زنان آمازون چنين ميكردند كه شرح مىدهم : آنان براى رفع حاجت يك‌بيك و دوبدو پراكنده ميشدند و به گوشه‌وكنار و دور از يكديگر ميرفتند .\r\nسكاها متوجه اين امر شدند و از آنها تقليد كردند . يكى از آنان بيكى از زنان آمازون نزديك شد . آن زن او را از خود نراند و به او اجازه داد تا از وجودش لذت برد . و چون قادر به سخن گفتن با آن جوان نبود ( زيرا آنان زبان يكديگر را نمىدانستند ) با اشاره دست به او حالى كرد كه فردا نيز به همان محل بيايد و يكى ديگر\r\n\r\n\r\n","description":"","footnote":"\r\n( 1 ) - شايد مقصود مؤلف از اين اصطلاح اينست كه چون زنان آمازون به علت جسارت و گستاخى شباهت زيادى به جوانانى داشتند كه هنوز ريش بر صورت آنها نروئيده بود ، سكاها تصور كردند با جوانانى سروكار دارند كه همه در سن شباب ميباشند .\r\n( 2 ) - محتلا براى جلب اطمينان و اعتماد زنان گريزپاى آمازون كه خود چنين زندگى ميكردند .\r\n","page_name":" 160 ","page_number":168},
  {"content":"\r\n\r\nاز جوانان را با خود بياورد و به او حالى كرد كه آنها بايد دو نفر باشند و او نيز زنى ديگر با خود خواهد آورد . آن جوان در مراجعت ماجرا را براى ديگران نقل كرد و فرداى آن روز خود به آن محل رفت و مرد ديگرى را نيز با خود برد . ديگر جوانان سكائى همين كه از اين ماجرا باخبر شدند بقيه زنان آمازون را رام كردند و پس از آن ، دو اردو باهم مخلوط شدند و مردان و زنان باهم زيستند و هركس زنى را كه بار اول با او نزديك شده بود بزنى انتخاب كرد .\r\n114 - مردان نتوانستند زبان زنان خود را بياموزند ، اما زنان زبان شوهران خود را آموختند . وقتى آنها باهم توافق كردند ، مردان به زنان چنين گفتند : « ما همه بستگان و اموال داريم و نبايد بيش از اين چنين زندگى كنيم . بهتر آنست كه براى زندگى به ميان اقوام خود مراجعت كنيم ؛ شما زنان ما خواهيد بود و ما غير از شما زنان ديگرى نخواهيم داشت . » زنان آمازون به آنان چنين پاسخ دادند : « ما نميتوانيم با زنان سرزمين شما زيست كنيم ، زيرا عادات و رسوم ما با عادات و رسوم زنان شما يكى نيست .\r\nما كمان ميكشيم ، خنجر پرتاب ميكنيم و بر اسب سوار ميشويم ، ولى از كارهاى زنانه سررشته نداريم . زنان سرزمين شما هيچيك از كارهائى را كه نقل كرديم انجام نميدهند و به كارهاى زنانه اشتغال دارند ؛ در گردونه‌هاى خود ميمانند و نه به شكار ميروند و نه جائى ديگر . با اين ترتيب ما نميتوانيم با آنها كنار آئيم . اما اگر شما ما را بزنى ميخواهيد و مايليد مردانى درست باشيد بنزد بستگان خود رويد و سهم اموال خود را از آنها بگيريد و بازگرديد و در همين محل سكونت كنيم . »\r\n115 - جوانان رضايت دادند و به آنچه آنان گفته بودند عمل كردند . وقتى سهم خود را از اموال خانوادگى گرفتند و بنزد زنان آمازون بازگشتند ، زنان به آنان چنين گفتند :\r\n« اكنون كه ما شما را از بستگانتان جدا كرده‌ايم و خسارات زيادى به كشورتان وارد كرده‌ايم از ادامه سكونت در اين سرزمين هراسناكيم . حال كه حاضر شديد ما را بزنى براى خود قبول كنيد آنچه را كه ميگوئيم انجام دهيد : بايد از اين سرزمين خارج شويم و از رود تانائيس بگذريم و در آنسوى رود سكونت كنيم . »\r\n\r\n","description":"","footnote":"","page_name":" 161 ","page_number":169},
  {"content":"\r\n\r\n116 - جوانان با اين خواسته آنان نيز موافقت كردند . پس آنان از تانائيس گذشتند و بفاصله سه روز راه از اين رود در جهت مشرق پيشرفتند و پس از آن بفاصله سه روز راه از پالوس مايوتيس بسوى شمال « 1 » رفتند و همين كه به منطقه‌اى كه در حال حاضر در آن اقامت دارند رسيدند آن را محل سكونت خود قرار دادند . از آن زمان ببعد زنان سورومات بطريق قديمى و اجدادى خود زندگى ميكنند ، به اين معنى كه بر اسب سوار ميشوند و با شوهران خود ، يا بىآنها ، به شكار ميپردازند ، بجنك ميروند ، و از همان لباسى را بتن ميكنند كه مردان بتن دارند .\r\n117 - سورومات‌ها زبان سكاها را به كار مىبرند و از قديم‌ترين ايام اين زبان را بطور ناقص و غلط به كار مىبندند . علت آنست كه زنان آمازون اين زبان را بطور كامل نياموخته بودند . و اما رسم ازدواج بين آنان چنين است كه نقل ميكنم : هيچ دخترى قبل از آنكه دشمنى را بقتل رساند ازدواج نميكند . بعضى از آنها ميميرند و حتى در عين پيرى ميميرند بىآنكه قبلا موفق باجراى اين مراسم گردند .\r\n118 - فرستادگان سكاها در اجتماع پادشاهان اقوامى كه به آنها اشاره شد حاضر شدند و در خطابه‌اى كه ايراد كردند شرح دادند كه چگونه آن پارسى « 2 » در قاره ديگر همه را مطيع خود كرده و پلى بر روى تنگه به سفر افكنده و بقاره آنها قدم گذارده است « 3 » و بعد از عبور از تنگه و مطيع كردن مردمان تراكيه مشغول احداث پلى ديگر بر روى رود ايستروس مىباشد ، تا سراسر اين سرزمين را نيز مطيع خود گرداند . « پس نبايد شما حاضر شويد كه در كنار صحنه نبرد بيكار بمانيد و با بيقيدى ناظر فناى ما باشيد . بايد همه باهم يك فكر و يك زبان باستقبال دشمن بشتابيم . اگر\r\n\r\n\r\n","description":"","footnote":"\r\n( 1 ) - از اين محل كه اولين مرحله مهاجرت آنها محسوب ميشد ، اين جوانان سكائى و بازماندگان آنها در سراسر مناطقى كه مؤلف در بند 21 همين كتاب به آن اشاره مىكند پراكنده شدند .\r\n( 2 ) - مقصود ، داريوش پادشاه هخامنشى است .\r\n( 3 ) - درباره شباهت قسمت‌هائى از اين خطابه و جواب پادشاهان با قسمت‌هائى از كتاب هشتم و نهم رجوع شود به توضيح خارج از متن درباره قسمت اول از كتاب چهارم هردوت - همين كتاب - صفحه 59\r\n","page_name":" 162 ","page_number":170},
  {"content":"\r\n\r\nچنين نكنيد ما نيز در برابر دشمن سرزمين خود را ترك ميكنيم و يا اگر در آن بمانيم قرارى با دشمن ميگذاريم . زيرا اگر شما حاضر نشويد بما كمك كنيد چه كارى از ما ساخته است ؟ اما بدانيد كه سرنوشت شما از سرنوشت ما بهتر نخواهد بود ، زيرا تصور نكنيد كه پادشاه پارس تنها به قصد مخالفت با ما آمده است و به اين اكتفا خواهد كرد كه ما را مطيع كند و شما را معاف بدارد « 1 » . اكنون دربارهء آنچه براى شما نقل كرديم دليل موثرترى ميآوريم . اگر پادشاه پارس فقط بر ضد ما به اين جنك دست زده است تا از انقياد و بردگى قوم خود در گذشته انتقام گيرد بايد فقط به كشور ما حمله كند و بديگر اقوام كارى نداشته باشد . در اين صورت او ميتوانست به همه ثابت كند كه فقط بجنك سكاها آمده است و قصد جنك با اقوام ديگر نداشته . اما اكنون كه او به اين قاره قدم نهاده هركس را كه بر سر راه خود يابد مطيع مىكند و هم‌اكنون اهالى تراكيه و مردمان گت را كه همسايگان ما هستند مطيع خود كرده است . »\r\n119 - پادشاهان اقوامى كه از آنها نام بردم در برابر تقاضاى سكاها بمشورت پرداختند ؛ اما بين آنان اختلاف عقيده ظاهر شد . پادشاهان ژلون‌ها « 2 » و بودن‌ها « 3 » و سورومات‌ها « 4 »\r\n\r\n\r\n","description":"","footnote":"\r\n( 1 ) - اين عبارات كه از قول فرستاده سكاها در مجمع پادشاهان اقوام شمالى نقل شده در حقيقت ساخته و پرداخته شخص مؤلف و انعكاسى از بيم و هراس يونانيان در برابر پيشرفت‌هاى سريع امپراتور هخامنشى بوده است . هردوت در زمانى ميزيسته كه خطر شروع جنگ‌هاى ايران و يونان بمنتهاى شدت رسيده و حتى قسمت‌هائى از اين جنگها در زمان او بوقوع پيوسته بود . بنابراين جاى تعجب نيست كه هردوت از زبان فرستاده سكاها افكار و تصورات يونانيان را نسبت به توسعه‌طلبى پارس‌ها و امپراتورى آنان بيان كند . درباره شباهت قسمت‌هائى از اين نطق و جواب پادشاهان اقوام شمالى با قسمت‌هائى از كتاب هشتم و نهم هردوت كه مربوط به جنگ‌هاى ايران و يونان است رجوع شود به توضيح خارج از متن دربارهء قسمت اول از كتاب حاضر - همين كتاب - صفحه 59\r\n( 2 ) -  Gelons  - يادداشت ذيل بند 102 همين كتاب\r\n( 3 ) -  Boudins \r\n( 4 ) -  Sauromates \r\n","page_name":" 163 ","page_number":171},
  {"content":"\r\n\r\nباتفاق آراء به سكاها وعدهء مساعدت دادند ؛ اما پادشاهان آگاتيرس‌ها « 1 » و نورها « 2 » و آدمخواران و همچنين پادشاهان ملانكلن‌ها « 3 » و تورها « 4 » به آنها چنين پاسخ دادند :\r\n« اگر ابتكار اهانت به پارش‌ها و شروع جنك با شما نبود و شما قبلا چنين نكرده بوديد آنچه اكنون از ما ميخواهيد بجا بود و ما به حرف شما گوش ميداديم و با شما همدرد ميشديم . اما در عمل اين شما بوديد كه سرزمين پارس‌ها را تصرف كرديد و بىدخالت ما در سراسر مدتى كه خداوند با شما همراه بود سلطه خود را بر آنها تحميل كرديد . و اكنون كه همان خدا آنان را بر ضد شما برانگيخته است ، آنان با شما همان روشى را در پيش گرفته‌اند كه شما با آنان در پيش گرفته بوديد . ولى ما ، نه در آن زمان آسيبى به آنان وارد كرديم ، و نه امروز حاضريم قبل از آنها تعرض كنيم . اگر پادشاه پارس به سرزمين ما نيز حمله كند و ابتكار تعرض با او باشد ما نيز بدفع او خواهيم پرداخت . اما تا موقعى كه چنين چيزى به چشم نديده‌ايم در خانه ميمانيم ، زيرا ما تصور نميكنيم كه پارس‌ها بجنگ ما آمده باشند ، بلكه بجنگ كسانى آمده‌اند كه اول بار به آنان آسيب رسانيده‌اند . »\r\n120 - وقتى اين جواب را براى سكاها بردند و آنان از آن باخبر شدند و دانستند كه اين اقوام حاضر نيستند با آنان متحد شوند تصميم گرفتند كه هيچگونه جنك واقعى و آشكار با پارس‌ها نكنند بلكه با جنك و گريز تدريجا عقب‌نشينى كنند و در همين حال به دو دسته تقسيم شوند : دسته‌اى چاه‌ها و چشمه‌هائى را كه از كنار آن ميگذرند پر كنند و دسته‌اى ديگر گياهانى را كه بر سطح خاك روئيده است از ميان بردارند . همچنين قرار شد سورومات‌ها به قواى يكى از نواحى اين سرزمين كه پادشاه آن سكوپازيس « 5 » بود ملحق شوند و اگر پادشاه پارس به آن سو روآورد آن سپاه در برابر او عقب‌نشينى كند\r\n\r\n\r\n","description":"","footnote":"\r\n( 1 ) -  ( Agathyrses )  - درباره اين قوم رجوع شود به يادداشت ذيل بند 100 همين كتاب .\r\n( 2 ) -  ( Neures )  - درباره اين قوم رجوع شود به يادداشت ذيل بند 100 همين كتاب\r\n( 3 ) -  ( Melanclaines )  - يادداشت ذيل بند 107 همين كتاب\r\n( 4 ) -  Taures \r\n( 5 ) -  Scopasis \r\n","page_name":" 164 ","page_number":172},
  {"content":"\r\n\r\nو در طول پالوس مايوتيس « 1 » مستقيما بسوى رود تانائيس « 2 » بگريزد و وقتى پادشاه پارس بعقب‌نشينى پرداخت او را تعقيب و با حملات خود فرسوده كند . مأموريت اين قسمت از قوا كه بيكى از نواحى سرزمين شاهى تعلق داشت آن بود كه كارى را كه هم‌اكنون شرح دادم انجام دهد . و اما درباره قواى دو قسمت ديگر اين سرزمين ، يعنى قواى قسمت بزرك اين كشور كه ايدانتيرس « 3 » بر آن سلطنت ميكرد و قسمت سوم كه تاكساكيس « 4 » پادشاه آن بود ، قرار شد كه اين دو نيرو به صورت دسته‌اى واحد درآيند و ژلون‌ها و بودن‌ها نيز به آنان ملحق شوند و سپس اين جمع بفاصله يك روز راه از برابر پارس‌ها عقب‌نشينى كنند و همان عملى را كه قرار گذارده بودند انجام دهند « 5 » .\r\nقرار بر اين شد كه اينان ابتدا مستقيما بسوى سرزمين كسانى كه حاضر باتحاد با آنان نشده بودند عقب‌نشينى كنند تا آنان نيز مجبور به مداخله در جنك شوند ( چه اگر آنان حاضر نشدند از روى ميل در جنك بر ضد پارس‌ها شركت كنند دليل آن نيست كه قهرا در اين جنك كشيده نشوند ) و بعد از آن به كشور خود بازگردند و پس از مشورت و صلاح‌انديشى ، اگر مناسب دانستند خود به حمله مبادرت نمايند .\r\n121 - همين كه اين قرار گذارده شد ، سكاها بمقابله سپاه داريوش رفتند و بهترين سواركاران خود را پيشاپيش خود روانه كردند . گردونه‌هاى فرزندان و زنان و قسمت مهمى از گله‌هاى خود را بنقاط دور تر فرستادند و از دام‌ها فقط تعداد كافى براى آذوقه خود نگهداشتند و به اين كاروان سفارش كردند كه پيوسته در جهت شمال پيش رود .\r\n122 - هنگامى كه اين نقل و انتقالات به عمل ميآمد سكاهاى خط اول بفاصله‌اى در حدود\r\n\r\n\r\n","description":"","footnote":"\r\n( 1 ) -  Pallus - Maiotis \r\n( 2 ) - تانائيس  ( Tanais )  ( نام قديم رود دن امروز )\r\n( 3 ) -  Idanthyrse \r\n( 4 ) -  Taxakis \r\n( 5 ) - يعنى چاه‌هاى آب و چشمه‌سارها را كور كنند و مزارع را بسوزانند تا پارس‌ها در حين پيشرفت با كمبود آب آشاميدنى و آذوقه روبرو شوند .\r\n","page_name":" 165 ","page_number":173},
  {"content":"\r\n\r\nسه روز راه از رود ايستروس با پارس‌ها روبرو شدند . وقتى آنان با پارس‌ها روبرو شدند اردوى خود را بفاصله يكروز راه در مقابل آنان قرار دادند و هرچه در زمين روئيده بود از ريشه نابود كردند . همين كه سواركاران سكائى در مقابل پارس‌ها آشكار شدند پارس‌ها بمقابله آنها شتافتند و رد آنها را گرفتند و تدريجا كه آنها عقب مىنشستند بدنبال آنها رفتند . بعد از آن ، چون سكاهائى كه پارس‌ها بجانب آنان ميرفتند يكى از سه دسته سكاهاى شاهى بودند « 1 » آنان را در جهت مشرق مستقيما تا رود تاناتيس دنبال كردند . سكاها از اين رود گذشتند و پارس‌ها نيز بدنبال آنان از آن عبور كردند و آنقدر بدنبال آنان رفتند تا از سراسر كشور سورومات گذشتند و به سرزمين بودن‌ها رسيدند .\r\n123 - در تمام مدتى كه آنها از سرزمين سكاها و كشور سورومات‌ها ميگذشتند ، چون اين مناطق لم يزرع و بيحاصل بود ، چيزى براى غارت بدست نياوردند . اما وقتى به سرزمين بودن‌ها وارد شدند و به شهرى كه حصارهاى چوبى داشت و بودن‌ها آن را تماما خالى و به حال خود رها كرده بودند رسيدند ، اين شهر را آتش زدند . پس از آن باز بدنبال سكاها به پيش راندند و پس از آنكه سراسر اين سرزمين را پيمودند به صحرائى رسيدند . اين صحرا كه موجود انسانى در آن زيست نميكند بالاتر از سرزمين بودن‌ها قرار دارد و وسعت آن به مقدار هفت روز راه است « 2 » . بالاتر از آن ، تىساژت‌ها « 3 » زيست ميكنند كه چهار رود بزرك در سرزمين آنها جارى است . اين رودها از سرزمين مايوتس « 4 » ميگذرند و بدرياچه‌اى كه مايوتيس « 5 » نام دارد ميريزند . نام اين رودها چنين است :\r\n\r\n\r\n","description":"","footnote":"\r\n( 1 ) - ظاهرا تا اين زمان پارس‌ها بتعاقب سكاهاى ايدانتيرس  ( idanthyrse )  مشغول بوده‌اند ولى در اين محل از تعاقب اينان منصرف شده و متوجه دسته ديگرى از سكاها شده و سپس در جهت شمال بار ديگر با سكاهاى اول روبرو شده‌اند ( بند 125 همين كتاب ) .\r\n( 2 ) - رجوع شود به بند 21 همين كتاب .\r\n( 3 ) -  Thyssagetcs \r\n( 4 ) -  Maiotes \r\n( 5 ) -  Maiotis \r\n","page_name":" 166 ","page_number":174},
  {"content":"\r\n\r\nليكوس « 1 » ، اوآروس « 2 » ، تانائيس « 3 » سيرژيس « 4 » .\r\n124 - داريوش وقتى به اين صحرا رسيد پيشرفت خود را متوقف كرد و سپاه خود را در سواحل رود اوآرس « 2 » مستقر ساخت . و بعد از اين عمل دست باحداث هشت كاخ بزرك مستحكم زد كه هريك از آنها بطور مساوى در حدود شصت ستاد از هم فاصله داشتند . ويرانه‌هاى اين هشت كاخ تا زمان من باقى بود . در موقعى كه داريوش به اين كار سرگرم بود سكاهائى كه وى بتعاقب آنها مشغول بود از قسمت علياى اين محل دور زدند و بار ديگر به سرزمين خود بازگشتند و چون كاملا از نظر ناپديد شده بودند و ديگر خود را به پارس‌ها نشان نميدادند ، داريوش اين كاخ‌ها را نيمه تمام باقى گذارد و خود تغيير جهت داد و بسوى مغرب حركت كرد ، « 5 » زيرا تصور ميكرد كه همه سكاها همانهائى بودند كه به اين طرف گريخته بودند .\r\n125 - داريوش وقتى سپاه خود را بسرعت حركت داد و به سرزمين سكاها رسيد با دو دسته از سكاها كه بهم ملحق شده بودند روبرو شد و وقتى وى با اين دو دسته روبرو شد شروع بتعاقب آنان كرد و آنان نيز پيوسته بفاصله يك روز راه از برابر او ميگريختند . چون داريوش با شتاب بتعاقب آنها ادامه ميداد ، سكاها ، موافق آنچه قبلا قرار گذارده بودند ، بسوى سرزمين اقوامى كه از اتحاد با آنها خوددارى كرده بودند گريختند . اولين كشورى كه بسوى آن رفتند سرزمين ملانكلن‌ها بود . پس از آنكه سكاها و بدنبال آنها پارس‌ها سرزمين ملانكلن‌ها را اشغال كردند و اين قوم از برابر آنها گريختند\r\n\r\n\r\n","description":"","footnote":"\r\n( 1 ) -  Lycos \r\n( 2 ) -  Oaros \r\n( 3 ) - تانائيس  ( Tanais )  نام قديم رود دون امروز است .\r\n( 4 ) -  Syrgis \r\n( 5 ) - حركت ناگهانى داريوش و نيمه تمام گذاردن خط استحكاماتى كه در شمال سرزمين سكاها مشغول احداث بود باحتمال زياد مسبوق به اطلاع قبلى پادشاه هخامنشى از حيله و نيرنك سكاها بوده است و شايد به همين جهت است كه پادشاه تكميل قلعه‌هاى مستحكم هشتگانه را ضرورى ندانسته و با شتاب بسوى مغرب حركت كرده است .\r\n","page_name":" 167 ","page_number":175},
  {"content":"\r\n\r\nسكاها مهاجمين را بسوى سرزمين آدمخوران كشاندند و پس از آنكه اين قوم نيز از مقابل آنها گريختند ، بسوى سرزمين نور عقب‌نشينى كردند و در همان موقع كه اقوام نور را نيز راندند بسوى سرزمين آگاتيرس‌ها گريختند . اما آگاتيرس‌ها با اينكه شاهد فرار نزديك‌ترين همسايگان خود در برابر سكاها بودند قبل از آنكه سكاها به سرزمين آنها وارد شوند رسولى بنزد آنان فرستادند و آنانرا از دخول در سرزمين خود منع كردند و اخطار كردند كه اگر در صدد هجوم برآيند قبلا بايد به جنك سختى با آنان تن دردهند .\r\nهمين كه آگاتيرس‌ها اين مطلت را به سكاها اطلاع دادند ، تصميم گرفتند مهاجمين را برانند و به اين قصد بدفاع از سرحدات خود مشغول شدند . در حالى كه اقوام ملانكلن و آدمخواران و نورها كه پارس‌ها بدنبال سكاها سرزمين آنها را اشغال كردند هرگز دست به سلاح نبردند و بىآنكه تهديدهاى خود را به ياد آورند « 1 » مرتبا در حال هرج‌ومرج بسوى شمال عقب نشستند . اما در برابر مخالفت آگاتيرس‌ها سكاها از ورود به سرزمين آنها منصرف شدند و پارس‌ها را از سرزمين اقوام نور به كشور خود بازگرداندند « 2 » .\r\n126 - چون اين وضع همچنان ادامه مييافت و سرانجام آن معلوم نبود ، داريوش سوارى بنزد ايدانتيرس « 3 » پادشاه سكاها فرستاد و به او چنين پيغام داد : « اى تيره‌بخت ، چرا چنين پيوسته ميگريزى ، در حالى كه ميتوانى يكى از اين دو تصميم را اتخاذ كنى : اگر خود را قادر به مقاومت در برابر من ميدانى ، بايست و از ادامه حركت خوددارى كن و به به جنك بپرداز ؛ اگر برعكس بقدرت خود اطمينان ندارى ، در اين صورت نيز از ادامه حركت خوددارى كن و به سرور خود آب و خاك هديه كن و با من از در مذاكره وارد شو . »\r\n127 - ايدانتيرس ، پادشاه سكاها ، در جواب چنين پيغام داد : « اى پادشاه پارس ، وضع\r\n\r\n\r\n","description":"","footnote":"\r\n( 1 ) - بند 119 همين كتاب\r\n( 2 ) - به قسمت غربى سرزمين سكاها واقع در جنوب سرزمين اقوام نور ( بند 17 همين كتاب )\r\n( 3 ) -  Idantyrses \r\n","page_name":" 168 ","page_number":176},
  {"content":"\r\n\r\nمن چنين است كه شرح مىدهم : تا اين زمان هرگز در برابر هيچكس از ترس نگريخته‌ام و امروز هم كه از برابر تو ميگريزم مانند گذشته از ترس نيست . آنچه من امروز انجام مىدهم چيزى بيش از آنچه معمولا در زمان صلح انجام مىدهم نيست . اما اينكه چرا در ميدان جنك با تو مصاف نميدهم اكنون علت آن را برايت شرح مىدهم : ما نه شهرى داريم كه شما تصرف كنيد و نه باغ و بوستانى داريم كه از ويرانى آن بيم داشته باشيم تا در مقام مبارزه با شما برآئيم . اما اگر با اين حال مايليد كه هرچه زودتر و بطور قطع با ما مصاف دهيد ، مقبره‌هاى پدران ما موجود است ، آنها را بيابيد و ويران كنيد . آنگاه خواهيد ديد كه ما براى اين قبرها با شما مصاف خواهيم داد يا از كارزار خوددارى خواهيم كرد . ما تا آن زمان با تو نبرد نخواهيم كرد مگر اينكه اراده‌مان بر آن قرار گيرد . اين بود پاسخ پيغام تو درباره جنك . درباره سرور ما ، غير از زوس « 1 » كه جد منست و هستيا « 2 » كه ملكه سكاها است سرورى ندارم اما در مورد آب و خاك ، بجاى آنكه آب و خاك هديه كنم ، هدايائى در خور تو خواهم فرستاد . و براى اينكه اين ادعاى ترا كه خود را سرور من ميدانى پاداش دهم در جواب ميگويم : برو و زارى كن « 3 » . اينست جوابى كه سكاها به تو ميدهند . »\r\n128 - پس از آنكه رسول با اين پيام بجانب داريوش حركت كرد ، پادشاهان سكاها كه از شنيدن كلمات بردگى و انقياد سخت بخشم آمده بودند ، قسمتى از قواى خود را كه با سورومات‌ها مشترك بود و سكوپازيس « 4 » بر آن فرماندهى داشت مأمور كردند كه با يونانىهائى كه از پل ايستروس محافظت ميكردند مذاكره كنند . كسانى هم كه در عقب مانده بودند تصميم گرفتند ديگر پارس‌ها را براه‌پيمائى نكشانند بلكه هر موقع\r\n\r\n\r\n","description":"","footnote":"\r\n( 1 ) - زوس  ( Zeus )  يا ژوپيتر خداى خدايان در يونان باستان - يونانيان معمولا نام خدايان ديگر ملل را نيز با نام خدايان خود تطبيق ميداده‌اند و در هرحال منظور پادشاه سكاها خداى آنان است نه آنطور كه هردوت نوشته خداى يونانيان كه در سرزمين سكاها مورد پرستش نبوده است - مولف خود درباره عدم آشنائى سكاها با خدايان يونانيان و مخالفت آنان با مراسم مذهبى معمول در يونان در همين كتاب بسط سخن داده است .\r\n( 2 ) -  Hestia \r\n( 3 ) - اصطلاح خفت‌آورى كه سكاها براى دشمنان خود به كار ميبرده‌اند .\r\n( 4 ) -  Scopasis \r\n","page_name":" 169 ","page_number":177},
  {"content":"\r\n\r\nكه آنها بجمع‌آورى آذوقه مشغول ميشوند به آنها حمله كنند « 1 » . پس آنان سربازان داريوش را كمين كردند و همين كه آنان به اين كار پرداختند « 2 » سكاها تصميم خود را اجرا كردند . در هريك از اين برخوردها كه سواران دو طرف باهم روبرو ميشدند سكاها پارس‌ها را منهزم ميكردند . سواران پارس در موقع فرار به پياده‌هاى خود ميرسيدند و پياده‌ها بكمك آنان ميشتافتند . اما سكاها پس از آنكه سواران را بسوى پياده‌ها ميراندند از بيم پياده‌ها بازميگشتند هنگام شب نيز سكاها به اين حملات ادامه ميدادند .\r\n129 - اكنون من مطلبى نقل ميكنم بسيار شگفت‌آور : در موقعى كه سكاها به سپاهيان داريوش حمله ميبردند چيزى كه به پارس‌ها كمك ميكرد و به سكاها زيان ميرسانيد عرعر خران و قيافه قاطران بود چه ، به شرحى كه قبلا نقل كردم در سرزمين سكاها نه خر وجود دارد و نه قاطر . در تمام اين سرزمين به علت سرما حتى يك خر يا قاطر يافت نميشود . با اين ترتيب هياهوئى كه خران به راه ميانداختند بين سواران سكاها بىنظمى بوجود ميآورد . غالبا در موقعى كه پارس‌ها مورد حمله قرار ميگرفتند ، همين كه اسبان عرعر خران را ميشنيدند مضطرب ميشدند ، عقب مىنشستند و با راست كردن گوش‌هاى خود وحشت خود را آشكار ميكردند ؛ آنها هرگز تا آن زمان چنين صدائى نشنيده و چهارپايانى به اين قيافه نديده بودند . اين موضوع در جريان جنك امتياز كوچكى براى پارس‌ها محسوب ميشد .\r\n130 - هروقت سكاها پارس‌ها را در حال شكست مشاهده ميكردند براى آنكه آنان را ناگزير كنند كه مدتى بيشتر در سرزمين آنان بمانند و از قحط و غلا آسيبى بيشتر بينند چنين ميكردند كه شرح مىدهم : آنان قسمتى از چهارپايان خود را با محافظين آنها\r\n\r\n\r\n","description":"","footnote":"\r\n( 1 ) - در صورتى كه بنا بگفته قبلى مورخ ، سكاها در موقع عقب‌نشينى همه‌چيز را بر سر راه سپاهيان پارس از بين ميبردند معلوم نيست چگونه داريوش آذوقه سپاه خود را در محل تأمين ميكرده است ( همين كتاب - بند 120 ) . بهرحال از مطالب بند 220 چنين استنباط مىشود كه سپاهيان پارس قسمتى از احتياجات غذائى خود را در محل تهيه ميكرده‌اند .\r\n( 2 ) - يعنى همين كه داريوش و سپاهيانش به جمع‌آورى آذوقه مشغول شدند .\r\n","page_name":" 170 ","page_number":178},
  {"content":"\r\n\r\nدر عقب سپاه قرار ميدادند و سپس خود به ناحيه‌اى ديگر ميرفتند . پارس‌ها از راه ميرسيدند و چهارپايان را تصاحب ميكردند و از اين موفقيت سرمست ميشدند « 1 » .\r\n131 - پس از آنكه نظير اين واقعه مكرر پيش آمد ، داريوش سخت ناراحت شد . همين كه پادشاهان سكاها از اين امر باخبر شدند ، رسولى بنزد او فرستادند و يك موش و يك وزغ و يك پرنده و پنج خدنگ به او هديه كردند . پارس‌ها تعبير اين هدايا را از حامل آن سؤال كردند . ولى او جواب داد كه غير از رسانيدن اين هدايا مأموريت ديگرى ندارد و بايد هرچه زودتر مراجعت كند . وى فقط به پارس‌ها گفت كه اگر مردمان بصيرى هستند خود مفهوم اين هدايا را حدس خواهند زد .\r\n132 - بشنيدن اين سخنان پارس‌ها باهم به مشورت پرداختند . عقيده داريوش اين بود كه سكاها قصد دارند تسليم شوند و زمين و آب خود را به او واگذار كنند . دليل او اين بود كه موش در زمين لانه دارد و از همان ميوه‌اى زيست مىكند كه انسان مىخورد ؛ وزغ در آب زيست مىكند ، پرنده شباهتى كامل به اسب دارد « 2 » و خدنگ‌ها نشانه اراده سكاها به تسليم سلاح است . چنين بود عقيده داريوش . اما گوبارو ، يكى ديگر از هفت نفرى كه مغ را بر كنار كرده بودند « 3 » ، عقيده‌اى مخالف آن داشت . بعقيده او مفهوم اين هدايا اين بود كه « اى پارس‌ها ، اگر شما مانند پرندگان در آسمان‌ها پرواز نكنيد و يا مانند موش به زير خاك نرويد و يا مانند وزغ در مرداب‌ها نجهيد هرگز به سرزمين خود بازنخواهيد گشت و با اين خدنگ‌ها از پاى درخواهيد آمد » . چنين بود تعبيرى كه پارس‌ها از اين هدايا كردند .\r\n133 - اما وقتى گروهى از سربازان كه از بين دسته‌اى از سكاها انتخاب شده بودند -\r\n\r\n\r\n","description":"","footnote":"\r\n( 1 ) - بعقيده مؤلف اين موفقيت‌هاى كوچك موجب تشويق داريوش بادامه جنك در سرزمين سكاها و ادامه توقف او در اين سرزمين كه مطلوب سكاها بود ميشده است .\r\n( 2 ) - معلوم نيست مقصود هردوت از شباهت كامل اسب و پرنده كه از قول داريوش نقل مىكند چيست . تنها وجه مشابهت اين دو حيوان سرعت حركت آنها است ، يكى در حال پرواز و ديگرى در حال دويدن .\r\n( 3 ) - مقصود هفت نفرى هستند كه باتفاق داريوش بر ضد بردياى دروغى شوريدند و او را از سلطنت بر كنار كردند ( رجوع شود به جلد سوم تاريخ هردوت )\r\n","page_name":" 171 ","page_number":179},
  {"content":"\r\n\r\nاين گروه مأمور نظارت در طول پالوس مايوتيس بود و بعد مأمور شد كه درباره رود ايستروس با يونىها مذاكرا كند « 1 » - وقتى اين گروه به پل رسيدند چنين آغاز سخن كردند : « اى مردمان يونى ، سخنان ما را باور داريد و بدانيد كه ما براى استخلاص شما باينجا آمده‌ايم . ما از او امرى كه داريوش بشما داده است باخبريم و ميدانيم كه فقط بايد مدت شصت روز از پل نگاهدارى كنيد و اگر در اين مدت داريوش در محل حاضر نشد ميتوانيد به كشور خود مراجعت كنيد . اكنون اگر به ترتيبى كه ما ميگوئيم رفتار كنيد از از هر سرزنشى از جانب او و ما در امان خواهيد بود : بتعداد روزهائى كه داريوش تعيين كرده است بمانيد و بعد از آن به كشور خود بازگرديد . » يونىها قول دادند كه چنين كنند و سكاها با شتاب تمام بازگشتند .\r\n134 - پس از آنكه آن هدايا به داريوش رسيد سكاهائى كه در عقب مانده بودند از سواره و پياده « 2 » در برابر پارس‌ها صف بستند و خود را براى نبرد مهيا كردند . در همان موقع كه آنها آماده كارزار ميشدند خرگوشى بين دو سپاه جستن كرد . سكاها بتدريجى كه آن را مشاهده ميكردند بتعاقب آن مشغول شدند . داريوش بمشاهده آشفتگى صفوف سكاها و فريادهاى آنان از علت اين بىنظمى كه در صفوف دشمن پديد آمده بود استفسار كرد و وقتى دانست كه آنان بتعاقب خرگوش مشغول ميباشند به كسانى كه معمولا و در مواد ديگر نيز عقايد خود را با آنان در ميان مىگذارد چنين گفت : « اينان ما را بسيار حقير ميشمارند و اكنون به نظر ميرسد كه آنچه گوبارو دربارهء هداياى آنان نقل كرد صحيح بوده . از اين ببعد من نيز وضع را مانند او مىبينم و با اين ترتيب به تدبيرى شايسته و راه حلى متين احتياج داريم كه بتوانيم صحيح و سالم به كشور خود بازگرديم . » گوبارو به داريوش چنين پاسخ داد : « پادشاها ، من قبلا تا حدى\r\n\r\n\r\n","description":"","footnote":"\r\n( 1 ) - رجوع شود به قبل - بند 128\r\n( 2 ) - در سراسر داستان جنك و گريز سكاها با داريوش در هيچ مقام صحبت از پياده - نظام سكاها در ميان نبوده و همه‌جا مؤلف فقط از سواركاران سكائى صحبت كرده است ( بند 121 - 122 128 - 129 - 136 - 140 ) - تصور نميرود سكاها پياده نظام قابل ملاحظه‌اى داشته بوده‌اند ، ظن غالب آنست كه عبارت « از سواره و پياده » يادداشتى است كه استكتاب‌كنندگان بعدى بر متن اصلى اضافه كرده‌اند .\r\n","page_name":" 172 ","page_number":180},
  {"content":"\r\n\r\nميدانستم و شنيده بودم كه اين مردمان را هرگز نميتوان بچنگ آورد . از وقتى كه باينجا آمده‌ام از اينكه مىبينم آنان ما را چنين بازى ميدهند « 1 » اطلاع بيشتر و كامل‌ترى از اين موضوع بدست آورده‌ام . با اين ترتيب ، اكنون من عقيده دارم كه همين كه شب فرا رسيد چراغ‌هاى خود را طبق معمول روشن كنيم ، براى سربازانى كه ضعف بيشترى در مقابل تحمل خستگى و سختىها دارند مطالبى فريبنده نقل كنيم ، تمام خرها را به يكديگر زنجير كنيم و قبل از اينكه سكاها براى قطع پل بسوى ايستروس نيز حركت كنند و يا آنكه يونىها تصميمى كه موجب تباهى ما شود اتخاذ كنند ، مراجعت كنيم . »\r\n135 - چنين بود عقيده گوبارو . و بعد از آن ، همين كه شب فرا رسيد داريوش باجراى اين نظر پرداخت . افراد خسته و كسانى را كه از دست دادن آنان چندان مهم نبود در اردو و در همان محل باقى گذاردند خرها را به يكديگر بستند و آنها را نيز در آن محل گذاردند . اين اشخاص را با خرها در آن محل گذاردند تا خرها عرعر كنند « 2 » ؛ افراد عليل را نيز به علت ناتوانى در آن محل گذاردند . بهانه كار اين بود كه داريوش قصد دارد با كسانى كه از ميان سپاه برگزيده است به سكاها حمله برد و كسانى كه ميمانند آنها بايد در غياب او دفاع اردو را به عهده بگيرند همين كه اين اوامر به كسانى كه در عقب مانده بودند داده شد و آتش‌ها مشتعل گرديد ، داريوش با شتاب بسوى ايستروس حركت كرد . خرها كه از عمده سپاه جدا شده بودند سروصداى بيشترى راه انداختند\r\n\r\n\r\n","description":"","footnote":"\r\n( 1 ) - باحتمال زياد مقصود گوبارو اشاره به جنگ و گريز سكاها بوده است كه پيوسته آتش اميد را در قلب پارس‌ها فروزان نگاهميداشت ولى عملا و سرانجام موجب ضعف و فتور كامل و سرگردانى آنان در دشت‌هاى وسيع آن سرزمين ميگرديد . تصور نميرود مقصود سردار پارسى از « بازى دادن » سكاها اشاره به حادثه تعاقب خرگوش باشد كه در همان روز اتفاق افتاده بود ، چه خود او هم مدعى بود كه « از وقتى كه باينجا رسيده بود » اطلاع او در اين باره كامل‌تر و بهتر شده بود نه از لحظه‌اى كه حادثه فرار خرگوش اتفاق افتاده بود .\r\n( 2 ) - و دشمن با شنيدن صداى آنها تصور كند كه پارس‌ها در محل مانده‌اند .\r\nدر حقيقت اين اقدام پارس‌ها باصطلاح امروز نوعى استتار نظامى بوده است تا دشمن نتواند به زودى از عقب‌نشينى عمده سپاه پارس مطلع شود و داريوش و همراهان بتوانند قبل از اينكه سكاها از فرار آنها مطلع شوند از پل رود دانوب كه يونىها آن را محافظت ميكردند عبور كنند .\r\n","page_name":" 173 ","page_number":181},
  {"content":"\r\n\r\nو سكاها بشنيدن صداى آنها اطمينان يافتند كه پارس‌ها همچنان در محل مانده‌اند .\r\n136 - اما همين كه روز فرا رسيد ، كسانى كه در عقب مانده بودند دانستند كه داريوش آنها را رها كرده است . پس دست كمك بسوى سكاها دراز كردند و ماجرا را بر آنها بازگفتند .\r\nهمين كه سكاها از اين واقعه باخبر شدند با شتاب گرد هم آمدند و دو دسته آنان « 1 » ، دسته‌اى كه به تنهائى دست به كار شده بود « 2 » و گروه سورومات‌ها و بودن‌ها و ژلون‌ها متفق شدند و مستقيما در جهت رود ايستروس بتعاقب پارس‌ها پرداختند . اما چون قسمت مهمى از سپاه پارس از افراد پياده بود و آنان راه‌ها را نمىشناختند ( زيرا راه مشخصى وجود نداشت ) ، در حالى كه سپاه سكاها از سواركاران بود و اينان راه‌هاى كوتاه ميان‌بر را ميشناختند ، اين دو سپاه باهم تلاقى نكردند و سكاها خيلى قبل از پارس‌ها به پل رسيدند .\r\nوقتى سكاها دانستند كه پارس‌ها به پل نرسيده‌اند به يونىهائى كه در داخل كشتىها بودند چنين گفتند : « اى مردمان يونى ، تعداد روزهائى كه براى شما تعيين شده بود سپرى شده است و سزاوار نيست ديگر در محل بمانيد . اما اگر تاكنون ترس شما را در اين محل نگهداشته ، اكنون با شتاب گذرگاه را قطع كنيد و خود از اين محل دور شويد و از اينكه مردمانى آزاد خواهيد بود شادى كنيد و نسبت به خدايان سكاها سپاسگزار باشيد . و اما آنكس كه تاكنون ارباب شما بود اكنون بدست ما چنان منكوب خواهد شد كه ديگر بر ضد كسى در جهان دست بجنگ نخواهد زد . »\r\n137 - در اين موقع يونىها به مشورت پرداختند . ميلتياد « 3 » از اهل آتن كه رئيس و فرمانرواى كرسونزىهاى ساكن هلسپون بود عقيده داشت كه بايد بگفته سكاها گرويد\r\n\r\n\r\n","description":"","footnote":"\r\n( 1 ) - مقصود دسته‌هائى از سكاها بودند كه به دو قسمت معروف از سرزمين سكاها يعنى ايدانتيرس  ( Idanthyrse )  و تاكساكيس  ( Taxakis )  تعلق داشتند و از آغاز كار باهم متحده بودند ( كتاب حاضر - بند 120 )\r\n( 2 ) - مقصود گروه سكوپازيس  ( Scopasis )  است ( رجوع شود به كتاب حاضر - بند 120 - 128 - 133 )\r\n( 3 ) - درباره اين شخص رجوع شود به كتاب ششم - بند 39\r\n","page_name":" 174 ","page_number":182},
  {"content":"\r\n\r\nو سرزمين يونى را آزاد كرد « 1 » . هيستيه « 2 » از اهل ملط با اين عقيده مخالف بود و اظهار كرد كه اگر هريك از آنها هم‌اكنون فرمانرواى يكى از شهرها ميباشند اين حكومت را مديون داريوش هستند ؛ اگر قدرت داريوش از بين برود ، نه او خواهد توانست بر اهالى ملط تحكم كند و نه ديگرى خواهد توانست چنين كند ، زيرا تمام شهرها ترجيح خواهند داد كه فرمانروائى نداشته باشند و آزاد اداره شوند .\r\nهيستيه اين عقيده را آنچنان بيان كرد كه بيدرنگ حاضران كه تا آن لحظه با عقيده ميلتياد موافق بودند تغيير عقيده دادند .\r\n138 - كسانى كه در رأى شركت كردند و بنفع پادشاه معظم نظر دادند عبارت بودند از اين اشخاص كه شرح مىدهم « 3 » : از فرمانروايان يونانيان ساكن هلسپون « 4 » :\r\nدافنيس « 5 » از اهل آبيدوس « 6 » ، هىپوكلس « 7 » از اهل لامپساك « 8 » ، هروفانتوس « 9 »\r\n\r\n\r\n","description":"","footnote":"\r\n( 1 ) - درباره حدود صحت يا سقم اين ادعاى هردوت رجوع شود به توضيحات خارج از متن درباره كتاب چهارم ( همين كتاب ) . بحكايت برخى از مورخين باستان ميلتياد بلافاصله پس از لشكركشى داريوش به سرزمين سكاها از كرسونز خارج شد و فقط در موقع شورش يونىها به آن محل بازگشت نمود . اين روايت با قسمت‌هائى از روايت هردوت در كتاب چهارم ( بند 143 ) و ششم ( بند 40 ) مباينت دارد .\r\n( 2 ) - هيستيه  ( Histiee )  فرمانرواى معروف و مستبد ملط در قرن پنج قبل از ميلاد كه با تعدادى از يونىهاى سواحل آسياى صغير در لشكركشى داريوش به سرزمين سكاها با او همراهى كرد و در راس دسته‌اى از يونىها مأمور حفظ پل معروفى شد كه داريوش بكمك آن از دانوب عبور كرد . وى از طرفداران پادشاه هخامنشى بود و در موقعى كه تعدادى از يونىها بتحريك سكاها قصد خراب كردن پل و قطع راه بازگشت داريوش را از سرزمين سكاها داشتند با تدبير از اين عمل آنان جلوگيرى كرد .\r\n( 3 ) - نكته جالب در اين فهرست نقش مهمى است كه مؤلف براى اهالى هلسپون و همسايگان كرسونز قائل شده است .\r\n( 4 ) - هلسپون  ( Hellespont )  مقصود بغازدارددانل است .\r\n( 5 ) -  Daphnis \r\n( 6 ) - آبيدوس  ( Abidos )  از شهرهاى قديم آسياى صغير واقع در ساحل بغازداردانل .\r\n( 7 ) -  Hipocles \r\n( 8 ) - لامپساك  ( Lampsaque )  از شهرهاى قديم آسياى صغير در ساحل بغازداردانل .\r\n( 9 ) -  Herophantos \r\n","page_name":" 175 ","page_number":183},
  {"content":"\r\n\r\nاز اهل پاريون « 1 » ، مترودور « 2 » از اهل پروكونز « 3 » ، اريستاگوراس « 4 » از اهل سيزيك « 5 » ، آريستون « 6 » از اهل بيزانس « 7 » . چنين بود نام فرمانروايان هلسپون .\r\nاز سرزمين يونى : ستراتيس « 8 » از اهل كيوس « 9 » ، اياكس « 10 » از اهل ساموس « 11 » ، لائوداماس « 12 » ، از اهل فوسه « 13 » ، هيستيه از اهل ملط كه ابتكار عقيدهء مخالف\r\n\r\n\r\n","description":"","footnote":"\r\n( 1 ) -  Parion \r\n( 2 ) -  Metrodore \r\n( 3 ) - پروكونز  ( Proconnese )  از جزاير معروف آسياى صغير واقع در شمال شرقى سيزيك در منطقه بغازها كه مدتها مهاجرنشين يونانيان بوده و امروز مرمره نام دارد\r\n( 4 ) -  Aristagoras \r\n( 5 ) - سيزيك  ( Cyzique )  از شهرهاى بزرك آسياى صغير قديم در ساحل بغازها كه در گذشته از بنادر معروف ديناى باستان محسوب ميشده است . جزيره سيزيك به علت اتصال به خشگى امروز از بين رفته و فقط ويرانه‌هاى شهر باستانى و با رونق آن برجاى باقى است .\r\n( 6 ) -  Ariston \r\n( 7 ) - بيزانس  ( Byzance )  از شهرهاى باستانى آسياى صغير واقع : در ساحل بغاز به سفر كه مدتها به ترتيب ضميمه امپراتورى يونان و پارس و روم باستان بود و بعدها به صورت يكى از فعال‌ترين بنادر و نيرومندترين مراكز امپراتوريهاى قرون جديد درآمد و در زمان كنستانتين امپراتور روم شرقى قسطنطنيه نام گرفت .\r\n( 8 ) -  Strattis \r\n( 9 ) - كيوس  ( Chios )  جزيره كوچكى در درياى مديترانه در هشتاد كيلومترى ازمير كه مدتها يكى از مراكز تمدن يونى باستان محسوب ميشد و پايتختى به همين نام داشته است .\r\n( 10 ) -  Aiakes \r\n( 11 ) - ساموس  ( Samos )  از جزاير معروف درياى اژه در دنياى باستان كه امروز سوسم عدسى نام دارد .\r\n( 12 ) -  Laodamas \r\n( 13 ) - فوسه  ( Phocee )  از شهرهاى يونى باستان واقع در ساحل آسياى صغير در مدخل خليج ازمير كه در سال 535 قبل از ميلاد بدست كوروش موسس خاندان هخامنشى فتح شد .\r\n","page_name":" 176 ","page_number":184},
  {"content":"\r\n\r\nميلتياد با او بود ؛ از سرزمين ائولى « 1 » ، تنها شخص برجسته‌اى كه حضور داشت آريستاگوراس « 2 » از اهل كيمه « 3 » بود .\r\n139 - پس اين اشخاص در همان حال كه نظر هيستيه را تأييد كردند ، علاوه بر آن تصميم گرفتند كه آنچه را كه اكنون شرح مىدهم انجام دهند و مطلبى را كه نقل ميكنم نقل كنند : كارى كه قرار شد انجام دهند اين بود كه آن قسمت از پل را كه در طرف سرزمين سكاها بود بفاصله پرتاب يك زوبين قطع كنند تا بىآنكه كارى انجام داده باشند تصور رود كه مشغول انجام كارى هستند ، و همچنين مانع شوند كه سكاها بفكر آن افتند كه با توسل بروز از روى پل بگذرند و از دانوب عبور كنند . « 4 » و اما مطلبى كه قرار بود پس از قطع قسمتى از پل كه بسرزمين سكاها متصل بود اظهار كنند اين بود كه از هر حيث بميل سكاها رفتار خواهند كرد .\r\nاين بود آنچه آنان بر نظر هيستيه اضافه كردند . پس ، هيستيه بنمايندگى از طرف همه آنها به سكاها چنين پاسخ داد : « اى مردمان سرزمين سكائى ، شما نظرى صائب براى ما بارمغان آورده‌ايد . اين پيشنهادهاى معجل شما بسيار بموقع است .\r\nاكنون كه شما به سهم خود ما را به راه راست هدايت كرده‌ايد ما نيز آنچنان‌كه شايسته است خود را در اختيار شما ميگذاريم ملاحظه ميكنيد كه هم‌اكنون به قطع پل مشغول هستيم و در اين كار اهتمام داريم زيرا مايليم كه آزاد بمانيم . ولى وقت آنست كه\r\n\r\n\r\n","description":"","footnote":"\r\n( 1 ) - ائولى  ( Eolie )  از نواحى قديم آسياى صغير واقع در شمال غربى اين شبه‌جزيره كه از شمال به تروآ و از جنوب به يونى محدود بوده است .\r\n( 2 ) -  Aristagoras \r\n( 3 ) - كيمه  ( Kyme )  از شهرهاى قديم آسياى صغير واقع در ائولى ( رجوع شود به يادداشت قبل )\r\n( 4 ) - جلوگيرى يونانيان هلسپون از عبور سكاها از دانوب با دعاى هردوت براى جانبدارى از پادشاه هخامنشى و وفاى بعهدى بوده است كه در مقابل او براى حفاظت پل نموده بودند . ليكن با كمى تأمل در حوادث آنزمان به خوبى روشن مىشود كه وحشت يونانيان هلسپون از سكاها بمراتب بيش از ادامه سلطه پادشاه پارس بر آنها بوده است . و شايد علت واقعى مخالفت آنها با عبور سكاها از دانوب خطرى بوده است كه بمراتب بزرگتر از خطر پارس‌ها آنها را تهديد ميكرده است .\r\n","page_name":" 177 ","page_number":185},
  {"content":"\r\n\r\nدر همين موقع كه ما به قطع پل مشغول هستيم شما نيز بجستجوى آنان رويد و همين كه آنانرا يافتيد انتقام خود و ما را بازگيريد و عقوبتى را كه مستحق آنند به آنان بچشانيد . »\r\n140 - اين بار نيز سكاها به گفته يونىها اعتماد كردند و به قصد يافتن پارس‌ها بازگشتند .\r\nاما آنان درباره راهى كه پارس‌ها براى عقب‌نشينى انتخاب كرده بود نه كاملا اشتباه كردند . اين اشتباه سكاها ناشى از اقدام خود آنها بود كه تمام مراتعى را كه در آن منطقه براى چراى اسبان وجود داشت معدوم و چاه‌ها را پر كرده بودند . زيرا اگر آنان چنين نكرده بودند ، هروقت كه مايل بودند ميتوانستند پارس‌ها را به آسانى بيابند .\r\nاما در اين مورد ، آنچه كه به نظر آنها بهترين اقدام محسوب ميشد در حقيقت منشاء ياس و حرمان آنان شد . از اينقرار ، سكاها دشمنان خود را در قسمت‌هائى از سرزمين خود جستجو ميكردند كه علف براى اسبان و آب براى آشاميدن يافت ميشد و تصور ميكردند كه پارس‌ها نيز از طريق اين مناطق عقب‌نشينى خواهند كرد .\r\nولى پارس‌ها بدنبال نشانىهاى خط سير اوليه خود حركت كردند « 1 » و حتى با اين ترتيب نيز به زحمت توانستند به نقطه‌اى كه از رود عبور كرده بودند برسند .\r\nآنان شامگاه به آن محل رسيدند و چون پل را شكسته ديدند تصور كردند كه يونىها آنها را رها كرده‌اند و سخت در هراس شدند .\r\n141 - بين همراهان داريوش مردى بود مصرى كه صدايش رساترين صداها بود . پس داريوش به اين شخص فرمان داد كه در ساحل ايستروس بايستد و هيستيه از اهل ملط را\r\n\r\n\r\n","description":"","footnote":"\r\n( 1 ) - مقصود مؤلف آنست كه پارس‌ها بدنبال نشانىهاى خط سير اوليه خود حركت كردند تا راه را گم نكنند . در اينجا اين مسئله مطرح مىشود كه مؤلف در قسمت‌هاى اول اين كتاب گفته بود كه داريوش در جهت شرق يا شمال شرقى در داخل سرزمين سكاها پيش رفت و آخرين نقطه پيشرفت او كه در همان‌جا تصميم به بازگشت گرفت محلى بود واقع در شمال غربى اين سرزمين . درينصورت چگونه ممكن است تصور كرد كه او پس از عبور از دانوب در جهت شمال شرقى پيش رفته و سپس از نقطه‌اى در شمال غربى اين سرزمين در همان خط سير اوليه بازگشت نموده باشد . در هرحال يا داريوش عقب‌نشينى خود را از نقطه‌اى در شمال غربى سرزمين سكاها شروع نكرده و يا در اين صورت بر خلاف ادعاى هردوت خط سير او در جهت مقابل خط سير اوليه بوده است .\r\n","page_name":" 178 ","page_number":186},
  {"content":"\r\n\r\nصدا كند « 1 » . آن مصرى چنين كرد و هيستيه بنخستين نداى او كشتىها را در وضعى قرار داد كه سپاه بتواند از آن عبور كند و به اين ترتيب پل از نو برقرار شد .\r\n142 - پس به اين ترتيب پارس‌ها نجات يافتند و سكاها كه بجستجوى آنان مشغول بودند براى بار دوم آنها را از دست دادند . بعقيده آنها ، اگر يونىها را از لحاظ اينكه مردمانى آزاد هستند قضاوت كنيم ، پست‌ترين و بىلياقت‌ترين مردمانند . اما برعكس ، اگر آنها را از لحاظ برده بودن قضاوت كنيم بردگانى هستند كه به ارباب خود وابسته‌اند و بهيچوجه قدرت گريختن ندارند . چنين است ناسزاهائى كه سكاها در قبال يونىها به كار مىبرند .\r\n143 - داريوش ، ضمن عبور از تراكيه به سستوس « 2 » واقع در كرسونز « 3 » رسيد « 4 » .\r\nدر اين محل ، مگابيز « 5 » را بفرماندهى سپاه خود در اروپا برگزيد و خود از طريق\r\n\r\n\r\n","description":"","footnote":"\r\n( 1 ) - از اين گفته هردوت چنين استنباط مىشود كه هيستيه در عمل فرماندهى كل يونانيان محافظ پل را به عهده داشته و يا داريوش به علت اعتماد كاملى كه به او داشته است در اين موقع دشوار او را بعنوان يك دوست قبل از ديگران از وضع نامطلوب خود خبردار كرده و از او كمك طلبيده است .\r\n( 2 ) -  Sestos \r\n( 3 ) - كرسونز  ( Chersonese )  ناحيه‌اى در تراكيه امروز كه مدتها قسمتى از مقدونيه را تشكيل ميداده است . ناحيه‌اى ديگر به همين نام در كريمه باستان وجود داشت .\r\n( 4 ) - از اينقرار داريوش از طريق بغازداردانل و خط سير اوليه خود به آسيا بازگشت نكرد و در مسير خود به سرزمينى وارد شد كه فرمانرواى آن قصد داشت پل دانوب را بنفع دشمنان پادشاه ويران كند و راه بازگشت سپاهيان پارس را مسدود نمايد . توضيح آنكه فرمانروائى كرسونز در آن هنگام با ميلتياد بود . شايد علت اين اقدام پادشاه آن بود كه هنگام بازگشت او پاره‌اى از يونىهاى امپراتورى پارس و از جمله اهالى بيزانس و كالسدونى كه در مسير بغازها قرار داشتند بر ضد او شورش كرده بودند . اين شورش‌ها بدست اوتان  ( Otanes )  فرمانده سپاه پارس سركوب شد . بنا بروايت كتزياس  ( Ctesias )  مورخ ديگر يونان قبل از ميلاد داريوش از طريق بغاز به سفر به آسيا بازگشت . اين مورخ داستانى را كه هردوت درباره پل دانوب نقل كرده عينا به پلى كه بر بغاز به سفر بسته شده بود نسبت داده است ، در حالى كه بحكايت هردوت و ديگر مورخان باستان در آن موقع پل به سفر يا در معرض تهديد از جانب اهالى يونى قرار گرفته و يا به كلى ويران شده بود .\r\n( 5 ) - مگابيز  ( Megabyze )  يكى از هفت تن سران معروف پارس كه بكمك داريوش بردياى مغ را از سلطنت بر كنار كرد .\r\n","page_name":" 179 ","page_number":187},
  {"content":"\r\n\r\nدريا به آسيا مراجعت كرد . مگابيز از پارس‌هائى بود كه روزى پادشاه او را با اظهار مطلبى كه نقل ميكنم ، در حضور عموم پارس‌ها مفتخر كرده بود : وقتى پادشاه به خوردن انار مشغول بود . همين كه انار اول را پاره كرد برادرش آرتابان از او پرسيد چه چيز را مايل است بتعداد دانه‌هاى اين انار داشته باشد . داريوش پاسخ داد كه ترجيح ميدهد بتعداد دانه‌هاى آن انار مردانى مانند مگابيز داشته باشد تا بر يونان مسلط شود . به اين ترتيب پادشاه با بيان اين مطلب در بين پارس‌ها وى را مفتخر كرده بود . و در آن موقع او را در رأس سپاهيان خود با هشتاد هزار سپاهى در پشت سرگذارد « 1 » .\r\n144 - اين شخص به علت بيان مطلبى كه من اكنون نقل ميكنم بين ساكنان هلسپون خاطره‌اى فراموش‌نشدنى از خود باقى گذارده است : در موقعى كه او در بيزانس بود اطلاع پيدا كرد كه اهالى كالسدونى « 2 » هفده سال قبل از اهالى بيزانس در آن سرزمين مستقر شده بودند .\r\nوقتى او از اين امر مطلع باشد پاسخ داد كه كالسدونىها در آن موقع كور بوده‌اند ، زيرا اگر آنها كور نبودند ، در حالى كه بهترين محل‌ها در مقابل آنها بوده است ، بدترين آن را براى استقرار خود انتخاب نميكردند . به اين ترتيب ، اين شخص كه در آن موقع در راس سپاهيان اين محل قرار گرفته بود به مطيع كردن قسمتى از ساكنان هلسپون كه با مادها « 3 » همراه نبودند پرداخت .\r\n\r\n\r\n","description":"","footnote":"\r\n( 1 ) - در مورد تعداد نفرات سپاهى كه داريوش در اروپا باقى گذارد روايت كتزياس با روايت هردوت مطابقت دارد . ليكن كتزياس كه مدعى است داريوش از طريق بغار به سفر قدم به آسيا گذارد عقيده دارد كه وى براى جلوگيرى از هجوم سكاها خود فرمان داد تا پل را ويران كنند و به اين ترتيب هشتاد هزار نفر از سپاهيان او كه نتوانسته بودند از پل عبور كنند در اروپا ماندند و در مقابل حملات سكاها از بين رفتند .\r\n( 2 ) - كالسدونى  ( Chalcedoine )  از شهرهاى قديم ناحيه بىتىنى  ( Bitynie )  در ساحل به سفر كه در سال 685 قبل از ميلاد بوسيله مگارىها تأسيس شده بود .\r\n( 3 ) - از موارد جالبى است كه هردوت مادها را بجاى پارس‌ها به كار برده و اين دو قوم آريائى را يكى دانسته است .\r\n( رجوع شود به مقدمه و توضيح خارج از متن )\r\n","page_name":" 180 ","page_number":188},
  {"content":"\r\n\r\n\r\nقسمت دوم پارس‌ها در افريقا\r\n\r\n","description":"","footnote":"","page_name":" 181 ","page_number":189},
  {"content":"\r\n\r\n\r\nتوضيح خارج از متن درباره قسمت دوم از كتاب چهارم هردوت\r\nجزء اول از قسمت دوم از كتاب چهارم هردوت مربوط است به لشكركشى آرياند « 1 » سردار پاس به بركه « 2 » كه مقارن با لشكركشى داريوش به سرزمين سكاها اتفاق افتاده است . در اين قسمت هردوت بعنوان مقدمه بر اين لشكركشى از حوادثى سخن ميگويد كه بعقيده او نقل آن براى قضاوت درباره اين لشكركشى مفيد مىباشد . اما از اين حوادث و وقايع كه مؤلف به عادت معهود بعنوان عبارت معترضه و در حاشيه حوادث اصلى نقل كرده است فقط قسمت اخير آن‌كه در بند 167 نقل شده توضيحى درباره علت لشكركشى به بركه مىباشد و بقيه مطالب آن خارج از موضوع است و كمكى به درك مطالب اصلى نميكند . نقل منشاء خاندان باتوس « 3 » و تأسيس سيرن « 4 » و انتخاب مهاجرنشين ترا « 5 » بوسيله تراس « 6 » از اهل لاكدمون چندان به مطلب اصلى كه شرح لشكركشى به بركه مىباشد مربوط نيست و بيشتر مربوط به حوادثى است كه قبل از اين لشكركشى اتفاق افتاده است . اين قبيل مطالب خارج از موضوع باستمرار مطلب در اين قسمت از جلد چهارم از تاريخ هردوت تا حدودى لطمه وارد كرده است . مؤلف ابتداء به شرح تاريخ سيرن از قديم‌ترين ايام تا زمان آركزيلاس سوم « 7 » و فرتيمه « 8 » پرداخته و اين حوادث را به ترتيب تقدم و تأخر\r\n\r\n\r\n","description":"","footnote":"\r\n( 1 ) -  Ariandes \r\n( 2 ) -  Barke \r\n( 3 ) -  Battos \r\n( 4 ) -  Cyrene \r\n( 5 ) -  Thera \r\n( 6 ) -  Theas \r\n( 7 ) -  ArkesilasIII \r\n( 8 ) -  Pheretime \r\n","page_name":" 182 ","page_number":190},
  {"content":"\r\n\r\nوقوع آن نقل نموده است . در بند 156 دو روايت دربارهء سوابق باتوس « 1 » و استقرار مهاجرين ترا « 2 » در جزيره پلاتئا « 3 » نقل گرديده و در بند 147 درباره مهاجرت فينيقىها به كاليسته « 4 » و در بند 148 و 149 درباره رفتار و سلوك اهالى مينى « 5 » كه در پلوپونز « 6 » مانده بودند و خوشبختى و سعادت يكى از فرزندان تراس « 7 » كه حاضر نشده بود با پدر خود از سپارت بگريزد صحبت در ميان است . غير از اين چند مطلب خارج از موضوع و مطالب بند 166 كه مربوط است به سرنوشت آرياند « 8 » ساير مطالب اين قسمت از كتاب چهارم هردوت تا بند 167 بموضوع اصلى مربوط است و ميتوان گفت كه غير از موارد مذكور حفظ استمرار مطالب تا حدى رعايت شده است . همچنين است مطالب بند 200 ببعد كه با مطلب اصلى كه مؤلف شرح آن را قبلا در بند 145 اعلام كرده است ( لشكركشى به بركه ) كاملا مربوط مىباشد .\r\nهمين كه شرح لشكركشى به بركه بپايان ميرسد مؤلف بعنوان ختام مطلب سخنى چند درباره سرنوشت قهرمانان داستان خود و نتيجه‌اى كه از كارهاى آنها حاصل گرديد ، از قبيل تبعيد اهالى مغلوب بركه به دورترين نقطه در باختريان و مرگ فجيع فرتيمه « 9 » كه بانتقام خونخوارى و سفاكى خود طعمه كرم‌ها شد نقل مىكند و مطالب كتاب چهارم را بپايان مىرساند .\r\nبين بند 167 و 200 نيز كه مؤلف بشرح داستان خود مشغول مىباشد تعداد\r\n\r\n\r\n","description":"","footnote":"\r\n( 1 ) -  Battos \r\n( 2 ) -  Thera \r\n( 3 ) -  Platea \r\n( 4 ) -  Caliste \r\n( 5 ) -  Mynie \r\n( 6 ) -  Peloponnese \r\n( 7 ) -  Theras \r\n( 8 ) -  Ariandes \r\n( 9 ) -  Pheretime \r\n","page_name":" 183 ","page_number":191},
  {"content":"\r\n\r\n36 بند خارج از موضوع گنجانيده شده كه مطالب آن ارتباطى با موضوع اصلى ندارد و مربوط است به توصيف سرزمين افريقا . بهانه هردوت براى جاى دادن اين قسمت‌هاى خارج از موضوع در بين سرگذشتى كه نقل مىكند اينست كه اگرچه لشكركشى آرياند به بركه ظاهرا به منظور تسخير اين شهر انجام گرفت اما در حقيقت اين لشكركشى به منظور تسخير سراسر افريقا به عمل آمد و بنابراين جاى آن دارد كه خواننده از وضع اين سرزمين كه هدف اصلى اين لشكركشى بوده است ضمن شرح حوادث مربوط به آن مطلع شود . به پيروى از اين هدف ، هردوت سعى كرده است بتدريج كه پارس‌ها با قبايل و اقوام جديدى در اين سرزمين روبرو ميشدند شرح مبسوطى درباره اين قبايل و اقوام نقل كند . نقل اين مطالب خارج از موضوع با اين تفصيل در اين قسمت از كتاب چهارم تا حدودى زائد به نظر ميرسد و از اين حيث مطالب اين قسمت بىشباهت به مطالبى نيست كه مؤلف در قسمت اول از همين كتاب بمناسبت لشكركشى داريوش به سرزمين سكاها درباره نقاط دورافتاده و قبايل و اقوام ساكن اين سرزمين نقل كرده است .\r\nبند 168 تا 180 اختصاص دارد بتوصيف اقوام و قبايلى كه از سرحد مصر تا درياچه تريتونيس « 1 » در ساحل دريا مستقر بوده‌اند . از اين اقوام به ترتيبى كه پارس‌ها بدانها نزديك ميشده‌اند ياد شده و از اين حيث رعايت نظم و ترتيبى كه لازمه درك مطلب اصلى است گرديده است .\r\nدر اين ميان مطالب بند 169 بيش از حد خارج از موضوع به نظر ميرسد ، چه در اين بند مؤلف ضمن شرح احوال قبايل و اقوام اين سرزمين بار ديگر بداستانسرائى پرداخته و براى مدتى كوتاه از مطلب اصلى بدور افتاده و سپس در بند 191 از نوبه شرح حال اين قبايل و اقوام پرداخته و پس از بيان مطلب ديگرى خارج از موضوع از بند 193 بادامه مطلب در اين باره پرداخته تا جائى كه در بند 196 درباره افريقائىهائى كه در\r\n\r\n\r\n","description":"","footnote":"\r\n( 1 ) -  Tritonis \r\n","page_name":" 184 ","page_number":192},
  {"content":"\r\n\r\nآنسوى ستونهاى هركول يا جبل الطارق امروز سكونت داشته‌اند نيز سخن گفته است ، در حالى كه پارس‌ها هرگز به آن قسمت از افريقا قدم نگذارند .\r\nمطالب بند 180 و 193 را ظاهرا مؤلف جداگانه تحرير كرده و سپس آنها را به صورت عبارت معترضه در آن قسمت از كتاب خود جاى داده است . يكى از اين دو مطلب مربوط است به توصيف حيوانات و گياهان اين سرزمين و عادات و رسوم اقوامى كه قبلا در بند 186 تا 190 از آنها نام برده شده بود . مؤلف در اين قسمت نقل مىكند كه حيوانات و گياهان افريقاى شرقى و عادات و رسوم مردمان آن‌كه اكثر صحراگرد بوده‌اند با حيوانات و گياهان و عادات و رسوم اهالى كشاورز و شهرنشين افريقاى غربى اختلاف داشته است . شايد منظور او از اين طرز بيان آن بوده است كه ابتدا به بيان مطالب مربوط به افريقائيان صحراگرد بپردازد و سپس مطالب مربوط به افريقائيان شهرنشين را نقل كند .\r\nموضوع دومى كه بين مطالب 180 و 193 خارج از موضوع به نظر ميرسد مطلبى است كه مؤلف در بند 181 و 185 دربارهء منطقه‌اى كه بين منطقه « حيوانات سبع » و صحراى بىآب قرار گرفته نقل نموده . اين قسمت سراسر از شن مستور مىباشد ولى در گوشه و كنار آن بفاصله‌هاى زيادى از يكديگر چشمه‌سارهاى كوچك و درختان خرما و تعدادى افراد انسانى در آن ميتوان يافت . اين منطقه به صورت حاشيه باريكى بوده است . كه بحكايت مؤلف از شهر تب « 1 » در مصر شروع ميشده و تا ستونهاى هركول يا جبل الطارق امروز ( بند 181 ) و حتى دور تر از آن ( بند 185 ) ادامه مييافته .\r\n* * * اين بود نكاتى چند پيرامون مطالب اصلى و مطالب فرعى اين قسمت از كتاب چهارم هردوت . اكنون بايد ديد كه مؤلف براى تهيه مطالب اين قسمت از كتاب خود بچه منابعى مراجعه كرده است . نخستين سئوالى كه در اين مورد مطرح مىشود اينست كه آنچه مؤلف در اين قسمت از كتاب خود شرح داده است نتيجه مشاهدات خود او در سرزمين افريقا است يا نتيجه مسموعات و اطلاعاتى است كه از مسافرين اين قاره\r\n\r\n\r\n","description":"","footnote":"\r\n( 1 ) -  Tebes \r\n","page_name":" 185 ","page_number":193},
  {"content":"\r\n\r\nبدست آورده است . پاره‌اى از محققين عقيده دارند كه اطلاعاتى كه هردوت درباره افريقا و سيرن در سراسر مجموعه كتابهاى تاريخ خود نقل نموده است مستقيما نتيجه مشاهدات عينى او است و دليلى كه براى اين مدعا اقامه ميكنند طرز بيان مؤلف در پاره‌اى از موارد است . از اين قبيل است موردى كه مورخ در يكى از كتابهاى خود دربارهء مجسمه‌اى سخن گفته كه در سيرن برپا بوده و اضافه كرده است كه اين مجسمه در زمان او نيز وجود داشته و محل دقيق آن را نيز تعيين كرده است ( كتاب دوم - بند 181 ) . بعقيده اين دسته از محققين ، با اينكه هردوت ضمن نوشته‌هاى خود درباره اين قسمت از ربع مسكون زمان مكرر به گفته‌هاى ساكنان افريقا و سيرن اشاره كرده است ، معذالك اين امر دليل آن نميتواند باشد كه در كليه موارد اطلاعات خود را بطور غيرمستقيم از طريق نقل قول بدست آورده و يا از مسافرينى شنيده باشد كه از آن سرزمين مراجعت كرده‌اند . نميتوان مدعى شد كه مؤلف در افريقا يا سرزمين سكاها تمام نقاطى را كه از آنها نام برده به چشم ديده است ، ليكن لااقل در اين مورد نميتوان نيز منكر شد كه باحتمال زياد وى به سيرن « 1 » و اولبيا « 2 » مسافرت كرده و از اين دو نقطه به سرزمين‌هاى مجاور نيز رفته است . زيرا براى يوناييان قرن پنج قبل از ميلاد مسافرت بنقاط دور كار دشوارى نبود ، و مخصوصا براى هردوت كه بىترديد از كنجكاوترين مردمان زمان خود بوده است شهرت اين شهر در دنياى باستان محرك موثرى در تحمل رنج سفر بوده است .\r\nو اما مطالبى كه مؤلف در اين قسمت از كتاب خود درباره مسائل جغرافيائى و و نژادى نقل كرده است بقسمى بيان گرديده كه به نظر ميرسد در اين مورد مؤلف از از منابع و مآخذ مختلف استفاده كرده است . دليلى كه بر اين امر ميتوان اقامه كرد اينست كه اين مطالب نيز مانند آنچه در گذشته مكرر از آنها سخن رفته به صورت قطعاتى جداگانه تحرير شده و سپس بدنبال هم قرار داده شده و به صورت متن واحد درآمده است . شايد به همين دليل است كه در اين قسمت از كتاب مولف تكرار مكرر\r\n\r\n\r\n","description":"","footnote":"\r\n( 1 ) -  Cyrenne \r\n( 2 ) -  olbia \r\n","page_name":" 186 ","page_number":194},
  {"content":"\r\n\r\nمطالب زياد مشاهده مىشود . از جمله در بند 177 از شبه‌جزيره‌اى سخن در ميان است كه قوم گياهخوارى در آن ميزيسته و در بند 178 از جزيره‌اى صحبت شده است كه در درياچه تريتونيس « 1 » قرار داشته و در بند 195 از جزيره ديگرى مشابه آن سخن بميان آمده است . از تكرار اين مطالب مكرر درباره اين جزاير كه ظاهرا بايد يكى بوده باشند چنين نتيجه گرفته مىشود كه مؤلف دربارهء اين جزيره اطلاعاتى از نقاط مختلف بدست آورده و چون اين اطلاعات كمى باهم اختلاف داشته‌اند آنها را به سه جزيره جداگانه نسبت داده و در سه محل مختلف از كتاب خود از آنها ياد كرده است .\r\nدرباره مناطق ساحلى افريقا مدتها قبل از هردوت مطالبى به زبان يونانى تحرير شده بود . دريانوردان ساموس و فوسه و رودس و ديگر شهرها و جزاير يونانى مديترانه شرقى كه تا پيدايش امپراطورى قرطاجنه و توسعه نفوذ آن در مغرب مديترانه تا سواحل جبل الطارق امروز در طول سواحل شمالى و جنوبى اين دريا پيش رفته بودند خاطرات سفر و مشاهدات خود را براى ديگران نقل كرده‌اند و براساس اين خاطرات و مشاهدات نخستين جغرافىدانان يونى به تحرير اولين كتب جغرافيائى زمان دست زده‌اند و هكاته مورخ معروف يونان باستان فصلى از كتاب خود را به شرح احوال افريقا اختصاص داده است . بىترديد هردوت از وجود اين نوشته‌ها و آثار با اطلاع بوده و براى تهيه مطالب اين قسمت از كتاب چهارم خود نيز از آنها استفاده كرده است .\r\nدليلى كه بر اين امر ميتوان اقامه كرد اينست كه در جائى كه مؤلف به نقل اسامى اقوامى كه در ساحل شمالى افريقا از شرق بغرب سكونت داشته‌اند پرداخته نقل نام هريك از اقوام را با عبارات و بيانى خاص به عمل آورده كه شباهتى كامل بعبارات او در بند 49 از كتاب پنجم دارد . در اين قسمت از كتاب پنجم مؤلف به نقل نام اقوامى پرداخته كه از سرزمين يونى تا اعماق كشور هخامنشى مستقر بوده‌اند و خود هرگز موفق به مجالست و هم‌نشينى با همه آنها نگرديده است .\r\nتعيين اينكه چه مقدار از اطلاعات مؤلف درباره اين مسائل مأخوذ از مؤلفين\r\n\r\n\r\n","description":"","footnote":"\r\n( 1 ) -  Tritonis \r\n","page_name":" 187 ","page_number":195},
  {"content":"\r\n\r\nمتقدم است كارى است بس دشوار . بعقيده برخى از محققين هكاته درباره مشاهدات خود در افريقا تفصيل بيشترى داده و مخصوصا درباره افريقاى غربى كه هردوت در باره آن سخن نگفته « 1 » مطالب بيشترى نقل نموده است . بعلاوه بعقيدهء اين محققين بين مطالبى كه هردوت درباره افريقا نقل كرده و مطالبى كه هكاته در همين‌باره نقل نموده چندان وجه مشابهت نميتوان يافت و در حقيقت فقط در يك مورد ، آن هم بطور جزئى نه بطور كامل ، نوشته‌هاى دو مؤلف باستان مشابهت دارند . مدتها قبل از هردوت هكاته مردم افريقا را به دو دسته صحراگرد و شهرنشين تقسيم كرده بود و عقيده داشت كه از نقطه معينى از افريقا ببعد جز افريقائيان صحراگرد مردمى نميتوان يافت . هردوت نيز در بند 186 از كتاب حاضر مردم افريقا را به دو دسته صحراگرد و كشاورز تقسيم كرده و براى هريك خصوصيات خاصى نقل نموده است . اما درباره نقطه‌اى كه حد فاصل اين دو دسته از مردمان بوده است بين دو مولف قديم اختلاف است . هكاته در اين مورد از محلى بنام مگاز نام برده ، در حالى كه هردوت رود درياچه تريتون و مناطقى را كه در آنسوى اين درياچه قرار داشته‌اند حد فاصل اين مردمان دانسته است ( بند 186 - 187 - 191 ) . هردوت دربارهء اين خط فاصل آنچنان با اصرار و ابرام سخن گفته كه به نظر ميرسد قصد او از ابرام مطلب رد عقيده‌اى بوده است كه احتمالا به هكاته تعلق داشته و قبل از او در يكى از كتب نقل شده است .\r\nاما اينكه بعضى از مورخين باستناد آنكه هكاته درباره مردمان سواحل غربى افريقا مطالبى بيش از هردوت نقل كرده مطالب مؤلف اخير را دست دوم و مأخوذ از مؤلف اول ميدانند خود باستناد و نظاير همين قبيل قياس‌ها قابل ترديد است زيرا هردوت نيز مطالبى درباره اقوام و مردمان ساكن اين قسمت از سواحل افريقا نقل كرده كه\r\n\r\n\r\n","description":"","footnote":"\r\n( 1 ) - اتين از اهل بيزانس  ( Etiennc dc byzance )  از دو منطقه در افريقاى غربى نام برده كه مدعى است از كتاب هردوت اخذ كرده است . اين دو منطقه كانتليا  ( Canthelia )  و كالامينته  ( Calaminthe )  نام داشته‌اند . اگر اين ادعا صحت داشته باشد بايد نتيجه گرفت كه كتاب هردوت يا لااقل اين قسمت از كتاب چهارم او دستخوش حوادث گرديده و در طى زمان تحريف و تغيير بسيار يافته  ( Belles Lettres )  - جلد 4 - صفحه 141 )\r\n","page_name":" 188 ","page_number":196},
  {"content":"\r\n\r\nاصولا هكاته اشاره‌اى به آن نكرده است . مثلا در جائى كه از اقوام پسيل « 1 » و نسامون « 2 » سخن در ميان است مؤلف اضافه مىكند كه قوم اول در لشكركشى بىنتيجه‌اى بر ضد باد جنوب نابود شد و از آن زمان ببعد نسامون‌ها جاى آنان را اشغال كردند . همچنين است پاره‌اى از مطالب اضافى ديگر كه مؤلف درباره اقوام و ملل مختلف ساكن اين قسمت از افريقا نقل نموده است . در پاره‌اى از موارد نقل مطالب بقسمى انجام گرفته كه خواننده تصور مىكند كه مولف قسمت‌هائى از اطلاعات خود را درباره اقوام ساكن اين نواحى در مصر يا سيرنائيك بدست آورده است . از اين قبيل است تكرار مكرر اين مطلب كه پاره‌اى از اين اقوام عادات و رسومى شبيه به عادات و رسوم مصريان داشته‌اند « 3 » .\r\nبدين ترتيب ، حتى در ذكر نام اقوامى كه در سواحل دريا سكونت داشتند و قاعدة مؤلف ميبايستى دربارهء آنها آنچه را كه ديگران گفته‌اند تكرار كرده باشد چيزى از خود بر آن افزوده است . اگر هم مطالبى در اين زمينه از نويسندگان متقدم اخذ كرده است ظاهرا اين مطالب را از بين مطالب بيشترى با دقت گلچين كرده و درباره صحت يا سقم آنها تحقيق بسيار نموده و قسمت‌هائى از آن را حذف و قسمت‌هائى ديگر بر آن اضافه كرده است . گذشته از اين ، در بسيارى از موارد خود نيز اظهارنظر كرده و مطالبى مستقيما از آنچه خود جمع‌آورى كرده نقل كرده است . از اين قبيل است مطالب بند 186 تا 190 درباره عادات و رسوم صحراگردان ، مطالب بند 191 و 192 درباره حيوانات افريقا ، مطالب بند 195 و 196 درباره ساكنان دورترين نقاط غربى افريقا و مطالب بند 198 و 199 درباره سرزمين افريقا .\r\nدر بند 186 پس از ذكر اين مطلب كه اهالى افريقا از گوشت گاو تغذيه نميكنند و از پرورش خوك بىاطلاعند ، مطالبى مشابه آن از قول زنان سيرن و بركه نقل مىكند\r\n\r\n\r\n","description":"","footnote":"\r\n( 1 ) -  Psylles \r\n( 2 ) -  Nasamons \r\n( 3 ) - همچنين است مطالب بند 168 درباره آديرماش‌ها  ( Adyrmachides )  و بند 170 و 171 درباره آسبيست‌ها  ( Asbystes )  و اوشيزها  ( Auschises )  و باكال‌ها  ( Bacales )  .\r\n","page_name":" 189 ","page_number":197},
  {"content":"\r\n\r\nكه نشان ميدهد مؤلف دربارهء اين مطالب در سيرن اطلاعاتى بدست آورده است . در بند 192 مؤلف اضافه مىكند كه صورت اسامى حيوانات افريقاى وحشى را خود پس از تجسس و تحقيق فراوان تهيه كرده است . نويسندگان متقدم عموما مطالبى درباره حيوانات افسانه‌اى و باورنكردنى افريقا نقل كرده‌اند و در پاره‌اى از موارد مدعى شده‌اند كه در اين قاره حيواناتى بىسر وجود داشته‌اند كه چشمان آنها در ميان سينه جاى داشته است . هردوت كه بوجود اين حيوانات شگفت‌انگيز معتقد نبوده بتحقير از اين نويسندگان ياد كرده و مطالب آنان را افسانه‌اى بيش نداشته و سعى كرده است خود صورت كاملى از حيوانات واقعى اين سرزمين و يا لااقل حيوانات قسمت شرقى آن نقل كند .\r\nهمچنين در بند 198 و 199 ضمن مطالبى كه درباره نوع خاك افريقا و حاصلخيزى نواحى مختلف نقل كرده و مقايسه‌اى كه از اين حيث بين نقاطى كه خود به چشم ديده است با افريقا نموده روشن مىشود كه مؤلف علاوه بر آنچه باحتمال زياد از ديگران نقل نموده خود نيز مشاهدات و نظريات خود را بطور صريح و آشكار بر آن افزوده است .\r\nاما مطالبى كه مؤلف در بند 195 و 196 دربارهء جزيره كيروئيس « 1 » و تجارت دريائى در آنسوى جبل الطارق امروز نقل نموده باعتراف خود او كه صريحا به اين مطلب اشاره مىكند از منابع قرطاجنه اخذ شده است . ترديدى نيست كه هردوت در سفر طولانى كه در خاورميانه و شمال افريقا در پيش گرفت هرگز نتوانست تا قرطاجنه پيش رود تا اطلاعات خود را در اين باره مستقيما در محل كسب كند . ولى محتمل است كه مؤلف اين اطلاعات را در سيرن ، يا بعضى ديگر از نواحى افريقاى شرقى و در يونان اصلى و يا سيسيل از دهان بعضى از اهالى قرطاجنه كه در اين نواحى سكونت داشته‌اند شنيده و يا بطور غيرمستقيم از دهان كسانى شنيده كه خود با اين قبيل مهاجرين قرطاجنه‌اى محالست داشته‌اند . در جلد دوم و سوم كتاب هردوت نيز مواردى مشاهده مىشود كه مولف اطلاعات خود را درباره يك موضوع تاريخى بطور غيرمستقيم از كسانى بدست آورده است كه خود نيز از ديگران شنيده‌اند . از اين قبيل است مطالبى كه مؤلف درباره پادشاه اهالى آمون در بند 32 از جلد دوم نقل نموده و مطالبى كه\r\n\r\n\r\n","description":"","footnote":"\r\n( 1 ) -  Kyrauis \r\n","page_name":" 190 ","page_number":198},
  {"content":"\r\n\r\nدر بند 26 از كتاب سوم درباره انهدام قسمتى از سپاه كبوجيه در آمون از دهان مصريان و اهالى سيرن نقل كرده است .\r\nدر بند 187 و 179 مؤلف از غيبگوئى خدايان معابد يونانى درباره عاقبت كار پاره‌اى از نواحى كه بعدها به تصرف مهاجرنشينان يونانى درآمد سخن گفته و مدعى شده است كه تصرف جزيره فلا « 1 » بوسيله مهاجرين يونانى كه در پايان قرن ششم قبل از ميلاد صورت گرفت قبلا بوسيله خدايان پيشگوئى شده بود . برخى از محققين عقيده دارند كه مطالبى كه مؤلف تحت اين عنوان ( پيشگوئى خدايان يونانى ) نقل نموده تحت‌تأثير مليت او و مطالبى بوده است كه وى در سپارت يا ديگر نقاط يونان آن زمان شنيده ، و غرض از آن توجيه و محق جلوه دادن تجاوز يونانيان به نقاط و شهرهائى بوده است كه در قرن ششم و پنجم قبل از ميلاد تدريجا به تصرف مهاجرين يونانى درآمده است .\r\nدر قسمت‌هائى از كتاب دوم و در سراسر كتاب چهارم ، مطالبى درباره چگونگى سرزمين افريقا نقل شده است كه تا حدى غيرقابل قبول به نظر ميرسد و در صحت مطالب مؤلف و اصالت منابع آن ترديد ايجاد مىكند . در اين دو كتاب مؤلف مدعى است كه افريقا از سه قسمت مشخص تشكيل شده كه به ترتيب زير بطور موازى از شمال بجنوب قرار گرفته‌اند : منطقه ساحلى ، منطقه حيوانات وحشى ، منطقه صحرائى ( كتاب دوم - بند 32 و كتاب چهارم - بند 181 و 185 ) ، همچنين مؤلف مدعى است كه بين دو منطقه اخير ، از سرزمين مصر تا جبل الطارق امروز و حتى در آنسوى آن ، كمربندى از شن وجود دارد كه بفاصله هر ده روز راه واحه‌هائى در آن مشاهده مىشود كه گرد چشمه‌سارهاى آن اجتماعاتى از انسان بوجود آمده است ( كتاب چهارم - بند 181 ) . اما اين سه منطقه به ترتيبى كه هردوت آن را مشخص كرده است در افريقاى شرقى كه وى در آن سفر كرده است چندان بطور مشخص وجود ندارد ، در حالى كه چنين تقسيمى از افريقا درباره قسمت غربى اين قاره كه هرگز مؤلف به آن سفر نكرده است بيشتر با حقيقت تطبيق مينمايد .\r\n\r\n\r\n","description":"","footnote":"\r\n( 1 ) -  Phla \r\n","page_name":" 191 ","page_number":199},
  {"content":"\r\n\r\nنوار شنزارى كه هردوت از آن سخن گفته وجود خارجى ندارد و واحه‌هائى كه با دعاى او در اين نوار قرار داشته‌اند امروز قابل تشخيص نميباشند و اگر هم وجود داشته‌اند محتملا بفاصله‌هاى منظم و مساوى از هم قرار نداشته‌اند . اگر آنچه را كه هردوت در بند 101 از كتاب حاضر درباره سرزمين سكاها نقل كرده است با توصيف مولف از افريقا مقايسه كنيم ( تقسيم اين قاره به دو منطقه متمايز و وجود منطقه‌اى غيرقابل سكونت بين آن دو و واحه‌هائى كه در اين منطقه وسطى وجود داشته است ) ملاحظه خواهيم كرد كه بين توصيفى كه از اين دو منطقه به عمل آمده است شباهت كاملى وجود دارد .\r\nمتقدمين هردوت معتقد بودند كه زمين سطحى دايره شكل است و رودى بنام اقيانوس كه ظاهرا مجموع اقيانوس‌هاى معروف آنزمان بوده است گرداگرد آن در حركت مىباشد . با اينكه هردوت خود مكرر اين عقيده را انتقاد كرده است ( جلد چهارم - بند 36 ) ، با اين حال ملاحظه مىشود كه در مورد افريقا و سرزمين سكاها بتوصيف‌هائى مشابه و قرينه آن دست زده و در پاره‌اى از موارد بنقل آنچه پيشينيان گفته‌اند اكتفا كرده است . محتمل است كه قبل از او هكاته معروف نيز افريقا را به سه منطقه متمايز تقسيم كرده و در منطقه وسطاى آن وجود واحه‌هاى متعددى را كه بفاصله مساوى از هم قرار داشته‌اند نقل كرده و هردوت اين قسمت از توصيف خود را درباره افريقا از او اخذ كرده باشد .\r\nبا اين حال نميتوان منكر شد كه مؤلف خود به قسمت‌هائى از اين سرزمين سفر كرده و قسمت مهمى از اطلاعاتى را كه در كتاب چهارم درباره اقوام و ملل اين سرزمين نقل نموده شخصا از نزديك ملاحظه كرده و مخصوصا در مهاجرنشين يونانى سيرن « 1 » در افريقا اطلاعات زيادى در اين باره جمع‌آورى كرده است .\r\nاطلاعات فراوانى كه مؤلف در بند 172 و 192 از كتاب حاضر درباره قسمت‌هاى مجاور اين مهاجرنشين نقل كرده است تا حدودى مؤيد اين فرض مىباشد . مثلا هردوت در جائى كه از قوم ناسامون « 2 » كه در مجاورت سيرن سكونت داشته‌اند سخن ميگويد\r\n\r\n\r\n","description":"","footnote":"\r\n( 1 ) -  Cyrennc \r\n( 2 ) -  Nasamons \r\n","page_name":" 192 ","page_number":200},
  {"content":"\r\n\r\nاطلاعاتى نسبت بديگر مناطق در دسترس خواننده قرار ميدهد و اين امر مىرساند كه باحتمال زياد مؤلف خود به اين محل مسافرت كرده و پاره‌اى از اطلاعات خود را مستقيما از دهان مردمان آن شنيده است . در پاره‌اى از موارد كه هردوت مطالبى را از قول « اهالى افريقا » نقل كرده است ميتوان منظور او را از اهالى افريقا همين مردمان ناسامون دانست . بطوريكه هردوت در بند 172 از كتاب حاضر نقل كرده ، ناسامون‌ها هر سال براى برداشت محصول خرما به واحه اوژيلا « 1 » ميرفته‌اند و اينان بحكايت مولف در بند 173 ناحيه پسيل « 2 » را نيز به منطقه نفوذ خود ضميه كرده بودند . شايد زياد دور از حقيقت نباشد كه اين قوم خونگرم متحرك قوم گامفارانت « 3 » را كه هردوت با تحقير از آن ياد مىكند مطيع خود كرده باشد و قضاوت هردوت درباره اين قوم تحت‌تأثير گفته‌هاى مردمان ناسامون بوده باشد . « 4 » پاره‌اى از محققين عقيده دارند كه قسمت‌هاى مهمى از اطلاعاتى كه هردوت درباره گارامانت‌ها « 5 » و تروگلوديت‌هاى « 6 » حبشى و آتارانت‌ها « 7 » و هواى گرم و سوزان محل اقامت آنها نقل كرده است خود از روايان و نقالان و سياحان ناسامون و يا فرزندان و اعقاب آنان شنيده است . همچنين است مطالبى كه مولف درباره قوم آتلان « 8 » و سلسله جبال اطلس نقل كرده است « 9 » .\r\nاز آنچه گفته شد چنين نتيجه گرفته مىشود كه آنچه مؤلف درباره مناطق داخلى افريقا نقل كرده باحتمال زياد نتيجه تحقيقات و تجسسات شخص او در محل بوده\r\n\r\n\r\n","description":"","footnote":"\r\n( 1 ) -  Augila \r\n( 2 ) -  Psylles \r\n( 3 ) -  Gampharantes \r\n( 4 ) - هردوت در بند 32 از كتاب دوم مدعى است كه جوانان ناسامون اولين كسانى بودند كه در جهت غرب افريقا به سياحت پرداختند و به دورترين نقاط مجهول اين قاره مسافرت كردند .\r\n( 5 ) -  Garamantes \r\n( 6 ) -  Troglodytes \r\n( 7 ) -  Atarantes \r\n( 8 ) -  Atlanes \r\n( 9 ) -  Belles Lettres  جلد چهارم - صفحه 151 .\r\n","page_name":" 193 ","page_number":201},
  {"content":"\r\n\r\nاست ، ليكن در طرز تنظيم آن آنچنان تحت‌تأثير نوشته‌هاى متقدمين خود قرار گرفته كه در پاره‌اى از موارد اين حدس قوت ميگيرد كه وى اصولا اين قسمت‌ها را عينا از آنان اقتباس كرده است .\r\nدر آن قسمت از كتاب چهارم كه به شرح حوادث و وقايع اختصاص دارد مؤلف بارها بگفته اهالى ترا « 1 » استناد كرده و اين امر مىرساند كه قسمتى از اطلاعات خود را در اين زمينه از طريق آنان بدست آورده است . از اين قبيل است مطالبى كه در آغاز بند 150 دربارهء حوادث مربوط به قبل از تشكيل مهاجرنشين يونانى سيرن نقل گرديده است . قسمتى ديگر از مطالب اين قسمت در نقاطى ديگر جمع‌آورى شده است . فى المثل محتمل است حوادث بىسرانجام اهالى مينى « 2 » در سرزمين لاكدمونى « 3 » كه در بندهاى 145 و 149 نقل شده است ظاهرا در سپارت به گوش مؤلف رسيده باشد ؛ و با درباره باتوس « 4 » و چگونگى مأموريت او و حوادثى كه در مهاجرنشين‌هاى جزيره پلاتئا « 5 » گذشته است در سيرن كسب خبر كرده باشد . برخى از محققين عقيده دارند كه پاره‌اى از اطلاعاتى كه مؤلف درباره سرگذشت اهالى ترا نقل نموده عينا از يكى از وقايع‌نگارىهاى آن زمان كه درباره حوادث اين مهاجرنشين تحرير شده اخذ شده است « 6 » . اشكال قبول اين فرض اينست كه ظاهرا مؤلف به ترا سفر نكرده و از نزديك با اهالى اين مهاجرنشين مجالست نداشته ؛ اما اين مهاجرنشين روابط نزديكى با ساموس داشته و محتمل است كه مؤلف در سفرى كه به اين محل كرده و منتهى باقامت نسبة طولانى او در اين جزيره گرديده حوادث مربوط به ترا را در همان محل جمع‌آورى و يا از يكى از وقايع‌نگارىهاى موجود اخذ كرده باشد « 7 » .\r\n\r\n\r\n","description":"","footnote":"\r\n( 1 ) -  Thera \r\n( 2 ) -  Mynie \r\n( 3 ) -  Lacedemonie \r\n( 4 ) -  Battos \r\n( 5 ) -  Platea \r\n( 6 ) -  Belles Lettres  - جلد 4 - صفحه 153\r\n( 7 ) - همان كتاب - همان صفحه\r\n","page_name":" 194 ","page_number":202},
  {"content":"\r\n\r\nآنچه مؤلف درباره مهاجرنشين يونانى سيرن در افريقا نقل كرده باحتمال زياد از دهان اهالى محل شنيده و يا از وقايع‌نگاريهاى معاصر آن مهاجرنشين بدست آورده است . دليلى كه براى اين فرض ميتوان اقامه كرد اينست كه درباره تأسيس اين مهاجرنشين و حوادثى كه بر آن گذشته است مكرر از غيبگويان معابد معروف يونان از قبيل دلف سخن در ميان است و جواب اين غيبگويان الهى غالبا بقسمى بيان شده است كه مؤيد حقوق مكتسبه مهاجرنشينان سيرن در سرزمين افريقا بوده و در عين حال بر حيثيت و اعتبار اين معبد يونانى افزوده است . نتيجه اخير موجب شده است كه پاره‌اى از مؤلفين تصور نمايند كه مؤلف اطلاعات خود را در اين باره اصولا در دلف جمع‌آورى كرده است « 1 » ، اما چون غيبگويان معابد يونان اصولا بيان مطلب خود را تنظيم مينمودند ، اگر اين فرض درباره يكى دو روايت كه عينا بنظم نقل شده است ( بند 157 و 159 ) صادق باشد نسبت به پيشگوئىهاى ديگرى كه از قول غيبگوى الهى معبد دلف نقل شده است صادق نيست .\r\nدليل ديگرى كه بر الهام هردوت از منابع مهاجرنشين سيرن در افريقا وجود دارد اينست كه مطالبى كه وى درباره شش تن از پادشاهان اوليه اين مهاجرنشين نقل كرده بنوعى است كه مؤيد حيثيت و اعتبار و غرور ملى مهاجرنشين‌هاى سيرن مىباشد .\r\nاگر داستان شكست آركزيلاس دوم را در لوكون « 2 » كه منتهى به مرگ هزار نيزه‌دار سيرن گرديد استثناء كنيم ( بند 160 ) ، ملاحظه خواهيم كرد كه از بقيه مطالب مربوط به سيرن قهرا چنين نتيجه‌اى اتخاذ مىشود . حتى درباره روابط اهالى سيرن با مصريان فقط به جنگ تسته « 3 » اشاره شده است كه در طى آن با دعاى مؤلف براى اولين بار مصريان بارزش سربازان يونانى كه تا آن زمان بتحقير از آنان ياد ميكردند پى برده‌اند ( بند 159 ) . چنين بود مختصرى درباره قسمت دوم از كتاب چهارم هردوت .\r\n\r\n\r\n","description":"","footnote":"\r\n( 1 ) -  Belles Lettres  - جلد 4 - صفحه 157\r\n( 2 ) -  Leucon \r\n( 3 ) -  Thsete \r\n","page_name":" 195 ","page_number":203},
  {"content":"\r\n\r\n145 - در همان ايام كه مگابيز به اين عمليات سرگرم بود « 1 » لشكركشى بزرك ديگرى بافريقا شد كه علتى خاص داشت . اما من قبلا مطالبى را كه در زير نقل ميكنم شرح خواهم داد « 2 » و سپس دربارهء اين علت سخن خواهم گفت :\r\nپلازژهائى « 3 » كه زنان آتنى را از برورون « 4 » ربوده بودند « 5 » تعدادى از اعقاب سرنشينان كشتى آرگو را از لمنوس « 6 » راندند و اينان به قصد لاكدمونى « 7 » راه دريا در پيش گرفتند سپس در تايژت « 8 » توقف كردند و آتش‌هائى در آنجا برافروختند . بمشاهدهء آتش ، اهالى لاكدمون فرستاده‌اى بنزد آنها گسيل داشتند و از آنها سوال كردند كه چه كسانى هستند و از كجا ميآيند . آنان به فرستاده‌اى كه اين سوالها را كرده بوده پاسخ دادند كه از قوم مينى « 9 » و از اعقاب قهرمانانى هستند كه با كشتى آرگو\r\n\r\n\r\n","description":"","footnote":"\r\n( 1 ) - مقصود مؤلف عمليات جنگى است كه پس از بازگشت داريوش از سرزمين سكاها در قسمتى از اروپا و آسياى صغير و نواحى مجاور بغازها به عهده مگابيز گذارده شده بود ( بند 143 و بعد كتاب حاضر )\r\n( 2 ) - در اينجا مؤلف پس از اعلام مطلب اصلى آشكارا از بحث درباره آن خوددارى و خواننده را به خواندن مطالب خارج از موضوعى كه به عادت هميشگى خود در « زير نقل كرده است » دعوت مىكند .\r\n( 3 ) - پلاژها  ( Pelasges )  نام قومى است باستانى كه ظاهرا در قسمت‌هائى از يونان و ايتاليا و آسياى صغير قديم زندگى ميكرده‌اند . قسمت عمده اين مردمان در شبه‌جزيره پلوپونز واقع در قسمت جنوب يونان زيست ميكردند و به همين جهت شبه‌جزيره مزبور كه سپارت پايتخت آن بود مدتها به سرزمين پلازژ معروف شده بود .\r\n( 4 ) -  Brauron \r\n( 5 ) - درباره اين مطلب رجوع شود به كتاب ششم هردوت - بند 137\r\n( 6 ) - لمنوس  ( Lemnos )  از جزاير درياى اژه واقع در مدخل بغاز داردانل كه امروز لمنو  ( Lemno )  يا ستاليمن  ( Stalimene )  نام دارد .\r\n( 7 ) - لاكدمونى  ( Lacedemon )  نام قديم شبه‌جزيره بزرك پلوپونز واقع در جنوب يونان كه سپارت پايتخت آن بود .\r\n( 8 ) - تايژت  ( Taygete )  نام سلسله جبالى در پلوپونز باستان بوده است كه بحكايت افسانه‌ها چاهى اسرارآميز در آن وجود داشته است اين سلسله جبال را امروز پانتودا كتيلون  ( Pentodactylon )  مينامند .\r\n( 9 ) - مينىها  ( Minyens )  نام قديم ساكنان ناحيه‌اى از تسالى و شهر اوركومن  ( Orcomene )  واقع در بئوسى  ( Beotie )  بوده است كه بنام مؤسس سلطنت محلى خود مينياس  ( Minyas )  چنين معروف شده بودند . اين دو ناحيه در جنوب يونان بوده است .\r\n","page_name":" 196 ","page_number":204},
  {"content":"\r\n\r\nبه دريا رفتند و در لمنوس پياده شدند و نسل آنها را تشكيل دادند .\r\nوقتى اهالى لاكدمون از شجره نسب مينىها مطلع شدند بار ديگر كس فرستادند و سوال كردند كه قصد آنها از آمدن به اين سرزمين و افروختن آتش چيست « 1 » جواب آنان اين بود كه چون پلازژها آنانرا رانده‌اند ، به سرزمين اجدادى خود آمده‌اند و از اين حيث كاملا حق بجانب آنها است و اكنون تقاضا دارند كه در اجتماع لاكدمونىها رحل اقامت افكنند و سهمى از حقوق و افتخارات و اراضى اين سرزمين به آنان واگذار شود . اهالى لاكدمون قبول كردند كه مينىها را با شرايطى كه مايل بودند بين خود بپذيرند . آنچه بيش از هر چيز آنان را به اين عمل مجبور ميكرد شركت افراد خاندان تيندار در مسافرت دريائى آرگو « 2 » بود . آنان مينىها را بين خود پذيرفتند و سهمى از اراضى خود را بانان واگذار و آنان را بين قبايل خود تقسيم كردند .\r\nبعضى از مينىها بيدرنك ازدواج كردند و زنانى را كه از لمنوس همراه خود آورده بودند بزوجيت ديگران درآوردند « 3 »\r\n146 - اما كمى بعد جسارت و گستاخى آنان به جائى رسيد كه مدعى سهمى در حكومت شدند و در موارد متعدد مرتكب عملياتى خلاف قانون گرديدند و در نتيجه ، لاكدمونىها مصمم شدند كه آنانرا بقتل رسانند . پس آنانرا گرفتند و بزندان افكندند . در سرزمين لاكدمونى رسم چنين است كه كسانى را كه قرار است بقتل رسانند هنگام شب بقتل ميرسانند و هرگز در روز آنان را بقتل نميرسانند . هنگامى كه قصد كشتن مينىها\r\n\r\n\r\n","description":"","footnote":"\r\n( 1 ) - در اينجا مؤلف مطب را بقسمى نقل كرده است كه به نظر ميرسد اهالى لاكدمون از ورود ايندسته از اهالى مينى و مخصوصا افروختن آتش نگران بوده‌اند ، ليكن مؤلف توضيح نداده است كه اضطراب و نگرانى اهالى لاكدمون در اين مورد بچه دليل بوده است و چرا مخصوصا علت برافروختن آتش را كه ظاهرا بايد امرى عادى باشد از آنها استفسار ميكرده‌اند .\r\n( 2 ) - مقصود كاستور  ( Castor )  و پولوكس  ( Pollux )  فرزندان تيندار  ( Tyndare )  پادشاه اسپارت است كه در اين سفر دريائى شركت كرده بودند .\r\n( 3 ) - معلوم نيست مقصود مولف از « زنانى كه همراه خود آورده بودند » دختران و خواهران آنان بوده است يا زوجه‌هاى آنان . از آنچه مؤلف بدنباله مطلب نقل كرده است چنين آشكار مىشود كه ايندسته از اهالى مينى در لحظات حساس و خطرناك زنانى از لاكدمون براى خود برگزيده بودند و در اين صورت بايد ظاهرا همين زنان باشند كه به قصد ازدواج مجدد از خود جدا كرده و به عقد ازدواج ديگران درآورده باشند .\r\n","page_name":" 197 ","page_number":205},
  {"content":"\r\n\r\nرا كردند ، زنان آنان كه از اهل شهر سپارت و دختران بزرگان اين شهر بودند تقاضا كردند كه به آنان اجازه داده شود بزندان روند و هريك با شوهر خود براز و نياز بپردازند .\r\nچون احتمال مكر و حيله در اين زنان نميديدند به آنان اجازه دادند كه بزندان روند . اما همين كه آنان به زندان وارد شدند چنين كردند كه نقل ميكنم : آنان لباس‌هاى خود را به شوهران خود دادند و خود لباس‌هاى شوهران را گرفتند . بدين ترتيب مينىها خود را با لباس زنانه بجاى زنان معرفى كردند و از زندان خارج شدند و همين كه به اين ترتيب از زندان گريختند ، بار ديگر در تايژت « 1 » اردو زدند .\r\n147 - اتفاقا در همين زمان تراس « 2 » فرزند او تزيون « 3 » ، فرزند تيسامن « 4 » ، فرزند ترساندر « 5 » ، فرزند پولىنيس « 6 » به قصد تأسيس مهاجرنشين جديدى آماده حركت از لاكدمون بود . اين شخص كه از تبار كادموس « 7 » بود ، دائى فرزند آريستودم « 8 » و اوريستنس « 9 » و پروكلس « 10 » بود و هنگامى كه اين اطفال هنوز كوچك بودند وى در سپارت بعنوان قيم آنان حكومت ميكرد . اما همين كه خواهرزاده‌هاى او بزرك شدند و حكومت را تحويل گرفتند براى او بسيار مشكل بود كه پس از مدتى فرمانروائى ، خود از ديگرى فرمان برد . پس اعلام كرد كه ديگر در لاكدمونى نخواهد ماند و\r\n\r\n\r\n","description":"","footnote":"\r\n( 1 ) -  Taygete  - رجوع شود به يادداشت ذيل بند 145\r\n( 2 ) -  Theras \r\n( 3 ) -  Autesion \r\n( 4 ) -  Tisamene \r\n( 5 ) -  Thersandre \r\n( 6 ) -  Polynice \r\n( 7 ) - كادموس  ( Cdmos )  از شخصيت‌هاى افسانه‌هاى كهن در يونان باستان . كادموس فرزند يكى از پادشاهان فينيقيه بنام آژنور  ( Agenor )  بود كه چون ژوپيتر خداى خدايان خواهر او را كه اروپه  ( Europe )  نام داشت ربوده و با خود برده بود از طرف پدر مأمور شد براى يافتن خواهر خود در اطراف و اكناف جهان به جستجو بپردازد ( رجوع شود به قسمت اخير اين بند ) معروف است كه الفباى فينيقى را اين شخص به يويان برده بود .\r\n( 8 ) -  Aristodeme \r\n( 9 ) -  Auriysthenes \r\n( 10 ) -  Procies \r\n","page_name":" 198 ","page_number":206},
  {"content":"\r\n\r\nبه قصد الحاق به هم‌قومان خود از راه دريا حركت خواهد كرد . در آن موقع در جزيره‌اى كه امروز ترا « 1 » نام دارد و در گذشته كاليسته « 2 » خوانده ميشد ، و اين هر دو نام به همان يك جزيره تعلق دارد ، تعدادى از اعقاب ممبلياروس « 3 » فرزند پوآكلس « 4 » فينيقى زيست ميكردند . توضيح آنكه در موقعى كه كادموس « 5 » فرزند آژنور « 6 » بجستجوى اوروپه « 7 » مشغول بود در جزيره‌اى كه امروز ترا نام دارد پياده شد و پس از آن ، يا بدليل آنكه از اين سرزمين خوشش آمده بود يا بدليلى ديگر تعدادى از فينيقىها را در اين جزيره گذارد و از اين جمله بود ممبلياروس كه با او خويشى داشت . اينان در اين جزيره كه تا موقع ورود تراس به آنجا كاليسته نام داشت بتعداد هشت نسل ذكور زندگى كردند « 8 » .\r\n148 - تراس به قصد ملحق شدن باينان خود را براى عزيمت آماده كرد و تعدادى افراد كه از بين قبايل برگزيده بود با خود همراه كرد . وى قصد داشت كه در اجتماع آنان زندگى كند و هرگز در فكر آن نبود كه آنانرا براند ، و برعكس با آنان كاملا مانند خويشان و نزديكان رفتار كرد . اما چون در آن موقع مينىهاى از زندان گريخته و لاكدمونىها قصد داشتند آنانرا بقتل رسانند ، تراس تقاضا كرد كه آنان را نكشند و خود متعهد شد كه آنانرا از آن سرزمين بيرون برد . چون لاكدمونىها با پيشنهاد او موافقت كردند وى با سه كشتى شراع بركشيد تا بنزد اعقاب ممبلياروس\r\n\r\n\r\n","description":"","footnote":"\r\n( 1 ) - ترا  ( Thera )  از جزاير مجمع الجزاير يونان كه امروز سانتورن  ( Santorin )  نام دارد و يكى از مراكز بزرك آتشفشانى دنيا است .\r\n( 2 ) -  Calliste \r\n( 3 ) -  Membliaros \r\n( 4 ) -  Poikles \r\n( 5 ) -  Cadmos  - رجوع شود به يادداشت ذيل بند قبل\r\n( 6 ) - آژنور  ( Agenor )  پادشاه افسانه‌اى فينيقيه و پدر كادموس  ( Cadmos )  و اوروپه  ( Europe )  كه خود از قهرمانان جنك معروف و افسانه‌اى تروآ  ( Troie )  بوده است .\r\n( 7 ) - اوروپه  ( Europe )  دختر آژنور پادشاه فينيقيه كه بحكايت افسانه‌هاى باستان ژوپيتر خداى خدايان او را ربود و با خود بسرزمينى برد كه بعدها بنام او اروپا خوانده شد .\r\n( 8 ) - با توجه به مطالبى كه مورخ در همين بند و بند 59 از كتاب پنجم نقل كرده است ظاهرا تعداد اين نسل‌ها از هشت متجاوز بوده و به نه ميرسيده است .\r\n","page_name":" 199 ","page_number":207},
  {"content":"\r\n\r\nرود وى در اين سفر همه مينىها را همراه نبرد . فقط تعداد كمى از مينىها در اين سفر با او همراه نبودند ، چه اكثر آنها به طرف پاروره‌آها « 1 » و كوكون‌ها « 2 » حركت كرده بودند و اينان را از سرزمين خود رانده بودند و آنگاه به شش دسته تقسيم شده و شهرهائى را كه نام ميبرم تأسيس كرده بودند . لپرئون « 3 » ، ماكيستوس « 4 » فريكسه « 5 » ، پيرگوس « 6 » ، اپيون « 7 » ، نوديون « 8 » . در زمان من ، بسيارى از اين شهرها بدست اهالى إله « 9 » ويران شد « 10 » . اما اين جزيره بنام كسى كه در آن مهاجرنشين تشكيل داد ترا « 11 » خوانده شد .\r\n149 - پسر تراس حاضر نشد با پدر در اين سفر همراه شود و به همين جهت به تراس چنين تلقين كردند كه اين پسر وى را مانند گوسفند در ميان گرگان تنها گذارده است . اين گفته موجب شد كه اين جوان اوآليكوس « 12 » لقب يافت و اين نام بر او ماند . از اين شخص پسرى به دنيا آمد كه اژوس « 13 » نام داشت و قوم اژه كه يكى از قبايل مهم سپارت بود بنام او چنين خوانده\r\n\r\n\r\n","description":"","footnote":"\r\n( 1 ) - پاروره‌آها  ( Paroreates )  دسته‌اى از قوم كوكون  ( Caucones )  بودند كه در جنوب سرزمين إله  ( Elee )  زيست ميكردند . رجوع شود به توضيح يادداشت بعد .\r\n( 2 ) - كوكون‌ها  ( Caucones )  قومى بودند كه در جنوب سرزمين إله در محلى بنام تريفيلى  ( Triphylie )  ميزيستند . در اين محل كه به صورت نوار باريكى از ساحل دريا در دامنه كوههاى آركادى  ( Arcadie )  در جنوب يونان بود قوم ديگرى به همين نام ميزيست كه دسته‌اى از آنان را پاروره‌آ  ( Paroreates )  مينامند و بعدها همه آنها به همين نام خوانده شدند ( هردوت - كتاب هشتم - بند 73 )\r\n( 3 ) -  Lepreon \r\n( 4 ) -  Makistos \r\n( 5 ) -  Phrixai \r\n( 6 ) -  Pyrgos \r\n( 7 ) -  Epion \r\n( 8 ) -  Noudion \r\n( 9 ) - إله  ( Elee )  از شهرهاى قديم آسيا واقع در سرزمين ائولى\r\n( 10 ) - ظاهرا مقصود مؤلف در اين مقام اشاره به حوادث جنك سوم مسنى  ( Messenie )  است كه اهالى إله بنفع سپارت و بر ضد مسن‌ها در آن شركت كردند  ( Belles Lettres )  جلد چهارم - صفحه 168 )\r\n( 11 ) -  ( Thera )  رجوع شود به يادداشت ذيل بند 147\r\n( 12 ) -  Oiolycos \r\n( 13 ) -  Aigeus \r\n","page_name":" 200 ","page_number":208},
  {"content":"\r\n\r\nشد . چون فرزندان مردان اين قبيله زنده نمىماندند بتوصيه يكى از غيبگويان الهى معبدى براى ارينىهاى « 1 » لئوس « 2 » و اوديپ « 3 » بنا كردند و بعد از آن فرزندان آنان زنده ماندند . نظير اين واقعه در ترا براى اعقاب همين مردان نيز اتفاق افتاد .\r\n150 - درباره مطالبى كه تا اين قسمت نقل كردم لاكدمونىها و اهالى ترا اتفاق‌نظر دارند ؛ اما آنچه بعد از اين نقل ميكنم فقط از قول اهالى ترا نقل شده است . گرينوس « 4 » فرزند اسانيوس « 5 » كه از اعقاب همان تراس و پادشاه جزيره ترا بود به دلف مسافرت كرد و قربانىهائى از شهر خود به آن محل برد . تعدادى از اهالى شهر با او همراه بودند و از آن‌جمله بود باتوس « 6 » فرزند پولينمستوس « 7 » كه از تبار يكى از مينىها بنام افموس « 8 » بود . در موقعى كه گرينوس پادشاه اهالى ترا درباره مسائل مختلف با غيبگوى معبد مشورت ميكرد ، غيبگوى معبد بوى پاسخ داد كه بهتر است شهرى در افريقا تأسيس كند . اما او به غيبگوى الهى چنين پاسخ داد : « پروردگارا ، من اكنون بسن كهولت رسيده‌ام و قدرت چنين سفرى را ندارم ، چه بهتر كه اين فرمان را بيكى از اشخاص حاضر كه از من جوانتر باشد ابلاغ فرمائى » . وى در حالى كه اين مطلب را بيان ميكرد با دست باتوس را نشان ميداد . در آن موقع كار بهمين‌جا خاتمه يافت و پس\r\n\r\n\r\n","description":"","footnote":"\r\n( 1 ) -  Erynyes \r\n( 2 ) - لئوس  ( Laios )  پدر اوديپ كه مانند او افسانه‌هاى زيادى درباره‌اش در يونان باستان بر سر زبانها بود .\r\n( 3 ) - اوديپ  ( Oedipe )  از پادشاهان افسانه‌اى شهر تب  ( Thebes )  واقع در يونان باستان كه هزار و پانصد سال قبل از ميلاد مسيح در اين شهر سلطنت ميكرد . درباره اين شخص داستانهاى بسيار در يونان باستان بر سر زبانها بوده است .\r\n( 4 ) -  Grinnos \r\n( 5 ) -  Aisanios \r\n( 6 ) - باتوس  ( Battos )  از شخصيت‌هاى افسانه‌اى كه بحكايت افسانه‌هاى باستان از جانب هاتف معبد معروف دلف مأمور تشكيل نخستين مهاجرنشين‌هاى يونان در افريقا شد .\r\nشهر معروف سيرن  ( Cyrene )  در افريقا بوسيله او تأسيس شد و بعدها خاندان او در قسمتى از سيرنائيك امروز و تعدادى از اعقاب او در مصر سلطنت كردند .\r\n( 7 ) -  Polymnestos \r\n( 8 ) -  Euphemos \r\n","page_name":" 201 ","page_number":209},
  {"content":"\r\n\r\nاز آنكه آنان بسرزمين خود بازگشتند كمترين توجهى به اين غيب‌گوئى نكردند زيرا نه ميدانستند كه افريقا در كجاى زمين قرار دارد و نه جرأت آن را داشتند كه دسته‌اى از افراد خود را بسوى مقصدى نامعلوم روانه كنند .\r\n151 - اما بعد از آن ، مدت هفت سال در ترا باران نباريد و در اين مدت تمام درختان جزيره باستثناى يكى از آنها خشك شد . پس اهالى ترا به مشورت با خدايان پرداختند و غيبگوى الهى بار ديگر سفارش كرد كه تعدادى مهاجر به افريقا بفرستند . چون اهالى ترا چاره ديگرى براى مشكل خود نيافتند ناگزير رسولانى به كرت فرستادند تا تحقيق كنند كه آيا كسى از اهالى كرت يا خارجيان ساكن سرزمين آنها تاكنون به افريقا رفته‌اند « 1 » . اين فرستادگان ضمن گردش در كرت مخصوصا به شهر ايتانوس « 2 » رفتند و در اين شهر با يكى از صيادان مرواريد كه كوروبيوس « 3 » نام داشت برخورد كردند . اين شخص مدعى بود يك بار در اثر باد راه خود را گم كرده و بيكى از جزاير افريقا بنام پلاتئا « 4 » رسيده بوده است . پس آنان اين مرد را بطمع پاداشى خوب تشويق كردند و با خود به ترا بردند . ابتدا تعداد كمى از مردمان ترا براى تحقيق درباره سرزمين افريقا حركت كردند . كوروبيوس آنان را بجزيره‌اى كه از آن ياد كردم و پلاتئا نام داشت هدايت كرد . اما آنان او را با ذخيره‌اى از آذوقه كه براى چند ماه او كافى بود در جزيره باقى گذاردند و خود باشتاب بازگشتند تا درباره اين جزيره مطالبى به اطلاع اهالى ترا برسانند .\r\n152 - چون غيبت آنان از مدتى كه معين كرده بودند تجاوز كرد ، كوروبيوس با كمبود آذوقه روبرو شد . ولى در همان موقع يك كشتى ساموسى كه شخصى بنام كولئوس « 5 »\r\n\r\n\r\n","description":"","footnote":"\r\n( 1 ) - مؤلف درباره علت مراجعه اهالى ترا به اهالى كرت چيزى نقل نكرده ولى شايد علت اين مراجعه آن بوده است كه اينان در دنياى باستان به دريانوردى و شجاعت در حوادث دريائى شهرتى بسزا داشتند  Belles Lcttres )  جلد 4 - صفحه 151 - يادداشت شماره 1 )\r\n( 2 ) -  Itanos \r\n( 3 ) -  Corobios \r\n( 4 ) -  Platea \r\n( 5 ) -  Colaios \r\n","page_name":" 202 ","page_number":210},
  {"content":"\r\n\r\nصاحب آن بود و بسوى مصر ميرفت از راه خود منحرف شد و به اين جزيره رسيد . ساموسىها از ماجراى كوروبيوس مطلع شدند و ذخيره‌اى از آذوقه به ميزان يك سال براى او گذارند .\r\nاما خود آنها كه هنگام عزيمت از جزيره به قصد رسيدن به مصر شراع بركشيده بودند در نتيجه وزش باد شرق از راه خود منحرف شدند و چون وزش باد همچنان ادامه يافت آنان تا ستونهاى هركول « 1 » رانده شدند و بهدايت يكى از خدايان به تارتسوس « 2 » رسيدند .\r\nتا آن زمان هنوز از اين بندر بهره‌بردارى نميشد ، بطوريكه اين ساموسىها در مراجعت از كالاهاى خود آنچنان سود بردند كه هيچيك از يونانيانى كه ما اطلاعات درباره آنان داريم ، باستثناى سوستراتوس « 3 » فرزند لائودامناس « 4 » از اهل اژين « 5 » تاكنون چنين سودى نبرده بودند . درباره اين شخص كه نام بردم هيچكس نميتواند اعتراضى بكند « 6 » . ساموسىها يكدهم سودى را كه از اين راه بردند و به شش تالان « 7 » ميرسيد كنار گذاردند و با آن ظرفى از مفرغ به شكل كوزه‌هاى آرگوس « 8 » سفارش دادند . در اطراف اين ظرف تصاويرى از سر گريفون « 9 » بطور برجسته حك شده بود .\r\n\r\n\r\n","description":"","footnote":"\r\n( 1 ) - جبل الطارق امروز\r\n( 2 ) - تارتسوس  ( Tartessos )  واقع در مصب گوآد الكبير كه بحكايت هردوت سرزمينى غنى و ثروتمند بود ( هردوت - كتاب اول - بند 163 )\r\n( 3 ) -  Sostratos \r\n( 4 ) -  Laodamnas \r\n( 5 ) - اژين  ( Egine )  از جزاير مجمع الجزاير يونان واقع در مدخل خليج آتن\r\n( 6 ) - مقصود اينست كه هيچكس نميتواند منكر شود كه سوستراتوس از اهل اژين بيش از هر يونانى ديگرى از تجارت بحرى سود برده است\r\n( 7 ) - تالان  ( Talent )  واحد مقياس وزن و پول در يونان باستان ( يادداشت مقدمه در بارهء اوزان و مقادير در يونان باستان )\r\n( 8 ) - آرگوس  ( Argos )  از شهرهاى يونان باستان و پايتخت ايالت آرگوليد كه بحكايت مورخين باستان يكى از بزرگترين و معروف‌ترين شهرهاى يونان قديم بوده است .\r\n( 9 ) - گريفون  ( Griffons )  نام حيوانى است افسانه‌اى كه قسمتى از اندام آن به شكل شير و قسمتى ديگر به شكل عقاب بوده و بحكايت افسانه‌هاى باستان محافظ معادن طلاى سرزمين آريماسپ‌ها بوده است .\r\n","page_name":" 203 ","page_number":211},
  {"content":"\r\n\r\nآنان اين ظرف را به معبد هرايون « 1 » اهدا كردند و براى پايه آن سه مجسمه از مفرغ به طول هفت آرنج « 2 » كه بر روى زانوهاى خود خم شده بودند ساختند . اين اقدام كولئوس سرمنشاء دوستى عميقى است كه بين اهالى سيرن « 3 » و ترا « 4 » از يكطرف ، و ساموسىها از سوى ديگر وجود دارد .\r\n153 - و اما آن دسته از اهالى ترا كه كوروبيوس را در جزيره پلاتئا گذارده بودند همين كه خود به ترا رسيدند مدعى شدند كه مهاجرنشينى در يكى از جزاير ساحل افريقا تأسيس كرده‌اند . اهالى ترا تصميم گرفتند كه از همه محلات شهر كه تعداد آن هفت بود از هر دو برادر يكى را به حكم قرعه تعين كنند و اين اشخاص را بفرماندهى باتوس بسوى اين مهاجرنشين حركت دهند . و با اين ترتيب دو كشتى بسوى پلانئا روانه كردند « 5 » .\r\n154 - آنچه تاكنون گفته شد از قول اهالى ترا بود . نسبت به بقيه اين داستان از اين قسمت ببعد روايت اهالى ترا با روايت اهالى سيرن اتفاق قول دارد . اما نسبت به آنچه كه درباره باتوس نقل شده است اينان بهيچوجه اتفاق‌نظر ندارد . و اما روايت اهالى سيرن چنين است : در كرت شهرى است بنام اكسوس « 6 » . در اين شهر پادشاهى بود\r\n\r\n\r\n","description":"","footnote":"\r\n( 1 ) -  Heraion \r\n( 2 ) - آرنج واحد طول در يونان باستان و برابر يك پا و نيم يا 444 ميليمتر ( يادداشت مقدمه درباره اوزان و مقادير در يونان باستان )\r\n( 3 ) - سيرن  ( Cyrenne )  نخستين مهاجرنشين يونان باستان در ساحل افريقا ( سيرنائيك ) كه در 630 قبل از ميلاد بوسيله باتوس از اهل ترا پايه‌گذارى گرديد .\r\n( 4 ) -  Thera \r\n( 5 ) - هردوت دربارهء تعداد اين مهاجرين اوليه پلاتئا ساكت است ، ليكن ترتيبى كه او از طرز انتخاب آنها نقل كرده است ( از هر دو برادر يكى به حكم قرعه ) نشان ميدهد كه بايد تعداد آنها زياد بوده باشد . اما چون بادعاى مؤلف هريك از كشتىهائى كه از آنها نام برده فقط گنجايش صد نفر را داشته است ( هردوت - كتاب هفتم - بند 184 ) بايد تصور كرد كه تعداد اين مهاجرين اوليه افريقا از دويست نفر متجاوز نبوده است .\r\n( 6 ) -  Oaxos \r\n","page_name":" 204 ","page_number":212},
  {"content":"\r\n\r\nبنام اتئاركوس « 1 » . اين پادشاه پدر دخترى بود بىمادر كه فرونيمه « 2 » نام داشت .\r\nپادشاه با زنى ديگر ازدواج كرد و به اين ترتيب براى اين دختر زن پدرى بوجود آورد .\r\nهمين كه اين زن به خانه وارد شد مصلحت آن دانست كه عملا براى فرونيمه يك زن پدر واقعى باشد . پس براى او مزاحمت‌هائى فراوان ايجاد كرد و آنچه از عهده‌اش ساخته بود بر ضد او تحريك كرد و سرانجام او را به ناپاكى متهم كرد و شوهر را نيز متقاعد كرد كه آنچه ميگويد واقعيت دارد . پس پدر بتحريك اين زن نقشه‌اى ستمگرانه براى دختر خود طرح كرد . در اكسوس مردى از اهل ترا زندگى ميكرد كه نام او نميسون « 3 » بود . اتئاركورس اين مرد را بسفره خود دعوت كرد و بقيد سوگند او را متعهد كرد كه خدمتى را كه وى ، يعنى اتئاركوس ، از او ميخواهد انجام دهد . و همين كه او را بقيد سوگند متعهد كرد دختر خود را بنزد او آورد و وى را در اختيار او گذارد و از او خواست كه دختر را با خود بخارج از آن سرزمين ببرد و به دريا افكند . تميسون از خدعه و نيرنگى كه پادشاه براى اخذ سوگند او ترتيب داده بود بخشم آمد و بر خلاف رسم مهمان‌نوازى چنين كرد كه شرح مىدهم :\r\nوى دختر را با خود برد و با او به كشتى نشست و وقتى به ميان امواج دريا رسيد وى را با ريسمانى بست و در آغوش امواج افكند و سپس او را بيرون كشيد و با خود به ترا برد و با اين ترتيب بسوگندى كه ياد كرده بود وفادار بماند .\r\n155 - بعد از آن ، پوليم‌نستوس « 4 » كه بين اهالى ترا مردى محترم و سرشناس بود فرونيمه را به خانه خود برد و او را همخوابه خود كرد . مدتى بعد از او پسرى به دنيا آمد كه الكن بود و به سختى سخن ميگفت و بطوريكه اهالى سيرن مدعى هستند او را باتوس نام نهادند . اما بعقيده من او را نامى ديگر گذاردند و او نام باتوس را موقعى برخورد گذارد كه به افريقا رفت و اين نام از غيبگوى الهى معبد دلف و احتراماتى\r\n\r\n\r\n","description":"","footnote":"\r\n( 1 ) -  Etearchos \r\n( 2 ) -  Phronime \r\n( 3 ) -  Themison \r\n( 4 ) -  Polymnestos \r\n","page_name":" 205 ","page_number":213},
  {"content":"\r\n\r\nكه نسبت به او رعايت كردند بوجود آمد . چه ، اهالى افريقا پادشاه را باتوس مينامند و من تصور ميكنم به اين دليل بود كه غيبگوى الهى وقتى به زبان افريقائى از او سؤال ميكرد وى را باتوس خطاب ميكرد ، زيرا ميدانست كه وى پادشاه افريقا خواهد شد . حقيقت آنست كه وقتى وى بزرك شد به دلف رفت تا با خدايان درباره سخن گفتن خود مشورت كند . غيبگوى معبد در جواب او چنين گفت : « باتوس ، تو بخاطر لكنت زبان خود باينجا آمده‌اى ؛ اما حضرت باريتعالى ، فبوس آپولون « 1 » ، ترا مأمور مىكند كه به افريقا كه سرزمين گوسفندان است به روى و مهاجرنشينى در آنجا تأسيس كنى » . در حقيقت مثل اين بود كه غيبگو به زبان يونانى چنين گويد : « اى پادشاه ، تو بخاطر لكنت زبان خود آمده‌اى » ، اما او چنين پاسخ داد : « باريتعالى ، آرى من بنزد تو آمده‌ام تا درباره لكنت زبان خود مشورت كنم ، اما تو درباره چيزى ديگر با من سخن ميگوئى كه از چيزهاى ناشدنى است .\r\nتو به من امر ميكنى كه مهاجرنشينى در افريقا تشكيل دهم ، اما با كدام پول و وسايل و كدام سپاه ؟ » او بيهوده در اين‌باره اصرار كرد ، ولى نتوانست جوابى ديگر از هاتف الهى دريافت كند . و چون هاتف معبد همان پيشگوئى قبلى را براى او تكرار ميكرد ، مراسم مشورت را نيمه تمام گذارد و آن محل را ترك گفت و به ترا بازگشت .\r\n156 - اما مدتى بعد او مجبور شد بهمراه تعدادى ديگر از اهالى ترا عزم سفر كند .\r\nزيرا چون اهالى ترا نميدانستند كه علت مصائب آنها چيست « 2 » كسانى به دلف فرستادند تا درباره مشكلاتى كه با آن روبرو بودند با هاتف معبد مشورت كنند . هاتف معبد به آنان اظهار كرد كه اگر باتفاق باتوس سيرن را در افريقا تأسيس كنند وضع آنها بهتر خواهد شد . پس اهالى ترا باتوس را با دو كشتى مأمور اين كار كردند . اين فرستادگان بآفريقا رفتند ، اما چون كارى ديگر از آنها ساخته نبود به ترا مراجعت كردند . اما در\r\n\r\n\r\n","description":"","footnote":"\r\n( 1 ) - فبوس آپولون  ( Phebus Apollon )  يا آپولون از خدايان افسانه‌اى يونان و رم باستان ، فرزند ژوپيتر و لاتون  ( Laton )  خداى شعر و هنر و خطابه و نطق .\r\n( 2 ) - بر خلاف وعده‌اى كه قبلا درباره نقل علل مصائب اهالى ترا داده شده است ، در اين مورد مولف فقط بذكر « مصائب » و « مشكلات » اهالى اين شهر اكتفا كرده و توضيح نداده است كه منظور او از اين مصائب كه اهالى شهرى را مجبور به تحمل رنج سفر و مشورت با خدايان كرد چه بوده است .\r\n","page_name":" 206 ","page_number":214},
  {"content":"\r\n\r\nموقعى كه ميخواستند در ساحل پياده شوند اهالى ترا آنها را سنگسار كردند تا پياده نشوند و به آنها توصيه كردند كه به همان محل كه از آنجا آمده بودند مراجعت كنند .\r\nپس به حكم اجبار آنان بار ديگر شراع بركشيدند و در ساحل افريقا در جزيره‌اى كه پلاتئا « 1 » نام داشت و قبلا از آن ياد كردم مهاجرنشينى تأسيس كردند . برخى اطمينان ميدهند كه اين جزيره از حيث وسعت با شهر كنونى سيرن برابر است .\r\n157 - آنان مدت دو سال در اين جزيره سكونت كردند . اما چون توفيقى بدست نياوردند يكى از بين خود برگزيدند و او را در آن محل باقى گذاردند و ديگران به قصد عزيمت به دلف حركت كردند . همين كه اينان به محل معبد رسيدند با هاتف به مشورت پرداختند و چنين گفتند كه در افريقا زندگى ميكنند ، اما از اين حيث خود را چندان خوشبخت نميدانند . هاتف در جواب آنان چنين گفت : « اگر تو افريقا را كه سرزمين پرورش دهندهء گوسفندان است و خود به آنجا نرفته‌اى از من كه به آنجا رفته‌ام « 2 » بهتر بشناسى ، ترا بخاطر اين دانش ستايش ميكنم » . همين كه باتوس و همراهان اين سخنان را شنيدند بيدرنك به افريقا مراجعت كردند زيرا دانستند كه خداوند تأسيس اين مهاجرنشين را بىآنكه به خود افريقا قدم گذارند كافى براى انجام تعهد آنان ندانسته است .\r\n158 - پس همين كه به جزيره رسيدند كسانى را كه در محل گذارده بودند با خود برداشتند و در قسمتى از افريقاى اصلى كه در برابر آن جزيره واقع بود و آزيريس « 3 » نام داشت مستقر شدند . اين محل از هر طرف از دره‌هاى زيبا و پردرخت محصور است و در يك سوى آن رودى در سراسر طول آن جارى است . آنان مدت شش سال در اين محل اقامت كردند . در سال هفتم ، اهالى افريقا بدروغ وعده دادند كه آنانرا به محلى بهتر خواهند برد و با اين وعده آنانرا حاضر به ترك آن محل كردند . افريقائىها آنان را\r\n\r\n\r\n","description":"","footnote":"\r\n( 1 ) -  Platea \r\n( 2 ) - معبد دلف مخصوص خداوند آپولون  ( Apollon )  بود . بحكايت افسانه‌هاى باستان آپولون دختر پادشاه لاپيت‌ها را  ( Lapithes )  بنام كيرنه  ( Kyrene )  كه در حين شكار با او روبرو و خاطرخواه او شده بود ربوده و با خود به افريقا برده بود . در اين مورد اشاره هاتف متوجه اين افسانه است\r\n( 3 ) -  Aziris \r\n","page_name":" 207 ","page_number":215},
  {"content":"\r\n\r\nبعد از خروج از آزيريس به سمت شرق هدايت كردند و براى اينكه يونانيان هنگام عبور از اين قسمت متوجه زيباترين مناطق آن محل نشوند زمان حركت را طورى ترتيب دادند كه آنان را در تاريكى شب از منطقه زيبائى كه ايراسا « 1 » نام داشت عبور دادند . بعد از آن آنان را به چشمه‌اى كه بنام آپولون معروف بود بردند و به آنان چنين گفتند :\r\n« يونانيان ! جائى كه براى اقامت شما مناسب است همين نقطه است . زيرا آسمان آن سوراخ است . » « 2 »\r\n159 - در زمان حيات باتوس مؤسس اين مهاجرنشين ، كه مدت چهل سال سلطنت كرد ، و همچنين در زمان حيات فرزندش آركسيلاس « 3 » كه مدت شانزده سال سلطنت كرد ، تعداد اهالى سيرن به همان عده از مهاجرينى كه در آغاز كار آمده بودند محدود بود « 4 » .\r\nاما در زمان پادشاه سوم كه باتوس خوشبخت نام داشت هاتف معبد توصيه كرد كه يونانيان در كشتى نشينند و بافريقا روند و با اهالى سيرن در يك جا زيست كنند « 5 » .\r\nاهالى سيرن آنانرا بدانجا دعوت ميكنند و آماده‌اند اراضى خود را با آنان تقسيم كنند . توصيه الهى چنين بود : « آنكس كه بعد از انجام تقسيم اراضى بسرزمين مطلوب افريقا\r\n\r\n\r\n","description":"","footnote":"\r\n( 1 ) -  ( Irasa )  - همين محل است كه بعدها توسعه يافت و به صورت مهاجرنشين معروف سيرن در ساحل افريقا درآمد\r\n( 2 ) - ظاهرا منظور بوميان افريقا كه مؤلف بان اشاره كرده است اين بوده است كه در آن محل باران ميباريده است و يونانيان ميتوانستند از نعمت آن برخوردار شوند  Belles Lettres )  جلد 4 - صفحه 175 )\r\n( 3 ) -  Arkesilas \r\n( 4 ) - بطور يقين مقصود مؤلف اينست كه در اين مدت كسانى ديگر از يونانيان به اين شهر مهاجرت نكرده بودند و الا ترديدى نيست كه اگر تعداد اهالى اين مهاجرنشين در نتيجه توليد مثل افزايش نمييافت لااقل در اثر مرك‌ومير تقليل مييافت . ادعاى مؤلف دائر بر اينكه در مدت پنجاه و شش سال تعداد اهالى شهر ثابت ماند صحيح به نظر نميرسد مگر آنكه چنين تعبيرى از آن بتوان نمود .\r\n( 5 ) - حس توسعه‌طلبى يونانيان و علاقه آنان به ايجاد مستعمرات پرجمعيت در سواحل افريقا بىترديد يكى از عوامل مؤثر در ابداع اين پيشگوئىها در معبد معروف دلف بوده است .\r\n","page_name":" 208 ","page_number":216},
  {"content":"\r\n\r\nقدم گذارد ، افسوس خواهد خورد . » درنتيجه اين پيشگوئى جمعيت زيادى در سيرن گرد آمد . افريقائىهاى مجاور كه قسمت بزرگى از اراضى خود را از دست داده بودند و آديكران « 1 » پادشاه آنان وقتى خود را از قسمتى از سرزمين خود محروم و در معرض خطر تعرض اهالى سيرن ديدند كس به مصر فرستادند و خود را مطيع آپريس « 2 » پادشاه مصر خواندند . پادشاه مصر سپاه بزرگى از مصريان تجهيز كرد و بر ضد اهالى سيرن فرستاد . اهالى سيرن مسلح شدند و به منطقه ايراسا « 3 » در نزديكى چشمه تسته « 4 » رفتند و در آن محل با مصريان مصاف دادند و پيروز شدند . درواقع مصريان كه تا آن زمان تجربه‌اى از برخورد با يونانيان نداشتند و آنان را كوچك و حقير تصور ميكردند آنچنان منهزم شدند كه تعداد معدودى از آنان به مصر مراجعت كردند .\r\nشورش مصريان بر ضد آپريس براى انتقام كشيدن از اين شكست و قصورى بود كه در اين مورد متوجه او ميدانستند « 5 » .\r\n160 - فرزند باتوس ، آركسيلاس بود . اين شخص در سالهاى نخستين سلطنت با برادران خود در ستيز بود تا آنكه سرانجام برادرانش عقب‌نشينى كردند و به قسمت ديگرى از افريقا گريختند و شهرى را كه امروز نيز بركه « 6 » نام دارد تأسيس كردند . در همان حال كه آنان اين شهر را تأسيس ميكردند اهالى افريقا را از اهالى سيرن جدا كردند . آركسيلاس با افريقائيانى كه برادران او را پناه داده و بر ضد او شوريده بودند بجنگ پرداخت . اينان از ترس پادشاه از مقابل او گريختند و رو بافريقائيان مشرق نمودند . اما آركسيلاس آنانرا در حين فرار تعاقب كرد و قدم‌بقدم بدنبال\r\n\r\n\r\n","description":"","footnote":"\r\n( 1 ) -  Adicran \r\n( 2 ) - آپريس  ( Apries )  پادشاه مصر از 593 تا 569 قبل از ميلاد . اين پادشاه از خاندان باتوس معروف به لنك بود كه نخستين مهاجرنشين‌هاى يونان را در ساحل افريقا بنا نهاد .\r\n( 3 ) -  ( Irasa )  - رجوع شود به يادداشت ذيل بند 158 همين كتاب\r\n( 4 ) -  Theste \r\n( 5 ) - در اين باره رجوع شود به تاريخ هردوت - جلد دوم - بند 161\r\n( 6 ) - بركه  ( Barke )  - بركه و سيرن دو شهر باستانى يونان در ساحل سيرنائيگ امروز بودند .\r\n","page_name":" 209 ","page_number":217},
  {"content":"\r\n\r\nآنان رفت تا جائى كه به لوكون « 1 » واقع در سرزمين افريقا « 2 » رسيد . در اين محل افريقائيان موقع را براى تعرض مناسب يافتند . پس به تعرض پرداختند و آنچنان بر اهالى سيرن پيروز شدند كه هفت هزار نيزه‌دار آنان را در محل كشتند . آركسيلاس بعد از اين شكست بيمار شد و در روزى كه داروئى محذر مصرف كرده بود بدست برادرش لئاركوس « 3 » بقتل رسيد . اما زن آركسيلاس كه اريكسو « 4 » نام داشت توانست بخدعه لئاركوس را بقتل رساند .\r\n161 - بعد از آركسيلاس سلطنت به فرزندش باتوس رسيد . اين شخص مردى لنك بود و به سختى بر روى دو پا ميايستاد . اهالى سيرن به علت مصائبى كه متحمل شده بودند كس به دلف فرستادند و از خداوند سوال كردند كه چه قانونى براى اداره خود بايد بنويسند تا خوشبخت و سعادتمند زيست كنند . هاتف به آنان توصيه كرد كه يكى از مصلحان مانتينه « 5 » واقع در آركادى « 6 » را بنزد خود دعوت كنند . پس اهالى سيرن چنين كردند و اهالى مانتينه يكى از همشهريان خود را كه دموناكس « 7 » نام داشت و مردى محترم بود بنزد آنان فرستادند . وقتى اين مرد به سيرن وارد شد و از همه چيز كسب اطلاع كرد ، سه قبيله تشكيل داد و اهالى سيرن را به ترتيب زير تقسيم كرد : آنان كه از جزيره ترا بودند باتفاق ساكنان حوالى شهر گروه اول را تشكيل دادند ؛ كسانى كه از پلوپونز و كرت آمده بودند گروه دوم را تشكيل دادند و آنان كه از جزاير يونان آمده بودند گروه سوم را تأسيس كردند . بعلاوه قسمتى از اراضى مذهبى را به پادشاه تخصيص داد و بقيه آنچه را كه سابقا پادشاهان در تصرف داشتند به مردم واگذار كرد .\r\n\r\n\r\n","description":"","footnote":"\r\n( 1 ) -  Leucon \r\n( 2 ) - ظاهرا از ذكر « لوكون واقع در سرزمين افريقا » مقصود مؤلف تميز اين شهر از شهر ديگرى بوده است كه به همين نام در نقطه‌اى ديگر وجود داشته است .\r\n( 3 ) -  Learchos \r\n( 4 ) -  Eryxo \r\n( 5 ) - مانتينه  ( Mantinee )  از شهرهاى يونان باستان واقع در شبه‌جزيره پلوپونز و ايالت آركادى كه بداشتن بهترين قوانين مملكتى معروف بود .\r\n( 6 ) - آركادى  ( Arcadie )  از ايالات يونان باستان واقع در مركز شبه‌جزيره پلوثونز .\r\n( 7 ) -  Demonax \r\n","page_name":" 210 ","page_number":218},
  {"content":"\r\n\r\n162 - اين بود وضع اين سرزمين در زمان سلطنت باتوس دوم . اما در زمان فرزندش آركسيلاس بر سر مقامات و مناصب اغتشاشات بزرگى رويداد . زيرا آركسيلاس فرزند باتوس لنك و فرتيمه اعلام كرد كه حاضر نيست از اصولى پيروى كند كه دموناكس از اهل مانتينه وضع كرده است و خواهان امتيازاتى شد كه قبلا نياكان او داشته‌اند .\r\nبر سر اين موضوع شورشى بر ضد او برپا شد و چون شورشيان غالب شدند وى به ساموس « 1 » و مادرش به شهر سالامين « 2 » در قبرس پناه برد . در اين زمان در سالامين پادشاهى سلطنت ميكرد كه اولتون « 3 » نام داشت . اين شخص كسى بود كه عود سوز معروفى را كه در گنجينه اهالى كورنت « 4 » در معبد دلف جاى داده بودند به اين معبد اهدا كرده بود .\r\nهمين كه فرتيمه بحضور اين پادشاه رسيد از وى تقاضاى سپاهى كرد كه او را به سيرن بازگرداند . اما اولتون حاضر شد غير از سپاه هر چيز ديگر را كه مايل باشد در اختيار او گذارد . فرتيمه آنچه را كه به او ميدادند مىپذيرفت ولى اظهار ميكرد كه اينها بىشك مطلوبند ولى مطلوب‌تر آنست كه بتقاضاى او سپاهى در اختيار او گذارند .\r\nچون در برابر هر هديه‌اى كه به او ميدادند همين مطلب را تكرار ميكرد ، اولتون دوكى از زر با مقدارى پشم براى او فرستاد . فرتيمه در اين مورد نيز همان مطالب قبلى را تكرار كرد ؛ اما اولتون به او پاسخ داد كه آنچه بزنان بايد هديه كرد از همين نوع اشياء است نه سپاه و تجهيزات .\r\n163 - در همين موقع ، آركسيلاس در ساموس بود و هركس را كه مييافت بوعده تقسيم اراضى با خود همراه ميكرد و در همان حال كه سپاهى كثير گرد آورده بود خود به دلف رفت تا درباره بازگشت خود مشورت كند . در دلف پيام الهى چنين بر وى نازل\r\n\r\n\r\n","description":"","footnote":"\r\n( 1 ) - ساموس  ( Samos )  از جزاير درياى اژه در نزديكى ساحل آسياى صغير كه امروز سامو  ( Samo )  نام دارد .\r\n( 2 ) - سالامين  ( Salamine )  از شهرهاى باستانى قبرس كه امروز فقط ويرانه‌هاى آن باقى است . اين شهر را نبايد با جزيره‌اى كه به همين نام در مدخل خليج آتن قرار دارد و جنك معروف و تاريخى سالامين بين پادشاه هخامنشى و آتنيان در آن محل رويداد اشتباه كرد .\r\n( 3 ) -  Evelthon \r\n( 4 ) -  Corinthes \r\n","page_name":" 211 ","page_number":219},
  {"content":"\r\n\r\nشد : « لوكسياس « 1 » سلطنت سيرن را براى مدت عمر چهار باتوس و چهار آركسيلاس يعنى هشت نسل ذكور بشما بخشيده است ، اما در عين حال بشما توصيه مىكند كه درصدد برنيائيد كه از اين مدت تجاوز كنيد . همين كه به كشور خود مراجعت كردى آرام گير و اگر مشاهده كردى كه كوره از ظروف گلى سرشار است ، ظروف را در آتش نپز و مگذار كه باد آنها را ببرد . اما اگر كوره را آتش كردى ، ديگر به محوطه آب‌ها قدم مگذار ، زيرا در غير اين صورت تو و زيباترين گاوان نر خواهيد مرد . »\r\n164 - چنين بود پاسخ هاتف معبد به آركسيلاس . پس وى باتفاق كسانى كه در ساموس گرد آورده بود به سيرن بازگشت و همين كه بر اوضاع تسلط يافت گفته هاتف را فراموش كرد و تصميم گرفت فرار اجبارى خود را از مخالفين انتقام گيرد . بعضى از مخالفين از آن سرزمين گريختند . اما برخى ديگر بچنگ او افتادند و او آنان را به قبرس فرستاد تا در آنجا آنانرا بقتل رسانند . اما باد آنان را بسواحل كنيد « 2 » برد و اهالى كنيد آنانرا نجات دادند و به ترا « 3 » فرستادند . تعدادى ديگر از اهالى سيرن به داخل برج بزرگى كه متعلق به يكى از مردم عادى بود و آگلوماكوس « 4 » نام داشت پناه بردند . آركسيلاس امر كرد گرداگرد آن برج هيزم انباشتند و سپس آنانرا سوزاند . اما همين كه اين عمل انجام گرفت ، آركسيلاس متوجه شد كه وقتى غيبگوى معبد او را از سوزاندن ظرف‌هائى كه در كوره خواهد ديد برحذر ميكرد مقصودش اشاره به همين برج بوده است . پس بتصور اينكه مقصود هاتف از « محوطه آبها » شهر سيرن بوده است از ترس مرگى كه براى او پيش‌بينى شده بود از شهر خارج شد .\r\n\r\n\r\n","description":"","footnote":"\r\n( 1 ) -  Loxias \r\n( 2 ) - كنيد  ( Cnide )  از شهرهاى قديم آسياى صغير واقع در ايالت كارى  ( carie )  .\r\nشهرت اين شهر به معبد معروفى بود كه در آن بنا شده بود - كتزياس  ( Ctesias )  مورخ معروف يونان پيش از ميلاد در اين شهر به دنيا آمده است .\r\n( 3 ) -  ( Thera )  - رجوع شود به يادداشت ذيل بند 147\r\n( 4 ) -  Aglomachos \r\n","page_name":" 212 ","page_number":220},
  {"content":"\r\n\r\nچون زن او از بستگان خود او و دختر آلازير « 1 » پادشاه بركه « 2 » بود بنزد اين پادشاه رفت ؛ در آنجا اهالى بركه و فراريان سيرن كه وى را در حال گردش در مركز شهر مشاهده كردند او و پدر زن او را كشتند . بدين ترتيب آركسيلاس كه عمدا يا از روى اشتباه توجهى به گفته هاتف نكرده بود بسرنوشت خود رسيد .\r\n165 - در همان موقع كه آركسيلاس در بركه اقامت داشت و بدست خود وسايل فناى خود را فراهم ميكرد مادرش فرتيمه اختيارات و مقامات او را در سيرن در دست گرفته بود و بامور رسيدگى ميكرد و در جلسات سنا حضور مييافت . اما وقتى وى مطلع شد كه پسرش در بركه بقتل رسيده است از آن محل گريخت و به مصر پناهنده شد . وى تصور ميكرد كه ميتواند از حسن خدمت آركسيلاس به كبوجيه فرزند كوروش استفاده كند . زيرا همين آركسيلاس بود كه سيرن را به كبوجيه بخشيده و شخصا قبول كرده بود كه به او خراج بپردازد « 3 » . همين كه فرتيمه به مصر رسيد بحضور آرياند « 4 » شتافت و با اصرار و التماس از او كمك طلبيد و مدعى شد كه علت مرگ فرزندش جانبدارى او از مادها « 5 » بوده است .\r\n166 - آرياند حكمران مصر بود و كبوجيه او را به اين سمت گمارده بود . وى مدتى بعد از اين وقايع بفكر رقابت با داريوش افتاد و جان خود را در اين راه از دست داد .\r\nآرياند شنيده بود و ميدانست كه داريوش علاقه دارد براى حفظ خاطرهء سلطنت خود كارهائى كند و چيزهائى از خود باقى گذارد كه هيچ پادشاه ديگرى چنان نكرده باشد .\r\nبا اين حال ، وى از او تقليد كرد تا جائى كه به حق سزاى اعمال خود را ديد . داريوش امر كرده بود كه مقدارى سكه طلا را ذوب كنند و تا حدود امكان طلاى خالص آن را\r\n\r\n\r\n","description":"","footnote":"\r\n( 1 ) -  Alazir \r\n( 2 ) - بركه  ( Barke )  - درباره اين محل رجوع شود به يادداشت ذيل بند 160\r\n( 3 ) - در اين باره رجوع شود به جلد سوم تاريخ هردوت - بند 13\r\n( 4 ) - آرياند  ( Ariandes )  فرمانده سپاه پارس كه پس از لشكركشى كبوجيه به مصر و مراجعت پادشاه هخامنشى حكمران مصر شد ( رجوع شود به بعد - بند 166 و بعد )\r\n( 5 ) - يكى ديگر از مواردى است كه هردوت « مادها » را بجاى « پارس‌ها » به كار برده\r\n","page_name":" 213 ","page_number":221},
  {"content":"\r\n\r\nبيرون آورند و با آن سكه جديدى ضرب كنند . آرياند كه در آن موقع حاكم مصر بود نسبت به پول نقره نيز چنين كرد « 1 » . و امروز سكه آرياند هنوز خالص‌ترين سكه‌هاى نقره شناخته مىشود . اما همين كه داريوش از اين عمل باخبر شد او را باتهام ديگرى متهم كرد و مدعى شد كه او قصد طغيان داشته و به اين اتهام او را بقتل رسانيد .\r\n167 - در آن زمان ، آرياند از سرنوشت فرتيمه متأثر شد و تمام سپاه برى و بجرى مصر را در اختيار او گذارد « 2 » . فرماندهى سپاه برى را به آمازيس « 3 » از قبيله مارافى « 4 » و فرماندهى سپاه بحرى را به باردس « 5 » كه از تبار پازارگادىها « 6 » بود سپرد .\r\nآرياند ، قبل از حركت سپاه ، رسولى به بركه فرستاد و مسئول قتل آركسيلاس را مطالبه كرد . اهالى بركه به اجتماع مسئوليت قتل را به عهده گرفتند و پاسخ دادند كه آركسيلاس خسارات و آسيب فراوانى به آنها وارد كرده بود . همين كه آرياند از اين پاسخ مطلع شد امر كرد آن سپاه بهمراه فرتيمه عزيمت كند . اين قبيل دلائل براى اين لشكركشى بهانه‌اى بيش نبود و بعقيده من مقصود از اعزام اين سپاه فتح افريقا بود . زيرا اهالى افريقا به قبايل متعدد و مختلف تقسيم ميشدند و از اين قبايل متعدد فقط تعداد كمى مطيع شاهنشاه بودند ، و بسيارى از آنها اعتنائى به داريوش نداشتند .\r\n168 - قبايلى كه در افريقا سكونت دارند به ترتيب زير قرار گرفته‌اند : اگر از مصر\r\n\r\n\r\n","description":"","footnote":"\r\n( 1 ) - پول رايج در مركز امپراتورى هخامنشى از زر و پول رايج در ايالات بزرگ امپراتورى از نقره بود .\r\n( 2 ) - مطلبى است كه بايد با ترديد تلقى كرد . زيرا جنك بر ضد شورشيان يك شهر مستلزم تجهيز چنين سپاه عظيمى كه از نظر پادشاه هخامنشى براى حكمران يكى از ايالات سرحدى امپراتورى جرمى بزرك محسوب ميشد نبود - مگر اينكه استدلال مؤلف در قسمت اخير اين بند صحيح باشد ( رجوع شود به قسمت اخير همين بند )\r\n( 3 ) -  Amasis \r\n( 4 ) - مارافى  ( Maraphie )  يكى از قبايل بزرك ماد ( جلد اول - بند 125 )\r\n( 5 ) -  Bardes \r\n( 6 ) - درباره پازارگاديها رجوع شود به جلد اول تاريخ هردوت - بند 125\r\n","page_name":" 214 ","page_number":222},
  {"content":"\r\n\r\nحركت كنيم ، قبل از همه با آديرماشىها « 1 » روبرو ميشويم . اينان از بسيارى لحاظ عادات و رسوم مصريان را دارند اما لباس آنان همانست كه ديگر افريقائىها در بر دارند . زنان آنان بهريك از ساق‌هاى خود حلقه‌اى از مس دارند . موهاى اين زنان بلند است و وقتى شپشى در آن مييابند از شدت خشم آن را با دندان‌هاى خود خرد ميكنند و سپس آب دهان را بخارج پرتاب ميكنند . اينها تنها افريقائيانى هستند كه چنين ميكنند و نيز اينها تنها مردمانى هستند كه دختران خود را در موقع ازدواج بحضور پادشاه عرضه ميكنند و پادشاه از هريك از آنها كه مورد پسند او قرار گيرد كام دل برميگيرد .\r\nاين قوم از مصر تا بندرى كه پلينوس « 2 » نام دارد پراكنده‌اند .\r\n169 - بعد از آنها گيليگام‌ها « 3 » هستند كه در جهت مغرب در سرزمينى اقامت دارند كه تا جزيره آفروديزياس « 4 » ادامه مييابد . در اين فاصله ، در نزديكى ساحل ، جزيره پلاتئا « 5 » قرار دارد كه مهاجرنشين اهالى سيرن است و در خشگى نيز بندر منلاس « 6 » و شهر آزيريس « 7 » قرار دارد كه اهالى سيرن در آن سكونت دارند . منطقه‌اى كه گياه سيلفيوم « 8 » در آن ميرويد از اين محل شروع مىشود . اين گياه از جزيره پلاتئا\r\n\r\n\r\n","description":"","footnote":"\r\n( 1 ) -  Adyrmaschides \r\n( 2 ) -  Plynos \r\n( 3 ) -  Giligames \r\n( 4 ) - آفروديزياس  ( Aphrodisias )  از جزاير و بنادر قديم افريقا در ساحل سيرنائيك . اين نام به بسيارى از شهرهاى باستان كه معبدگاه الهه زيبائى ( آفروديت ) بوده است تعلق داشته و از جمله در يونان در سرزمين كارى شهرى به همين نام بوده است .\r\n( 5 ) -  Platea \r\n( 6 ) - منلاس  ( Menelas )  محلى در نزديكى طبروق امروز بوده است\r\n( 7 ) -  Aziris \r\n( 8 ) -  ( Silphium )  - درباره اين گياه كه تصويرى از شاخه آن بر روى سكه‌هاى قديم سيرن مشاهده مىشود تحقيق زيادى توسط محققين به عمل آمده است . گياهى بوده است با برگهاى پهن و سايه‌افكن كه مدتها بعنوان دارو در دنياى قديم مصرف ميشده است و تدريجا كه مصرف آن دارو متروك گرديده آن گياه نيز از بين رفته است .\r\n Belles Lettres ) \r\n- جلد 4 - صفحه 182 )\r\n","page_name":" 215 ","page_number":223},
  {"content":"\r\n\r\nتا مصب سيرت « 1 » همه‌جا ميرويد . اين دسته از اهالى افريقا عادات و رسومى مشابه ديگر افريقائيان دارند .\r\n170 - بعد از گيليگام‌ها در جهت مغرب آسبيست‌ها « 2 » هستند كه در جنوب سيرن « 3 » سكونت دارند . آسبيست‌ها به دريا دست ندارند ، زيرا ساحل در دست اهالى سيرن است .\r\nاينان بيش از هريك از ديگر اقوام افريقائى استعداد راندن گردونه‌هاى چهار اسبه را دارند و ميكوشند كه اكثر عادات و رسوم اهالى سيرن را تقليد كنند .\r\n171 - باز در جهت مغرب بعد از آسبيست‌ها ، اوشيس‌ها « 4 » قرار دارند - اينان در جنوب بركه « 5 » اقامت دارند و در نزديكى اوسپرىها « 6 » به دريا دست مييابند . در\r\n\r\n\r\n","description":"","footnote":"\r\n( 1 ) - سيرت  ( Cyrte )  نام قديم دو خليج در ساحل شمالى افريقا بوده است كه يكى در ساحل تريپولى قرار دارد و امروز خليج سيدر  ( Sidrc )  ناميده مىشود . خليج دوم كه به اين نام خوانده مىشود و ظاهرا منظور هردوت در اين مقام همانست در ساحل تونس قرار دارد و امروز كابس  ( Cabes )  نام دارد . مورخين قديم سراسر ناحيه‌اى از افريقا را كه بين اين دو خليج قرار داشت منطقه سيرت ميناميدند .\r\n( 2 ) -  Asbystes \r\n( 3 ) - در نسخه  ( Belles - Lettres )  « در بالاى سيرن » گفته شده است .\r\n ( Herodotte - Histoires - Belles Lettres - Paris 1945 . vol . 4 p . 182 ) \r\nدر حالى كه در نسخه  ( Henri Berguin )  « در جنوب سيرن » نقل شده است . متن اخير صحيح‌تر به نظر ميرسد زيرا چون سيرن بندرى بوده است در ساحل سيرنائيك نميتوان تصور كرد كه در خشگى شهرى بالاتر از آن وجود داشته باشد مگر اينكه تصورى خلاف معمول از از جهات بنمائيم ( رجوع شود به\r\n ( Enquete de Herodote d'Halicarnasse - Traduite par Henri Berguin Paris 1898 - vol IV - p . 328 ) \r\n( 4 ) -  Auschises \r\n( 5 ) - مطلبى كه در مورد محل قوم آسبيست در يادداشت ماقبل آخر نقل شد در اين مورد نيز صادق است .\r\n ( Herodotte - Henri Berguin - vol . IV - p . 328 Herodotte - Belles Lettses vol . IV - P . 182 ) \r\n( 6 ) -  ( evesperides )  قومى بوده است كه در محل كنونى بنغازى در سيرنائيك اقامت داشته  Belles Lettres )  جلد 4 - صفحه 182 )\r\n","page_name":" 216 ","page_number":224},
  {"content":"\r\n\r\nداخل سرزمين اوشيس‌ها باكال‌ها « 1 » سكونت دارند كه قومى معدود و كم‌جمعيت ميباشند . مردمان اين قوم در حوالى توشيرا « 2 » كه از شهرهاى سرزمين بركه است به دريا دست مييابند . عادات و رسوم اينان با عادات و رسوم افريقائيانى كه در جنوب سيرن سكونت دارند مشابه است .\r\n172 - و باز در جهت غرب بعد از اوشيس‌ها ناسامون‌ها « 3 » قرار دارند . تعداد افراد اين قوم زياد است آنان در تابستان گله‌هاى خود را در ساحل دريا ميگذارند و خود به محلى كه اوژيلا « 4 » نام دارد صعود ميكنند و ميوه درختان خرما را كه در آن محل بتعداد زياد ميرويند و به روى شاخه‌هاى گسترده خود ميوه‌هاى فراوان دارند جمع‌آورى ميكنند . اينان ملخ نيز شكار ميكنند . وقتى اين حشره را ميگيرند ، آن را در برابر آفتاب قرار ميدهند و وقتى خشك شد آن را آرد ميكنند و سپس آرد آن را با شير مخلوط ميكنند و ميخورند . رسم اينان چنين است كه هريك چندين زن انتخاب ميكنند ؛ اما از زنان تاحدى نظير ماساگت‌ها « 5 » بطور مشترك بهره‌مند ميشوند . طرز عمل در اين مورد چنين است كه چوبى را مقابل محلى كه ميخواهند با زن نزديك شوند در زمين فرو ميكنند و سپس با زن نزديك ميشوند . وقتى يكى از مردان ناسامون براى بار اول ازدواج مىكند رسم چنين است كه عروس او در شب اول بنوبت به تمام ميهمانان نزديك مىشود و هريك از ميهمانان پس از آنكه كام دل از او برگرفت هديه‌ايرا كه با خود از خانه آورده است تقديم مىكند . اما طرز اداى سوگند و تفال بين آنان\r\n\r\n\r\n","description":"","footnote":"\r\n( 1 ) -  Bacales \r\n( 2 ) -  Taucheira \r\n( 3 ) - ناسامون‌ها  ( Nasamons )  از اقوام باديه‌نشين ليبى كه در سراسر منطقه واقع بين قرطاجنه و سيرن قديم سكونت داشتند و در حقيقت واسطه و روابط بازرگانى بين اهالى قرطاجنه و مصريان قديم بوده‌اند .\r\n( 4 ) - اوژيلا  ( Augila )  از واحه‌ها و آباديهاى كوچك ساحل تريپولى قديم كه امروز اوجيله نام دارد .\r\n( 5 ) - ماساگت‌ها  ( Massaguettes )  قوم تورانى نژاد ساكن صحارى آسياى شمال غربى كه بحكايت هردوت كورش كبير پادشاه هخامنشى در جنك با آنها بقتل رسيد . درباره اين قوم رجوع شود به جلد اول تاريخ هردوت .\r\n","page_name":" 217 ","page_number":225},
  {"content":"\r\n\r\nچنين است كه نقل ميكنم : آنان دست خود را بر روى قبر كسانى كه از درست‌ترين و بهترين مردمان بوده‌اند قرار ميدهند و در همين حال سوكند ميخورند .\r\nاما براى تفأل به مقبره اجداد خود ميروند و پس از مراسم دعا و عبادت بر روى قبر آنان بخواب ميروند و اگر در اين حال خوابى ببينند مطابق آن رفتار ميكنند .\r\nو اما طرز تضمين سوگند چنين است كه يكى در گودال كف دست خود مايعى به ديگرى ميدهد كه بياشامد و خود از كف دست ديگرى از همان مايع ميآشامد . اگر مايعى در دسترس نباشد كمى گردوغبار از زمين برميدارند و ميليسند .\r\n173 - در نزديكى ناسامون‌ها قوم پسيل « 1 » زندگى مىكند « 2 » . اينان در شرايطى كه نقل ميكنم از ميان رفتند : وزش باد سوزان جنوب آب‌انبارهاى آنان را خشك كرد بطوريكه سراسر محل اقامت آنان كه در داخل سيرت « 3 » قرار داشت از آب محروم شد . آنان پس از شور با يكديگر باتفاق به جنك باد جنوب رفتند ( آنچه در اينجا نقل ميكنم از قول اهالى افريقا است ) . اما همين كه به منطقه شن‌زار رسيدند باد جنوب وزيدن گرفت و آنانرا در زير انبوه شن مدفون كرد . از موقعى كه آنان از بين رفته‌اند ، ناسامون‌ها سرزمين آنان را اشغال كرده‌اند .\r\n174 - آنطرف ترا از قوم ناسامون ، در جهت جنوب در منطقه حيوانات سبع ، گارامانت‌ها « 4 » قرار دارند كه از انسان و اجتماع گريزانند . اينان نه سلاح جنگى دارند و نه قادر به دفاع از خود ميباشند .\r\n175 - بطوريكه نقل كردم ، اينان بالاتر از ناسامون‌ها سكونت دارند : بعد از اينها\r\n\r\n\r\n","description":"","footnote":"\r\n( 1 ) -  Psylles \r\n( 2 ) - مؤلف در عبارت بعد مدعى است كه اين قوم به ترتيبى كه او نقل مىكند از بين رفته بود و وجود خارجى نداشت . بنابراين ذكر اين مطلب كه « در نزديكى ناسامون‌ها قوم پسيل زندگى مىكند صحيح به نظر نميرسد و لازم بود فعل اين عبارت را به صورت ماضى مستبعد به كار ميبرد . در ترجمه ، عبارت به ترتيبى كه مؤلف نقل كرده است نقل شده است .\r\n( 3 ) -  ( Syrte )  - درباره اين نام رجوع شود به يادداشت ذيل بند 169\r\n( 4 ) - گارامانت‌ها  ( Garamantes )  از قبايل و اقوام قديم ساكن ساحل افريقاى شمالى در محلى كه امروز واحه فزن نام دارد .\r\n","page_name":" 218 ","page_number":226},
  {"content":"\r\n\r\nدر طول ساحل و در جهت مغرب ماس‌ها « 1 » قرار دارند . ماس‌ها سر خود را تا ميان آن ميتراشند و فقط موهاى فرق را بلند ميكنند و دو سوى آن را از چپ و راست تا روى پوست ميتراشند . در جنگ براى حفاظت خود از پوست شترمرغ استفاده ميكنند .\r\nرودخانه كىنيپس « 2 » در سرزمين آنان جارى است . اين رود از تپه‌اى كه به تپه شاريت « 3 » معروف است جارى مىشود و آب آن به دريا ميريزد . تپه شاريت از جنگل انبوهى پوشيده شده ، در حالى كه سراسر آن قسمت از افريقا كه تاكنون دربارهء آن سخن گفتيم بىدرخت است . از دريا تا اين تپه دويست ستاد « 4 » فاصله است .\r\n176 - بعد از ماس‌ها ، ژندان‌ها « 5 » قرار دارند كه زنان آنان با رعايت ترتيب زير تعدادى حلقه چرم برپا ميكنند : هريك از زنان بتعداد مردانى كه با او رابطه دارند حلقه‌اى بر پاى ميافكند . هركس كه حلقه‌هاى بيشترى بيشترى برپا داشته باشد لايق‌تر از ديگران است ، زيرا محبوب تعداد بيشترى از مردان بوده است .\r\n177 - در زبانه‌اى از خشگى كه جلوتر از محل قوم ژندان در دريا پيش رفته قوم لوتوفاژ « 6 » زندگى مىكند كه غذاى مردمان آن منحصرا از گياه لوتوس مىباشد .\r\nميوه اين گياه بدرشتى ميوه درخت سقز « 7 » و مزه آن شبيه مزهء خرما است . لوتوفاژها از آن شرابى تهيه ميكنند .\r\n\r\n\r\n","description":"","footnote":"\r\n( 1 ) -  Maces \r\n( 2 ) -  Kinyps \r\n( 3 ) -  Charites \r\n( 4 ) - ستاد  ( Stade )  واحد طول در يونان باستان و برابر 177 متر و 6 سانتيمتر ( رجوع شود به يادداشت مقدمه درباره اوزان و مقادير در يونان باستان )\r\n( 5 ) -  Gindanes \r\n( 6 ) - لوتوفاژها  ( Lotophages )  نام قبيله‌اى از قبايل قديم شمال افريقا بوده است كه در منطقه سيرت  ( Syrte )  در نزديكى تونس امروز ميزيستند و چون منحصرا از شيره گياهان و ميوه گياهى بنام لوتوس  ( Lotos )  زيست ميكردند به اين نام كه معناى آن « گياهخواران » است معروف شدند . معروف است اين ميوه چنان لذيذ بوده است كه هر مسافرى كه از آن مىچشيد ديار خود را فراموش ميكرد ( فرهنك سعيد نفيسى - 1931 - جلد 2 - صفحه 60 )\r\n( 7 ) - لانتيسك  ( Lentisque )  كه ظاهرا بايد درخت سقز بوده باشد ( فرهنك سعيد نفيسى - 1931 - جلد 2 - صفحه 27 )\r\n","page_name":" 219 ","page_number":227},
  {"content":"\r\n\r\n178 - بعد از لوتوفاژها در طول ساحل دريا ماشلىها « 1 » قرار دارند كه آنان نيز از ميوه لوتوس تغذيه ميكنند ، اما به مقدارى كمتر از قوم قبلى اينان تا محل رود بزرگى كه تريتون « 2 » نام دارد پراكنده‌اند . اين رود بدرياچه بزرگى ميريزد كه تريتونيس « 3 » نام دارد . در اين درياچه جزيره‌ايست بنام فلا « 4 » . بطوريكه نقل ميكنند بموجب پيشگوى هاتف يكى از معابد ، اين جزيره ميبايستى مهاجرنشين اهالى لاكدمون بوده باشد .\r\n179 - اين داستان را نيز نقل كرده‌اند : وقتى ژازون « 5 » كشتى آرگو « 6 » را در زمان پليون « 7 » بساخت ، بين هدايائى كه با قربانىها همراه كرد سه پايه‌اى از مفرغ نيز قرار داد و در اين حال به قصد سفر به دلف ، پلوپونز را دور زد . اما وقتى در حال بحر - پيمائى به حوالى دماغه ماله « 8 » رسيد ، باد شمال او را غافلگير كرد و بسوى افريقا برد و قبل از آنكه خشگى در برابر چشمانش آشكار شود وى را باعماق درياچه ترتيونيس سوق داد وى نميدانست كه چگونه خود را از درياچه بيرون كشد . افسانه‌ها حكايت دارد كه در همين موقع تريتون « 9 » بر ژازون آشكار شد و سه پايه او را طلب كرد و در مقابل وعده داد كه گذرگاه درياچه را به ملاحان نشان دهد و آنانرا صحيح و سالم بازگرداند . ژازون به اين كار رضايت داد و ترتيون راه خروج از درياچه را\r\n\r\n\r\n","description":"","footnote":"\r\n( 1 ) -  Mhchlyes \r\n( 2 ) - تريتون  ( Triton )  نام رودى بوده است كه در ناحيه سيرت قديم ( تونس امروز ) - جارى بود و بدرياچه ترتيونيس منتهى ميشد . اين نام از نام خدائى اخذ شده كه بحكايت افسانه‌هاى باستان خداى درياها بود و گمراهان يونانى را در درياچه ترتيونيس راهنمائى ميكرد .\r\n( 3 ) - تريتونيس  ( Tritonis )  درياچه باتلاقى واقع در منطقه سيرت ( تونس امروز ) .\r\nافسانه‌هاى باستان حكايت دارد كه مينر و خداى جنك در سواحل اين درياچه به دنيا آمده است .\r\n( 4 ) -  Phla \r\n( 5 ) -  Jason \r\n( 6 ) -  Argo \r\n( 7 ) -  Pelion \r\n( 8 ) - ماله  ( Malee )  نام قديم دماغه سنت آنژ  ( Saint - Ange )  واقع در جنوب غربى لاكدمونى است\r\n( 9 ) - تريتون  ( Triton )  خداى درياها كه بحكايت افسانه‌هاى باستان نيمى از اندامش به شكل انسان و نيمى ديگر به شكل ماهى بوده است .\r\n","page_name":" 220 ","page_number":228},
  {"content":"\r\n\r\nنشان داد . آنگاه بر روى آن سه پايه بنشست و آنچه را كه مقدر بود اتفاق افتد براى همراهان ژازون پيشگوئى كرد و سپس سه پايه را در معبد خود نهاد . پيشگوئى او اين بود كه اگر يكى از اعقاب ملاحانى كه در كشتى آرگو بوده‌اند اين سه پايه را با خود ببرد صد شهر يونانى در اطراف درياچه تريتونيس بنا خواهد شد . همين كه افريقائيان ساكن آن ناحيه از اين راز باخبر شدند سه پايه را پنهان كردند .\r\n180 - بعد از ماشلىها ، اوس‌ها « 1 » قرار دارند . مردمان اين قوم و قوم ماشلى اطراف درياچه تريتونيس سكونت دارند ، و رود تريتون حد فاصل بين آنانست . ماشلىها موهاى عقب سر را بلند ميكنند و اوس‌ها موهاى جلوى سر را . در موقع جشن ساليانه آتنا « 2 » ، دوشيزگان آنان به دو دسته تقسيم ميشوند « 3 » و با چوب و سنگ با هم بنزاع ميپردازند و مدعى هستند كه با اين عمل تشريفاتى را انجام ميدهند كه پدران آنها بافتخار خداى محل كه ما آتنا ميناميم برپا كرده‌اند . هركس از بين آنان كه از جراحات خود بميرد به از دست دادن بكارت متهم مىشود . قبل از اينكه باهم بنزاع بپردازند يكى از زيباترين دوشيزگان را برميگزينند و بخرج همه او را با كلاه خود كورنتى و لباس رزم يونانى مزين ميكنند و سپس وى را بر گردونه‌اى قرار ميدهند و گرداگرد درياچه ميگردانند « 4 » .\r\nاما اينكه اينان قبل از استقرار يونانيان در آن حوالى ، اين دوشيزگان را چگونه ملبس ميكرده‌اند ، اين موضوعى است كه ما از آن بىخبريم . معذالك تصور ميكنم كه در آن موقع لباس رزم مصرى ببر ميكرده‌اند زيرا بعقيده من ، سپر گرد و كلاه‌خود\r\n\r\n\r\n","description":"","footnote":"\r\n( 1 ) -  Auses \r\n( 2 ) -  Athena \r\n( 3 ) - روشن نيست منظور هردوت اينست كه دختران هريك از اين دو قوم جداگانه به دو دسته تقسيم ميشوند و با يكديگر نزاع ميكنند يا دختران ماشلىها در يكطرف و دختران اوس‌ها در سوى ديگر قرار ميگيرند و اين دو دسته دختر كه از دو قوم مختلف هستند اين مراسم سخت و دشوار را انجام ميدهند .\r\n( 4 ) - محتملا منظور بوميان از اين عمل تجسم الهه‌اى بوده است كه او را پرستش ميكرده‌اند .\r\n","page_name":" 221 ","page_number":229},
  {"content":"\r\n\r\nاز مصر به يونان آمده است « 1 » . افريقائيان معتقدند كه آتنا دختر پوزئيدون « 2 » و الهه درياچه تريتونيس است كه چون از پدر ناراضى بود ، خود را به زوس بخشيد و زوس او را به فرزندى پذيرفت . چنين است آنچه آنان نقل ميكنند . زنان بين آنان مشترك‌اند ، زيرا آنان ازدواج نميكنند و با زنان مانند حيوانات مقاربت ميكنند .\r\nهروقت زنى بچه‌اى بزايد ، سه ماه بعد از تولد ، مردان قبيله را در محلى گرد ميآورند و بچه را با آنان روبرو ميكنند و بهركس كه شباهت داشته باشد فرزند او شناخته مىشود .\r\n181 - چنين بود شرح آن دسته از افريقائيان صحرانشين كه در سواحل دريا سكونت دارند . در سمت جنوب در داخل خشگى منطقه افريقاى درندگان سبع قرار دارد . بعد از افريقاى درندگان ، در تمام طول افريقا از شهر تب « 3 » در مصر تا ستونهاى هركول « 4 » حاشيه‌اى شن‌زار قرار دارد . در سراسر اين حاشيه بفاصله هر ده روز راه قطعه‌هاى بزرگى از نمك مشاهده مىشود كه از اجتماع دانه‌هاى درشت آن بر فراز تپه‌ها تشكيل شده است . از نوك هر تپه و از ميان قطعه بزرك نمك ، آبى خنك و گوارا بيرون ميجهد . اطراف اين چشمه‌سارها مردمانى زندگى ميكنند كه بعد از منطقه حيوانات سبع آخرين افراد انسانى در جانب صحرا ميباشند . اين مردمان به ترتيب عبارتند از آمونىها « 5 » كه بفاصله ده روز از شهر تب قرار دارند و معبد آنها از روى معبد زوس در تب ساخته شده است . زيرا بطوريكه قبلا نقل كردم در تب نيز مجسمه زوس به شكل ميش ساخته شده . مردمان اين قوم چشمه مخصوص ديگرى دارند كه آب آن در آغاز روز ملايم است ، اما در ساعتى كه بازار گرم است خنك و در ميان روز به كلى سرد مىشود و در\r\n\r\n\r\n","description":"","footnote":"\r\n( 1 ) - ادعاى هردوت در اين مورد قابل بحث است ، زيرا در اكثر حجارىها و كنده - كاريهاى يونان باستان تصوير سربازان يونانى مسلح به سپر و كلاه‌خود ديده مىشود ، در حالى كه در حجاريها و كنده‌كاريهاى مصرى بندرت اين سلاح مشاهده مىشود . با اين ترتيب چگونه ممكن است كه استعمال اين دو سلاح از مصر به يونان رفته باشد ؟\r\n( 2 ) - پوزئيدون  ( Poseidon )  يا نپتون خداى درياها در يونان باستان\r\n( 3 ) - تب  ( Thebes )  از شهرهاى بزرگ مصر باستان كه امروز ويرانه‌هاى آن بنام كارناك و لوكسور در محل باقى است .\r\n( 4 ) - « ستونهاى هركول » نام جبل الطارق در دنياى باستان بوده است .\r\n( 5 ) -  Amone \r\n","page_name":" 222 ","page_number":230},
  {"content":"\r\n\r\nهمين موقع است كه باغات خود را با آن آبيارى ميكنند . اواخر روز از نو كم‌كم گرم مىشود و اين وضع تا غروب ادامه مييابد و هنگام غروب آب آن از نو ملايم مىشود . اما كار بهمين‌جا خاتمه نمييابد ، زيرا تا اواسط شب آب همچنان گرم مىشود و در نيمه‌شب مانند آب جوش ميجوشد . همين كه نيمه‌شب گذشت مجددا آب آن‌رو بسردى ميگذارد و اين تبريد تا طلوع سحر ادامه مييابد . اين چشمه را چشمه خورشيد مينامند « 1 » .\r\n182 - بعد از آمونىها ، در طول حاشيه شن‌زار و بفاصله ده روز ديگر راه ، تپه‌اى از نمك وجود دارد كه شبيه تپه‌هائى است كه در سرزمين آمون وجود دارد . در اينجا نيز آب و اجتماعى از انسان مشاهده مىشود . اين محل را اوژيلا « 2 » مينامند . اين همان محلى است كه ناسامون‌ها براى چيدن خرما در فصل آن بدانجا ميروند « 3 » .\r\n183 - بعد از اوژيلا بفاصله ده روز ديگر راه ، تپه‌اى ديگر از نمك وجود دارد كه آب دارد و مانند محل‌هائى كه قبلا نام بردم درختان خرما بتعداد زياد و با ميوه فراوان در آن مشاهده مىشود . در اينجا نيز مردمانى زندگى ميكنند كه گارامانت « 4 » نام دارند . تعداد افراد اين قوم بسيار است . اينان بر روى نمك خاك ميريزند و سپس در اين خاك زراعت ميكنند . مستقيم‌ترين راه . . . « 5 » به محل اقامت لوتوفاژها منتهى مىشود . از اين محل تا محل لوتوفاژها سى روز راه فاصله است . در اين محل گاوهائى مشاهده مىشود كه وقتى چرا ميكنند عقب‌عقب ميروند . اما علت اينكه اين گاوها در\r\n\r\n\r\n","description":"","footnote":"\r\n( 1 ) - اين چشمه امروز در سيرنائيك باقى است و عين الحمام نام دارد . اما اينكه هردوت تصور كرده است كه آب آن به ترتيبى كه نقل مىكند در طى بيست و چهار ساعت تغيير حرارت ميدهد صحيح نيست زيرا آنچه تغيير مىكند درجه حرارت هواى مجاور است كه موجب مىشود آب چشمه در طلوع آفتاب ملايم و در گرماى ظهر خنك و هنگام عصر مجددا ملايم و در موقع غروب گرم و در نيمه‌شب جوشان جلوه كند .\r\n( 2 ) -  Augila  - درباره اين محل رجوع شود به يادداشت ذيل بند 172\r\n( 3 ) - رجوع شود به قبل - بند 172 كتاب حاضر\r\n( 4 ) -  Garamantes  درباره اين قوم رجوع شود به يادداشت ذيل بند 172\r\n( 5 ) - در اينجا قسمتى از متن هردوت ناقص است و ظاهرا بايد حذف شده باشد .\r\nحدس زده مىشود در اصل عبارت چنين بوده است : « مستقيم‌ترين راه براى خروج از اين سرزمين و رفتن به ساحل . . »  Belles Lettres )  - جلد 4 - صفحه 188 )\r\n","page_name":" 223 ","page_number":231},
  {"content":"\r\n\r\nموقع چرا عقب ميروند اينست كه شاخ آنها به حدى بجلو خم شده كه مجبورند در موقع چرا از عقب راه بروند . آنها در چنين وضعى نميتوانند از جلو پيش بروند زيرا شاخهاى آنها در مقابل آنها در خاك فرو ميرود . فرق اين گاوها با گاوهاى ديگر يكى از اين لحاظ است و ديگرى از حيث ضخامت و استحكام چرم آنها . گارامانت‌ها بر گردونه‌هاى چهار اسبه خود مىنشينند و در اين حال به شكار تروگلوديت‌هاى حبشى « 1 » ميروند .\r\nزيرا اينان از حيث سرعت در دويدن بين مردمانى كه داستانهائى در اين باره به آنان نسبت داده‌اند چابك‌ترين مردمان هستند .\r\nتروگلوديت‌ها از مار و سوسمار و ديگر خزندگان مشابه تغذيه ميكنند . زبان آنها بهيچيك از زبانها شباهت ندارد زيرا آنها مانند خفاش صداهاى تيزى از خود درميآورند « 1 - 1 » .\r\n184 - در آنسوى گارامانت‌ها بفاصله ده روز ديگر راه تپه ديگرى از نمك وجود دارد كه آب در آن جارى است و مردمانى كه گرد آن زيست ميكنند آتارانت « 2 » نام دارند . اينها تا جائى كه ما اطلاع داريم تنها مردمانى هستند كه افراد آن اسم شخصى ندارند ؛ اگرچه مجموع آنها را آتارانت مينامند ، اما فردفرد آنها اسم مخصوصى ندارند .\r\nاينان خورشيد را در موقعى كه سوزان به نظر ميرسد لعن ميكنند و هر ناسزاى قابل تصورى را خطاب به آن بر زبان جارى ميكنند و علت اين امر آنست كه گرماى خورشيد خود آنها و سرزمين آنها را ميسوزاند « 3 » .\r\n\r\n\r\n","description":"","footnote":"\r\n( 1 ) - تروگلوديت‌ها  ( Troglodites )  كه معناى تحت اللفظى آن « ساكنان غارها » است بمردمانى گفته ميشد كه در جنوب مصر و كنار درياى سياه در غارها زيست ميكردند .\r\n( 1 - 1 ) - محتمل است مقصود مؤلف اسلاف قبايل تيبو  ( Tibous )  بوده است كه تعدادى از آنها در غارها زندگى ميكرده‌اند ، در سرعت حركت معروف جهان بوده‌اند و زبان آنها به شكل فريادهاى مقطع و تيز بوده است  Belles Lettres )  جلد 4 - صفحه 189 )\r\n( 2 ) -  Atarantes \r\n( 3 ) - با وصفى كه مؤلف از حرارت خورشيد در محل اقامت اين قوم مىكند بايد حدس زد كه اين محل يكى از دورترين نقاط مسكونى استوائى شمال افريقا بوده است كه آب و هوائى گرم و سوزان داشته . حدس زده مىشود مقصود هردوت منطقه‌اى بوده است كه بين درياچه چاد و نيجريه امروز واقع بوده است  Belles Lettres )  - جلد 4 - صفحه 189 )\r\n","page_name":" 224 ","page_number":232},
  {"content":"\r\n\r\nبعد از اينها ، بفاصله ده روز ديگر راه ، تپه‌اى ديگر از نمك وجود دارد كه در آن آب نيز يافت مىشود و گرد آن مردمانى زندگى ميكنند . در مجاورت اين تپه كوهى از نمك وجود دارد كه اطلس « 1 » ناميده مىشود . اين كوه كوچك است و از هر جانب مدور است اما ارتفاع آن به حدى است كه بطوريكه نقل ميكنند مشاهده قلل آن امكان‌پذير نيست ، زيرا هميشه چه در زمستان و چه در تابستان قلل آن از برف مستور است . ساكنان آن نواحى عقيده دارند كه اين كوه ستون آسمان است . نام اين مردمان نيز از اين كوه اخذ شده است ، زيرا آنان را در حقيقت آتلانت « 2 » مينامند .\r\nبطوريكه نقل ميكنند اينان هرگز چيزهاى ذيروح نميخورند « 3 » و خواب هم هرگز نمىبينند .\r\n185 - بس به اين ترتيب ، اقوامى را كه تا محل سكونت آتلانت‌ها در اين حاشيه زندگى ميكنند ميتوانم نام ببرم ؛ اما از آن ببعد را نميتوانم نام ببرم ولى در هرحال ، ترديدى نيست كه اين حاشيه تا ستونهاى هركول « 4 » و حتى تا آنسوى آن نيز ادامه مييابد و در سراسر اين مسير بفاصله هر ده روز راه معدنى از نمك و اجتماع كوچكى وجود دارد . خانه‌هاى همه اين مردمان از قطعات نمك ساخته شده و علت اين امر آنست كه در اين قسمت‌هاى افريقا باران نمىبارد ؛ زيرا اگر باران ببارد اين ديوارهاى نمكى از بين خواهد رفت . نمكى كه در اين نواحى استخراج مىشود ظاهرى سفيد يا سرخ رنك دارد .\r\nمناطقى كه در آنسوى اين حاشيه يعنى در جنوب آن و در سمت داخلى افريقا\r\n\r\n\r\n","description":"","footnote":"\r\n( 1 ) -  ( Atlas )  با توصيفى كه مؤلف از اين كوه مىكند نبايد منظور از اين نام سلسله جبال معروف اطلس باشد كه امروز به مجموعه كوههاى موازى و كوتاهى گفته مىشود كه در سراسر شمال افريقا از مديترانه تا اقيانوس اطلس كشيده شده است .\r\n( 2 ) -  Atlantes \r\n( 3 ) - شايد علت اين عادت آب و هواى سخت اين مناطق بوده است كه گوشت حيوانات را در مدتى كوتاه فاسد ميكرده است . در بسيارى از نقاط صحراى افريقا مردم از گياهان تغذيه ميكنند و هرگز گوشت نميخورند .\r\n( 4 ) - جبل الطارق امروز\r\n","page_name":" 225 ","page_number":233},
  {"content":"\r\n\r\nقرار گرفته‌اند خشك ، بىآب ، بىحيوان ، بىباران و بىگياه است و اثرى از رطوبت در آن مشاهده نميشود .\r\n186 - بدين ترتيب ، از مصر تا درياچه تريتونيس « 1 » كسانى در افريقا زيست ميكنند كه بيابانگردند و خوراك آنها گوشت و شير است ، اما مانند مصريان و به همان دليلى كه آنان از خوردن گوشت گاو امتناع دارند آنان نيز مطلقا از خوردن گوشت گاو خوددارى ميكنند « 2 » و خوك نيز پرورش نميدهند . زنان سيرن نيز عقيده ندارند كه خوردن گوشت گاو مجاز باشد و بنابراين باحترام ايزيس « 3 » مصريان از خوردن گوشت آن امتناع ميكنند . حتى بافتخار اين خدا روزه ميگيرند و جشن‌هائى برپا ميكنند . زنان اهالى بركه علاوه بر گوشت گاو از خوردن گوشت خوك نيز خوددارى ميكنند . چنين بود اين مسائل .\r\n187 - افريقائيانى كه در مغرب درياچه تريتونيس زيست ميكنند بيابانگرد نيستند .\r\nاينان عادات و رسومى ديگر دارند و با فرزندان خود رفتارى را كه بيابانگردان با فرزندان خود ميكنند نميكنند . مطلب آنست كه اهالى افريقا ، البته نه همه آنها ، زيرا من چنين ادعائى نميتوانم بكنم ، بلكه بسيارى از آنها چنين ميكنند كه اكنون نقل ميكنم :\r\nوقتى اطفال آنها بسن چهار سالگى ميرسند ، رگ‌هاى فرق آنها را با پشمى كه چربى آن گرفته نشده ميسوزانند ؛ بعضى از آنها رگ‌هاى شقيقه‌هاى اطفال را نيز ميسوزانند و مقصود آنها از اين عمل اينست كه اخلاط از مغز آنها جارى نشود و سلامت آنها را مختل نكند . آنها خود مدعى هستند كه درنتيجه انجام اين عمل از سلامتى كامل برخوردارند .\r\nحقيقت آنست كه بين مردمانى كه ما ميشناسيم افريقائيان از همه سالم‌تراند .\r\n\r\n\r\n","description":"","footnote":"\r\n( 1 ) -  Tritonis  - درباره اين درياچه رجوع شود به توضيح ذيل بند 178\r\n( 2 ) - اين مطلب با قسمتى از گفته‌هاى قبلى مؤلف مباينت دارد ( كتاب دوم - بند 18 )\r\n( 3 ) - ايزيس  ( Isis )  از خدايان مصر باستان ، خواهر و زوجه اوزيريس  ( Osiris )  كه بحكايت افسانه‌ها زراعت و ريستن و بافتن و دوختن را به مصريان آموخت\r\n","page_name":" 226 ","page_number":234},
  {"content":"\r\n\r\nاما اينكه اين امر به آن عمل مربوط باشد ، مطلبى است كه من نميتوانم با اطمينان خاطر اظهار كنم ؛ اما در هرحال ، آنان از سلامتى برخوردارند . اگر در موقعى كه رگ‌هاى اطفال را ميسوزانند آنان دچار تشنج شوند براى اين كار داروئى آماده دارند : در اين گونه مواقع مقدارى ادرار بز بر فرق اطفال ميريزند و اين دارو آنانرا راحت مىكند . اين مطلب را از قول خود اهالى افريقا نقل كردم .\r\n188 - و اما مراسم قربانى بين بيابانگردان چنين است كه نقل ميكنم : ابتدا قسمتى از گوش قربانى را مىبرند و بآنسوى آستانه « 1 » ميافكنند . آنگاه گردن حيوان را از عقب تاب ميدهند . آنان فقط براى خورشيد و ماه قربانى ميكنند . اينان خدايانى هستند كه تمام اهالى افريقا براى آنها مراسم قربانى برپا ميكنند . اما آن دسته از از اهالى افريقا كه گرد درياچه تريتونيس زندگى ميكنند مخصوصا براى آتنا « 2 » ، و بعد از او براى تريتون « 3 » و پوزئيدون « 4 » قربانىهائى اهدا ميكنند .\r\n189 - شكل لباس و سپر مجسمه‌هاى آتنا را يونانيان از اهالى افريقا تقليد كرده‌اند ؛ با اين تفاوت كه لباس افريقائىها از چرم است و حاشيه‌اى كه بر سپر آنها آويخته است به شكل مار نيست و از تسمه‌هاى چرمى ساخته شده است . بقيه قسمت‌هاى لباس آنها باهم مشابه است . نام لباسى كه بر اندام مجسمه‌هاى پالاس « 5 » مشاهده مىشود به تنهائى مبين منشاء افريقائى آن مىباشد . براى توضيح مطلب اضافه ميكنم كه افريقائيان بر روى لباسهاى خود قطعه‌اى از پوست بز با پشم‌هاى كوتاه كه حاشيه‌هائى بر آن دوخته و با روناس رنك كرده‌اند ميافكنند . كلمه سپر در زبان يونانى از نام اين نوع پوست بز اخذ شده است . بعقيده من ، حتى تشريفات مذهبى پرسروصدا نيز از ميان اين اقوام سرچشمه گرفته است ، زيرا افريقائيان نيز فريادهاى مذهبى از خود درميآورند .\r\nيونانيان به كار بردن گردونه‌هاى چهار اسبه را نيز از افريقائيان آموخته‌اند .\r\n\r\n\r\n","description":"","footnote":"\r\n( 1 ) - مقصود آستانه معبدى است كه قربانى در آن به عمل ميآيد .\r\n( 2 ) - آتنا  ( Athena )  يا آتنه الهه عقل و هنرهاى زيبا و جنك در يونان باستان .\r\n( 3 ) - تريتون  ( Triton )  درباره اين نام رجوع شود به يادداشت ذيل بند 179\r\n( 4 ) - پوزئيدون  ( Poseidon )  - رجوع شود به يادداشت ذيل بند 180\r\n( 5 ) - پالاس  ( Pallas )  نام ديگر آتنه الهه جنك و هنرهاى زيبا در يونان باستان .\r\n","page_name":" 227 ","page_number":235},
  {"content":"\r\n\r\n190 - صحراگردان افريقا ، باستثناى ناسامون‌ها ، در موقع دفن مردگان خود همان اعمالى را انجام ميدهند كه يونانيان انجام ميدهند . ناسامون‌ها مردگان خود را در حال نشسته دفن ميكنند و مراقب هستند كه محتضر را در لحظه مرگ به روى پا بنشانند تا خوابيده به پشت نميرد . كلبه‌هاى آنان از ساقه‌هاى بوته سريش « 1 » كه گرد گجن پيچيده‌اند ساخته شده و قابل نقل و انتقال است . چنين است عادات و رسوم اين اقوام .\r\n191 - تنها در مغرب رود تريتون و در مجاورت قوم اوزه « 1 - 1 » با افريقائيان كشاورز روبرو ميشويم . اينان طريق استفاده از خانه را ميدانند و ماكسى « 2 » نام دارند . موهاى خود را در طرف راست سر بلند ميكنند و طرف چپ را از ته ميتراشند . بدن خود را نيز با شنگرف اندوده ميكنند . آنان مدعى هستند كه از اخلاف اهالى تروآ « 3 » ميباشند .\r\nسرزمين آنان و بقيه افريقا در سمت مغرب بمراتب از سرزمين بيابانگردان پردرخت‌تر و پرحيوان‌تر است . قسمت شرقى افريقا ، يعنى همان قسمت كه بيابانگردان در آن زيست ميكنند تا رود تريتون پست و شن‌زار است ، در حالى كه از اين رود ببعد قسمت غربى افريقا كه افريقائيان كشاورز در آن زيست ميكنند كوهستانى و پردرخت و پرحيوان است . در همين قسمت است كه مارهاى بسيار بزرك ، شيرها ، فيل‌ها ، خرس‌ها افعىها ، خرهاى شاخدار « 4 » ، بوزينه‌ها و حيوانات بىسر كه بادعاى افريقائيان چشمان آنها در سينه است ، و همچنين مردان و زنان وحشى و ديگر حيوانات افسانه‌اى زيست ميكنند .\r\n192 - در سرزمين بيابانگردان اثرى از اين قبيل حيوانات وجود ندارد ، اما حيوانات ديگرى در آنجا يافت مىشود كه عبارتند از غزال ، آهو و خر - نه از نوع خرهائى كه آب نمىآشامند - گوزن‌هاى ديگرى كه دسته سازهاى فينيقى را از شاخ آنها ميسازند\r\n\r\n\r\n","description":"","footnote":"\r\n( 1 ) - در متن كلمهء  ( Asphadele )  به كار برده شده كه ظاهرا بايد نوعى گياه چسبنده باشد - در فرهنك نفيسى « بوته سريش » ترجمه شده است ( فرهنك نفيسى - 1931 - جلد 1 )\r\n( 1 - 1 ) -  Ausees \r\n( 2 ) -  Maxyes \r\n( 3 ) -  Troie \r\n( 4 ) - محتملا مقصود مؤلف ضرافه يا نوعى از گوزن‌هاى افريقائى بوده است .\r\n","page_name":" 228 ","page_number":236},
  {"content":"\r\n\r\n( اين حيوان از حيث جثه با يك گاو برابر است ) ، روباه‌هاى كوچك ، كفتار ، جوجه - تيغى . ميش وحشى ، ديكتى « 1 » ، شغال ، يوزپلنك و تمساح‌هائى كه طول اندام هريك به سه آرنج « 2 » ميرسد و در خشگى زندگى ميكنند و از هر حيث به سوسمار شباهت دارند و شترمرغ و مارهاى كوچكى كه هريك شاخى بر سر دارند .\r\nاين بود حيواناتى كه در اين سرزمين يافت ميشوند . از حيوانات مناطق ديگر نيز باستثناى گوزن و گراز در آن محل يافت مىشود . از گوزن و گراز در افريقا اثرى نميتوان يافت . همچنين سه نوع موش در اين سرزمين يافت مىشود : نوعى از آن را ديپود « 3 » و نوع دوم را زژرى « 4 » ( اين كلمه افريقائى است و معناى آن به يونانى تپه است ) و نوع سوم را موش تيغى مينامند . در اين سرزمين راسو نيز يافت مىشود . اينها در مزارع سيلفيوم « 5 » نشو و نما ميكنند و شباهت كاملى به راسوهاى تارتسوس « 6 » دارند . اين بود حيواناتى كه در سرزمين افريقاى بيابانگردان ميتوان يافت و تا جائى كه تحقيقات ما اجازه داده است اطلاعات كاملى درباره آنها جمع‌آورى كرده‌ايم .\r\n193 - بعد از ماكسىها ، زوئس‌ها « 7 » قرار دارند . در ميان اين قوم رسم است كه در موقع جنگ زنان آنان گردونه‌ها را به حركت درميآورند و ميرانند .\r\n194 - بعد از آنها ژيزانت‌ها « 8 » قرار دارند « 9 » . در سرزمين اينان نوعى زنبور عسل\r\n\r\n\r\n","description":"","footnote":"\r\n( 1 ) -  Dictyes  - نوع اين حيوان تشخيص داده نشد\r\n( 2 ) - آرنج واحد طول در يونان باستان و برابر يك پا و نيم يا 444 ميليمتر ( يادداشت مقدمه درباره اوزان و مقادير در يونان باستان )\r\n( 3 ) -  Dipodes \r\n( 4 ) -  Zegeries \r\n( 5 ) -  ( Silphium )  - درباره اين گياه رجوع شود به يادداشت ذيل بند 169\r\n( 6 ) -  Tartessos \r\n( 7 ) -  Zaueces \r\n( 8 ) -  Gyzantes \r\n( 9 ) - حدس زده مىشود كه محل سكونت ماكسىها ، زوئس‌ها و ژيزانت‌ها به نحوى كه هردوت نقل مىكند در طول سواحل تونس و در نزديكى محلى كه بعدها قرطاجنه در آن بوجود آمده است بوده است  Belles Lettres )  - جلد 4 - صفحه 194 )\r\n","page_name":" 229 ","page_number":237},
  {"content":"\r\n\r\nوجود دارد كه عسل فراوانى ميدهد . ولى بطوريكه نقل ميكنند مقادير بيشترى عسل بوسيله كسانى كه كارشان ساختن عسل مصنوعى است ساخته مىشود . اين مردمان همگى اندام خود را با شنگرف رنك ميكنند و غذاى آنان گوشت ميمون‌هائى است كه بتعداد زياد در كوه‌هاى سرزمين آنها وجود دارد .\r\n195 - بطوريكه اهالى قرطاجنه نقل ميكنند ، در مقابل سرزمين آنان جزيره‌ايست كه كيروئيس « 1 » نام دارد . طول آن دويست ستاد ولى عرض آن كم است و از ساحل ميتوان پياده به آن داخل شد . اين جزيره سراسر از درخت زيتون و مو پوشيده شده و درياچه‌اى در آن وجود دارد كه در گل‌ولاى آن خرده طلا يافت مىشود و دختران بومى بوسيله پرهائى كه اندود قطران بر آن زده‌اند اين خرده طلاها را استخراج ميكنند . در اينكه اين مطلب صحيح است يا خير ، من اطلاعى ندارم و آنچه نقل كردم از قول ديگران بود ، اما بعيد به نظر نميرسد . من خود در زاكينتوس « 2 » به چشم ديده‌ام كه قطران از آب درياچه‌اى استخراج ميكرده‌اند . در اين سرزمين « 3 » چندين درياچه وجود دارد . بزرگترين آن از هر طرف هفتاد پا طول دارد « 4 » و عمق آن به دو اورژى « 5 » ميرسد . شاخه‌اى از مورد را بسر چوبى مىبندند و بكمك آن قطران را از درياچه بيرون ميكشند . اين قطران بوى سقز ميدهد ولى از قطران پيرى « 6 » بهتر است . اين قطران را در گودالى كه در كنار درياچه حفر كرده‌اند ميريزند و وقتى\r\n\r\n\r\n","description":"","footnote":"\r\n( 1 ) -  Kyrauis \r\n( 2 ) -  Zakynthos \r\n( 3 ) - مقصود زاكينتوس است .\r\n( 4 ) - منظور چهار ضلع درياچه است .\r\n( 5 ) - اورژى  ( Orgye )  واحد طول در يونان باستان و برابر يك متر و 776 ميليمتر ( يادداشت مقدمه درباره اوزان و مقادير در يونان باستان )\r\n( 6 ) - پيرى  ( Pierie )  در دنياى قديم چندين ناحيه به اين نام خوانده ميشد ( مخصوصا قسمتى از مقدونيه و قسمتى از سوريه قديم ) - ظاهرا مقصود مولف در اين مقام قسمتى از مقدونيه قديم است كه به اين نام خوانده ميشد .\r\n","page_name":" 230 ","page_number":238},
  {"content":"\r\n\r\nبه مقدار زياد جمع‌آورى شد آن را از گودال بيرون ميآورند و در ظروف آمفور « 1 » ميريزند . آنچه در درياچه ميريزد ، از داخل زمين ميگذرد و از دريائى كه تقريبا بفاصله چهار ستاد « 2 » از درياچه قرار گرفته بيرون ميآيد . از اينقرار آنچه دربارهء جزيره‌ايكه در نزديكى سواحل افريقا قرار گرفته نقل ميكنند نيز ممكن است كاملا با حقيقت تطبيق نمايد .\r\n196 - اهالى قرطاجنه اين مطلب را نيز نقل ميكنند : در آنسوى ستونهاى هركول « 3 » قسمتى ديگر از افريقا قرار دارد كه در آنجا نيز مردمانى در آن زيست ميكنند . وقتى قرطاجنىها بسرزمين اين مردمان ميرسند كالاى خود را از كشتى بيرون ميآورند و در طول ساحل بدنبال هم قرار ميدهند و سپس به كشتىهاى خود برميگردند و دودهائى به آسمان متصاعد ميكنند .\r\nبومىها بمشاهده دود به ساحل نزديك ميشوند و مقدارى طلا در مقابل آن كالاها قرار ميدهند و سپس بفاصله معين از آن عقب ميروند . قرطاجنىها بازميگردند و مقدار طلا را ملاحظه ميكنند ؛ اگر آن را معادل كالاى خود بيابند ، برميدارند و ميروند ولى اگر آن را معادل كالاى خود نيابند بار ديگر به كشتىهاى خود بازميگردند و در آنجا منتظر ميشوند « 4 » . سپس بوميان نزديك ميشوند و مقدارى طلا بر آنچه كه قبلا نهاده بودند اضافه ميكنند تا آنكه آنان راضى شوند . بطوريكه قرطاجنىها نقل ميكنند هيچيك از طرفين در اين معامله تقلب نميكنند . قرطاجنىها خود قبل از اينكه مقدار طلا به نظر بوميان با كالاى آنان برابر شود دست به آن نميزنند و بوميان نيز قبل از آنكه قرطاجنىها طلا را بردارند به كالاى آنان دست نميزنند .\r\n197 - چنين بود وصف آن دسته از افريقائيان كه قادر به نقل نام آنان ميباشيم . اكثر\r\n\r\n\r\n","description":"","footnote":"\r\n( 1 ) - آمفور  ( Amphores )  نوعى ظرف و واحد حجم در يونان باستان ، برابر 19 ليتر و يك دسى ليتر ( يادداشت مقدمه دربارهء اوزان و مقادير در يونان باستان )\r\n( 2 ) - ستاده  ( Stade )  واحد طول در يونان باستان و برابر 177 متر و 6 سانتيمتر ( يادداشت مقدمه دربارهء اوزان و مقادير در يونان باستان )\r\n( 3 ) - مقصود جبل الطارق امروز است\r\n( 4 ) - ظاهرا علت اين طرز معامله طلا در سواحل غربى آفريقاى آن زمان عدم اعتماد متقابل بازرگانان قرطاجنى و بوميان نيمه وحشى افريقا بوده است\r\n","page_name":" 231 ","page_number":239},
  {"content":"\r\n\r\nاينان در گذشته از طرف پادشاه پارس‌ها نگرانى نداشته‌اند و امروز هم از اين حيث نگرانى ندارند . مطلبى كه بايد درباره اين منطقه اضافه كنم اينست كه تا جائى كه ما ميدانيم مردمان اين منطقه از چهار نژاد هستند و نه بيشتر « 1 » . دو نژاد از اين چهار نژاد بومى هستند و دو نژاد ديگر بومى نيستند : افريقائيان و حبشيان كه دسته اول آنها در شمال و دسته دوم در جنوب افريقا زيست ميكنند بومى هستند ؛ ولى فينيقىها و يونانيان از خارج آمده‌اند .\r\n198 - بعقيدهء من افريقا از حيث حاصلخيزى نيز قارهء جالبى كه بتوان آن را با آسيا يا اروپا مقايسه كرد نميباشد . البته باستثناى سرزمين كىنيپس « 2 » ( كه نام آن با نام رود آن يكى است ) . اين ناحيه از حيث توليد غلات با بهترين اراضى برابرى مىكند و از هيچ حيث با ديگر قسمت‌هاى افريقا قابل قياس نيست ؛ زيرا خاك آن سياه است و چشمه‌هاى فراوانى آن را آبيارى مىكند . خطر خشگسالى يا زيادى باران در آنجا وجود ندارد ( در اين قسمت از افريقا باران مىبارد ) . ميزان توليد گندم در اين سرزمين با توليد بابل « 3 » برابر است . سرزمين مورد سكونت اوسپرىها « 4 » نيز حاصلخيز است . وقتى محصول در آنجا به بهترين وضع ميرسد نسبت آن صد به يك است . اين نسبت در سرزمين كىنيپس به سيصد به يك ميرسد .\r\n199 - اكنون بايد اين مطلب جالب را نيز اضافه كنم : در سرزمين سيرن « 5 » كه مرتفع‌ترين نقطه قسمتى از افريقا كه باديه‌نشينان در آن زيست ميكنند محسوب مىشود محصول در سه فصل برداشته مىشود .\r\n\r\n\r\n","description":"","footnote":"\r\n( 1 ) - بايد توجه داشت كه هردوت مصر را در تقسيم‌بندى جغرافياى ربع مسكون آن عصر جزء افريقا نميدانست ( هردوت - كتاب دوم بند 8 - 18 - 32 - 65 - كتاب چهارم بند 41 )\r\n( 2 ) - كىنيپس  ( Kinyps )  - اين ناحيه در تريپولى واقع شده و امروز وادى كنعان نام دارد .\r\n( 3 ) - مقصود مؤلف بابل قديم پايتخت باستانى امپراتورى بابل در ساحل فرات است .\r\n( 4 ) -  Evesprides \r\n( 5 ) -  ( Cyrene )  - درباره اين محل رجوع شود به يادداشت ذيل بند 152\r\n","page_name":" 232 ","page_number":240},
  {"content":"\r\n\r\nبار اول محصول و ميوه‌هاى منطقهء ساحلى را جمع‌آورى ميكنند . همين كه اين كار تمام شد محصول و ميوه‌هاى منطقه‌اى كه بالاتر از اين منطقه ساحلى است و منطقه وسطى نام دارد و به قسمت « تپه‌ها » معروف است بدست ميآيد و آماده برداشت مىشود .\r\nو همين كه محصول اين قسمت وسطى نيز جمع‌آورى شد محصول منطقه عليا ميرسد و و آماده برداشت مىشود . به اين ترتيب وقتى محصول اول مصرف و تمام مىشود محصول دو منطقه ديگر آماده است ، بقسمى كه فصل برداشت محصول در سرزمين سيرن هشت ماه پىدرپى طول ميكشد . آنچه در اين باره نقل شد كافى به نظر ميرسد .\r\n200 - پارس‌هائى كه براى كمك به فرتيمه « 1 » آمده بودند ، بفرمان آرياند « 2 » از مصر حركت كردند و همين كه به بركه وارد شدند شهر را محاصره كردند و تسليم مسببين قتل آركسيلاس را خواستار شدند . اما چون اهالى بركه تمام ساكنان شهر خود را مسئول اين قتل ميدانستند از مذاكره با آنان خوددارى كردند در اين حال پارس‌ها مدت نه ماه شهر را در محاصره نگهداشتند و در اين مدت به حفر مجارى زيرزمينى بسوى محوطه داخلى شهر و حملات شديد بسوى آن پرداختند . اما شاگرد آهنگرى اين مجارى زيرزمينى را بوسيله سپرى كه رويه‌اى مفرغين داشت كشف كرد . تدبيرى كه او براى اين كار انديشيد چنين بود : اين شخص سپر خود را در چندين نقطه شهر در داخل حصار بر روى زمين قرار داد . هرجا كه در زير آن بحفر خندق مشغول نبودند زمين ساكت و بىصدا بود ؛ اما آنجا كه در زير آن به حفارى مشغول بودند سپر بارتعاش درميآمد اهالى بركه در همان نقاط مجارى ديگرى در جهت مخالفت بسوى دشمن حفر ميكردند و حفاران پارسى را بقتل ميرسانيدند . چنين بود تدبيرى كه اهالى بركه براى خنثى كردن عمليات حفارى پارس‌ها انديشيدند . اما در مورد حملات پارس‌ها بسوى شهر ، اهالى بركه اين حملات را نيز دفع كردند .\r\n201 - چون تدريجا دو حريف قواى خود را از دست ميدادند و از هر طرف ، چه از جانب پارس‌ها و چه از جانب اهالى بركه ، تعداد كثيرى از سپاهيان تلف ميشدند آمازيس\r\n\r\n\r\n","description":"","footnote":"\r\n( 1 ) -  P heretime \r\n( 2 ) -  Ariandes \r\n","page_name":" 233 ","page_number":241},
  {"content":"\r\n\r\nفرمانده سپاه زمينى تدبيرى انديشيد كه چنين بود : وى به اين مطلب پى برده بود كه تسلط بر اهالى بركه به عنف امكان‌پذير نبود اما با حيله و تدبير بيشتر امكان داشت كه بر آنها دست يافت . پس فرمان داد هنگام شب گودال عريضى حفر كردند و بر روى آن قطعات نازكى از چوب نهادند و بر روى چوبها قشرى از خاك ريختند بقسمى كه سطح آن با سطح اطراف برابر شد . سپس هنگام طلوع آفتاب اهالى بركه را به مذاكره دعوت كرد . اينان به مذاكره رضايت دادند و سرانجام با يكديگر توافق كردند . اما ترتيب اين توافق چنين بود كه شرح مىدهم : آنان بر روى گودال پنهان سوگند خوردند كه تا وقتى كه اين زمين به اين حالت باقيست توافق آنها به قوت خود باقى خواهد بود . اهالى بركه متعهد شدند كه خراجى مناسب به پادشاه پارس بپردازند و پارس‌ها نيز تعهد كردند كه اقدامى بر ضد اهالى بركه ننمايند . همين كه سوگندها مبادله شد ، اهالى بركه باعتماد اين سازش از شهر خارج شدند و دروازه‌هاى شهر را گشودند و بهركس از دشمنان كه مايل بودند به داخل شهر روند اجازه دادند كه به شهر وارد شوند .\r\nاما پارس‌ها پل مخفى « 1 » را خراب كردند و به داخل محوطه شهر هجوم بردند .\r\nآنان پل را خراب كردند تا سوگند بدروغ ياد نكرده باشند ، زيرا آنان در مقابل اهالى بركه سوگند خورده بودند كه تا وقتى كه آن زمين به آن حالت باقى است تعهدات خود را محترم شمارند . همين كه پل ويران شد ، ديگر تعهد آنان قابل دوام نبود .\r\n202 - پارس‌ها از بين اهالى بركه كسانى را كه بيش از همه مقصر بودند برگزيدند و به فرتيمه تحويل دادند . همين كه فرتيمه اينان را تحويل گرفت همه را گرداگرد حصار شهر چهار ميخ كرد و امر كرد پستان زنان آنانرا نيز بريدند و حصار شهر را با آن زينت كرد . بقيه اهالى بركه را باستثناى كسانى كه از بازماندگان باتوس « 2 »\r\n\r\n\r\n","description":"","footnote":"\r\n( 1 ) - منظور از پل قطعات چوب و قشر خاكى است كه روى گودال عريضى كه بفرمان آمازيس حفر شده بود ريخته بودند .\r\n( 2 ) -  Battos  - درباره اين شخص رجوع شود به يادداشت ذيل بند 150\r\n","page_name":" 234 ","page_number":242},
  {"content":"\r\n\r\nبودند و در اين جنايت سهيم نبودند بغنيمت به پارس‌ها بخشيد و شهر را به بازماندگان باتوس مسترد كرد .\r\n203 - پارس‌ها بقيه اهالى بركه را باسيرى بردند و راه بازگشت پيمودند . وقتى آنان به نزديكى سيرن رسيدند ، اهالى اين شهر براى اجراى پيشگوئى هاتف يكى از معابد خود اجازه دادند كه پارس‌ها از داخل حصار شهر عبور كنند . در موقعى كه سپاهيان مشغول عبور بودند باردس « 1 » كه فرماندهى قواى بحرى را به عهده داشت تصميم گرفت كه شهر را تصرف كند . اما آمازيس كه فرماندهى قواى زمينى را به عهده داشت با قصد او به مخالفت برخاست و چنين استدلال كرد كه تنها شهر يونانى كه آنان مأمور تسخير آن بوده‌اند شهر بركه بوده است نه شهرى ديگر . سرانجام وقتى از حصار شهر گذشتند و به تپه زوس كيلوس « 2 » رسيدند از كرده خود پشيمان شدند و از اينكه شهر را تصرف نكردند افسوس خوردند . پس تصميم گرفتند مجددا به آن داخل شوند . ولى اين بار اهالى سيرن آنان را مانع شدند و بىآنكه جنگى درگيرد پارس‌ها دچار هراسى شديد شدند و بفاصله‌اى معادل شصت ستاد « 3 » عقب نشستند و در آنجا مستقر شدند .\r\nولى پس از آنكه آنان در اين محل مستقر شدند فرستاده‌اى از جانب آرياند « 4 » رسيد و فرمان بازگشت آنانرا با خود آورد . پارس‌ها از اهالى سيرن تقاضا كردند كه آذوقه بازگشت آنان را فراهم كنند و همين كه آذوقه را تحويل گرفتند بسوى مصر حركت كردند . اما بعد از آن ، افريقائيان آنان را دنبال كردند و بطمع لباس و تجهيزات آنان ، عقب‌افتادگان آنان را بقتل رسانيدند و اين وضع تا وقتى كه آنان به مصر رسيدند ادامه داشت .\r\n\r\n\r\n","description":"","footnote":"\r\n( 1 ) -  Bardes \r\n( 2 ) -  Zeus Kylaios \r\n( 3 ) - ستاد  ( Stade )  واحد طول در يونان باستان و برابر 177 متر و 6 سانتيمتر ( يادداشت مقدمه دربارهء اوزان و مقادير در يونان باستان )\r\n( 4 ) -  Ariandes \r\n","page_name":" 235 ","page_number":243},
  {"content":"\r\n\r\n204 - دورترين نقطه لشكركشى پارس‌ها در افريقا شهر اوسپرىها « 1 » بود . آندسته از اهالى بركه كه بدست آنان اسير شده بودند از مصر بحضور شاهنشاه فرستاده شدند و داريوش شاه يكى از شهرهاى محقر باختريان را براى سكونت آنان اختصاص داد و اينان آن شهر را نيز كه در زمان من نيز در باختريان باقى بود بركه نام گذاردند .\r\n205 - فرتيمه نيز به سهم خود عاقبت خوبى نداشت . زيرا همين كه اهالى بركه را عقوبت كرد و از افريقا به مصر بازگشت بوضعى فجيع درگذشت : جاندار و زنده ، بدنش كرم گذارد و اين امر ثابت كرد كه كينه‌توزى زياده از حد خشم خدايان را به حركت ميآورد .\r\nچنين بود انتقام فجيع فرتيمه زوجه باتوس از اهالى بركه .\r\nپايان جلد چهارم\r\n\r\n\r\n","description":"","footnote":"\r\n( 1 ) -  ( Evesperides )  - بنا بحكايت مولف اين محل كمى دور تر از محل شهر بركه بوده است ( كتاب حاضر - بند 171 )\r\n","page_name":" 236 ","page_number":244},
  {"content":"\r\n\r\n\r\nفهرست اسامى اشخاص و بلاد\r\nآ آبيدوس ، 175\r\nآباريس ، 102\r\nآپريس ، 209\r\nآپولون ، 86 ، 87 ، 90 ، 162 ، 146 ، 206 ، 207 ، 208\r\nآپى ، 208\r\nآتارونت‌ها ، 193 ، 224\r\nآتريس ، 114\r\nآتن ، 7 ، 9 ، 15 ، 33 ، 35 ، 36 ، 59 ، 60 ، 153 ، 173 ، 203 ، 211\r\nآتنا ، 30 ، 221 ، 227\r\nآتنه ، 227\r\nآتلان ، 193\r\nآتلانت ، 225\r\nآتيك ، 153\r\nآپولونى ، 146 ، 148\r\nآدرياتيك ، 99\r\nآديرماش‌ها ، 188 ، 215\r\nآديكران ، 209\r\nآراروس ، 113 ، 114\r\nآراكس ، 81 ، 82 ، 105\r\nآرپوكسائيس ، 77\r\nآرتابان ، 58 ، 141 ، 180\r\nآرتاكه ، 85\r\nآرتانس ، 115\r\nآرتسكوس ، 147\r\nآرتميز ، 5\r\nآرتميزيون ، 101\r\nآرتميس اورتوسيا ، 145\r\nآرس ، 122 ، 123 ، 125\r\nآركزيلاس سوم ، 182 ، 195\r\nآركسيلاس ، 208 ، 209 ، 210 ، 211 ، 212 ، 213 ، 214\r\nآرگو ، 196 ، 197 ، 219 ، 320\r\nآرياپيتس ، 136\r\nآريانتاس ، 140\r\nآرياند ، 37 ، 39 ، 182 ، 183 ، 184 ، 213 ، 214 ، 233 ، 235\r\nآريستاس ، 45 ، 52 ، 69 ، 70 ، 84 ، 85 ، 86 ، 87 ، 98\r\nآريستا گوراس ، 177\r\nآريستودم ، 198\r\nآريستوقان ، 2\r\nآريماسپ‌ها 203\r\nآريماسپوس ، 84\r\nآرژه ، 101 ، 102\r\nآرژسيپ ، 61\r\nآرژيپه 93\r\nآركادى ، 200 ، 210\r\nآرگوس ، 156 ، 203\r\nآرگوليا ، 203\r\nآريماسپ‌ها ، 84 ، 85 ، 95\r\nآريماسپه ، 86\r\nآزوف ، 91 ، 95 ، 110 ، 121 ، 143 ، 153 ، 154\r\n\r\n","description":"","footnote":"","page_name":" 237 ","page_number":245},
  {"content":"\r\n\r\nآزيريس ، 207 ، 208\r\nآژنور ، 111 ، 198 ، 199\r\nآسبيست‌ها ، 188 ، 216\r\nآستياژس ، 31\r\nآستياژ ، 31\r\nآسكلپيوس ، 30\r\nآسيا ، 38 ، 46 ، 68 ، 71 ، 79 ، 81 ، 83 ، 74 ، 103 ، 105 ، 106 ، 107 ، 109 ، 110 ، 111 ، 112 ، 134 ، 145 ، 179 ، 180 ، 200\r\nآسياى صغير ، 7 ، 8 ، 15 ، 16 ، 37 ، 50 ، 55 ، 69 ، 78 ، 84 ، 85 ، 89 ، 102 ، 105 ، 123 ، 143 ، 140 ، 142 ، 143 ، 145 ، 146 ، 151 ، 157 ، 159 ، 175 ، 176 ، 177 ، 196 ، 211 ، 212\r\nآسيس ، 111\r\nآسيه ، 111\r\nآشور ، 11 ، 104\r\nآشيل ، 120 ، 134 ، 156\r\nآفروديت ، 30 ، 122 ، 128 ، 615\r\nآفروديزياس ، 215\r\nآگلوماكوس ، 212\r\nآگاتير ، 45 ، 61\r\nآگاتيرس ، 136 ، 154 ، 155 ، 156 ، 164 ، 168\r\nآگاتيرسوس ، 70 ، 114\r\nآگاممنون ، 156\r\nآگزيانس ، 147\r\nآلازون‌ها ، 88 ، 117\r\nآلازبر ، 213\r\nآلپ ، 116\r\nآلپيس ، 116\r\nآلتائى ، 95\r\nآلفره كروآزه ، 13\r\nآنافى ، 153\r\nآناكارسيس ، 112 ، 133 ، 134 ، 135\r\nآمازيس ، 214 ، 215 ، 233 ، 234 ، 235\r\nآمده اوت ، 13\r\nآموردريا ، 81 ، 82\r\nآمونىها ، 222 ، 223\r\nآناپا ، 96\r\nآندروفاژها 45 ، 61 ، 62\r\nآندورس ، 99\r\nالف ائولى ، 51 ، 97 ، 100 ، 145 ، 177 ، 200\r\nاپير ، 99\r\nاپيگون ، 98\r\nاتئاركوس ، 205\r\nاتين ، 3 ، 5 ، 6\r\nارانو ، 25\r\nارژنه ، 147\r\nارس ، 82 ، 103\r\nارسطو ، 2 ، 10 ، 149\r\nارفه ، 115\r\nاركومن ، 9 ، 195\r\nاروپا ، 100 ، 103 ، 106 ، 110 ، 111 ، 112 ، 116 ، 134 ، 145 ، 179 ، 180 ، 196 ، 199 ، 232\r\nاروپه ، 32 ، 111 ، 112 ، 198\r\nاريتراس ، 103\r\nاريتره ، 168 ، 103\r\nاريته ، 78\r\nارينىها ، 201\r\nازمير ، 145 ، 176\r\n\r\n","description":"","footnote":"","page_name":" 238 ","page_number":246},
  {"content":"\r\n\r\nارينىها ، 201\r\nازمير ، 145 ، 176\r\nازيود ، 98\r\nاژوس ، 200\r\nاژه ، 134\r\nاژين ، 203\r\nاسانيوس ، 201\r\nاسپاراگاپتيس ، 136\r\nاسپارت ، 16 ، 58 ، 197\r\nاسكندر ، 110\r\nاسكولاپ ، 30\r\nاسوان ، 116\r\nاشيل ، 2\r\nاطلس ، 114 ، 225\r\nافريقا ، 57 ، 68 ، 69 ، 96 ، 104 ، 105 ، 106 ، 107 ، 108 ، 110 ، 111 ، 181 ، 184 ، 185 ، 186 ، 188 ، 189 ، 190 ، 191 ، 193 ، 195 ، 196 ، 201 ، 202 ، 204 ، 205 ، 206 ، 207 ، 208 ، 209 ، 210 ، 214 ، 215 ، 216 ، 218 ، 219 ، 220 ، 122 ، 224 ، 225 ، 226 ، 227 ، 228 ، 231 ، 236\r\nافز ، 100\r\nافلاطون ، 2 ، 201\r\nافموس ، 201\r\nاقيانوس اطلس 225 -\r\nاقيانوس هند ، 68 ، 69 ، 103 ، 116 ، 107 ، 109\r\nاكسامينوس ، 118 ، 139 ، 140\r\nاكسوس ، 204 ، 205\r\nاگزوس ، 81 ، 82\r\nالمپ ، 9\r\nالفانتين ، 116\r\nإله ، 98 ، 145 ، 200\r\nامبرى ، 116\r\nاناره‌ها ، 128\r\nانگلستان ، 12\r\nانوس ، 147\r\nاوآروس ، 167\r\nاوآليكوس ، 200\r\nاوآوبازوس ، 141 ، 142\r\nاوپورپايا ، 156\r\nاوبه ، 99\r\nاوپيس ، 101 ، 102\r\nاوترپ ، 25\r\nاوتزيون ، 198\r\nاوتزيون ، 198\r\nاوجيله ، 217\r\nاوخات ، 77\r\nاودريس ، 147\r\nاوديپ ، 201\r\nاوديسه ، 96\r\nاوراس ، 114\r\nاورال ، 64 ، 154\r\nاورانى ، 25\r\nاوردسوس ، 114\r\nاوروپه ، 199\r\nاوروس ، 152\r\nارويپياد ، 59\r\nاورپيد ، 2\r\nاوريكوس ، 136\r\nاوزب ، 3 ، 5 ، 6 ، 7 ، 32\r\nاوژه 228\r\nاوزيريس ، 226\r\nاوژيلا ، 193 ، 217 ، 223\r\n\r\n","description":"","footnote":"","page_name":" 239 ","page_number":247},
  {"content":"\r\n\r\nاوسپرىها ، 216 ، 232 ، 236\r\nاوسكوس ، 115\r\nاوسكيوس ، 115\r\nاوسم ، 115\r\nاوس‌ها ، 221\r\nاوشيزها 188\r\nاوشيس‌ها ، 216 ، 217\r\nاوكتاماسادس ، 137 ، 139\r\nاوكراين ، 64\r\nاولبيا ، 88 ، 95 ، 185\r\nاولتون ، 210\r\nاولن ، 102\r\nاوتان ، 179\r\nايبار ، 115\r\nايتاليا ، 4 ، 10 ، 86 ، 96 ، 116 ، 153 ، 195\r\nايستر ، 113\r\nايستريا ، 135\r\nايستروس ، 113 ، 114 ، 115 ، 116 ، 117 ، 118 ، 135 ، 138 ، 145 ، 146 ، 148 ، 150 ، 152 ، 154 ، 155 ، 162 ، 166 ، 172 ، 173 ، 174 ، 178\r\nايسكر ، 115\r\nايدانتيرس ، 135 ، 165 ، 166 ، 168 ، 174\r\nايراسا ، 208 ، 209\r\nايران ، 27 ، 38 ، 39 ، 56 ، 82 ، 163\r\nايرك ، 61\r\nايركس ، 91\r\nايركس ، 100 ، 22\r\nايسدون‌ها ، 61 ، 69 ، 70 ، 84 ، 87 ، 94 ، 98\r\nايفيژنى ، 156\r\nايليتى ، 101\r\nايلييرى ، 115\r\nاينانوس ، 202\r\nاينگولتز ، 88\r\nب بابل ، 71 ، 107 ، 232\r\nباتوس ، 182 ، 183 ، 194 ، 201 ، 204 ، 205 ، 206 ، 207 ، 208 ، 209 ، 210 ، 211 ، 312 ، 234 ، 235 ، 236\r\nباختريان ، 183 ، 236\r\nباروس ، 214 ، 235\r\nباكال‌ها 188 ، 217\r\nباكوس ، 30 ، 137 ، 137 ، 158\r\nبالتيك ، 65\r\nبالكان ، 114 ، 115 ، 148\r\nبئوسى ، 98 ، 153 ، 196\r\nبرديا ، 107 ، 171 ، 179\r\nبركه ، 37 ، 39 ( 182 ، 183 ، 184 ، 188 ، 209 ، 209 ، 213 ، 214 ، 216 ، 217 ، 226 ، 233 ، 234 ، 235 ، 236\r\nبرورون ، 196\r\nبه سفر ، 48 ، 95 ، 104 ، 141 ، 142 ، 143 ، 144 ، 145 ، 146 ، 162 ، 176 ، 179 ، 180\r\nبه سفر كيمرى ، 95\r\nبنغازى ، 216\r\nبودن‌ها ، 43 ، 45 ، 61 ، 91 ، 155 ، 157 ، 163 ، 166 ، 174\r\nبوريستن ، 65 ، 76 ، 87 ، 88 ، 93 ، 113 ، 118 ، 119 ، 121 ، 129 ، 136 ، 137 ، 139 ، 155\r\nبوسنى ، 115\r\nبوگ ، 64 ، 88 ، 113 ، 117\r\nبىتىنى ، 88 ، 180\r\n\r\n","description":"","footnote":"","page_name":" 240 ","page_number":248},
  {"content":"\r\n\r\nبيروت ، 111\r\nبيزانس ، 3 ، 5 ، 48 ، 144 ، 145 ، 176 ، 179 ، 180\r\nپ پاپيوس ، 122\r\nپارالات ، 78\r\nپارس ، 5 ، 7 ، 8 ، 29 ، 48 ، 54 ، 56 ، 59 ، 62 ، 78 ، 104 ، 107 ، 141 ، 147 ، 151 ، 155 ، 163 ، 164 ، 165 ، 166 ، 168 ، 169 ، 170 ، 181 ، 172 ، 173 ، 174 ، 176 ، 177 ، 179 ، 180 ، 184 ، 234\r\nپارس‌ها ، 102 ، 103 ، 109 ، 178 ، 179 ، 180 ، 181 ، 184 ، 213 ، 234 ، 235 ، 236\r\nپاروره‌آها ، 200\r\nپارناس ، 86\r\nپاريون ، 176\r\nپاكتىها ، 109\r\nپارس ، 227\r\nپالوس ، 154\r\nپالوس مايوتيس ، 75 ، 90 ، 91 ، 143 ، 153 ، 154 ، 155 ، 159 ، 162 ، 165 ، 172\r\nپامفيلى ، 188 ، 102\r\nپانتوداكتيلون ، 196\r\nپانتى كاپس ، 82 ، 90 ، 113 ، 120\r\nپانتىگاپه ، 152\r\nپانيازيس ، 5 ، 6 ، 7\r\nپئونى ، 100 ، 115\r\nپرسه ، 103\r\nپرفر ، 100\r\nپركوپ ، 120 ، 121 ، 152\r\nپروزرپين ، 30\r\nپروكونز ، 69 ، 84 ، 85 ، 86 ، 176\r\nپرومته ، 111\r\nپونت ، 146\r\nپريكلس ، 1 ، 2\r\nپسامتيك ، 106\r\nپسيل ، 188 ، 193 ، 218\r\nپلاتئا ، 182 ، 194 ، 202 ، 204 ، 208 ، 215\r\nپلاته ، 8 ، 9 ، 140\r\nپلازژها ، 196 ، 197\r\nپلوپونز ، 10 ، 11 ، 135 ، 145 ، 183 ، 196 ، 210 ، 219\r\nپلوتارك ، 2 ، 12\r\nپلوتون ، 30\r\nپلين ، 30\r\nپلينوس ، 215\r\nپليون ، 219\r\nپوآكلس ، 199\r\nپورانا ، 113\r\nپوزانياس ، 140\r\nپوزئيدون ، 30 ، 122 ، 123 ، 222 ، 227\r\nپولوكس 197\r\nپولىنيس 198\r\nپوليمنستوس ، 201 ، 205\r\nپوليم‌نى ، 25\r\nپون ، 78 ، 81\r\nپىتيوس ، 58\r\nپيرگوس ، 113 ، 200\r\nپيرى ، 230\r\nپيزيندليس ، 5\r\nت تئاروس ، 45 ، 146 ، 147 ،\r\n\r\n","description":"","footnote":"","page_name":" 241 ","page_number":249},
  {"content":"\r\n\r\nتئاسپيس ، 107\r\nتارانت ، 86 ، 135\r\nتارانتوم ، 153\r\nتارتسوس ، 203 ، 229\r\nتارژيتائوس ، 76 ، 77\r\nتاكساكيس ، 165 ، 174\r\nتالس ، 2\r\nتالى ، 25\r\nتانان ، 96\r\nتانائيس ، 44 ، 91 ، 99 ، 110 ، 113 ، 121 ، 154 ، 161 ، 162 ، 163 ، 166 ، 167\r\nتايژت ، 196 ، 198\r\nتئودور ، 5\r\nتئوگونى ، 98\r\nتب ، 20 ، 222\r\nترا ، 182 ، 183 ، 194 ، 199 ، 200 ، 201 ، 202 ، 204 ، 205 ، 206 ، 207 ، 210 ، 212\r\nترابوزان ، 78\r\nتراس ، 100 ، 182 ، 183 ، 198 ، 199 ، 200 ، 201\r\nتراكه ، 152\r\nتراكيه ، 37 ، 41 ، 46 ، 48 ، 63 ، 84 ، 100 ، 114 ، 115 ، 132 ، 138 ، 139 ، 141 ، 146 ، 148 ، 149 ، 152 ، 156 ، 162 ، 163 ، 179\r\nترانسيلوانى ، 154\r\nترپسيكور ، 25\r\nترساندر ، 198\r\nترمودون ، 143 ، 158 ، 159\r\nترمه ، 143\r\nتروآ ، 156 ، 177 ، 199 ، 228\r\nتروآد ، 104\r\nتروگلوديت‌ها ، 193 ، 224\r\nتريبال ، 115\r\nتريتون ، 219 ، 220 ، 221 ، 227 ، 228\r\nتريتوييس ، 184 ، 186 ، 220 ، 221 ، 222 ، 226 ، 227\r\nتريتيلى ، 216 ، 217 ، 232\r\nتريوپيون ، 196\r\nتسالى ، 196\r\nتسته ، 195 ، 209\r\nتكه دره ، 146\r\nتميستوكل ، 59\r\nتميسير ، 143\r\nتور ، 43 ، 45 ، 61 ، 90 ، 152 ، 153 ، 154 ، 155 ، 156 ، 164\r\nتوريد ، 57\r\nتوريكوس 153\r\nتوريوم ، 5 ، 6 ، 10\r\nتوسيديد 2 ، 9\r\nتونس ، 216 ، 220 ، 229\r\nتهران ، 27\r\nتيارانتوس ، 113 ، 114\r\nتيبو ، 224\r\nتىبىريس ، 114\r\nتير ، 111\r\nتيراس ، 83 ، 113 ، 117 ، 118 ، 141\r\nتيريت ، 117\r\nتيريس ، 117\r\nتىساژت‌ها ، 61 ، 91 ، 166\r\nتيسامن ، 198\r\nتيمنس ، 145\r\nتيندار ، 197\r\n\r\n","description":"","footnote":"","page_name":" 242 ","page_number":250},
  {"content":"\r\n\r\nج جبال اطلس ، 193\r\nجبل الطارق ، 8 ، 15 ، 79 ، 106 ، 108 ، 186 ، 189 ، 190 ، 203 ، 222 ، 225 ، 231\r\nچاد ، 224\r\nح حبشه ، 57 ، 106 ، 116\r\nخ خشيارشا ، 7 ، 8 ، 35 ، 58 ، 107 ، 108 ، 140\r\nخليج عربستان 108\r\nخليج فارس ، 107\r\nد دارئيوس ، 31\r\nداردانل ، 104 ، 134 ، 142 ، 152 ، 175 ، 179 ، 196\r\nداريوش ، 29 ، 31 ، 36 ، 37 ، 38 ، 39 ، 43 ، 44 ، 45 ، 46 ، 27 ، 48 ، 49 ، 50 ، 51 ، 53 ، 54 ، 55 ، 56 ، 57 ، 58 ، 63 ، 64 ، 68 ، 69 ، 73 ، 75 ، 77 ، 78 ، 104 ، 107 ، 108 ، 109 ، 110 ، 112 ، 141 ، 142 ، 144 ، 145 ، 146 ، 147 ، 148 ، 105 ، 151 ، 152 ، 156 ، 162 ، 165 ، 167 ، 168 ، 170 ، 171 ، 172 ، 173 ، 174 ، 185 ، 187 ، 179 ، 180 ، 184 ، 196 ، 214 ، 236\r\nدافيس ، 175\r\nدالماسى ، 115\r\nدانوب ، 44 ، 45 ، 48 ، 50 ، 53 ، 62 ، 66 ، 113 ، 114 ، 135 ، 146 ، 148 ، 152 ، 154 ، 173 ، 175 ، 177 ، 178\r\nديئوكس ، 31\r\nدرى ، 51 ، 145\r\nدرياى آزوف ، 75 ، 153\r\nدرياى احمر ، 68 ، 69 ، 104 ، 105 ، 107\r\nدرياى اريتره ، 104 ، 105 ، 106 ، 107\r\nدرياى اژه ، 100 ، 102 ، 142 ، 153 ، 176 ، 196\r\nدرياى خزر 82 ، 105 ، 139\r\nدرياى سرخ 106\r\nدرياى سياه ، 8 ، 37 ، 45 ، 48 ، 51 ، 54 ، 55 ، 58 ، 65 ، 66 ، 74 ، 78 ، 85 ، 88 ، 93 ، 95 ، 103 ، 104 ، 110 ، 112 ، 117 ، 134 ، 140 ، 141 ، 142 ، 143 ، 145 ، 146 ، 149 ، 151 ، 152 ، 153 ، 159\r\nدرياى مرمره ، 142 ، 176\r\nدريو ، 5\r\nدلف ، 34 ، 63 ، 86 ، 87 ، 195 ، 101 ، 205 ، 256 ، 207 ، 208 ، 210 ، 211 ، 220\r\nدلوس ، 99 ، 100 ، 101 ، 102\r\nدمتر ، 30 ، 120\r\nدموناكس ، 210 ، 211\r\nدن ، 139 ، 165\r\nدنديمون ، 134\r\nدودون ، 99\r\nدنيپر ، 64 ، 88 ، 113 ، 119 ، 121\r\nدنيستر ، 64 ، 83 ، 113 ، 117\r\nدون ، 64 ، 91 ، 110 ، 113 ، 117 ، 154 ، 167\r\nديان ، 99 ، 100 ، 145 ، 156\r\nديوسس ، 31\r\nديونيزوس ، 126 ، 137 ، 145 ، 157\r\nديونيزوس باكوس ، 137\r\nر رم ، 122 ، 206\r\n\r\n","description":"","footnote":"","page_name":" 243 ","page_number":251},
  {"content":"\r\n\r\nرودس ، 186\r\nرودوپ ، 115\r\nروسيه ، 87 ، 82 ، 83 ، 88 ، 95 ، 121\r\nروم ، 176\r\nريون ، 103 ، 110\r\nريونى ، 143\r\nز زالينتوس ، 130\r\nزوئس‌ها ، 229\r\nزوپير ، 107\r\nزوس ، 30 ، 99 ، 122 ، 169 ، 222\r\nزوس كيلوس ، 235\r\nژ ژازون ، 220\r\nژانترا ، 114\r\nژانروس ، 114\r\nژت ، 45 ، 53\r\nژتروس ، 114\r\nژتروس ، 114\r\nژريون ، 78\r\nژلن ، 45\r\nژلون ، 61 ، 155 ، 158 ، 163 ، 165 ، 174\r\nژلونوس ، 81 ، 157\r\nژندان‌ها ، 219\r\nژوپيتر ، 30 ، 86 ، 99 ، 111 ، 122 ، 145 ، 169 ، 198 ، 199 ، 206\r\nژونون ، 30 ، 86 ، 122\r\nس ساباكوس ، 106\r\nساتاسپس ، 107 ، 108\r\nساتورن ، 120\r\nساراتف ، 120\r\nسارد ، 111\r\nسارونيك ، 153\r\nسارمات ، 88 ، 117 ، 154 ، 155\r\nساس ، 56\r\nساسپيرها ، 103 ، 104\r\nسالامين ، 211\r\nسالموكسيس ، 148 ، 149\r\nسالميدسوس ، 148\r\nسانتورن ، 199\r\nساندورس ، 9\r\nسامو ، 211\r\nساموس ، 5 ، 7 ، 8 ، 15 ، 48 ، 108 ، 144 ، 145 ، 149 ، 176 ، 186 ، 191 ، 194 ، 211 ، 212\r\nسپارت ، 59 ، 60 ، 140 ، 183 ، 190 ، 194 ، 196 ، 196 ، 198 ، 200\r\nسپكوس ، 115\r\nسپارگاپيتس ، 135\r\nستاليمن ، 196\r\nسترابون ، 53 ، 61 ، 62\r\nستراتيس ، 176\r\nسرت ، 113 ، 114\r\nسرس ، 30 ، 120\r\nسستوس ، 179\r\nسقراط ، 2 ، 149\r\nسكاها ، 37 ، 38 ، 39 ، 41 ، 44 ، 45 ، 46 ، 47 ، 49 ، 51 ، 52 ، 53 ، 54 ، 55 ، 56 ، 57 ، 58 ، 59 ، 60 ، 61 ، 62 ، 63 ، 64 ، 65 ، 66 ، 71 ، 74 ، 75 ، 86 ، 77 ، 78 ، 79 ، 81 ، 82 ، 83 ، 84 ، 85 ، 88 ، 89 ، 90 ، 91 ، 92 ، 93 ، 94 ، 95 ، 96 ، 97 ، 98 ، 99 ، 112 ، 113 ، 114 ، 116 ،\r\n\r\n","description":"","footnote":"","page_name":" 244 ","page_number":252},
  {"content":"\r\n\r\n117 ، 118 ، 119 ، 120 ، 121 ، 122 ، 123 ، 124 ، 125 ، 126 ، 127 ، 128 ، 129 ، 130 ، 131 ، 132 ، 133 ، 134 ، 135 ، 136 ، 137 ، 138 ، 139 ، 140 ، 141 ، 144 ، 147 ، 151 ، 152 ، 153 ، 154 ، 156 ، 157 ، 158 ، 159 ، 160 ، 162 ، 162 ، 163 ، 164 ، 166 ، 167 ، 168 ، 169 ، 170 ، 171 ، 172 ، 173 ، 174 ، 175 ، 177 ، 178 ، 179 ، 180 ، 182 ، 184 ، 191\r\nسكوپازيس ، 164 ، 169 ، 174\r\nسكولوت ، 77\r\nسكيتس ، 77 ، 81\r\nسكيلاكس ، 68 ، 69 ، 109\r\nسليكس ، 44 ، 133 ، 135 ، 137 ، 139\r\nسلت ، 116\r\nسلته ، 126\r\nسليمان ( كوه ) ، 109\r\nسمپلكاد ، 142\r\nسلمه ، 137\r\nسنت آنژ ، 220\r\nسند ، 69 ، 96 ، 105 ، 109 ، 110\r\nسنديك ، 143\r\nسوئز ( كانال ) ، 105 ، 110\r\nسوئيداس ، 3 ، 5\r\nسورومات‌ها ، 43 ، 46 ، 61 ، 91 ، 121 ، 155 ، 158 ، 162 ، 163 ، 164 ، 160 ، 169 ، 174\r\nسوريه ، 104 ، 105 ، 230\r\nسوستراتوس ، 203\r\nسوسم عدسى 176\r\nسوفوكل ، 2 ، 9\r\nسولوئيس ، 108\r\nسولون ، 2\r\nسوليوس ، 134 ، 135\r\nسونيوس 153\r\nسياگزار ، 31\r\nسياگزارس ، 31\r\nسيانه ، 142 ، 146\r\nسىبل ، 110 ، 134\r\nسيپ سلوس ، 31\r\nسيت ، 77\r\nسيتالكس ، 138 ، 139\r\nسيده ، 78\r\nسيرت ، 216 ، 218 ، 219 ، 220\r\nسيرژيس ، 168\r\nسيرن ، 8 ، 16 ، 182 ، 185 ، 188 ، 189 ، 190 ، 191 ، 194 ، 195 ، 201 ، 204 ، 205 ، 206 ، 207 ، 208 ، 209 ، 210 ، 211 ، 212 ، 213 ، 215 ، 216 ، 218 ، 226 ، 232 ، 233 ، 235\r\nسيرنائيك ، 146 ، 188 ، 201 ، 204 ، 209 ، 215 ، 216 ، 223\r\nسيروس ، 31\r\nسيريس ، 59\r\nسيزيولى ، 148\r\nسيزيك ، 36 ، 82 ، 134 ، 176\r\nسيژه ( دماغه ) ، 104\r\nسيس ، 34\r\nسيستان ، 109\r\nسيسيل ، 4 ، 10 ، 189\r\nسينا ( صحرا ) ، 104\r\nش شارون ، 14\r\n\r\n","description":"","footnote":"","page_name":" 245 ","page_number":253},
  {"content":"\r\n\r\nشاريت ، 219\r\nشوش ، 46 ، 141 ، 142\r\nشونكا ، 56\r\nص صربستان ، 115\r\nصور ، 111\r\nع عربستان ، 68 ، 104 ، 105 ، 106\r\nف فاز ، 103 ، 104 ، 110 ، 143\r\nفبوس ، 84\r\nفيوس آپولون ، 206\r\nفديم ، 32\r\nفديمه ، 32\r\nفرانسه ، 1 ، 27 ، 28\r\nفرتيمه ، 182 ، 211 ، 212 ، 214 ، 233 ، 234 ، 336\r\nفرونيمه ، 205\r\nفرورتيش ، 56\r\nفريجيه 100\r\nفريژيه ، 78\r\nفريكسه ، 200\r\nفزن ، 218\r\nفلا ، 190 ، 220\r\nفلسطين ، 104 ، 105 ، 146\r\nفوسه ، 98 ، 176\r\nفيليپ ، 100 ، 115\r\nفيثاغورث ، 2 ، 149 ، 150\r\nفينيقيه ، 8 ، 68 ، 104 ، 109 ، 111 ، 112 ، 198 ، 199\r\nق قبرس ، 211\r\nقرطاجنه ، 107 ، 189 ، 217 ، 229 ، 230 ، 231\r\nقفقاز ، 48 ، 83 ، 84 ، 103 ، 110 ، 143 ، 151\r\nك كابس ، 216\r\nكاپادوكيه ، 78 ، 158\r\nكاتيار ، 77\r\nكادموس ، 14 ، 198 ، 199\r\nكارستوس ، 99\r\nكالسدونى ، 142 ، 179 ، 180\r\nكارپات ، 64 ، 114\r\nكارپات ، 116 ، 154\r\nكارپيس ، 116\r\nكارتاك ، 222\r\nكاركىنيتيس ، 152\r\nكارون ، 14\r\nكارى ، 6 ، 102 ، 109 ، 212 ، 215\r\nكارياندا ، 109\r\nكاساندان ، 31 ، 33\r\nكاساندانه ، 31 ، 32\r\nكاسپاتيروس ، 109\r\nكاستور ، 197\r\nكالسدوئن ، 48\r\nكالىيىها ، 88\r\nكاليسته ، 183 ، 199\r\nكاليوپ ، 25\r\nكامبيز ، 31\r\nكامبيزس ، 31\r\nكانتن ( دماغه ) ، 108\r\nكاندول ، 5 ، 31\r\nكاندولس ، 31\r\nكايستروبيوس ، 69 ، 84\r\n\r\n","description":"","footnote":"","page_name":" 246 ","page_number":254},
  {"content":"\r\n\r\nكئوس ، 102\r\nكتزياس ، 2 ، 12 ، 53 ، 61 ، 22 ، 179 ، 170 ، 212\r\nكتيبه بيستون ، 56\r\nكديره 79\r\nكرت ، 1 ، 202 ، 102 ، 204 ، 112\r\nكرچ ، 95\r\nكرزوس ، 30 ، 31\r\nكرسون ، 152\r\nكرسونز ، 49 ، 75 ، 152 ، 174 ، 175 ، 179\r\nكرمن ، 90\r\nكروآمى ، 115\r\nكروبيز ، 114\r\nكروزوس ، 39 ، 31\r\nكرمنوآ ، 90 ، 159\r\nكريمه ، 64 ، 75 ، 95 ، 152 ، 179\r\nكلئومبروت ، 140\r\nكليو ، 25\r\nكمبوجيه ، 57 ، 190 ، 213\r\nكنتادسدوس ، 146 ، 147\r\nكنستانتين ، 176\r\nكنوروس ، 135\r\nكنيد ، 212\r\nكوئيس ، 51 ، 150\r\nكوتيس ، 111\r\nكور ، 30\r\nكورش ، 5 ، 29 ، 81 ، 102 ، 123 ، 174 ، 217\r\nكوروبيوس ، 101 ، 203 ، 204\r\nكولون ، 200\r\nكولوكسائيس ، 86 ، 78\r\nكولئوس ، 202 ، 204\r\nكولشيد ، 103 ، 104 ، 110 ، 143\r\nكولوتا ، 153\r\nكيپ سلوس ، 31\r\nكيروئيس ، 189\r\nكيرنه ، 207\r\nكيروس ، 29 ، 31\r\nكيف ، 119 ، 121\r\nكيمرى ، 71 ، 82 ، 83 ، 84 ، 85 ، 110 ، 153 ، 154\r\nكيمه ، 177\r\nكىنيپس ، 219 ، 232\r\nكيوس ، 176\r\nگ گارامانت‌ها ، 193 ، 218 ، 223 ، 224\r\nگامفارانت ، 193\r\nگاليپولى ، 152\r\nگبه ليزيس ، 148\r\nگت ، 148 ، 150 ، 163\r\nگرئونلند ، 124\r\nگروس ، 90 ، 113 ، 115 ، 119 ، 120 ، 129\r\nگريفون‌ها ، 84 ، 85 ، 94 ، 203\r\nگرينوس ، 201\r\nگزنفون ، 2\r\nگوآتوزيروس ، 112\r\nگوآد الكبير ، 203\r\nگوبارو ، 172 ، 173\r\nگوبرياس ، 62\r\nگيليكام‌ها ، 216\r\nل لااوديكه ، 99 ، 101\r\nلائوداماس ، 176\r\n\r\n","description":"","footnote":"","page_name":" 247 ","page_number":255},
  {"content":"\r\n\r\nلائودامناس ، 176\r\nلاپيت‌ها ، 207\r\nلاتون ، 30 ، 206\r\nلاكدمون ، 135 ، 182 ، 194 ، 194 ، 196 ، 197 ، 220\r\nلامپساك ، 14 ، 175\r\nلئاتيكيدس ، 16\r\nلئوس ، 201\r\nلئونيداس ، 16\r\nلئو ، 30 ، 101\r\nلمنو ، 196\r\nلمنوس ، 196 ، 197\r\nلوبوس ، 123 ، 152 ، 151\r\nلوتوفاژها ، 223\r\nلوكسور ، 222\r\nلوكسياس ، 212\r\nلوكون ، 195 ، 210\r\nليبى ، 111 ، 217\r\nليبيه ، 111\r\nليپوكسائيس ، 76 ، 77\r\nليتوانى ، 88 ، 117 ، 154\r\nليدى ، 5 ، 8 ، 21 ، 111 ، 112 ، 129 ، 146\r\nليرئون ، 200\r\nليسى ، 102 ، 146\r\nليكوس ، 135\r\nليكيه ، 102\r\nليگداميس ، 5 ، 7\r\nليكزس ، 5 ، 6\r\nم ماد ، 8 ، 38 ، 41 ، 71 ، 73 ، 84 ، 104 ، 180 ، 213 ، 214\r\nمادها ، 103\r\nماراتن ، 153\r\nمارافى ، 214\r\nمارس ، 30 ، 122\r\nمارتيزا ، 147\r\nماريس ، 114\r\nماس‌ها ، 219\r\nماساگت‌ها ، 81 ، 82 ، 217\r\nماسلىها ، 221 ، 220\r\nماكسىها ، 228 ، 229\r\nماكيستوس ، 200\r\nماله ، 220\r\nمالياك ، 99\r\nمانتينه ، 210 ، 211\r\nمانس ، 111\r\nمايونس ، 166\r\nمايوتيس ، 75 ، 110 ، 121 ، 166\r\nمتاپونت ، 176 ، 87\r\nمترو ، 176 ، 220\r\nمتلن ، 150\r\nميتيلن ، 51\r\nمديترانه ، 10 ، 15 ، 68 ، 85 ، 96 ، 99 ، 102 ، 104 ، 105 ، 106 ، 111 ، 153 ، 176 ، 225\r\nمردونيوس ، 31\r\nمردونيه ، 140\r\nمركور ، 30\r\nمساميرها ، 148\r\nمستى ، 200\r\nمصر ، 4 ، 34 ، 39 ، 57 ، 68 ، 69 ، 75 ، 100 ، 104 ، 105 ، 106 ، 107 ، 108 ، 109 ، 113 ، 116 ، 126 ، 144 ، 158 ، 185 ، 188 ، 190 ، 201 ، 203 ، 209 ، 213 ،\r\n\r\n","description":"","footnote":"","page_name":" 248 ","page_number":256},
  {"content":"\r\n\r\n214 ، 215 ، 222 ، 226 ، 232 ، 233 ، 236\r\nمقدونيه ، 37 ، 41 ، 100 ، 115 ، 146 ، 152 ، 179 ، 230\r\nمگابيز ، 37 ، 107 ، 179 ، 180 ، 196\r\nمگارى ، 153 ، 180\r\nملانكلس ، 43 ، 45\r\nملانكلن‌ها ، 61 ، 91 ، 154 ، 155 ، 157 ، 164 ، 168 ، 168\r\nملپومن ، 25\r\nملداوى ، 114\r\nملط ، 14 ، 15 ، 98 ، 135 ، 146 ، 175 ، 167 ، 168\r\nممبلياروس ، 199\r\nمندروكلس ، 144 ، 145\r\nمنساركوس ، 149\r\nمنلاس ، 215\r\nموراوا ، 155\r\nمولوچنايا ، 121\r\nميترادات ، 31\r\nمبتى لن ، 14 ، 150 ، 151\r\nميديا ، 148\r\nميرتوس ، 153\r\nميرياندروس ، 104\r\nميزى ، 114 ، 146\r\nميسرينوس ، 31\r\nميسورى ، 128\r\nميس ، 1 ، 156\r\nميكرينوس 31\r\nميلتياد ، 49 ، 174 ، 175 ، 177 ، 179\r\nميلى ، 102\r\nميلياد ، 102\r\nمينرو ، 30\r\nمينى ، 183 ، 194 ، 196 ، 197\r\nمينياس ، 196\r\nن نئارك ، 110\r\nناپاريس ، 114\r\nناسامون‌ها ، 193 ، 217 ، 218 ، 223 ، 228\r\nنپتون ، 30 ، 122\r\nنخائو ، 106\r\nنخوى ، 106\r\nنسامون ، 188\r\nنكوس ، 69 ، 106\r\nنور ، 115\r\nنوش ، 115\r\nنوديون ، 200\r\nنورها ، 43 ، 45 ، 88 ، 117 ، 154 ، 155 ، 156 ، 157 ، 164 ، 168\r\nنىپسه‌ها ، 148\r\nنيجريه ، 224\r\nنيل ، 10 ، 69 ، 104 ، 104 ، 110 ، 116 ، 118\r\nو وادى كنعان ، 232\r\nوالداشى ، 114\r\nوستا ، 30 ، 122\r\nوستوس ، 48\r\nولگا ، 64 ، 82\r\nونوس ، 30 ، 122 ، 128\r\nوولكن ، 30\r\nه هادس ، 30\r\n\r\n","description":"","footnote":"","page_name":" 249 ","page_number":257},
  {"content":"\r\n\r\nهارپاگ ، 31\r\nهارپاگوس ، 31\r\nهاليكارناس ، 4 ، 5 ، 6 ، 7 ، 10 ، 69\r\nهانرى برگن ، 27 ، 157\r\nهرا ، 30 ، 145\r\nهراكلس ، 6 ، 30 ، 78 ، 79\r\nهرايون ، 145 ، 146 ، 204\r\nهردوت ، 1 ، 2 ، 3 ، 4 ، 4 ، 6 ، 7 ، 8 ، 9 ، 10 ، 11 ، 12 ، 13 ، 16 ، 25 ، 26 ، 27 ، 28 ، 29 ، 30 ، 33 ، 34 ، 35 ، 36 ، 37 ، 38 ، 39 ، 41 ، 44 ، 45 ، 47 ، 50 ، 51 ، 53 ، 56 ، 57 ، 60 ، 62 ، 63 ، 64 ، 65 ، 67 ، 69 ، 70 ، 74 ، 76 ، 77 ، 78 ، 81 ، 84 ، 85 ، 86 ، 89 ، 90 ، 94 ، 95 ، 97 ، 98 ، 101 ، 202 ، 102 ، 105 ، 106 ، 107 ، 109 ، 110 ، 111 ، 112 ، 114 ، 115 ، 116 ، 119 ، 120 ، 121 ، 122 ، 123 ، 124 ، 126 ، 128 ، 129 ، 130 ، 132 ، 133 ، 134 ، 135 ، 136 ، 137 ، 138 ، 139 ، 141 ، 142 ، 143 ، 144 ، 147 ، 147 ، 148 ، 152 ، 153 ، 154 ، 157 ، 159 ، 162 ، 163 ، 169 ، 171 ، 175 ، 177 ، 178 ، 178 ، 179 ، 180 ، 182 ، 183 ، 184 ، 185 ، 186 ، 189 ، 190 ، 191 ، 193 ، 195 ، 196 ، 200 ، 203 ، 204 ، 209 ، 213 ، 214 ، 216 ، 217 ، 221 ، 222 ، 223 ، 229 ، 232\r\nهستيا ، 30 ، 169\r\nهركول ، 6 ، 8 ، 30 ، 63 ، 68 ، 78 ، 79 ، 80 ، 81 ، 156 ، 107 ، 107 ، 111 ، 122 ، 140 ، 158 ، 159 ، 203 ، 225 ، 231 .\r\nهرمس ، 30\r\nهروفانتوس ، 175\r\nهفستوس ، 30\r\nهكاته ، 3 ، 14 ، 15 ، 66 ، 98 ، 103 ، 186 ، 187\r\nهلسپون ، 66 ، 104 ، 134 ، 142 ، 143 ، 149 ، 174 ، 175 ، 176 ، 77 ، 180\r\nهله ، 104\r\nهموس ، 114 ، 115\r\nهمر ، 11\r\nهند ، 105 ، 109\r\nهوخشتر ، 38 ، 70\r\nهومر ، 96 ، 98\r\nهيپاكيريس ، 113 ، 120\r\nهيپانيس ، 88 ، 89 ، 113 ، 117 ، 118 ، 119 ، 120 ، 121 ، 139\r\nهپيروشه ، 99 ، 101\r\nهىپوكلس ، 175\r\nهيپولااوس ، 120\r\nهير ، 147\r\nهيرژيس ، 121\r\nهيستاسپ ، 31 ، 141 ، 147\r\nهيستاسپس ، 32\r\nهيستيه ، 175 ، 176 ، 177 ، 178\r\nهيله ، 120\r\nهيليا ، 79 ، 90 ، 120 ، 134\r\nى پنى كاله ، 83 ، 95\r\n\r\n","description":"","footnote":"","page_name":" 250 ","page_number":258},
  {"content":"\r\n\r\nيونان ، 1 ، 2 ، 4 ، 7 ، 9 ، 12 ، 13 ، 14 ، 17 ، 25 ، 29 ، 30 ، 33 ، 35 ، 37 ، 38 ، 39 ، 50 ، 56 ، 59 ، 60 ، 79 ، 76 ، 96 ، 98 ، 99 ، 100 ، 101 ، 153 ، 105 ، 109 ، 112 ، 113 ، 115 ، 120 ، 122 ، 123 ، 124 ، 128 ، 133 ، 134 ، 135 ، 137 ، 140 ، 141 ، 142 ، 143 ، 146 ، 149 ، 151 ، 152 ، 153 ، 155 ، 156 ، 157 ، 158 ، 163 ، 169 ، 676 ، 180 ، 189 ، 190 ، 195 ، 196 ، 198 ، 199 ، 200 ، 201 ، 203 ، 204 ، 206 ، 209 ، 210 ، 212 ، 219 ، 222 ، 227 ، 229 ، 235 ، 231 ، 235\r\nيونى ، 6 ، 7 ، 15 ، 16 ، 49 ، 51 ، 102 ، 145 ، 149 ، 150 ، 151 ، 172 ، 173 ، 174 ، 175 ، 176 ، 177 ، 178 ، 179 ، 186\r\n\r\n","description":"","footnote":"","page_name":" 251 ","page_number":259},
  {"content":"\r\n . \r\n\r\n","description":"","footnote":"","page_name":" 252 ","page_number":260}
  ]