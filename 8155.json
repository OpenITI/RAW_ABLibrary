[
  {"content":"\r\n\r\nروزنامهء خاطرات عين السلطنه\r\n\r\n","description":"","footnote":"","page_name":" مقدمه 1 ","page_number":1},
  {"content":"\r\n\r\nگنجينهء\r\nخاطرات و سفرنامه هاى ايرانى\r\n16\r\nزيرنظر\r\nايرج افشار\r\n\r\n","description":"","footnote":"","page_name":" مقدمه 2 ","page_number":2},
  {"content":"\r\n\r\nروزنامهء\r\nخاطرات\r\nعين السلطنه\r\nجلد هشتم\r\nروزگار پادشاهى احمد شاه قاجار\r\nاز كودتاى 1299 تا زمزمهء جمهورى\r\nبه كوشش\r\nمسعود سالور / ايرج افشار\r\nانتشارات اساطير\r\n272\r\n\r\n","description":"","footnote":"","page_name":" مقدمه 3 ","page_number":3},
  {"content":"\r\n\r\nفهرستنويسى پيش از انتشار كتابخانه ملى جمهورى اسلامى ايران\r\nسالور ، قهرمان ميرزا ، 1350 - 1324 .\r\nروزنامه خاطرات عين السلطنه / تأليف قهرمان ميرزا عين السلطنه ؛ به كوشش مسعود سالور ، ايرج افشار . تهران : اساطير ، 1374 -\r\nج . انتشارات اساطير : 192 ، 212 ، 222 ، 246 ، 248 . گنجينه خاطرات و سفرنامه هاى ايرانى ؛ 8 ، 9 ، 10 ، 11 ، 12 ، 14 ، 15 ، 16 .\r\n( ج . 8 ) ISBN 964 - 331 - 036 - 1\r\n( دوره ) ISBN 964 - 331 - 191 - 0\r\nفهرستنويسى بر اساس اطلاعات فيپا ( فهرستنويسى پيش از انتشار )\r\nمندرجات : ج . 8 . روزگار پادشاهى احمد شاه قاجار ( از كودتاى 1299 تا زمزمهء جمهورى )\r\n1 . سالور ، قهرمان ميرزا ، 1250 - 1324 - - خاطرات . 2 . ايران - - تاريخ - - قاجاريان ، 1193 - - 1344 ق . 3 . ايران - - اوضاع اجتماعى - - قرن 13 ق . الف . سالور ، مسعود ، مصحح . ب . افشار ، ايرج ، 1304 - ، مصحح . ج . عنوان . د . عنوان : خاطرات عين السلطنه .\r\n3 آ 2 س / 1391 DSR\r\n0745092 / 955\r\n1374\r\n374 - 76 م *\r\nشابك : 1 - 036 - 331 - 964\r\nISBN 964 - 331 - 036 - 1\r\nشابك دوره : 0 - 191 - 331 - 964\r\nISBN 964 - 331 - 191 - 0\r\nانتشارات اساطير\r\nروزنامهء خاطرات عين السلطنه ( جلد هشتم )\r\nتأليف : قهرمان ميرزا عين السلطنه\r\nبه كوشش : آقايان مسعود سالور و ايرج افشار\r\nچاپ اول : 1379\r\nحروف چينى : مسعود\r\nليتوگرافى و چاپ : ديبا\r\nتيراژ : 2200 نسخه\r\nناشر : اساطير : ميدان فردوسى ، اول ايرانشهر ساختمان 10 تلفن : 8821473 - 8836199 فاكس : 8824250\r\nحق چاپ محفوظ است\r\n\r\n","description":"","footnote":"","page_name":" مقدمه 4 ","page_number":4},
  {"content":"\r\n\r\n\r\n[ جلد هشتم 
  ]\r\n\r\nفهرست مندرجات مجلّد هشتم روزگار پادشاهى احمد شاه از كودتاى 1299 تا زمزمهء جمهورى\r\nيادداشت هشتم : ايرج افشار\r\nمقدمه : مسعود سالور\r\nجلد سيزدهم پس از مشروطه : از دهم رجب 1339 تا 21 رجب 1340 5887\r\nحركت به الموت 6073\r\nبازگشت به قزوين 6224\r\nبه سوى الموت 6255\r\nجلد چهاردهم پس از مشروطه : از بيست و دوم رجب تا 16 شوال 1341 6361\r\nعزيمت به قزوين 6399\r\nحركت به طهران 6447\r\nسفرنامهء عتبات 6551\r\nروزنامهء طهران 6625\r\nيادداشتهاى خاطراتى 6634\r\nضمائم :\r\n1 ) جريان جنگ ساوجبلاغ ( به قلم ابو القاسم آزاد ) 6705\r\n2 ) اوضاع دنيا در سال تخاقوى ئيل ( روزنامهء ايران ) 6713\r\n\r\n","description":"","footnote":"","page_name":" مقدمه 5 ","page_number":5},
  {"content":"\r\n\r\n\r\nفهرست تصاوير و اسناد\r\n1 - بيانيهء سيد ضياء الدين طباطبائى رئيس الوزراء 5897\r\n2 - بيانيهء سيد ضياء دربارهء لغو قرارداد 5899\r\n3 - كمال پاشا 5921\r\n4 - نامهء شهربانو خانم 5923\r\n5 - ژنرال سيسكت نمايندهء آلمان - جنرال ويگاند - مارشال فوش 5970\r\n6 - بيانيهء قوام السلطنه رئيس الوزراء 6024\r\n7 - كلمانسو - لويد جورج - ژنرالهاى آلمان 6044\r\n8 - امپراطريس آلمان - شارل امپراطور اطريش و فرزندانش 6045\r\n9 - نطق احمد شاه 6064\r\n10 - راهنماى نقشهء الموت 6101\r\n11 - نقشهء الموت ترسيم عين السلطنه 6102\r\n12 - عباس و مسعود سالور در 1299 6162\r\n13 - نقشهء الموت ترسيم عين السلطنه 6167\r\n14 - هاردينگ 6178\r\n15 - نامهء زينب خانم 6219\r\n16 - اعظم الدوله ، شعاع الدين ميرزا ، افخم الدوله ، عين السلطنه 6245\r\n17 - عبد البهاء 6278\r\n18 - سر بريدهء ميرزا كوچك خان 6283\r\n19 - مشروحهء فاضل كاشانى 6295\r\n20 - ونه‌زه‌لوس - سرباز گمنام 6300\r\n21 - انور پاشا 6318\r\n22 - نامهء عز الدوله به عين السلطنه 6323\r\n23 - مقالهء اقدام ( به تو اى . . . ) 6376\r\n24 - كاريكاتور گاندى 6396\r\n25 - قبض كرايهء راه 6454\r\n26 - سينه زن ( نقاشى عفت ملك سالور ) 6503\r\n27 - زنجيرزن ( نقاشى عفت ملك سالور ) 6504\r\n28 - قمه‌زن ( نقاشى عفت ملك سالور ) 6505\r\n29 - ورقهء اجازهء ورود به مجلس 6510\r\n\r\n","description":"","footnote":"","page_name":" مقدمه 6 ","page_number":6},
  {"content":"\r\n\r\n30 - كارت دعوت مراسم ورود شاه 6537\r\n31 - سوادنامهء عين السلطنه به سردار سپه 6669\r\n32 - ساعد الدوله و سردار بهادر بختيارى 6692\r\n33 - صمد آقا صراف ، صدر المعالى ، ابراهيم الموتى ، اسعد الحكما 6693\r\n34 - كامران ميرزا عدل قاجار ( عدل الممالك ) 6694\r\n35 - موثق ديوان 6695\r\n36 - على خان سالار فاتح كجورى 6696\r\n37 - تقى كريمى 6697\r\n38 - كربلايى محمد على لله 6698\r\n39 - ميرزا اسمعيل خان شوهر ملكه 6699\r\n40 - عماد السلطنه ، عباس ، نواب عليه ، رفعت السلطان ، عين السلطنه 6700\r\n41 - سرهنگ سيف ، شعاع الدين ميرزا ، سرهنگ حقى ، ملك‌آرا ، افخم الدوله ، عين السلطنه ، رفعت السلطان ، مسعود 6701\r\n42 - عين السلطنه ، مسعود ، ميرزا اسماعيل خان ، افخم الدوله 6702\r\n43 - قمرى خانم 6703\r\n44 - بيانيهء كميتهء تفتيش فرقهء دموكرات ايران 6704\r\n\r\n","description":"","footnote":"","page_name":" مقدمه 7 ","page_number":7},
  {"content":"\r\n . \r\n","description":"","footnote":"","page_name":" مقدمه 8 ","page_number":8},
  {"content":"\r\n\r\n\r\nهشتمين يادداشت\r\nاين مجلّد از خاطرات عين السلطنه دربرگيرندهء وقايع و حوادث جهانى و مملكتى و شخصى ميان دو واقعهء مشهورست . آغازش كودتاى 1299 است و پايانش ظهور زمزمهء جمهورى ( اوائل اسفند 1302 ) ، يعنى دو سال تمام .\r\nدرين مدت چند چهرهء سياسى در ايران دائر مدار امور اصلى بوده‌اند : احمد شاه ، سيد ضياء الدين طباطبائى روزنامه‌نويس برجسته ، قوام السلطنه رجل سياسى مبارز ، ميرپنج رضاخان قزاق كهنه‌كار و نترس . درين مدت مستوفى الممالك و فرمانفرما و مشير الدوله و مؤتمن الملك و مخبر السلطنه ، مصدق السلطنه و تقىزاده و اقرانشان در كارها و مقامهاى مهم مىبوده‌اند ولى به نفوذ و قدرت آن چند تن نبوده‌اند .\r\nدر اين دوره افراد بنامى وجود داشته‌اند كه هريك از آنان در گوشه‌اى از مملكت آوازه مىيابد و هريك به سرنوشتى عبرت‌انگيز دچار مىشود : ميرزا كوچك خان در گيلان ، كلنل محمد تقى خان در خراسان ، سميتقو در آذربايجان ، كلنل لاهوتى خان در تبريز و بالاخره جهانشاه خان امير افشار در زنجان .\r\nاز ميان آنها فقط جهانشاه خان امير افشار آرام و بىجنگ و ستيز راه عافيت پيش گرفت . او در منطقهء خود سى سال حاكم واقعى بلامنازع و صاحب املاك و اموال و قدرت بىمانند بود كه اگر نتوانسته بود راه تدبير و مسالمت پيش گيرد سرنوشتش بهتر از اقبال السلطنهء ماكوئى و امير عشاير تالش و خوانين لرستان و قشقايى و خزعل فلاحيه‌اى نمىبود . قسمتى مهم از خاطرات عين السلطنه درين جلد به احوال جهانشاه خان شخص ارتباط دارد و ازين حيث گنجينه‌اى است از اطلاعات كه شايد در مآخذ ديگر بدين تفصيل و ريزه‌كارى نيامده باشد . ( از جمله صفحات 5937 ، 5941 ، 5945 ، 5948 تا 5952 ، 5966 ، 6005 ، 6054 و 6244 ) . قضاوت نيك و بد آن بر عهدهء مورخان است .\r\nقسمتهاى مفصلى از خاطرات اين مجلد - بطور پاره‌پاره - به وقايع جنگل و ميرزا كوچك خان و احمد كسمايى و خالو قربان اختصاص يافته است . مطالبى كه درين‌باره هست به مناسبت آنكه عده‌اى از الموتيها در تشكيلات جنگل راه داشتند و به مناسبت آنكه الموت سر راه كوهستانى تنكابن بود و منظما اخبار جنگ‌وستيز با جنگليها به الموت مىرسيد مفصل‌تر و ريزه‌كارانه‌ترست از مباحث ديگر . ترس از بلشويك موجب\r\n\r\n","description":"","footnote":"","page_name":" مقدمه 9 ","page_number":9},
  {"content":"\r\n\r\nمىشده است كه صاحبان املاك مواظب حركات جنگليها و مقاصد روسها باشند . به اين ملاحظه است كه هرچند صفحه به چند صفحه ذكر اعمال افراد جنگل و مراودات و مرابطات آنان مورد طرح و نقد و نظرست و درست و نادرست آن مطالب به سنجش با منابع ديگر مشخص‌شدنى خواهد بود .\r\nدر جريان مربوط به‌هم پاشيدن قدرت جنگليها ، يكى از كسانى كه چهره‌اش درين خاطرات جلوه‌گرست سرهنگ بصير ديوان است ( از جمله صفحات 5986 ، 6046 ، 6079 ، 6080 ، 6085 ، 6119 ، 6150 ، 6151 ، 6172 ، 6192 ) . بصير ديوان لقب سپهبد فضل اللّه زاهدى است كه در آن‌وقت درجهء سرهنگى داشت و از طرف وزارت جنگ مأمور قلع‌وقمع مرحوم ميرزا كوچك و اطرافيانش شده بود .\r\nعين السلطنه در مورد كودتا به‌جز درج اخبار رسمى و اسناد دولتى ( نظير بيانيه‌ها ) كوشيده است از صاحبان اطلاع مطالبى را دربارهء زندانيان كودتا درج كند و اين مطالب به ذات خود واجد اهميت است . درميان زندانيان شاهزادگان مهم مانند عين الدوله و فرمانفرما و رجال مؤثر مانند مدرس و سعد الدوله و شيخ حسين يزدى بودند . مدرس و يزدى به قزوين تبعيد و حبس‌نظر شده بودند . عين السلطنه در دو جا از مدرس و شيخ ياد كرده است . نخست در صفحهء 5889 كه از آوردن آنها به قزوين خبر داده است . ديگر در صفحهء 6007 كه شرح ملاقات خود را با مدرس در محل اقامت آنها ( باغ امجد ) برگفته است . نكته اينجاست كه شيخ حسين يزدى را نسبت به مدرس سنگين‌تر و معقول‌تر دانسته است . توصيفى كه از حالات ظاهرى و حركات آن‌دو كرده براى اطلاع آيندگان مفيدست .\r\nدربارهء كودتا و جريانهاى آن ايام مذاكراتى كه با سه مأمور انگليسى مقيم قزوين كلنل اسمايث و ادموندز و بالاخره اسمارت گاه‌به‌گاه كرده و يا آنچه از زبان آنها شنيده است مطالبى است كه در جاى ديگر نيامده . همچنين خبر از حضور سرهنگ آيرنسايد رئيس قشون انگليس داده است ( ص 5903 ) . اطلاعات مربوط به كودتا را از زبانهاى مطلعان هم آورده است . مثلا از زبان حسام همايون پسر شيخ الرئيس قاجار ( ص 5913 ) . كلا نظر عين السلطنه آن است كه كودتا به‌جاى قرارداد 1919 انجام شده است . اصولا عين السلطنه دست انگليس را در امور ايران قوى و غالبا يكه‌تاز مىداند و هرچه جريانها پيشتر مىآيد او به اين عقيده راسختر شده است . تا چه قبول افتد و چه در نظر آيد .\r\nگفتيم درين خاطرات مبلغى مطالب دربارهء زندانيان كودتا هست ( از جمله صفحات 6049 ، 6134 ) ، مخصوصا علاقه‌مندان را به گفته‌هاى امير اسعد متوجه مىسازد . او كه خود زندانى بود شرح ماوقع را در الموت براى عين السلطنه گفته بوده است ( صفحات\r\n\r\n","description":"","footnote":"","page_name":" مقدمه 10 ","page_number":10},
  {"content":"\r\n\r\n6134 - 6138 ) . عين السلطنه نوشته است « اين مطالب را من دانه‌دانه ازو كسب . . .\r\nنمودم » . درين سفر حاجى آبدارباشى امير اسعد هم حضور داشته است . عين السلطنه ازين شخص هم اطلاعات جذابى ضبط كرده است . آبدارباشى حالات سپهسالار و فحاشيهاى او را گفته ، توصيف غش كردن يمين‌الملك را بيان كرده ، از تحمل فرمانفرما سخن گفته و در پايان نقل‌قولهايى را كه قوام السلطنه از جريان دستگيرى خود در مشهد براى آنان گفته بود ، آورده است . قوام السلطنه گفته بود يك ژاندارم نظرش به چند دندان طلاى من افتاد با قنداق تفنگ چنان به پشت گردنم زد كه دندانهاى عاريه به زمين افتاد .\r\nرفت و برداشت ( ص 6141 ) .\r\nدر زمينهء مربوط به محبوسين متن تظلم‌نامهء آنان به احمد شاه كه متضمن انتظار انتقام كشيدن از سيد ضياء بوده است خواندنى است .\r\nسيد ضياء در دورهء سه ماههء حكومت خود توجهى بيش از حد انتظار نسبت به وضع بلديهء تهران كرد تا بدانجا كه براى نظافت چلوكبابيها و دكانهاى غذاپزى دستورالعمل قرار داد . براى امور صحيه اهميتى خاص قائل شد و وزارتخانه تشكيل داد . البته بعد مورد انتقاد قرار گرفت و آن وزارت‌خانه را منحل كردند . به موضوع ثبت احوال و صدور سجل اهميت گذاشت و اقداماتى را در آن باب آغاز كرد ، كه دنبال شد . اما تندى و تيزى كه در وجود او بود و مىخواست زودتر از آنچه بايست صاحب قدرت و نفوذ بشود موجب آن شد كه كلكش را كندند . شاه و سردار سپه دست‌به‌يكى كردند . فرمان عزلش به دستش داده شد و فورا از ايران رانده شد . به اصطلاح مجال نفس كشيدن به او داده نشد . قضاياى مربوط به دورهء سيد ضياء تا چند ماه بعد مورد بحث تند جرايد بود . در خاطرات عين السلطنه هم آثار آن مندرج است . او مكرر آن دوره را مطرح بحث قرار داده است .\r\nبا رفتن سيد ضياء از صحنهء سياست ايران و آزاد شدن محبوسين ، سردار سپه قدرتى يافت ، بيش از آنچه به هنگام كودتا و ورود به تهران به دست آورده بود . اگرچه قوام السلطهء پرتوان و زير بار هيچ‌كس نرو رئيس الوزراء بود ولى سردار سپه زيركانه پايه‌هاى قدرت را مستحكم مىكرد . فرمانده‌هاى زيردست او كه به ولايات رفته بودند مانند خدايار خان و بعد منوچهرخان كه حاكم قزوين بوده‌اند دمار از روزگار مردم درمىآوردند . اعتنا به احدى نداشتند جز سردار سپه . هرچه هم مىخواستند مىكردند .\r\nبطور مثال نگاه كنيد به آنچه عين السلطنه دربارهء رفتار اين دو حاكم قزوين نوشته است ( مثلا صفحات 6055 و 6124 ) .\r\nدربارهء قزاقهاى قديمى يا نظاميان بعدى مانند امير موثق ، امير انتصار سردار همايون\r\n\r\n","description":"","footnote":"","page_name":" مقدمه 11 ","page_number":11},
  {"content":"\r\n\r\nدرين خاطرات مطالب خواندنى و متنوع زيادست . از امير موثق زمانى كه در قزوين سمت رئيس اردوى قزاق را داشت چند نامه هست كه درشمار اسناد محسوب مىشود و شايد اصلشان هم در دواير دولتى امروز برجاى نباشد و اين سوادها مغتنم است .\r\nدربارهء خود سردار سپه درين خاطرات مطالب تازه هست : از جمله راجع به مقدار سواد او ( ص 5938 ) ، حسب و نسب او ( ص 6010 ) ، زن گرفتن او نوهء مجد الدوله را ( ص 6496 ) ، حرص او به دخالت در امور مملكتى ( ص 6394 ) . بارها و بارها از حركات و رفتار هول‌انگيز او ياد شده است .\r\nاز جريانهاى مهم امور مملكتى در دورهء حكومت مقتدرانهء قوام السلطنه ، اختيارات مالى است كه وزير ماليهء او مصدق السلطنه از مجلس گرفت ولى عاقبت به درافتادن با مجلس منجر به سقوط دولت قوام شد . سليمان ميرزا درين جريان همان رويهء جنجالى خود را دنبال مىكرد .\r\nاين مجلد هم خالى از اطلاعات مربوط به رجال محلى نيست . دربارهء سالار منصور ، مظفر لشكر ، عدل الممالك ، رفعت السلطان ، امير نصرت و عده‌اى ديگر مطالب تازه هست .\r\nبه مانند هميشه موضوع الموت و مشكلات ملكى و زراعى آن لابلاى قضاياى مملكتى به دقت مطرح است و خواننده بهتر مىتواند از ميزان دلبستگى شديد عز الدوله به آنجا آگاه شود . خود عين السلطنه در همين دوره است كه به وساطت قائم‌مقام الملك رفيع و دستور سردار سپه توانست با ساعد الدوله به توافق برسد و ساعد الدوله متعهد به پرداخت خسارات وارد آورده به عين السلطنه شود ( ص 6670 ) . اگرچه چيزى نگذشت كه ساعد الدوله درگذشت و ديون او برگردن پدرش سپهسالار افتاد كه خود به دولت و مردم و بانك و خويش و بيگانه مقروض بود ( مربوط مىشود به جلد بعد ) .\r\nاخبار اروپا به مانند ديگر مجلدات از چاشنيهاى نوشتهء عين السلطنه است . آوردن نوشته‌هاى اهم ، از مطبوعات روز سرگرمى او بوده است . البته براى خوانندهء كنونى كه دسترسى به اصل روزنامه‌هاى آن‌روزگار ندارد اين نقلها مفيدست و خوب مىتواند پى به آن ببرد كه روزنامه‌نگاران مشهورى چون على دشتى و حسين صبا و زين العابدين رهنما چه مىكرده‌اند ، چه مىنوشته‌اند و چرا مبلّغ يكه‌تاز براى سردار سپه بوده‌اند .\r\nاز نوشته‌هاى دلپذير عين السلطنه درين مجلد توصيفى است كه از كردار و گفتار و رفتار صمصام السلطنهء بختيارى و اطوار و حالات عشيرتى او به تفصيل مىآورد . به راستى بسيار خواندنى است و قطعه‌اى است شيرين ( صفحات 6480 تا 6484 ) .\r\nاز اين قبيل خواندنيها مذاكراتى است كه ميان كمال الملك و مدرس دربارهء\r\n\r\n","description":"","footnote":"","page_name":" مقدمه 12 ","page_number":12},
  {"content":"\r\n\r\nقيمت‌گذارى صف سلام نظاميه ( در ميدان بهارستان ) پيش‌آمده بود . آنجا مرحوم مدرس گفته بوده است : صورتى يكصد تومان و صورت شاه دويست تومان . ( ص 6542 ) .\r\nهمچنين اطلاعى كه دربارهء صف سلام عمارت سليمانيهء كرج و زيرخاكيهاى پيدا شده در آنجا به دست داده است . همه يگانه و تازه است ( ص 6552 ) . مانند آنچه دربارهء پل معتمد الدوله‌اى ( غير از پل بزرگ ميدان تجريش ) نوشته است .\r\nتا مجلّد پيشين ترتيب تقسيم‌بندى كتاب براساس سنوات قمرى بود و مطالب مربوط به هرسال قمرى ، ذيل آن سال و از بالاى صفحه شروع مىشد . ولى درين مجلد اساس كار سنوات شمسى قرار داده شد ، به ملاحظهء آنكه جريانهاى تاريخى اين دوره به تاريخ شمسى در ذهن افراد محفوظ مانده است .\r\nايرج افشار\r\nبيست و هشتم دى 1378\r\n\r\n","description":"","footnote":"","page_name":" مقدمه 13 ","page_number":13},
  {"content":"\r\n . \r\n","description":"","footnote":"","page_name":" مقدمه 14 ","page_number":14},
  {"content":"\r\n\r\n\r\nمقدمه\r\nجلد هشتم از يادداشتهاى خاطرات روزنامهء پدرم را تقديم خوانندگان محترم مىنمايد . اين جلد شرح وقايع از تاريخ 10 رجب 1339 الى 17 رجب 1342 ( 30 اسفند 1299 الى 24 بهمن 1342 ) از پرآشوب‌ترين و پرغوغاترين ادوار سلطنت احمد شاه قاجار يعنى ايامى است كه پايه‌هاى قدرت استبدادى عامل كودتاى 1299 استوار مىگردد .\r\nسيد ضياء الدين طباطبايى در مدت كوتاه زمامدارى خود ، بدون درك موقعيت نامستحكم تندرويهائى كرد و درپى خيالات واهى و خامى بود كه هرگز ممكن نبود دوام پيدا كند .\r\nجمعى از رجال و اشراف و معاريف و متنفذين را دستگير و زندانى كرد به اميد اين كه آنها براى استخلاص خود از زندان وجوه قابل‌توجهى تقديم خواهند كرد و از اين راه مملكت را از افلاس و ورشكستگى نجات خواهد داد . غافل از اين‌كه نه تنها محبوسين دينارى نپرداختند رضا خان سردار سپه هم اداراتى را كه درآمدى داشت براى مصارف قشون متحد الشكلى كه ترتيب داده بود در اختيار گرفت . لذا خيالات بلندپروازانهء سيد هرگز جامهء عمل نپوشيد . او وادار به استعفا و از ايران خارج كردند .\r\nرضاخان سردار سپه از رياست ديويزيون قزاق پا را فراتر گذاشت . تمام قواى نظامى مملكت را در اختيار خود گرفت و به صورت قشون متحد الشكل درآورد و با نيل به مقام وزارت جنگ به سركوبى اشرار و متجاسرين پرداخت و تا حدودى امنيت را كه خواستهء ملت بود به مملكت بازگرداند . ملت ايران كه سالها در آتش ناامنى و هرج‌ومرج مىسوخت از موهبت امنيت خورسند و شكرگزار گرديد . سردار سپه با اين خدمت بود كه توانست مجلس را آمادهء تفويض فرماندهى كل قوا كه مخصوص شاه بود به خود بنمايد .\r\nهمچنين در استخلاص زندانيان سيد ضياء الدين كوشيد و از اين جهت هم رجال و معاريف را سپاسگزار خود كرد و براى جلب قلوب بيشتر ملت دست به اقداماتى زد كه بتواند بيش‌ازپيش در دل ملت به خصوص طبقهء بازارى جاى گيرد . به مساجد مىرفت و در مراسم عزادارى شركت مىكرد و در ايام عاشورا در قزاقخانه مجلس عزادارى برپا\r\n\r\n","description":"","footnote":"","page_name":" مقدمه 15 ","page_number":15},
  {"content":"\r\n\r\nكرد و دستهء سينه زن عزادار قزاق راه‌انداخت و خود با صاحب‌منصبان ارشد جلوى دستهء مىافتاد . در شام غريبان شمع به دست با دستهء عزاداران به مساجد و تكايا مىرفت .\r\nپس از سيد ضياء الدين طباطبائى ، كابينه‌هاى پىدرپى قوام السلطنه و مستوفى الممالك و مشير الدوله كه با دخالتهاى بىرويهء رضا خان روبرو بودند نتوانستند كارى از پيش ببرند بلكه راه را براى رياست‌وزرائى او هموار كردند .\r\nمجلس چهارم كه به قول مرحوم عشقى « ننگ بشر » بود سرگرم منازعات و مشاجرات شخصى بود و با تصويب اعتبارنامه‌هاى وزراى دولت سيد ضياء الدين كه به وكالت انتخاب شده بودند مخالفت كرد . در صورتى كه عامل اصلى كودتا رضا خان همچنان در رأس قدرت باقى و به خودكامگى مشغول بود . فرماندهان لشكر كه از دست‌نشاندگان و حاميان او بودند در ايالات و ولايات حاكم مطلق بودند و هريك در منطقهء خود فرمان‌روائى مىكردند و به استحكام پايه‌هاى قدرت سردار سپه اشتغال داشتند . وكلاى طرفدارش هم در مجلس وى را به رياست‌وزرائى رساندند .\r\nسردار سپه كه كمال اتاتورك را سرمشق خود قرار داده بود و خيال رياست جمهورى را در سر مىپرورانيد براى فراهم كردن زمينه ، جرايد طرفدار خود را وادار كرد زمزمهء مخالفت با قاجاريه را آغاز كنند . و آنها هم مقالاتى در ذم اين خانواده به خصوص احمد شاه نوشتند و او را شايستهء سلطنت ندانستند . احمد شاه كه اوضاع را چنين ديد براى دومين بار به بهانهء معالجه راهى اروپا شد .\r\nخوانندهء عزيز در اين يادداشتها از ماجراهائى كه در اين ايام رخ داده است از قبيل لغو قرارداد 1919 وثوق الدوله به دست سيد ضياء الدين و انعقاد قرارداد 1921 با شوروى و انحلال پليس جنوب و اعطاى امتياز نفت شمال به كمپانيهاى استاندارد اويل و سينگلر از طرف قوام السلطنه و مخالفت انگلستان با اين امتياز و به نتيجه نرسيدن آن و استخدام مستشاران امريكائى براى وزارت دارائى و ساير قضايا و رويدادهاى ايران و دنيا مستحضر خواهيد شد .\r\nنويسنده براى آگاهى بيشتر سعى كرده است هرگاه مقالات مفيدى در باب اوضاع ايران و خارج منتشر مىشده يا خلاصهء آن را در اين يادداشتها درج كند و يا اين‌كه عين مقاله را ملصق به دفتر نمايند و از الصاق عكسهاى مربوط به اين اتفاقات نيز مضايقه نكرده است .\r\nدر زندگى خصوصى پدرم پس از ماجراى ساعد الدوله و تخريب خانه و كاشانهء او در الموت كه در مجلّد هفتم به تفصيل شرح داده شده است مدت سه سال در قزوين اقامت\r\n\r\n","description":"","footnote":"","page_name":" مقدمه 16 ","page_number":16},
  {"content":"\r\n\r\nداشت و از آنجا به امور دهات رسيدگى مىكرد ولى الموت مركز تاخت‌وتاز اشرار و متجاسرين و طرفداران مرام بولشويكى بود و پس از استقرار امنيت بوسيلهء قواى دولتى كه پدرم نيز با آنها همراهى مىكرد مجددا از قزوين به الموت نقل‌مكان كرد . ولى مدت اين اقامت كوتاه بود و به عللى كه در يادداشتها ملاحظه خواهيد كرد در سال 1340 الموت را وداع كرد و در تهران رحل اقامت افكند و پس از مسافرت كوتاهى به عتبات عاليات همواره در تهران مىبود و ناظر وقايعى كه در اين يادداشتها منعكس است .\r\nدر خلال اين مدت ساعد الدوله از كردهء خود نادم و پشيمان و آمادهء جبران خسارات شد و به امر سردار سپه كه در الموت اعمال او را به رأى العين ديده بود به وسيلهء قائم‌مقام الملك متعهد پرداخت خسارت شد .\r\nناگفته نماند پدرم كه پس از قريب دوازده سال به تهران بازگشته بود اوضاع اجتماعى تهران دگرگون و آداب و رسوم به كلى تغيير كرده بود . لذا در هرمورد از شرح و توضيح آن كوتاهى نكرده است . از مد لباسهاى خانمها و آقايان و نوع پارچه‌هاى متداول براى لباس ، طرز آرايش خانمها و مهمانيها و معاشرتها و گردشگاههاى مردم در ايام فراغت و غيره و غيره به نحو مطلوب و به تفصيل بيان كرده است .\r\nمتأسفانه از تاريخ 27 شوال 1341 الى 17 رجب 1342 ( 23 خرداد 1302 الى 4 اسفند 1302 ) آنچه از خاطرات روزانه در دست است يادداشتهائى است كه براى به خاطر سپردن وقايع به طور خلاصه نوشته مىشده تا در فرصت مناسب با شرح و تفصيل كامل نقل به دفتر شود . ولى معلوم نيست با وجود بيكارى و داشتن وقت و فرصت كافى به چه علت و جهت اين مهم انجام نشده است . لذا براى اين‌كه رشتهء وقايع و حوادث گسيخته نشود آنها به همان صورت موجود گرچه تا حدى گنگ و نامفهوم است به دنبال يادداشتهاى دفترى درج شد . ولى پس از اين تاريخ مجددا وقايع روزانه را به همان شيوهء هميشگى به تفصيل نوشته است كه در جلد نهم از لحاظ خوانندگان گرامى خواهد گذشت .\r\nمسعود سالور\r\nآذرماه 1378\r\n\r\n","description":"","footnote":"","page_name":" مقدمه 17 ","page_number":17},
  {"content":"\r\n . \r\n","description":"","footnote":"","page_name":" مقدمه 18 ","page_number":18},
  {"content":"\r\n\r\n\r\nجلد سيزدهم پس از مشروطه از 10 رجب 1339 تا 21 رجب 1340\r\n\r\n","description":"","footnote":"","page_name":" 5885 ","page_number":19},
  {"content":"\r\n . \r\n","description":"","footnote":"","page_name":" 5886 ","page_number":20},
  {"content":"\r\n\r\n\r\n1300 شمسى\r\nبسم اللّه الرحمن الرحيم دوشنبه يازدهم شهر رجب المرجب 1339 هجرى ، اول درجهء حمل 1300 هجرى شمسى ، اول فروردين 843 جلالى ، 21 مارس 1921 ميلادى در دار السلطنهء قزوين سال تخاقوى ئيل تركى .\r\n\r\nتحويل سال\r\nامروز يك ساعت و نيم از روز گذشته تحويل حمل بود . خواب بودم صداى توپ مرا بيدار كرد . كلام اللّه مجيد حاضر بود مشغول قرائت شدم . بچه‌ها در اطاق خودشان هفت سين تهيه نموده و مشغول دعا و نماز بودند . چيزى نگذشت آقاى رفعت السلطان و ميرزا اسمعيل‌خان پسرش و على اكبر خان پسر ديگرش منزل من آمدند ، به اتفاق اول خانهء حجة الاسلام آقاى حاج سيد حسين رفتيم ، بعد ديدن پسرهاى مرحوم حاجى سيد جمال الدين مجتهد كه نوعيد داشتند . از آنجا به آستانهء مباركهء حضرت شاهزاده حسين ( ع ) . ظهر بود خانه آمدم .\r\n\r\nشال و انگشتر كردن ملكه خانم\r\nبعد از ناهار نواب عاليه همشيره با خانمها و جمعى از كلفت و زن نوكرها آمدند و به سلامتى ملكه خانم صبيهء چهارمى مرا براى ميرزا اسمعيل خان شال و انگشتر نمودند .\r\n( صبيهء سيمى من عين الملوك نامزد اين آقا بود قسمت نشد و عيال مهذب الدوله ميرزا باقر خان پسر معتصم الدوله شد و حاليه رئيس كابينهء وزارت امور خارجه است ) . چون خانهء من بيرونى ندارد خانهء آقاى رفعت السلطان رفتم . جمعى ديدن آمدند .\r\n\r\nچهل و پنج برف - كمى زغال\r\nامسال زمستان غريبى بود كه نظيرش را پيرمردها ، نشان نداشتند . از 23 عقرب سرما و برف شد ، الى حال در تمام حياط برف پر است . راههاى دهات و جاده‌هاى بزرگ كلا\r\n\r\n","description":"","footnote":"","page_name":" 5887 ","page_number":21},
  {"content":"\r\n\r\nمسدود است . طورى كه در اين شب عيد هيچ رعيت براى خريد شهر نيامد . تا امروز چهل و پنج برف آمده است . سوخت ، علف همه‌چيز در شهر تمام شده . آسياها يخ بسته آرد نيست . شب عيد بسياربسيار سختى گذشته . براى مقدارى زغال مردم درب خانه‌ها افتاده‌اند و عوض برنج و روغن و ماهى عيد تمناى زغال مىكنند . آنچه درخت در كوچه و باغهاى شهر بود مردم خريدند . برنج در بازار يك من شاه سه تومان ديشب خريدارى شد . تقريبا قزوين محاصره و قحطى است ( اين برف و سرما در سرتاسر ايران عموميت داشت ) .\r\n\r\nجمعيت الحاقى\r\nبه جمعيت عادى قزوين درست پانزده هزار نفر علاوه شده است و بيشتر اين تنگى به واسطهء اين جمعيت فوق العاده وارد گرديده . اين پانزده هزار نفر شامل قشون انگليس و قزاق و ژاندارم ايرانى و مهاجرين رشتى و كلدانى است .\r\n\r\nعيد نگرفتند\r\nامسال در قزوين چنانچه بايد عيد نگرفتند . اول به واسطهء گرانى همه‌چيز ، قند و شكر . ثانى به واسطهء حكومت نظامى و توقيف جمعى از محترمين و تجار و توهم سايرين كه به همان درد مبتلا شوند . ثالثا ايرانيها پس از جنگ و گرانى و آن‌همه صدمات كسل و پريشان و پژمرده شده‌اند . هرچه تلاش مىكنند همان شكم را كافى نيست ، چه رسد به كارهاى ديگر .\r\n\r\nمكافات عمل سپهسالار\r\nهوا امروز آفتاب بود اما سرد . غروب منزل آمدم . هركس از واقعهء دو سال قبل من خبر دارد يا روزنامهء يونت ئيل و تحويل قوى ئيل مرا قرائت كرده باشد كه آن عيد چه به من و به خانوادهء من در باغ امجديه گذشته معتقداتش چندين برابر مىشود كه مشاهده مىكند امسال سپهسالار و پسرش امير اسعد در قزاقخانهء طهران محبوس ، ساعد الدولهء ظالم ناپاك در قزوين كنج اطاق صارم السلطان متحصن قونسلگرى انگليس . ملك ، مال تمام دارائى آنها حتى خانه و مخلفات خانه در ضبط دولت [ است 
  ] و از آتيهء خود به كلى مأيوس مىباشند . اين است عاقبت و نتيجهء ظلم و عدوان ، تعدى و مال مردم‌خورى ، خيانت به ملك و ملت .\r\n\r\n","description":"","footnote":"","page_name":" 5888 ","page_number":22},
  {"content":"\r\n\r\n\r\nمحل حكومتى\r\nپنجشنبه 14 رجب ، چهارم حمل - به اتفاق آقاى رفعت السلطان و اسمعيل خان ديدن حكومت نظامى آقاى كلنل دكتر منوچهر خان رفتيم . شب عيد از عمارت چهل‌ستون به خانهء سردار مفخم رفته خانهء شاهزاده عدل الممالك را هم جبرا تصرف [ كرده 
  ] و تمام محبوسين را هم آنجا فرستاده . آن عمارت چهل‌ستون و باغ و ادارهء معارف و كارگذارى ، اندرون حكومتى ، عمارات نادرى تمام به ادارهء ژاندارمرى برگذار شد كه عده با طاليان را كامل و رژيمان نمرهء پنج تشكيل داده شود .\r\nحكومت تنها در اطاق كابينهء سردار پشت ميز تحرير جلوس كرده بود . تعارفات عيد به عمل آمد ، چاى صرف شد . باز از الموت پرسيد و گفت ژاندارمها بيايند عدهء ديگر خواهد رفت و اين عده ديگر تعدى نخواهند كرد ( كه من اين كلمه را هروقت دستهء ديگر برود شنيده‌ام دروغ بوده بلكه تعدى دسته‌جات بعد زيادتر بوده . ) زود برخاستيم و آمديم . تمام مبل و اسباب و فرش اطاقها مال سردار است و گفته بوده چون صاحب اين خانه اولاد ندارد خوب است دولت براى ادارهء حكومت ضبط كند .\r\n\r\nمدرس در قزوين\r\nاز عدهء محبوسين طهران آقاى مدرس قمشه‌اى ، آقا شيخ حسين يزدى و نصير السلطنه پسر آقاى محتشم السلطنه را قزوين آورده‌اند . تتمه در قزاقخانه و نظميهء طهران توقيف هستند . مدرس خيلى در طهران اهميت پيدا نموده بود . به همه كارها اعم از شرعى و سياسيات دخالتهاى عمده مىكرد . چون خيلى ساده و بىپيرايه به اصطلاح قديم وارسته و عوام‌فريبانه زندگانى مىكرد محل اعتماد و وثوق مردم شده بود . اسمش سيد حسن است . جزو وكلاست . ضد قرارداد و دخالت انگليس بود و بر عليه آن مىكوشيد . قليان و كاسهء تنباكو و منقل و قورى چاى ، استكان و قنددان قند ، انيس و مونس شب‌وروز اوست كه بايد دايم در مقابل چشمش باشد .\r\n\r\nشيخ حسين يزدى\r\nاز حال شيخ حسين چيزى نمىدانم جز آن‌كه اين اواخر لايحه بر عدم انعقاد مجلس در جرايد نوشته بود و روزنامهء « ايران » رد نموده بود . ساير جرايد ضد انعقاد مجلس و قرارداد خيلى نسبت به جريدهء « ايران » بدگوئى نمودند ، فحاشى كردند و تكيه‌كلام آنها اين بود كه به مقام روحانيت اطالهء لسان نموده است .\r\n\r\n","description":"","footnote":"","page_name":" 5889 ","page_number":23},
  {"content":"\r\n\r\n\r\nنصير السلطنه\r\nنصير السلطنه انتريگان است . متصل شب‌نامه درست مىكند . در عهد وثوق الدوله هم حبس بود و بعد در حضرت عبد العظيم توقيف ، در اين ايام هم گويا ساكت ننشسته و گرفتار شد .\r\nاما اهميت اين سه نفر از يك گروهان و باطاليان محبوس چه بوده كه به قزوين آوردند بر ما معلوم نيست . للّه الحمد در اين كودتاى بىنظير يك نفر از فاميل حضرت اقدس و الا توقيف نشد ، بلكه اغلب به واسطهء سابقهء نيكو و حسن رفتار و علم و هنرمندى مصدر كار شدند .\r\n\r\nگرانى زغال\r\nهوا سرد است . همه‌شب يخ مىبندد برف مىآيد . هيچ علائم بهار محسوس نيست .\r\nزغال خروارى هفتاد تومان گير نمىآيد . حكايتى است و گرانى پدر مردم را درآورده . يك خانواده راحت و خوش‌بخت پيدا نمىشود .\r\n\r\nخانه‌هاى قزوين\r\nچهارشنبه 20 رجب ، دهم درجهء حمل - زمستان امسال و شدت برف و باران به همه خانه‌ها خرابى وارد نموده است . از هركوچه عبور كنى بيشتر ديوارها خراب و افتاده است . خانه‌هاى قزوين خيلى قديمى است و بسيار گود است ، طورى كه سطح حياط با كوچه به تفاوت از دو الى پنج شش ذرع عمق دارد . زيرا اين كوچه‌هاى اغلب طويله ، آب انبار ، مطبخ ، اطاق ساخته بوده‌اند و بيشتر آنها هم فرورفته . عبور از كوچه هم مخاطرهء فرورفتن دارد ، هم خطر خرابى ديوار و عمارت .\r\n\r\nمرگ عجيب اشرف السادات\r\nبيچاره اشرف السادات عيال جوان هنرمند خانه‌دار تقى خان ديروز از صبح خانهء من آمده بود كه با زينب و بچه‌ها خانهء حسنى عيال اسمعيل كه هم‌ولايتى هستند بازديد عيد بروند . قضا را بعد از ناهار حسنى خانهء من آمد . رفتن آنجا موقوف شد . اشرف بچه‌هاى خود را همراه نياورده بود . ميل كرد برود مانع شدند كه زود است . قدرى نشست و براى زينب حكايت نمود كه چند شب قبل خواب ديدم مرا ميان ترازو گذاشته و چرخ مىدهند . به فال بد گرفتم . وصيت نمودم ، ديشب خواب ديدم من مرده‌ام توى قبر\r\n\r\n","description":"","footnote":"","page_name":" 5890 ","page_number":24},
  {"content":"\r\n\r\nگذاشتند ، اما من فشار قبر نديدم . بيرون آمدم گفتم فشار قبر دروغ است . اين صحبت را با كمال بشاشت و خرمى نموده بود نه با غم‌واندوه . دو ساعت و نيم به غروب مانده برخاسته بود كه بروم بچه‌ها بىطاقت مىشوند . او رفت كمى گذشت محمّد على سراسيمه آمده بود كه اشرف رفته يا نه ؟ گفتند رفته باز جويا شده كجا رفته . گفتند خانهء خودش . جواب گفته بود پس خودش بوده است كه زير آوار رفته . نوكرها را برداشته و به عجله رفته بودند . من خانهء رفعت السلطان بودم آمدند به من خبر دادند كه اشرف نزديك خانهء خودش در كوچهء تنگ زير ديوار عظيم مدرسهء سيد ابراهيم تنكابونى رفته و آثارى از آن پيدا نيست . من از آنجا دو نفر فرستادم . يك ساعت به غروب مانده كه منزل آمدم آدم آمد كه به هرقسم بود نعش را بيرون آورديم كه خورد و خمير شده است . من خودم آنجا رفتم . محل و كوچه را هم ديدم . واقعا ديوار غريبى بود . گفتند دو نفر زن جلوتر از اشرف رد شدند سيمى او بود كه ديوار خوابيد . فقط بابا باقر نام نانوا ديده بود و به مردم گفته بود كه انكار مىكردند و اصرار نموده بود تا مردم باور كردند . بيل‌دار ، كلنگ‌دار آمد .\r\nنوكرها رفتند چندين محل را شكافتند تا بالاخره نعش پيدا شد . اشرف هفت سال بود زن تقى بود . دختر سيد مهدى جيرين دهى الموتى است . از طرف مادر با زينب خويشند . دو دختر دارد : يكى شش ساله ديگرى سه ساله . بسيار زن خانه‌دار خوبى بود . حيف شد .\r\nبراى تقى ديگر همچو زنى نصيبش نخواهد شد . درها را دادم مهر كردند . خانهء كربلائى هادى مجلسى فراهم نمودند . نعش را امروز به آستانه بردند . بچه‌ها را خانهء من آوردند .\r\nتقى خان الموت است اين خبر را بشنود تمام كارها را خواهد گذاشت و شهر مىآيد .\r\n\r\nبه استناد بيانيهء رئيس الوزراء\r\nچون در يك قسمت از بيانيهء آقاى رئيس الوزرا مرقوم شده تقسيم اراضى خالصه‌جات دولت بين رعايا ، اين بيانيه را شيطانهاى الموتى از شهر به آنجا با شرح و تفصيلى فرستاده‌اند . رعيت باز هياهو كرده كه آدم شاهزاده ديگر چه مىخواهد . اراضى و ملك را كه به خود ما داده‌اند . درحالىكه رئيس دولت خالصهء كنونى دولت را گفته نه آنچه فروخته شده . آن هم مرام و آمال كابينه است به يك ترتيب معقولى نه امروز و اين ساعت . آن هم ملك فروخته شده . الموتى هرزه شده ، الواط شده . هنوز اين حرف را رعاياى خالصه هيچ ولايتى نزده او اظهار مىدارد و شروشور مىكند . من به آنها نوشتم شما صد مقابل آنچه بايد هرزگى كنيد ملك خودم ملك خودم بگوئيد ، گفتيد ، اين‌بار تحمل و صبر كنيد رودبارى اين كلمه را بگويد ، پيشرفت كرد مال شما مستثنا ندارد . اما خير كجا متقاعد مىشود ، كجا ساكت مىشود ، تا صدمه نبيند . اينها متصل براى خود\r\n\r\n","description":"","footnote":"","page_name":" 5891 ","page_number":25},
  {"content":"\r\n\r\nخسارت و صدمه فراهم مىكنند و پشيمانى ندارند با اين‌حال تقى بيايد كار آنجا دشوار مىشود .\r\n\r\nاعلاميهء سيد ضياء الدين بيانيهء رياست وزراء عظام دامت شوكته\r\nهموطنان ، پس از پانزده سال مشروطيت كه به قيمت گرانبهاترين خون فرزندان ايران خريده شده ، پس از پانزده سال امتحانات و تجربيات و تحمل انواع محن و مصائب ، پس از پانزده سال كشمكش با اشكالات غيرقابل‌تصور داخلى و خارجى ، وطن ما به روزگارى افكنده شده كه نه تنها هيچ‌يك از سياستمداران وقت نخواستند بار گران مسئوليت زمامدارى را به عهده گيرند ، بلكه حتى مبعوثين و وكلاء ملت جرأت ننمودند كه به وظائف خويش اقدام نمايند و از قبول تحمل اين‌بار استنكاف ورزيدند . آيا مسبب و مسئول اين وضعيت و بىتكليفى چه اشخاصى بودند . كسانى كه ملت را به وعده‌هاى مشروطيت و آزادى و استقرار قانون و عدالت فريب دادند . درهمان‌حال اين مواعيد را حجاب قرار دادند تا در سايهء آن هرج‌ومرج اساس انتفاع شخصى و لجام گسيختگى اصول ملوك الطوايفى قرون وسطى ، اصولى كه با سياهى و تيره‌گيهاى فجايع و جنايات احاطه شده بود مستقر سازد . چند نفر اشراف و اعيان كه زمام مملكت را به ارث در دست گرفته بودند مانند زالو خون ملت را مكيده ضجهء وى را بلند مىساختند و حيات سياسى و اجتماعى وطن ما را به درجه‌اى فاسد و تباه نمودند كه حتى وطن پرست‌ترين عناصر ، معتقدترين اشخاص به زنده بودن روح مملكت و ملت اميد خود را از دست داده كشور ما ايران را درميان خاك و خاكستر سرنگون مىديدند . پژمردگى و افسردگى و بالاخره نزديك شدن آخرين لحظات انديشه‌آور ادامهء وضعيات را غيرممكن ساخت .\r\nموقع فرارسيد كه اين وضعيات خاتمه يابد و موقع فرارسيد كه عمر حكومت اين طبقه سپرى گردد . مسببين فلاكت و پريشانى ايران كه باز هم دست نالايق خويش را از عمارت فروريختهء ايران نمىكشيدند به حساب دعوت شوند . بالاخره روز واژگون شدن و انتقام فرارسيد . در اين‌روز تاريخى و هولناك است كه ارادهء نيرومند اعليحضرت اقدس شاهنشاهى زمام امور را در دست من جاى مىدهد . مرا روى كار مىآورد . اكنون قضا و قدر مرا تعيين كرده است كه مقدرات و سرنوشت ملت خود را در اين موقع بحران و خطرناك در دست گرفته وى را از آن پرتگاهى كه حكومتهاى بىاراده و نالايق پرتاب كرده بودند نجات‌بخشم . با احاطه و اطلاع از مشكلات سهمگين وقت من اطاعت امر\r\n\r\n","description":"","footnote":"","page_name":" 5892 ","page_number":26},
  {"content":"\r\n\r\nتاجدار ارجمند و اين پيش‌آمد را وظيفهء مقدس وطن‌پرستى و انسانيت دوستى گرفته شانه‌هاى خويش را حاضر براى قبول اين‌بار مىنمايم . من امر خسرو متبوع معظم خويش را اطاعت و اين‌بار را قبول مىكنم نه از آن جهت كه به لياقت شخصى خود اعتماد مىكنم ، بلكه اعتمادم اول به خداى متعال بخشندهء نيرو و دليرى است كه خدمت گذاران و پاك نيّتان را هدايت و راه‌نمائى مىنمايد . دوم به شاهنشاه ايران است كه پرتو علاقهء وى بر سعادت وطن مانند خورشيد درخشان و قلبش از فرسودگى و ضعف ملت و مملكتش خونين است . سوم بر قشون شجاع وفادارى كه دشت و هامون را با خونهاى خويش و در راه وطن گلگون كرده ، و بالاخره به حس فداكارى هموطنان عزيزى است كه با چشمهاى باز گذشته را نگريسته و آينده را منصفانه به قضاوت و حكميت خواهند نمود .\r\nهموطنان - شما بهتر از همه‌كس واقف و مطلعيد از وظائف شخصى كه در يك چنين موقع سهمگين‌بار مسئوليت را به دوش مىگيرد . زيرا شما هستيد كه حيات و موجوديتتان آغشتهء فلاكت و بدبختى ، ناامنى و بىتكليفى است .\r\nهموطنان - لازم است عمارات متزلزل و لرزانى كه مفت‌خواران در آن آشيانه نهاده‌اند سرنگون گردد . لازم است اداراتى كه تأسيس آنها براى اصراف و تبذير مال و پولى است كه با قطرات عرق تودهء ملت تحصيل شده يا بالاتر و بدتر از همه به قيمت شرافت و استقلال وطن ايران از اجانب قرض شده است از ميان برود و به‌جاى آن مبانى محكمى استوار گردد كه وظيفهء خدمتگذارى به مملكت را از عهده برآيد . موقع فرارسيده كه شرافت و استقلال وطن به شكل پول در جيب اين مفت‌خواران فرونرود .\r\nبايد سعى و كوشش نمود كه مملكت با عوايد وافى خود اداره شود و براى گردش دوائر مفت‌خوارى محتاج به قرض از اجانب نگردد . انجم اين امر يعنى محو و انهدام مفت خوارى و مبادى امنيت و رفاه و استفادهء كارگران از مشقت خويش ، اولين وظيفهء من خواهد بود .\r\nلازم است بنيان عدليهء ما كه مركز فجايع و جنايات است واژگون و معدوم گشته بر روى خرابه‌هاى وى يك عدالت‌خانهء حقيقى كه اركانش مبنى بر عدل و انصاف باشد بنا گردد ، زيرا فقط چنين عدالت‌خانه‌اى مىتواند شالودهء يك حكومت عادلى باشد .\r\nلازم است قيمت زحمت و مشقت كارگران و دهقانان « 1 » سنجيده گشته و دورهء فلاكت و بدبختى آنان خاتمه يابد . براى اين مقصود اولين اقدامى كه بايد به عمل آيد تقسيم\r\n\r\n\r\n","description":"","footnote":"\r\n( 1 ) - در اصل دهقانيان . و در صفحهء بعد هم همين نحو اصلاح شد .\r\n","page_name":" 5893 ","page_number":27},
  {"content":"\r\n\r\nخالصجات و اراضى دولتى ما بين دهقانان و همين‌طور وضع قوانينى كه زارع را از املاك اربابى بيشتر بهره‌مند سازد و در معاملات ارباب با دهقانان تعديلى شود و موجبات صحيح و زندگانى آنان را تأمين كند .\r\nلازم است وضعيت هرج‌ومرج كنونى ماليه و تشكيلات سوئى كه مهمترين عامل اختلال آن بوده است محو گشته به‌جاى آن تشكيلات برقرار گردد تا مالياتهائى كه از ملت گرفته مىشود با رعايت كمال اقتصاد و صرفه‌جوئى صرف حوائج ملت گردد .\r\nلازم است كه اخلاق و قواى روحيه و احساسات ابناء وطن ما به وسيلهء تعليمات ملّيه وطن‌پرستانه نمو و ترقى نمايد تا وطن ما موطن فرزندان لايق و فداكار گردد .\r\nلازم است مدارسى تأسيس گردد كه براى كشور ايران آرى براى ايران كه مانند خورشيد فروزان و آبادان بوده و اكنون از تمدن و ترقى دورافتاده است تدارك فرزندان لايق و شايسته نمايد . بهره‌مند شدن از نعمت تعليم و تربيت بنمايد ، از حقوق مختصهء طبقات متمدن اولاد وارثان ظالمان بىلايق گردد ؛ بلكه برعكس تمام طبقات مردم و دهقانان بايد از نعمت تعليم و تربيت بهره‌مند شوند .\r\nلازم است تجارت و صناعت به طريق علمى تشويق گشته حيات تجارتى و صناعتى ما از ورطهء كنونى كه نتيجه ضعف ادارى است خلاصى يابد .\r\nلازم است سختى و گرانى زندگانى كه به واسطهء فقدان وسايل حمل‌ونقل و شدت احتكار و در عين‌حال زينت و تجملات بىمورد غيرقابل‌تحمل گرديده خاتمه يابد .\r\nلازم است مسائل ترقى را كه به استقرار وسايل حمل‌ونقل و ارتباطات ميسر مىگردد برقرار نمود .\r\nعلاوه بر مراتب فوق و توأم با تغييرات محتمه مقرر خواهد شد كه اقدامات جزئيه براى خاتمه دادن وضعيات فلاكت‌آميز پاىتخت و ساير مراكز ايران به عمل آيد . براى اين مقصود بلديهء معاصرى با تشكيلات وسيع و مهمى تأسيس خواهد شد كه پايتخت ايران منظرى شايستهء كرسى يك دولت شاهنشاهى را داشته و فلاكتهاى بىحد و حصر سكنهء آن خاتمه يابد . همين اقدام نسبت به ساير بلاد ايران به عمل خواهد آمد زيرا نبايد محروم از نعمتى باشند كه پاىتخت از آن متمتع است .\r\nاما براى اينكه تمام اين اقدامات ميسر گردد بايد قبل از هرچيز و ما فوق هرگونه اقدامى مملكت داراى قشونى گردد كه دشمنان داخل و خارج را به حساب دعوت نمايد .\r\nلازم است امنيت در محوطهء شاهنشاهى ايران حكمفرما گردد و اين فقط در پرتو قشون و قواى تأمينه ميسر مىشود . فقط سپاهيان دلير ما قادرند كه حيات و هستى مملكت را تأمين نموده ترقى و سعادت و اقتدار را فراهم سازند . قبل از همه‌چيز و بالاتر از همه‌چيز\r\n\r\n","description":"","footnote":"","page_name":" 5894 ","page_number":28},
  {"content":"\r\n\r\nقشون ، هرچيزى اول براى قشون و باز هم قشون . اين است اراده و مرام ما تا زمانى كه قشون به درجات عاليه خود نايل گردد .\r\nاما سياست خارجى ما در اينجا نيز يك تغيير اساسى لازم است . لازم است يك سياست شرافتمندانه با مناسبات ما با مملكت خارجه حكومت داشته باشد . در اين ايام هيچ مملكتى بدون ارتباط با جامعهء ملل نمىتواند زندگانى نمايد . بعد از جنگ بين‌المللى كه مبانى تشكيلات جديدهء دنيا اصول مشاركت و دوستى شده است اصول مزبوره در وطن صلح‌جوى ما بيش از ساير نقاط قابل اتخاذ است . ملت ما انسان‌دوست است .\r\nنسبت به جميع ملل خارجه مهربان و شفيق و صميمى است . ملت ما وارث حكم و اندرزهاى اعصار و قرون متواليه است ، حكمى كه حسن مناسبات بين المللى را مقرر مىدارد . ولى بديهى است دوستى ما نبايد وسيلهء استفاده‌هاى غيرمشروع اجانب گردد كه در جامعهء ملل به شرافت و استقلال ايران لطمه وارد آورد . مناسبات ما با هريك از دول خارجه نبايد مانع از حسن مناسبات و دوستى با سايرين گردد ، به‌نام همين دوستى « كاپيتولاسيون » را كه مخالفت استقلال يك ملت است الغاء خواهم نمود و براى موفقيت در اين مقصود و اين‌كه اتباع خارجه از عدالت تام بهره‌مند بوده حقوق خود را بتوانند حقا دفاع نمايند ترتيبات و قوانين مخصوصه با محاكم صلاحيت‌دارى وضع و ايجاد خواهد شد تا همه نوع وثيقه داشته باشند .\r\nبرطبق اصول فوق‌الذكر اعلام مىدارم كه بعضى از امتيازات كه در گذشته به اجانب داده شده است بايد اساسا مورد تجديدنظر واقع گردد . ما بايد به تمام همسايگان به نظر دوستى نگريسته و با همهء آنها مناسبات حسنهء همجوارانه داشته باشيم و روابط مودت و تجارت را محكم كنيم . در اين تجديد تشكيلات ما بايستى در استفاده از مساعدتهاى جميع دول اعم از آن‌كه مساعدتهاى مزبوره به صورت مستشار يا سرمايه باشد آزاد باشيم و هيچ ملتى هرقدر قوى و نيرومند باشد نبايد آزادى ما را محدود نمايد .\r\nما آزاديم و آزاد باقى خواهيم بود به نام همين اصول و به خاطر همين اصول است كه من الغاى قرارداد ايران و انگلستان مورخهء اوت 1919 را اعلام مىدارم ، قراردادى كه موقع انعقاد آن وضعيات دنيا دگرگون بود و موجباتى كه ما را ناگزير به استفاده از آن مىنمود ديگر وجود ندارد . ارادهء قطعى اصلاحات داخلى و تصميم به عظمت و نيرومندى قشون ما را از احتياج به قراردادهائى كه در نتيجهء وضعيات تغيير يافتهء دنيا و حوادث بر ما تحميل گشته مستغنى مىسازد . من الغاء قرارداد ايران و انگلستان را اعلام مىدارم تا تأثيرات سوء بر سيرهء ما نداشته باشد . زيرا كه در ظرف صد سال اخير در سخت و تيره‌ترين دقايق تاريخ ما انگلستان به دفعات دست دوستانهء خود را براى\r\n\r\n","description":"","footnote":"","page_name":" 5895 ","page_number":29},
  {"content":"\r\n\r\nمساعدت نسبت به ايران دراز كرده و از طرف ديگر ايران نيز به دفعات نسبت به انگلستان صداقت و وفادارى خود را ثابت نموده . بنابراين نبايد گذارد يك چنين دوست تاريخى به واسطهء عقد قراردادى كدر گردد . الغاء قرارداد هرنوع سوءتفاهمى را كه ما بين ملت ايران و انگلستان وجود داشته معدوم و شالودهء جديدى را براى مناسبات صميمانهء ما با تمام ممالك طرح‌ريزى خواهد نمود .\r\nتخليهء ايران از قشون اجانب مهمترين موضوعى است كه اساس مناسبات دوستى ما را با دول همجوار مستحكم‌تر خواهد نمود و انتظار داريم پس از تصديق قراردادهائى كه نمايندهء ما با حكومت مسكو منعقد نمودند باب روابط وداديه با روسيه مفتوح و نگرانى توقف قشون اجانب به وسيلهء هردو طرف به عمل آيد .\r\nهموطنان به نام شاهنشاه جوانبخت ما كه از اعليحضرت وى جميع اقتدارات و احكام ساطع است ، به نام قشون دلير و فداكار وى من شما را به انتظام و سعى و كوشش در نجات وطن دعوت مىنمايم . من اعتماد به مشاركت شما دارم . من اعتماد به وطن‌پرستى شما دارم . از تمام شماها درخواست مىنمايم كه به وسيلهء طرح پيشنهادها و تقديم افكار و مشورتهائى كه در نزد من كمال وقع و تعظيم را خواهد داشت مرا مساعدت كنيد .\r\nاكنون اعلام مىدارم كه از اين به بعد فرصت ملاقات كمتر خواهم داشت . ليكن هرگونه مسائلى كه كتبا ارسال گردد مورد توجه و مطالعه كامل واقع خواهد شد . در همان حال اعلام مىدارم كه هيچ‌چيز و هيچ ملاحظه مرا از مهمى كه برعهده گرفته‌ام باز نخواهد داشت . زيرا پس تفضلات سبحانى و تأييدات اولياء اسلام به توجهات قاهرانهء شهريار ارجمند مستظهر و به نيات پاك متكى هستم ، حتى اگر به برادرم در نجات مملكت از مصائب كنونى مخالفت ورزد به او رحم نخواهم كرد .\r\nهموطنان - شما را به انتظام و كار دعوت مىنمايم .\r\nهشتم حوت 1299\r\nضياء الدين طباطبائى - رئيس الوزراء\r\n\r\nجنگليها\r\nروسها رشت را تخليه نكردند . اما مىگويند كم شده‌اند . رشتيها دسته‌دسته مىروند و اذيت نمىكنند . سردار محيى ، احسان اللّه خان ، خالو قربان گفته‌اند ما محتاج كمك روس نيستيم . ما خودمان دولت « سويت » برپا مىكنيم . ميرزا كوچك خان در جنگل است .\r\nحضرات متمردين رشت خيلى اصرار دارند با او صلح كنند . تاكنون نه قبول كرده نه رد كرده .\r\n\r\n","description":"","footnote":"","page_name":" 5896 ","page_number":30},
  {"content":"\r\n . \r\n","description":"","footnote":"","page_name":" 5897 ","page_number":31},
  {"content":"\r\n\r\n\r\nآشوراده و فيروزه\r\nدر طهران شروع به ضبط بانك استقراضى شد و گفتند شصت كرور مطالبات و ملك و رهينه داشته ، اما از مسكو تلگراف آمد دست نگاه داريد تا سفارت و وزيرمختار سويت بيايد . اما گويا آشوراده و فيروزه را ضبط نمودند . روسيه بر ضد بولشويك باز اقداماتى شد . كرونشتاد را گرفته و پطروگراد را بمبارده مىكنند . جنرال رنگل هم در اسلامبول با صد هزار قشون نشسته فرانسه تجهيز مىكنند هوا خوب شود البته خواهد رفت .\r\n\r\nقرارداد سور\r\nقرارداد سور كه در لندن تحت مداقه و نظر بود هنوز خاتمه پيدا نكرده . يونان راضى نمىشود كه به عثمانى بعضى چيزها داده شود . لطمه‌اى كه به دولت عثمانى وارد شد به هيچ دولتى وارد نشده . انور پاشا و طلعت پاشا و حزب « ژون ترك » عثمانى را ويران كردند خاك حاليهء عثمانى به قدر اسپانيا شده است .\r\n\r\nاعلاميهء مقام رياست وزراء راجع به الغاء قرارداد ايران و انگلستان\r\nهموطنان ، با مواعيدى كه اين‌جانب در طى بيانيهء اول خود دادم وظيفهء مقدس خويش مىشمارم قدمهائى را كه براى اجراى نقشه‌هاى منظوره برمىدارم و هرگونه نتايجى كه در پرتو مجاهدات براى نيل به آمال مليه حاصل مىگردد به سمع عامه مىرسانم ، اعم از اينكه اين مجاهدات با موفقيت مقرون شود يا بواسطهء ظهور موانع و اشكالات نيل به مقصود تأخير افتد .\r\nاز آنجائى كه من نسبت به اصول مشاركت ملى وفادار هستم و همواره اين‌رويه را تعقيب خواهم كرد لازم مىدانم اقداماتى را كه براى سعادت ملت به عمل مىآيد براى قضاوت به پيش‌گاه وى تقديم دارم . اكنون مسرورم كه در ايام شعف و شادمانى نوروز مىتوانيم فرح و انبساط عامه را از اعلام اين قضيه افزون نمايم كه پس از آنكه قرارداد را در بيانيهء خود الغاء نمودم و اين تصميم را در هيئت وزرا مذاكره و متفق الرأى تعقيب مقصود را همگى تصويب و متعاقب آن وزارت امور خارجه در طى مراسلهء رسمى تصميم دولت را به سفارت انگليس ابلاغ نموده موافقت دولت اعليحضرت پادشاه انگلستان را در الغاء قرارداد خواستار شده بود . اينك در نتيجهء مذاكرات مبسوط و\r\n\r\n","description":"","footnote":"","page_name":" 5898 ","page_number":32},
  {"content":"\r\n . \r\n","description":"","footnote":"","page_name":" 5899 ","page_number":33},
  {"content":"\r\n\r\nطولانى كه در عرض چند هفته براى انجام اين مقصود جريان داشت دولت اعليحضرت پادشاه انگلستان سفارت خود مقيم طهران را مأمور نمودند كه موافقت آنها را در الغاء قرارداد رسما به وزارت امور خارجهء دولت عليه ابلاغ نمايند . روح موافقتى كه از طرف دولت انگلستان در موضوع الغاء قرارداد ابراز گشته بار ديگر نيات حسنه و مودت ديرينهء بريطانياى كبير را ثابت مىنمايد . من و هيئت دولت من مخصوصا از دولت اعليحضرت پادشاه انگلستان امتنان داريم كه در همان حال كه الغاء قرارداد را قبول نموده‌اند هيچ‌گاه در احساسات مودت‌آميز دولت علّيه ترديدى ننموده و با وجود الغاء قرارداد حاضر بودن خود را براى مساعدت به ايران تأكيد و تكرار كرده‌اند .\r\nملت و دولت ايران اين علامت و برهان مودت صميمانهء دولت انگلستان و حسن احترامى كه از طرف دولت معزى اليها نسبت به مصالح و اموال ايران و سياستى را كه دولت كنونى براى تجديد تشكيلات و اصلاحات مملكت خود اتخاذ نموده‌اند ابراز داشته از صميم قلب تقدير مىنمايند . بنابراين اين اقدام مهم سياسى نه تنها رشته‌هاى دوستى را كه ما بين دو ملت موجود است ضعيف نمىنمايد بلكه برعكس نظر به احتراماتى كه ملتين نسبت به احساسات يكديگر مىنمايند رشته‌هاى مودت مستحكمتر مىگردد .\r\nضمنا وظيفهء خود مىدانم در اين موقع به استحضار عامه برسانم كه در حصول اين نتيجهء درخشان وزيرمختار محترم انگلستان و اعضاء سفارت معزىاليها بوسيلهء بيان و تشريح حقيقت وضعيات ايران به دولت متبوعهء خودشان مساعدت خويش را به عمل آورده و وظيفهء مأموريت حقيقى خود را كه عبارت از تحكيم مناسبات بين دولتين و ملتين ايران و انگلستان است به طرز كمال ايفا نموده‌اند .\r\nمن ملت ايران را براى اين موفقيت دوگانه يعنى الغاء قرارداد با موافقت طرفين و در عين‌حال تحكيم روابط دوستانه با همسايهء عظيم الشأن تاريخى خود كه نيات حسنهء وى همواره براى ما گرانبها بوده است تبريك مىگويم .\r\nامروز ملت ايران مىتواند مطمئن باشد كه نه تنها حق حاكميت و استقلال وى به طورىكه انتظار داشت حفظ گشته بلكه دوستيهاى ديرينه باقى و اركان اصلاحات بر مبانى مشيده استوار مىباشد . اميدواريم پروردگار متعال ما را در سايهء سعى و فداكارى در پرتو مجاهدت وطن‌پرستى به آمال بزرگ خويش كه عبارت از استقلال ، سعادت ، آزادى و عظمت ملت و مملكت تاريخى شاهنشاه ايران است نائل فرمايد و به اجرا و انجام ساير مواعيد موفق نمايد .\r\nمورخهء 7 حمل 1300 شمسى مطابق 17 رجب 1339\r\nس . ضياء الدين طباطبائى رئيس الوزراء\r\n\r\n","description":"","footnote":"","page_name":" 5900 ","page_number":34},
  {"content":"\r\n\r\n\r\nمذاكره با ماژور ادموندس\r\nعصر ماژر ادموندس صاحب‌منصب سياسى انگليس ديدن من آمد . از من پرسيد اوضاع دولت را چطور مىبينيد . گفتم انشاء اللّه خوب است . گفت من كه بسيار اميدوار و خوش‌بين هستم . گفتم از انگليس چه خبر داريد . گفت معاهدهء تجارتى سويت امضاء شد . گفتم خيلى طول كشيد . گفت براى آن چند مادهء سياسى آن بود . من‌جمله مادهء عدم دخالت به امر داخلهء ايران بود كه بالاخره قبول كردند . گفتم پس معاهده با ما چه بود .\r\nگفت هيچ عمل هم كه نشد هنوز در رشت هستند . از رفتن و اقامت ساعد الدوله پرسيدم .\r\nگفت مىرود تا دولت ايران فراغت حاصل كند و تكليف او را معين نمايد . گفتم شما آن نوشته كه به من داده امضاء مىكنيد . فكرى كرد و گفت مىكنم . اما براى شما نتيجه ندارد .\r\nامضاء من در محاكم ايران بىفايده است . گفتم من خيال عرض و داد ندارم چون به ميل و رضا داده . گفت مال آنها را دولت ضبط مىكند . شما بايد به دولت اظهار بداريد و از دولت بگيريد . زيرا همان قسم كه مال را ضبط مىكند دين را هم بايد بپردازد . ماژر نه زبان مىداند . مشرق زمينى عربى ، فارسى ، تركى ، حتى لرى مىداند . فارسى را بسيار بسيار خوب و خوش‌لهجه حرف مىزند . خط خوبى هم دارد .\r\nآنچه در جرايد ديده شد پس از آن‌كه دولت انگليس هم به ميل و رضا قرارداد خود را با ايران فسخ و الغاء نمود ( در قزوين هم اعلان كردند ) مستشاران ماليه و جنگ از دولت انگليس خواهد بود ( روح ادارات مملكت ) . براى ژاندارمرى كمافىالسابق از سوئد مىآورند ، براى فوائد عامه و معارف از امريكا ، براى عدليه از فرانسه . دوتاى اولى محقق است .\r\n\r\nارميتاژ اسميت - قرارداد به طرح ديگر\r\nارمى تاج اسميت مستشار سابق با جمعى متخصص در راه است . جنگ را هم در طهران عده‌اى بود تتمه را از قشون مقيم ايران منتخب مىكنند . قرارداد به شكل ديگر و طرح ديگر منعقد شد . به گمان من با آن شروطات بهتر بود تا بدون هيچ شرط و عهد .\r\nحتى آنها حاضر شده بودند ترميم كنند . مدت قرار بگذارند . خيلى چيزها را كم كنند .\r\nمردم نادان آنقدر گفتند و نوشتند و ياوه‌سرائى كردند تا اين شكل شد . باز به عقيدهء من پلتيك وثوق الدوله و آن قرارداد كه به طور معقوليت شأن و شرف و حشمت ايران پيش مىرفت بهتر از اين كودتا و بگيربگير و تغيير پلتيك و نام قرارداد بود . به‌هرحال ما فقط امنيت و آسايش و ارزانى را طالبيم ، اگر نصيب شد شاكريم و راضى ، نشد صابريم و\r\n\r\n","description":"","footnote":"","page_name":" 5901 ","page_number":35},
  {"content":"\r\n\r\nناراضى . تا اجل فرارسد .\r\nشنبه 23 - سيزده عيد . در حقيقت ختم عيد كه امسال هيچ عيدى نبود ، ما جمعا منزل نواب عاليه به آش رشته دعوت داشتيم و آنجا رفتيم . امسال باغ و خانهء آنها خيلى خراب شده ، يك پول عمده لازم دارند تا ساخته شود .\r\n\r\nرفعت السلطان\r\nرفعت السلطان سه روز است به هزار مرافعه جواز گرفته به طهران رفت تا در تشكيلات جديد عدليه سرش بىكلاه نماند . اسبهاى درشكهء او را هم حكومت برده بود ، به توسط قونسلگرى محض خاطر ميرزا اسمعيل خان كه آنجا مترجم است پس دادند .\r\n\r\nبا اعانه كار درست نمىشود\r\nمن عقيده به اين كارها ندارم و اين كارها فقط انزجار عموم را فراهم مىكند . الان در قزوين عموم مردم متوحش هستند ، دارا ، ندار ، اشراف ، اعيان ، تاجر ، كاسب ، حتى رعاياى دهات هركس كه يك يابو و يك تومان پول دارد . در اعلان مىنويسد عموم متمكنين بايد پول بدهند . مگر مىشود يك دولتى را به اعانه و يابو و اتومبيل و درشكه و كالسكه و ميز و صندلى و ملك سپهسالار و نصرت الدوله و فرمانفرما و غيره راه برد . اينها اساس ندارد . فقط ممكن است تا چندى به طور ناقص كرّوكر كرد . ماهى هشتاد هزار تومان برآورد خرج ثابت بلديهء طهران با اعانهء فقرا و مردم شهرى و دهاتى آن هم نه همه بلاد بلكه همان طهران و چند شهر معين ( زيرا جاهاى ديگر زور ندارند مثل آذربايجان ، فارس ، لرستان ) راه نخواهد افتاد .\r\n\r\nتهيهء پول از خارج\r\nماه دوم و سيم زمين مىماند . مگر فكرهاى اساسى ديگرى در ضمن شده باشد كه امروز كسى نمىداند و بعدها شايد معلوم شود . نظير اين قبيل اقدامات براى تهيهء بانك ملى و قروض روس و غيره در اول مشروطيت شد ، هيچ مفيد واقع نگرديد و همان هم كه جمع شده بود بردند ، خوردند و حساب آن را كسى ندانست . ايرانى فقير است ، پول و ثروت در اين مملكت كم است . بايد تهيهء پول از خارج نمود . فلاحت و معادن و ساير منابع ثروت را داير كرد ، راه كشيد . حوائج مردم را كم كرد و آن‌وقت مليانها و ملياردها منافع برد .\r\n\r\n","description":"","footnote":"","page_name":" 5902 ","page_number":36},
  {"content":"\r\n\r\n\r\nهمه گدا\r\nاين رعيت ، زارع ، اين مملكت با اين نقصان امر رعيتى و اين يك مشت كسبه و تجار شهرى با كسادى امر تجارت و كسب و گرانى همه‌چيز ، قادر به اداى بيش از اين ماليات نيست . بلكه خداوند حاضر و ناظر و گواه است همين را به هزار خون‌دل و هزار قسم ماجرا مىدهد و يك برابر هم در سال بايد غارت و به مأمورين بپردازد . درست اگر حساب كنند مطابق نقد و جنس الموت امسال به ژاندارم و امين صلح و نايب الحكومه پول و مخارج داده كه در هيچ‌جزو جمعى و دفتر محسوب نيست . چند نفر متمول هم كه باقى مانده‌اند مالشان را كه گرفتند مثل سايرين گدا مىشوند و نتيجه‌اى هم براى مملكت نخواهد داشت . روسيه هم يك همچو خيالى كرد . به‌جاى آن‌كه همه دولتمند شوند همه گدا و فقير شدند و آن ثروت هم پاك و صاف نيست و معدوم شد .\r\n\r\nحركت قزاق به رشت\r\nامروز صبح يك‌دسته قزاق هزار نفرى پياده و سوار به سمت منجيل يا رشت رفت كه در سنگرهائى كه انگليسها تخليه مىكنند مسكن كنند . يك‌دستهء كوچك‌تر هم از راه زرشك به سمت لاهيجان و غيره ، دستهء ديگرى از راه الموت بنا بود به تنكابون بروند .\r\nمن شرحى از خرابى راه و آمدن بهمن و نبودن علوفه و آذوقه نوشتم و فرستادم . احتمال مىدهم مفيد واقع شد كه نرفتند . اين قزاقها همه پوتينهاى انگليسى ، هورسكهاى « 1 » انگليسى ، آب‌خوريهاى انگليسى ، توپهاى مسلسل انگليسى موسوم به « لويسن كان » داشتند و در آنجا هم كلنل « هاروى سن » رياست خواهد داشت . عصر هم يك‌دسته قزاق كه به مشق رفته بودند از جلوى باغ گذشت . جلوى آنها يك صاحب‌منصب انگليسى و يك ايرانى سواره بود ، بعد قزاق پياده و توپخانهء مسلسل بود كه همه را روى قاطرهاى انگليسى بار كرده بودند با همان يراق و پالانهاى ممتاز . دسته‌دسته مشق مىدهند و به رشت روانه مىكنند . مردم همه چهارچشمى نگاه مىكردند .\r\n\r\nماجراى ديوزيون قزاق در قزوين ( آيرنسايد . . . )\r\nاين ديويزيون قزاق و آحاد صاحب‌منصبان آن به كلى خصم انگليس و ضد قرارداد بودند ، تا زمانى كه استروسلسكى استعفا داد و تمام صاحب‌منصبان روس را اخراج كردند سردار همايون رئيس شد و براى تحويل گرفتن ادارهء قزوين آمد . جرأت نكرد\r\n\r\n\r\n","description":"","footnote":"\r\n( 1 ) .  Haversack  كيسهء پارچه‌اى سرباز\r\n","page_name":" 5903 ","page_number":37},
  {"content":"\r\n\r\nخودش نزد استروسلسكى برود و تحويل بگيرد . با جنرال آيرن سايد مذاكره نمودند و او قرار شد در خانهء خودش طرفين را بخواهد . پس از رفتن استروسلسكى خواستند يك نفر ما بين دويزيون قزاق و جنرال و اردوى انگليس واسطه و رابط باشد . كلنل اسمايث كه جزو صاحب‌منصبانى بود كه بعد از قرارداد با جنرال ديكسن آمده بود چندى بود و با ماژر مسعود خان كه حالا وزير جنگ است و كاظم‌خان سلطان كه حالا حاكم نظامى طهران است در قزوين مشغول تحقيقات و نقشه‌ها بودند . به حكم جنرال رابط شد و رفت در دفتر قزاقخانه نشست و گفت چون پول را هم ما مىدهيم ناچار بايد نظر داشته باشيم .\r\n\r\nسردار همايون و كلنل اسمايث\r\nمن يادم هست يك روز سردار همايون به اسمايث گفت كه چه ساعت شما نزد من مىتوانيد بيائيد . اسمايث از صندلى برخاسته سلام نظامى داده گفت شما سردار جنرال من تابع ، هروقت بفرمائيد من حاضر بايد بشوم . سردار همايون از اين احترام مست شد .\r\nبارى هيچ‌كس جز من و شايد دوسه نفر آن هم به واسطه ، نه بىواسطه از كار اين كلنل مسبوق نبود . بقدرى اين آدم آرام و متين ، بدون هيچ سروصدا كار مىكرد كه ما فوق نداشت . دو نفر نوچهء او هم خوب كار مىكردند ، بعد چند نفر نوچهء ديگر هم از قزاقخانه به دست آورد .\r\n\r\nزمان خان [ بهنام 
  ]\r\nزمان خان رئيس تأمينات نظميه هم كه حالا معاون داخله شده جزو كاركنها بود . حتى از من هم متصل راپرت الموت و تنكابون را مىگرفت . خودش به همان لباس صاحب منصب ژاندارم بود . مثل مسعود و كاظم گاهى هم لباس نظام انگليس مىپوشيد . آنى از دوندگى ميان قزاق و اردوى انگليس و قونسلگرى انگليس آرام نداشت . چيزى نگذشت كه صاحب‌منصب و تابين و قزاق را به كلى با خيالات خود همراه كرد و باز كسى نمىدانست جز معدودى . نقشه‌ها كشيده شد ، حرفها زده شد و قرارها و ميعادگاه معين گرديد .\r\n\r\nسالار جنگ\r\nاواخر دلو شهرت كرد سالار جنگ پسر بانوى عظمى تمام ژاندارمها را شكست داده دروازهء طهران را تهديد مىكند . از قزاق قزوين يك هزار نفر با چند عرابه توپ براى\r\n\r\n","description":"","footnote":"","page_name":" 5904 ","page_number":38},
  {"content":"\r\n\r\nكمك و دفع او خواسته‌اند . يك حرف ديگرى هم زدند كه قزاق آترياد طهران از طول سفر خسته شده و بدون اجازه خواهد رفت .\r\n\r\nامير امجد\r\nاول برج حوت دهم جمادى الثانيه قزاق حركت كرد . روز ديگر گفتند اسفنديار خان برادر امير امجد غياث‌وند تمام سوارهء ژاندارمرى را هم بدون حكم شبانه حركت داده .\r\nچون محمد على خان پسر دوم رفعت السلطان جزو آنها بود ما خيلى تفحص كرديم كه كجا رفته . بعضيها ادعاى رؤيت نمودند كه در راه طهران هستند . حكومت و ژاندارمرى تلگراف به مركز كردند . حتى خواستند امير امجد را بگيرند چه‌وچه .\r\n\r\nحبس سردار همايون توسط رضا خان سرتيپ\r\nباز خبر رسيد كه تلگراف و تلفن راه طهران را تمام خراب كردند . بعدها در روزنامه خواندم كه مردم طهران متوحش شده بودند . كابينهء سپهدار سراسيمه شده بود كه قزاق چرا حركت كرده . بالاخره سردار همايون را كرج براى جلوگيرى فرستادند كه همان‌جا رضا خان سرتيپ ( حاليه سردار سپه رئيس كل دويزيون ) او را دستگير نمود .\r\n\r\nسيد ضياء در كرج\r\nجناب سيد ضياء مدير جريدهء رعد محرمانه در كرج يا پائين‌تر به رضا خان رسيده دستورالعمل را داد . آن بيانيه را هم كه بايد رضا خان از طرف خود و قزاق چاپ و منتشر كند رسانيد و مراجعت كرد .\r\n\r\nسوم حوت : قزاقها در طهران\r\nشب 12 جمادى الثانيه ، سيم حوت قزاق وارد طهران شد . در ميدان مشق پنج تير شليك توپ كردند ( كه تمام اهل طهران گمان كردند بولشويك وارد شده هيچ خواب نرفتند ) . از آنجا دسته‌جات براى مواقع پليس و كميسارياها روانه نمودند كه فقط در كميسارياى سرچشمه كه حكم نظميه به آنها نرسيده بود مقاومتى شد و هفت نفر آژان كشته شد .\r\n\r\n","description":"","footnote":"","page_name":" 5905 ","page_number":39},
  {"content":"\r\n\r\n\r\nرياست‌وزرائى سيد ضياء - حبس رجال\r\nمسعود خان و كاظم خان قبلا طهران رفته بودند ، با كاركنهاى طهرانى مشغول كار شدند . صبح سيد ضياء احضار قصر فرح‌آباد شده با دستخط رياست‌وزرايى و اختيارات تامه مراجعت به شهر نمود . همان ساعت بگيربگير درگرفت و شهر نظامى شد .\r\nسپهسالار اعظم ، عين الدوله ، فرمانفرما با نصرت الدوله و سالار لشكر دو پسرش ، محتشم السلطنه ، وثوق السلطنه ، مستشار الدوله ، سعد الدوله ، ممتاز الملك . مختصر وزراى سابق آنچه بود با جماعتى از ملا و سيد و تاجر و كاسب كه عدهء آنها را مختلف گفتند از يكصد و هفتاد كمتر و از پانصد و هفده زيادتر شهرت نكرده . محترمين در قزاقخانه ، متوسطين در نظميه توقيف شدند كه هنوز هم در توقيف هستند و خاتمهء امر آنها نامعلوم است .\r\n\r\nرفتن اسمايث به طهران\r\nاسمايث سه روز بعد خواست طهران برود برف مانع شد مراجعت كرد . من منزل او رفتم . گفت آقا ديگر بولشويك نمىآيد . بعد از اوضاع صحبت شد . خودش را پاك به بىاطلاعى زد . دو روز ديگر سواره به طهران رفت مراجعت نمود . اين دفعه امضاء خود را كه « لوزينون افيسر » بود ، صاحب‌منصب رابط برداشته كماندان بريگاد نموده است .\r\n\r\nسكوت انگليسها - مشت و درفش\r\nمقصود اين بود كه انگليسها اين قسم عملى و كارى هستند . چيزى را خواستند و مايل شدند مىتوانند انجام بدهند . يك نفر كلنل آن قوم اين‌طور كارى و عملى است . با اين پلتيك و اين قبيل نژاد ، ايرانى نمىتواند برابرى و هم‌سرى كند . آقاى مدرس هرقدر عالم و پلتيك‌دان باشند در مقابل مسيو نرمان سفير انگليس بايد زانو خم كند . حكايت ما با آنها مشت و درفش است . همهء آن اظهارات ، آن تنفرات ، آن هياهو و عربده‌ها بى جا و بلامحل و بىثمر بود . سكوت چند وقتهء انگليس جهاتى داشت كه بر ما مخفى بود ، حالا هم مخفى است . بلكه اين سكوت براى اين بود كه به واسطهء قيام بر له سويت روس آنچه روسها در ايران نفوذ پلتيكى و اقتصادى هم دارند برگذار كنند ( چنانچه كردند ) و به كلى دست آن دولت از ايران كوتاه شود و نتواند من بعد ادعاى چيزى بنمايد . بعد حبّ سكوت را شكسته عنان و اختيار را به دست خود گيرد . دولت ديگرى هم كه در مقابل او نيست .\r\n\r\n","description":"","footnote":"","page_name":" 5906 ","page_number":40},
  {"content":"\r\n\r\n\r\nعهد جداگانه با روس\r\nخودش هم جداگانه با روس عهد بسته كه در كار ايران دخالت نكند . آن اصل هم كه روسها پيشنهاد نموده بودند مرام سوسياليستى در ايران آزاد باشد كه خود ايران قبول نكرد تا بدان واسطه كارى انجام بدهد . انشاء اللّه خيريت در همين خواهد بود . هرقدر بگويند انگليس بد است ، ظالم است ، فلان است ، به همان است باز در مقابل فجايع و مظالم سويت روس كه همه را ديديم و شنيديم به درجهء صفر است .\r\n\r\nفقط انگليس\r\nهمه مردم ايران مىگويند ايران قائم به‌ذات نيست ، محتاج به كمك و همراهى مادى و معنوى غير است . امروز غيرى هم جز انگليس ما سراغ نداريم . البته اين توقع بعضى از ايرانيها هم بى جا بود كه همه اين كمكهاى مادى و معنوى را انگليس بكند بدون آن‌كه فوايدى برايش ملحوظ باشد ، يا بدون آن‌كه نظارت داشته باشد . ايرانى از بس طماع است هميشه هم خدا را مىخواهد هم خرما را . اين است كه از هردو محروم مىماند .\r\n\r\nرئيس ژاندارمرى قزوين و الموت\r\nچهارشنبه 26 رجب ، 17 حمل - باران مىآيد و اين بارانها برف را كم كرد . اطراف قزوين برف نيست . اما هنوز راه همدان و خمسه مملو برف است . ديروز نزد حكومت رفتم . از طهران مراجعت نموده ملايم‌تر شده . جنسا تندخلق است . رئيس ژاندارمرى ماژر ابو الحسن خان زند در عوض معقول و شيرين و مبادى آداب است . با حاج عز الممالك خيلى دوست است . مىگفت به قسمت اعزامى الموت خيلى در باب علاقه و آدمهاى شما سفارشات كردم . از بابت اسب و اسلحهء خود راحت باشيد . گفتم اسب و اسلحه آنجا براى لوكس و تفنن نيست . در حقيقت مصالح الملكى است . نباشد امورات آنجا نخواهد گذشت . وانگهى خود ادارهء ژاندارمرى اين اسلحه را داده و اجازه‌نامه در دست است . هيچ‌جا ژاندارم نرفته جز الموت . شرارت ولى آقا و بعضى از اهالى و ضديت رعيت با ما باعث شهرت و اهميت فوق العادهء آنجا گرديده .\r\n\r\nمحبوسين قزوين\r\nمحبوسين قزوينى را هريك مبلغى گرفته مرخص نمودند و حاليه صورت اعانه مىنويسند . قط همان سه نفر محبوس طهران‌خانهء عدل الممالك است . به حكومت گفتم\r\n\r\n","description":"","footnote":"","page_name":" 5907 ","page_number":41},
  {"content":"\r\n\r\nاين سه نفر را جاى ديگر ببرند و خانه را تخليه كنند . گفت ضرر ندارد . اما عيال وثوق الدوله با امير اعظم اجازهء مسافرت بغداد گرفته‌اند . براى آنها خانهء شاهزاده منزل تهيه شده بروند خالى مىكنم . عصر هم به اتفاق حكومت آنجا رفتم .\r\n\r\nخفقان بيش از عهد ناصرى\r\nايرانيها ميل داشتند بولشويك و به آن درجه آزاد شوند . امروز شديدتر از ايام استبداد عهد ناصر الدين شاهى در فشارند و احدى نمىتواند نفس بكشد . آن خيالات و آن مقالات جرايد و آن هياهوى مهيب چه بود . اين سكوت و بهت امروز چه . تمام جرايد ايران توقيف است و بسيار خوب كارى شد ، زيرا پس از تغيير كابينهء وثوق الدوله جرايد فضاحى و هتاكى و بىآزرمى را به درجهء اعلى رساندند كه همه‌كس از قرائت آنها سواى امثال خودشان منزجر و پشيمان بود .\r\n\r\nنظر قونسل انگليس\r\nامروز ساعد الدوله با كاپيتان كايد قونسل سابق رشت به سمت بغداد رفت . من هرچه كوشش كردم قونسل همراهى كند ، مجلسى كند تعيين غارت و خسارت من بشود فايده نكرد . گفت تكليف ما نيست . امجد الوزاره پسر مرحوم مجد الاسلام كه اول حبس حكومت شده بود پول خواستند اسبهايش را بردند چه‌وچه ، رفت نزد قونسل كه آخر شما يك همراهى كنيد اين‌كه وضع كار نمىشود . جواب داده بود ما ساكت هستيم تا به دولت و مردم ايران معلوم شود به اين شكل و ترتيب هم نمىتوان مملكت‌دارى كرد .\r\nدفعهء ديگر به كس ديگر گفته بود كه با اين كثافت‌كارى .\r\nمتصل به قزاقخانه مهمات و لوازمات مىدهند . گويا تمام اسلحه و ذخيره كه در ايران دارند بدهند و بروند . براى آنها تجهيز نمودن قشون ايران فقط باز نمودن درب اطاقهاى اردنانس است و بس . ديگر هيچ اشكالى ندارد .\r\n\r\nكودتا و حقيقت پلتيك انگليس\r\nمصدق السلطنه از فارس عزل شد . شاهزاده نصرت السلطنه فرمانفرما گرديد . شاه به اين عموى خود خيلى التفات دارد . اغلب شهرها از صاحب‌منصبان قزاق و ژاندارم حكومت روانه نمودند . به حكام بختيارى و رؤساى آنها هيچ دستى نزدند ، يعنى زورشان نمىرسد . صمصام السلطنه يكى از اشخاص عمده بود كه مخالف پلتيك انگليس بود و قوت حزب مخالف او بود . همه را چه مخالف چه همراه گرفتند جز او . هنوز نمىتوان\r\n\r\n","description":"","footnote":"","page_name":" 5908 ","page_number":42},
  {"content":"\r\n\r\nحدسى براى اين كودتا زد و حقيقت پلتيك انگليس را فهميد . عمرى باشد بعدها معلوم خواهد شد .\r\n\r\nبدى امتعهء وارداتى ژاپن\r\nيكشنبه غرّهء شهر شعبان العظم 1339 - امتعه كه وارد ايران مىشود قسمت اعظم آن مال ژاپن و امريكاست و به قدرى كم‌دوام و بد است كه فروشنده و خريدار در زحمت و ناراضى است . امتعهء روس كه باب ايران و بادوام بود از بين رفت . از انگليس هم به واسطهء گرانى نمىآيد . اين است كه ما مبتلاى اجناس و امتعهء قلب ژاپن شده‌ايم . چنانچه كاغذ و مركب و قلم اين‌روزنامه گواهى مىدهد و بالاخره من هم مغازه‌ها را سركشى كردم تا اين مركب و قلم را كه نسبتا بهتر است پيدا نمودم . اين كتابچه را دوازده قران خريدم كه قبل از جنگ منتهى چهار قران بود .\r\nچند روز است متوالى باران مىآيد . از دو رودخانهء شهر آب زيادى جارى است .\r\nقنوات را خراب كرده و از مجراى آنها آب داخل خانه‌ها شده و اغلب ويران شده . شب و روز مردم شهر در تشويش هستند .\r\n\r\nرفتن انگليسها\r\nانگليسها تا پانزدهم اپريل كه چيزى نمانده به كلى مىروند . قزاقها را پىدرپى تجهيز و روانهء فرونت مىكنند . يك كسى خوب مىگفت كه انگليسها از فاضل مهمات و لوازمات يك‌دستهء قشون قزوين خود دارند قشون يك دولتى را تجهيز مىكنند .\r\n\r\nحبس قوام السلطنه\r\nمحبوسين طهران هنوز تكليفشان معلوم نشده و در توقيف مىباشند . خيابانهاى طهران را چراغهاى برق بزرگ مىگذارند ، بعضيها را وسيع مىكنند . رئيس الوزرا شخصا رياست بلديه را دارد . قوام السلطنه را در مشهد گرفتند و محبوس نمودند . حكومت نظامى با رئيس ژاندارمرى است . سفير روس از راه عشق‌آباد وارد خاك ايران مىشود با پنج نفر همراهان .\r\n\r\nحكومت نظامى\r\nمن فلسفهء حكومت نظامى را نمىدانستم . پس از فكر زياد دانستم كه آقاى رئيس الوزراء براى آن‌كه به همفكران و دوستان خودش كار رجوع كند . اين تدبير را كرد . زيرا\r\n\r\n","description":"","footnote":"","page_name":" 5909 ","page_number":43},
  {"content":"\r\n\r\nعذر موجه براى عزل تمام حكام نداشت . و الا حكومت نظامى براى قزوين يا قم و كاشان و خراسان درحالىكه امن‌وامان [ است 
  ] و از احدى هم صدا بلند نيست براى چه بود .\r\nشهرى را مرسوم است نظامى مىكنند كه بلوا ، آشوب ، آدم‌كشى ، حريقهاى عمده در آن واقع مىشود ، مثل امروز شهر كورك در ايرلند .\r\n\r\nوضع قزوين\r\nبه‌هرحال همه حكام عزل مىشوند و دستهء نو مىرود . فعلا قزوين به واسطهء عدم اطلاع حكومت خيلى بىترتيب است . نان هيچ نيست . ساير ارزاق بسيار كم و گران است .\r\nسوخت وجود ندارد . همه مردم هم به واسطهء سوءخلق و سوءرفتار كلنل ناراضى هستند . گفتند از طهران تلگراف آمد اعانه را موقوف نمايند و همين قسم شد .\r\nامجد الوزاره را مجددا توقيف كردند كه بايد هزار و دويست تومان بدهى . خود كلنل گفته بود امجد از حكم كلية مستثناست .\r\n\r\nنه شبانه‌روز برف\r\nتقى چهار روز است از الموت آمده مىگفت نه شبانه‌روز برف لاينقطع آمد كه تمام درختهاى متوسط مثل به ، سيب و غيره در برف مخفى شد . بعد باران آمد . رودخانهء سمت آفتاب‌رو برف است ، اما دهات « پركنهء » البرز كه « نسام » است از يك ذرع بيشتر برف دارد و محصول احتمال قوى مىرود زير برف ضايع شود . تحصيلدار خيلى براى نقد و جنس سخت‌گيرى مىكند . نقدى را تابستان بايد بگيرند خيلى را كه سر خرمن ، حالا رفته و مطالبه دارند كه رعيت همه را خورده و هيچ ندارد .\r\n\r\nسيزده عيد و دولت\r\nروز سيزده عيد قزاق و ژاندارم را در قصر قاجار محل اردوى تابستانى قزاق دعوت نموده بودند ، خود رئيس الوزراء هم تشريف داشته نطقها و حرفها زده بودند .\r\nروزنامه‌نويس بقدرى تعريف از سردار سپه و نظم و نظام قزاق و ژاندارم مىكند كه به وصف نمىآيد .\r\n\r\nنامهء عماد السلطنه - عقدكنان نزهت خانم\r\nالساعه دستخطى از آقاى عماد السلطنه رسيد به تاريخ 27 رجب ، 17 حمل كه مرقوم داشته بودند به مباركى امروز عصر عقدكنان بود و نزهت خانم را عقد كردند . اين دختر\r\n\r\n","description":"","footnote":"","page_name":" 5910 ","page_number":44},
  {"content":"\r\n\r\nبزرگ من بود . بيست و شش سال دارد . چند سال به واسطهء امير اسعد كه او را جهت پسرش سالار مفخم شال و انگشتر نموده بود در خانه مانده بالاخره نصيب عبد اللّه ميرزا پسر آقا شد . داماد كوچك‌تر است . هردو مايل هم شدند ، به‌جا هم بود . به اصطلاح عوام عقدشان در آسمان بسته شده . نوشته بودند قوام السلطنه و تمام اتباعش را دستگير كردند و طهران مىآورند . بودجهء بلديهء طهران سالى نهصد هزار تومان برآورد شده . تاكى طهران از روى واقع پاك شود .\r\n\r\nفوت شيخ عيسى شهيدى\r\nحجة الاسلام آقا شيخ عيسى مجتهد شهيدى وفات كرد . پسر مرحوم حاجى ميرزا تقى شهيد ثالث بود و در همان سال شهادت او دنيا آمده است . بابيها مىگويند قاتل شهيد « 1 » شيرازى از مرده شيخ احمد لحسائى « 2 » بود . تهمت را به بابيها زدند و آنها را گرفتند . قاتل حقيقى بعد از آن‌كه ديد مردم بىگناه را دستگير و تلف مىكنند رفت به دارالحكومه و اظهار داشت من قاتلم و كارد من هم در زير پل نزديك مسجد است . اما در السنه و افواه و تاريخ همه‌جا اين نسبت را به طايفهء بابيه مىدهند . چنانچه خود من در فوت امام‌جمعه در همان مسجد كه در محراب سرداب آن حاجى ميرزا تقى را مقتول نمودند از حاج شيخ احمد واعظ كه در منبر مىگفت شنيدم كه طايفهء بابيه قتلهء او بودند و شروحى از قتل و بردن خانه [ و 
  ] وصيت و قتلهء او نقل كرد .\r\n\r\nشيخ عيسى و اولاد\r\nحاج شيخ عيسى پيرمرد و فاضل بود . خوش‌صحبت بود . مىگفت اگر عتبات مانده بودم اعلم من بودم . اما خيلى ناسخ و منسوخ در احكامات مىداد كه همين فقره اسباب شكست كارش بود . زن زياد داشت . بالاخره اولاد ذكور هم به‌هم نرسانيد . خودش مىگفت ياد ندارم نماز خود را با وضو به‌جاى آورده باشم ، زيرا صبح و عصر با همين كبرسن حمام مىرفت و شايد در شبانه‌روز چندين مرتبه نزديك زن مىرفت .\r\n\r\nزنده‌دلى شيخ\r\nمىگفت من در عتبات فقير بودم . دكان كله‌پزى بود كه ارزان به من كله مىداد . چندين ماه من همه‌روزه ناهار آنجا خوردم . تا يك روز رفتم و دكان را بسته ديدم . جويا شدم\r\n\r\n\r\n","description":"","footnote":"\r\n( 1 ) - جاى مطلب در اصل سفيد مانده است .\r\n( 2 ) - ( احسائى ) .\r\n","page_name":" 5911 ","page_number":45},
  {"content":"\r\n\r\nگفتند حكومت او را گرفته . به چه جرم . گفتند كاشف به عمل آمده كه اين استاد كله خر به خورد مردم مىداد . من آن‌وقت ملتفت شدم كه چندين ماه است من مغز خر و كلهء خر مىخورم . . . پيردل زنده‌اى بود كه شوخ و شيرين ، جز اين اواخر كه عليل شده بود .\r\nرحمة اللّه عليه .\r\n\r\nقرة العين\r\nاصلا طايفهء شهيدى برقانى هستند . قرة العين معروفه عروس حاج ميرزا نقى و دختر حاج محمّد صالح برقانى بود . نوه‌هايش حيات دارند . تازگى اشعار قرة العين و اشعارى كه به همان وزن مال ديگران مخلوط آن شده پاى تار و ضرب مد شده و مىپسندند .\r\n\r\nرفتن قواى انگليس\r\nجمعه ششم شعبان ، 26 حمل ، 15 اپريل - فقط از انگليسها اركان حرب جنرال و سوارهء گايد ملكهء ويكتوريا و معدودى از دستهء مهندسين و مخابرات مانده است ، تتمه رفته‌اند .\r\nباآن‌كه مىگويند عمارت آنها را دولت براى قزاقخانه خريدارى نموده مردم شهرى تير و تخته‌ها را مخفى و آشكار سرقت [ مىكنند 
  ] و به شهر مىآورند . هوا گاهى ابر گاهى آفتاب است . بنفشه ، سنبل ، نرگس باز شده ، اما هيچ شكوفه حتى بادام بيرون نيامده است .\r\n\r\nوثوق الدوله و خاندانش\r\nخانم وثوق الدوله با امير اعلم و سردار اكرم دودامادش با همه بچه‌ها آمده‌اند كه به بغداد و از آنجا هندوستان [ و 
  ] اگر هواى دريا مناسب باشد به اروپا [ بروند 
  ] و الّا در ييلاق سيملا توقف كنند . امير اعلم پس از چندى مراجعت [ مىكند 
  ] . اما سردار اكرم خواهد ماند . خود وثوق الدوله پاريس است .\r\n\r\nگرفتن صارم الدوله\r\nشاهزاده صارم الدوله را هم در كرمانشاه دستگير نمودند چون در موقع دستگيرى زد و خورد و جمعى كشته شده‌اند . شاهزاده را مغلولا با گارى پست به سمت طهران حركت [ دادند 
  ] و شايد امروز يا فردا وارد قزوين شود . صارم الدوله در سرحد بود فريب خورد .\r\nبه كرمانشاه آمد يك ماژر ژاندارمرى با دستورات از طهران رفت با معيت امير معزز كلهر كه ضديت با او داشت دستگير شد . صارم الدوله تلگرافا همراهى خود را با دولت\r\n\r\n","description":"","footnote":"","page_name":" 5912 ","page_number":46},
  {"content":"\r\n\r\nحاضره و دادن تمام ماليات عقب افتادهء خود با يك خانه در طهران براى بلديه و تعهد وصول دو سالهء ماليات پس‌افتادهء كرمانشاه تعهد نموده بود . دولت حاضره ظاهرا قبول [ كرده 
  ] و اطمينان داده بود تا ماژر آنجا برسد و او را دستگير كند .\r\n\r\nمعتمدالسلطنه\r\nمعتمد السلطنه برادر وثوق الدوله كه براى وكالت مجلس به طهران مىآمد مهمان او بود . معلوم نيست با او چه معامله شده است ( اين اطلاعات امروز از سردار اكرم و ماژر ابو الحسن خان كه آنجا بود تحصيل شد ) .\r\n\r\nهمسر وثوق الدوله\r\nخدمت خانم [ وثوق الدوله 
  ] پيغام و دعا و سلام دادم « 1 » جواب داد كه الحمد للّه من در قضيهء ساعد الدوله از خجالت شما درآمدم ( مقصود از حبس سابق او و طلاق دخترش بود ) . گفتم اما فايده براى من نبخشيد . ديروز هم فرستاده بود عقب نواب عاليه . سردار اكرم مىگفت نصير الدوله هم خيال زيارت عتبات دارد .\r\n\r\nحسام همايون\r\nشاهزاده حسام همايون پسر مرحوم حاج شيخ الرئيس كه سلطان ژاندارمرى شده و به موجب درخواست كلنل اسمايث به اركان حرب قزاقخانه وارد شده و به رياست اركان حرب منجيل مىرود ديدن من آمد . دوست من است . جوان تربيت‌شدهء خوش‌مزهء خوبى است . در نظام فرانسه بوده ( روزنامهء قبل من تاريخ زندگانى او را و رفتن با سالار الدوله حبس او را و مراجعت او را بر قارئين آگاهى كامل مىدهد . ) چون آدم زيركى است من بعضى تحقيقات از اين كودتا كردم . او اين قسم براى من با كمال صداقت جز آنچه راجع به انگليسها بود كه استخدام او در اركان حرب و شايد قول و قسمى كه با آنها خورده و يا آن‌كه تكليف و حدود نوكرى او اجازه نمىداد گمان مىكنم مابقى مقرون به صحت باشد بااين‌حال تحقيقات عميقه بعدهاى من كه درج خواهد ( اگر عمرى باشد ) به خوبى مطلب را آشكار مىكند .\r\n\r\n\r\n","description":"","footnote":"\r\n( 1 ) - همسر وثوق الدوله خواهر نصير الدوله و نصير الدوله شوهرخواهر عين السلطنه بود .\r\n","page_name":" 5913 ","page_number":47},
  {"content":"\r\n\r\n\r\nاطلاعات او دربارهء كودتا\r\nمىگفت در طهران از همان ايام كه شما بوديد كميته‌ها و مركزهاى انقلاب بر له و عليه انگليس و مجلس شوراى ملى و شاه منعقد شده بود . مهمات زياد ، ترورهاى فراوان در هركميته مركزيت يافته بود و اگر اين قزاق نرسيده بود يا اين كودتا نشده بود يك خونريزى و يك غارت و چپاولى در طهران روى مىداد نظير رشت و شهرهاى روسيه و آن‌وقت تمام ايران برهم مىخورد . اما كميتهء سيد ضياء الدين از هشت ماه قبل با جمعى مشغول عمليات بودند كه بلكه خاتمه به اين‌روزگار سياه ايران بدهند .\r\n\r\nكميتهء چهار نفرى براى كودتا\r\nاركان عمدهء اين كميته چهارنفر بودند : سيد ضياء ، ماژر مسعود خان ، سلطان كاظم خان و يك نفر ديگر ( كه از قرار فهم خودم و گفتهء سردار اكرم كلنل اسمايث كه رأس و رئيس آنها بود . ) و بعد هم رضا خان سرتيپ قزاقخانه .\r\n\r\nبىخبرى طهران\r\nدر طهران هيچ‌كس نمىدانست قزاق از قزوين حركت كرده . تلگراف و تلفن نبود .\r\nآنچه هم مسافر بود توقيف شده بود ( به گفتهء حسام همايون سفارت انگليس هم نمىدانست . يك نفر ماژر انگليسى را كه گرفته بودند قول داد اظهار ندارد و مرخص شد .\r\nاو آمده به سفارت گفت . سفير به شاه اطلاع داد ( شايد اين هم توريه و ساختگى بود ) .\r\nشاه و هيئت وزرا به دست‌وپا افتادند كه چه خبر است و فورا امر به تجهيز ژاندارم و آژان و غيره شد . سردار همايون با اتومبيل جلو رفت و دستگير شد . شهاب الدوله را شاه فرستاد دستگير شد جواب نيامد . شاه و هيئت وزرا تصور كردند قزاق هم عنوان بولشويكى را نموده براى غارت و چپاول و بعضى تغييرات حركت كرده ( از قرار گفتهء سردار اكرم اختيارات به اميرنظام برادرش وزير جنگ داده شده بود و او همه قشون را حاضر كرد . ليكن به آنها گفت تا از طرف قزاق به شما حمله نشود دست در نياوريد . من نمىدانم اين حكم از كجا به اميرنظام صادر شده بود ! ) .\r\n\r\nترتيبها داده شده بود\r\nشب وارد طهران شدند و قبلا تمام ترتيبها داده شده بود كه هردسته كجا را تصاحب كند . پس از پنج تير شليك توپ كه براى اخبار متفقين خود بود دستجاتى كه بايد\r\n\r\n","description":"","footnote":"","page_name":" 5914 ","page_number":48},
  {"content":"\r\n\r\nدروازه‌ها را بگيرند گرفتند . دستجاتى كه بايد ادارات را ضبط كنند ضبط كردند و هكذا .\r\nنظميهء مركزى مقاومت كرد مغلوب و غارت شد . كميسارياى سرچشمه مقاومت كرد مغلوب شد . ساير جاها در كمال امنيت و آرامش به حيطهء تصرف درآمد .\r\n\r\nفرار وليعهد\r\nماژر حبيب اللّه خان رئيس ژاندارمها هم خودش داخل اين توطئه بود و ژاندارم را در باغ شاه به حال دفاع نگاه داشت . چون به آنجا كسى نرفت آنها هم بيرون نيامدند .\r\nوليعهد شهر بود . شبانه با دو نفر نوكر سواره حركت كرد . از هردو دروازه خواست بيرون رود مانع شدند . بالاخره از يك كوره راهى زد به خندق ، اسب سكندرى خورد وليعهد به زمين افتاد و مجروح شد . نوكرش او را به هزار زحمت خانهء خودش كوچهء قجرها برد ، براى آن‌كه تصور مىكردند حكايت بولشويكى است و منزل خودش خطر دارد . شاه چهل و هشت ساعت خواب نكرد . تمام اتومبيلهايش حاضر بود و متصل گوشى تلفن به دست با شهر و سفارت صحبت مىكرد . تا آن‌كه عريضه يا پيغام رضا خان به او رسيد كه بايد سيد ضياء رئيس الوزرا شود و رژيم تغيير كند . شاه فى الجمله راحتى حاصل كرد .\r\n\r\nشهاب الدوله - معين الملك\r\nبه گفتهء حسام همايون ، شهاب الدوله كه مرخص شده بود به گفتهء سردار اكرم معين الملك راتق و فاتق شدند و پيغامات ردوبدل شد كه به اعليحضرت و خانواده سلطنت كارى نيست و ما محض دوام و بقاى سلطنت اين اقدام را كرده و مىكنيم . شاه دستخط را صادر كرد و آن‌وقت گفت الحمد للّه خلاص شدم ، بروم و استراحت كنم . در همين بينها بگيربگير درگرفته بود . يك دسته قزاق با اتومبيل هم رفت حضرت وليعهد را با اجلال حركت داد . درخواست نموده بود نزد شاه برود كه تمام شاهزادگان هم از خوف آنجا مجتمع شده بودند .\r\n\r\nسنگربندى صمصام السلطنه\r\nصمصام السلطنه به قدر پنجاه نفر آدم داشت مسلح شد و بام خانهء خود را سنگر كرد .\r\nپيغام داد من قوهء دفاع ندارم اما قوهء آن را دارم كه كشته شوم . بيائيد دفاع مىكنم . آنها هم نيامدند .\r\n\r\n","description":"","footnote":"","page_name":" 5915 ","page_number":49},
  {"content":"\r\n\r\n\r\nرياست‌وزرائى سيد ضياء\r\nدو روز بعد كه بيانيهء رئيس الوزرا شايع شد به كلى همه مردم جز آنهائى كه توقيف و تحت توقيف بودند ساكت و آرام شدند . سردار اكرم مىگفت صبح آن‌روز كه قزاق وارد شد و ستداهل رئيس پليس با چند نفر صاحب‌منصب قزاق خدمت شاه رفته اطمينان دادند و بعد درخواست رياست وزراى سيد ضياء را نمودند كه معين الملك پيغامات را مىبرد و مىآورد تا دستخط صادر شد .\r\nاما همان شب هم يك دسته قزاق فرح‌آباد رفت كه مواظبت كنند مبادا شاه فرار كند تا پيغامات به او برسد . حسام همايون مىگفت نقشه را خوب تروچسبان صورت دادند كه از آن بهتر و چالاك‌تر امكان نداشت .\r\n\r\nدخالت اسمايث  ( Smyth )  در كودتا\r\nحسام همايون نمىخواست بگويد اسمايث خبر نداشت . اما نمىتوانست هم با اطلاعات من انكار كند . اما سردار اكرم مىگفت تمام اين نقشه ، تمام اين ترتيب از طرف اسمايث بود . حتى سيد ضياء هم به قدر او دخالت نداشت .\r\nمن از سردار اكرم پرسيدم الغاء قرارداد چه بود . گفت انگليسها ظاهرا الغاء كردند اما باطنا مىبينيد كه تمام امورات به دست آنهاست ( از اميرنظام هم صد هزار تومان مطالبات و پول نقد گرفتند ) . به‌هرحال خبرنداشتن شاه و هيئت دولت محل انكار مىگفتند نيست كه برما مجهول بود و تصور مىكرديم شاه باطنا آگاهى داشت ، درحالى كه به كلى بىخبر بود .\r\nاين اطلاع خصوصى من است كه پس از اين موفقيت كلنل اسمايث براى او نشان  D - S - O  آمد و تلگراف تهنيت از لندن و هندوستان و بين‌النهرين . حقيقتا خيلى زبردستى به خرج داد .\r\n\r\nوضع نظامى منجيل\r\nسه هزار قزاق در منجيل تمركز يافته قرب دو هزار قزوين است . پنج هزار نفر هم از قديمى و جديد در طهران موجود شده است . شش عرابه توپ با سى و شش اسب پريروز تحويل قزاقخانه دادند به قيمت شصت هزار ليره . گمان مىكنم چهار اينچى بود با مهمات . در منجيل هم توپها را داده‌اند . سرباز و سوار قزوين را هم جمع‌آورى مىكنند .\r\nژاندارم جديد هم اينجا و طهران به عجله مىگيرند .\r\n\r\n","description":"","footnote":"","page_name":" 5916 ","page_number":50},
  {"content":"\r\n\r\n\r\nمقررات نو\r\nطهران به‌جاى زنگ ظهر و عصر ادارات حكم شده اذان بگويند . كراواتهاى پهن و يقه‌هاى باز غدغن شده است . براى فواحش هم مىگويند قوانينى وضع شده است .\r\nمسكرات در طهران كليتا غدغن سخت است . به هيچ‌وجه پيدا نمىشود . در قزوين عرق غدغن است . اما شراب و مسكر فرنگى غدغن نيست . براى ترياك هم خيالى دارند كه به قيمت آن خيلى علاوه كنند .\r\n\r\nسلب آزادى\r\nمىگويند مردم طهران قادر نفس كشيدن نمىباشند . نظاميان خيلى برترى دارند و با آنها نمىشود بلند تكلم كرد . به كلى سلب آزادى شده است ( خانم وثوق الدوله به همشيره گفته بود كه خارج طهران خيلى بهتر آسايش داريد ) . به شاه چندان اعتنائى نيست ، مگر همان احترامات ظاهرى .\r\n\r\nتفتيش حسابهاى بانكى مردم\r\nيك كار نادرى هم كه واقع شده اين بوده كه دفاتر بانك شاهنشاهى را تفتيش نمودند و آنچه مردم پول آنجا داشتند صورت برداشتند و از روى آن صورت مطالبه دارند .\r\n\r\nمعاضد السلطنه\r\nرفتن قزاق به سمت رشت دو علت طبيعى و دو غيرطبيعى دارد . يك پايهء پل منجيل خراب شده مشغول ساختن هستند ، بالاتر از آن يك قسمت كوه خراب [ شده 
  ] و جاده را سد نموده است ( غيرطبيعى ) . اول انتظار ورود سفير روسيه است از مشهد مقدس به طهران . ثانى وصول معاضد السلطنه و همراهانش به رشت تا زمينهء جنگ و صلح معلوم شود . از قرار معلوم دوسه روز است معاضد السلطنه از منجيل با دستگاه كه از رشت فرستاده بودند حركت نموده است .\r\n\r\nشدت بارندگى\r\nدوشنبه نهم شعبان ، 29 حمل - بارندگى دست‌بردار نيست . آب تمام صحرا را گرفته و قنوات پىدرپى ويران مىشود . كشت و زرع هيچ هوا نمىگذارد بشود . اغلب دهات آب بالا زده و به كلى ده و قلعه و همه روى هم خوابيده است . هيچ‌كارى امروز براى مردم\r\n\r\n","description":"","footnote":"","page_name":" 5917 ","page_number":51},
  {"content":"\r\n\r\nنيست و هيچ اميدوارى براى بعد . رعيت به كلى بىپا شده ، حشم تمام شده . هركس ده‌دار است عزادار است . امروز چشم ما به شكوفهء بادام و زردآلو افتاد .\r\n\r\nقشون انگليسى\r\nآخرين دستهء قشون انگليس از منجيل وارد شهر شد ، به واسطهء كثرت آب عجالتا توقف دارند . رژيمان يورك شاير است با فوج كارگر هندى . واقعا از ديدن قشون انگليس انسان لذت مىبرد . همه جوان ، همه توانا ، بلندقد ، زيبا ، با لباس و لوازم سفر بسيار ممتاز كه از آن بهتر ممكن نيست . انگليسها بروند يك جماعت كثيرى هم بىنان مىشوند .\r\nپنجاه نفر سوار گايد ملكهء ويكتوريا در طهران ، پنجاه در همدان ، پنجاه يا بيشتر در كرمانشاهان توقف مىكنند . چقدر اينها اسباب داشتند . هرقدر مىبرند و هرقدر مىفروشند ، قزاقخانه مىدهند باز انبارها پر است . اقلا اينها ده هزار پالتو ماهوت و بارانى فروختند باز مقدار زيادى بردند . تمام اهالى از كهنهء آنها نو شده‌اند . كارخانهء چراغ برق آنها را هم بلديهء طهران خريد . انسان از وضع تشكيلات نظامى اينها مبهوت مىماند .\r\n\r\nتحسين جرايد از سيد ضياء\r\nچند نمره روزنامه از طهران رسيده بود خواندم . سرتاپاى روزنامه ستايش از رئيس الوزرا است . مىنويسد الغاى قرارداد ايران و انگليس را كه خوش‌بين‌ترين مردم محال مىدانست و فقط راضى بودند تجديدنظرى در مواد آن شود يا اقلا كم يا زياد مدتى براى آن تعيين نمايند به كلى رئيس جدى محبوب دولت ما برهم زد . آوردن مستشاران را كه به غير از انگلستان ممتنع مىدانستيم به اين ترتيب مقرر داشت : براى ژاندارمرى يك نايب سرهنگ بيست و چهار صاحب‌منصب ديگر از سوئد خواسته شد . فعاليت يالمارسن كه فقط يك نفر سلطان بود و بعد به درجهء ماژرى رسيد برما پوشيده نيست . اينك كه يك صاحب‌منصب عالىمرتبه به درجهء نايب سرهنگى بيايد خواهيم ديد كه چه‌ها خواهد كرد . براى فلاحت و زراعت يازده‌نفر از امريكا خواسته شده است . براى ماليه يك مستشار عالىمرتبه با هرقدر اجزاء لازم شود از انگلستان كه درجهء عقل و درايت آنها در امر ماليات و ماليه بر همه‌كس آشكار است . براى عدليه بيست نفر از فرانسه . اما هيچ اسمى از مستشاران نظامى نبرده بود .\r\n\r\n","description":"","footnote":"","page_name":" 5918 ","page_number":52},
  {"content":"\r\n\r\n\r\nقوانين ثبت اسناد\r\nمن از اسمعيل خان شنيدم كه صارم السلطان از ماژر ادموندسن جويا شده بود پس مال نظام را چرا ننوشتند . گفته‌بود بنابر مصلحتى لازم نديدند . ترتيب و تشكيل ادارات ماليه و عدليه هنوز معلوم نيست ( از روزى كه ظلميهء قزوين برهم خورده ادارهء حكومتى پر است از عارض بدون وكيل‌بازى . كار مردم را در ظرف دو روز يا فورى مىگذرانند . فقط يك ده‌يك و يك ده‌نيم مىگيرند . مردم بقدرى شاكر و راضى هستند كه حساب ندارد . ) قوانين ثبت اسناد را دارند در طهران مىنويسند كه انشاء اللّه اگر مثل سابق نشود بسيار مفيد به حال مخلوق است . اما سابق بقدرى تمبر متضاد الصاق كردند كه درش را بستند .\r\n\r\nكلنل محمّد تقى خان - امير امجد\r\nحاكم نظامى خراسان كلنل محمّد تقى خان رئيس ژاندارمرى آنجاست و تعريف نوشته بودند . امير امجد غياثوند قزوينى خودمان هم معاون حكومت نظامى طهران شده .\r\nگاهى دكان قصاب مىرود گوشت مىخرد ، بعد قصاب را ميان سبزىميدان شلاق‌كارى مىكند . گاهى محرمانه حضرت عبد العظيم مىرود ، چه‌وچه ، هزار بامبول ( اين آدم زرنگ است . خوب چيز مىنويسد اما متقلب است و بدذات . )\r\n\r\nمانور نظامى ( جنگ هفت لشكر )\r\nمانور بزرگى در قصر قاجار سردار سپه در حضور اعليحضرت و ساير شاهزادگان و رجال داده بود . خيلى تعريف نوشته بودند ( در ايران مانور را جنگ « هفت لشكر » مىگويند ) . حضرت والاى ما هم دعوت داشتند و تشريف برده بودند .\r\n\r\nتوقيف « نوروز »\r\nجريدهء « نوروز » ( جديدا طبع شده ) چون به اين مردم كه امروز سركارند جرأت نداشت فحش و ناسزا و كلمات زشت بنويسد شروع كرده بود به سلاطين سلف ايران بد بنويسد و آن مفاخر تاريخى ايران را مورد حمله قرار دهد . از طرف دولت توقيف و نمرات آن جمع [ شد 
  ] و خود مدير را هم توقيف كردند تا محاكمه شود . آقاى عماد السلطنه در اين باب خيلى جديت نموده بود تا نزد وزير هم رفته بود .\r\n\r\n","description":"","footnote":"","page_name":" 5919 ","page_number":53},
  {"content":"\r\n\r\n\r\nوضع روسيه\r\nروسيه هنوز اغتشاش دارد . تمام كارخانجات خراب است . ماشين‌آلات ، مواد اوليه حتى متخصص ندارند . اين است لنين تدبير كرده كه امتياز اين كارخانه‌جات را با شرايط خيلى سهلى به اتباع ممالك ديگر بدهد . خود اين مسئله اسباب يك هيجان بزرگى بين عمله‌جات انداخته ، تمام به سمت دشمنان آنها مىروند . قفقاز و آسياى صغير هم بسيار شلوغ است . يك دولت عثمانى در اسلامبول است يكى هم در آنقوره .\r\n\r\nاخبار اروپا\r\nكنفرانس لندن هم گويا نتيجهء مطلوبى نداد كه جنگ بين كماليون و يونان درگرفت .\r\nيونانيها يك دو شكست هم خورده‌اند . ارمنستان ما بين اين انقلابات واقع شده و از چندين سمت در فشار و جنگ است . هيچ دولتى هم قيمومت و حمايت او را قبول نكرد .\r\nعاقبت امرش نامعلوم است . شارل امپراطور سابق از سويس به هنگرى رفت بلكه صاحب تاج و ديهيم شود . احتمال قوى مىرفت امپراطور شود . فرانسه و انگليس و ايطاليا پرتستها كردند . بالاخره دول جديد التأسيس « چك اسلاو » « ياك اسلاو » و غيره اعلان متاركه خواستند بكنند و كار سخت شد بيچاره مجددا به سويس مراجعت نمود .\r\n\r\nقيمومت\r\nاوضاع عالم دگرگون است . در هرنقطه يك صدائى بلند است جز در امريكا . اگرچه آن هم در فشار اقتصاد است . اين فراز را در اخبار روتير خواندم . تنقيد عمده كه راجع به قيمومت از دولت شد از طرف رابرت سيسل بود كه در تفسير و تغيير سياست انگلستان نسبت به ايران اظهار داشت كه تنها نتيجهء اين سياست اين بود كه معاهدهء پرمخارجى با ايران منعقد سازد . ما عده‌اى از ساير ممالك ديگر را بر سر اين معاهده از خود رنجانديم و معاهده كه موجب انقلاب گرديد بالاخره متروك گرديد .\r\n\r\nقشون‌كشى در خراسان\r\nمن در « لندن نيوز » ديدم اشكالى از قشون‌كشى خراسان كشيده بود و نوشته بود صد مليان ليره مال ملت غرق گرديد و از اين مبلغ هنگفت فقط يك راه شسه براى ما مانده و بس . ما بقدرى كرايهء شتر داديم كه با آن مبلغ ممكن بود يك راه‌آهن از سرحد تا شهر مشهد بسازيم .\r\n\r\n","description":"","footnote":"","page_name":" 5920 ","page_number":54},
  {"content":"\r\n\r\n\r\nاجزاء ماليه و عدليه - دزد يا عضو ماليه\r\nامروز مذكور شد حكم تلگرافى در انفصال تمام اجزاء ادارهء ماليهء ولايات رسيده .\r\nاجزاء اينجا را خارج [ كردند 
  ] فقط رئيس جديد ميرزا ابراهيم خان نورى خواهد بود تا اجزاء صالح برسد . اسم اجزاء عدليه و ماليه بقدرى در انظار بد معرفى شده بود كه اگر واقعا ميان آنها يك آدم امين صالحى هم بود باز در رديف سايرين محسوب بود . دزد و اجزاء ماليه مرادف هم بود . اين ادارات باز به دست مردم ايران مرتب نخواهد شد .\r\nخواهد ماند تا مستشارها بيايند . ايرانى به تجربه رسيده مدير نيست .\r\n\r\n","description":"","footnote":"","page_name":" 5921 ","page_number":55},
  {"content":"\r\n\r\n\r\nعيال وليعهد\r\nپسر حضرت وليعهد سلطان عبد الحميد ميرزا را به سمت اروپا براى تحصيل بردند .\r\nبراى خود وليعهد دختر بزرگ مرحوم شعاع السلطنه را عقد كردند . اين دختر در بروكسل تربيت شده . اول بنا بود شاه و وليعهد هردو دو دختر شعاع السلطنه را بگيرند ، نمىدانم چه شد كه شاه فسخ عزيمت كرد . شاه زن شاهزاده دارد اما صيغه مىباشد ، پسر هم هيچ ندارد . نمىدانم چه علت است كه نه زن رسمى مىگيرد و نه پسر ميل دارد .\r\n\r\nشعر مشير الممالك\r\nدوست قديم من حاج مشير الممالك از زنجان كاغذى در جواب « كرت » تبريك عيد من نوشته بود . اول كاغذ اين اشعار درج بود .\r\n هيچ مىدانى كه آن ملعون به هنگام قمار * چون شدى غالب زدى جامى پى دفع خمار\r\nخاصه در ايام عيد و خاصه در تجديد سال * از شراب كهنه او مىكرد رفع هرملال\r\nليك امسال از جفاى چرخ دون كج‌مدار * نه شرابى در بساط و نه نشانى از بهار\r\nبرف و سرما كرده زنجان را خراب اندر خراب * العجب دلها از اين سرما كباب اندر كباب\r\nباز كرده بر زمين خورشيد دو دست سؤال * كه مگر گيرد از او مشتى ز هيزم يا زغال\r\nتا كند دفع برودت آفتاب تابناك * از زغال و هيزم مخروبهء اين آب و خاك\r\nپيشتر كردى زمين كسب حرارت ز آفتاب * اين زمان او از زمين خواهد حرارت انه شىء عجاب \r\nمشير الممالك وزير ما در خمسه بود . مرد اديب خوش‌مزه‌اى است . مقصود از آن ملعون خليفهء دوم است كه در موقع قمار و شراب متصل ياد او مىكرد .\r\n\r\nنامهء شهربانو خانم\r\nاز بس‌كه كاغذ اين كتاب بد است مرا از نوشتن عاجز كرد . تفصيل عقدكنان نزهت\r\n\r\n","description":"","footnote":"","page_name":" 5922 ","page_number":56},
  {"content":"\r\n . \r\n","description":"","footnote":"","page_name":" 5923 ","page_number":57},
  {"content":"\r\n . \r\n","description":"","footnote":"","page_name":" 5924 ","page_number":58},
  {"content":"\r\n\r\nالملوك را شهربانو خانم والدهء انوشيروان ميرزا نوشته عين رقعه ملصق اين كتاب شد .\r\n\r\nشدت آب\r\nپنجشنبه 12 شهر شعبان ، اول درجهء ثور - قشون انگليس از شهر تا قريهء سيادهن به واسطهء شدت آب و خرابى راه توقف دارد . خانم وثوق الدوله هم مانده نمىتواند برود .\r\nخرابى آب به دهات و قنوات حد و اندازه ندارد . كشت و زرع هم نمىشود . باران و آب مجال نمىدهد .\r\n\r\nهنديها - زنان قزوين\r\nدر عمارات انگليسها قزاق گذاشته‌اند . بعضيها هم كه خراب است خود انگليسها تير و تخته آن را كشيده و مىفروشند . هنديها قرب يكصد و پنجاه نفر زن از قزوين بردند .\r\nبعضيها كه مادر و خواهر و برادر عيال خود را هم همراه او بردند . « نانك چان » مىگفت هواى گرم هندوستان همه اينها را خواهد كشت . اين هنديها هم كسان با ثروتى نيستند كه بتوانند از عهدهء خرج برآيند . اما زنهاى فقير قزوينى بودند . با شوى خود و هرجا را ترجيح به اين‌جا دادند و خوب كارى هم كردند . امروز هيچ نقطهء دنيا مثل ايران\r\n\r\n","description":"","footnote":"","page_name":" 5925 ","page_number":59},
  {"content":"\r\n\r\nبىصاحب و خراب و گران نيست . اقلا آنجا ظلم و تعدى نمىشود ارزانى هم هست .\r\n\r\nقصد قتل ميرزا كوچك خان\r\nديروز من خانهء حاجى سيد حسين مجتهد رفتم . او به من گفت كه اطلاع صحيح دارم كه سى چهل نفر از كسان حاجى احمد را از طهران روانه كرده‌اند ، همه عبا پوشيده زير آن موزر و هفت‌تير دارند . به آنها دستور داده شده است از بيراهه خودشان را به ميرزا كوچك خان برسانند به عنوان اين‌كه ما براى كمك شما فرارا آمده‌ايم و موقعى به دست بياورند ميرزا را مقتول نمايند . اين جمع از جاده به قريهء زياران رفته و از آنجا بيراهه خواهند رفت . من جواب گفتم ميرزا هم از آن آدمها نيست كه فريب بخورد .\r\n\r\nتلگراف به مسكو\r\nخبر ديگرى كه سه روز است در شهر شهرت دارد اين است كه از طهران به مسكو تلگراف شده شما كه صلح كرديد ، عهد بستيد ، پس اين كشتيهاى جنگى و توپخانه چرا از انزلى و غازيان نرفته و نمىرود . جواب آمده است كه اين كشتى و اسلحه مال دونيكين بود . دولت آذربايجان گرفته حاليه هم به سردار محيى فروخته است . ما نسبت به دولت آذربايجان و تبعهء ايران كه تحكمى نداريم . باز شهرت دارد مصادمهء مختصرى با قزاق شده و جمعى از طرفين كشته شده‌اند .\r\n\r\nقدرت مأمورين در الموت\r\nمأمورين سرباز و ماليات و تحميلات ژاندارمها الموت را آتش كشيده دادرسى هم نيست . نفرى پنجاه تومان داوطلبى سرباز و ده تومان خدمتانه با هرچه خرجشان بشود به ضرب چماق و شلاق دريافت مىدارند . اين تعديات به مراتب از سابق زيادتر شده است . اگر سابق مىتوانستيم عرض و داد كنيم يا با سرتيپ فوج طرف شويم امروز مجال دم زدن نيست و استغفر اللّه با قزاق و قزاقخانه نمىشود كلمه‌اى حرف زد . الموتى امسال محصول ندارد ، اميد تنكابون ندارد . با اين حال همان نكاشته ، همان نروئيده را يك من شاه دو قران به سلف فروخته است .\r\n\r\nصاحب‌منصبان انگليسى\r\nبعد از رفتن قشون ، قونسلگرى انگليس كوچك مىشود . نايب‌رئيس زنجان مىرود .\r\nاسمعيل خان هم ميل نكرد با اين مواجب زنجان برود . ماژر كاغذى به كلنل اسمايث\r\n\r\n","description":"","footnote":"","page_name":" 5926 ","page_number":60},
  {"content":"\r\n\r\nنوشت كه او را در ادارهء قزاقخانه شغلى بدهند . نمىدانم چه علت دارد تمام صاحب منصبان انگليس كه در قزاقخانه رفته‌اند به‌جاى فرم قزاقى فرم لباس صاحب‌منصبان ژاندارمرى را مىپوشند .\r\n\r\nعكس‌بردارى از انگليسى و هندى\r\nديروز عصر با اسمعيل خان رفتيم كه چند قطعه [ عكس 
  ] از اردو و سربازهاى انگليسى و هندى برداريم . دم درب عمارت جنرال از سوارهاى گايد ملكهء ويكتوريا قراول بود . تا خواستيم عكس برداريم رئيس آنها كه يك وكيل بود بيرون آمد كمى فارسى مىدانست گفت مرا هم . قبول كرديم . رفت تو و آمد بيرون كفشهاى خود را پاك كرد تكمه و كمر و غيره را مرتب نمود و بعد با اشاره و حرف شرط كرد كه يكى از عكسها را به او بدهيم . اسمعيل خان هم براى آن‌كه كار بگذرد تندتند مىگفت . چشم ، عكس برداشته شد . وكيل با تملق و التماس گفت من يك رفيق يك دوست با هم عكس . آنقدر دست به ريش كشيد تا ما قبول كرديم . رفت توى باغ دو نفر هندى ديگر بيرون آمدند . آنها هم بنا كردند عمامه‌ها را مرتب نمودن و براى عكس حاضر كردن . پس از ده دقيقه آقاى وكيل بيرون آمد با يك بچه خوشگل ايرانى كه من و اسمعيل خان بىاختيار خنده كرديم . زيرا همه‌چيز را تصور مىكرديم جز اين‌كه آقاى هندى بچه خوشگل همراه بياورد . هردو ايستادند و هندى محبوب خود را آرايش مىكرد ، تكمهء سردارى او را مىانداخت .\r\nكلاهش را پاك مىكرد كه خيلى اسباب خنده شد . در اين بين آن دو نفر هندى ديگر هم خواستند نزد آنها بايستند . وكيل خشمگين شده با آهنگ رياست و فرمان‌فرمائى آنها را دور كرد . عكس ديگر برداشته شد . چندين مرتبه گفت يكى به من يكى به اين و با دست به سينهء سوگلى خود مىزد ، آن‌وقت آن دو نفر ما را چسبيدند و بناى التماس را گذاشتند .\r\nاما چون فيلم كوداك خيلى كم است و گران اسمعيل خان گفت تمام شده و راه افتاديم و همانطور خنده مىكرديم .\r\nاسمعيل خان گفت من اين پسره را مىشناسم اهل طهران است ، رفيق ميرزا مهدى خان تحويلدار بود . مدتى است مفقود شده و ميرزا مهدى هرچه مىگرديد پيدا نمىكرد .\r\nحالا معلوم مىشود وكيل هندى او را نگاه داشته . بايد مطلب را با آب و تابى به ميرزا مهدى گفت .\r\n\r\n","description":"","footnote":"","page_name":" 5927 ","page_number":61},
  {"content":"\r\n\r\n\r\nورقهء احصائيهء سجل احوال\r\nشنبه 14 شعبان المعظم - يك غوغانى كه اين چند روز در شهر برپاست حكايت ورقهء احصائيه و سجل احوال است كه به خانه‌ها آژان مىدهد . من آژان را ديدم كه مىگفت از زبان افتادم ، پدرم درآمد ، مردم خيال مىكنند براى ماليات جديدى است يا براى قزاق و سرباز شدن است . يكى مخفى مىشود ، يكى اصلا درب خانه خود را باز نمىكند ، يكى قسم مىدهد ، آه و ناله مىكند ، يكى هيچ دست خود را به سمت ورقه دراز نمىكند و مىرود پنهان مىشود . زنش را به جان من مىاندازد . مردم اغلب بلكه دو ثلث سواد ندارند و نمىتوانند ورقه را بخوانند . در حالى كه پشت آن توضيح داده براى ماليات يا عوارض ديگرى نيست . به اين توهم حقيقت را مستور نداريد . به‌هرحال هركس به‌هم مىرسد از اواسط الناس و بازارى همين صحبت را مىكند . من ورقهء خود را به اين ترتيب نوشتم و از همه زودتر به كميساريا فرستادم . گمان مىكنم اولين ورقه بود .\r\n1 - اسم كوچه و نمره سنگ پانزدهء حمام خلفا - نمره ندارد .\r\n2 - اسم قهرمان ميرزا ملقب به عين السلطنه قاجار قوانلو\r\n3 - اسم پدر حضرت اقدس و الا شاهزاده عز الدوله عبد الصمد ميرزا قاجار\r\n4 - شغل ندارد - جز آجرسابى و گرفتارى ملكى\r\n5 - اسم خانواده سالور ( در طهران حضرت و الا طايفه مادرى خود را سجل احوال نمودند ) « 1 »\r\n6 - تاريخ تولد اول دلو ، دهم ذيقعدهء 1288 هجرى قمرى\r\n7 - تعداد زوجات يكى\r\n8 - تاريخ نكاح نكاح فعلى 1329\r\n9 - خانهء ملكى يا كرايه اجاره است .\r\n10 - تعداد مستخدم مقيم آن خانه فعلا مرد چهار ، زن شش نفر\r\n11 - تعداد اولاد و سن آنها ذكور : عباس ميرزا ( 1332 ) - سلطان مسعود ميرزا ( 1333 ) - بهمن ميرزا « 2 » ( 1338 ) .\r\n\r\n\r\n","description":"","footnote":"\r\n( 1 ) - طايفهء مادرى حضرت اقدس و الا تركمان سالور است كه در آخال سكنا دارند . مادر حضرت و الا را شاه مرحوم محمّد شاه طاب ثراه اسير آورده بودند و بعد به ازدواج خود درآوردند . حضرت و الا و يك دختر ( احترام الدوله ) از او متولد شدند . ( حاشيهء مؤلف )\r\n( 2 ) - تا ماه تولد معلوم نباشد تاريخ من به طور صحت معلوم نمىشود . مثلا مسعود ماه ذيحجه تولد شده و آخر سنه بود . ( حاشيهء مؤلف )\r\n","page_name":" 5928 ","page_number":62},
  {"content":"\r\n\r\nاناث پنج نفر : نزهت الملوك ( 1311 ) -\r\nقمر الدوله حورالعين خانم ( 1314 ) - عين الملوك خانم ( 1317 ) - ملكه خانم\r\n( 1323 ) - روشنك خانم ( 1326 ) .\r\nنتيجه‌اى ما از اين سؤالات نظميه نديديم .\r\n\r\nبيانيهء ديگر سيد ضياء\r\nديروز بيانيه‌اى باز از حضرت رئيس الوزرا منتشر شد ( چون روزنامه‌نويس بود و خوب چيز مىنويسد ، ميل دارد متصل بيانيه منتشر كند ) كه قشون انگليس مملكت ما را وداع گفت . سرافرازم كه در موقع زمامدارى من اين كار واقع شد . دولت قوىشوكت بريتانيا همان قسم كه در موقع لزوم جوانان خود را به ايران گسيل كرد همين قسم هم به وعدهء خود وفا كرده در موقع لزوم برد . قزاقان دلير رشيد ما موضع آنها را اشغال نمودند .\r\nوقتى است كه جوانان وطن ما براى حفظ و صيانت آب و خاك خود داخل صف نظام شده و جان‌بازى نمايند . سفير دولت دوست شمالى ما هم عما قريب وارد پايتخت خواهد شد و انشاء اللّه روابط حسنهء ما مشيد و باب . . . « 1 » ما مفتوح خواهد گرديد .\r\nفرستادگان ما هم به رشت در اين ايام وارد مىشوند و اميد است با اهالى به طور خوش و مسالمت كار اختتام يابد . سيد ضياء الدين رئيس الوزرا و وزير داخله\r\n\r\nبيرون كردن ترياكيها - ترياك كشيدن سردار سپه\r\nصارم الدوله را از راه عراق به سمت طهران بردند . گفتند حكمى صادر شده كه رؤساى ادارات ترياكى را خارج بايد نمود . گفتند شاهزاده يمن الدوله رئيس معارف اينجا فورا گفته بوده است به حمد اللّه من از ديروز ترياك را ترك نمودم . باز گوينده مىگفت خود سردار سپه روزى نيم مثقال ترياك مىكشد ، خوب است اول او را اخراج كنند .\r\n\r\nمشروب قاچاق\r\nما از حكومتهاى نظامى چيزى نفهميديم جز منع مسكرات و گرفتن چند قبضه تفنگ ، آن هم از مثل من آدمى . و الّا آنها كه تفنگ و اسلحه خانه‌ها دارند كسى حرف نزد يا نتوانست بزند . بعضيها هم ندادند مخفى كردند . ابدا خانهء آنها تفتيش نشد چنانچه در\r\n\r\n\r\n","description":"","footnote":"\r\n( 1 ) - يك كلمه ناخوانا\r\n","page_name":" 5929 ","page_number":63},
  {"content":"\r\n\r\nاعلان نوشته بود پس از كشف اعدام مىشوند . اينجا عرق غدغن است اما به هزار حيله ارامنه مىفروشند . بعضى با متّه خم را سوراخ و عرق را فروختند . بعضيها عرقها را بيرون آورده يكى دوتا تير اطاق را كشيده گفتند خمره زير آوار ماند . بطرى هفت هشت هزار محرمانه فروختند بدون باندرول . شراب را بطرى پنج هزار هفت هزار يك تومان آن هم آب . مسكرات فرنگى از قبيل ويسكى ، رم ، كنياك بطرى پنج الى شش تومان مغازه‌ها متصل مىفروشند . اين هم نتيجهء منع مسكرات بود . باز فقرا خمارند و الا اغنيا دارند بخورند .\r\n\r\nكشتن طلعت پاشا\r\nطلعت پاشاى معروف را يك نفر ارمنى تبعه و رعيت ايران اهل سلماس در شهر برلن به خون‌خواهى كسان و اقربايش مقتول نمود . باقىمانده انور پاشا كه اين دو نفر با همكاران خود عثمانى را به اين‌روز انداختند .\r\n\r\nجهانشاه خان افشار و آصف اكرم\r\nگفتند حاكم خمسه حكم به دستگيرى كسان جهانشاه خان كه در ابهر بودند صادر نمود . مصادمه واقع شد ، جمعى از طرفين مقتول شدند . آصف اكرم و دو سه نفر از نوكرها دستگير [ شدند 
  ] تتمه فرار نمودند . امير حكم به تجهيز قشون داده است .\r\n\r\nامير نصرت\r\nبا اين گرفتاريهاى رشت و ساير جاها خيلى زود است كه بخواهند با ايلات دربيفتند .\r\nبا اين عده قزاق نمىتوان سرتاسر ايران را خلع‌سلاح و امن نمود . سراغ امير نصرت هم رفته بودند . گفته بود دولت نوكرى از ما بهتر از كجا مىآورد ، خدمت رجوع كنند انجام بدهيم . ديگر چرا اسلحه بدهيم . من از ماژر ادموند و نظام السلطان كه باهم نزد امير نصرت مهمانى رفته بودند شنيدم كه مىگفتند ما در لرستان ، عربستان ، بختيارى مثل سوارهاى امير نصرت سواركارى و تيرانداز و رشيد نديديم . آن‌روز سى و پنج آهو تمام را قيقاج و سرتاخت اسب در حضور آنها شكار نموده بودند .\r\n\r\nرفتن انگليسها\r\nامروز آنچه قشون انگليس در شهر بود با اغلب ادارات باقىمانده حركت كرد . تمام خيابانها و كوچه‌ها مملو اتومبيل و بار و لوازمات و قشون بود . زنهاى گرجى و روسى و\r\n\r\n","description":"","footnote":"","page_name":" 5930 ","page_number":64},
  {"content":"\r\n\r\nارمنى رفقاى آنها با بعضى ايرانيها ، رفقاى هنديها گريه مىكردند و وداع مىنمودند .\r\nبعضيها هم عيال ارمنى و گرجى و روسى گرفته بودند همراه بردند . از بچه‌ها هم گفتند خيلى بردند . اين‌ها همه مىروند قراتو . آنجا اردوى بزرگى تشكيل داده‌اند كه دو طرف را حفظ كند .\r\n\r\nروزنامهء ناهيد\r\nروزنامهء جديدى به نام « ناهيد » آمده بود . يك ورق هم « كرى كتور » دارد كه از آن بدتر و زشت‌تر و كثيف‌تر نقاشى نمىشود ! حقيقتا رسوائى است اين شكل « كرى كتور » كشيدن . اما مطالب آن بىمزه نبود . جرايد ما چند نمرهء اول كه ماحصل فكر چندين سال يا ماه آن مؤسس است بد نيست . آنها كه تمام شد مزخرفات و مهملات است . خصوصا حالا كه نمىتوانند به زمامداران كنونى فحش بدهند . سابقين هم كه همه توقيف هستند بدگوئى به آنها نتيجه و فايده ندارد پول نمىشود .\r\n\r\nمقالهء ناهيد\r\nمقالهء اول آن راجع است به اينكه از طلوع انقلاب ايران جمعى كلاهى ، معمم ، تجار ، كسبهء ورشكست كه بايد آنها را دزدان اجتماعى گفت در اطراف رايت نهضت ملى گرد آمده با مقاصد مشئومهء خود فرياد حريت كشيدند . پس از مشروطيت بناى انجمن‌سازى گذاشتند ، بعد بناى احزاب‌تراشى . مردمان ساده‌لوح را فريب دادند تا امروز كه كار مملكت ما را به اين‌جا رسانيدند . الحمد للّه دست قدرت الهى آنها را منكوب كرد . حالا بايد ديد كه چه‌سان به آنها مجازات داده خواهد شد ، و الا گرفتن مبلغى پول و تبعيد ثمرى نخواهد داشت . بعد مرامهاى مشعشع آنها را درج مىكند و شرح مىدهد كه يكى از آنها را صورت نداديد . بلكه خراب‌تر و بدتر كرديد . آن‌وقت يك مناجات نثرى از عين الدوله مىنگارد كه راجع به اعمال خودش است . در خاتمهء مناجات اين كلمات را درج مىكند كه بىمزه نيست :\r\n\r\nمناجات عين الدوله\r\nخدايا به حق خون به ناحق ريختهء ماشاءاللّه خان كاشى كه خود و پدرش خيلى حق نعمت به گردن من دارند ، اگر راستىراستى مىخواهند از من پول بگيرند مرا بيامرز و ببر .\r\nبه حق مظلوميت فرمانفرما و اطفال معصومش آمين يا رب العالمين .\r\n\r\n","description":"","footnote":"","page_name":" 5931 ","page_number":65},
  {"content":"\r\n\r\n( عين الدوله مثل پدرش خيلى خسيس است . چنانچه اولاد منحصربه‌فرد خودش عضد الدوله را كه به روز گدائى افتاده . در ماه در سال يك تومان نمىدهد و مردم كفيل خرج او هستند . )\r\n\r\nمناجات فرمانفرما\r\nبعد مناجات فرمانفرما را نظما مىنويسد كه تيمنا تيركا چند شعر درج مىشود :\r\n كى از اين بند رها مىشوم اى بار خدا * پيش‌پايم چه بلا در سر پيرى است هلا\r\nچه بساطى است مرا * من كه از مكنت و زر از همه بالا بودم\r\nحضرت اقدس و هم اشرف و الا بودم * والى خط جنوب و لب دريا بودم\r\nنى طرفدار به سلطان بريطا بودم * از چه شافع نشود تا شوم از حبس رها\r\nمن افتاده ز پا * شازده شارلاتانى را تو از اين بيش مكن\r\nيار ملت شو و بيگانه به خود خويش مكن * حق دولت بده انديشه و تشويش مكن\r\nپول ده پول و خودت مفلس و درويش مكن * ملك و ملت شده از ظلم تو بدكيش گدا\r\nبه رسول و به خدا \r\nالخ ، كه چندان نمك ندارد .\r\n\r\nجرايد بىاساس ايران\r\nمطايبهء آن فعلا بىمزه نيست . اما اينها كه تمام شد آن‌وقت تلخ و بد مىشود . اين تجربيات چندين ساله است كه در جرايد بىاساس ايران كه يك نفر يا منتهى سه چهار نفر مؤسس دارند و نمىخواهند يك پول هم خرج كنند . چندان تقصير هم در مخارج و گرفتن عدهء زياد نويسنده و مخبر ندارند . زيرا مىدانند جرايد آنها را كسى قبلا براى آبونه پول نمىدهد . به اجبار براى هركس روانه مىكنند . اگر توقيف شد پاك و صاف پولهاى خرج شده هم از بين مىرود ، اگر نشد چنانچه ندرت است آن‌وقت بايد به هزار تملق يا به هزار بدگوئى در همان جريده يا به رفتن خانه‌هاى آنها يا به ضرب مأمور دولتى يك چيزى دريافت دارند .\r\n\r\n","description":"","footnote":"","page_name":" 5932 ","page_number":66},
  {"content":"\r\n\r\n\r\nنوشته‌هايى از ناهيد\r\nوقتى كه اعلان انحلال عدليه را خواندند شيخ على بابا دست به كمر گرفته گفت : الان ان كسر ظهرى و انقطع رجائى و قلّت حيلتى . » ( مستشار جهت ديوان بلخ ) .\r\nاز وزارت خارجه مشروحه‌اى به وزارت عدليه فرستاده شده كه از تركستان براى عدليهء بلخ ده‌نفر مستشار قضائى از ايران خواسته‌اند خوب است ده‌نفر از قضات منفصل وزارت عدليه كه كاملا به درد آنجا بخورد به اين وزارت‌خانه معرفى نمايند .\r\nيك جوان ايرانى به واسطهء اخذ يك قلم طلا روح نادر شاه افشار را به واسطهء خارج ساختن افاغنه ، روس ، عثمانى ، از ايران مورد تنقيد و فحاشى قرار داده و ضمنا براى پى گم كردن سيروس ، داريوش ، شاه عباس را هم تعقيب و از تبعيت ايران خارج و كاملا داد غيرت و وطن‌پرستى را داده است . خوب است ساير جوانان هم از اين جوان غيور سرمشق وطن‌پرستى و نيكنامى گيرند .\r\n بشكست سر خانهء آن لعبت رندان * از گفت پريشان\r\nشد او ز غلط كردن بيجاش پشيمان * با ناله و افغان\r\nمقطوع شد آن پيچك گلزار معارف * خاسر شد و خائف\r\nاز جهل چو بنمود اهانت به بزرگان * آن ابله نادان\r\nتوقيف بجا بود كه گرديد ز نوروز * باللّه در امروز\r\nتا ياوه‌سرائى نكند خار مغيلان * در صورت ريحان \r\nدر وزارت معارف هركس لباس سياه با دكمهء شير و خورشيد نداشته باشد از امتحان بدور مىآيد . ديپلم به دك‌وپوز صحيح مىدهند .\r\nنظر به امتحان ديانت و درستى كه صاحب‌منصبان مباشر ملزومات نظميه در اين چند روز داده و كاملا مورد تقدير واقع شده‌اند از دولت تقاضاى نشان درستى و امانت شده است ( من تصور مىكردم در اين اداره به واسطهء سوئديها مال دولت تلف نمىشود .\r\nحاليه معلوم مىشود كه آن اداره هم به قدر سهم خود سرقت نموده است چنانچه جمعى از صاحب‌منصبان آن را دستگير محاكمه مىكنند ) .\r\nحاجى محمّد حسين رزار از محبس با تلگراف بىسيم از مشهدى باقر بقال خواهش كرده است شب عيدى نبايد فقرا پلو بخورند ، ملتفت باش ! ( پيشنهاد نوع‌پرستانه ) .\r\nميرزا محمود اصفهانى ( آقا محمود كتابفروش معروف ) شركت متفقه ( مدير دم‌پخت سال قحطى ) پس از قرائت بيانيهء رئيس الوزرا راجع به امور بلديه و برخوردن به مادهء پنجم راجع به امور خيريه كه يكى از وظائفش تهيهء منازل ، ارزاق و آشپزخانه‌هاى ارزان\r\n\r\n","description":"","footnote":"","page_name":" 5933 ","page_number":67},
  {"content":"\r\n\r\nفروش و تهيهء كار است فورا رگ نوع‌پرستى ايشان به حركت آمده پيشنهادى تهيه و تقديم كردند . پيشنهاد :\r\n1 - براى تهيهء آشپزخانه‌هاى ارزان‌قيمت حاضر است دم‌پختى طبخ نمايد كه بيش از سه روز خورنده زنده نباشد و اگر آن دفعه پاها باد مىكرد اين دفعه كله به بزرگى گنبد دوّار شود .\r\n2 - كار براى فقراى بىكار - هيچ‌كارى بهتر از نعش‌كشى يكديگر نيست تا همه تدريجا تمام شوند .\r\n3 - از زمينهاى آب‌انبار قاسم خان مقدارى باقى است تا به حضرت عبد العظيم برسد .\r\nممكن است دويست‌هزار خانه يك‌ذرع و نيمى از آن تهيه كرد .\r\nما پيشنهاد نوع‌پرستانهء اين تاجر محترم را تبريك گفته و همواره ازدياد اين قبيل اشخاص با همت را خواهانيم . ناهيد .\r\n\r\nپانصد ژاندارم\r\nديروز جمعه قرب پانصد ژاندارم از طهران وارد شد . ترتيب آنها نسبتا بهتر بود .\r\nتفنگها انگليسى بود . در عمارتهاى بيرون شهر انگليسها منزل نمودند . روزى نيست كسى زير آوار نرود . شهر كهنه مندرس خشت و گل ، متصل دكان ، ديوار ، خانه‌خراب مىشود .\r\nدوشنبه 16 شعبان ، پنجم ثور ، 25 اپريل - ديروز صبح كاغذجات زيادى طهران نوشتم .\r\nبالاخره بعضى اسبابهاى عدل الممالك را هم گرفته ، نوشتم تشريف بياورند . احتساب الملك ملعون زهرهء او را برده بود ، زيرا گفته بود جز يك ميز شكسته براى شما چيزى باقى نگذاشته‌اند .\r\n\r\nحكومت نظامى يا سگ هار\r\nعصر ( ديروز ) از نشستن خانه كسل شده بودم رفتم تا خانهء حاجى سيد حسين . هم عيد بود و زيارت سادات ثواب داشت ، هم رفع دلتنگى و كسالت نموده باشم . فرمودند مژدهء مرا بده حكومت احضار طهران شد و گويا مراجعت هم ننمايد . عمل سربازگيرى هم گمان مىكنم موقوف شد . بعد خيلى از حاكم بد گفت . بين صحبت من گفتم معنى حكومت نظامى را ندانستم چه بود . گفت چرا ، سگ هار كه پروپاچه همه را بگيرد مثل اين كلنل . حقيقتا اين آدم ديوانه بود و حال آن‌كه بايد اطباء حسن‌خلق از همه بيشتر داشته باشند . چرا آنقدر بدخلق و خون‌سرد و حيوان‌صفت بود .\r\nمن در ايام حكومت نظام السلطان و موفق الدوله هروقت دل‌تنگ مىشدم يا ميل\r\n\r\n","description":"","footnote":"","page_name":" 5934 ","page_number":68},
  {"content":"\r\n\r\nگردش و صحبت داشتم آنجا مىرفتم و غربت به من اثر نمىكرد . در ايام اين اگر كار هم داشتم طفره مىزدم و نمىرفتم . تمام مردم را رنجانيد ، تمام مردم را از دولت مأيوس كرد .\r\n\r\nمراجعت معاضد السلطنه\r\nبارى خبر مهم ديگر كه خيلى با آن بيانيهء آقاى رئيس الوزرا تباين دارد اين است كه معاضد السلطنه و همراهانش مراجعت كردند . اولا آنها را به شهر راه ندادند . در كنار سياه‌رود توقف نمودند . وكلا و سفراى حضرات كه ده‌نفر بودند به آنجا رفتند از روسها و ميرزا كوچك خان و سايرين .\r\nروسها گفته‌اند اين سفير رسميت ندارد . اگر داشت از اين راه مىآمد نه از تركستان و خراسان . ايرانيها هم گفته‌اند اولا برادران ما را كه در طهران و قزوين و ساير شهرها توقيف نموده‌ايد مرخص كنيد بعد انگليسها هم كه كلا رفتند حتى از ادارات شما ، آن وقت بيائيد داخل مذاكرات و شروطات شويم . معاضد السلطنه هم پس از اين بيانات مراجعت نموده است و طهران رفت .\r\n\r\nخبر ديگر\r\nخبر ديگر اين است كه رئيس الوزرا راجع به مصادمهء « نقله‌ور » تلگرافى شاهرود به سفير بولشويك نموده كه شما با دوستى و الفت وارد خاك ما مىشويد ، در اين سمت براى ما توپ خالى مىكنند ، اينجا به متن اين تلگراف اضافه مىكند كه گفته است در شاهرود توقف كنيد تا تكليف شما معلوم شود .\r\n\r\nسفير بولشويك\r\nاين سفير بولشويك وارد طهران شود از سوراخ راه آب هم شده مردم فتنه‌جو ملاقاتها نموده اسباب يك فسادى مىشوند . چنانچه در مورد براوين سفير سابق نمودند و بالاخره او را نگذاشتند دستگير شود و فرارش دادند .\r\n\r\nقرارداد وثوق الدوله بهتر بود\r\nمن اگرچه داخل پلتيك نيستم ، طهران هم نيستم كه از مردمان آگاه بشنوم ، اما هرچه نزد خود تصور مىكنم آن قرارداد وثوق الدوله ( اگر ترميمى هم مىشد چه بهتر ) باز به حال ما مفيدتر بود تا اين شكل كه هيچ معلوم نيست چه حكايتى است ، چه شكلى است .\r\nزيرا تعهدات انگليس در استقلال و تماميت ايران ، حفظ ثغور ايران ، گرفتن خسارات\r\n\r\n","description":"","footnote":"","page_name":" 5935 ","page_number":69},
  {"content":"\r\n\r\nايران از دولت روس و عثمانى و آلمان ، تحديد حدود ايران ، نظربه معاهدات و تعرفه‌هاى گمركى ، استقراض و كشيدن خطوط آهن همه در آنها شرط و تعهد شده بود كه امروز به كلى فاقد آن مىباشيم و شايد حقيقتا اين همراهيهاى مختصر فعلى هم دو روز ديگر موقوف شود و به كلى سر ايران بىكلاه بماند .\r\n\r\nخبط وثوق الدوله\r\nچه مىدانم ، شايد آن‌روز كه آن معاهده بسته شد احتياج كلى به ما داشت . امروز كمتر دارد فردا هيچ نخواهد داشت . وثوق الدوله يك خبط كرد كه مغرور به رأى و اختيارات خودش شد و اگر مردم را جمع نموده بود و از همه رأى و اختيار گرفته بود حرفها را شنيده و جوابها را داده بود اين قسم نمىشد . باز نبايد مأيوس و نااميد بود .\r\nخداى ايران و ايرانى مظلوم گداى فقير بزرگ است . به قول روزنامه‌ها شايد « اين ژنى ايران ، اين دست غيبى ، اين آيت خدائى » كارها را سروسامان بدهد .\r\nهمين جواب رشتيها به معاضد السلطنه طهران برسد باعث اطمينان خيليها مىشود و كسان و همفكران محبوسين قوت خواهند گرفت . شروع به شب‌نامه‌ها و غيره مىشود .\r\n\r\nماليه و قشون\r\nيك خبر هم شنيدم كه سفير روس گفته دولت ايران و انگليس حسب الظاهر الغاى قرارداد را محض اسكات مردم اعلام نمودند . باطنا كه همچو چيزى نيست ، درحالىكه ماليه و قشون دولت دست آنها باشد ( كه جنگ را رسمى نكردند ) ساير ادارات از هرجا مستشار بيارند خصوصا از فرانسه و سوئد تحت الشعاع واقع است . بدبخت ايران ، مفلوك ايران ، ويران ايران . همه‌جا امن‌وامان شود حتى اطريش ، عثمانى ، چك اسلاو بالاخره روسيه باز ايران براى نفع و فوايد اشخاص منظم امن‌وامان نمىشود . هميشه يك‌دسته و حزب راضى ، يك‌دسته و حزب ناراضى تيشه گرفته به ريشهء خود مىزنند .\r\nبا اين كودتاى بىنظير هم تصور نمىشود مملكت ما آسوده شود .\r\n\r\nهمه گناهكار نبودند\r\nدرست است سپهسالار ، نصرت الدوله ، فرمانفرما ، صارم الدوله ، سعد الدوله و بعضى اعيان و اشراف ديگر تقلب كردند ، ظلم كردند ، مال جمع كردند ، خيانت كردند ، ماليات ندادند ، چه‌وچه ، هزار كار ديگر ، همراه و كس ندارند . اما سايرين كه به غرض يا مخالفت با قرارداد يا آنها كه مصدر شر و فساد به هزار لباس بودند اين‌طور نيست ،\r\n\r\n","description":"","footnote":"","page_name":" 5936 ","page_number":70},
  {"content":"\r\n\r\nهمراه و هم‌مسلك و كس‌وكار دارند و از روز ورود پيام رشت و سفير سويت مشغول اقدامات مىشوند . تا ابد هم نمىتوان مردم را گرفت حبس و زجر كرد . طهران را كردند ساير شهرها را چه مىكنند . همه‌جا اقتدار طهران را ندارند . اين ترتيبات چندين دفعه براى ايران پيش‌آمد ولى عاقبت نداشت . دير يا زود وضع برهم خورد .\r\n\r\nنامه به شريكه\r\nبارى از مسلك خود خارج شده باز پيش‌بينى و عيب‌جوئى شد . برويم سر يك فريبى و زحمتى كه من براى شعاع الدين ميرزا فراهم نموده‌ام : مدتها بود من شريكهء خود را گول نزده بودم تا از اينجا رفت به طهران . از اشياء انگليسى هرچه خريده بود محل توجه واقع شد چه نزد خودش چه نزد رفقايش و او همه را تعهد نمود . مىنويسم شريكه روانه مىكند . دو تخته چادر هم اينجا گذاشته بود من روانه دارم . هركاغذ باز شد فرمايش پشت فرمايش ، هزار چيز خواست . همه نسيه كه روانه كن پولش را مىفرستم كه من نه پول زياد داشتم نه دماغ و فرصت . تا مرا ستوه آورد . اين‌بار كاغذى به او نوشتم كه بعضى اشياء بسيار خوب از قبيل زين برگ ، چكمه ، كفش ، كيفهاى سفرى ، پتوهاى اعلى چه و چه در يك مكان به دست افتاد . به حكم استخاره خريدم با چادرها به آدرس جوف ارسال شد دريافت داريد . سياههء اسباب و قيمت در جوف همان بسته امانت است . ببينم شريكه چه منافعى براى شريك خود تحصيل مىكند . پاكت را بستم بدون آن‌كه آدرس جوف آن باشد . پس از ده روز جواب آمد دادوبيداد كه آدرس يا فراموش شده يا آدم شما اهمال نموده زود آدرس فرستاده شود . يك هفته جواب را تأخير انداختم . چهار روز قبل « كرت » پستالى نوشته فرستادم كه در روز وصول مرقومهء شما در تفحص بار بودم .\r\nامروز مكشوف شد كه بار را با اتومبيل بارى فرستاده‌اند به آدرس ذيل دريافت داريد .\r\nخيابان امين حضور كوچهء مؤيد الممالك آقاى ميرزا شكر اللّه خان پروانه . درست با خيابان اميريه كه منزل اوست نيم فرسنگ مسافت دارد . بايد يا هشت هزار يك تومان كرايهء درشكه بدهد و مدتها دوندگى كند يا يك صبح تا ظهر پياده راه برود و عرق بريزد بالاخره هم پيدا نشود . پس از وصول جواب باز بايد فكر ديگرى كرد .\r\n\r\nجهانشاه خان افشار - ماژر ادموندس\r\nچهارشنبه 18 شعبان - تازه‌اى نيست جز آن‌كه مىگويند سالار منصور حاكم خمسه به كمك اسعد الدوله جهانشاه خان را تعقيب نمودند . او هم صلاح خود را در مقاومت و جنگ‌نديده از خاك خمسه خارج شده است . از اسمعيل خان شنيدم كه مىگفت ماژر\r\n\r\n","description":"","footnote":"","page_name":" 5937 ","page_number":71},
  {"content":"\r\n\r\nادموندس داخل مذاكره شده بلكه كارش را با دولت اصلاح كند .\r\n\r\nنامهء عماد السلطنه\r\nآقاى عماد السلطنه مرقوم داشته بودند محتشم السلطنه و بعضى مثل او را مرخص كردند ، جمعى از محبوسين را مجيديه ( باغ و عمارت ييلاقى عين الدوله ) بردند . طهران خانه‌ها را براى اسلحه تفتيش نمودند . از خانهء آقا هم پنج قبضه سيستم قديم گرفتند . آقا خيلى براى تفنگهاى خودش به من سوزوگداز كرده بود . جواب نوشتم غصه نخوريد ، مكنز و ورندل دانه‌اى چهار تومان است . حقيقتا من اينجا پس از آن‌كه تفنگهاى خود را از ژاندارمرى گرفتم پنج تا مكنز و ورندل راضى شدم بدهم يك هفت‌تير بگيرم اسلحه فروش نداد . چندى ديگر اين پنج تيرهاى گلوله فلزى هم متروك مىشود . بيست و پنج تيرهاى اتوماتيك به ميدان خواهد آمد .\r\n\r\nخط سردار سپه\r\nكاپيتان په كوك بغداد مىرود . گفتند اسلحه مىآورد . اينجا ديگر نداشتند بدهند .\r\nاسمعيل خان قزاقخانه رفت ، در ادارهء محاسبات مشغول كار است . روزى يك ساعت هم قونسلگرى مىرود ، گويا از قونسلگرى بيشتر مواجب بدهند چون كارش زيادتر است .\r\nمىگفت نه نويسنده دارند نه محاسب ، همه بىسواد . فقط همان شعاع اللّه خان حساب را خوب مىداند . اسمعيل گفت يك خطى از سردار سپه ديدم سه سطر . همان سطر اول را كه قرائت نمودم سه غلط داشت . مأمور را با عين ، ملازم را با ذال و ابلاغ را با قاف نوشته بود .\r\n\r\nخرابى بلوك قزوين\r\nدر باب الموت و توقف خودم در اينجا شرحى با حضرت اقدس و الا مذاكره شده .\r\nحضرت و الا متصل پول مىخواهند . درحالىكه با اين مخارج من در شهر و مخارج آدمها در الموت چندان چيزى باقى نمىماند كه من با هرپست روانه دارم . اسم ده الموت زياد است اما منافع ندارد . خرج زياد دارد . امسال هم سيل و عدم كشت و زرع خراب‌تر كرده است . تلگرافاتى در باب خرابى دهات و قنوات و زراعت از اينجا به طهران مخابره شده است . سه بلوك معتبر حاصل‌خيز قزوين بشارپات « 1 » ، دشتابى ، زهرا مىگويند\r\n\r\n\r\n","description":"","footnote":"\r\n( 1 ) - بشاريمات - يكى از بلوكات قزوين در سر راه تهران ، منطقهء حاصلخيزى است . قريهء مشهور آن\r\n","page_name":" 5938 ","page_number":72},
  {"content":"\r\n\r\nبه كلى مخروبه و مسلوب المنفعه شده است . مالك و رعيت طاقت و استطاعت آبادى ندارند . هيچ‌كس نيست يك شاهى قرض بدهد . به كلى دادوستد موقوف شده است .\r\n\r\nصحبت تقسيم اراضى\r\nبا اين حال صحبت تقسيم اراضى و بعضى چيزها مىشود كه در ايران نتيجهء معكوس خواهد بخشيد . كدام اراضى ، كدام رعايا . اربابهاى گردن‌كلفت درمانده‌اند . تا مملكت ايران اين شكل است كه مىبينيم همچو چيزها ثمر ندارد . بلكه باقيماندهء دهات خورده مالكى هم يا ويران مىشود يا مىفروشند . اگر مثل جاهاى ديگر اينجا هم نظم و امنيتى گرفت به حكم ميراث تمام به‌خودىخود خورده مالكى مىشود ، حاجت به اقدامات غيرمفيد نيست . خورده مالك بيچاره از عهدهء يك مأمور سرباز و ماليات برنمىآيد . اگر حبّ آن زمين و باغ نباشد هردقيقه راضى است گذاشته فرار كند . هر شش‌ماه يك‌دفعه هم سرباز مىشود داد ؟ تمام سال هم مىشود خرج مأمور ماليه را داد ؟\r\nشنبه 21 شعبان ، 10 ثور - چهار روز است هوا آفتاب است . اگر باران هم آمده كم بوده . خيلى بيكارم اينجا . چندان مراوده و مهمانى مرسوم نيست . اقوام من هم اينجا منحصر به يك همشيره و پسر اوست لاغير . گرفتارى و بىپولى هم كمك عمده براى عدم مراوده شده است .\r\n\r\nاعلان گمرك اشياء\r\nبارى پريروز عصر اعلانى منتشر شد كه درست يك گمرك ديگرى بر تمام اشياء بسته شده كه هنگام ورود در دروازه بگيرند . اولا ماليات نواقل را دو برابر كرده‌اند . مثلا اتومبيل يك تومان بود ، حالا بارى سه تومان ، سوارى دو تومان شده . ثانيا از تمام امتعه ، مال‌التجاره ، ميوه‌جات ، بقولات ، حبوبات ، حيوانات حتى زال‌زالك ناقابل ، بره ، شير ، ماست ، گندم ، جو ، كاه حقى بايد بدهند . يك‌جا در سرحد گمرك مىدهند يك‌جا وارد هرشهرى شوند . يك‌جا ماليات جنسى مردم مىدهند ، يك‌جا دروازه . دولت مرا و مواشى « 1 » مىگيرد . باز دم دروازه هم از گاو و گوسفند و بره پول نقد . حكم‌آباد و باغات انگور و آب رود ، ماليات جداگانه دارد ، آن‌وقت دم دروازه هم از محصول آنها گمرك گرفته مىشود . اين خيالاتى كه اينها دارند صداى مردم درخواهد آمد . همهء اين مالياتها\r\n\r\n\r\n","description":"","footnote":"\r\n- شريف‌آباد است . ( مسعود سالور )\r\n( 1 ) - اصطلاحى است براى ماليات چهارپا يا مالياتى كه به گاو و استر ، خر ، تعلق مىگيرد . ( مسعود سالور )\r\n","page_name":" 5939 ","page_number":73},
  {"content":"\r\n\r\nهم منحصر به‌همين چند شهر نزديك طهران است . جاهاى ديگر همان ماليات قديم را نداده و نمىدهند . زنجان زيربار نواقل نرفت . اينها هيچ فكرى براى كسر مخارج مردم نمىكنند و هى ماليات علاوه مىكنند .\r\n\r\nمصالح الملك\r\nمن اسب را براى امر رعيتى دهات نگاه مىدارم ، اگر نگاه ندارم كار آن ده مىماند .\r\nاين الاغ را رعيت براى سوارى خود نگاه نمىدارد براى باركشى لازم دارد . مصالح الملكى است نه لوكس و تفنن . هيچ‌چيز مملكت ما مثل خارجه نيست جز گرفتن ماليات .\r\nبلكه در آنجاها از اين چيزها هيچ ماليات نمىگيرند . كجا از آرد يا گندم يا خيار و اسفناج و كدو كه وارد شهر شود درحالىكه زمين و آب آن هم ماليات جداگانه مىدهد ، گمرك خواهند گرفت . يك كسى مىگفت دو روز ديگر از آدم كه از شهر خارج يا وارد شود پول خواهند گرفت . كلنل اول كه وارد شده بود حكم نموده بود از شهركسى خارج نشود چندين روز تمام باغبانها و دهاتيها كه شهر بودند نتوانستند بيرون بروند . حتى من دو مرتبه از دروازهء راه كوشك خواستم بيرون بروم ممانعت نمودند . اين حكم پول گرفتن از آدم هم مثل آن حكم مىماند كه در يك شهرى را كلنل مىخواست ببندد كه هزارسوراخ براى فرار مردم مظنون داشت . كارى كه از دست مردم تا اين ساعت ساخته شد اين است كه شب همه اعلانها را پاره كردند . ليكن از نهم ثور دم دروازه شروع به عمل شد .\r\n\r\nجمعه‌ها و بيرق\r\nدر طهران حكم شده است روزهاى جمعه و اعياد تمام كاروانسراها ، دكاكين ، حتى در پس كوچه‌ها ببندند و بيرق ايران بالاى دكاكين نصب كنند ، محض شعار اسلام بدكارى نيست . اما چون كسبه پست ، فقير و پريشان هستند باعث اين مىشود كه همان‌شب فلان پنبه‌دوز يا خورده‌فروش شام شب نداشته باشد ، شاگردها هم بىمزد بمانند . گفتند هر جمعه قرب بيست سى هزار نفر بيكار و بىاجرت مىمانند . از ساير احكامات من درست خبر ندارم ، روزنامه هم نرسيده است . در ادارات اذان صبح و ظهر و عصر مىگويند .\r\n\r\nخوراكى بازمانده از انگليسها\r\nتمام قزاق و يك‌دسته ژاندارم كه از طهران آمد در عمارات انگليسها منزل كردند .\r\nللّه الحمد ايران يك قشونى در قزوين داشت كه قائم‌مقام آنها شود . هرجا انگليس منزل\r\n\r\n","description":"","footnote":"","page_name":" 5940 ","page_number":74},
  {"content":"\r\n\r\nداشته و لو كاروانسرا و خانه‌هاى كرايه قراول قزاق هست . خيلى هم براى آنها خوراكى گذاشتند كه هيچ‌وقت نچشيده بودند . مثلا پنج‌هزار قوطى شير ، سه چهار هزار قوطى مربا و غيره و غيره . معلوم نيست مفت داده يا پول گرفتند . سفير بولشويك وارد طهران شد . سه‌چشمه از پل منجيل خراب شده . هرجا پل بوده آب يا خراب كرده يا صدمه وارد نموده است .\r\n\r\nجهانشاه خان افشار\r\nدوشنبه 23 شعبان ، 12 ثور - سابقا نوشته شد كه امير افشار از خاك خمسه خارج شد .\r\nسالار منصور از لقب هم استعفا داده « 1 » با عده‌اى قزاق و ژاندارم و چريك او را تعاقب مىكند . از يك‌طرف هم احمد خان پسر ايلخانى كاكاوند كه بعد از پدر صدمات زياد از جهانشاه خان ديده با حاجىباباخان اردبيلى و سوار شاهسون كه چندى بود در خمسه بودند در قريهء حاجىآباد ، ملك و خانهء مصطفى خان كه يك ميدان با دهات افشاريه ما فاصله دارد تلاقى فريقين واقع مىشود . مىگويند شب ساعت دوازده نصف شب - جنگ شروع شد . ليكن دروغ است و مىخواهند عظمت به كار بدهند . جهانشاه خان خيال منازعه نداشت و الا در همان كرسف كه محل محكمى است اقامت مىكرد ، بلكه به سمت طهران مىرفت . بدوا اسبابها و تفنگهاى خوب با آدمهاى كارى خود را مرخص مىكند ، سپس كاغذى به ميرزا غفار خان مىنويسد كه يك نفر نزد من روانه كنيد .\r\nشاهزاده جلال كه از قزوين همراه حاكم رفته بود نزدش مىرود مىگويد من حاضر هستم تسليم شوم و به طهران بروم ، جنگ ندارم . پير غلام دولتم . پس از اين پيغام قبول مىكنند و مىرود نزد حاكم . از آنجا به نهاوند آمدند ، از اينجا اتومبيل رفت كه هردو را به شهر بياورد .\r\n\r\nمصطفى خان\r\nامان اللّه خان سلطان ژاندارمرى در اطاق انتظار حكومت اين مطالب را به من گفت كه با ژاندارم در آنجا بود به شهر آمده بود پول براى خرج ژاندارم نهاوند « 2 » ببرد . من از حال دهات خودمان پرسيدم ، گفت صدمه وارد نشد . از مصطفى خان و حاجىآباد پرسيدم ، گفت قزاق و چريك چيزى باقى نگذاشت . مصطفى خان هم شلاق زياد از قزاق خورد .\r\n\r\n\r\n","description":"","footnote":"\r\n( 1 ) - مراد از استعفا اين است كه گفته است او را غفار بنامند نه سالار منصور . ( مسعود سالور )\r\n( 2 ) - نهاوند قريه‌ايست بالاتر از سيادهن سر راه قزوين به همدان . ( م . سالور )\r\n","page_name":" 5941 ","page_number":75},
  {"content":"\r\n\r\nخود سلطان در باب جنگ « تمج‌مج » كرد و معلوم شد دروغ است . حكومت سه روز است آمده استعفايش قبول نشده . چون تمام كارها راجع به اوست از اين جهت كار كمتر مىگذرد ، يعنى كار زياد است .\r\n\r\nاحمد خان حيدرى گرجى\r\nميرزا احمد خان حيدرى براى تحويل گرفتن راه شسهء روس آمد . متعذر شدند كه به مسكو تلگراف نموده‌ايم . حكومت همه روسها را گفت در نظميه توقيف كردند ، درها را مهر نمودند و مشغول تحويل دادن شدند . اين حيدرى گرجى است . سفرى كه امين السلطان مرحوم با ناصر الدين شاه به اروپا رفت اين آدم را به سمت پيشخدمتى همراه آورد . جوان و خوشگل بود . هميشه كارهاى پارك با او بود . بعد از امين السلطان مشروطه‌خواه شد و جلوه‌اى كرد . سپس مردود واقع شد . در وزارت خارجه وكالت مىكرد . پول خوبى بلند كرد . بعد مأموريت جنگليها را از آن وزارت‌خانه گرفت . منافع زيادى برد و حقوق دولت را پامال كرد . اينك رئيس راه شسه شده تا چه كند . فعلا پل منجيل خراب است بايد مبلغى خرج كنند كه براى او دخل است .\r\n\r\nطرز دستگيرى قوام السلطنه و صارم الدوله و مفخم الملك\r\nروزنامه از طهران آمده بود تفصيل دستگيرى قوام السلطنه و صارم الدوله را نوشته بود . روز سيزده عيد قوام السلطنه براى تفرج و رسم ايران بيرون شهر رفته بود عصر مراجعت مىكند . كلنل محمّد تقى با عده‌اى ژاندارم به دار الحكومه رفته او را توقيف مىكنند .\r\nصارم الدوله در سيم شعبان عيد صبح مشغول پذيرائى مردم بود . بعد از ظهر ماژر محمود خان با عده‌اى ژاندارم به آنجا مىرود نصف داخل عمارت نصف در بامها خود ماژر وارد اطاق شده به شاهزاده مىگويد برحسب امر دولت توقيف است . جمعى از كلهرها كه با امير اعظم آنجا بودند به تصور اين‌كه آنها را هم دستگير مىكنند بناى فرار را مىگذارند . ژاندارم به وظيفهء خود به آنها شليك مىكند . هفت نفر مقتول مىشوند .\r\nمفخم الملك هم مدتى بود آنجا بود او را هم دستگير مىكنند و عصر با گارى پست از سمت همدان و عراق به طهران حركت مىدهند . بايد هردو طهران وارد [ شده 
  ] و نزد رفقاى خود محبوس باشند . مىگويند از محبوسين سپهسالار خيلى بىطاقتى و بدخلقى مىكند . اغلب هم بين هم منازعه دارند و تقصيرات را به گردن هم مىاندازند .\r\n\r\n","description":"","footnote":"","page_name":" 5942 ","page_number":76},
  {"content":"\r\n\r\n\r\nكشتن براوين در غزنين\r\nخبر ديگر قتل مسيو براوين بود در شهر غزنين . براوين وقتى كه از طهران فرار كرد از راه مازندران به تركستان رفت . از آنجا مأمور افغانستان شد . اين مدت را در آنجا مشغول تبليغات مخفى و آشكار بود . در 25 جدى هنگامى كه نزد حاكم غزنين مىرفت دو نفر گل علم و عبد الوهاب نام سر راه او ايستاده بودند . البته كوچه‌هاى آنجا هم مثل شهرهاى ما تنگ است . براوين به آنها دشنام مىدهد ، آنها دشنام مىدهد ، آنها گمان مىكنند مسيو فارسى بلد نيست .\r\nپس مىدهند . بعد براوين به زبان فارسى نسبت به آنها و دين و آئين اسلام ناسزا مىگويد .\r\nاين دو نفر نزد خود عهد مىنمايند كه او را مقتول نمايند . روز ديگر با اسلحه در همان مكان براوين را مقتول مىدارند و فرار مىكنند به يكى از دهات . رعايا چون آنها را با اسلحه مىبينند نگاه داشته خبر به شهر و حاكم مىدهند و توقيف مىشوند . در محاكمه تفصيل را حكايت مىكنند . بااين‌حال امير حكم مىكند هردو را در غزنين با حضور عيال براوين به دار آويختند . عيال براوين را من مكرر در قزوين ديدم . در همين قزوين هم عقد و عروسى كرد . از نجبا و بسياربسيار خوشگل بود . خود براوين از نژاد يهود است .\r\n\r\nاعتصاب در انگليس\r\nاتحاد ثلاثه : عمله‌جات معدن و حمل‌ونقل و راه‌آهن گفتگوى اعتصاب دارند . دولت و مردم خيلى پريشان و مضطرب هستند . دولت قشون خبر كرده و به اشخاص داوطلب كار همه قسم مساعدت مىكند . ليدر عمله‌جات مستر توماس است با مستر هاندرسن .\r\nعدهء اعتصاب‌كنندگان دو مليان مىشود . فعلا يعنى 16 اپريل صد هزار نفر ويلان و سرگردان بدون خرج و مؤونه مانده بودند . معادن آب بالا زده و خراب مىشود . همه‌جا قشون مىگذارند .\r\n\r\nامريكا\r\nامريكا تعرضاتى با اروپا دارد . آخرين تعرض آن در باب جزاير پاپ است كه ژاپن برده و به حقوق امريكا لطمه وارد شده و دول هم نمىتوانند از چنگال ژاپن بيرون بياورند .\r\nاسباب دردسر بزرگى شده .\r\nيونانيها راضى به قرارداد جديد كنفرانس نمىباشند . عثمانيها قبول مىكنند . هردو هم مشغول جنگ هستند . مليون دو شكست به آنها دادند و اخيرا يك شكست بزرگ خورده‌اند . دول به واسطهء رفتن قسطنطين و خروج و نوزلوس چندان محبتى با يونان\r\n\r\n","description":"","footnote":"","page_name":" 5943 ","page_number":77},
  {"content":"\r\n\r\nندارند .\r\nيكصد و سى و چهار هزار نفر كه همراه رانكل در اسلامبول بود تمام مخارج او را فرانسه مىداد ( به قول خودشان براى حفظ اصول انسانيت ) به واسطهء بداخلاقى رنكل مقطوع نموده و مىگويد در مسكو حكم عفو عمومى شد . برويد آنجا .\r\nدولت برزيل هم تا بيست هزار نفر از شما را در مملكت خودش زمين و ادوات رعيتى و كسب مىدهد حتى مخارج و كرايه راه را هم مىدهد برويد آنجا . دويست مليان فرانك تاحال فرانسه خرج كرده در مقابل مقدارى كشتى و اسلحه آنها را برده است .\r\nعدهء قواى بحرى انگليس يكصد و چهل‌وهشت‌هزار نفر تعيين شد و براى هشتصد و سى و سه هزار نفر بودجهء تعليمات عمومى انگليس بالغ بر پنجاه و يك مليان ليور استرلينگ گرديده كه هيچ دولتى آنقدر خرج تعليمات عمومى ندارد جز ايران ما .\r\nفن مولير فرمانده كشتى امدن پس از استخلاص از لندن در سيلزى عليا مشغول عمليات بر عليه لهستان بود پس از كشتن سه نفر پليس گلوله خورده و سخت مجروح شده است .\r\n\r\nمبلغ باندرول ترياك\r\nمبلغى به باندرول ترياك علاوه نمودند . تابلوهاى دكاكين و مغازه‌ها را حكم نموده‌اند به زبان فارسى بنويسند . اگر زبان خارجه هم مىنويسند در ذيل خط فارسى باشد . در مهمانى بزرگى كه رئيس الوزرا در عمارت وزارت خارجه داد مسكر هيچ استعمال نكرده بودند . خودش و سفراى امريك ، بلژيك ، انگليس ، فرانسه نطقها نموده بودند همه در فعاليت دولت حاضره و اتحاد و دوستى دول با ايران .\r\n\r\nمدير نوروز و دار المجاتين\r\nيك حكم بجا و به حق اين بود كه رئيس الوزرا حكم مىفرمايند مدير جريدهء « نوروز » را به دار المجانين بردند پس از يك هفته مرخص مىكنند . اگر اين آدم مجنون نبود چرا مىبايست بدون جهت و سبب به نادر شاه افشار يا كيخسرو و داريوش ناسزا و چرند بنويسد . سپهسالار و فرمانفرما و عين الدوله كه بودند .\r\nبهمن دو دندان درآورده اما هنوز كلمه‌اى حرف نمىزند ، زيرا با او به سه زبان حرف زده شده : تركى ، الموتى ، فارسى . طفل معصوم متحير است با كدام‌يك آن تكلم كند .\r\nتركى را بهتر مىفهمد ، زيرا نگاه دارش مادر لله است و كشمرزى ترك . بهمن كه ما او را « به‌به » مىخوانيم به واسطهء شير خوبى كه اين دفعه مادرش داشت بسيار طفل قشنگ\r\n\r\n","description":"","footnote":"","page_name":" 5944 ","page_number":78},
  {"content":"\r\n\r\nزيبائى شد . سفيد ، چاق مثل عكسهاى بچه‌هاى بسيارقشنگ كه در اعلان جريدهء « لندن نيوز » مىكشند .\r\n\r\nورود جهانشاه خان افشار\r\nيكشنبه 29 شعبان ، 18 ثور - ديروز 17 ثور من كرسى را برداشتم . امسال هوا تفاوت كلى با سالهاى قبل داشت . وقايع و اخبارى كه اين چند روز روى داده خالى از اهميت نيست . روز چهارشنبه قبل از ظهر حضرت امارت كبرى را وارد نمودند . كلنل تا بيرون شهر رفته بود در اتومبيل خودش نشاند آورد . صبح پنجشنبه من كارى با حكومت داشتم آنجا رفتم . ديدم اوضاع حركت جهانشاه خان است . جمع كثيرى هم براى تماشا آمده‌اند كه از شيخ محمّد گيلك شنيدم گفت از اول آفتاب اينجا آمدم و تا غروب هم مىمانم تا اين شخص را كه آنقدر اسمش را شنيده بودم ببينم . پس از سلام و عليك با كلنل كه دم اتومبيل ايستاده بود چون ديدم موقع گفتگو نيست رفتم كنار حوض ايستادم . باغ و عمارت سردار مفخم خيلىقشنگ است و اول باغى است در شهر قزوين كه به طرز طهران ساخته و گل‌كارى شده . ميرزا غفارخان وسط خيابان نشسته بود مقدارى كاغذ و پاكت دورش [ بود 
  ] . مىنوشت و مىخواند . مثل ببر بيان و شير ژيان كه هرگز فش به اين دماغ و افاده نبود . كارش كه تمام شد و اتومبيلها حاضر شد صدا زدند بياريد ، بياريد .\r\nقدرى گذشت ديدم امير افشار از درب سرسراى عمارت خارج شد . دو نفر جلوى او بودند ، چند ژاندارم و يك صاحب‌منصب عقب . از پله كه خواست پائين بيايد آن دو نفر جلوئى زير بغل امير را گرفتند كه با كمك آنها زير آمد . همه ساكت بودند و ابدا صدائى برخاسته نبود . فقط متوجه امير بودند . كلاه امير ماهوت خاكى رنگ بود مثل شب‌كلاه كه در دهات رسم است . از زقرهء آن معلوم بود كه بتانهء آن پوست بره سياه است . ريش‌سفيد كه دانه‌دانه موى سياه مخلوط آن بود به قدر قبضه‌اى بلند بود كه به واسطهء شال‌گردن بزرگى كه پيچيده بود كج و چوله شده بود . سردارى سرمه‌اى از شال طارم كه خيلى هم بلند بود پوشيده ، عصاى ضخيمى هم در دست داشت . چارق زرد رنگى مثل همانها كه زنجان معمول است در پا داشت . امير به زبان تركى گفت « باب يك نفر از نوكرهاى من همراه باشد » . جوابى كسى نداد و همه در همان حال سكوت باقى بودند . نزديك اتومبيل كه رسيد به نوكر خودش همان‌كه از جلو مىآمد و زير بغل او را مىگرفت كه جوان بلندقدى بود و سردارى ماهوت ماشى ، كلاه نمد نظامى به سر داشت گفت برو تو و اول او را داخل اتومبيل نمود . بعد خودش رفت و نشست . سپس يك نفر صاحب‌منصب ژاندارم كه بسيار قطور بود كه به كلى جاى آن دو نفر تنگ شد . نوكر امير خودش را عقب و\r\n\r\n","description":"","footnote":"","page_name":" 5945 ","page_number":79},
  {"content":"\r\n\r\nجلو كشيد تا به يك اندازه امير راحت‌تر نشست « 1 » . اتومبيل فرد كوچك بود . آن‌وقت سالار منصور بلند صدا زد ابراهيم خان « 2 » برو بنشين ، ابراهيم خان هم غرق آهن و فولاد با تفنگ پنج تير بلندقد رفت نزد شوفر نشست و تفنگ را دودستى راست نگاه داشته بود . شوفر اتومبيل را راند اما حركت نكرد . شوفرها جمع شدند راه انداختند . سه ساعت به ظهر مانده بود كه حضرت امارت كبرى از در باغ بيرون رفت . يك مرتبه همهء اين جمعيت به حركت افتاد . هريك عقب كار خودش [ رفت 
  ] و « سرمونى » به خاتمه رسيد .\r\n\r\nداستان تسليم‌شدن امير\r\nاما داستان دستگرى يا تسليم خودش را بگوئيم بهتر است . از اين قرار است . از سابق ما بين امير و ميرزا غفار خان صفائى نبود ، يعنى در ايامى كه دهات قاقازان و خررود سپهسالار را اجاره داشت . دفعه‌اى هم كه قزوين آمده بود ميرزا غفار اسب براى او فرستاده بود رد كرده بود . اسعد الدوله و ملاكين خمسه هم كه هيچ‌وقت با او صفا نبودند .\r\nشايد از دولت هم حكم شده بود كه من نمىدانم . در ابهر كسان امير كه استقبال رفته بودند چندان اعتنائى نكرد از شهر به او نوشت يا پيغام داد آن اسبى را كه براى شما فرستادم خوب است حالا برايم روانه داريد . از اين پيغام معلوم است امير خوشش نيامد و به شهر آدم فرستاد چه فرمايشى داريد ، من همه قسم حاضرم ، طعن و شتم لازم نيست .\r\nگفتند بايد خلع‌سلاح شده و تمام كسانت را بدهى و او قبول كرد پانصد اسب و مقدارى اسلحه مبلغى پول بدهد .\r\n\r\nنقار ميان امير و كاپيتان چپ من\r\nبا انگليسها هم كه خودش را دوست آنها و آنها را دوست خودش مىدانست داخل مذاكره شد . پسرش را هم به طهران فرستاد . كاپيتان « چپ‌من » قونسل انگليس با امير مناسباتش تيره بود و تفصيل آن اين است كه يوسف نامى بود نزد امير ، جوان خوشگل زيبائى . « چپ‌من » مايل او شده بود و از امير درخواست كرد كه يوسف را به نوكرى وى بدهد . امير هم يوسف را روانه كرد . پس از چندى يوسف مراجعت نمود و به امير گفت كاپيتان بعضى صحبتها با وى مىكند كه مقصود ديگرى درميان است نه نوكرى تنها . امير\r\n\r\n\r\n","description":"","footnote":"\r\n( 1 ) - اين آدم صاحب‌منصب نبود بلكه حبيب المجاهدين خلج از رفقاى سالار بود كه در اين سفر همراه برده بود . ( از يادداشتهاى نويسندهء خاطرات )\r\n( 2 ) - ابراهيم خان ، آبرام ارمنى است كه سالار سى نفر از اين ارامنهء يارغار قديم خود را همراه برده است .\r\n( تحقيقات بعد است ) ( از يادداشتهاى نويسندهء خاطرات )\r\n","page_name":" 5946 ","page_number":80},
  {"content":"\r\n\r\nگفت ديگر نرويد و به اين واسطه « چپ‌من » عداوت شديدى نسبت به جهانشاه خان پيدا كرد و به ميرزا غفار دل داد و دستور داد . اين بود امير صلاح خود را در رفتن طهران ديد .\r\nسوار اينها در قيدار و آن حوالى بود . تعقيب نمودند و خود ميرزا غفار هم به عجلهء تمام با جمعى ژاندارم و قزاق از شهر خارج شد . وقايع را « چپ من » به ماژر ادموند تلگراف كرد . جواب دادند برويد بين آنها التيام بدهيد . « چپ من » دير حركت كرد . بعد هم بين راه اسب لگد زد پايش شكست كه او را بغداد به معالجه بردند و قضا كار خود را ساخت تا آن‌كه در حاجىآباد به‌هم رسيدند .\r\n\r\nنقل قول ارباب قزوينى\r\nميرزا آقا محمّد ارباب قزوينى براى طى محاسبه با ميرزا غفار خان يا گرفتن پولهاى زنجان و همراه ميرزا غفار نقل كرد ما شب به نزديك حاجىآباد رسيديم . پس از آن‌كه ديدند از طرف امير صداى تير و تفنگى برنخاست سه چهار نفر روانه نمودند تا پشت خانه‌هاى ده . از آنجا چند تير به‌طرف ما خالى كردند كه يك مرتبه از جانب ما شليكهاى متوالى به عمل آمد . در اين بين كاغذ و آدم امير آمد كه چرا تير خالى مىكنيد ، براى چه .\r\nمقصود چيست . آن بود شاهزاده جلال را فرستادند و امير پس از آن‌كه سوارهاى خود را مرخص كرد ما وارد ده و عمارت مصطفى خان شديم . مىگفت خودم كيسه‌هاى پول را شمردم و از صد بالا بود كه زرد و سفيد بيست و دو هزار تومان بود كه بيشتر آن سفيد بود . نه بار قاليچه ، متجاوز از صد بار قاطرى و شترى روغن . مقدارى هم اسب و تفنگ و مخلفه . پس از گرفتن اينها به سمت نهاوند حركت كرديم .\r\n\r\nميرزا غفار - سالار منصور\r\nميرزا حسين مسيو همان‌كه داماد ميرزا غفار و قاتل زن ديگر ميرزا غفار خان است به كرسف فرستاده شد كه آنچه آنجا هست تصاحب كند . ميرزا غفار در اين عمل مجتهد عهد خود است ، مجرب و آزموده كه پشيزى « 1 » به دولت نخواهد داد ، مگر چيزهائى كه به‌دردخور نباشد « 2 » اما خود ميرزا غفار خان گفته بود امير خيال مىكرد من به كرسف مىروم . سه هزار سواركارى خودش را آنجا گذاشته بود . اما من تجربيات و علم و عملى\r\n\r\n\r\n","description":"","footnote":"\r\n( 1 ) - اصل : پشيجى .\r\n( 2 ) - ميرزا غفار خان يگانه ملقب به سالار منصور پدر آقاى ناصر يگانه وزير مشاور در كابينهء مرحوم هويدا و چندى رئيس ديوان عالى كشور .\r\n","page_name":" 5947 ","page_number":81},
  {"content":"\r\n\r\nكه دارا بودم آنجا نرفتم و گذاشتم تا چهار فرسنگ از كرسف دور شد ، آن‌وقت تعاقب كردم . با آن‌كه چهار هزار سوار همراه داشت او را دستگير نمودم . پرسيده بودند شما چه عده همراه داشتيد . گفته بود صد و پنجاه نفر . بعد گفته بودند چقدر پول امير همراه داشت . جواب داده بود پنج شش هزار تومان بود كه قزاقها تفريط و تقسيم نمودند . من گمان مىكنم يك مرتبه شرح‌حال امير افشار را نوشته باشم . اما فعلا آن روزنامه‌ها در دست من نيست . تا آنجا كه مىدانم بنويسم ضرر ندارد . اگر من آن‌روز عكاسى همراه داشتم و عكس برمىداشتم در اينجا مىگذاشتم از همه بهتر بود .\r\n\r\nسرگذشت جهانشاه خان افشار\r\nجهانشاه خان اول صدمه‌اى كه خورد از پدر من بود كه چهل سال قبل در حكومت خمسهء خود در همين قيدار نبى او را چوب مفصلى زد و از خدمت عزل نمود . باز دست از هرزگى برنداشت . حاجى امجد الدوله مرحوم او را دفعهء ديگر چوب زد كه همين دو چوب باعث اشتهار او شد . خوانين ايل را تمام كرد و يك مرتبه همه ايل را صاحب شد .\r\nبناى خدمت را به دولت گذاشت . در ضمن هم به جاهاى لازم پول ، اسب و روغن مىداد .\r\nدر زنجان ملكهاى مردم را به جبر و عنف خريدارى مىكرد . مظفر الدولهء بزرگ مثل حالاى اسعد الدوله صاحب‌نفوذ و ملك و فوج بود ، متصل باهم نزاع و مشاجره داشتند .\r\n\r\nكشتن سه نفر\r\nجهانشاه خان با سوار افشار در مأموريت بود به او گفته بودند عيال شما با فلان آدم شما راه دارد . مراجعت از سفر لدى الورود كرسف اول آن نوكر ، بعد قاپچى دم در ، بعد خانم را به دست خود كشت . اين خبر طهران به ناصر الدين شاه رسيد . باهمه حمايتى كه امين السلطان از او داشت ممكن نشد شفاعتى دربارهء او كند . به شاهزاده احتشام الدوله عبد العلى ميرزا ( معتمد الدوله سوم ) حكم شد به اتفاق مظفر الدوله برود و او را دستگير كند .\r\n\r\nاحتشام الدوله و جهانشاه خان\r\nشاهزاده تهيهء بلوك گردشى كه مرسوم حكام آن‌وقت بود ديد و در حوالى قيدار جهانشاه خان براى پذيرائى حاضر شده تهيه و تدارك ديده بود . اما چون در طهران هميشه جاسوسهاى قابل داشت از مطلب مسبوق بود كه خيالى دربارهء او هست . جمعى از نوكر و سوارهاى كارى فدائى خود را همراه داشت و اغلب آنها را در اطراف چادر\r\n\r\n","description":"","footnote":"","page_name":" 5948 ","page_number":82},
  {"content":"\r\n\r\nتوى زمينهاى گندم كه بلند بود خوابانده بود ( شاهزاده بىتجربه و كم‌عقل بود تا آخر عمر ) . به محض ورود در چادر بعضى فرمايشات شاهانه فرمودند ، عتاب و خطاب .\r\nمظفر الدوله كه نهايت عداوت را با جهانشاه خان داشت و منتظر موقع بود تا شاهزاده گفت بگيريد اين سگ را . حكم شليك داد . امير هم با آدمها از چادر خارج شدند . كسانى كه مخفى شده بودند فورا آشكار ، تفنگها را همه به سمت چادر دراز [ كردند 
  ] و بناى شليك را گذاشتند كه جز شاهزاده و چند نفر نوكر خودش كسى در خيمه نبود . پاى حضرت و الا تير خورد . پاى برادر زنش احمد خان تير خورد كه هردو تا آخر عمر با عصا حركت مىكردند . چند نفر كشته شد . مظفرالدوله‌ايها فرار كردند . امير وارد خيمه شد . از ترس آن‌كه مظفر الدوله شاهزاده را تلف كند حضرت و الا را توى درشكه گذاشته برد به كرسف . مشغول معالجه او شد . ضمنا دست‌وپاى خود را جمع كرد . پس از چند روز پيغام به شهر داد كه شاهزاده را بيائيد ببريد و خودش با چند نفر با لباس مبدل به سمت رشت فرار كرد . حالا آنچه كه گفتند شاهزاده را به اخيه بسته بود و مىگفت شعر امرء القيس بخوان ، چه‌وچه همه دروغ بود . بلكه به من مىگفت نهايت احترام را به او نمودم . مخصوصا يك انگشتر فيروزه بسيار اعلى در توى درشكه به او دادم ، در كرسف هم پول زياد . من فقط ترسيدم مظفر الدوله او را بكشد و به گردن من بيندازد . شاهزاده را شهر آوردند . خواستند گلوله را بيرون بياورند راضى نمىشد و مىگفت اين گلوله را بايد در اطاق موزه روبه‌روى شاه بيرون بياورند . همين قسم هم طهران تلگراف كرد . به‌جاى اين‌كه جواب مرحمت‌آميزى داده شود نوشتند معزول هستيد طهران بيائيد ، زيرا شما خيلى بىعرضه و احمق تشريف داريد .\r\nپس از چندى جهانشاه خان سر از اردبيل بيرون آورد و به وساطتهاى زياد اجازه داده شد خانهء خودش برود . علاء الدوله حاكم خمسه شد و حكم شد خوانين بزين رود را كه بسيار شرارت مىكردند دستگير كنند . اينها هم يار جهانشاه خان بودند و هميشه جهانشاه خان يك‌دسته قلدر و ياغى كه به غير از ايل خود باشد در اطراف خمسه دارد .\r\nباطنا با هركسى بد است به توسط آنها اسباب خرابى آن آدم را فراهم مىكند تا در انظار به اسم خودش و ايلش نباشد . دولت هم اگر چيزى بگويد شرارت و هرزگى آنها را تصديق مىكند و مىگويد حكم كنيد ، من هم همراهى دارم . حكم كه كردند آن‌وقت موقع گرفتن پول و اسلحهء امير است . مىگويد فلان قدر پول و آنقدر تفنگ بدهيد . ندادند چه‌بهتر ، دادند دعواى ظاهرى مىكند ، آنها را فرار مىدهد . بعد مىگويد اسلحهء ما را هم گرفتند و رفتند .\r\n\r\n","description":"","footnote":"","page_name":" 5949 ","page_number":83},
  {"content":"\r\n\r\n\r\nعلاء الدوله و جهانشاه خان\r\nعلاء الدوله سواد نداشت ، خط نداشت ، اما آدم مدير بدذات خيلى محيلى بود ( در چند سال قبل به دست چند نفر مجهول كشته شد ) . به يك طرز و ترتيب عاقلانه اين خوانين و سوار آنها را براى نوكرى دولت جلب به شهر كرد . بعد در باغ عمارت حكومتى خمسه براى سان احضار كرد . پائين باغ كه به حياطهاى ديگر مىرود ايستاد و جمعى را معين كرد در آخرين حياط نزديك محبس ايستادند . هرسوارى آمد بگذرد نيم ساعت سه‌ربع ساعت او را معطل كرد . دندان اسب را ديد ، پايش را نگاه كرد ، اسم سوار ، پدر و مادر او را جويا شد . تا سوار اولى را آن جمع خلع‌سلاح كرده و حبس نموده بود دومى مىرسيد ، و قس على هذا صدسواركارى نامى آنها را به اين شكل خلع‌سلاح و حبس كرد . باقى ماند در باغ پنج شش سركردهء آنها . آن‌وقت حكم كرد آنها را هم گرفتند ، بردند سلطانيه و شش نفر [ را 
  ] گوش‌تاگوش سربريدند . راه همدان و آن صفحه به كلى امن شد .\r\nآن‌وقت ظاهرا به اسم مهمانى باطنا براى دستگيرى امير حركت كرد . جهانشاه خان جمعى را براى پذيرائى در كرسف گذاشت ، خودش نماند و به كوه رفت . علاء الدوله كه وضع را اين‌طور ديد هيچ اقدامى جز گرفتن پول و قالى و اسب نكرد . به شهر آمد تا موقع ديگر برود و پس از آمدن شهر استعفا داد طهران آمد .\r\n\r\nعلاء الدوله و لرد كرزن\r\nعلاء الدوله وقتى كه فرمانفرماى فارس بود ، لرد كرزن فرمانفرماى هندوستان براى سركشى بنادر و سواحل با دم و دستگاه از بمبئى حركت كرد . حكم شد علاء الدوله هم در بوشهر به ملاقات برود . كرزن زودتر از علاء الدوله رسيد . توقع داشت علاء الدوله ديدن از او بكند ، اما علاء الدوله نكرد و پيغام داد شما در خاك ايران هستيد به رسم ايران من وارد بر شما شده‌ام ، بايد شما ديدن كنيد . او جواب داد به رسم اروپا بايد ديدن كنيد .\r\nعلاء الدوله يك‌دنده ايستاد و گفت من ايرانى هستم . بالاخره ملاقاتى هم نكردند . اين طور آدمى بود .\r\n\r\nجهانشاه خان در دورهء جنگ\r\nاين‌بار هم جهانشاه خان نجات يافت . مشروطه شد ، مستبد شد . هردو جا را مىزد و از هردو سمت منافع مىبرد و كسى زورش به او نرسيد . على رضا خان را گرفت كشت .\r\nگاهى با سالار الدوله بود گاهى بر عليه او . كارها ، تا جنگ بين‌المللى درگرفت و روسها از\r\n\r\n","description":"","footnote":"","page_name":" 5950 ","page_number":84},
  {"content":"\r\n\r\nاو ظنين شدند و خواستند دستگيرش كنند . اين دفعه ديد خيلى پرزور است با زن‌وبچه و هرچه ممكن بود حمل نمايد ، از كرسف حركت كرد به سمت همدان و كرمانشاه كه در دست عثمانيها بود . مدتها در آنجا توقف كرد تا بغداد را انگليس فتح كرد رفت آنجا .\r\nكاكس با او همراهى كرد . نزد دولت ايران توسط كرد . بالاخره مرخص شد از راه پشت كوه آمد به كرسف . مالش را هم دولت پس داد . سواى آنچه روسها و امناء ماليهء خمسه برده بودند . اين‌بار بر غضب و شدت و سختى خود افزود . به هركس رسيد صدمه زد . از طرف رفيقش سپهسالار حاكم خمسه شد و پدر خمسه بيرون آمد تا سپهسالار از تبريز آمد .\r\n\r\nجهانشاه خان و وثوق الدوله\r\nوثوق الدوله به هرشكل بود جهانشاه خان را طهران برد ، مردم كمى راحت شدند . به محض آن‌كه وثوق الدوله استعفا داد جهانشاه خان از طهران بدون مرخصى با اتومبيل حركت كرد . اينجا شهرت داد مرخص شده است . بعد حكم دستگيرى براى ژاندارمرى آمد كه او به سوار خودش و خاك خمسه رسيده بود .\r\n\r\nنظم الدوله حاكم خمسه\r\nدر هنگامهء رشت و بولشويكى باز حاكم خمسه شد . پول زياد از دولت و مردم براى تهيهء سوار گرفت . در كابينهء سپهدار استعفا داد و نظم الدوله حاكم شد . چيزى از رفتن نظم الدوله نگذشت كه اين اوضاع پيش‌آمد و دستگير گرديد و كسى تصور نمىنمود به اين سهولت اين كار خاتمه يابد .\r\n\r\nجهانشاه خان ، ترياك و مشروب\r\nامير بايد هشتاد سال داشته باشد . ترياك مىخورد و حقيقت جنون ترياك دارد .\r\nهميشه بايد مقدارى ترياك همراه خودش ، آدمش ، توى كالسكه ، در توى آبدارى و غيره باشد . آن‌وقت كه من او را ديدم 1319 و 20 مىگفت خيلى مزاجم عليل است . كلاهش را برداشت به قدر يك‌بندانگشت وسط سرش از ضرب گلوله فرورفتگى داشت .\r\nمىگفت به اين واسطه دوران سر دارم و من كه كرسف رفتم حياط كوچكى منزل دادند .\r\nلد الورود ديدن من آمد . احتساب الملك هم براى انجام مأموريتى آنجا بود ، او هم آمد .\r\nنيم ساعت به غروب مانده صدا زد به تركى بچه‌ها دواى مرا بياوريد . قدرى گذشت من ديدم يك « قهوه سينى » مدور برنجى كه ميان آن يك‌بطرى چوب پنبه‌دار ( آن‌وقت\r\n\r\n","description":"","footnote":"","page_name":" 5951 ","page_number":85},
  {"content":"\r\n\r\nباندرول نبود كه بطرى عرق به آن واسطه شناخته شود . ) با يك استكان چاىخورى ، يك نعلبكى قند و يك پيچ دوشاخ آورد . جلوى او گذاشت باز كرد و امير چند دفعه ريخت در استكان مثل دوا سركشيد و از آن قند بالاى آن خورد . بعد گفت من اول غروب بايد شام بخورم و بلافاصله بخوابم . مرخص كنيد بروم و رفت . همان ساعت قهوه آوردند .\r\nاحتساب الملك از آن بطرى قدرى ميان قهوهء خود ريخت و به من هم تعارف كرد . گفتم چرا بخورم . گفت شما خيال مىكرديد دواست بخوريد كه بسيار عرق اعلى مىباشد .\r\nنصف شب برمىخاست . صبح ناهار مىخورد باز مىخوابيد . غذا هم به واسطهء ترياك كم مىخورد .\r\nبا همه دولت و مكنت زندگانى خوشى يا راحتى نداشت . اين‌همه صدمه ديد ، اين هم آخرش . واقعا اين قسم عمرها ، مالها نباشد بهتر است . اين چرا مىبايست از عتبات عاليات بيايد . چرا آمد . تنبيه نشده بود باز داخل كار شد و اين‌همه مردم را صدمه زد .\r\nخداوند خودش همه را حفظ كند و عاقبت نيكو بدهد . همهء اينها به واسطهء بىقانونى و بىنظمى دولت ما واقع مىشود . اگر ما هم داراى يك دولت و مملكت مقننهء منظمه مثل ساير جاها بوديم نه ممكن بود جهانشاه خان اين‌همه مال گردآورد ، نه پس از جمع آوردن كسى قادر نبود از دستش بگيرد . اما در اين مملكت به عدوان جمع مىكنند . وقتى هم گرفتند كسى نمىتواند ايراد كند حتى صاحب‌مال .\r\n\r\nعمارت جنرال - مجلس جشن\r\nشب جمعه شب تولد و تاجگذارى اعليحضرت - كه اعلان بزرگى هم براى ماه رمضان است - در عمارت جنرال كه فعلا اركان حرب قزاقخانه واقع شده است دعوت داشتيم . بازار و دكاكين خيابانها را چندان زينت و چراغان نكرده بودند . در عالى قاپو را نظميه خوب بسته بود . ساير ادارات و حكومتى هيچ خبرى نبود . يك ساعت از شب رفته آنجا رفتم . عمارت عالى سه مرتبه دارد . باغ و حوض بسيارقشنگ كه اين عمارت را به دستور مسيو براوين كه قونسل قزوين بود آوادس ارمنى كنتراتچى كه كرورها پول از اين راه برده بود كه بيشتر آن منات [ شد 
  ] و مبلغى هم به قمار رفت ساخت . تا سال گذشته قونسلگرى روس بود . بعد جنرال انگليس منزل كرد . حالا به دست قزاق افتاده تا پس بدهند يا ندهند . چراغان خوبى نموده بودند . كلنل اسمايث و جمعى از صاحب‌منصبان قزاق جلوى حوض براى پذيرائى ايستاده بودند . كلنل كلاه سفيد سرگذاشته بود با صورت و سبيل سفيدش درحالىكه نيم تنهء مشكى پوشيده بود يك جلوهء ديگرى داشت . جلو آمد دست داد معرفى كرد . مرا برد در بالكن عمارت . به فارسى گفت چاى و\r\n\r\n","description":"","footnote":"","page_name":" 5952 ","page_number":86},
  {"content":"\r\n\r\nبسبتى بياورند . بعد سلامى داد و رفت براى پذيرائى واردين ديگر .\r\nصارم السلطان ، شاهزاده بشارت الدوله و جمعى آمدند پيش من . نشستيم صحبت مىكرديم كه در اين عمارت چه‌چيزها در مدت قليل ديده شده كه نظيرش در كمتر عمارتى كه هزار سال داشته باشد ديده مىشود . موزيك قزاق مترنم بود و بسيار خوب مىزدند . مدعوين زياد بودند اما به همان ترتيب ايرانى همه روى صندليهاى خود ساكت نشسته بودند . در اين بين شش فانوس از در باغ داخل شد و پشت‌سر آن يك جمع كثيرى عمامه سياه و عمامه سفيد كه در مركز آن آقاى حاجى سيد حسين تحت الحنك آويخته تسبيح بلندى در دست خرامان‌خرامان تشريف مىآورد . كلنل از آن شيطنت كه دارد مثل دانهء اسپند از جا جست و رفت جلو ، آقا را راست به سمت ما آورد . ما ديديم با اين‌همه ملا و سيد توقف بيجاست . فورا برخاسته از پلهء سمت مخالف پائين آمديم و در باغ بناى گردش را گذاشتيم . آقا پس از صرف چاى و بستنى و شيرينى چندان توقف نكرد برخاست و رفت . زيرا مىخواستند موزيك بزنند و آتش‌بازى كنند . ما هم براى آتش بازى نحس مردكهء قزوينى نمانده و به منزلها رفتيم .\r\n\r\nجشن ديگر\r\nشب شنبه را « فكل كلو » در همان جلو خان على قاپو دعوت نموده بود . آنجا هم مدعوين زياد بودند و چون جلوى خيابان شاهى است زن‌ومرد شهرى هم خيلى تماشا آمده بودند . در اردوى قزاق هم جشن گرفته بودند . قزاقها تياتر بيرون آورده بودند . گفتند خيلى تماشا داشت . چون در روزنامه ديدم حكم شده بود حكام تهيهء جشن را از كيسهء خود بنمايند كلنل حاكم ما حتى چراغ درب عمارت خودش را هم آن شب روشن نكرد .\r\n\r\nسفير روس بلشويك\r\nاما اخبار - سردار سپه وزير جنگ شد ، مسعود خان وزير مشاور . گمان مىكنم اين يك مقدمه است براى متحد الشكل نمودن قشون . جمعى قزاق كه از راه ماسوله مىرفتند كوچك مانع شده است كه از آنجا بروند و گفته است من راه نمىدهم تا سفير روس گفتگوى خود را با دولت خاتمه بدهد . سفير روس در طهران اظهار داشته است كه شصت نفر اجزاء سفارت من از كدام راه بايد بيايند . دولت گفته است اين‌همه اجزاء براى چه كار است . بيرق هم تاكنون بلند نكرده و باز گفته لنين به من سفارش نموده تا تمامى اعضاء و اجزاء سفارت وارد طهران نشود بيرق بلند ننمايم . سفير روس يهودى است . اعلانى در طهران نموده روز اول ماه كه عيد ملى ماست از اتباع روس هركس\r\n\r\n","description":"","footnote":"","page_name":" 5953 ","page_number":87},
  {"content":"\r\n\r\nحسن‌نيتى دربارهء من دارد ديدن بيايد پذيرائى مىشود . همه روسها و تبعه رفتند . جمعى از ايرانيهاى فضول ما هم از قبيل ملك الشعرا بهار ، ميرزا على اكبر ساعت‌ساز معروف مدير جريدهء « ميهن » اصفهان كه وقتى هم كلنل فضل اللّه خان او را صد تازيانه زد و غيره و غيره مخلوط روسها شده و ديدن رفته بودند . پس از بيرون آمدن همه آنها را پليس دستگير و حبس مىكند . گفتند جمعى از مرخص شده‌ها را هم مجددا گرفته و حبس نمودند .\r\nراه را اينجا تحويل گرفتند . اما سفير تلگرافا از مهندس جويا شده چند چشمه پل منجيل را آب برده ، چه مبلغ خرج آن است . ميرزا احمد خان مىگفت دويست و چهل هزار تومان عايدى راه و پرت « 1 » انزلى است . همه خرج مىشود ، فقط عايدى خلّص شانزده هزار منات است . فعلا در مقابل ناقوس كليسا گفته است ظهرها اذان بگويند و به من مژده مىداد .\r\nكلنل حاكم ما به توسط شيخ محمد حسن زهرائى به امير نصرت پيغام داده است يا بايد خلع‌سلاح شده و شهر بيائى با به قوهء جبريه خلع‌سلاح مىكنم . چند روز است شيخ رفته و جواب نيامده است .\r\n\r\nشيرينىپزى ارمنى\r\nدوشنبه غرّهء شهر رمضان المبارك - ديشب را بيدار ماندم براى خواب امروز . حياط چندان وسعت ندارد . اطاق من نزديك مدخل حياط پشت كوچه ، سمت ديگر دالان و درب ورود . از صداى در ، راه رفتن مردم كوچه رفت‌وآمد اندرون به بيرون ، صداى بچه‌ها معلوم است كه خواب راحت نمىتوان كرد . شب هشت ساعت و سى و هشت دقيقه است . درست شانزده ساعت روزه بايد گرفت . تا خوردن چند دقيقه هم علاوه مىشود . هوا خنك است اما هيچ ميوه نيست ، باقلا نيست ، قارچ نيست ، مركبات نيست .\r\nافطار نداريم . طهران همه‌چيز الساعه هست حتى خيار ، چغاله‌بادام ، آلوچه و آنچه مركبات تصور شود . نانهاى خوب مثل سوخارى و غيره هم اينجا درست نمىكنند .\r\nشيرينى اينجا هم مثل قديم است . همان قرصهاى رنگارنگ ، همان نقلهاى گوناگون كثيف . حتى نان و برنج قزوين كه مشهور است در بازار نيست . باشد خوراكى نيست . چند شيرينىپزى خوب ارامنه داشتند پس از رفتن قشون انگليس برچيدند .\r\n\r\n\r\n","description":"","footnote":"\r\n( 1 ) - ( بندر )\r\n","page_name":" 5954 ","page_number":88},
  {"content":"\r\n\r\n\r\nسرباز و سوار افشار\r\nبه هزار زحمت سرباز افشاريهء خودمان را شهر حاضر نموديم سه تا را وازدند تتمه پسند شد . بلافاصله مرخص نمودند . به منزل نرسيده مجددا در كمال سختى احضار گرديدند . اينها شهر نرسيده عبد اللّه خان مباشر ديروز آمد كه مأمورين قزاقخانه با احكام طهران آمده با نهايت سختى سوار افشار را مطالبه دارند . آن هم نه سوارى كه حاضر داريم . جوان هجده سالهء تمام‌عيار با اسب دويست تومانى . به‌جاى چهار سوار ما دوازده نفر مطالبه دارند .\r\nبه هزار ماجرا پنج روز مهلت گرفته شهر آمدم . احكام قزوين را نمىخوانند ، بايد حكم طهران باشد . دو صاحب‌منصب قزاق با يك طبيب و يك منشى و جمعى تا بين خرقان آمده سرباز افشار از روى بنيچهء هشتصد نفرى مطالبه مىكنند . اينجا هم يك‌جا مىخواهند . ما چند جا بايد سرباز بدهيم . تمام مالكين و خوانين افشار شهر آمده‌اند كه عرض و داد كنند . ملاكين دهات خود را هم بفروشند باز چالهء اين‌همه سرباز و سوار پر نمىشود . تلگرافى براى طهران نوشته دادم مخابره نمايد . مىگفت پاى صورت مهر سيف السلطنه بود . او تمام سوار خيارج ملكى خودشان را با آنچه در خرقان سوار بده هستند به اين دهات سرشكن كرده و به كلى مال خودشان را از صورت انداخته است . ما نمىدانيم از بابت اين سرباز و سوار چه بكنيم . چهار نفر را دوازده‌نفر ، آن هم با آن تفصيل ، سرباز را هم يك‌جا قزوين مىخواهند ، يك‌جا هم در خرقان . صاحب‌منصبان قزاقخانه هم بقدرى تفرعن و غرور به‌هم زده‌اند كه حرف با آنها نمىشود زد .\r\n\r\nدزدى و توقيف عزيز اللّه خان\r\nاز ديروز عزيز اللّه خان محاسب ماليه و تحويل‌دار را در نظميه توقيف نمودند كه سرقتهاى پيشكاران ماليه و خودشان را بروز بدهند . اگرچه بعضى را بروز داده‌اند اما قناعت به آن نشده است . گفتند امروز عزيز اللّه خان يك فقره دزدى هزارتومانى خود را مجددا بروز داده . يك محاسب كه هزار تومان هزار تومان دزدى كند امنا و پيشكاران ماليه چه‌ها برده باشند كه از همه اين پولها يك شاهى به جيب و كيسهء من نرفته حتى مال خودم هم رفت .\r\n\r\nاكرم الملك\r\nابراهيم ميرزا از طهران آمده از امير اسعد جويا شدم ( مدتى محرر امير و نزد او بود ) .\r\n\r\n","description":"","footnote":"","page_name":" 5955 ","page_number":89},
  {"content":"\r\n\r\nگفت خيلى دوندگى كرديم بالاخره راضى شديم سى هزار تومان بدهيم خلاص شود .\r\nاولا پول كسى نداد ، ثانى ديديم پول را هم بدهيم خواهند گرفت و مرخص نخواهند كرد .\r\nاين بود مراجعت نموديم . اكرم الملك با او رفته بود مراجعت [ كرد 
  ] و خانهء او منزل دارد .\r\nدو سال است يك فاحشهء طهرانى را گرفته . خانم ترياكى بوده آقا هم ترياكى شده‌اند و روزى چند مثقال استعمال مىكنند . چون مسكرات قدغن شده بيشتر مردم ترياكى شده‌اند و عما قريب ترياكى دو برابر مىشود . سه نفر محبوسين قزوين را باغ امجد مقابل باغ و خانهء رفعت السلطان منزل دادند . امروز آنها را حمام بردند .\r\n\r\nمدرس و ملك الشعرا\r\nمردم ايران زمانى كه پرسش نباشد هرقدر بگوئيد شجاع و حرف مفت‌زن و مزخرف‌نويس و مغرور و هرزه مىباشند كه به وصف نمىآيد . وقتى كه جزئى زورى و پرسشى بود هيچ قومى و ملتى هم به آن توسرىخورى و مفلوكى و ساكتى نيست . اينها بودند كه با ببر و شير جنگ مىكردند ، امروز مثل گربه مىمانند و قادر به نفس كشيدن نمىباشند . مدرس بود كه با نى قليان خودش تمام عالم را مسخره مىكرد . ملك الشعرا بود كه با شعر خودش آلمان را فاتح عالم مىنمود . اگر آن‌روز هم كه آنها براى مارك ، براى ليره به سفارت خانه‌هاى آلمان و عثمانى مىرفتند ، آن مستوفى الممالك ناقابل نالايق چهار نفرشان را حبس مىكرد اين‌همه دولت و ملت و مملكت ايران خراب و تاراج و يغما نمىشد [ و 
  ] مردم به كشتن نمىرفتند .\r\n\r\nنامهء شعاع الدين ميرزا\r\nبراى تفريح جواب كاغذ شعاع الدين ميرزا نوشته شود بد نيست . پس از عنوان و احوال‌پرسى مىنويسد : برقى به اين‌بار فرستادنت بزند . ميرزا شكر اللّه خان پروانه را خودم ، آدمم از پا افتاديم تاحال كه پيدا نشده است . همچو شريك دارم كه تجارتم مايه نمىكند . خوب است صورت آنچه را كه فرستاده‌ايد براى بنده ، آدرس خانهء بنده را براى ايشان بفرستيد شايد ايشان بنده را پيدا كنند ، من كه عاجز شدم . اخبارات كه نيست مگر آنچه در روزنامه‌ها هست . احوالات همه خوبند سرما دست از سرما نمىكشد . تكليف بار را زودتر معلوم فرمائيد . شعاع الدين قاجار . باقلا هنوز خرخور نشده و الا ارسال مىشد .\r\nطى راه به آن دورى شريكه را خسته و عاجز نموده است . مسئلهء ديگر هم‌اين است كه به اغلب رفقا و دوستان خصوصا برادرزنهايش وعدهء اسبابهاى انگليسى داده و يقين\r\n\r\n","description":"","footnote":"","page_name":" 5956 ","page_number":90},
  {"content":"\r\n\r\nاست متصل جوياى بار هستند و شريكه متصل توضيحات بايد بدهد . من از قرائت جواب خيلى خنده كردم . درست حال شريكهء خستهء عرق كردهء وارد خانه شده نزدم مجسم شد . حالا بايد فكر جواب ديگرى كرد و محل ديگر را آدرس داد . باز بدود و پيدا نشود .\r\n\r\nورود آرميتاژ اسميث\r\nامروز ماژر ادموندس به سمت بغداد حركت كرد . كاپيتان « كريو » زنجان مىرود كه قونسلگرى آنجا را برچيده و از آنجا سواره همدان خواهد رفت . احتمال كلى مىرود براى خدمت قشون ايران از همدان مراجعت كند . معطل جواب پيشنهاد خودش است .\r\nصارم السلطان با توصيهء ماژر طهران مىرود ، چون كلنل ويكهم قونسل سابق از نظام استعفا داده و جزو متخصصين ماليه شده است . صارم السلطان مدتها در قزوين نزد او بود . اميد مىرود كه ويكهم او را داخل ماليه نمايد . ارمى تاج اسميت اين دوروزه وارد مىشود . ماژر به توسط اسمعيل خان از من خداحافظى نموده بود و گفته بود به واسطهء آن‌كه بلامقدمه قونسلگرى منحل [ شد 
  ] و عازم بغداد مىشوم وقت ملاقات ندارم .\r\n\r\nوزارت جنگ سردار سپه\r\nاسمعيل خان يك حدس ديگرى براى وزارت جنگ سردار سپه مىزد . مىگفت چون خيلى در قزاقخانه نفوذ و اقتدارات حاصل نموده است احتمال كلى مىرود كه به دستور و تعليم انگليسها او را وزير جنگ نمودند كه پس از مدت قليلى يا مجبور به استعفا كنند يا معزول نمايند و به كلى دستش از ادارهء قزاقخانه كوتاه شود و جزو اشخاص منتظر رياست وزرا خميازه بكشد . پس از نوشتن اين مطالب چون خبر دادند آقاى صارم السلطان فردا صبح عازم طهران است براى توديع آنجا رفتم . روزنامهء ايران 27 رسيده بود مىخواندم ، ديدم در جزو وقايع شهرى و جشن مولود مبارك اعليحضرت نوشته شده آتش‌بازى مفصلى در ميدان مشق مقابل عمارت وزارت جنگ نمودند . از صارم السلطان جويا شدم مگر وزارت جنگ به آنجا رفته . گفت مگر خبر نداريد . گفتم چه خبر را . گفت پس از آن‌كه سردار سپه را وزير جنگ نمودند گفتند اينك خودتان يك نفرى را براى رياست دويزيون قزاق تعيين نمائيد . جواب گفت ايرانى قشونى جز قزاق فعلا ندارد كه من وزير آن قشون باشم و ديگرى فرمانده و رئيس دويزيون . دو روز ديگر حكم كرد تمام دفاتر و اثاثيهء وزارت جنگ را حمل به عمارت قزاقخانه نمودند و از ترس نتوانستند حرف بزنند و مخالفت نمايند . حدس اسمعيل خان صائب بود ، اما به قول عوام\r\n\r\n","description":"","footnote":"","page_name":" 5957 ","page_number":91},
  {"content":"\r\n\r\nنماسيد . تا چه من بعد پيش آيد .\r\n\r\nحرفهاى « اولى » ولگرد\r\nبراى نماز رفتم مسجد شاه . فرستادم مصطفى خان كه ديروز شهر آمده بيايد در باب سوار و سرباز مشورتى بشود . پس از نماز بيرون آمدم ديدم جمعيتى نزديك حوض جمع است . نزديك رفتم ديدم « اولى » وسط ايستاده و آژانها با او كش‌مكش دارند . « اولى » يك آدمى است ولگرد . گاه مسخرگى مىكند گاه جارچى مىشود ، گاه در عروسى گاه در عزا خدمت مىكند . « اولى » سينهء خود را باز كرده با دو دست طرفين قبا و پيراهن خود را سخت نگاه داشته و مىگويد نان لازم دارم ، نان . زن‌وبچهء من دارند تلف مىشوند . اين پول نان به من بدهيد . آژانها هرقدر نصيحت مىكنند آرام باش ، ساكت باش او گوش نمىدهد و همان نان‌نان مىگويد . آژانها خواستند او را ببرند . « اولى » مىگفت ببريد بكشيد ، خون من حلال شما . اىمردم من حرف نان مىزنم گرسنه‌ام . مرا ببرند حبس كنند . اين دفعه آژانها سختى كردند . باز « اولى » سينهء خود را جلوتر برده و گفت من يك قاشق خون زيادتر ندارم بريزيد بكشيد . اى خدا ، اى رسول بچه‌هاى من مردند . آژانها گفتند مرد كه حيا كن ، اينجا مسجد است برو حكومتى فرياد نان بزن . « اولى » اين‌بار به هوا جستن كرد و گفت همه كارها در مسجد بايد بشود . پيغمبر ( ص ) ما تمام امورات را در مسجد انجام مىداد . من به حكومتى نمىروم ، نمىروم . آژانها او را كشيدند . « اولى » مردم را به كمك خواست و فرياد مىكرد مردم من كارى نكرده‌ام جز اين‌كه مىگويم اين پول نان بدهيد . مردم بناى حمايت را گذاشتند ، « اولى » راست مىگويد ، « اولى » راست مىگويد از آن جمع بلند شد . آژانها بازكشيدند . اين‌بار مردم بناى بدگوئى را گذاشتند و دو سه نفر آخوند و كاسب به كلمات نرم و خشن « اولى » را از چنگ آژانها رها كردند .\r\n« اولى » مىرفت و مىگفت بكشيد ، من از كشتن باك ندارم . سيد الشهدا را بالاى حرف حق كشتند . و هرقدر نزديك‌تر به شبستان مسجد مىشد ساكت‌تر مىگرديد .\r\nمصطفى خان آمد و نزديك همان شبستان نشستيم . اما خبر نداريم « اولى » چه شد و كجا رفت . مردم هم مىگفتند « اولى » صحيح گفت و ما حامى او هستيم . ما مشغول صحبت بوديم عبد اللّه خان مسودهء عريضه از قول رعايا مىكرد . يك‌مرتبه ديدم يك صاحب‌منصب نظميه با ده دوازده پليس وارد مسجد شد . جمعيت همه به دنبال او افتادند . راست آمد نزديك ما داخل مسجد شد . مردم جمع شدند . مصطفى خان گفت چه‌خبر است ، بهتر است ما بلند شويم مبادا شرش ما را بگيرد . مثل حكايت جهانشاه خان كه پس از شصت سال هرزگى يك شاهى از مالش به من نرسيد . دست آخر پدر مرا\r\n\r\n","description":"","footnote":"","page_name":" 5958 ","page_number":92},
  {"content":"\r\n\r\nدرآورد . رفتيم سمت ديگر . اما توجهم به مردم است و « اولى » . مدتها اين صاحب‌منصب و چند آژان توى شبستان بودند . نگو « اولى » رفته و مخفى شده ، معطلى براى پيدا نمودن « اولى » است كه ساعت پيش از هيچ‌چيز انديشه نداشت . در اين بين صاحب‌منصب دم ارسى آمده گفت اين جمعيت چه كار دارد متفرق كنيد . و آژانها گفتند برويد و الّا . . . « 1 » به همين يك كلمه آنها كه دقيقه‌اى پيش آن‌همه كمك و حمايت مىكردند هريك از طرفى متفرق شدند بالاخره « اولى » را پيدا كردند . من ديدم « اولى » جلوجلوى صاحب‌منصب مثل سگ شكارى مىدود بدون آن‌كه كلمه‌اى حرف بزند . همان قسم از مسجد خارج و به كميساريا رفت .\r\nمردم ايران اين شكل‌اند . آن‌وقت كه دو پليس بود آن‌همه قارت قورت كردند ، « اولى » از كشتن بستن نمىترسيد ، يك قاشق خون گنديدهء خود را نثار مىكرد . مردم كمك و همراهى داشتند . پليس كه ده دوازده تا شد « اولى » لال شد و مردم از او لال‌تر .\r\n\r\nنان بد و كم\r\nاما نان خيلىكم و بسياربد است . به اين قيمت كه حكم شده ، با گرانى آرد صرف ندارد و ضرر مىكند . اغلب دكاكين بسته شده . مالك يا نانوا از ترس مخفى شده . اين دكاكين باقىمانده را از صبح تا ظهر قزاق و ژاندارم مجال نمىدهند ديگرى ببرد . از ظهر تا عصر هم كفاف مردم را نمىكند . هم نانوائى كم است هم وقت كم . حكومت چندان اهتمامى در باب نان و ساير ارزاق ندارد . بلديه هم يك اسم بىمسمى است . دست يك جوان بيست ساله پسر ميرزا على اكبر خان كه هيچ از امورات شهرى و اين كارها سررشته ندارد و داخل نبوده است . از مدرسه بيرون آمده مترجم ادارهء نظميهء انگليس بود .\r\nچهارشنبه سيم رمضان ، 21 ثور - هوا خنك است ، گاهى هم ابر است . محصول مىگويند امسال خيلىخيلى كم است . اغلب دهات هم كه دست مستأجر يا مالك بىبضاعت بوده يا قنواتش خيلى خراب شده به امان خدا گذاشته‌اند و رعيتش بيشتر آمده و سرباز و ژاندارم و قزاق شده .\r\n\r\nسربازگيرى\r\nعبد اللّه خان را به طهران فرستاديم . خودمان هم اينجا مشغول دوندگى مىباشيم .\r\nمتأسفانه كلنل طهران رفته است . مىخواهيم بدانيم اينها رعيت ، زارع هم به غير قشون از\r\n\r\n\r\n","description":"","footnote":"\r\n( 1 ) - نقطه‌چين در اصل است .\r\n","page_name":" 5959 ","page_number":93},
  {"content":"\r\n\r\nافشاريه مىخواهند يا امسال بايد كسى اين محصول را جمع‌آورى نمايد و براى آتيه زراعت كند ، يا ماليات و نقد جنس را بايد پرداخت . بالاخره سال آتيه هم سرباز و سوار متوفى و فرارى و برقرارى جديد هم دركار است يا نه . اگر اينها نيست چه ضرر دارد تمام مردهاى دهات افشاريه را اعم از پيروجوان تحت نظام بياورند . مالك برود عقب كار خودش . اما اگر آنها هست . لازم است اين ترتيبات و اين سختى و اين فشار را تخفيف بدهند و به همان بنچه سابق رفتار كنند كه آن هم دربارهء آنجا ظلم است ، زيرا خوانين افشار در سابق براى نفوذ و قدرت و چشم‌وهم‌چشمى خود هركدام يك عده سوار و سرباز و توپچى به دولت عهده گرفتند . آن‌وقت از هزار محل ديگر داوطلب داخل كردند . امروز اين دهات را خوانين فروخته‌اند ، آن خوانين و آن دولت از ميان رفته . مالك و رعيت بيچاره امروز گرفتار شده و مفرى ندارد . رسيدگى و تحقيق هم نيست . با اين حال آنچه سابقا مىدادند باز حاضرند . اما اينها علاوه مىخواهند با يك شرايطى كه طاقت‌فرساست . اسب دويست سيصدتومانى در تمام آن دهات نيست يا شايد به آن شرايط در اين ده آدم پيدا نشود . اينها قشون انگليس ، اسبهاى استراليائى و انگليسى را ديده‌اند از ما آن‌جور سرباز و سوار و آن شكل اسب مىخواهند . ده هست كه تمام پير و جوان آن را بياورند به قدر عده نوكرش نيست . همه خراب ، همه پراكنده شده . شنيدم از يك ده سى نفر سوار و سرباز مطالبه داشتند . همهء مرد آبادى را بيرون آوردند هفت نفر پيدا كردند مابقى را رد كردند و گفتند برويد از جاهاى ديگر بيست و سه نفر بياوريد .\r\n\r\nمؤيد حضور\r\nعصر گفتند آقاى رفعت السلطان آمدند ، اما چون من شب را خانهء مؤيد حضور كارگزار جديد برادر عيال مرحوم عميد الدوله وعده داده بودم با اسمعيل خان اول آنجا رفتم . وارد اطاق شدم ميرزا احمد خان حيدرى بود و يك نفر مرد قوى هيكلى با صورت سبزه و ريش جوگندمى كوتاهى . عباى مشكى در دوش در زاويه اطاق روى صندلى دسته‌دارى جلوس نموده بود . چون قبلا اسم مرا پيشخدمت گفته بود محتاج معرفى نبودم . اما او را هم به من معرفى نكردند ، گمان كردند من مىشناسم .\r\n\r\nخرابى پل منجيل\r\nنشستيم پس از تعارفات معمولى احمد خان بنا كرد از پل منجيل گفتن كه نمىتوانيم مثل سابق بسازيم . آن كارخانه ، آن مهندس ، آن آهن‌آلات امروز در روسيه فراهم نيست .\r\nبايد با همان آهنهاى شكسته و تيروتخته درست كرد ، آن هم دوماه ديگر ، آن هم با\r\n\r\n","description":"","footnote":"","page_name":" 5960 ","page_number":94},
  {"content":"\r\n\r\nبيست هزار تومان پول ، امروز بايد جسر ساخت و من به كلنل اسمايت گفتم ما منافعى فعلا در اين خط نداريم . اگر براى حوائج قشونى ضرورت دارد خودتان جسر بسازيد . من از آقاى نزديك خودم پرسيدم عبور مىشود كرد . گفت خير و فقط دو قايق كثيف راه انداخته‌اند كه آدم را از اين سمت به آن سمت مىبرد . به علاوه آن سمت هم كوه خراب شده و به كلى راه عرابه و چهارپا مسدود است .\r\n\r\nخبر از رشت\r\nمن جويا شدم از رشت چه خبر رسيده . ميرزا احمد خان گفت ياد داريد آن اعلانهاى خطوط درشت‌درشت جرايد قبل را ، ياد داريد آن بيانيه و اعلانات گوناگون آذرى را .\r\nتصور مىكنم امسال هم به همان ترتيب طى شود بدون نتيجه ( از احمد آذرى پانزده هزار تومان نقد و به عوض پانزده‌هزار تومان ديگر عمارت مسعوديهء ظل السلطان را كه خريده بود دولت گرفت . كفيل هم گرفته كه حساب خود را بدهد و آزاد شده . ) . گفتم چطور ، گفت خواهيد ديد . انگليسها هم رفتند اما روسها نمىروند .\r\n\r\nحضور معاضد السلطنه\r\nيك‌مرتبه آقاى قطور ما گفت خالو قربان مىگفت به حضرت عباس انگليسها نمىروند . پس از سكوت كمى گفت باز خالو قربان . من اندكى فكر كردم و پيش خود تصور كردم اين آدم بايد معاضد السلطنه باشد با ترديد رو را به سمت او كرده گفتم راستى آقا روسها هستند . گفت بله همه هستند . من روزى كه رفتم ( به كلى يقين من شد خود معاضد السلطنه است ) چون دوسيهء مشاور الممالك را ديده بودم پس از امضاى قرارداد تلگرافى به مسكو مىكند كه باز روسها هستند و عنوان « جمهورى ايران » مىكنند و چوچرين « 1 » در جواب به كلى منكر شده است .\r\n\r\nاركان حرب شورورى ايران\r\nاز سياه‌آب كاغذى به ادارهء سياسى روس و كاغذى به عنوان « كميتهء انقلابى » نوشتم .\r\nاز اين دو جا جواب نيامد . فقط جوابى از طرف روسها رسيد كه مهر پاى آن « اركان حرب دولت جمهورى شوروى ايران » بود . من فورا به طهران تلگراف كردم كه در جواب انكار چوچرين سند خوبى به دست من آمده و مضمون كاغذ و مهر را تلگراف نمودم . روز\r\n\r\n\r\n","description":"","footnote":"\r\n( 1 ) - چيچرين معمولا نوشته مىشود .\r\n","page_name":" 5961 ","page_number":95},
  {"content":"\r\n\r\nديگر جنرال قونسل روس كه به سمت طهران مىرفت نزد من آمد . به او مطلب را گفتم تمج‌مج كرد و صبح كه نزد من آمد گفت شايد شما به اين عنوان با آنها مكاتبه نموده‌ايد و آنها به عنوانى كه شما داده بوديد جواب دادند . گفتم نه من همچو عنوانى به آنها ننوشتم .\r\n\r\nكميتهء انقلاب آزادى ايران\r\nدفعهء ديگر كه مكتوب رسيد ديدم مهر را عوض نموده و مهر اين است : « كميتهء انقلاب آزادى ايران » . معلوم شد جنرال قونسل به آنها نوشته است كه تغيير بدهند . گفتم جنگ هست . گفت تا من نرفته بودم مبارزهء توپخانه بود . اما پس از آن موقوف شد . از نقله‌ور تا سياه‌آب منطقهء بىطرف است . اين سمت قزاق ، آن سمت سياه‌آب آنها هستند .\r\nاركان حرب آنها در كاروانسراى شاه عباسى امامزاده هاشم مىباشد .\r\n\r\nاحسان اللّه خان و خالو قربان\r\nپرسيدم نفوذ و اقتدار با كدام دسته است . گفت اول با روسها ، بعد آذربايجانها ، بعد ايرانيها . گفتم سردار محيى رئيس است . گفت خيرخير او نفوذى ندارد ، نفوذ با احسان اللّه خان است و بعد خالو قربان . اما اگر روسها بروند اينها داخل آدم نمىباشند .\r\nگفتم در قرارداد بنا بود بروند . گفت بله اما خالو قربان به حضرت عباس قسم مىخورد كه انگليسها نمىروند ، روسها عقيده‌شان بالاتر از آن است . گفتم چه‌جور ثابت مىشود كرد . گفتم نمىدانم . بعد صحبت از همراهان سفير شد . من گفتم شصت نفر چه خبر است . گفت خير هفتاد نفر و تلگراف هم به آنها نمودند كه از همين راه رشت بيايند . بعد با يك آهى گفت اين دفعه پول خوبى همراه آوردند آن هم همه پنج‌هزارى سفيد سكهء ايران ، ليرهء سكه عثمانى كه همه را در مسكو ضرب زده‌اند .\r\nبعد گفت من از منجيل و قزوين طهران تلگراف كردم مرا بخواهند و مىروم .\r\nمعاضد السلطنه مىگفت در تمام روسيه هشتصد نفر كمونيست است ، پانصد نفر هم داوطلب . اين هزار و سيصد نفر يكصد و بيست مليون را لجام [ زده 
  ] و افسار كرده‌اند .\r\n\r\nحرف ميرزا كوچك خان\r\nبعد صحبتهاى ديگر به ميان آمد كه اهميتى نداشت . اما از سوق كلام و سيماى معاضد السلطنه يأس و نااميدى از اصلاح اين كار به خوبى آشكار بود . باز من دست برنداشتم . از ميرزا پرسيدم . گفت در جاى خودش نشسته قريب هزار و دويست الى سيصد نفر جمعيت دارد . عشريه و گمرك از هرچيز حتى تخم‌مرغ و سبزى مىگيرد و\r\n\r\n","description":"","footnote":"","page_name":" 5962 ","page_number":96},
  {"content":"\r\n\r\nخرج جمعيت خود مىكند . گفتم او چه مىگويد . پيغام داده هروقت به كلى انگليسها رفتند من تسليم مىشوم . بعد مؤيد حضور گفت بولشويكها چنان ماليات مىگيرند كه اگر يك روز مرغ تخم نكند باز مطالبه دارند . املاك كسانى كه فرارى شده‌اند ضبط است . امسال گفته‌اند يك ثلث تا دو سال ديگر ، بعد سر سه سال ملك مال رعيت عشر بدهند .\r\nچون ديدم حيدرى كار دارد من ديگر ننشسته و برخاستم آمدم . ميرزا قاسم خان منشى كارگزارى پسر معاون حضرت همراه ما بيرون آمد گردش رفتيم . گفتم اين چه كرد آنجا . گفت هيچ اول كه رسيد درخواست بنزين كرد ده پوط برايش دادند . خواست پول بدهد گفتند اين‌جا حكايت پول نيست ، مفت خود دانست . بعد هم همينها بود كه گفت .\r\nمابقى را نمىگويد . گفتم پولها را كه طهران برد . گفت مبلغى جنرال قونسل روس ، تتمه را هم اين هفتاد نفر خواهند آورد . مخفى هم خيلى برده‌اند . اين مجلس ختم شد رفتم خانهء آقاى رفعت السلطان .\r\n\r\nبلديهء طهران\r\nگفتند للّه الحمد حضرت اقدس و الا و همه اقوام سلامت و برعكس ساير فاميلها خوش و خوب بودند ، جز آقاى حاج افخم الدوله كه هنوز افسرده بودند و خيلىكم دنبال كار [ مىرفتند 
  ] يا از خانه بيرون مىآمدند . شهر طهران خيلى امنيت داشت . بلديهء طهران در تحت رياست مسيو اپيكيان ارمنى با تشكيلات خيلىخيلى بزرگ مشغول امورات شهر بودند و عما قريب شروع به كارهاى عمده مىكنند . امروز همّ دولت فقط و فقط مصروف دو كار است : يكى نظام ، ديگرى ماليه و بعد بلديه . ساير وزارتخانه‌ها تقريبا در حال وقفه است تا اين دواصل ترتيب صحيح بگيرد . اما مردم باطنا شاكى هستند ، اما ظاهرا نفس نمىتوانند بكشند . اين شكايت بيشتر راجع به مالياتهاى جديد است .\r\nقبل از آمدن سفير روس توطئه چيده بودند . اما به فاصلهء چهار ساعت يكصد و دو نفر را دستگير نمودند از هرصنف و طايفه و در خانهء سفير هم مستحفظ هست . اگر ايرانى هم ديدن برود پليس با او مىرود . با اين‌حال بعضى از فضولها و لوسها ديدن كردند . من سفارش‌نامهء ادموندس را براى اسمارت بردم . او يك كاغذ به سلطان محمّد خان « 1 » رئيس كابينهء رياست وزرا و يكى به اپيكيان نوشت در بلديه ، مرا بدون امتحان پذيرفتند و اسم هم نوشته شد . از عدليه هم استعفا ندادم تا چه شود .\r\n\r\n\r\n","description":"","footnote":"\r\n( 1 ) - سلطان محمد خان عامرى ( ا . ا . )\r\n","page_name":" 5963 ","page_number":97},
  {"content":"\r\n\r\n\r\nحاكم قزوين\r\nمىگفت اسمارت از حاكم قزوين پرسيد . وقتى كه گفتم خيلىتند است گفت حالا تا چندى اين‌طور ديوانه‌ها لازم است سركار باشند كه گوش به حرف احدى ندهند .\r\nمىگفت من ديدم اسمارت هم از ديوانگى كلنل خبر دارد . مناسبت حكومت اين هم براى آن بود كه خواهر كاظم خان « 1 » حاكم نظامى طهران عيال اوست ، اما او هم يك ديوانه‌اى است مثل اين دامادش . من به واسطهء امير امجد يا بهتر عزت اللّه غياثوند نزد او يكى دو دفعه رفتم . يك روز مرا خواست كه براى حاج سيد حسين مجتهد پيغامات بدهد . خانهء او خيابان امين‌حضور رفتم . با امير امجد در اطاق نشسته بوديم تا از اندرون بيايد ( تازه عيال اروپائى گرفته است ) .\r\n\r\nاقتدار نظام\r\nيك‌وقت دو صاحب‌منصب ژاندارمرى : يكى سلطان ديگرى ياور كه اسم ياور اقتدار نظام بود وارد شدند . اينها در سر چهارراه حسن‌آباد نزاع نموده بودند . ياور سيلى به صورت سلطان زده بود كه تمام جاهاى دست او به صورت سلطان نقش بسته و سياه شده بود . سلطان هم فحش عرضى بد داده بود . اينها توى اطاق باز بناى گفتگو را گذاشته بالاخره براى هم بلند شدند . يكى را من يكى را امير امجد نگاه داشتيم و به هزار زحمت ساكت كرديم ، تا كاظم خان آمد . بنا كرد به اقتدار نظام توپ و تشرزدن . هرقدر او نرم حرف مىزد بر تشدد كاظم خان افزوده مىشد . بالاخره ژاندارم خواست و گفت بكش بيرون . ژاندارم سلام داده گفت صاحب‌منصب است . اوقات كاظم خان تلخ‌تر شد . دوات را از روى ميز برداشت پرتاب به سمت ماژر كرد . ماژر جلو آمده گفت من اگر خون هم كرده باشم چون خانهء شما آمدم نبايد اين قسم با من رفتار كنيد . كاظم خان زنگ زد تلفن كنيد چهار آژان و يك نفر از تأمينات بيايد . ماژر جلو آمد دست بالا كرد . گفت خوب است به سابقهء درجه و خدمت رجوع كنيد ، كار مرا خودت انجام بده . راضى به اهانت من نشو . كلنل از اين كلام بيشتر به خشم آمد ( چون مدتها كه كاظم خان نايب و سلطان بود اقتدار نظام درجهء ياورى داشت ) . دست خود را به سينه مىزد ، من كلنلم ، من كلنلم . بارى سخنان ماژر مفيد واقع نشد تا آژان و تأمينات آمد . گفت ببريد . آژانها باز احترام كردند .\r\nآن‌وقت به تأميناتى گفت بكش ، او كشيد و برد . ماژر نگذاشته بود آژان با او در درشكه بنشيند . آمدند گفتند خودش رفت و به‌جاى يك آژان هرچهار آژان را توى درشكه با او\r\n\r\n\r\n","description":"","footnote":"\r\n( 1 ) - كلنل كاظم خان سياح ( ا . ا . )\r\n","page_name":" 5964 ","page_number":98},
  {"content":"\r\n\r\nنشاند و روانه كرد . آن‌وقت با آن‌حال آمد و به توسط من پيغامات به حاجى سيد حسين داد كه اين دوره آن دوره نيست . ديديد سر امام‌جمعهء خوى چه آمد . جاى خودت بنشين دخالت به كارها نكن و الا تو را هم از قزوين خارج مىكنند ، چه‌وچه ، خيلى تهديدات .\r\nمن كه از رفتن خود پشيمان شده بودم زود برخاسته منزل آمدم .\r\nدو روز ديگر گفتند كلنل حاكم ما آمده هردو در يك خانه منزل دارند . با عدل الممالك ، وثوق الاسلام ، صدر الاسلام ، شيخ الاسلام ديدن رفتيم . تا وارد شديم كلنل گفت شما دوتا شاهزاده براى اين دوتا خانهء كوفتى خود مرا رسوا كرديد . چه خبر است ، چه شده ، مگر خانهء شما را خورده‌اند ، ضبط كردند . خيلى از اين مقوله حرف زد . اين تمام نشد . با وثوق الاسلام بناى تشدد را گذاشت و ضمنا به پدرش حاجى سيد حسين تهديدات [ كرد 
  ] . مجلس ديدن ما به اين شكل خاتمه يافت . بلند شديم و فرار كرديم و از رفتن نادم و پشيمان .\r\n\r\nعارف و سپهسالار\r\nمن از محبوسين جويا شدم . گفت چند جا حبس هستند . اين اواخر بناى سخت‌گيرى را هم گذاشته‌اند . گويا اينها هم‌قسم شده‌اند پول ندهند تا پاى دار بروند . قريب پنج كرور بدهى سپهسالار شده . گفته است من كه پول ندارم ، آنچه از مالم باقى است آن را هم ضبط كنيد . من بودم كه دو خانه از ولىآباد با چند دست فرش و قاليچه‌هاى خوب ، سه اطاق مبل ، صندلى و ميز و پرده و غيره از مال سپهسالار به عارف دادند براى آن‌كه در چند سال قبل براى آن شعر كه گفته بود « كه عشق در صف ديوانگى سپهدار است . » .\r\nسپهدار كه سپهسالار حاليه باشد تحريك كرد چند نفر از نوكرهايش او را در معبر كتك زدند . اگرچه آنها را نظميه حكم توقيف داد . اما يادم هست سپهسالار پول داد و حبس را خريد . اما اين‌طور بهتر است بگوئيم كه چون سعدى عهد عتيق ما فقير و بىچيز بود خواستند سعدى اين عهد غنى و صاحب ثروت باشد .\r\n\r\nفرمانفرما و ناهار قزاقى\r\nفرمانفرما را هرچه كردند از پولها حوالهء بانك نداد . يك روز ناهار قزاقى برايش بردند . دودستى جلو كشيد و گفت به به من كه كهنه سربازم و نان را آب زده با كمال اشتها خورد . ديدند نشد . روزى ديگر قزاق تفنگ را فشنگ گذاشته به سمت او دراز كرد . سينهء خود را جلو داده گفت بزن خلاصم كن . من را تكه‌تكه كنيد پول نمىدهم . برويد ملك و مالم را ضبط كنيد . از حاج يمين الممالك يك كرور مىخواهند تا صد هزار تومان داد\r\n\r\n","description":"","footnote":"","page_name":" 5965 ","page_number":99},
  {"content":"\r\n\r\nراضى نشدند و بردندش نظميه در محبس نمرهء يك . عين الدوله پايش ورم كرده به قدر يك متكا باز حبس است پول هم نداد .\r\n\r\nكلنل فضل اللّه خان\r\nمن شنيدم فقط از حساب باطاليان كلنل فضل اللّه خان يكصد و بيست هزار تومان خورده بود گرفتند و حاليه اموال نايب حسين و ماشاء اللّه خان را حساب مىخواهند . دو صندوق نقره از خانهء خواهرش درآوردند . از ماژر محمود خان خودمان كه قزوين بود بيست و دو هزار تومان مأخوذى قزوين و تنكابون را مطالبه دارند و قس على هذا . خدايا چقدر پول خوردند و سرقت نموده‌اند .\r\nمىگفت رئيس الوزرا عريضه به شاه كرده است كه به اين ترتيب پول نمىدهند . شاه دستخط نموده كه ما اختيار تامّه به شما داده‌ايم . اما شاه فعلا از اين حركات و سختيهاى رئيس الوزرا مكدر است ، ليكن دم نمىزند .\r\nصحبت بامزه اين بود كه مىگفت بهاء السلطنه را براى تحقيقات اموال سپهسالار بيست و يك روز حبس نمودند . با برهان الدوله در يك‌جا توقيف بودند .\r\n\r\nدندان برهان الدوله\r\nبرهان الدوله چندين روزوشب دندانش به شدت درد گرفته بود به هزار زحمت اجازه دادند برود نزد دندان‌ساز و بكشد . رفت‌وآمد ناله‌كنان چند برابر قبل جويا شديم .\r\nگفت از بس‌كه اين قزاق عجله كرد من نتوانستم درست دندان خود را بنمايم . لذا دندان ساز عوضى يك دندان سالم مرا كشيد . درد آن علاوهء درد دندان ديگرم شده است . چون ما را راحت نمىگذاشت استدعا كرديم دندان‌ساز در محبس بيايد . قبول شد آمد . حالا برهان نمىگذارد بيرون بياورند . اين بود چند قزاق دست‌وپاى او را گرفته و دندان‌ساز دندان را كشيد . خودش و ما راحت شديم .\r\n\r\nجهانشاه خان افشار و پسرش\r\nمىگفت هرچه اتومبيل در طهران بود گرفتند . حالا هريك نفر صاحب‌منصب قزاق يا ژاندارم داراى يك اتومبيل و شوفر و بنزين مفت است كه سوار مىشود و در خيابانها جوانى به خرج مىدهد . جهانشاه خان را اول خانهء سردار سپه بردند از آنجا قزاق خانه .\r\nپسرش پشت‌بام به پشت‌بام خودش را خانهء سردار ظفر بختيارى انداخت و حكم شد در تحت‌نظر خود سردار باشد . تمام آنچه در خانهء طهرانش بود بردند . آنچه خوراكى از\r\n\r\n","description":"","footnote":"","page_name":" 5966 ","page_number":100},
  {"content":"\r\n\r\nقبيل روغن زياد و غيره بود به ادارهء خيريه دادند . مابقى مخلفه و اسباب را ندانستم كجا بردند .\r\nدر روزنامهء « ايران » چهارستون شرح جنگ و دستگيرى امير افشار را ميرزا غفار خان نوشته و درج نموده بودند كه سنگر اول را چطور گرفتيم ، سنگر دوم را چطور . حمله چه قسم آورديم ، چه‌وچه . يك داستانى از جعل و دروغ .\r\nمن از عيسى گروه مصطفى خان افشار و آن منشى آقا محمد درست جويا شده‌ام گفتند وقتى كه قزاق و غيره نمايان شدند چون پسرهاى محمد خان و قاسم خان اصانلو و احمد خان پسر ايلخانى كاكاوند جلوتر بودند و با امير پدركشتگى و عداوت زياد داشتند امير واهمه كرد همانطور بيايند و او را بكشند . اين بود براى جلوگيرى حملهء ناگهانى آنها حكم شليك داد . اين بود چند ساعتى از طرفين شليك شد تا آنها از حركت بازمانده در اطراف منزل كردند و بعد آدم فرستاد شاهزاده جلال آمد . تا گفتند شاهزاده مىآيد شليك را امر كرد موقوف نمودند و تسليم شد . اين تير و تفنگ براى آنها بود نه براى نظاميان تا مجال كند و آدم بفرستد . اين نص حديث است و خلاف ندارد .\r\n\r\nنرسيدن خرج خانهء سپهسالار\r\nمىگفت بهاء السلطنه گفت چند شب به خانهء سپهسالار مخارج نرسيد گرسنه ماندند .\r\nتا اينكه قرار شد از دكاكين لاله‌زار روزى ده تومان به خانهء او خرجى بدهند . عدليه فقط به كارهاى گذشته كه ناتمام است رسيدگى مىكند آن هم از روى قوانين جديد كه وضع شده يا تغيير داده شده است . وكلا دسته‌اى دارند و تلاش مىكنند ، ليكن ممكن نيست كه مثل سابق خون مردم را بمكند . عدليهء ولايات تا ماه شوال هم باز نخواهد شد .\r\n\r\nكفيل ماليه\r\nدو نفر از مستشارهاى انگليسى در ماليه جلوس كردند . رئيس الوزرا سلطان محمد خان رئيس كابينهء خود را كفيل ماليه نمود . ميرزا عيسى خان « 1 » براى امورات معدن نفط عربستان دست‌به‌سر شد . عما قريب همين سلطان محمد خان نائينى وزير خواهد شد . پول در كار نيست ، اما پارتىبازى خيلى هست . رئيس الوزرا هم مثل سابقين امورات را به همان دوستان خودش رجوع مىكند . مثلا اپيكيان قسمت سياسى جريدهء « رعد » را مىنوشت ، سلطان محمد خان مترجم تلگرافات رويتر و مقالات تايمز و غيره بود و قس\r\n\r\n\r\n","description":"","footnote":"\r\n( 1 ) - ميرزا عيسى خان فيض ( ا . ا . ) .\r\n","page_name":" 5967 ","page_number":101},
  {"content":"\r\n\r\nعلى هذا . همهء اينها داخل هستند . در ماليه فعلا سلطان محمد خان است و عميد الملك رئيس پرسنل كه نفوذ و اقتدار كلى دارند . همه‌چيز مىگفت طهران از اينجا ارزان‌تر است .\r\n\r\nتفتيش روزانهء بلديه\r\nطبيب و مفتش بلديه هم دكاكين ميوه‌فروشى و غيره را همه‌روزه بازديد مىكنند . من از ميوه‌فروش شنيدم گفت ديشب پانزده پرتقال خوردم براى آن‌كه صبح دكتر دور مىريخت و لگدمال مىكرد ، اقلا خودم خورده باشم . عصر سبزىجات را ارزان مىكنند كه براى صبح نماند . مردم از اين چيزهاى تازه هم شادند هم غمگين .\r\n\r\nحاج احمد كسمائى\r\nسابقا نوشته شد كسان حاج احمد از راه زياران و پائين الموت و رودبار به سمت جنگل مىرفتند . بعد تحقيق شد خود حاجى احمد بوده است با دويست نفر همراهان .\r\nلطفعلى خان كجورى هم كه سابقا حاكم طالقان بود همراه او بود . لحيا بگم خانم عيال شيخ مهدى زياران نزد خواهرش رفته بود او هم مىگفت كه اول ده‌نفر به لباسهاى مختلف آمدند . فورا ما قاصد به شهر فرستاديم جواد خان شوهرخواهرم نايب آنجا بيايد . روز ديگر عصر وارد شد . اين ده‌نفر متصل دوربين داشتند و به جاده نگاه مىكردند . جواد خان گفت اگر پست ژاندارم قشلاق را خبر نكنم شايد مسئول واقع شوم .\r\nهمان قاصد را آنجا فرستاد . پس از چند ساعت يك نفر از ژاندارمها به لباس آن قاصد براى تفتيش آمد و مراجعت نمود . هشت روز اين ده‌نفر ماندند تا عدهء آنها وارد شد . اين دفعه صاحب‌منصب ژاندارم آمد با آنها خلوت صحبت كرد و رفت . بر ما يقين شد اينها از دولت اجازه دارند . دو شب بعد از ورود عده‌اى توقف نمودند . چند نفر زيارانى [ و 
  ] صمغ‌آبادى هم مجاهد گرفتند و بعد رفتند . مىگفت خوب پولى خرج كردند . روغن را به جاى آب استعمال مىكردند . تا آنجا اسلحه مخفى بود از آنجا آشكار كردند . بعد در شهر هم همه فهميدند حاج احمد به يك مأموريتى مىرود نزد ميرزا . غالب گفتند كمك دولت فرستاده .\r\n\r\nنطق ارفع الدوله\r\nچند روزنامه رسيده بود خواندم . پرنس ارفع الدوله در مجمع اتفاق ملل نطق مفصلى در مظلوميت ايران و مظالم وارده به آن مىكند . ضمنا مىگويد خسارت مالى كه در جنگ بين‌المللى به ايران وارد آمده چهار صد و سى و شش مليان و چهار صد و پنجاه و پنج هزار\r\n\r\n","description":"","footnote":"","page_name":" 5968 ","page_number":102},
  {"content":"\r\n\r\nو ده تومان است كه چهار مليارد فرانك سويس مىشود . خسارت جانى سيصدهزار نفر .\r\n\r\nاخبار اروپا\r\nدول متفقه در باب غرامت كه آلمان بايد بدهد به طفره و تعلل و تقديم پيشنهادات مىگذرانند . اقداماتى اتخاذ نموده‌اند كه اگر تا اول ماه مه كه امروز يازده آن است يك مليارد مارك طلا نپردازد تمامى ولايت روهر را تصرف و اشغال نظامى نمايند و از صادرات آلمان صدى پنجاه گمرك دريافت دارند . آلمان يادداشتى تقديم امريكا نموده بود بلكه آن دولت همراهى كند مفيد واقع نشد . بلكه به كلى رد كردند . فرانسه تمام سربازان 1919 خود را احضار كرده و از قرار معلوم نهايت سختى و اجبار را نسبت به آلمانها خواهند نمود . در اين اشغال نظامى جديد فقط تانكها و سوارهء نظام انگليس شركت خواهد نمود . كابينه فهرن باخ به اين واسطه استعفا داده است . عمله‌جات معادن زغال انگليس تا اواخر اپريل به سر مشاغل خود نرفته بودند . چون مدت اعتصاب طولانى شده پول ذخيرهء آنها كفايت خرج عمله‌جات را نمىكند و به عسرت و تنگى و گرسنگى مبتلا شده‌اند . عمله‌جات حمل‌ونقل و راههاى آهن شركت نكردند و سكتهء بزرگى در گرو آنها واقع گرديد .\r\n\r\nفوت ملكهء آلمان\r\nامپراطريس آلمان وفات نمود . شب با اتومبيل نعش او را به اتفاق قيصر و امراء دربارش به گار راه‌آهن حمل نموده آنجا كرون پرنس حاضر شده بود نعش را در راه‌آهن گذاشته حمل برلن نمودند . در ايستگاه برلن تمام وزراء حاليه و گذشته و رجال مملكت و مارشالها و جنرالها و جمعيت زيادى از مردم شهرى جنازه را با احترامات فوق العاده به دخمهء سلاطين حمل نموده و به خاك سپردند . سپس مردم نمايشات و احتراماتى بىنظير نسبت به هيندنبورگ به عمل آورده‌اند .\r\nمتصل در انگليس و فرانسه كنفرانس داده مىشود . يا للويد جرج پاريس است يا مسيو برياند لندن . دايم پيشنهادات مبادله مىشود ، مشاجره قلمى است و شفاهى در باب غرامت . مستر بانرلا از كابينهء انگليس استعفا داد . خيلى حرفها در اين باب زده مىشود .\r\n\r\n","description":"","footnote":"","page_name":" 5969 ","page_number":103},
  {"content":"\r\n\r\nكنفرانس لندن ، جنزال سيسكت نماينده آلمان\r\nجنزال ويگاند - مارشال فش ( در لندن ، 1921 )\r\n\r\n","description":"","footnote":"","page_name":" 5970 ","page_number":104},
  {"content":"\r\n\r\nتصوير مرحوم شاهزاده ابو الحسن ميرزا شيخ الرّيئس\r\n\r\n","description":"","footnote":"","page_name":" 5971 ","page_number":105},
  {"content":"\r\n\r\n\r\nكلاه فينه\r\nخبر خيلىخيلى مهم كه هيچ‌كس تاحال نظير آن را نشنيده اين است كه دولت مقتدر آنقوره پس از چندين ماه مباحثه و مشاجره بالاخره تصميم گرفت كه به عوض كلاه فينهء قرمز كلاه كلماك سياه به سر بگذارند و به واسطهء آن‌كه فينه از مملكت اطريش مىآيد و كلماك در خود ولايت عثمانى تهيه مىشود با توفير قيمتى و منافعى كه از اين راه حاصل مىشود جنگ خود را با دولت يونان به فاتحيت صورت بدهد .\r\n\r\nچرخ بستنىفروشى و افطاريهء شيخ الرئيس\r\nيادم هست چندين ماه مجلس اول شوراى ما وقت خود را در سر چرخ بستنى فروشى گذراند كه آيا ماليات از آن بگيرند يا نه و مجلس دوم ما چندين ماه مباحثه نمود كه گيلان را « ايالت » بايد دانست و لاهيجان جزو و ضميمهء آن كما فى السابق باشد يا « ولايت » دانست و لاهيجان را مجزا كرد . باز يادم است مدتها مذاكرات شد كه از مواجب شيخ الرئيس براى مخارج تحصيل حسام الدين ميرزا ( حسام همايون رفيق خودمان كه الساعه منجيل است ) بايد داد يا نداد . افطاريهء شيخ الرئيس را دولت بدهد يا ندهد .\r\n\r\nكلنل طب خوانده\r\nيكشنبه هفتم رمضان ، 25 ثور - كلنل از طهران آمد . براى سختى مأمورين سوار شكايت كردم . تحقيقاتى نكرد فقط گفت مرقوم داريد مىفرستم مانع شوند . اطلاعى از اين امورات ندارد ، نبايد هم توقع داشت . اين شخص در فرانسه طب خوانده . پدرش طبيب بوده در ايران هم شغل ديگرى جز آن نداشته . گناه با كسى است كه طبيب را حكومت مىدهد . آن هم با اين اختيارات . پس با ايام ناصر الدين شاه كه حكيم الممالك حاكم عراق يا ملاير مىشد و مظفر الدين شاه كه حكيم الملك وزير دربار و بنائى و حاكم رشت چه فرق كرده . باز آنها در خلوت شاه و دربار تربيت شده بودند ، همه‌چيز را ديده و شنيده بودند كه اين آدم نديده و نشنيده است .\r\n\r\nجنگليها در تنكابن\r\nچنين شهرت دارد كه در تنكابون عده‌اى جنگلى آمده است . يعنى پس از حبس سپهسالار كسان او متحد شدند و چندى قبل اسعد السلطنه دامادش با شيخ نور الدين عليه ما عليه و على اكبر خان سلطان ژاندارمرى كه سابقا نزد كوچك خان بود سمت\r\n\r\n","description":"","footnote":"","page_name":" 5972 ","page_number":106},
  {"content":"\r\n\r\nجنگل رفتند . اينك شهرت دارد با عده‌اى وارد تنكابون شده‌اند .\r\nبصير ديوان صاحب‌منصب قزاق « 1 » حاكم نظامى با چهار صد قزاق رفته اما اينها به واسطهء سد راه الموت از راه كون‌كول رفتند به اشكور از آنجا به تنكابون بروند . جنگليها از دريا زودتر رسيده‌اند . امروز كلنل اسمايث را در خيابان ملاقات كردم ، مدتى با من صحبت كرد . خبر داشت اما نه به اين مفصلى . گفت فكرى خواهم كرد ( فرداست كه ولى آقا سر از الموت درمىآورد ) .\r\n\r\n« كردارمه »\r\nاسمعيل خان گفت امروز كاغذى كه از طهران رسيده بود مهر بزرگى داشت كه نقش آن « كردآرمهء قزاق اعليحضرت شاهنشاهى » بود . معلوم شد ديويزيون مبدل به « كردآرمه » شده است .\r\n\r\nتلگراف بىسيم قزوين\r\nانگليسها از همدان يك نفر صاحب‌منصب هندى براى تلگرافخانهء نظامى قزوين به عجلهء تمام فرستادند اينجا مقيم باشد . اين اواخر انگليسها خيلى غذا و اسباب مجانا به قزاقخانهء ايران داده‌اند . اسمعيل خان مىگفت به قدر صد خروار بنزين ، چندين گارى سيم خاردار مقدار زيادى سيم تلفن ، تلگراف و چراغ‌برق ، نيمكت ، صندلى ، تخت‌خواب ، صندوق‌خانه ، بيسكويت نظامى ، مربا ، شير هرچه از اين قبيل چيزها تصور شود . ( بردن اينها هم با كرايه گزاف گويا صرفه نداشت . )\r\n\r\nمنافع كنترات\r\nرفتن انگليسها خيلى اسباب ضرر و خسارت قزوين شده . مىگويند اقلا روزى هشت الى ده هزار تومان پول نقد به ما عايد مىشد ، سواى كنترات‌چيها كه مبلغها عايدى داشتند و همه صاحب ثروت و مكنت شدند . اما در اين كار كنترات بيشتر ارامنه و آشوريها داخل بودند . از همهء اين كنتراتها كنترات حمل‌ونقل فوايدش بيشتر بود ( استرام بلى ) . يونانى كه همدان مقيم بود كرورها برد . من اطلاع دارم يك سهم از چندين سهم آن را يعنى فقط از شعبهء همدان الى انزلى اوادس ارمنى شريك بود ، ماهى هشت هزار تومان آخر هرماه به او مىداد . درحالىكه يك پول هم نداده بود . شخصى يونانى از\r\n\r\n\r\n","description":"","footnote":"\r\n( 1 ) - سپهبد فضل اللّه زاهدى ( ا . ا . ) .\r\n","page_name":" 5973 ","page_number":107},
  {"content":"\r\n\r\nبغداد تا انزلى را داشت .\r\n\r\nخلوت شدن قزوين - پشه‌بندهاى انگليسى\r\nشهر قزوين خلوت و بىصدا و ساكت شده . درشكه‌ها همه از كار افتاده . كافه‌هاى ارامنه بسته شده . هوتلها رونقى ندارد . هرمغازه روزى صد تومان ، هفتاد تومان منافع مىبرد ، اغلب فروختند و رفتند . آنها كه باز است همه چرت مىزنند .\r\nپشه‌بندهاى انگليسها به اقسام مختلف بود ، يك قسم آن‌كه مال سفر بود مخروطى شكل بود ، بالاى آن از يك قسم چوب نازك بادوامى مدور و فلكى شكل دارد كه پشه‌بند را مستقيم و خوب نگاه مىدارد . پشه‌بندها را كه در اين مدت فروختند چوبها بود در حراج . اين چوبها را سمسارها خريدند . بچه‌هاى اين شهر از اين چوبها خريده با چوب كوتاه ديگرى مىرانند و اسمش را چرخ گذاشته‌اند و اين يك اسباب‌بازى و مشغولياتى براى اطفال شده كه دست هركدام يك دانه هست ، در كوچه و خيابان جلو انداخته و دنبال آن مىدوند . گاهى مسابقه مىگذارند ، سىنفر بچه چهل نفر بچه هريكىيكى جلو انداخته و مىدوند . بعضيها شرط مىكنند از يك دروازهء شهر بيرون برده از دروازهء ديگر بياورند . درحالىكه چرخ به زمين نيفتد . بارى حكايتى است . من يك سمسار كه توى بازارچهء سعد السلطنهء مرحوم نشسته پرسيدم گفت ده هزار عدد من خريدم و گويا دانه‌اى پنج پول افتاد . حاليه دانه‌اى پنج شاهى الى سيصد دينار به بچه‌ها مىفروشم . ببينيد چقدر اينها پشه‌بند فقط همراه آورده بودند كه از يك قسم عالى آن‌كه تور بسيار خوب بود و همه رازنهاى ما براى چارقد سر خريدند . يك نفر سمسار ده هزار چوب آن را خريده .\r\nباز از يك قسم ديگر كه براى روى تخت‌خواب سفرى بود سه‌هزار چوب آن را اين سمسار خريده بود . درحالىكه از سال قبل تابستان الى حال اين پشه‌بندها كه قدرى پاره يا مستعمل شده فروخته‌اند باز آنقدر باقى بوده است . آشوريها دو ثلثشان به سمت اوطان خود رفته‌اند ، تتمه هم خواهند رفت ، مگر معدودى كه اينجا ملك و علاقه تحصيل نموده‌اند .\r\n\r\nمجازات روزه‌خور\r\nدر طهران مجازات سخت به روزه‌خور مىدهند . اگر نظامى باشد مجازات ضعيف مىشود . قمار ممنوع است حتى در خانه‌هاى خصوصى و مفتش همه‌جا را تفتيش مىكند . ليكن در قزوين قمارخانهء كافهء لندن را كه بسته بود اجازه دادند باز كرد . در باب روزه‌خور هم كه بيشتر همان اجزاء ادارات و ژاندارم و قزاق است حكمى و اعلانى نشده\r\n\r\n","description":"","footnote":"","page_name":" 5974 ","page_number":108},
  {"content":"\r\n\r\nاست . اصلا ديانت اسلامى كم شده است . مردم در باب روزه و نماز قيدى ندارند . اين احكام هم براى روزه فقط ظاهرى است . هركس بخواهد در خانهء خودش مىخورد نه در معبر . ديانت بايد قلبى و عقيده‌اى باشد . سابقا آدم از كلفت و نوكر خودش هم مىترسيد كه در حضور او روزه بخورد ، حالا خير . در مغازه‌ها و دكاكين كسى جرئت نداشت برود آب بخورد يا سيگار بكشد . غدغن نبود . پليس و آژان مثل حالا نبود ، بلكه از خود آن صاحب مغازه‌ها و دكان مىترسيد و واهمه داشت . همان دكاندار قادر بود توى دهان او بزند . حالا نه ، اگر دكاندار خودش هم روزه باشد متدين باشد حرف نمىزند ، كارى ندارد . ما هيچ‌گاه نمىشنيديم در باب روزه‌خور اعلانى يا غدغنى يا مجازاتى وضع شود .\r\nتمدن جديد در هرمذهبى و كيشى خلل انداخته . مذهب و آئين ما را نمىتوان استثنا نمود . من در اين مدت فقط اين كلمه حرف را از كلنل كه خارج از وظيفهء حكومتى او بود در ملاقات اخير خودم شنيدم . گفت از كسى پرسيدند روزه خوب است يا نماز . گفت البته روزه . گفتند به چه جهت . گفت روزه خوراكى است اما نماز خوراكى نيست .\r\n\r\nاشياء همراه بولشويك\r\nاز طهران و سفير روس خبر ندارم كه چه اقداماتى شده ، پولها نصيب كى شد و به چه مصرف رسيد ؟ راستى در يكى از جرايد ديدم اشياء فرستادهء بولشويك در ايطاليا تفتيش شده اين مبلغ پول و جواهر همراه داشته است . هزار و پانصد قطعه پول نقره به وزن هفده كيلوگرم ، پانصد ليره استرلينگ . يك گردن‌بند داراى هشتاد عدد مرواريد بزرگ . دويست كيلو نقرهء خالص . يك تكه از تاج پادشاهى داراى سه برليان بزرگ و يك قطعه زمرد بزرگ . يك قطعه جواهر ديگر داراى الماس خيلىبزرگ . چندين عدد قاليهاى قديم ايرانى با قيمتهاى خيلىگزاف ، يك بستهء بزرگ از كتابهاى اعلى . مسيو ورفسكى بر عليه اين تفتيش پرتست نموده . اما جواب گفته‌اند غير از محمولات خانوادهء سلطنتى مال هركس تفتيش مىشود . معنى بولشويكى همين است [ كه 
  ] مال مردم را بگيرند خودشان صاحب شوند .\r\n\r\nعمارت حكيم امريكايى\r\nجلوى دروازهء راه كوشك عمارت و باغچه [ اى 
  ] حكيم امريكائى كه چندين سال در قزوين براى تبليغ و دعوت اقامت داشت كه احدى هم به وعظ و موعظه و نصايح و دواى مفت او و خانمش بالاخره مسيحى نشد ساخته است . در اين سه سال كه رفته است جنرال و صاحب‌منصبان انگليس اقامت داشتند .\r\n\r\n","description":"","footnote":"","page_name":" 5975 ","page_number":109},
  {"content":"\r\n\r\n\r\nزمين خريدارى من و مخارج ديواركشى\r\nپشت آن روبه‌روى يخچال موسوم به پنير قطعه زمينى موثق ديوان داشت . با خصوصيتى كه به من دارد به قيمت مناسب تقريبا هفتصد و پنجاه تومان فروخت . سه هزار و هشتصد ذرع است . اين مدت ( چهارده ماه ) من نتوانستم اقلا ديوار آن را بكشم ، نه پول علاوه از مخارج بود نه اطمينان . در اين ايام عيد كه كار هيزم خيلى بالا كشيد كنتراتچيها هرجا سراغ درختى مىكردند به قيمتى گزاف خريدارى مىكردند . نوبه به من رسيد . سه اصله درخت اينجا داشت ، دوگردو يك توت كه فقط تنهء درخت بود . سر و شاخ زيادى هم نداشت . در نود تومان از من خريدند . درحالىكه به قيمت عادله سى تومان ارزش نداشت . اين مايه شد براى ساختن ديوار سمت خيابان مقابل يخچال ( سه سمت ديگر ديوارش ملك ساير همسايگان است ) . مقاطعهء آن با استاد اكبر معمار راه كوشك تمام شد . پى تا يك چارك از سطح زمين سنگ و آهك ، بعد به ارتفاع سه ذرع چينهء محكم خوب دور و كاه‌گل صد تومان اجرت مصالح كليتا با من كه حساب كردم ذرعى چهار تومان چيزى كمتر مىشود . زيرا به واسطهء خرابى امسال آهك خروارى سه تومان هفت تومان شده ، بنا چهارده قران ، عمله چهار هزار . مزد كارگر از دو سال قبل در ايران بدون گرو و اعتصاب سه مقابل شده است . حاليه هم كه انگليسها رفته‌اند پائين نيامده . انشاء اللّه از فردا مشغول مىشوند . تا ببنيم خداوند مرا موفق مىكند كه در اين سن داراى يك عمارتى و باغچه بشوم يا نه .\r\n\r\nجواب شوخىوار به شعاع الدين ميرزا\r\nجواب كاغذ شعاع الدين ميرزا را با مشورت اسمعيل خان خيلى مختصر و با كمال اوقات‌تلخى نوشتم كه بارها را به قزوين مراجعت دادند . آن شخص مسافر بود و توقف زياد طهران نكرده بود ، اين هم كاسبى ! و خودم و اسمعيل خان به جمعى از بچه‌مچه‌ها قبل از ارسال رقعهء شعاع الدين ميرزا نوشتيم بعضى اشياء كه به درد شما مىخورد جزو بار شعاع الدين ميرزا هست برويد انتخاب كنيد . به غير آن اشخاصى كه خودش خبر كرده و اشياء وعده نموده اينها هم هجوم خواهند آورد و شعاع الدين ميرزا را به تنگ خواهند آورد تا كاغذ برسد .\r\n\r\nشكر اللّه خان پروانه\r\nرفعت السلطان مىگفت براى بار سرسام گرفته بود . متصل راه خانهء ميرزا شكر اللّه\r\n\r\n","description":"","footnote":"","page_name":" 5976 ","page_number":110},
  {"content":"\r\n\r\nخان پروانه را طى مىكرد . دو دفعه هم مرا تا آن سر شهر برد . خيلى پيغامات به من داده بود كه درست و واضح‌تر آقاى پروانه را معرفى كنم . مزه آن داشت رفعت السلطان با آب و تابى به همشيره نواب عاليه حكايت مىكرد كه در خاتمه او بناى خنده را گذاشته بود و حقيقت را براى رفعت السلطان گفته بود كه او با كمال تعجب گوش مىداد كه از شهرى تا شهر ديگر هم مردم را مىشود گول زد . من در جوانى خيلى رفقا را گول زده‌ام با همدستى همين شعاع الدين ميرزا . . . پس از مشروطه دل و دماغها رفت به جائى كه عرب نى انداخت و كم‌كم پير شديم و هريك به سمتى آواره تا مرگ فرارسد و از اين محنت خلاص شويم .\r\n\r\nآمدن سالار منصور\r\nچهارشنبه دهم رمضان - سالار منصور با فتح و فيروزى از طهران مراجعت نموده .\r\nمشغول است صد نفر سوار از ارامنه بگيرد و همراه ببرد . در حقيقت ترور همراه ببرد .\r\nتازه اين ارامنه كه بدترين قوم هستند از اين كارها دستشان كوتاه شده بود . باز سالار منصور دارد اوضاع عهد يپرم و گرى را تجديد مىكند . خدا به داد خمسه‌ايها برسد .\r\nسالار منصور در جوانى آقا بالا نام داشت . خيلى هم خوشگل مىگويند بود . پدرش حاج ابو الحسن بزاز است . در اول مشروطه و نهضت سپهسالار داخل مجاهدين شد تا امروز كه به هزار لباس بيرون آمده و الحمد للّه فعلا عاقبت‌به‌خير داراى مقامى شده است .\r\nحكومت گروس را هم ضميمهء خمسه نمودند .\r\n\r\nمزين السلطان\r\nمزين السلطان داماد مردود امير افشار را ديدم كه با سالار آمده است . اين مزين را از سفر شيراز مىشناسم . در سفر عتبات مبلغها از پول زرد و ليرهء امير سرقت كرد و فرار نمود و در طهران بر عليه امير مقالات در جرايد نوشت . اينك به همراه سالار مىرود . او مىگفت براى ضبط دهات و اموال امير از طرف ماليه كسى مىآيد ، ليكن اين مدت مسيو داماد سالار آنجا بود .\r\n\r\nمحل اقامت زندانيان\r\nاو مىگفت باز مقصرين را اين گور آن گور كردند . فرمانفرما در عشرت‌آباد عمارت خوابگاه ناصر الدين شاه منزل دارد ، عمارت فوقانى آن قوام السلطنه . جهانشاه خان را به خانهء يكى از صاحب‌منصبان قزاق [ كه 
  ] در همان خيابان عشرت‌آباد است [ برده‌اند 
  ] و\r\n\r\n","description":"","footnote":"","page_name":" 5977 ","page_number":111},
  {"content":"\r\n\r\nپول‌وپله هم سردار ظفر مىدهد . سپهسالار و هيجده تن از محبوسين از قبيل سعد الدوله ، قوام الدوله ، پسرهاى فرمانفرما در باغ خود سپهسالار در همان خيابان عشرت‌آباد [ ند 
  ] تتمه به قدر سيصد نفر مىشوند متفرقا هرجا ممكن بوده است .\r\nعين الدوله قصر قاجار است . مىگفت احدى قدرت نفس كشيدن ندارد .\r\n\r\nسيد ضياء و علما\r\nبلااستثنا هريك از علما خواهش ملاقات از رئيس الوزرا نمودند جواب داد وقت ندارم . من علما را هيچ‌روز بيرونها نديدم ، همگى انزوا دارند . پدرش هم چند توسطى كرد به او نوشت بهتر اين است قم تشريف ببريد ، شما را به امور دولت و سياست چه كار . از پول‌وپله دادن حضرات جويا شدم . گفت تاكنون كه چيزى نداده‌اند . مىگويند تكه تكه كنيد نمىدهيم و به يك اندازه هم خلق رئيس الوزرا از اين مسئله تنگ است . زيرا پيش خود خيال نموده بود كه به محض توقيف پول سرشارى ممكن است بدهند و براى اين پولها نقشه‌ها كشيده بود . پولى وصول نشد و نقشه‌ها ناقص ماند . اين است ديگر به احدى پول ندادند تا به نظام و قزاق برسد .\r\n\r\nبده ، بده\r\nاز ديروز تا امروز عصر قرب دويست نفر از رعاياى دهات ما و مصطفى خان و ساير مردم به شهر آمده‌اند . تمامى كتك‌خورده ، صورتها از ضرب شلاق سياه و كبود شده .\r\nبعضى بازو و سرشكسته . مىگويند صاحب‌منصبان قديم سوار و سرباز اين قزاق را وسيله و آلت اغراض و مداخل شخصى خود قرار داده چندين دسته پانزده بيست نفرى تشكيل شده . بعضيها يك نفر قزاق حقيقى همراه دارند ، برخى يك نفر از خودهاشان را به لباس قزاق درآورده . اين دسته وارد مىشوند شلاق است و چوب . سوار بده ، سرباز بده ، سورسات بده ، مهلتانه بده . اينها را كه گرفتند از اين ده مىروند ده ديگر . دستهء ديگر وارد اين ده مىشود و همان عنوان را مىكند .\r\n\r\nهژبر السلطان\r\nمىگفتند سه روز دور برزلجين را محاصره كردند ، يك جفت نگذاشتند خارج شود .\r\nسربازهاى ما را كه تا نصف راه با خودشان آورده بودند چند نفر مأمور از طرف هژبر السلطان آمد و به ضرب شلاق مراجعت داد كه بايد خرقان بيائيد نه قزوين . چندين عريضه مصطفى خان از قول رعايا و مالكين تلگرافا ، پستا روانه نموده باز هم نوشت تا\r\n\r\n","description":"","footnote":"","page_name":" 5978 ","page_number":112},
  {"content":"\r\n\r\nآنجا چه شود . اما اينجا چند دفعه به حكومت ، چه رعيت ، چه مالك عريضه داد . يك دفعه هم با مصطفى خان رفتم مشروحى گفته شد . امروز با همه پرروئى و پشت‌كارى كه مصطفى خان دارد از آمدن نزد كلنل طفره زد . مىگفت دارائى مرا ببريد خوش‌تر دارم تا به ملاقات كلنل بيايم . من رفتم با رعايا .\r\n\r\nديدار كلنل ، حاكم ديوانه\r\nكلنل توى باغ سردار مثل آدمهاى مصروع راه مىرفت . تا مرا ديد بدون آن‌كه دستى بدهد يا احوالى بپرسد گفت چه فرمايش داريد . تا خواستم آغاز سخن كنم گفت همهء آن اموال را فروختند دويست و پنجاه تومان شد . گفتم در آن باب عرضى نداشتم بلكه عرض من در باب اين رعاياى افشاريه بود كه چند مرتبه تظلم شده ديشب هم عريضه نمودم و عريضهء رعايا را در جوف آن فرستادم . گفت : ها بروند سوار بدهند . گفتم در باب دادن سوار و سرباز حرفى نيست . اما ملاحظه كنيد اين ترتيب گرفتن است . يعنى سوار ديگران را هم بايد ما بدهيم . يعنى اين‌همه مأمور توى زن‌وبچهء رعيت صحيح است .\r\nيعنى اين‌همه كتك و شلاق هم بايد بخورند . اين رعيت را بخواهيد ملاحظه كنيد . آخر شما حاكم ما هستيد . اين قزاقهاى ساختگى را چاره كنيد . گفت گفته‌ام يك‌نفر مفتش از قزاقخانه برود . گفتم آن براى تحقيق است نه براى جلوگيرى از اين صدمات . گفت : چه كنم . گفتم مأمورى روانه داريد جلوگيرى كند . نگذارد در اين ماه رمضان موقع رعيتى رعايا متوارى شوند . گفت سيد على خان بيايد ، آمد . به طور خيلى بىاعتنائى برو بنويس نايب سعيد خان را به نايب الحكومگى آنجا روانه كنند ، شما بگوئيد رعيت برود برود .\r\nگفتم اگر مىتوانست برود نمىآمد . گفت چه كنم جهنم . اين گفتگوها را تمام به آواز بلند و با لحن خشن مثل آن‌كه شخصى با شخصى آن هم به زبان تركى نه فارسى منازعه و مشاجره كند بيان مىكرد كه هزارمرتبه من به خودم نفرين كردم كه چرا رفتم . چه تقصير و گناهى ما داريم كه صاحب دو تا ده هستيم . چطور اينها دمكرات و حامى رنجبرند كه رعيت را از سگ كمتر مىدانند . چه حاكمى است كه ابدا خودش را موظف به حفظ و يارى آنها نمىداند . اين چه ديوانه‌اى است حاكم اينجا شده .\r\n\r\nداستان دويست و پنجاه تومان\r\nاز اين بگذريم . داستان دويست و پنجاه [ تومان 
  ] را بنويسم . پس از آن‌كه متجاسرين مبلغها به الموت و من ضرر و خسارت وارد آوردند از ملا حسن و على محمّد و ميرزا حسين مبلغى پول نقد گرفتند ، على محمّد بيچاره دويست‌وسى تومان ، قران‌قران ، ده\r\n\r\n","description":"","footnote":"","page_name":" 5979 ","page_number":113},
  {"content":"\r\n\r\nشاهى ده شاهى مادرش از زنهاى الموت قرض گرفت داد تا خلاص شد ( كه اين مدت متصل در تفحص پول دسته‌دار است كه به زنهاى آنجا بدهد . چون همگى گلوبندهاى خود را داده بودند ) . طهران نوشتيم ، اينجا به موفق الدوله گفتيم . حكم شد مال خير اللّه ، محسن ، مهدى و چند نفر متجاسر ديگر را ضبط كنند عوض اين پولها بدهند . حسن خان در موقع ضبط خيلى را زيرورو كرد . در حكومت اين آدم مجددا حسن خان رفت كه شهر بياورد باز هرچه توانست براى خود كنار گذاشت . تتمه به شهر و ادارهء ژاندارمرى و اصل شد . من رفتم و به كلنل مطلب را گفتم . قبول كرد . اما گفت خود آنها بايد شهر بيايند . ملا حسن آدم عاقلى بود نيامد . ميرزا حسين پول سرباز را وسيلهء خرج راه خود قرار داده آمد . رفتم و گفتم آمدند . نوشت به ژاندارمرى مال اينها را كه توقيف است بدهيد . من بردم نزد ماژر ابو الحسن خان كه واقعا آدم نازنينى بود و آخر با كلنل نتوانست راه برود رفت طهران استعفا داد و به او گفتم مطلب بر خلاف نوشته شد . حقيقت اين است او از سيد محمود خان و حسن خان تصديق خواست هردو نوشتند و دادند . براى حكومت فرستاد . با حضور من گفت بنويسد ، بفروشيد و تومان شمار حق اينها را بدهيد .\r\nبعد گفت بفروشند خودم تقسيم مىكنم .\r\nسه روز قبل ، از آنجا كه جماعت الموتى فضول است خصوصا اين ميرزا حسين كه بسيار مايل است نزد حاكم ، رئيس ژاندارمرى ، رئيس عدليه و غيره برود و سرشناس شود رفت پيش حاكم و استدعا كرد پول او را بدهند برود . حاكم كه قيافه ، عبا و كلاه او را ديده بود گفته بود به شما كه سرووضع داريد . من پول بايد به فقرا بدهم . ميرزا حسين به من گفت . گفتم خطا كردى . من گفته بودم رعيت فقير هستند . اگرچه تو جز اين لباس چيزى ندارى اما كار خراب شد . آن بود تا اول مرا ديد آن حرف را زد و پس از حكايت سوار و سرباز من جويا شدم دويست و پنجاه چه بود . گفت مال متجاسرين . گفتم خيلى نازل فروختند ، بيش از اينها بود . خوب چه مىفرمائيد بكنند . گفت مىنويسم به نايب الحكومهء الموت فقراى آنجا را معين كند به آنها بدهم . گفتم بنا بود به كسانى كه مالشان رفته التفات كنيد . گفت خوب كردند گرفتند دولتمند بودند . گفتم متجاسرين گرفتند دولت كه نگرفته . گفت باشد مىگويم خوب كردند . من يكى از آنها را ديدم سروسامانى داشت . گفتم همان لباس است . الموت فقير زياد دارد نفرى پنج شاهى هم نمىرسد . پس به يك مصرف ديگرى برسانيد . گفت به همان فقرا چه حكم داريد . گفتم از حكومت .\r\nگفت حكم موفق الدوله براى خودش خوب است . گفتم من معارضه با سركار ندارم هرچه ميل شماست رفتار كنيد . شما حاكم هستيد دعوا چرا مىكنيد . بنا اين بود به عوض مال كسانى كه جرم داده‌اند ، جريمه داده‌اند مرحمت شود ، ميل نداريد مطلبى نيست .\r\n\r\n","description":"","footnote":"","page_name":" 5980 ","page_number":114},
  {"content":"\r\n\r\nدر اين بين يمن الدوله رسيد . تعظيمى كرد كه نزديك بود سرش زمين بخورد .\r\nها شاهزاده چه هست . گفت بعضى عرايض دارم . رو را به من كرد گفت تا من الموت نروم نمىدانم شما چه مىگوئيد . گفتم من حرفى در باب خودم و الموت نزدم . صحبت با من ، يك قال مقالى و يك دادوفريادى كه نظير نداشت تمام شد ( خدا رحم كرد روزه نبود .\r\nخدا رحم كرد من معروض و مقصر نبودم ) . شاهزاده بناكرد از سبزىكار حضرت كه ضبط شده و مزايدهء آقا بابا و مسلخ ملكى بيگلربيگى و كارگزار سابق كه ضبط شده شرحى گفت و او همه را جواب مىداد بايد گرفت ، بايد اجاره داد ( شاهزاده در دورهء اين حاكم دستى از آستين درآورده و هرجا را ممكن است به اسم وقف ، ثلث ، مال امام ضبط مىكند ، مزايده مىدهد . براى مردم پاگيرى و سعايت مىكند و متصل دخل مىكند . به كلى مردم را رنجانده و طرف كرده كه بسيار از او بد مىگويند . اما تا التفات اين حاكم است جرئت ندارند حرف بزنند ) . آنها رفتند كه اجاره‌نامهء آقا بابا را امضاء كنند ، من آمدم بيرون .\r\n\r\nچه حاكمى\r\nاين است حاكم ما پس از آن‌كه مىگويند ايران دارد گلستان مىشود ، پس از آن‌كه مىگويند تفرغن و افاده‌هاى دوره‌هاى قبل بايد محو و زايل گردد ، پس از آن‌كه مىگويند مأمورين دولت بايد تهذيب اخلاق به مردم بياموزند ، پس از آن‌كه مىگويند املاك را بايد بين رعايا قسمت كرد . وقتى كه با من و براى چهار كلمه حرف حساب درحالىكه صد نفر رعيت كتك‌خورده ، شلاق‌خورده ، سرشكسته ، دست‌شكسته صف كشيده اين قسم مذاكره و به آنها اين قسم بىاعتنائى كند واى به حال ساير مردم . حالا مصطفى خان حق داشت نيايد يا نه ؟ سيد على خان رئيس كابينه‌اش به من گفت اين حالا با شما خوب مكالمه كرد ، نمىدانيد از صبح تا غروب چه مىكند و چه پروپاچه مىگيرد . براى هر مطلبى هرنوشته و كاغذى دو ساعت نزاع و فحش و فحش‌كارى مىكند . هيچ‌چيز هم سرش نمىشود .\r\n\r\nعمارت چهل‌ستون\r\nجمعه 12 رمضان - چون رؤيت هلال نشده در مساجد دعا را يازدهم مىخوانند ، سه‌شنبه را اول ماه گرفته‌اند . چهار بعدازظهر ماژر محمد حسين ميرزا وقت ملاقات داده بود به اتفاق آقاى رفعت السلطان رفتيم . اولا درهاى باغ چهل‌ستون را باز كرده بودند .\r\nثانى پلهء جديد عمارت چهل‌ستون كه مدحت السلطنه طرح و پى آن را ريخت و در عهد\r\n\r\n","description":"","footnote":"","page_name":" 5981 ","page_number":115},
  {"content":"\r\n\r\nنظام السلطان سفت‌كارى آن انجام رسيد در حكومت موفق الدوله به اختتام [ رسيد 
  ] و دو هزار تومان به پاى دولت حساب شد مشغول خراب كردن بودند . در اندرون حكام سلف ماژر را ملاقات كرديم . تنها بود ، بسيار مبادى آداب . چون شاهزاده هم بود بيشتر از من پذيرائى كرد ( اما مجلس اول و بدون آن‌كه آدم كارى داشته باشد اينها مناط نيست . كلنل اين‌طور به ما درس داده است . ) بعد از صحبتهاى متفرقه من با كمال استعجاب سؤال نمودم پله‌ها را چرا خراب مىكنند . گفت مجددا حكومت به آنجا خواهد رفت . كلنل گفته است اين پله‌ها عمارت را كور كرده ، فورا حكم نمود خراب كنند . من چنين عقيده نداشتم . بايد دانست كه اين كلاه‌فرنگى وسط باغ معروف به چهل‌ستون از بناهاى شاه طهماسب است . به مرور تعميرات و تغييرات حاصل نموده . اين اواخر سعد السلطنه تغيير داد . تمام سنگهاى مرمر آن را هم سرقت نموده‌اند ، يعنى همان حكام نه دزد خارجى ! راه پلهء پيچ اندر پيچى دارد كه اقلا سالى چندين دست‌وپا سر مىشكست .\r\nشهيد آخرش امير محترم بود كه در زمان موفق الدوله پرت شد و دستش معيوب گرديد .\r\nاين پله را بيرون عمارت دادند كه مردم راحت بالاوپائين بيايند و سالى چندين دست و سر نشكند . كلنل حكم به خرابى كرد و چهار هزار تومان پول دولت هيچ شد .\r\n\r\nدستور بيرق زدن\r\nاز آنجا رفتيم مسجد شاه . امروز حكم بستن دكاكين شده بود و عموما سواى بقال ، نانوا ، عطارگذر ، سبزىفروش ، قصاب تمامى بسته بودند . رفعت السلطان مىگفت در بازار طهران مىگذشتم يكى از دكاندارها به ديگرى گفت اين چوب گره‌گره نتراشيده چيست براى بيرق درست كردى . گفت و اللّه سه قران دادم بيرق را گرفتم ديگر نداشتم چوب آن را بخرم ، مگر چه‌عيب دارد . گفت خيلى عيب . شايد فردا حكم كردند در ميدان مشق اين چوب را به هرچه نابتر شما فروكنند آن‌وقت با آن گرهها چه مىكنى . اما مال من صاف و تراشيده البته راحت‌تر است كه بىاختيار من و جمعى كه مىگذشتند خنده كرديم . بعد حكم شد همان اعياد بيرق بزنند نه جمعه‌ها .\r\nسه نفر از اعضاء سفارت بولشويكى با زن‌وبچه آمده طهران رفتند . اينها يهودى بودند و پول زياد همراه داشتند . بقدرى كه مبلغى در منجيل به اركان حرب آنجا قرض دادند كه طهران دريافت كنند . تمام اجزاء و اعضاء كارى لنين و تروتسكى يهودى است ، كميسرها فقط از آنها هستند .\r\n\r\n","description":"","footnote":"","page_name":" 5982 ","page_number":116},
  {"content":"\r\n\r\n\r\nقزاقخانهء انگليسى\r\nدر فرونت رياست باطنى با كلنل هدل سن است  Hadelson  ( سابقا نوشتم اردن سن غلط بود ) . صاحب‌منصب جليل القدر محترمى است و تقريبا اسمعيل مىگفت هزار تومان ماهى مواجب دارد . هشت‌نفر انگليسى به غير او آنجاست . تمام اين انگليسهاى مستخدم ايران فرم ژاندارمرى مىپوشند با درجهء كاپيتان . مىگويد من از ايلينك ورس كه پس از اسمايث است پرسيدم كه شماها اغلب ماژر هستيد چرا درجهء سلطانى مىزنيد .\r\nگفت اين‌طور شده ، براى ما چه فرق مىكند . مقصود مواجب است كه بالاتر مىرسد .\r\nاسمعيل مىگفت هريك پانصد تومان يا چهار صد و چهل مواجب دارند . اما اسمايث چهار صد دارد و از همه كمتر با آن‌كه كلنل است و رياست دارد . از روزى كه روسها رفتند و انگليسها داخل قزاقخانه شدند به كلى اخلاق و عادات رذل قزاقها تغيير كرد ، كانه قلب ماهيت آنها شده است .\r\n\r\nقزاقهاى روسى\r\nقزاقى كه يك‌دسته‌اش وارد اين شهر مىشد احدى امنيت و آسايش نداشت . اقلا در هرشبى پنجاه نفر مست مىكردند و چندين جا نزاع [ مىشد 
  ] يا آن‌كه از دكاكين اجناس و اغذيه برمىداشتند بدون بها ، يا از محلاتى كه يك نفر فاحشه‌خانه داشت عبورومرور مقطوع مىگرديد . حاليه چند ماه است اين‌همه قزاق در شهر اقامت دارد يكى از اين حركات ديده و حتى شنيده نشده است . نعوذا باللّه اگر آترياد اردبيل مىآمد كه آسايش بر همه حرام بود ، غروب در كوچه‌ها كسى نمىتوانست عبور كند . اين آترياد شرور كه در ميدان قزاقخانه هم شهرت داشت چند ماه اينجا بود و هيچ‌كس صداى آنها را نشنيد .\r\nروسها مايل بودند كه قزاق جلافت و شرارت كند و الا ايرانى قابل تربيت و بسيارمتين است .\r\n\r\nفرق روسها و انگليسها\r\nباز اسمعيل خان مىگفت صاحب‌منصبان كه از فرونت مىآيند مىگويند به‌به ، معقول چشم آدم در فرونت روشنائى مىبيند . قند هست ، چاى هست ، مربا هست ، بوسكويت هست ، شبها پلو ، روز آبگوشت هست . همه‌چيز داريم . مثل آن‌وقت نيست كه استروسلسكى شبى پنجاه نفر مهمان كند و ما گرسنه بخوابيم . باز مىگفت دو نفر صاحب منصب در اطاق من گفتگو مىكردند يكى مىگفت روسها خيلى عياش بودند ، انگليسها\r\n\r\n","description":"","footnote":"","page_name":" 5983 ","page_number":117},
  {"content":"\r\n\r\nهم نزديك است . آن ديگرى گفت صحيح نيست يك قوم وحشى را با اينها مقايسه كرد .\r\nهيچ‌چيز انگليسها با روسها طرف مشابهت نيست . اگر اينها عيش هم بكنند معقولانه است نه خرخرى . به اجزاء « سويل » ادارهء قزاقخانه هم حكم شده فرم قزاقى بپوشند . به همه هم درجه دادند . اسمعيل خان نايب دوم شد . اينها چون تاحال لباس نظام نپوشيده‌اند چندان ميل ندارند ، خصوصا مايل نيستند متصل سلام نظامى بدهند يا جواب سلام . مىخواهند در معابر آزاد باشند . ليكن حكم است و چاره نيست . اسمعيل غصهء لباسهاى خودش را داشت چه بكند . اول از كلاه شروع كرده كه يك‌دانه كلاه پوست خرمائى در پنج تومان خريده و سر گذاشته تا كم‌كم به ساير البسه بپردازد .\r\n\r\nوعظ امسال\r\nامروز به واسطهء بستن دكاكين مساجد جمعيتى داشت . پاى وعظ حاجى شيخ احمد رفتيم . چون دور نشسته بوديم درست استماع نكرديم . امسال هم كه نمىتوانند بعضى حرفها را بزنند . پس شنيدن و نشنيدن آن افسوسى ندارد . پس از افطار خانهء آقاى حاجى سيد حسين رفتم . امير امجد را در راه ديدم . گفت دو ساعت است آمده‌ام و صبح مىروم .\r\nبعد در خانهء آقا معلوم شد حامل عصا و انگشتر آقاست كه از پارسال كه اعليحضرت مىگذشت دستخط آن صادر شده بود و قرار شد فردا در مسجد حاج شيخ احمد دستخط را بخواند ، عصا را به دست و انگشتر را به انگشت آقا كنند .\r\n\r\nجنگليها - حاج احمد\r\nدر آنجا دوسه مطلب [ از 
  ] خود آقا و سيف السادات كه اصلا رشتى و از تجار محترم معروف اين شهر است شنيده شد كه داراى اهميت است ، اگر صحت داشته‌باشد . گفتند حاج احمد با عدهء خودش كه نزديك رشت شد استقبال بسياربسيار باشكوهى از او نمودند و شب شهر رشت را زينت بسته چراغان نمودند . جناب ميرزا پس از آن‌كه به كلى خاطرجمع شد انگليسها رفتند با بولشويكها صلح نمود و با تمام جمعيت خودش به رشت وارد شد . فعلا موافقت تام و تمام بين اين دو دسته موجود است و با سه هزار نفر روس كه آنجا هست دوازده هزار سپاهى دارند . بعد سيف السادات سرش را دم‌گوش من آورده گفت قاصد داشتم ، به هيچ‌كس اظهار نداريد . جنگى شده و قزاقها تا منجيل عقب نشستند . بعد آقا گفت از رفتن حاج احمد به اجازهء مخفى يا آشكار رئيس الوزرا [ بود 
  ] و اين تضييقات كه به مردم مىشود من گمان مىكنم شخص رئيس الوزرا با اينها رابطه دارد . حتى آقا گفت نايب الحكومه اينجا بود از دهانش پريد كه قزاق منجيل آمد .\r\n\r\n","description":"","footnote":"","page_name":" 5984 ","page_number":118},
  {"content":"\r\n\r\n\r\nشاه و استخلاص زندانيها\r\nبازگفت شاه دو مرتبه براى استخلاص فرمانفرما و عين الدوله به رئيس الوزرا پيغام فرموده بود كه عمهء من همه‌روزه مرا اذيت مىكند بس است . او را مرخص نكرده بود تا دفعهء سيم گفته‌بود . پس من چه شاهى هستم ، اين اسم را هم از روى من برداريد . اين دفعه سفير انگليس خدمت شاه رفت و عرض كرد هركه را بايد مرخص كرد بفرمائيد و اين دو نفر مستخلص شدند . به سپهسالار اجازه داده‌اند كه مردم را بپذيرد و پپشش بعضيها مىروند . من گمان مىكنم اين خبر استخلاص را امير امجد به او گفته باشد .\r\n\r\nنقار ميان سيد و سردار سپه\r\nشهرت دارد بين سردار سپه و رئيس الوزرا نقارى است و سردار عده‌اى قزاق را به قصر قاجار اردوى ييلاقى برده و حال آن‌كه موقع ييلاق نيست . رفتن قزاق به قصر قاجار در روزنامهء « ايران » هم درج بود .\r\n\r\nگمرك زياد و ماليات\r\nسيف السادات مىگفت از هربار مال التجاره دم دروازه يك تومان گمرك دريافت مىكنند . اگر يك‌بار مال التجاره از رشت براى مشهد حركت كند يا از شيراز به قزوين در هريك از شهرهاى بين راه اين گمرك را بايد بدهند و اين‌بار سنگينى شده است ، خواه در آن بار حرير باشد يا حصير . بقدرى در دروازه و بعد در اداره براى دادن « پته » و تفتيش مكارى را معطل و سرگردان مىكنند كه سهل‌تر از همه براى صاحب بار يا مكارى همان دادن پول است . از زمان مسيو نوز گمرك داخله برداشته شد و همان سرحد مىگرفتند .\r\nامروز مجددا برقرار شده و دو جا يا ده‌جا بايد بدهند . از خانه‌هاى مسكونى مالك هم ماليات خواهند گرفت . اگر آن تشكيلات بلديه اجرا شود از همه‌چيز بايد ماليات داد . در حالى كه از حوائج كاسته نشده كار و منافعى هم براى مردم تهيه نكرده‌اند .\r\n\r\nنارضايى مردم قزوين\r\nعموما مردم اين شهر اعم از دموكراتها و تجددخواهان و اعتدالى و كهنه‌پرستها را من ناراضى مىبينم و بيشتر اين عدم‌رضايت راجع به انتخاب اين حاكم است كه به كلى مردم را مأيوس و نااميد از آتيه نموده است . در اين‌كه انتخابات چندان رضايت‌بخش نيست شكّى نبايد داشت . [ از 
  ] ميرزا غفار آدمى كه در جوانى ننگين در مشروطه دزد و\r\n\r\n","description":"","footnote":"","page_name":" 5985 ","page_number":119},
  {"content":"\r\n\r\nغارتگر [ بود 
  ] و درجهء بلند آن نوكرى سپهسالار معلوم الحال باشد ( كه به او هم در اجارهء دهات و ساختن سد خيانت كرد و فقط از مباشرت سد سى هزار تومان و يك باغ و عمارت دزدى كرد ) چه توقع بايد داشت ، چرا بايد همچو وجود غيرشريفى دزدى متقلبى كه براى ارث و مال ، زن خودش را اغوا نمود ، . . . « 1 » كشت ، حكومت خمسه داد . يا امير امجد دزد ، كسى كه چندين مرتبه براى دزدى و براى بدذاتى حبس شده زنجير شده معاون حكومت طهران نمود .\r\n\r\nشيخ احمد طالقانى و مهدى شريف‌زاده\r\nاز ساير حكام و مأمورين جديد من درست اطلاع ندارم ، اما مشت نشانهء خروار است . مثلا شيخ احمد طالقانى كه در قزوين وكيل عمومى بود مبلغها دزدى كرد ، رشوه گرفت ، هزارها حق مردم را پايمال كرد حالا عضو محكمهء جنجهء طهران شده است . ميرزا مهدى شريف‌زاده كه رئيس عدليهء اينجا بود با آن سوءسابقه ، با آن دوسيه كه از اعمال او و رشوه و دزدى او به طهران فرستاده شده است عضو محكمهء استيناف گرديده و قس على هذا كه ما نمىشناسيم . اين‌طور باشد ، همان آش است و همان كاسه . تغيير محل مأموريت و شغل ، خائن را امين و كاذب را صادق نمىكند .\r\n\r\nزاهدى حاكم نظامى تنكابون\r\nبصير ديوان صاحب‌منصب قزاق ( كه اين لقب هيچ به او نمىآيد ) حاكم نظامى تنكابون وارد خرم‌آباد شد . خوانين خلعت‌برى تماما فرار نمودند . اسعد السلطنه و شيخ نور الدين هم كه از جنگل با عده آمده بودند چون عده قابل و معتنابه نبود در يكى از دهات ميان جنگل مخفى شده و احتمال مىرود از آنجا هم فرار نموده باشند . اما گفتند اين قزاق در اشكور و ساير جاها مزاحم كسان كوچك خان كه مشغول رتق‌وفتق امورات و گرفتن عشريه و گمرك بودند نشده است . خوانين تنكابون هم به واسطهء تمايل به جنگ يا بولشويكى و اين‌كه در اين مدت فترت از بار برنج و ساير چيزها مبلغها گمرك و ماليات گرفته‌اند و فرارى شده‌اند ، به يك قول گفتند گمرك برنج را برداشته ، به يك قول گفتند براى آن‌كه الموتيها عريضه به طهران نموده بودند و جواب آمده بود حكومت جديد رفع گمرك و تعديات خلعت‌بريها را مىكند گمرك سه هزارى [ را 
  ] شش هزار نموده است .\r\n\r\n\r\n","description":"","footnote":"\r\n( 1 ) - يك كلمهء ناخوانا .\r\n","page_name":" 5986 ","page_number":120},
  {"content":"\r\n\r\nيكشنبه 14 رمضان ، اول درجهء جوزا - امسال درست يك ماه بهار عقب است . اغلب هوا بارانى است با رعدوبرق شديد . از قرارى كه از طهران هم نوشته بودند آنجا هم متصل باران مىآيد و هوا سرد است . دو سه نمره روزنامهء « ايران » رسيد . مطالب آن از اين قرار است :\r\n\r\nاخبار طهران و كابينه - معزز الدوله و مدير الملك\r\nنظم الدوله معاون وزارت جنگ شد . كلنل كاظم خان به علاوهء حكومت نظامى طهران و توابع و رياست رژيمان ششم ژاندارمرى باغ شاه رئيس اركان حرب ديويزيون قزاقخانه هم شده است . معزز الدوله ( كه اخيرا جنرال قونسل تفليس بود چون در آنجا بولشويكها غلبه مىنمودند حركت كرد و از باكو اوضاع رشت را مناسب نديد مراجعت [ كرد 
  ] و از راه تبريز آمد نامزد حكومت رشت شده بود ) به وزارت امور خارجه مفتخر گرديد . جوان است و ترقى فوق العاده نمود .\r\nمدير الملك وزير خارجه كه قبل از داخل شدن به نوكرى دولت در سفارت فرانسه مدتها منشى بود و قبل از كودتا خزانه‌دار بود وزير ماليه گرديد . وزارت داخله و فوايد عامه و تجارت و فلاحت منحل گرديد تا تشكيلات جديد آن داده شود .\r\n\r\nثبت اسناد\r\nقانون ثبت اسناد در يكصد و چهل و سه ماده به امضاء هيئت دولت رسيده و از اول جوزا موقتا به موقع اجرا گذاشته خواهد شد تا در افتتاح مجلس از تصويب قوهء مقننه بگذرد . تمام املاك را مردم [ كه 
  ] متصرف هستند بايد قبالهء خود را برده به تمبر برسانند و شش ماه وقت براى كسانى كه ادعا در آن ملك يا حدود آن دارند مدت گذاشته شده .\r\nساير معاملات و امتيازات و نقل‌وانتقال و غيره و غيره همه بايد به تمبر آن اداره برسد .\r\nاگر واقعا از روى صحت اداره شود و مثل سابق نباشد هم عايدات خوبى به دولت مىدهد هم مردم از عرض و داد و تقلبات همديگر نجات مىيابند .\r\nاز قرار گفتهء امير امجد شاهزاده عين الدوله و فرمانفرما در باغ و عمارت قرمانيهء شمران ، ملكى خود فرمانفرما منزل دارند اما تحت‌نظر مأمور دولت . بلكه به اين‌ترتيب پول بگيرند . به آن تضنيقات كه ممكن نشد چون شاه در اين كار دخالت نمود احتمال مىدهند محرمانه تقديم خوبى گرفته باشد . جريدهء « ناهيد » طلوع نكرده غروب نمود . در اعلان توقيف خود قيمت پنج نمره را هم هديهء ناقابل و به رسم يادگار تقديم مىكند .\r\n\r\n","description":"","footnote":"","page_name":" 5987 ","page_number":121},
  {"content":"\r\n\r\n\r\nاروپا\r\nالتيماتوم متفقين را دولت آلمان قبول نمود . فعلا ضبط نواحى روهر به تعويق افتاد .\r\nدكتر ويرت شانسلر و صدراعظم آلمان گرديد . كابينهء جديد منتخب [ شد 
  ] و سركار آمد .\r\nدر جنگ بين‌المللى اسامى نوزده مليون صاحب‌منصب و سرباز در دفتر قشونى انگليس ثبت گرديد . كليهء تلفات اين 19 مليان عبارت از سه مليان و دويست و بيست و ششهزار و سيصد و شصت و دو نفر بود . قشونى كه در انگلستان گرفته شد 6211427 - مقتول 742702 - مجروح 1693243 - اسير 176303 . ساير ممالك و مستعمرات و هندوستان را به‌همين ترتيب شرح داده كه در اينجا درج آن ثمرى ندارد .\r\nوليعهد ژاپن 19 مه وارد انگليس شد . مراجعت از اروپا عروسى خواهد كرد .\r\nمذاكرات و انقلاب ايرلند خاتمه نيافته همان قسم آدم‌كشى و حريقهاى شهرى شيوع دارد . عمله‌جات معادن هنوز سر كار نرفته‌اند بلكه عمله‌جات حمل‌ونقل از تقسيم و توزيع و حمل زغال حتى به مريض‌خانه‌ها محض كمك و يارى با كارگران معادن استنكاف كرده‌اند . قيمت زغال‌سنگ در انگليس هرتن ( سه خروار ) بيست و نه شلينگ است . اجرت استخراج سه شلينگ . در اينجا يك‌تن سىتومان است . با اين‌همه معادن كه داريم در روزنامه ستون نرخ ديديم زغال‌سنگ در طهران خروارى چهارده‌تومان [ است 
  ] كه هشت ليره و نيم مىشود .\r\n\r\nسويت روسيه\r\nسويت روسيه معادن نفط باكو را به كمپانى انگليسى برگذار نمود كه سه‌ربع نفط مال كمپانى [ باشد 
  ] يك ربع به دولت سويت بدهد . مؤسسات پليس و غيره تمامى با كمپانى خواهد بود . اغتشاش سيلزى عليا رو به ازدياد است و ساكت نمىشود . سال صدم وفات ناپلئون كبير در مقابل طاق نصرت معروف با حضور مسيو ميلراند و رجال و وزراى فرانسه و مارشالها باشكوه تمام به عمل آمد . نمايندگان متفقين حضور داشتند . سپس تمام رژيمانهاى نامى عهد ناپلئون با بيرقهاى خود كه در روى آن اسامى فتوحات درج بود از مقابل مقيرهء سرباز گمنام دفيله داده ورد شدند . مارشال فش در مقابل قبر ناپلئون ايراد نطق نمود . در « لندن نيوز » ديدم شخص ايطاليائى فيلمهاى جديد براى سينما از كتاب تورات تهيه نموده از قبيل رفتن موسى به كوه طور ، حكايت حضرت يوسف و غيره و غيره . مخارج اين‌كار به يك مليون و پانصد هزار ليره گرديده . يكصد و پنجاه هزار فيت طول فيلم است . دوازده هزار آدم اعضاء و اجزاء آن بالغ شده است .\r\n\r\n","description":"","footnote":"","page_name":" 5988 ","page_number":122},
  {"content":"\r\n\r\nشب اسمعيل خان اينجا آمد . لباس نظام پوشيده بود . ليكن پالتو بارانى روى آن‌كه گردش مىرويم آزاد و راحت باشد .\r\n\r\nرفتار انگليسها\r\nدر ايام روسها تمام جمع و خرج و انبارهاى مهمات و خريد آذوقه ، تهيهء لباس ، همه همه به توسط روسها اداره مىشد . احدى از ايرانيها اطلاع نداشتند . اما انگليسها تمام اين كارها را به عهدهء ايرانيها برگذار نموده‌اند . فقط نظارت مىكنند كه ايرانيهاى خوش‌ذات حيف‌وميل و تفريط نكنند . اسمعيل خان عقب‌نشينى قزاق را تكذيب كرد . گفت هيچ جنگ و معارضه واقع نشده كه عقب بنشينند يا جلو بروند . در منجيل هم جسر مىبندند .\r\nشب چهارشنبه 17 رمضان ، 4 جوزا ، 25 مه - يك بسته روزنامه از طهران رسيده بود كه اغلب نمرات آن را ديده بودم كه اخبار آن گذشت . آنچه نوشته نشده از اين قرار است .\r\n\r\nخاندان خان سياح\r\nكلنل كاظم خان رئيس اركان حرب وزارت جنگ شد نه دويزيون قزاق . امير امجد در جواب شكايت قزوينيها گفته بود تا كاظم خان سركار است كلنل حاكم ما عزل نمىشود .\r\nمن تاحال نمىدانستم كاظم خان پسر رضا خان طبيب معتضد الاطباء است كه پسرعموى منوچهر خان و خواهرش هم يكى عيال منوچهر خان است ، ديگرى عيال حاجى على اكبر خان پسر حاجى شكر اللّه بزاز كه حاليه نايب الحكومه يا معاون حكومت قزوين است . باقر خان و رضا خان دو برادر بودند پسرهاى خان سياح قجر قزوينى كه خان سياح بعضى مسافرتها نموده بود كه در آن عهدها خيلىكم واقع مىشد و هركس هم مسافرت خارجه كرده بود موسوم به « سياح » مىشد مثل حاجى سياح ، خان سياح و غيره و غيره .\r\nمشار اليه فرانسه مىدانست كه آن وقتها نادر بود . در وقتى كه حضرت و الا را از اندرون خارج و حكومت قزوين به وزارت حاجى حسن خان افشار و علاء الملك برادر كوچك ميرزا حسين خان سپهسالار روانه نمودند كه هفت‌سال طول كشيد ، خان سياح سمت معلمى فرانسهء حضرت و الا را داشت و فرانسه درس مىداد .\r\n\r\nدو فرزند معتضد الاطباء\r\nاين دو پسر در طهران و مدرسهء دار الفنون درس طب فرنگى خواندند . يكى در دروازهء دوشان‌تپه خيابان امين‌حضور اقامت گرفت ، ديگرى دروازهء قزوين خيابان ارامنه . همه ساله اين دو برادر « قلعه نو » تجريش ييلاق مىآمدند ، نزديك باغ و عمارت ما بود و به\r\n\r\n","description":"","footnote":"","page_name":" 5989 ","page_number":123},
  {"content":"\r\n\r\nهمان واسطهء سابقهء پدرشان در اين فصل ييلاق يكى دو مرتبه خدمت حضرت اقدس و الا مشرف مىشدند . اما رضا خان با من هم‌محله‌اى بود . خودش طبابت خانهء مرا مىكرد و عيالش با عيال من دوست بود . اغلب خانهء همديگر مىرفتيم . با دائى من معتضد السلطنه هم دوستى داشت و اين لقب معتضد الاطباء را هم او برايش از شاه گرفت .\r\n\r\nكشته شدن سياوش خان\r\nيك پسرش سياوش خان در مدرسه طب ليون درس خوانده بود و رفيق جان در يك قالب يپرم شده بود و در جنگ عبد الباقى خان سياوش خان كشته شد . يپرم محض خاطر او از سنگر بيرون آمد كه گلولهء خطا نشدنى عبد الباقى خان او را هم به درك و اصل كرد .\r\nباقر خان چند سال قبل و رضا خان سه سال قبل فوت كردند . رضا خان شرابهاى خوب در خانه مىانداخت و تخته خوب بازى مىكرد . در طبابت هم خوش‌خلق و باتجربه بود . من از اولاد ديگر او خبرى نداشتم ، حتى كاظم خان كه قزوين بود من ندانستم پسر رضا خان است . اين ايام شنيدم كه پسر ديگرى هم على خان نام داشت ، در بين النهرين كشته شده است . اين كاظم خان « 1 » در اسلامبول تربيت شده و نوچهء خوب اسمايث بود ، تاحال كه به اين درجات رسيده است .\r\nباقر خان طبيب خانهء نصير الدوله بود و من از اوضاع داخلى و اولاد او خبر درستى ندارم جز اين كلنل كه حاكم قزوين ما شده است .\r\nاين‌كه « قمارخانهء لندن » در قزوين باز شده و حكومت شبى پنجاه تومان به اسم اعانه دار الايتام دريافت مىكند براى اين است كه الكسندر نام يونانى شريك كافه لندن كه مقيم رشت بود خواهرش را كاظم خان تازگى گرفته و به واسطهء اين وصلت منوچهر خان حكم داده قمارخانه باز باشد . سردار معظم خراسانى « 2 » وكيل مجلس هم براى اين توقيف شد كه گفته بود اين دختر چهار ماه در رشت خانهء من بود .\r\n\r\nغلام آستان قدس رضوى\r\nيك حكم عادلانهء رئيس الوزرا كه حقيقة عديل و نظير ندارد اين است كه حكم نموده‌اند تمام خدام آستانهء قدس رضوى ( ع ) را خارج نموده قروض حضرت را از ماليهء آنها على قدر سهمهم دريافت دارند . هريك استنكاف از اين حكم نمايند تمام دارائى او\r\n\r\n\r\n","description":"","footnote":"\r\n( 1 ) - به كاظم خان سياح معروف شد .\r\n( 2 ) - تيمور تاش\r\n","page_name":" 5990 ","page_number":124},
  {"content":"\r\n\r\nرا ضبط و خودش را تبعيد كنند . بعد كميسيونى به غير از اعضاء آستانه تشكيلات خدام جديد را بدهند . تمام اجارات سابقه و تيولها هم ملغى مجددا به مزايده گذاشته شود .\r\n\r\nمقالهء اساسى جريدهء ايران دربارهء آستان قدس\r\nشايد بعضى از اشخاص تصور نمايند كه تباهى و پريشانى روزگار مقدسات ملى و مذهبى ما متناسب با همان خرابى و سيه‌روزى است كه از يك قرن به اين طرف بر پيكر ملك و ملت طارى گشته است و اقلا همه‌چيز ما در انحطاط و تدنى باهم متناسب هستند . ليكن متأسفانه چنين هم نيست و مقدسات ما به مراتب از وضعيات عمومى مملكت آشفته‌تر و رقت‌بارتر است . غارتگرى ، خيانت‌كارى ، سرقت ، چپاول كه مدتهاست در آستانهء قدس رضوى حكمفرماست بهترين شاهد اين مدعاست . آستان قدس ثامن الائمه ( ع ) در مملكت شيعىمذهب ايران كه حقا بايستى درخشان‌ترين نمونه و سرمشق از صحت و سلامت خدام و كارگذاران آن بوده و توجهات عمومى ممالك اسلامى را به اين مطاف قدس جلب كرده با يك دنيا خجلت و سرافكندگى نه براى ما بلكه براى همان شيادان لاشخور آستان قدس ، يك آشيانهء بزرگ براى مفت خوارى پشت‌درپشت ، يك گردنهء مهيبى از دزدان و غارتگران مقدسات مذهبى ما را تشكيل داده بودند . از قرنها به اين طرف سلاطين نامدار ، بزرگان والاتبار ، شيعيان هند و روم و چين ، حتى دختران پاك‌طينت و پيره‌زنهاى نيك‌سيرت هريك به استطاعت خويش از املاك وسيع ، از انهار طولانى ، از جواهرات نفيس تا هديه‌هاى قيمتى و متوسط همه‌وقت و همه‌سال نياز آستان متبرك آن مطاف بزرگ مشرق‌زمين مىنمودند .\r\nبراى كه ، براى چه . براى شكوه و رونق زيارتگاه بزرگ شيعيان ، براى دستگيرى فقرا و درماندگان ، براى معاونت مرضى و بيچارگان .\r\nولى بدبختانه وقف‌كنندگان و نيازآورندگان كه با خلوص عقيدت دارائى خود را نثار آرامگاه حضرتش مىكردند غافل از آن بودند و در مخيلهء خود خطور نمىدادند كه روزگارى جمع كثيرى از ديوصفتان بىوجدان صاحبان القاب پرطنطنهء توليه‌ها آشيانهء خود را در غرفات آن‌مكان مقدس محكم نموده و آنچه [ را 
  ] كه از تاخت‌وتاز و غارت ازبكان تركستان و سمرقند مصون مانده و دست تطاول آنان نتوانسته است به آنجا دراز شود رايگان خورده و متعمدا به مذهب و به همان امام همامى كه ضريح مقدسش اسباب حشمت و تعيش آنهاست اهانت وارد سازند . بلى توهين عمدى ، اهانت مذهبى .\r\nزيرا شايد اهالى مملكت به قدر كفايت از مقياس بهت‌آور خرابى اوضاع آستانه مطلع نباشند .\r\nليكن ما كه تا درجه‌اى از اوضاع رقت‌بار آنجا خبر داريم و ناله‌هاى تأثرخيز اشخاص\r\n\r\n","description":"","footnote":"","page_name":" 5991 ","page_number":125},
  {"content":"\r\n\r\nبىغرض و مطبوعات خراسان را در اين ده دوازده سال اخير خوانده‌ايم تا اندازه‌اى ملتفت هستيم كه چه اوضاع خجلت‌بارى در آن آستان قدس حكم‌فرماست . توهين عمدى ، اهانت مذهبى .\r\nسالى چندين صد هزار تومان عايدات نقدى ، سالى چندين ده هزار بلكه صد هزار خروار جنس ، سالى چندين صد هزار تومان كه زوار آن حضرت با خلوص نيت نتيجهء فعلى و دسترنج خود را براى خدام و متوليهاى گوناگون ( از نجم و اختر التوليه تا امين و باختر التوليه ) مىبرند براى فسق‌وفجور ، براى تفتيش و تجمل آنها كفايت نمىكرد .\r\nاخيرا يعنى از ده سال به اين طرف حضرت رضا ( ع ) مقروض شده بود . بيچاره ورشكست شده بود . خرج‌ودخل امام رضا ( ع ) كفايت نمىكرد . سيصد چهار صد هزار تومان قرض پيدا كرده بود . به كى به بانك روس ، به بانك شاهنشاهى انگليس ، به تجار رباخوار . همه‌ساله در بودجهء آستانه مبلغى به نام فرع پول كه حضرت مديون است داده مىشود . اين تنزيل دادن به نام حضرت رضا ( ع ) با مهر آستانه ، با ثبت و دفتر آستانه ، به خط و امضاى مستوفى و متولى آستانه جز اين مفهومى نداشت كه اين غارتگران بىوجدان در مقابل مرقد شريف حضرت ايستاده و خطاب نمايند .\r\nاى حضرت رضا ( ع ) ، اى كسى كه جدت تنزيل پول گرفتن و دادن هردو را حرام كرد و تو براى دين جدّت در غربت جان خود را نثار كردى امروز علىرغم تو و مخصوصا بر خلاف دين و مذهب تو ، به‌نام خودت ، به‌نام مرقدت به سرمايه‌داران خارجى و داخلى فرع پول داده و مبلغى از بابت استقراض شهوات نفسانى و ازدياد ثروت نامشروع خود مىنمائيم .\r\n( اين اوضاع و اين متوليان آستانه از يك حيث ( از حيث عمل به خلاف ادعا ) تا درجه‌اى بىشباهت به پاره‌اى سوسياليستهاى طهران نبودند كه در همان حالتىكه خود را سيوسياليست و ليدر جمعيت و مروج عقيده و مرامى مىدانستند كه انتفاع از دسترنج ديگران به وسيلهء پول و سرمايه به مذهب آنها كفر و زندقه است زندگى و معاش آنان از مرابحهء پولى تأمين مىشد كه به وسايل نامشروع فراهم كرده بودند ، يعنى مخالفين عقيدتى و حزبى سرمايه يا رنج سرمايه و دسترنج ديگران بر ثروت خود مىافزودند . )\r\nمفاسد امور آستانهء قدس و خرابيهاى متراكمى كه پيوسته بر وسعت خود افزوده نه بقدرى است كه بتوان شرح داد و اين مسائل كلياتى است كه مىتوان براى فهم مقياس خرابى اوضاع آنجا و درجهء وقاحت متصديان موروثى امور آستانه بيان كرد و اگر جزئيات آن را شرح دهيم حقيقتا همه‌كس متصديان مزبور را لايق شديدترين مجازات خواهد دانست .\r\n( پايان مقالهء ايران )\r\n\r\n","description":"","footnote":"","page_name":" 5992 ","page_number":126},
  {"content":"\r\n\r\nدراين‌جا مدح و ثنائى از رئيس الوزرا مىكند كه شايد ديگران هم اين مطالب را مىدانستند ، ليكن فقدان شجاعت ، فقدان حس وظيفه‌شناسى ، بالاخره فقدان سجيهء زمامدارى كه بتواند خويشتن را لايق انجام چنين امرى بپندارد مانع از اجراى اصلاحات مىگرديد .\r\n\r\nتشكيلات وزارتخانه‌ها\r\nدر جريدهء « وطن » در تحت مقالهء « ضعيف طعمه قوى مىشود » شرحى نگاشته كه اين تشكيلات وزارتخانه‌ها چون كميسيون آن از خود همان اعضاء و اجزاء سابق همان وزارتخانه است نتيجهء مطلوب را نمىدهد . اينها فقط براى كسر بودجه همان مردمان فقير وزارتخانه را از قبيل ثبات و ضباط ، سرايدار ، فراش ، پيشخدمت را خارج نموده‌اند كه هيچ تقصيرى نداشتند و براى شام شب هم معطل و سرگردان هستند و مىنويسد مسلم است خرابيهاى گذشته تنها به دست رؤسا و اشخاص با نفوذ وزارتخانه‌ها بوده است .\r\nاشخاص درجهء دوم و سيم قدرت خيانت نداشتند ، قدرت غارتگرى نداشتند . آنچه بوده است به دست رؤسا و اشخاص درجهء اول واقع شده . حاليه هم كه آنها ارباب حل و عقد بشوند يقين است اعمال گذشتهء خودشان را پرده‌پوشى كرده راضى به افشاى كارهاى خلاف خود نخواهند شد . اگر به دقت‌نظر در بعضى از وزارتخانه‌ها از قبيل عدليه و ماليه ، تحديد ، معارف ملاحظه كنيم مىبينيم يك نفر از اشخاص كه حقوقات گزاف داشته‌اند با سابقه‌هاى بد از آنجا خارج نگرديده‌اند . تماما در سر كارهاى خودشان هستند . فقط يك مشت ضعفا و اشخاص بىپناه را از كار خلع كرده‌اند كه به نان شب احتياج دارند . اين اشخاص اگر چنانچه اصلاح و مرمت را پىبرده بودند و توانائى آن را داشتند كه علت را آشكار كنند و از خرابى جلوگيرى نمايند در اين سنوات گذشته كه هريك از آنها در وزارتخانهء خودشان داراى اقتدار و نفوذ كلى بودند قدمى را به اصلاح برمىداشتند و سخنى از خرابيها به ميان مىآوردند . هرگاه مىگفتند ما در هردوره گفتيم هيئت دولت اظهارات ما را قابل‌توجه قرار نمىداد اولا اين اظهار آنها بىمدرك است و فقط ادعاست . ثانيا با علم به خرابى و غارتگرى از بيت المال ملت به نام حقوق و غيره ديگران مىكردند . آن اشخاص درجهء اول چرا خودشان را در رديف غارتگران محسوب داشتند و قسمتى هم آنها اخذ كرده و شركت در خيانت به اين مملكت و ملت مىنمودند و خود را از كار خارج نمىكردند تا در رديف غارتگران محسوب نشوند .\r\n( پايان مقالهء وطن )\r\n\r\n","description":"","footnote":"","page_name":" 5993 ","page_number":127},
  {"content":"\r\n\r\n\r\nمواد الكلى\r\nبرحسب حكم رياست وزرا ترتيب مواد الكلى كلية انحصار به بلديه دارد كه براى ادويه‌جات و صنعت تهيه نموده كه از روى قاعده و قانون بدهد . جز الكل متيليك كه آزاد است . تمام شيرك‌چيها مواد الكلى خود را بايد به بلديه تحويل داده و از روى نرخى كه معلوم مىدارند به تدريج قيمت دريافت كنند . در ساير ولايات پس از تشكيل بلديه‌هاى قانونى اين ترتيب جارى خواهد شد ( مزين السلطان مىگفت عرق را بطرى پانزده هزار در طهران مىفروشند ) .\r\n\r\nشريف الدوله\r\nقولى گفتند شريف الدوله حاكم كردستان را هم دستگير نمودند . شريف الدوله كاشى است در اين دوسه سال دويست سيصد هزار تومان در كردستان منافع برده كه سابقا حكام خيلى معتبر ده سال اگر فرمانفرماى فارس بودند نمىبردند .\r\nسفير بولشويكى روزهاى جمعه تفرج پارك اتابيك را كه سفارت روس است آزاد نموده مردم بروند . خودش روزها تنها توى ميدان توپخانه و ساير خيابانها قدم مىزند « تواريش » پيدا كند .\r\n\r\nاروپا\r\nقشون سرخ مملكت گرجستان را تصرف كرد ، تفليس فتح شد . تمام متمولين و اشخاص محترم باشرف به اسلامبول فرارى شدند . يك زن در دمشق يازده اولاد آورده مادر و اطفال يازده‌گانه زنده مانده‌اند . بين اسلامبول و آنقوره احتمال اتحاد و اصلاح مىرود . پارلمان اطريش رأى داده است كه مملكت آنها جزو اتحاد ژرمن شود . دولت فرانسه ، رمانى ، يوگواسلاو ، چكواسلاوك ميل ندارند و مادهء 88 معاهدهء سنت ژرمن را مستمسك قرار مىدهند كه بدون رضايت مجمع اتفاق ملل اطريش نمىتواند استقلال خود را از دست بدهد . للويد جرج گفته است حكومت بريطانياى كبير مايل است هميشه معاهدهء ورسايل را محترم بدارد اعم از آن‌كه در يك مورد برطبق منافع متفقين باشد در مورد ديگر بر عليه آنها . لهستان به ضبط اراضى متنازع فيه پرداخته و انگلستان نمىتواند تحمل نمايد . در سر اين حرف جرايد فرانسه و بلژيك ، خيلى بسط مقال داده‌اند . اما جرايد آلمان اهميت بزرگى به اين بيان مىدهند . براى سيلزى يا ساير ملل كوچك حتى ملل نيم وحشى و وحشى و استقلال آنها آنقدر سينه سپر مىكنند و كمك و استعانتها\r\n\r\n","description":"","footnote":"","page_name":" 5994 ","page_number":128},
  {"content":"\r\n\r\nمىكنند اما براى مملكتى مثل ايرلند احدى دم نمىزند و هيچ‌كدام كمك و حمايتى ندارند .\r\n\r\nمداخل به اسم دار الايتام\r\nكلنل ما پس از پيغامات به توسط شيخ محمد حسن امير محترم را نزد امير نصرت فرستاد . پريروز خودش رفت در محمدآباد خرّه ملاقات واقع شد ، روز ديگر آمد . از مذاكرات كسى مسبوق نشد . اما از تقديمات چرا . چهاراسب اعلى و دو هزار تومان پول آقاى كلنل ، يك اسب و پانصد تومان آقاى امير محترم گرفت . هرپولى را كه كلنل دريافت مىكند كلاه‌شرعى آن دار الايتام است حتى پول قمارخانه‌ها . البته به طريق اولى اين پول حلال خاص مختص همان‌جاست . خداوند انشاء اللّه اين ايتام را كه جز پرى و اجنه از چشمان ما مخفى هستند براى كلنل و اجزاء او حفظ فرمايد كه متصل براى آنها پول برسد . واقعا عجب روزى زيادى هم دارند كه از هرگوشه و كنار پول حلال طيب طاهر براى مصارف آنها مىرسد . البته ايتامى كه مثل كلنل منوچهر خان پدر روحانى و جسمانى داشته باشند روزى فراوان و قسمت زيادى از منابع ثروت مردم دارند . خداوند كلنل را از پدرى و آنها را از فرزندى نگيرد .\r\n\r\nآمدن رعاياى برزلجين\r\nشب پنجشنبه 18 رمضان ، پنجم جوزا - ظهر از خواب برخاستم . حاجى صاحب‌خانه شفقت كرده بنا فرستاده بود حوض ما را بسازند . بيرون رفتم ديدم قريب صد نفر رعاياى برزلجين صف كشيده‌اند . جويا شدم چه واقعه‌اى جديدى رخ داده . گفتند چندين سوار با بعضى از خوانين برزلجين آمدند . پس از آن‌كه اغلب را كتك زدند يكصد و پنجاه تومان پول گرفتند در انبار را شكستند ، مبلغى غله و يونجه بردند . مقدارى برنج ، روغن ، نان گرفتند . ما هركدام از يك‌گوشه فرار كرديم و به شهر آمديم .\r\n\r\nفرمايش حاكم\r\nمن كه شرط با خودم نموده‌ام تا خيلىخيلى مجبور نشوم خدمت حكومت نروم رعايا را با كربلائى محمد على لله نزد حاجى على اكبر خان معاون فرستادم بلكه او چيزى حالى شود و كارى كند كه ما از دست خوانين گرسنه كه قزاق را مستمسك قرار داده‌اند خلاص شويم . آنها رفتند من مسجد شاه رفتم . هنگام بيرون آمدن لله و چند نفر از رعايا آمدند گفتند همه مطالب را گفتيم و منتظر بوديم حكم كند مأمور روانه دارد كه جواب داد\r\n\r\n","description":"","footnote":"","page_name":" 5995 ","page_number":129},
  {"content":"\r\n\r\nشما اين مطالب را عريضه كنيد . من عريضه را براى كماندانى مىفرستم . لله مىگويد اين كه كارى نشد . اگر عريضه به كماندانى بود كه خودمان بلد بوديم . گفت پسره زيادى حرف نزن ، قانون ما اين است . باز من گفتم دزد ، غارتگر توى ده ما ريخته چه ربط به قزاق دارد .\r\nگفت همان است كه گفتم . برويد نوبت ديگران است . ما بيرون آمديم . در صورتى كه مثل ما عارض آنجا بود . حماميها را خواست و من مىشنيدم كه گفت زير آب خزانه‌ها را زديد .\r\nهمه ما عارضين به‌هم نگاه كرديم كه ما را سرگردان گذاشته و به عرض ما نمىرسد ، صحبت آب حمام مىكند .\r\n\r\nامير مقتدر طالش\r\nدر راه شنيدم حكومت براى كار امير نصرت امروز صبح طهران رفته موثق ديوان را هم با خود برده است . خانهء نواب عاليه افطار دعوت داشتم سر افطار ميرزا على اكبر داماد رفعت السلطان گفت امير مقتدر طالشى با سه هزار نفر سوار و پياده خودش رشت رفته ملحق به ميرزا شد ( اينها از ترس خود كه مثل جهانشاه خان خفه‌گير نشوند مىروند آنجا ) .\r\n\r\nشايعهء استعفاى سيد ضياء\r\nبازگفت در شهر عصرى شهرت داشت رئيس الوزرا كناره‌گيرى كرده از كناره‌گيرى او تشويشى نيست جز اين‌كه عملياتش اسباب زحمت بعد مىشود . اگر اين عمليات از او سر نزده بود مثل ساير رئيس الوزراها مطلبى نبود و جزو مطالب عادى مملكت ما محسوب بود .\r\n\r\nحكومت جديد : خدايار خان\r\nپس از افطار و صرف چاى من رفتم پاى تلفن كه با حاج على اكبر صحبت بدارم . تلفن خانه جواب داد تلفن ادارهء حكومتى تعطيل شده است . تلفن اطاق حكومت را مىخواهيد بدهيم . من گفتم حكومت كه مىگويند طهران رفته . گفت حاكم جديد . با تعجب پرسيدم حاكم جديد كيست . گفت و اللّه درست نمىدانم . يك صاحب‌منصب قزاق است كه غروب وارد شد . من فورا رفتم بيرون و به رفعت السلطان مژده دادم كه خيلى خوشحال شد . آن‌وقت رفتم اطاق اسمعيل خان كه كاغذ براى ده بنويسم . اسمعيل پس از دادن قلم و كاغذ ، من جلوى ميز نشستم كه بنويسم .\r\n\r\n","description":"","footnote":"","page_name":" 5996 ","page_number":130},
  {"content":"\r\n\r\n\r\nعزل سيد ضياء و آمدن به قزوين\r\nاسمعيل گفت من اطلاعاتى بهتر از عزل حاكم دارم . من قلم را زمين گذاشته گفتم بگو .\r\nگفت مقارن ظهر رئيس الوزرا را از طهران وارد كماندانى خيابان كانطور نمودند . فقط بقدرى معطل داشتند تا اتومبيل تازه‌اى آوردند و بنزين و روغن ريختند حاضر شد به سمت همدان . از آنجا يك‌سره قراتو و به دست انگليسها بدهند . معلوم است از شنيدن اين خبر به اين مهمى براى هركسى انديشه و تفكر روى مىدهد . من پس از مقدارى فكر باز پرسيدم علت و جهت را مىدانيد ، سابقه بود يا نه ؟ گفت اسمايث دو روز است طهران رفته سابقهء ديگرى نداريم . فقط گفتند هنگامى كه به وزارتخانه مىرفت قزاق او را به سمت قزاقخانه برد و از آنجا فورا به سمت قزوين حركت دادند . پس از نوشتن كاغذ از خانه حركت كرديم براى خيابان . در راه حدسها زديم .\r\n\r\nتصورات سيد ضياء\r\nاو تصور مىكرد براى آن سردار سپه را از دويزيون قزاقخانه عزل يا دور كند رئيس الوزرا خواهد شد . بعد همان كاظم خان را رئيس ديوزيون مىكنند . يك قدرى گذشت سردار سپه را هم مثل سيد ضياء ( من تصور مىكردم سيد ضياء سردار سپه را زمين خواهد زد . انگليسها چون اين آدم چيزفهم و فعال و كاركن است بر او كه يك آدم بىسواد عادى است ترجيح مىدهند . اما تصور من به كلى عكس آن شد . ) . باز خيال مىكردم شاه و سردار سپه يا سردار سپه تنها پول زيادى مخفيانه از پسرهاى شيطان فرمانفرما و سايرين گرفته و اين رنگ را روى كار آورده است . يا آن‌كه به كلى تغيير پلتيك انگليس داده و سيد ضياء فعال را مخالف پلتيك خود ديده خواسته است مثل سردار سپه مرد عادى را روى كار بياورد . علىاىحال دست انگليس توى كار است و اگر شتاب نكنيم چند روز ديگر مطالب به‌خودىخود معلوم و آشكار مىشود و حقايق از پس پرده بيرون مىآيد .\r\nچيزى كه هست امروز قزاقخانهء ما هم حكم غلامان ترك اواخر عهد خلفاى بنى عباس يا حكم ينگى چريهاى دربار سلاطين ترك را پيدا كرده . هركار بخواهند مىتوانند انجام بدهند .\r\n\r\nخدايار خان حاكم قزوين\r\nشب شنبه 20 رمضان المبارك - امروز عصر با آقاى رفعت السلطان ديدن خدايار خان سرتيپ حاكم نظامى جديد رفتيم كه فعلا در همان عمارت سردار منزل دارد . صحبت از\r\n\r\n","description":"","footnote":"","page_name":" 5997 ","page_number":131},
  {"content":"\r\n\r\nتشكيل بلديه بود . اما اجزائى را كه براى تهيهء آن دعوت نموده بودند چندان دقت نشده بود و عادى بودند . خدايار خان ده سال قبل در موقع وزارت داخلهء قوام السلطنه براى گرفتن سوار امنيه به‌جاى قراسوران قزوين مأمور بود . در قضيهء طغيان عزيز اللّه خان و حبيب اللّه خان مأمور سركوبى آنها شد . گفت پنجاه سال دارم و از جوانى در قزاقخانه بودم . به نظر آدم بدى نيامد . هركس به‌جاى كلنل بيايد از او بهتر خواهد بود . من نمىدانم اين آدم چه خميره و چه عنصرى بود .\r\nاين دو روز من هرقدر كنجكاوى كردم از وضعيات طهران مسبوق نشدم . خبر به كلى سانسور است . هيچ اعلان و بيانيه و تلگرافى هم منتشر نشده است . فقط اسمعيل خان گفت كه كلنل كاظم خان هم با رئيس الوزرا بود و كاپيتان « ايلنيك ورس » به من گفت ما مجبور شديم پول دادن به قزاقخانه را مداومت بدهيم . كلنل اسمايث هم از طهران نيامده است .\r\n\r\nياد خوب از سيد ضياء\r\nايران نفرين كرده است . ايران بدبخت است . پس از چهارده سال مشروطيت تازه يك رئيس الوزرائى به دست آورده بود كه همه عيوبات را مىدانست ، همه اصلاحات را بلد بود . چنانچه در اين مدت سه ماه ( درست چهارم حوت به مسند نشست چهارم جوزا برخاست ) هزار كار كرد و شالودهء هزار كار ريخت . افسوس كه مجال ندادند آنچه نقشه كشيده به انجام برساند . عيب مملكت ما و هرمملكت بىعلم بىتجربه اين است كه هركس جانشين او شود هو به هو ، نقطه‌به‌نقطه برعكس و برضد او كار خواهد كرد . مثلا او نهى از مسكرات نموده است جانشين او اجازه خواهد داد . او عوارض براى بلديه تحميل نموده قايم‌مقام او برهم خواهد زد . آقاى ميرزا على اكبر خان خراسانى مدير روزنامهء « ايران » هم كه حاضر است هربدى را به لباس خوب و هرخوبى را به لباس بد درآورد كه هرخواننده‌اى مبهوت بماند . بارى گمان نمىكنم ايران مثل اين آدم رئيس فعال كاردان شجاعى به خود ببيند .\r\n\r\nحقوقهاى والى و حاكم\r\nجديدا تشكيلات وزارت داخله را در روزنامه نوشته بود . سواى دواير مركز حكومتها را هم به درجات درآورده . بدين‌طريق والى درجهء اول ماهى يكهزار و پانصد تومان ، درجهء دوم يك هزار و دويست تومان ، حاكم درجهء اول هشتصد تومان ، دوم ششصد تومان ، سوم چهارصد تومان ، چهارم دويست و پنجاه تومان ، پنجم يكصد تومان ،\r\n\r\n","description":"","footnote":"","page_name":" 5998 ","page_number":132},
  {"content":"\r\n\r\nنايب الحكومه درجهء اول هفتاد و پنج تومان ، دوم پنجاه تومان و براى هريك حكام على قدر مراتبهم به احتياج محلى مدد معاش هم داده مىشود . با وصف آن‌كه نايب الحكومه‌هاى بلوكات هم داراى مواجب شدند و چند اداره هم در مركز علاوه قريب سه كرور تومان از بودجهء سابق گرديد .\r\n\r\nبلديهء شهرها\r\nدر باب بلديهء ولايات و مالياتهاى جديد كه به عموم شهرها تحميل شده تلگرافاتى به ولايات مىشود كه بلديه و نظميه كه براى امنيت و تعيش شهريها تشكيل مىيابد .\r\nمصارف و مخارج آن را نبايد دهاتى يا اهالى شهرهاى ديگر بدهند . هركس مايل است شهرش امن و زيبا شود لابد است خودش مصارف آن را بدهد . مالياتهاى جديد كه اهالى شهر بايد بدهد براى تعيش و امنيت خود اهالى آن شهر است . مطلبى است منطقى و بقاعده . من ميل دارم كوچه‌ام روشن باشد ، آب‌جارو باشد ، آژان مستحفظ داشته باشد چه مربوط به الموتى يا قاقازانى دارد كه سالى يك مرتبه رنگ شهر را نمىبيند ، يا چه ربط به وجه گمرك بندر ابوشهر دارد كه به مصرف چراغ شهر قزوين برسد . من اگر تنقيدى در روزى كه اعلان اين مالياتها شد نمودم نمىدانستم براى مصارف بلديه است .\r\nو الا هرگز تنقيد نمىكردم . چيزى كه هست مردم خيلىفقيرند و به واسطهء پريشانى استنكاف دارند . وقتى كه در خانه چراغ ندارد كوچهء روشن را لازم ندارد .\r\n\r\nآزادى زندانيان\r\nبه‌هرحال چنين رئيس الوزرائى كه درد و دارو را بداند تاحال نصيب ايران نشده بود ( در مشروطه ) . اين را هم‌كه نگذاشتند و هركس به‌جاى او بيايد باز تكرار مىكنم كه عكس او رفتار خواهد كرد و اين سجيهء ايرانيها است . چنانچه شهرت دارد تمام محبوسين مرخص شدند . شعاع الدين ميرزا نوشته بود فرمانفرما و اولادش آزاد شدند .\r\nقبل از كناره‌گيرى يا اخراج رئيس الوزرا .\r\n\r\nتعيين درجات حكمرانان\r\nاما در تعيين درجات حكمران عقيدهء من اين‌طور است كه به‌جاى والى درجهء اول فرمانفرما معين مىكردند . مثل فرمانفرماى آذربايجان يا فارس و خراسان و غيره ، درجهء دوم را والى مىگفتند والى يزد - رشت - مازندران و غيره ، حاكم درجهء اول براى خمسه و قزوين و غيره ، درجهء دوم قم - كاشان - سمنان - دامغان و غيره ، نايب الحكومهء درجهء اول\r\n\r\n","description":"","footnote":"","page_name":" 5999 ","page_number":133},
  {"content":"\r\n\r\nبراى بلوكات بزرگ كه قصبه يا كرسى دارا باشد ، درجهء دوم براى بلوكات جزو كه داراى كرسى و قصبه و شهرچه نباشد .\r\n\r\nوزارت ايلات\r\nباز من عقيده داشتم چنانچه براى صحيّه و خيريّه وزارتخانه معلوم نموده‌اند براى ايلات هم وزارتخانه معلوم مىشد كه اين قوم را به راه تمدن هدايت مىكرد . حالا كه معلوم نيست اوضاع چيست و چه مىشود . پيشنهادهاى من هم بىموقع واقع شد .\r\n\r\nتجليد روزنامهء ايران\r\nروزنامه‌هاى « ايران » اين سه ماههء تصدى سيد ضياء الدين را من دادم جلد كنند و نگاه مىدارم تا مقياس فعاليت او با گذشته و آينده معلوم خوانندگان گردد .\r\nشب چهارشنبه 23 رمضان ، يازدهم جوزا ، اول جون - هوا دو روز است گرم شده .\r\nشبهاى احيا مشكوك بود اما گفتند شهود از رودبار و تلگراف از شهرهاى ديگر آمده است كه دوشنبه اول ماه بوده است .\r\nاما اخبارات - سيد ضياء بواسطهء بىالتفاتى باطنى شاه و مخالفت جدى سردار سپه منفصل شد . محققا كاظم خان و اپيكيان ارمنى رئيس بلديه همراه او بودند . كاظم خان چنين شهرت دارد [ كه 
  ] از بين راه فرار نموده است .\r\n\r\nدستخط شاه\r\n« ايران » مورخه پنجشنبه 18 رمضان - دستخط اعليحضرت همايونى كه ديروز چهار جوزا به عنوان عموم ولات و حكام تلگرافا شرف صدور يافته است .\r\nحكام ايالات و ولايات - نظر به مصالح مملكتى ميرزا سيد ضياء الدين را از رياست وزرا منفصل فرموديم و مشغول تشكيل هيئت وزراء جديد هستيم . بايد كمال مراقبت را در حفظ انتظامات به عمل آوريد و مطالب مهمه را مستقيما به عرض برسانيد .\r\n\r\nمقام موقت سردار سپه\r\nبطورى كه اطلاع يافته‌ايم برحسب امر ذات مقدس ملوكانه تا موقعى كه رئيس الوزراء جديد معين شود انتظامات دار الخلافه به عهدهء آقاى سردار سپه وزير جنگ و رئيس ديويزيون قزاق محول گرديده و كما فى السابق ادارهء امور شهر و اطراف تحت‌نظر ايشان خواهد بود .\r\n\r\n","description":"","footnote":"","page_name":" 6000 ","page_number":134},
  {"content":"\r\n\r\n\r\nحركت سيد ضياء\r\nبرحسب اجازهء اعليحضرت شهريارى آقاى سيد ضياء الدين روز گذشته چهار ساعت قبل از ظهر از طهران حركت نموده از طريق بغداد به سمت اروپا عزيمت خواهند نمود .\r\n\r\nمشار الملك وزير دربار\r\nآقاى مشار الملك وزير دربار - در به دو رياست‌وزرايى سيد ضياء الدين و گرفتارى شاهزادگان و ديگران شاهزاده موثق الدوله وزير دربار به شاه بعضى گستاخيها نموده بود ، پس از آن‌كه شاه امر به سكوت مىفرمايند او استعفاى خود را تقديم مىكند و مشار الملك وزير دربار مىشود .\r\nاز جانب اعليحضرت همايونى به كليهء آقايان معاونين وزارت‌خانه‌ها امر نموده‌اند كه تا انتخاب رئيس الوزراء جديد و تعيين وزرا در وزارتخانه‌هاى خود حاضر شده و مشغول كار بوده و به وظائف خويش ادامه دهند .\r\nديروز آقاى مشار الملك به عمارت بادگير كه محل تشكيل جلسهء هيئت وزرا و كابينهء رياست وزرا مىباشد تشريف آورده بعضى دستورات راجع به كارهاى هيئت را دادند و مقرر داشتند كسى از اعضاء و اجزاء حق و رود ندارند و يك نفر از اعضاى كابينه در اطاق جداگانه نشسته كاغذ و تلگرافات واصله را دريافت دارند . امروز مقرر نمودند كه آقاى ميرزا حسن خان [ مشار الملك 
  ] در دربار حاضر شده تلگرافات و راپرتهاى مهمه را از نظر ايشان بگذرانند كه به حضور اعليحضرت همايونى ارسال دارند .\r\n\r\nاعلان حكومت‌نظامى\r\nچون روز سه‌شنبه در بعضى از مساجد به توسط بعضى از آقايان وعاظ و اشخاص متفرقه مذاكراتى شده بود از طرف حكومت‌نظامى طهران روز گذشته اعلانى منتشر گرديد و مىنويسد كه چون اصلاح اين قبيل امورات از وظائف دولت است دخالت اشخاص غير ، بىقاعده و مخالف با ترتيبات حكومت‌نظامى است . لهذا اكيدا قدغن مىشود ادامهء اين اقدامات از اين تاريخ به بعد عموما موقوف و مذاكرات خارج از وظيفه را متروك نمايند . مرتكبين خلاف مفاد اعلان مورد مؤاخذه و مجازات سخت خواهند گرديد . ( هيچ ديده نشده بود كه اعليحضرت در دستخط تغيير وزرا لفظ منفصل فرموديم را مرقوم دارند و خود اين عبارت بىمرحمتى شاه را مىفهماند . ) . حكومت‌نظامى طهران با محمود خان سرتيپ قزاق است .\r\n\r\n","description":"","footnote":"","page_name":" 6001 ","page_number":135},
  {"content":"\r\n\r\n\r\nتوقيف كلنل منوچهر خان\r\nكلنل منوچهر خان را بين راه خدايار خان به دست دو نفر قزاق مىدهد و در قزاقخانه توقيف مىكنند . هيجده هزاروچهارصد تومان مطابق صورت كه اينجا گذاشته بوده پول گرفته و خرجى هم معادل آن قدرى كمتر نموده . حالا آن مخارج قبول شود يا نشود معلوم نيست . از اين پول مبلغى مطالبات دولت و مردم بود كه او به ميل خودش خرج كرده است . گفتند چهارهزارتومان هم در اتومبيل همراه خود داشته . موثق كه با خودش رفته بود ، امجد الوزاره و قروه‌اى و شاهرودى و ديگران هم اين دوروزه طهران رفتند كه تظلم نموده پول خود را بلكه بگيرند . تلگراف تشكر و تظلمى هم در كار به مهر رساندن هستند كه به شاه مخابره نمايند .\r\n\r\nتلگراف سردار سپه\r\nكلنل اسمايث آمد و فورا به سمت منجيل رفت . عصر دوشنبه اسمعيل خان گفت تلگرافى به اينجا و منجيل از جانب سردار سپه مخابره شده بود به اين مضمون : صاحب منصبان انگليسى جديد الورود كه خود را به اسم معلمى معرفى نموده‌اند دولت سابقه به حال آنها ندارد و جدا از مداخلات آنها ممانعت نمائيد . امير موثق پس از وصول اين تلگراف به طهران رفت .\r\n\r\n R . K .  رضا خان\r\nاسمعيل مىگفت از دهان كاپيتان ايلينك ورس پريد كه  R . K .  را بايد نابود كرد . ( آر .\r\nكى . كنايه از رضا خان است . ) به كاپيتان پوكوك كه متعاقب قشون انگليس رفته و متصل اسلحه و مهمات از آنها گرفته و روانه مىكند تلگراف شد خريد و ارسال اسلحه را موقوف نمايد .\r\n\r\nروح مملكت دست انگليس است\r\nباز اسمعيل مىگفت جنرال قونسل روس كه از طريق منجيل آمد و ديده بود كه كلنل هدل‌سن قزاقها را به طرز انگليسى تعليمات مىدهد در طهران به سفير گفته و آنها شكايت نموده‌اند كه همه قشون شما دارد انگليسى مىشود . ماليهء شما هم كه انگليسى شده . روح مملكت به دست انگليس است و اين بر خلاف معاهدهء ماست . حتى گفته هرقدر اسلحه و مهمات لازم باشد ما بدون پول و مجانى مىدهيم .\r\n\r\n","description":"","footnote":"","page_name":" 6002 ","page_number":136},
  {"content":"\r\n\r\nاسمعيل بازمىگفت بغض انگليسها با سردار سپه زياده از حد تصور شده است . يا او را ترور مىكنند يا احتمال مىشود داد كه عدهء قزوين مخالفت ، حتى جنگ با او كند .\r\nاسلحه و توپ و مهمات قزوين هم خيلىخيلى زياده از طهران است .\r\n\r\nرياست‌وزرائى قوام السلطنه\r\nديشب ساعت دوازده فرنگى تلگرافى از اعليحضرت به حكام ولايات و ايالات شرف صدور يافته بود كه قوام السلطنه را به رياست وزراء انتخاب و امر به تشكيل كابينه داديم . تلگراف ديگرى از خود آقاى قوام السلطنه مخابره شده بود كه با وجود آن‌كه تازه رسيده بودم و كسالت مزاجى داشتم به فرمان اعليحضرت اقدس شهريارى ناگزير از تقبل رياست وزرا شدم و همين چندروزه كابينهء خود را تشكيل خواهم داد . ( اولاد معتمد السلطنه خوشبخت هستند . از حبس عشرت‌آباد بيرون آمد و رئيس الوزراء شد . )\r\n\r\nاميد به قوام السلطنه\r\nمن و جمعى خيلى نگران بوديم مبادا باز امثال مشير الدوله ، مستوفى الممالك يا از قبيل سپهسالار و سپهدار رئيس الوزرا شوند ، همانها كه هزار دفعه امتحانات نالايقى و [ عدم 
  ] فعاليت و كفايت خود را داده‌اند . اما پس از آن‌كه انتخاب اين آدم خبرش رسيد زياده مسرور شديم ، زيرا قوام السلطنه شخص باكفايت فعال چيزفهم لايقى است . در حكومت خراسان هم عرضه و كفايت خوبى خرج داد . اگر طمع را كم كند بينى و بين اللّه بهتر از او نداشتيم و مىتوان به آتيه اميدوار بود ، خصوصا سن او چندان زياد نيست . دماغ كار دارد . مايل به شهرت و افتخار خود است . قوام السلطنه گمان مىكنم چهل و سه چهار سال داشته باشد . بعضيها كه آگاهى به حال او داشتند مىگفتند بعضى اخلاق و كارهاى او بهتر از وثوق الدوله است .\r\nامشب اول شب تلگرافا خبر رسيد كه عموم محبوسين مستخلص شدند . براى استخلاص سه نفر محبوس اينجا هم تلگراف رسيده كه خدايار خان با رئيس تلگرافخانه باغ امجديه آمده تبليغ نمودند و آنها گفتند ما تا عيد فطر اينجا خواهيم بود .\r\n\r\nقرارداد معلمين انگليسى\r\nچون سردار سپه ، پاشاى ينگيچرى ما تلگراف نموده معلمين انگليسى سابقه ندارند لازم است مواد قرارداد آنها كه اسمعيل خان ترجمه نموده بود تا آنجا كه در ذهن خود دارم بنويسم : مدت كنترات دو سال و سه ماه كه اين سه ماه ايام مرخصى آنهاست .\r\n\r\n","description":"","footnote":"","page_name":" 6003 ","page_number":137},
  {"content":"\r\n\r\nصاحب‌منصبان پنج درجه هستند : درجهء اول ماهى نهصد تومان كه فقط هدل‌سن امروز از درجهء اول مستخدم است . 2 - هفتصد تومان 3 - ششصد تومان 4 - پانصد و يك تومان 5 - چهارصدتومان . به هريك مقررى يك ماه براى تهيهء لباس و ملزومات منزل و غيره مقدمتا و انعاما داده مىشود . يك اسب‌سوارى با يك‌دست زين يا دويست تومان قيمت آن . در موقع مسافرت تا درجهء سيم روزى سه تومان فوق العاده ، چهارم و پنجم دو تومان .\r\nدر موقع مجروح شدن يا كشته شدن به تفاوت چند سال مقررى آنها به بازماندگان داده شود . اگر دولت ايران آنها را خارج كند [ بايد 
  ] وجه تمام كنترات را بدهد . خودشان استعفا بدهند و بروند به عهدهء خودشان است . عليق اسب ، مواجب مهتر ، روشنائى ، سوخت زمستان به عهدهء دولت است كه اسمعيل مىگفت آن هم از سى تومان الى پنجاه تومان خواهد شد . در مدت نه ماه بايد يك يادداشتى به فارسى بتوانند بنويسند كه مطلب آن به خوبى فهميده شود و الا اخراج خواهند شد . به دولت ايران صميمانه و صادقانه بايد خدمت كنند و خود را مستخدم حقيقى و تابع اوامر كلى و جزئى دولت ايران بدانند .\r\nعجالتا مىگفت چهارده‌نفر صاحب‌منصب وارد [ شده 
  ] و مستخدم است تتمه متدرجا از بغداد خواهند آمد اول طهران رفته كنترات را امضاء مىكنند بعد قزوين مىآيند اما تمام صاحب‌منصبان نخبه و قابل هستند . هركس را روانه نمىكنند . تلگراف از سردار سپه بوده است ، ببينم كابينهء جديد تصديق اين حكم را خواهد كرد يا آن‌كه دولت انگليس را ملعبه و بازيچه قرار داده روزى يك تصميم و فسخ تصميم را خواهد نمود .\r\n\r\nسفير بولشويك\r\nميرزا حسين خان فرزانه رئيس كابينهء ادارهء ژاندارمرى [ كه 
  ] با ماژر ابو الحسن خان و جهانشاه خان طهران رفته بود او مطلبى براى من حكايت مىكرد . سفير بولشويكى مسيو روتشتين شب مهمانى جشن تولد شاه در صورتى كه تمام سفراى دول متحابه و ايرانيها با لباسهاى مشعشع رسمى و كلاههاى پردار ، شمشيرهاى طلا حاضر شده بودند ايشان وارد شدند مثل يك ازبك ، كلاه زرد بسياركثيفى در سر ، يك نيم‌تنه از رنگ كلاهش به مراتب بدتر با يك شلوار تنگ كوتاه رنگ‌رو رفتهء كهنه ، به هركس هم تا مىرسيد دست مىداد و اظهار بندگى مىكرد ، بىاختيار به هيكل او مردم خنده مىكردند كه عمدا محض عوام‌فريبى خودش را به اين شكل ساخته بود .\r\n\r\n","description":"","footnote":"","page_name":" 6004 ","page_number":138},
  {"content":"\r\n\r\n\r\nديدار سيد ضياء با اعضا سفارت روس\r\nروزى كه سيد ضياء بازديد او رفته بود جمعى از خدام خودش را از منشى و آشپز و ناظر و جلودار به اين زبان معرفى كرده بود ، مثلا مسيو نوبف منشى زبردستى است ، مسيو لاويچ در علم طباخى مهارت تامى دارند ، مسيو پلف در علم شناسائى اسب و نگاهدارى آن عشق غريبى دارند . ديگر نمىگفت محرر من يا آشپز و مهتر من است . بعد ديده بود رئيس الوزرا دست به آنها نداده بود به آنها گفته بود به حضرت اشرف دست داده اظهار خدمت كنيد و رئيس الوزرا مجبور شده بود كه به آشپز و جلودار او دست بدهد . مىگفت موقعى كه كار ندارد توى باغ با اجزاء خود باغبانى مىكند ، بيل مىزند ، يا آب حوضها را بيرون مىريزد و پاك مىكند ، لانهء سگ درست مىكند . پس از آن‌كه پيشخدمت چايى مىآورد مىگويد بفرمائيد خودتان هم ميل كنيد . آشپز پس از آوردن غذا خودش هم كنار ميز نشسته مشغول خوردن مىشود . خانهء يكى از محترمين رفته پيشخدمت كه چاى را روى ميز گذاشته بود تواضع نموده و دست داده و اصرار كرده بود نزد من بنشين و چاى بخور .\r\n\r\nحرفهاى جهانشاه خان\r\nمن از جهانشاه خان پرسيدم [ كه 
  ] در راه چه كرد . گفت بيرون شهر ما او را آورديم نزد خودمان . همه را ساكت بود . شيرينى و خوردنى ماژر تعارف مىكرد نمىخورد ، مگر قدرى از گوشهء باقلوا جدا كرد و خورد . در كرج كه پياده شديم منزل ژاندارم بالاخانه بود .\r\nگفت كجا مرا از اين پله‌هاى سخت بالا مىبريد . شب را مانديم ما را احضار كرد . ديديم جورابهاى شاهسونى خود را بيرون آورده دانه‌دانه روى هم چيده ، روشلوار و شال‌كمر خود را سمت ديگر گذاشته پاهايش مثل پاى بوقلمون باريك و سياه ميان زيرشلوار سفيد غوطه مىخورد . ما نشستيم و تصور نمىكرديم اين آنقدر حراف باشد يا بتواند در اين موقع اين‌طور صحبت كند ، بنا كرد از خدمات خودش صحبت داشتن كه من جلو روسها را چنين گرفتم . با انگليسها چه قسم رفتار كردم . كجا را حفظ نمودم . چقدر در سرحدات خدمت نمودم . حالا هم خودم مىآمدم ، كسى مرا نگرفت و كسى نمىتوانست اگر مايل نبودم مرا بگيرد . روسها نتوانستند مرا بگيرند ، چه رسد به اينها .\r\nحالا مىروم تا چه پيش آيد . خدا بزرگ است .\r\n\r\n","description":"","footnote":"","page_name":" 6005 ","page_number":139},
  {"content":"\r\n\r\n\r\nپول راهى سيد ضياء\r\nيك مطلبى شهرت دارد كه توطئه‌اى در كار بوده كه پاى حضرت وليعهد داخل بوده .\r\nبه‌همين واسطه اجازه داده شده وليعهد چندى اروپا تشريف ببرند و باز مىگويند چون سيد ضياء بىچيز بود و در مدت تصدى هم يك پول از كسى نگرفته بود اعليحضرت بيست و پنج هزار تومان خرجى مسافرت به او دادند . بعضيها مىگويند اين انعام به توسط و درخواست سفير انگليس بوده . باز مىگويند ده هزار تومان هم به اپيكيان از وجوه بلديه داده‌اند .\r\n\r\nسيد ضياء و سردار سپه\r\nشب جمعه 26 رمضان - امروز عصر محمّد على خان پسر رفعت السلطان با عبد العلى خان پسر افخم الملك از طهران آمدند . محمد على خان با اسفنديار خان با دستهء سوار ژاندارم قزوين مستحفظ و اسكورت رئيس الوزرا بودند . محمد على خان هم آجودان آن دسته بود . اول پرسيدم چه غنيمت آورده است . گفت يك موزر . گفتم پول چه . گفت فقط اين مدت صد تومان انعام به من دادند كه خرج شد . درجهء وكيل اولى هم گرفته .\r\nعبد العلى خان را من يك‌دفعه نوشته بودم بيايد بلكه در قزاقخانهء اينجا كار بگيرد . رفيق و موقع به دست آورده آمده . اينها هم باز از وليعهد صحبت كردند كه با سيد ضياء توطئه داشته‌اند و به اروپا هم خواهد رفت . راست يا دروغ اين مطلب اشتهار دارد . پول هم محمد على خان گفت شاه به رئيس الوزرا داد ، ما ديديم به خانه‌اش حمل كردند .\r\nمىگفتند مسعود خان هم با سيد ضياء برهم زده بود و با سردار سپه شده بود . الان هم طهران است و احتمال كلى مىرود جزو كابينه بشود . سردار سپه اين اواخر ضد انگليس و آنگلوفيلها شده بود . چون شاه هم به واسطهء سختيهاى سيد ضياء و اطاعت نكردن به اوامر ملوكانه [ با او 
  ] چپ افتاد به تقويت سردار سپه او را از ميان برداشتند .\r\n\r\nكابينه و بلديه\r\nكابينه هنوز معين نشده است . اما سردار سپه مقتدرا مشغول كار خود است . از بلديه پرسيدم گفتند همه كارها معوق بود . گمان نمىكنم بلديه به آن عظمت داير بشود . ( من در روزنامه ديدم در ظرف دو روز هفتصد طفل بىباعث و بانى بلديهء طهران از كوچه‌ها جمع نموده و به دار الايتام سپردند . ) اينها مىگفتند تكدى در شهر موقوف بود و گدا ديده نمىشد .\r\n\r\n","description":"","footnote":"","page_name":" 6006 ","page_number":140},
  {"content":"\r\n\r\n\r\nلزوم بودن فقير\r\nحاجى آقا جمال مجتهد اصفهانى كه برادر مرحوم آقا نجفى معروف است در سر منبر مىگفت در مملكت اسلام فقير بايد باشد . من صبح بيرون مىآيم به كه صدقه بدهم .\r\nپس لازم است .\r\n\r\nمرده‌باد سيد ضياء\r\nآخوندهاى ما آنقدر سطحى هستند روزى كه سيد ضياء عزل شد مىگفت گداهاى توى مسجد كه تا آن‌روز جرأت تكدى نداشتند صدا به مرده‌باد سيد ضياء بلند كردند .\r\nمردم هم بعضى همراهى كردند . آژان ساكت كرد . باقى حرفها ماند موقع ديگر . مسجد رفتم آنها رفتند دكان سلمانى كه سروصورت خود را صفا بدهند .\r\n\r\nمذاكرات سياسى با مدرس و شيخ حسين در قزوين\r\nشب من « كرت » خود را براى نصير السلطنه فرستادم كه ميل دارم ديدن كنم ، وقت داد رفتم باغ امجد . در اطاق جنب راهرو جلوس نموده بودند . پائين اطاق دم در كه به باغ نگاه مىكند نصير السلطنه روى تشك سفيد خود نشسته بود . بالاى اطاق روى يك‌پتو كه به منزلهء تشك بود و يك متكاى چركى روى آن گذاشته بود آقاى مدرس نشسته بودند .\r\nسرش عمامه نداشت . عباى مشكى دوش داشت . احتراما عمامه به سرگذاشت . دو ذرع فاصله به آقا قليان بود كه نىپيچ به رسم قديم داشت و سر نىپيچ دست آقا بود كه با همان تواضع [ تعارف 
  ] كرد . يك منقل حلبى جلوى آقا كه دو قورى يك چاى و يكى آب جوش روى منقل . « قهوه سينى » برنجى مدورى كه چهار فنجان و يك حلبى سفيد به منزلهء قنددان در آن بود مقابل آقا ، به‌فاصلهء كمى با منقل يك انبر و يك كاسهء تنباكو گذاشته شده بود . تقريبا وسط اطاق آقا شيخ حسين يزدى چمباتمه نشسته بود ، از عمامه تا شلوار همه از پارچهء سفيد بود . ريش سفيد آقا هم علاوهء آن شده بود . پايش جوراب نداشت . پس از حال و احوال‌پرسى نصير السلطنه گفت چاى آقا حاضر است . گفت نه قدرى طول دارد . مثل اين‌كه در اين حرف خود مردد شد . سر قورى را برداشته استشمامى كرد ، بعد گذاشت و نىپيچ را بالا كشيد كه دود بسيار كمى بيرون آمد و فورا سر قليان را برداشت با انبر مشغول مرمت آتش آن شد . آقا شيخ حسين هم سبيل خود را كشيد « 1 » . من هم قوطى سيگار را بيرون آورده مشغول كشيدن سيگارد شدم كه تا آخر\r\n\r\n\r\n","description":"","footnote":"\r\n( 1 ) - سبيل چيزى شبيه پيپ است .\r\n","page_name":" 6007 ","page_number":141},
  {"content":"\r\n\r\nمجلس ما هرسه مشغول قليان و سبيل و سيگار بوديم كه اگر درهاى اطاق باز نبود دود پدر نصير السلطنه را درآورده بود .\r\nصحبتهاى متفرقه زياد شد : از منوچهر خان و ديوانگى او ، از حكومت تازه و اين‌كه حكومت‌نظامى چه معنى دارد در شهرى كه امن‌وامان است ، از تعدى سربازگيرى سوارگيرى و غيره و غيره . تا اين‌كه از من نصير السلطنه پرسيد كه شما مىدانيد چند نفر صاحب‌منصب انگليسى اينجاست . گفتم شنيدم چهارده‌نفر موجود هست . مدرس گفت نمىروند . گفتم ظاهرا نوكر دولت ايران مىباشند . گفت معاضد السلطنه را شما ديديد .\r\nگفتم يك شبى بله . گفت كجا هست . گفتم رفت طهران . گفت آنجا چه‌خبر است . من مخصوصا شرحى بيان كردم كه آنقدر روس هست ، آنقدر ايرانى و مذاكرات خوش نبوده است . گفت بله اينها پس از قرارداد با انگليس آمدند . اگر انگليس هم ما را ول كند مىروند . گفتم به چه دليل مىفرمائيد مىروند . گفت مقصود آنها اين است انگليس همه را نبرد . گفتم اين هم حكايت آن‌وقت است كه مىگفتند آلمان و عثمانى اگر روس برود آنقدر پول ، آنقدر مملكت به ما مىدهند . حرف كه سند نمىشود ، وانگهى انگليسها كه رفتند . آقا شيخ حسين گفت پس اينها چيست گفتيد هستند . گفتم خودتان نگاه داشتيد ، نوكر گرفتيد . مدرس گفت ما را به حال خودمان بگذارند . گفتم پانزده سال است به حال خود هستيد چه كرديد ، جز آن‌كه عقب رفتيد و خراب‌تر شديد . گفتم آيا اقرار داريد ايران قائم‌به‌ذات نيست . آقا شيخ حسين گفت بلى .\r\nمدرس گفت اگر ملك شما خراب شود از عهده برنيائيد آباد كنيد چه مىكنيد . گفتم به يك صاحب‌ثروتى ، به يك عاملى ، به يك صاحب‌بصيرت لايقى اجاره مىدهم . گفت اما اجاره را بايد به مزايده گذاشت . گفتم صحيح است . اما شما خيال مىكنيد وقتى كه من ملك قزوين را مزايده گذاشتم از سيستان يا بندر بوشهركسى خواهد آمد و مزايده را خواهد برداشت . نه ، بلكه از قزوين يا حدت كند از طهران و خمسه آدم خواهد آمد .\r\nايران را مزايده بگذارند از امريكا كسى نمىآيد ، خاطرجمع باشيد . گفت ما ميل داريم همين‌طور باشد . گفتم جسارت است شما بله ، براى اين‌كه علاقه نداريد . اما ما به جان رسيديم ديگر طاقت نداريم . گفت انگليس ظالم است و هرجا پنجه‌اش بند شده آن مملكت را ويران كرده . گفتم كجا را نشان بدهيد ؟ خيلىخوب عادل پيدا كنيد ، يك كسى را بياوريد كه عدالت كند و اين مردم را از اين‌بار ظلم و تعدى نجات دهد . روسها خوب هستند . گفت نمىدانم . گفتم مىبينيد چه مىكنند . گفت با خودشانند . گفتم اولا كسى كه به خود اين قسم كند معلوم است با ديگران چه مىكند . اما رشت هم خودشان بودند آن قسم كردند .\r\n\r\n","description":"","footnote":"","page_name":" 6008 ","page_number":142},
  {"content":"\r\n\r\nآقا شيخ حسين اينجا از در شرع درآمد . گفت آقا شرع مقدس به ما امر كرده ، حكم كرده هربلائى هرظلمى ستمى به شما وارد مىشود بشود نبايد كفار به شما حاكم و فرمانروا باشند . ما تابع شرع هستيم و جز اين نبايد بگوئيم ، آنچه به سر ما بيايد بايد صبر كنيم . سيد فصل‌به‌فصل فرياد مىكرد تدين اسلامى را كنار بگذار به خدا قسم نه قسمت از هنديها شبها توى كوچه مىخوابند و خانه ندارند . من آرام مىگفتم چنين نيست . باز سيد فرياد كرد سالى صد هزار نفر از قحطى در هند تلف مىشوند . من آرام گفتم قحطى بلاى خدائى است بيشتر هم شايد بشوند ، الان در چين هم قحطى است يك كرور تلف شدند . باز آقا شيخ حسين از شرع مىگفت . مدرس مىخواست از راه سياست ثابت كند و هندوستان را مثل بزند . نصير السلطنه هيچ نمىگفت .\r\nبالاخره شيخ حسين گفت من شنيده‌ام در هندوستان اتباع انگليس در محاكمه و حقوق برترى بر هنديها دارند . اين خودش ظلم است . گفتم آقا هندوستان جزو مملكت انگليس است چه ربط به مملكت ما دارد كه معلم يا سرمايه از انگليس يا جاى ديگر بيارند . قانون ما قانون هند نيست ، مملكت ما جزو بريتانيا [ نيست 
  ] ، چرا سهو مىكنيد ، چرا اشكال‌تراشى مىكنيد . مدرس نهيب به آقا شيخ حسين مىآمد كه شرع را كنار بگذار ، شرع را كنار بگذار . بگذار من مدلل كنم . من گفتم آقا چه‌چيز را مدلل كنى . من نمىخواهم انگليسى بشوم . من مىگويم اگر قائم‌به‌ذات نمىباشيد يك فكرى براى اين مردم بكنيد كه دو ماه پيش سيصد نفر را به عنوان مقصرى نگيرند ، امروز به عنوان بىگناهى همهء آنها را مرخص كنند . مىشود گفت همهء شماها گناهكار بوديد يا همه بىگناه .\r\nآقاى مدرس پك به قليان مىزد و داد به ما . بالاخره ديدم از منوچهر خان ديوانه‌تر است سكوت كردم و گفتم انشاء اللّه درست مىشود . باز آقا ساكت نشد . گفت باغ امجد زردآلوى خوب ، انار خوب لازم دارد . من از او ديوانه‌تر بودم كه باز جواب دادم بله آقا زردآلوى خوب ، انار خوب ، باغبان خوب ، پيوندزن خوب ، سركار خوب ، كود خوب ، آب خوب لازم دارد و الا هزار سال بگذرد باغ امجد نه زردآلوى خوب مىدهد نه انار خوب . طبيعت به‌خودىخود زردآلو عمل نمىآورد ، بلكه علف هرزه و خار و ورك عمل خواهد آورد .\r\nحرفهاى مدرس تمام سطحى بود و براى اثبات آن فقط ادله‌اى كه اظهار مىنمود قسم بود . مثلا مىگفت در بين‌النهرين نان يك من هشت قران شده ، يا ظلمى را كه در اين مدت قليل انگليس كرده تمام مدت طولانى عثمانى نكرده چه‌وچه - كه اين طهران برود باز از همين مقوله صحبتها خواهد كرد بعلاوهء صحبتهاى توقف قزوين و مظالم سيد ضياء و\r\n\r\n","description":"","footnote":"","page_name":" 6009 ","page_number":143},
  {"content":"\r\n\r\nهمكاران او .\r\nبه نظر من آقا شيخ حسين سنگين‌تر و معقول‌تر آمد تا او . سيد قوىهيكل است .\r\nريشش سياه است كه دانه‌دانه موى سفيد داشت . سينه‌اش باز بود . دستها تا نزديك مرفق بالا . گمان مىكنم پنجاه سال داشت . لهجه‌اش اصفهانى بود . شيخ تمام موى ريش و سبيلش سفيد بود ، از شصت متجاوز داشت . كم‌بنيه و لاغراندام بود . نصف‌شب شد و من عمدا صحبت را قطع كردم ، زيرا بعضى مطالب مركوز ذهن اين آدم شده بود كه ممكن نمىشود محو و زايل نمود . بلند شدم و گفتم خيلى جسارت كردم عفو مىطلبم . با من مصافحه نمود و تا دم در مشايعت كرد . گفتند روز سه‌شنبه به طهران مىرويم . چيز تازه اين بود كه آژانهاى مستحفظ آقايان مقدارى آتش‌بازى در باغ كردند به شادمانى مرخصى آقايان .\r\n\r\nرضا خان مكسيمى مهاجر ايروانى است\r\nشب شنبه 27 - سابقا از امشب رمضان را ختم مىدانستند و از فردا بعضيها شروع به خوردن روزه مىكردند . اما حالا از اول رمضان بيست و هفتم و قتل ابن ملجم است . سر شب خانهء ميرزا على اكبر خان رفتم . حيدرى همدان رفته از آنجا قراتو ، آن را هم انگليسها برگذار نمودند . در آنجا صاحب‌منصب قزاقى بود كه محمد خان ميرپنج مىگفتند . بعد از صحبتهاى متفرقه مخصوصا از حالت رضا خان من سؤالاتى كردم . گفت رضاخان از طايفهء مهاجرين ايروانى است . بيست و دو سال است در قزاقخانه مىباشد ، در وقتى كه نايب و سلطان بود در قسمت محمد باقر خان امير تومان پدر امير موثق مشاق توپ مكسيم بود و به رضا خان مكسيمى مشهور شده بود . بعد كه نايب سرهنگ شد داخل آترياد همدان گرديد . در دو سال و نيم قبل سرتيپ سيم شد و داخل آترياد طهران . پنج ماه قبل از حركت به سمت طهران ميرپنج شد . از جملهء صاحب‌منصبان ارشد قزاقخانه نبود . اصلا هم آدم بدحرف مشدى صفتى است . علوماتى هم ندارد . ديگر خدا خواست به يك مقامى برسد و پيش‌آمد اين قسم شد . شايد هم همين مقام آخرش براى او خوش نباشد .\r\n\r\nملاقات مؤلف با رضا خان\r\nمن رمضان 1337 كه الموت رفتم رضا خان با كاپيتان فيلاتف و سيصد قزاق آمدند و به تنكابون رفتند « 1 » . در گرمارود او را ملاقات كردم و او دسته‌اى قزاق مأمور نمود كه\r\n\r\n\r\n","description":"","footnote":"\r\n( 1 ) - صفحهء 5575 ديده شود .\r\n","page_name":" 6010 ","page_number":144},
  {"content":"\r\n\r\nفرش و ظروف و چند اسب و دو قاطر مرا از ميان رود گرفته به آدم من تحويل دادند .\r\nرضا خان قوىهيكل و بلندبالاست ، لكن حالا مىگويند استعمال ترياك خيلى او را سياه و لاغر نموده است .\r\n\r\nوضع قزاقخانهء انگليسى\r\nپرسيدم صاحب‌منصبان روسى خوب بودند يا انگليسى ؟ گفت آقا فرق اينها با آنها از زمين تا آسمان است . گفتم پول چطور به شما مىرسد . گفت هردقيقه لازم باشد روز به روز صندوق آترياد پرپول است . گفتم كى مىدهد . گفت يعنى شما نمىدانيد آقا . گفتم شنيدم تلگرافى آمده در عدم دخالت انگليسها . گفت بله اما خدا نكند زيرا همان پول ندهند و پول به ما نرسد تمام قزاقخانه متلاشى مىشود و خيلى بد خواهد شد ، آن هم در اين موقع . گفتم به كلى شما از وضع قزاق و ترتيب امروزه راضى هستيد . گفت چرا نباشم . گفتم در مشق و تعليمات صاحب‌منصبان انگليس چه قسم هستند . گفت بسيار خوب و دلسوز . روسها ابدا به ماها درست ياد نمىدادند . مىخواهم بگويم اين دو نفر صاحب‌منصب توپخانه كه جديدا آمده در ظرف دو هفته به قدر چندين سال روسها به ما تعليمات دادند كه الان ما صاحب‌منصبان توپخانه به خوبى از عهده برمىآئيم . اين حرفها را مخصوصا زدم كه شايع است قزاقها مايل به انگليسها نيستند . گفت ما به پلتيك كار نداريم ، اما از ساير چيزهاى آنها راضى و مايل هستيم . روسها نسبت به ما آقائى مىخواستند بكنند اما اينها معلمى .\r\n\r\nمراسم خروج سيد ضياء\r\nآمدم باغ رفعت السلطان . اسمعيل خان شكار رفته بود خسته شده بود . او گفت صاحب‌منصب قزاق و اتومبيل رئيس الوزرا مراجعت نمودند . اظهار داشت كه در قراتو قشون انگليس صف كشيده بود موزيك سلام زدند . جنرال و صاحب‌منصبهاى بزرگ استقبال كردند . بعد هم دسته‌دسته صاحب‌منصبان ديگر ديدن نمودند معرفى شدند .\r\nشب مهمانى مفصلى به افتخار رئيس الوزرا دادند . جامها به سلامتى او نوشيده شد .\r\nنطقها نمودند . هزار تومان به من ، دويست تومان به شوفر ، صد تومان به سه‌نفر قزاق سيد ضياء انعام داد و مراجعت نموديم . محمد على خان گفت در طهران هم هزار تومان به اسفنديار خان و هزار تومان به گارد ژاندارم مستحفظ خودش انعام داد .\r\nامروزه تلگراف رئيس الوزرا رسيد كه حضرت وليعهد روز يكشنبه وارد قزوين مىشوند ، استقبال نظامى و غيرنظامى به عمل بياوريد .\r\n\r\n","description":"","footnote":"","page_name":" 6011 ","page_number":145},
  {"content":"\r\n\r\n\r\nفرمان رياست‌وزرائى قوام السلطنه\r\nروزنامهء 23 ماه رسيد . دستخط اعليحضرت : « نظر به حسن‌كفايت و خدمتگذارى جناب اشرف قوام السلطنه و امتحانات عديدهء كافيه كه در اين موقع در استقرار انتظامات مملكتى داده و اعتماد كامل خاطر همايون ما را به صداقت و دولت‌خواهى و شاه‌پرستى خود جلب نموده است محض اهميت موقع و براى تهيهء آسايش عمومى معزى اليه را به صدور اين دستخط مهر طلعت مبارك به رياست وزراء منصوب فرموديم كه هيئت وزراء را تشكيل داده در انتظامات مملكتى و اعادهء امنيت و آسايش عمومى مساعى جميله به عمل آورده مزيد رضامندى و اعتماد خاطر ملوكانه را جلب را تحصيل نمايد .\r\n23 رمضان 1339\r\nقوام السلطنه وعده داده است تا آخر هفته كابينهء خود را معرفى كند .\r\n\r\nمقالهء روزنامهء ايران\r\nميرزا على اكبر خان خراسانى مدير « ايران » پس از شرحى كه در مداحى وى مرقوم داشته اين جمله را متذكر مىشود . « به هرصورت حكومت جديد در بحبوحهء مشكلات متراكم داخلى و خارجى درحالتى مقدرات مملكت را عهده‌دار گرديده است كه مواجه با يك ايران متشنج و عصبانى است . يك سلسله از وضعيات و امورات سابق يك‌سره واژگون و معدوم ، يك رشته ديگر از قبيل وزارت‌خانه‌ها و دوائر عمومى درحالت انحلال و بلاتكليفى است . همه‌كس از خود سؤال مىنمايد كه رويه و سياست حكومت در مقابل اين آشفتگيها چه خواهد بود ؟ ولى كسانى كه اطلاع از ملكات فاضله و اخلاق رئيس دولت دارند بهتر مىدانند كه اصلاحات مقتضيه تا آخرين سرحد امكان تعقيب نموده و منافع واقعى مختلفه [ را 
  ] حل و تصفيه خواهد نمود .\r\nمشكل ديگرى كه دولت مواجه با آن خواهد شد يك سلسله دسايس و انتريگ و كوششهائى است كه پاره‌اى از مردم براى قرب به زمامداران وقت و تحصيل كار و منافع خصوصى خواهند نمود و اين قضيه فوق العاده بزرگ و خطرناك است كه غالبا يك قسمت از مساعى و عمليات هرحكومتى را عقيم يا وقف به آنها خواهد كرد . زيرا مسئلهء بيكارى و ازدياد مردمان بيكار در مملكت بالا گرفته و پيوسته بر قسمت اين نقيصهء بزرگ اجتماعى افزوده مىگردد و همين فقدان ممر معيشت شرافتمندانه بسيارى از عناصر لايق و نالايق را متوجه به تحصيل خدمات دولتى و اعاشه از اين طريق وعدهء زيادى را نيز به مفت‌خوارى از كيسهء دولت عادت داده است و بديهى است مسئلهء بيكارى و تهيهء كار\r\n\r\n","description":"","footnote":"","page_name":" 6012 ","page_number":146},
  {"content":"\r\n\r\nدر مملكت تا زمانى كه دولت به اصلاحات بزرگ اجتماعى موفق گردد به اين زودى تسويه نخواهد شد و به‌همين سبب است كه حكومت جديد بايستى كاملا مراقب و از طرف ديگر خطرناك به نظر مىآيند . به هرصورت كابينهء جديد را از نقطهء نظر سعادت ايران تبريك گفته مرمت خرابيهاى ادوار گذشته را در آن جستجو مىنمائيم .\r\n\r\nكفيل ايالت خراسان\r\nرئيس الوزرا تلگرافا آقاى نجد السلطنه را به كفالت خراسان برقرار مىفرمايند و حكم مىشود عموم محبوسين را اعم از اعيان و رجال و اعضاء آستانهء قدس مستخلص نمايند .\r\n\r\nتظلم رجال\r\nاينجا شهرت دارد پس از آن‌كه حكم به استخلاص محبوسين طهران صادر شد جمعا به بهارستان رفته آنجا شكايت زياد به دروديوار و اشجار و احجار مجلس شوراى ملى نمودند كه عدم وجود ذيجود تو ما بيچارگان و مظلومان را به دست آن ظالم بدخواه گرفتار حبس و توقيف نمود . از آنجا خدمت شاه فرح‌آباد مىروند درحالىكه جنازهء عين الدوله را توى اتومبيل گذاشته بودند و از دم در قصر او را توى صندلى و چند نفر به دوش گرفته‌اند . سپهسالار روى پاى شاه مىافتد ، ريش سفيد خود را به پاى شاه مىمالد كه پس از اين‌همه خدمات اجدادم و خودم بايد مثل سيد ضياء الدينى ما را حبس و توقيف نمايد ، از شرف و آبرو بيندازد . شاه اظهار همدردى فرموده بعد مىفرمايند از گذشته نبايد صحبت به ميان آورد و به هريك على قدر مراتبهم اظهار التفات و مرخص مىفرمايند به خانه‌هاى خود بروند .\r\n\r\nمظالم سالار منصور در خمسه\r\nاينجا شهرت دارد كه يك نفر سرتيپ قزاقخانه براى دستگيرى سالار منصور ميرزا غفار خان به خمسه رفته است . در اينجا مطالبى از سالار منصور و كسانش حكايت مىكنند كه عقلها حيران مىماند و رحمت به كلنل حاكم قزوين مىفرستند . اولا مىگويند پس از مراجعت به خمسه در ابهر و زنجان چند طاق نصرت به دستور ارامنه و كسانش تهيه ديده بودند . ثانيا بقدرى رعاياى دهات را غارت نموده‌اند كه به قدر چندين هزار نفر زن‌ومرد و بچه به سمت قزوين حركت نموده‌اند . دسته‌دسته شتر و قاطر ، چه مال جهانشاه خان ، چه مال مكارى و ديگران متصل اموال جهانشاه و كسان و رعاياى او را براى سالار منصور حمل مىكنند و اينجا نمىدانند اين اموال كجا فرو مىرود . حاجى\r\n\r\n","description":"","footnote":"","page_name":" 6013 ","page_number":147},
  {"content":"\r\n\r\nبابا خان اردبيلى حاكم ابهر و نقيب قزوينى كه شوهرخواهر سالار است معاون او در ابهر مردم را به يك ديگ محتاج نموده‌اند . من نمىتوانم همه آنچه در باب مظالم آن غدار مىگويند شرح بدهم . همين‌قدر مىگويند آتشى در خمسه كشيده كه تا چندين سال خاموش نخواهد شد . هفتصد و پنجاه هزار تومان از مال امير و كسانش گرفته است . يكى گفت وقتى كه با زن خودش آن معامله را بنمايد معلوم است كه با عيالات ديگران چه خواهد كرد . چنانچه سابقا ذكر كردم اين آدم در غارت و چپاول درجهء اجتهاد را داراست و طورى بلد است اين اموال را مخفى كند كه احدى نفهمد .\r\n\r\nمحبوسين در مجلس\r\nرقعهء حاجى افخم رسيد . حضرات اول حضور شاه رفته بودند ، عين الدوله نطق نموده بود ، بعد مجلس مىروند . در آنجا بعضى مردمان بيكار ولگرد جمع شده بودند .\r\nسيد يعقوب شيرازى و تدين نطقى نموده بودند كه مضمون نطق را ننوشته بود .\r\n\r\nضبط اموال قوام السلطنه\r\nاز آقاى قوام السلطنه حسب المعمول ساير رياست وزراها بيان‌نامه نرسيده است .\r\nكسى كه از خراسان آمده بود و من او را در خانهء معاون نظميه ماژر رفيع خان ديدم حكايت مىكرد كه تمام دارائى و اثاثيهء قوام السلطنه را در مشهد ضبط نمودند . من‌جمله سيصد اسب بود كه هريك از پانصد الى هزار تومان قيمت داشت . چهل و پنج هزار عدد هم ليره و غيره ضبط نموده بودند كه آشكار شد . تتمهء پولها در بانك بود يا ملك شده بود كه دسترسى پيدا نكردند ( حالا كه رئيس الوزرا شده محققا همه را پس خواهد گرفت . )\r\n\r\nتغيير عقيدهء لنين\r\nچون در روزنامه ديدم لنين تغيير اوضاع داده بد نيست عين ترجمهء آن نوشته شود :\r\nاخيرا خبر نتيجهء كنگرهء بلشويكها در مسكو مورخهء 15 مارس رسيده است و از قرار معلوم لنين چنين فكر كرده است كه دهقان روسى يعنى اكثريت واقعى روسيه نمىتوانند اصول كومونيست را قبول نمايند . بدين‌جهت او و ساير همقطارانش مصمم شده‌اند دهاقين را به حال خود گذارند و به آنها اجازه دهند زمينى را كه به دست آورده و به ميل خود كشت‌وزرع نموده هرمحصولى كه بخواهند از آن بيرون آورده و به هرقيمتى كه بخواهند آن را به فروش برسانند . در صورتى كه تاكنون حكومت سويت به هردهقانى به قدر كفايت معيشت از محصول زمين نمىداده مابقى حاصل وى را فيما بين سايرين\r\n\r\n","description":"","footnote":"","page_name":" 6014 ","page_number":148},
  {"content":"\r\n\r\nتقسيم مىنمود . ولى از اين به بعد فقط يك ماليات عشريه بر محصول دهقانان وضع خواهد شد .\r\nاين مسئله را بايستى دانست هريك از ممالك دنيا يا روى اصول انفرادى يا اجتماعى ساخته شده و هريك به هرصورتىكه هستند با كمال سهولت به اجراى مرام و مقصود خويش نايل مىگردند . ولى در اين مورد خيلى فوق العاده به نظر مىآيد كه چگونه يك مملكت مىتواند در داخلهء خود جمع بين ضدين كرده و دو اصل متناقض يعنى انفرادى و اجتماعى را توأما تعقيب نمايد . مقصود عمدهء كومونيست اين است كه مولد ثروت هيچ گونه حقى بر ثروتى كه توليد نموده نخواهد داشت . همانطور كه پليس حقى بر اموالى كه در تحت حمايت وى گذارده‌اند ندارد . در روسيه با كارگر شهرى مطابق اين اصل رفتار شده . يعنى هرچه مىسازند مال دولت است . كارگر شهرى حق مداخله در سرمايه نداشته ولى دهاقين آزادى خواهند داشت با ثروتى كه توليد مىكنند بطور دلخواه رفتار نمايند ، يا بعبارة اخرى چيزى را كه نصف روسيه به آن حق دارد براى نصف ديگر ممنوع است .\r\nاگر اصولا نگاه كنيم مىبينيم كه اين ترتيب جديد روسيه [ را 
  ] مردم فكور دنيا براى حل و تصفيه مشكلات دنيا از همه بهتر تصور كرده‌اند . ولى افسوس كه اجراى اين‌ترتيب به هيچ‌وجه عملى نخواهد بود . بايستى دانست كه مسئلهء سوسياليسم و كاپيتاليسم موضوعات ذوقى بوده بايستى مطابق حالت روحيه و فكر و مغز ملل باشد . و گرنه اگر اين شرايط موجود نباشند اجراى يكى از اصول در مملكتى غيرممكن است .\r\nاز همه بيشتر محل اشكال اينجاست كه چگونه مىتوان هر دوى اين اصول را ما بين يك واحد مجرى داشت . »\r\nدر هركنگره يكى از اصول كومونيست را نسخ نمايند درست مىشود و همين قسم هم خواهد شد . آن هياهوى اول براى گرويدن مردم به دور خودشان بود كه گرسنه‌ها را جمع كنند و قوتى براى رياست خود به دست بياورند و سلطان حقيقى روسيه شوند .\r\n\r\nنامهء شعاع الدين ميرزا\r\nمحض تفريح رقعهء شعاع الدين ميرزا [ نقل مىشود . 
  ]\r\nقربانت شوم بله قربان ماه رمضان است و موقع عبادت . يكى از اصول عبادات تشكر منعم است . الحمد اللّه تعالى همين سركار و الا خوش‌بخت و هم بنده خوش‌اقبال از تعداد صد هزار آدم يك نفر اگر مثل بنده و حضرت و الا زندگانى كرده باشد و بكند ، شكر اللّه ثم شكر اللّه .\r\n\r\n","description":"","footnote":"","page_name":" 6015 ","page_number":149},
  {"content":"\r\n\r\n نعمت منعم چراست دريادريا * زحمت مفلس چراست كشتىكشتى \r\nالى آخر\r\nبالنسبه به خدا مگر ما شمشير دو دمه زديم كه على و جعفر نزد . بارى به جان عزيزت كه آوردن بار به طهران گمان است بالمره دروغ باشد . مرا نمىشناخت خانهء شاهزاده را يا سركار افخم الدوله را يا كس ديگر از شاهزاده‌ها كه اين مرد مىشناخت تحويل مىداد ، هركس هم كه اين‌بار را تحويل مىگرفت به قدر پول حماليش يقين مىارزيد . هزار قدم را آدم مىگذارد بيست و پنج فرسخ بار را عود مىدهد . خيلى آدم خر . . . مىخواهد كه باور كند . حاليه مستدعيم كه به همان ادارهء بهمن حمل فرمائيد بهتر است . بارنامه و قيمت اشيائى كه خريدارى فرموده‌ايد و وجه كرايه را مرقوم فرمائيد تقديم شود . پتو تا ده عدد خوب‌وبد براى خودم لازم است . هوا هم تازه دو روز است كه مىخواهد گرم شود موقع فروش پتوست . اگر لله آقا غيرت كند مىتواند خوب او را پيدا كند . نقشهء عمارت به چشم . انشاء اللّه بعد تقديم مىشود . اميدوارم كه پسند شود . اما مىدانيد هرنقشه يك مخارجى را لازم دارد . مرقوم نشده بود كه حضرت شريكه به چه‌اندازه مىتوانيد خرج كنيد . علىاىحال بنده طرحى مىكشم به مأخذ سه هزار تومان . اگر همت و الا بيشتر بيشتر شود . »\r\nمرددم باز فريبش بدهم يا چادر كوفتى او را بفرستم و ختم شود .\r\n\r\nفوت امير الدوله\r\nدر روزنامه ديدم پدرزنش حاج امير الدوله كه مدتها بود مريض بود مرحوم شده است خدا رحمتش كند شخص باخداى خوبى بود . اما لئامت را به آخر درجه رسانيده بود . افسوس كه زردشتيها و تجار ديگر همه پولش را خوردند .\r\n\r\nرياست خالصه‌جات\r\nآقاى عماد السلطنه مرقوم داشته بودند روزهاى آخر مدير الملك رياست خالصه‌جات را به من داد . نمىدانم كابينهء جديد ابقا مىكند يا نه هنوز هم كابينه معرفى نشده است .\r\n\r\nوضع محصول\r\nشب سه‌شنبه سلخ رمضان ، هفدهم برج جوزا - سه روز است هوا فى الجمله گرم شده .\r\nمحصول امسال هيچ نيست . بيشتر دهات را رعيت و ارباب دست برداشته . هرجا هم\r\n\r\n","description":"","footnote":"","page_name":" 6016 ","page_number":150},
  {"content":"\r\n\r\nمحصول است ضايع و خراب . رشد هم به واسطهء سرما نكرده . گرم شود بىموقع رشد و نمو مىكند كه همان باعث خرابى آن است . گندم‌وجو يا هرميوه و محصولى كه نمو طبيعى خود را به پايان نرساند به يك علتى زودتر يا ديرتر بار خود را و ثمر خود را داد آن بار و ثمر غيرطبيعى كم و بد خواهد بود . مثل باد گرم كه محصول نرسيده را خشك [ مىكند 
  ] و به ظاهر رسيده مىآيد . درحاليكه نيست و دانه ندارد .\r\nروزه‌ها را به حمد للّه گرفتم . چندان صدمه بلكه هيچ نزد . حال من در ماه رمضان بهتر از ايام ديگر است . جز آن‌كه بعضى اوقات بدخلق مىشوم و بىجهت مثل بچه‌ها بهانه مىگيرم . امسال جهد كردم كه ترك كنم به يك‌اندازه موفق شدم .\r\n\r\nسفر وليعهد\r\nبرويم سر بعضى مطالب كه به حد شياع رسيده است . ديروز قرار بود حضرت ولايت عهد ناهار را قزوين ميل فرمايند . براى استقبال خبر نموده بودند . من نه اسب داشتم ، نه درشكه ، نه پول اضافه از خرج كه هفت هشت تومان درشكه كرايه كنم . نرفتم و ايشان هم تشريف نياوردند . مستقبلين بور شدند . ناهار و شيرينيها از كيسه رفت . امروز شهرت كرد كه در طهران سه روز است دكاكين بسته و اغتشاش است كه وليعهد نبايد برود و به كلى مانع از حركت وليعهد شده‌اند . خلق شاه هم تنگ شده و فرموده‌اند شهر طهران را بايد توپ بست . عدهء كثيرى هم از مردم دستگير شده‌اند . كابينه تشكيل يافته تلگراف هم آمده است . من درست اسامى آنها را نشنيدم اما گفتند باز ممتاز و مستشار « 1 » داخل هستند و من به كابينه‌اى كه اينها داخل باشند چشم داشتى ندارم . زيرا هزار مرتبه امتحان ناقابلى خود را داده‌اند . حتى به آن كسىكه اينها را هم جزو كابينهء خود داخل كند عقيده ندارم .\r\n\r\nدولت سيد ضيائى\r\nسيد ضياء نفس اين مردم را چيده بود دولت بايد آن قسم باشد . همه‌چيز را هم مىدانست و به همه عيوبات آگاه بود ، حتى كارهاى كوچك . خواندم كه قدغن نموده بود تابلوى دكاكين كه به السنه خارجه نوشته شده است به كلى بردارند و به فارسى تابلو بنويسند ، يا اگر مىخواهند زبان خارجه هم نوشته شده باشد در ذيل فارسى بنويسند نه در فوق آن .\r\n\r\n\r\n","description":"","footnote":"\r\n( 1 ) - منظور ممتاز الدوله و مستشار الدوله است .\r\n","page_name":" 6017 ","page_number":151},
  {"content":"\r\n\r\n\r\nبزازها و زنها\r\nدر بازار بزازها متصل دكاندارها زنها را دعوت به دكان خود مىنمودند يا عبارات ركيك بد بازارى . سخت قدغن نموده بود كه مشترى را دعوت نكرده به حال خود بگذارند و مرتكب جريمهء سخت خواهد شد . اين مسئلهء دعوت بزازها از خانمها به اين سادگى نيست . سواى آن عبارات گاهى طورى با آنها مىآويختند كه چادر از سر آنها مىافتاد . گاهى زن را بغل نموده كشان‌كشان به دكان خود مىبردند افتضاحى بود .\r\n\r\nبلديهء سيد ضيايى\r\nآب حوضهاى مدارس و مساجد را براى ماه رمضان حكم نموده بودند عوض كردند كه براى دست‌نماز و تطهير صاف و نظيف باشد . حوض امام‌زاده زيد ( ع ) پانزده سال بود پاك نشده بود و قس على هذا به هركار بزرگ و كوچكى . همان حكايت تأسيس بلديه به آن وسعت و عظمت كارى بود كه طهران را گلستان مىكرد . دار العجزه ، دار المساكين ، دار الايتام ، طبيبهاى مجانى ، دواهاى مجانى ، مريض خانهء عمومى مجانى براى فقرا ، مايه‌هاى آبله و سرمهاى حصبه و گلودرد و غيره كارهائى بود كه هريك در موقعيت خود شايان تعريف و تمجيد بود . اما همه متروك خواهد ماند . جز آن مالياتى و عوارضى كه به اسم آن مىگرفتند چنانچه الان در شهر متوسط قزوين آنچه ماليات براى بلديه دريافت مىشود متجاوز از روزى هزار تومان است كه گفتند تلگرافا اين وجوه را براى طهران خواستند و روانه شده . يك شاهى جز روزى بيست تومان كه بودجه سابق بلديه بود اضافه داده نمىشود . رفت جزو خزانهء دولت و صرف كارهاى ديگر .\r\n\r\nخبط سيد ضياء\r\nعبد العلى خان مىگفت در عهد او همه مردم جدى و كارگر شده بودند . هيچ رئيس اداره‌اى نبود سر ساعت حاضر اداره نشود . دزدها به‌خودىخود استعفا مىدادند و به اسم زيارت يا مرض به شهرهاى ديگر [ رفتند 
  ] يا در خانهء خود مخفى بودند . اين حكايت وليعهد راست باشد يا دروغ معلوم خواهد شد . اما يك خبط سيد ضياء هم اين بود كه اين همه محبوسين متمول بانفوذ را در طهران و مركز انقلاب و محيط پرشوروشر نگاه داشت . حق اين بود بيشتر را تبعيد به خارجه كند . من يقين دارم كسان آنها و پول آنها بين سردار سپه را با او برهم زد . شاه هم قهرا مايل نبود يك كسى اختيار تام تمام داشته باشد كه همه كارها را بدون اجازه و شور او كند . درصورتىكه كارهاى سيد ضياء و نقشهء او\r\n\r\n","description":"","footnote":"","page_name":" 6018 ","page_number":152},
  {"content":"\r\n\r\nدمكراسى بود ، خودش هم قديمى دمكرات . من نمىدانم حزب دموكرات چرا از او بد مىگويد و تنفر دارد . شايد براى اين است كه آنها دمكرات نمىباشند ( اسم بىمسمى است ) و يكى هم دست‌وپاى آنها و مسند آنها را هم برچيده بود و ديگر نمىتوانستند حكومت معلوم كنند ، وزراء تعيين كنند ، به هركارى دخالتهاى نامشروع حزبى كنند كه ايران خراب اين حزب شد ، چنانچه عثمانى خراب « ژن ترك » .\r\n\r\nباز حشرات الارض - تبليغات بلشويكى\r\nباز تابستان شد موقع جنبش حشرات الارض و بايد شب‌وروز به واسطهء خبرهاى موحش آسايش نداشت . سه هزار مىگويند روس وارد رشت شده با توپهاى بسيار بزرگ . البته اين اخبار طهران و هراغتشاشى بشود كمك حضرات است و استفاده‌هاى كلى مىكنند ، خصوصا اگر صاحب‌منصبان انگليسى و كمكهاى انگليس مقطوع شود .\r\nسفير روس هم در طهران مشغول انتريگ است و به اين آتش دامان مىزند . از هرراه هم كه به اسم اجزاء سفارت روس وارد مىشود . مخصوصا خواندم از استرآباد بيست و پنج نفر زن‌ومرد با 148 بار به سمت طهران حركت كردند . اين‌همه اجزاء ، اين‌همه بار ، اين همه پول جز آن‌كه پروپاگاند و تحريكات بولشويكى شود چيزى ديگرى نيست . گداى ايران هم كه اندازه ندارد . همه منتظرند پولى بگيرند و به خيال انتفاعى انقلاب كنند . يك نوع پروپاگاندش اين است پارك سفارت را نزهتگاه و تفرجگاه عمومى كرده . مردم دسته دسته به عنوان تفرج و باطنا براى كارهاى ديگر عصر آنجا مىروند . اصلا راه دادن اينها به ايران غلط بود . به مفاد معاهدهء خود هم كه عمل نكردند .\r\n\r\nيهودى بهائى\r\nامشب خانهء آقاى رفعت السلطان مفتش ماليهء جديد را ديدم . معلوم شد هنوز ميرزا مهدى تحويلدار و عزيز اللّه خان محاسب كل از محبس خلاص نشده‌اند . من پرسيدم چه مبلغ بايد بدهند . گفت خيلى . فقط يك قلم دوازده هزار تومان از نقدى صندوق ماليه اينها سرقت نموده‌اند كه شايد چيز مختصرى هم به سايرين بذل‌وبخشش نموده باشند .\r\nمىگفت عزيز اللّه خان بيشتر سرقت نموده پول هم دارد . اما تحويلدار على الظاهر همه را تمام كرده و ندارد . عزيز اللّه خان يهودى همدان است . مىگفتند بهائى شده ، ظاهرا مسلمان مىگفت شده‌ام . اما يهوديها براى فرار از مذهب سخت كليم و اينكه پشت‌وپناه و كاركنها داشته باشند اغلب از دروغ بهائى مىشوند و آن بهائيهاى ساده‌لوح در هراداره در هرتجارتخانه ممكن شود دست آنها را بند مىكنند كه مذهب آنها توسعه پيدا كند و\r\n\r\n","description":"","footnote":"","page_name":" 6019 ","page_number":153},
  {"content":"\r\n\r\nزياد شود .\r\n\r\nحيف‌وميل در ماليهء قزوين\r\nمن پرسيدم آيا معلوم شده است چه مبلغ از ماليهء قزوين حيف‌وميل شده . گفت بفرمائيد سرقت شده . گفتم خيلىخوب سرقت شده . گفت از مال پارس ئيل الى قوى ئيل كه هفت‌ماليات مىشود آنچه توانستيم از دفاتر و صورتها معين كنيم يكصد و شصت هزار تومان از نقد و جنس سرقت شده است . اما آنچه تحصيلدارها و مؤديان ماليات مفاصا حساب و سند دارند كه به رشوه و تقديمات كم يا زياد اين اسناد را گرفته‌اند و نمىتوان فعلا معلوم كرد خيلىزياد است . مثلا در ايلان ئيل قحطى دولت جنس خود را چهل تومان تسعير قرار داد و تحصيلدارها يا پيشكار ماليه تا دويست تومان و اضافه‌تر گرفته‌اند و قس على هذا خيلى معاملات ديگر . ملاحظه كنيد از يك قزوين كه منتهى صد هزار تومان نقد و شش هفت‌هزار خروار غله دارد اين مبلغ سرقت شده باشد آن ولايتى كه كروركرور ماليات‌بده است چه ميزان سرقت نموده باشند . از شهر قزوين مىتوان پى به آنجاها برد . ضرب المثل ايرانى كه مشت نشانهء خروار است .\r\nمتخصصين ماليهء انگليسى هنوز شروع به عمل ننموده‌اند ، تحقيقات آنها كامل نشده است . شايد باز اوضاع مثل ايام بعد از وثوق الدوله شود ، دخالت ندهند .\r\n\r\nايران اصلاح نمىشود\r\nمختصر آن‌كه ايران دچار غضب و سخط خداوندى است و مردمش به گفتهء اروپا مستحق همان حكومتى [ است 
  ] كه دارند ، محال است بهبودى حاصل كند و اصلاح شود .\r\nصد سال است عقب مىرود . شايد عمر بازگشت و عقب‌نشينى آن خاتمه نيافته . اگر اين طور نيست چرا باز ممتاز الدوله و مستشار الدوله و محتشم السلطنه را وزير مىكنند ، در حالى كه پنجاه مرتبه وزير شدند و به قدر خروگاوى از آنها كارى انجام نگرفته است . به عقيدهء من روسيه هم درست مىشود ، ارمنستان هم مستقل و آباد مىشود ، گرجستان و آذربايجان كوفتى هم سروسامان مىگيرد ولى ايران به همان حال سابق خود باقى است .\r\n\r\nآرزوى تقسيم اراضى\r\nعبد اللّه خان از طهران آمد . احكامى آورد كه اصلا ثلث سرباز و سوار مطالبه مىشود .\r\nحكومت هم شرحى به ياور قزاقها نوشت رعايا را روانه كرديم . درحالىكه قريب سيصدتومان به آنها خسارت وارد شده است و يك ماه هم در شهر سرگردان ماندند و\r\n\r\n","description":"","footnote":"","page_name":" 6020 ","page_number":154},
  {"content":"\r\n\r\nخرج كردند . در اين مدت هم آب هرز رفت و جفت كار نكرد . باز بتوانند توقف كنند يا مأمور تمكين نكند و مجددا مراجعت نمايند . صحبت و آرزوى تقسيم اراضى در چنين مملكتى خالى از مزه نيست .\r\n\r\nعوايد امير انتصار از سربازگيرى\r\nامير انتصار براى گرفتن سرباز داوطلب شهرى براى الموت نفرى شصت تومان ، بيست و سه سرباز ، يكهزار و سيصد و هشتاد تومان پول گرفت و در شهر نفرى پانزده الى بيست تومان سرباز داوطلب گرفت تتمه را خورد ، سواى يك مبلغ مختصرى كه اگر صد تومان بشود به بعضيها پس داد . از رودبار خصوصا از دهات سپهسالار كه تا آن‌وقت سپردهء خودش بود خيلى زيادتر گرفت . رويهمرفته به اين آدم گرسنهء بىپول در اين سربازگيرى تصور مىكنم سه چهار هزار تومان عايد شد و هيچ‌كس هم نفهميد . شيخ على خان سرتيپ قزاقخانه مأمور اين كار بود . آن احمق را لولو كرد ، در همان اطاق كماندانى نشاند و خودش در خارج مشغول فايده شد . هيچ آن احمق نفهميد كه حكايت از چه قرار است . من هم كه با الموتى صفا نيستم به من هم رجوع نكردند .\r\n\r\nتوقيف املاك سپهسالار - بدهى مالياتى او\r\nاملاك سپهسالار ، چند روز قبل از سقوط كابينه حكم توقيفش آمد . ادارهء ماليه تمام كدخداها را به شهر خواست و التزام گرفت كسان و مستأجرين سپهسالار را دخالت ندهند . هنوز هم حكم عدم توقيف نيامده است . رفعت السلطان از قول عميد الملك مىگفت كه درصورتىكه غلهء دهات او را در ده تومان و هفت تومان مسعر نمودند چهار كرور و چهارصد و هفتاد هزار تومان باقى ماليات چندين‌سالهء سپهسالار بود .\r\n\r\nبراى رفع بيكارى\r\nجمعه سيم شهر شوال المكرم - دندان من پيله كرده از حدت آن تب كردم . بيكارى و روزهاى بلند صدمه مىزند . باز رمضان يك مشغولياتى از قبيل رفتن مسجد و نشستن پاى موعظه را داشتيم بد نبود . من حاضر شده‌ام مجانى خدمت كنم و محلى نيست . اگر در اين شهرها مؤسسات مليه بود حكما داخل آنها شده و كار مىكردم . افسوس هيچ مؤسسه خيريه يا غير آن وجود ندارد .\r\n\r\n","description":"","footnote":"","page_name":" 6021 ","page_number":155},
  {"content":"\r\n\r\n\r\nنصر الملك هدايت\r\nحضرت ولايت‌عهد نيم ساعت از شب عيد گذشته وارد قزوين شده صبح عيد تشريف بردند . همراهان شاهزاده يمين الدوله با جناب نصر الملك پسر مخبر الدولهء دوم رئيس درب خانهء معظم له ( نصر الملك چندين مرتبه وزير هم شده اينك كنار گرفته و پيشكار حضرت وليعهد شده . كاش ساير وزراى قديم ما هم تأسى به اين مرد مىكردند . ) دو نفر پيشخدمت گفتند عيال هم همراه داشت ( جديدا دختر مرحوم شعاع السلطنه را گرفته كه اين دو دختر و خواهر بزرگترش در بروكسل تربيت شده‌اند بزرگى را براى شاه گذاشته‌اند اگر بگيرد . )\r\n\r\nدروغ در قزوين\r\nآنچه در باب بستن دكاكين طهران نوشتيم صحت نداشت . فقط يك هياهوئى مىگويند شده و جلوگيرى نمودند . دستگيرى سالار منصور هم دروغ بود . فقط اهالى خمسه عليه و له جهانشاه خان ضديت دارند . در قزوين خيلى دروغ شهرت مىكند و من هرقدر از درج آنها اجتناب مىكنم بازگير مىكنم .\r\n\r\nوليعهد\r\nدر روزنامه نوشته بود وليعهد به واسطهء پادرد مىرود و پس از معالجه مراجعت مىفرمايند . ماشاءاللّه جوان خوشگل خوش‌تركيب بسيارزيبائى است . در اين سن و با اين شئونات و با اين زيبائى لذت از مسافرت خود خواهد برد و اين اولين وليعهدى است كه از ايران به خارجه و اروپا مسافرت مىكند . تا امروز وليعهدهاى ايران در حال حيات شاه نرفته بودند . اما آنچه باز مىشنوم شاه راست يا دروغ از وليعهد ظنين است و مسافرت ناگهانى او هم بىجهت نيست . اما اعليحضرت بىخود اوقات شريف را تلخ نمىكنند . تهيهء وليعهد بلكه وليعهدها براى او بسيارآسان است . ممكن است تا مراجعت ايشان از اروپا دو تا سه تا وليعهد حاضر و آماده نمايند .\r\nكابينهء وزراى ما پس از « حكومت قدرت » ( به قول جريدهء « ايران » كه آن كابينه را مىناميد ) از اين قرار در عصر 26 در قصر فرح‌آباد معرفى شد : حضرت آقاى قوام السلطنه رئيس الوزرا و وزير داخله - محتشم السلطنه وزير خارجه - سردار سپه وزير جنگ - مستشار الدوله ( بمب‌ساز ) مشاور - ممتاز الدوله ( دزد ) معارف و اوقاف - مصدق السلطنه ماليه - عميد السلطنه عدليه - اديب السلطنه فوايد و فلاحت و تجارت -\r\n\r\n","description":"","footnote":"","page_name":" 6022 ","page_number":156},
  {"content":"\r\n\r\nحكيم الدوله صحيه و خيريه .\r\n\r\nوضع اين كابينه\r\nبراى اين‌كه مملكت خيلىخيلى مريض است در اين كابينه دو طبيب عضويت دارند :\r\nعميد السلطنه و حكيم الدوله . دورهء برگشت به ايام گذشته فقط اميدوارى خود قوام السلطنه است ، و الا محتشم السلطنه آن‌وقت كه چشم داشت چه كرد تا حاليه كه چشمش معيوب هم هست . مگر اينها بترسند و كار كنند مبادا سيد ضياء بيايد و اين دفعه همه را دار بزند ( ممتاز الدوله و مستشار الدوله مخفى شده دستگير نشده بودند ) . حكيم اعظم دكتر على خان كفيل بلديه شده و اميدواريم بلديه برهم نخورد .\r\n\r\nتلگرافهاى چاپلوسى\r\nاگرچه تلگرافات زياد در روزنامه ديدم كه از مالياتهاى جديد شكايت نموده ، حتى چندجا متحصن شده‌اند كه نمىدهيم . در تعريف و تمجيد قوام السلطنه جريدهء « ايران » مبالغه نموده بود . تلگراف تبريك ولايات كه تمام از روى جهل‌ونادانى است ( چه تعريف ، چه تكذيب ) درج بود . ديدم نوشته بود بدون هيچ ظاهرسازى عرض مىنمايم ( رئيس تلگراف‌خانه مىكند ) عموم مردم و طبقات با يك وجدوسرورى از اين حسن انتخاب تشكرات خود را اظهار مىدارند كه ما فوق ندارد ( خيلى مقايسهء تلگرافهاى تشكر از كابينهء سابق و اين كابينه لازم است تا درجهء فهم و تملق و چاپلوسى اين مردم معلوم مىشود . ) .\r\n\r\nبيانيهء رئيس الوزراء « 1 »\r\nبيانيهء رئيس الوزرا منتشر شد . فقط چيز تازهء آن تعهد افتتاح مجلس شوراى ملى است . ديگرى آن‌كه متمولين بايد براى معارف پول بدهند . اصل بيانيه ملصق به اين ورق گرديد .\r\nعصر مجبور شدم با حال تب دندان‌سازى بروم . اسمعيل خان و عبد العلى خان همراه بودند . از آنجا حكم‌آباد رفتيم . به واسطهء جمعه و بستن دكاكين جمعيت زياد بود و هرگوشه آدم نشسته كاهو مىخورد [ ند 
  ] . كاهو هم مثل محصول چون دير حركت كرد و به\r\n\r\n\r\n","description":"","footnote":"\r\n( 1 ) - عكس آن در دو قطعه چاپ شد . ولى ملاحظه‌كنندگان توجه بفرمايند كه ابتدا بايد ستون اول و بعد ستون سوم و بعد ستون دوم و بعد ستون چهارم خوانده شود . ( ا . ا . )\r\n","page_name":" 6023 ","page_number":157},
  {"content":"\r\n . \r\n","description":"","footnote":"","page_name":" 6024 ","page_number":158},
  {"content":"\r\n . \r\n","description":"","footnote":"","page_name":" 6025 ","page_number":159},
  {"content":"\r\n\r\nگرما افتاد همه دارد ضايع مىشود و تخم مىكند .\r\n\r\nروسها و قرارداد\r\nاسمعيل صحبت مىكرد كه تلگراف دخالت صاحب‌منصبان انگليسى آمد ، فقط ميل ندارند قزاق مشق نظام انگليسى كند . آن هم به اين جهت است كه صاحب‌منصبان كهنهء پيرمرد نمىتوانند و نمىخواهند مجددا داخل يك رشته تعليمات جديد شوند كه به واسطهء كبرسن و عدم فهم مبادا فرانگيرند و عقب بمانند . مىگفت كاپيتان ايلينگ ورس چون هم‌زبانى در آن اداره فعلا غير من ندارد گاهى صحبت مىكند . او مىگفت فقط سفير انگليس از سفير سويت ديدن كرد . در مهمانى تولد پادشاه انگليس دعوت كرد .\r\nساير سفراى مقيم طهران ملاقات نكردند و گفت روسها ناچارند معاهدهء ايران را اجرا و عمل كنند ، زيرا چشم تمام دول به اين معاهده است . براى آن‌كه روس فقط معاهده‌اى است كه با يك دولت مستقل آزاد بسته . اگر به آن عمل ننمايد ديگر هيچ دولتى به مواعيد و معاهدهء آن اعتماد نمىكند . پس از اين بيان گفت تلگرافى رسيد كه دو كشتى بولشويكى وارد بندر شهسوار شده پس از آن‌كه جمعى پياده شدند قزاق حمله آورده قرب شصت نفر مقتول پنجاه نفر دستگير شد و تتمه به كشتيها داخل شده و رفتند . من به او گفتم پس اين چه كارى بود ، در صورتى كه شما مىگوئيد بايد عمل به معاهدهء خود كنند . گفت با اين حال مجبورند به معاهدهء ايران عمل كنند محض خاطر ديگران . اسمعيل مىگفت با شعاع اللّه خان حساب كرديم ماهى دويست هزار تومان مصارف مخارج فوق العادهء قزاق قزوين و منجيل است و در زمستان خيلى علاوه مىشود . روسهائى كه از رشت رفته بودند مجددا مراجعت نموده‌اند .\r\n\r\nقرارداد 1919\r\nمن ناچارم اينجا يك مختصرى فضولى كنم . اگر ما قائل باشيم كه زمامداران دولت فخيمهء انگليس خطاهاى فاحش نمىكنند يا اگر خطا مىكنند جزئى و قابل ترميم است بايد اين اصل را قبول و يقين كنيم كه عقد اتحاد و قرارداد ايران و انگليس موقعى واقع و منعقد گرديد كه دولت انگليس نهايت احتياج را به اصلاح مملكت ما و همراهى به كمك ما داشت . مقارن كودتا زمينهء الغاى آن را با سيد ضياء و همكاران او ريخت . پس از اعلان الغاى سيد ضياء كابينهء سنت جيمز هم الغاى آن را اعلام نمود . پس الغاى قرارداد روزى واقع گرديد كه رفع احتياج او از ما شده بود ، يا اقلا به درجهء سابق نبود و همان انفصال سيد ضياء الدين تا درجه‌اى اين مطلب را ثابت مىكند . حالا بايد از وضعيات فهميد كه\r\n\r\n","description":"","footnote":"","page_name":" 6026 ","page_number":160},
  {"content":"\r\n\r\nانگليس به‌همين اندازه با ما همراه و مايل است كه ايران بولشويكى نشود و احتياج در امنيت و اصلاح امر ما براى منافع خود تا درجه‌اى دارد يا ندارد . اگر تا اين اندازه هم داشته باشد مىتوان پس از فضل خدا از هرج‌ومرج و بولشويكى ايمن و آسوده و راحت بود و الا كار تمام [ است 
  ] و بايد انتظار همه‌چيز را داشت . من مكرر نوشتم دولت ايران نمىبايست به حرف اين و آن روزنامه ، انتباه‌نامه ، پرتست ، نفرت ، كدورت اين مردم نادان دست از آن قرارداد بردارد . منتهى بعضى مواد آن مضر بود يا سخت حاضر شده بودند و مكرر درخواست كردند ترميم و اصلاح شود . نكردند و براى منافع شخصى و دخل و شهرت سرسرى و بدون غور و تعمق بلكه عمدا با تحريك خودشان نسخ و الغاء كردند .\r\nباشد تا روزى افسوس آن را بخورند كه نتيجه و ثمر نداشته باشد . مگر مشيت الهى و مقدرات پروردگارى غير آن باشد و يك‌رنگى روى كار بيايد كه به مخيلهء هيچ انسانى خطور نكرده باشد .\r\n\r\nمحكمهء لايپزيگ - اخبار جهان\r\nانقلاب و اغتشاش سيلزى ساكت نشده . در آنجا هم يك نفرى به نام كوفانتى لهستانى ليدر انقلاب شده مثل شاعرى كه در فيوم مشغول اين كار بود . محكمهء ليپزيك شروع به محاكمهء مقصرين جنگى آلمان نموده است . شروع به خلع‌سلاح در آلمان شده دولت باواريا كه به كلى مخالف اين عمل بود رضايت داده است . روابط پستى و تلگرافى بين انگلستان و روسيه مفتوح گريده . احتمال مىرود از رشت به طهران هم باز شود . در باكو انگليسها مشغول ترتيب و تنظيم معادن نفت شده‌اند . مصر انقلاب شده جماعتى از نظامى و شهرى خارجه و داخله در اسكندريه و قاهره مقتول و مجروح شده‌اند . ميل دارند به كلى انگليسها دست از منافع سياسى و اقتصادى خود بردارند . انگليس در دادن استقلال و اختيارات و الغاى تحت الحمايگى حرفى ندارند و داده‌اند ، در صورتى كه منافع اقتصادى وى محفوظ و كانال سوئز و اطراف آن در تصرف او باشد . زغلول پاشا ليدر انقلابيون است . در اين مصادمات همان پليس و قشون مصرى دخالت مىكند انگليسها ساكتند . امريكا هنوز با آلمان در حال متاركه است صلح نكرده . معاهده ورسايل را قبول ندارد . مختصر اين‌كه اروپا و آسياى غربى آسايش و امنيت ندارد . هنوز دول جديدالوداد گفتگوشان تمام نشده . روسيه آرام نيست . لهستان منقلب است . آسياى صغير و يونان در جنگ مىباشند . مصر مغشوش است . ايران متزلزل است .\r\n\r\n","description":"","footnote":"","page_name":" 6027 ","page_number":161},
  {"content":"\r\n\r\n\r\nكمك امريكايى\r\nيك نفر امريكائى كه اسم آن را درست نتوانستم بخوانم زيرا حروف روزنامه ريخته شده بود دو مليارد دالر براى مواضع ويران‌شدهء فرانسه پول داده است ، درحالىكه از آلمان آنقدر پول گرفتند ، آنقدر حيوانات و ماشين‌آلات حتى عمله و بنا گرفتند و خود فرانسه هم از دول متمول عالم است باز آنقدر از امريك و ممالك ديگر كمكها مىشود .\r\nاما ايران كه صد درجه از آنجاها خراب‌تر و ويران‌تر است تنزيل هم مىدهد ، رهن و وثيقه هم مىدهد ، يك شاهى به او قرض [ نمىدهند 
  ] يا شفقت نمىكنند . شفقتهاى امريكائيها هم مثل انعامات امير اسعد مىماند كه پانصد تومان پانصد تومان به سالار سعيد و داماد او مىداد يا خروارخروار برنج به شفيع آتانى و جلال هرزهء الموتى مىداد اما يك شاهى به فلان فقير و گدا نمىداد كه براى شام‌شب محتاج و رعيت و زارع خودش بودند .\r\n عطاى بزرگان و ابر بهار * ببارد به جائى كه نايد به كار \r\n\r\nوليعهد ژاپن در فرانسه\r\nپرنس هيتو وليعهد ژاپن در فرانسه و پاريس مشغول سير و تماشا مىباشد . احترامات و پذيرائى فوق العاده از او به عمل مىآيد در سر قبر سرباز گمنام و در طاق نصرت ناپلئون و در انواليد و مهمانىهاى متعدد نطق‌ها ايراد نموده است . رجال و سياسيون و روزنامه‌نگاران فرانسه نهايت چاپلوسى و تملق را از وى و همراهان وى كه چند اميرال و ژنرال هستند به عمل مىآورند . ديدم نوشته بود كه خوب است فرانسه‌ها هنر و مكارم اخلاق را از ژاپن بياموزند تا اين درجه فلاترى « 1 » دارند . ( فرانسه‌ها پس از جنگ خيلى غلو نموده‌اند . مثل اين است كه اين فتوحات را به تنهائى نموده . ) .\r\n\r\nلنين\r\nلنين كه فلاحين را آزاد نموده مىگويد اين تغييرات را نبايستى به شكست كمونيست حمل نمود ، بلكه در اجراى مقاصد به غلط رفته [ ايم 
  ] و حالا عقب مىنشينم . با موقعيت حاضره اجراى كامل مقاصد كومونيست در روسيه غيرممكن است . اين را يك عقب‌نشينى استراتژى مىناميم نه شكست خوردن . در كنفرانس مسكو از وى سؤال مىكنند كه چرا دولت روسيه از كاپيتاليستهاى دنيا روگردانيده . مىگويد اگر گرگى خيال\r\n\r\n\r\n","description":"","footnote":"\r\n( 1 ) -  Flatterie  - جذابيت - مداحى\r\n","page_name":" 6028 ","page_number":162},
  {"content":"\r\n\r\nدريدن گوسفندى را دارد فقط شخص احمقى مىتواند از گوسفند ايراد بگيرد كه چرا خود را از وى دور مىكنى . حالا كه حالت جنگ از ميان رفته مجددا باب مراوده را با خارجه باز مىكنيم اما نه براى آن‌كه تغيير عقيده راجع به سرمايه‌داران داده بلكه حوائج مردم روسيه پس از هفت سال جنگ اين‌طور اقتضا مىكند .\r\n\r\nنظافت چلوكبابى\r\nجهت به دست آمدن مقياس نظافت رستورانهاى پايتخت مملكت ما درج اين اعلان و قرائت آن بىمزه نيست .\r\n« عموم چلوكبابىها بايد تا ده روز بعد از تاريخ نشر اين اعلان مواد ذيل را به موقع اجرا گذارند .\r\n1 - جلوى دكاكين چلوكبابى را بايد تورى مفتولى بكشند ، يا اين‌كه به وسيلهء پنجره‌هاى شيشه از غبار و كثافات و حيوانات موذيه محفوظ دارند .\r\n2 - درب ورود بايد پردهء حصيرى داشته باشد .\r\n3 - در انتخاب گوشت جهت كباب بايد دقت كامل نمايند كه متعفن نباشد .\r\n4 - كليهء اجزاء بدون استثناء بايد پيراهن سفيد تميز بپوشند و هروقت چرك شود فورا عوض نمايند .\r\n5 - كره‌هائى كه به مشترى داده مىشود بايد خالص و تازه و بىعيب باشد .\r\n6 - كره بايد در ظرف سرپوشيده باشد و با قاشق به مشتريان تقسيم نمايند .\r\n7 - دوغ و شربت بايد در تغارهاى سرپوش‌دار باشد .\r\n8 - كليهء ظروف مسى بايد هميشه سفيد و تميز باشد .\r\n9 - آب خوردن بايد خيلىتميز و صاف در ظرف آهن سفيد يا تغار شيردار باشد .\r\n10 - براى هريك نفر مشترى يك گيلاس جداگانه جهت شربت آب يا دوغ داده شود .\r\n11 - قاشقهاى مس هميشه بايد سفيد و تميز و به قدر كفايت موجود باشد كه اگر مشترى بخواهد با قاشق غذا بخورد حاضر باشد .\r\n12 - صابون جهت شست‌وشوى دست و حوله جهت پاك كردن دست مشترى بايد حاضر باشد .\r\n13 - بايد آفتابه‌ها هميشه سفيد كرده و تميز باشد .\r\n14 - داخل دكان بايد خيلى تميز و عارى از گردوغبار و پشه و مگس باشد .\r\n15 - ظروف چرب و كثيف را بايد در زير شير منبع آب گرم بشويند و صابون بزنند .\r\n\r\n","description":"","footnote":"","page_name":" 6029 ","page_number":163},
  {"content":"\r\n\r\n16 - محل آشپزخانه بايد خيلىتميز [ باشد 
  ] بعلاوه طورى بسازند كه دود داخل دكان نشود .\r\n17 - هرظرف كه مشترى غذا خورد فورا بايد پس از شستن و صابون زدن خشك نموده كه براى مشترى ديگر حاضر باشد .\r\n18 - تخم‌مرغ‌هائى كه براى مشترى مىآورند بايد تازه و درست و بدون‌عيب باشد .\r\n19 - سيخهاى كباب را همه‌روزه طرف عصر با صابون بايد بشويند كه كثافاتش به كلى بر طرف شود .\r\n20 - در تابستان نبايد زيادتر از مصرف يك روز گوشت در يخچال نگاه دارند .\r\n21 - فلفل و سماق بايد خالص و تميز و عارى از گردوغبار باشد .\r\n22 - مخالفين با مواد فوق شديدا مجازات مىشوند .\r\nادارهء صحيه و معاونت عمومى\r\n\r\nاما وضع واقعى چلوكبابيها\r\nدر اين دكاكين به واسطهء همين محظورات طبقهء اول و دوم نمىروند مگر اين مواد مجرا شود و بعدها بروند . چون فروش كم و دخل سرشار نيست نمىتوانند از عهدهء آنقدر نظافت برآيند . گران هم بكنند مشترى كم مىشود . سيخ كباب سال‌به‌سال شسته نمىشود . با يك گيلاس چهل مشترى دوغ و شربت مىخورد . ظرف آب مملو از حيوانات بود كه آب‌خورى گلى روزى هزار مرتبه در آن غوطه مىخورد . ثلث گوشت كباب گوشت مگس قيمه شده بود . استعمال صابون جزو محرمات شمرده مىشد . يك ظرف آب و يك كهنه بسياركثيف بود كه تمام ظروف از همان شسته و پاك مىگرديد .\r\nدكاكين كباب‌فروشى و حليم‌پزى ، كله‌فروشى ، ديزىفروشى به مراتب از اينها كثيف‌تر بود و هست . حتى مرد كه براى آن‌كه ديزيها سر نرود دهان خود را مملو آب مىكرد در هرديزى را برداشته يك پفى از آب دهان خود را به ديزى مىريخت تا جوش آن ساكت شود .\r\n\r\nفقر و نظافت\r\nدر مذهب ما براى نظافت از همه‌چيز بيشتر احاديث و اخبار ذكر شده ، بااين‌حال مردم ايران به آن عمل نمىكنند و خيلى از نظافت دورند . فقر مردم هم يك جهت عمده براى ترك آن گرديده است . مرد كه شام‌شب ندارد صابون از كجا بياورد . پيراهن عوضى ندارد يكى را تن كند ديگرى را بشويد . يك كلاه نمد شريك عمر اوست و باز به اولادش\r\n\r\n","description":"","footnote":"","page_name":" 6030 ","page_number":164},
  {"content":"\r\n\r\nارث مىرسد و جزو ما ترك تقويم و قسمت مىشود . اين مردم چگونه از عهدهء نظافت و خانه و زندگانى خود برمىآيند . به‌خدا قسم ايرانى از حيوانات خارجه بدتر گذران مىكند . به حيوانات اروپا به قدر انسان متمدن ايرانى ظلم نمىشود « 1 » .\r\nسه‌شنبه هفتم شوال ، 24 جوزا - هوا گرم شده . باران نمىآيد . واقعهء تازه كه از طهران نوشته بودند اين است كه :\r\n\r\nفوت مير موسى خان\r\nصبح دوم مير موسى خان رئيس ماليات و ارزاق و خالصهء طهران يكى از متنفذين وزارت ماليه با عميد الملك خودمان در زرگنده با درشكهء شخصى مير موسى خان به شهر مىآمدند . از قهوه‌خانهء قصر اسبها سركشى [ مىكنند 
  ] و برمىدارند . اول كالسكه‌چى پرت مىشود ، سپس مير موسى خان خودش را پرت مىكند . عميد الملك هوشش را نباخته و از جاى خود حركت نمىكند . بالاخره درشكه به درختى تصادف مىكند و مىشكند و عميد الملك از يك‌طرف مىافتد . سرش از كروك شكسته ، دستهايش زخم [ شده 
  ] و تمام بدنش كوفته . درشكه‌چى عيب نمىكند . بر خلاف مير موسى خان فورا يا پس از نيم ساعت جهان را وداع مىكند . اديب السلطنه و حاجى فطن الملك از عقب با درشكهء شخصى و كرايه به آنها رسيده و [ آنها را 
  ] به شهر مىآورند . همان ساعت به مريض‌خانهء احمديه برده و مردم خبر مىشوند . آقاى عماد السلطنه و سايرين مىروند .\r\nعميد الملك را به خانه مىبرند و حالش بهتر است . بيچاره مشير السلطان پدرش و مادرش كه پسر بزرگ آنها و رو به ترقى بود . زن و چهار فرزند هم دارد . مير موسى كمرش خم و قوز مفصلى داشت ، هرقدر هم معالجه نمودند خوب نشد . جوان بسيارزرنگ كاركنى بود و اگر اين قوز را نداشت شايد مكرر وزير شده بود ، رحمة اللّه عليه . ( زمستان گذشته يك تياتر قوزى هم معاندين او در طهران درآوردند كه خيلى بامزه شده بود . ميرزا محمد على خان « آكتر » چهار ساعت كمر خود را خم داشته بود و قوزى شده بود . )\r\n\r\nجنگليها\r\nاينجا [ شايعه 
  ] شدت دارد كه خالو قربان ، احسان اللّه خان و سردار محيى و عميد السلطان را در رشت دستگير و حبس نموده است . كوچك خان صاحب‌منصب\r\n\r\n\r\n","description":"","footnote":"\r\n( 1 ) - بعدها من از جماعتى جوياى اجراى اين مواد قانون چلوكبابى شدم ، گفتند به غير از پردهء حصيرى هيچ‌كدام از آنها مجرى نشد ( از يادداشت نويسندهء خاطرات ) .\r\n","page_name":" 6031 ","page_number":165},
  {"content":"\r\n\r\nوعده [ اى 
  ] به رشت فرستاده اما خودش ترسيده داخل شهر شود . مىگويند دستگيرى اينها به تعليم و تحريك كوچك خان است . امير مقتدر هم سوار و بعضى از كسان خود را در رشت فرستاده است كه ايمن باشد . عدهء سه هزار نفرى دروغ بود .\r\nكاپيتان پوكوك آمد اسلحه و مهمات زياد خريدارى كرده و در راه است . نمىدانم چه مسأله‌اى در طهران است كه هدل سن و اسمايث و تمام صاحب‌منصبان انگليسى به طهران احضار شدند ، جز ايلنگ ورس كه مانده او گفته بود در اين چندروزه كار يك طرفى مىشود . باز او به اسمعيل خان گفته بود سفير ما گفته كوششها بىجاست ، تا دو ماه ديگر ايران بولشويكى خواهد شد .\r\n\r\nماليات - ميزان فقر ( چراغ روشن نكردن )\r\nاز اينجا تلگرافى در خصوص مالياتهاى جديد مثل ساير ولايات به طهران مخابره شد كه مردم فقيرند پريشانند ، به واسطهء اين ماليات همه‌چيز گران‌تر شده ، خوب است معاف فرمايند . اگرچه در اين قبيل مجالس كه قبلا پرگرام آن معلوم شده است مخالفت و حرف زدن بىثمر است ليكن من قدرى مخالفت نمودم . به من جواب دادند شما راست مىگوئيد . البته هرچيز آدم خوب باشد بهتر است تا بد . اما وقتى كه نيست و مردم ندارند چه مىتوان كرد . شما مىدانيد كه نصف اهل اين شهر چراغ روشن نمىكنند جز آن موقع كه غذا مىخورند . در اين‌صورت و براى آن آدم چه فايده دارد كه كوچه‌اش با چراغ‌برق روشن باشد يا نباشد . پولى كه بدهد و يك‌جاروب براى تميزى منزلش بخرد نيست ، چه حاجت به آب جاروى خيابان دارد . پس بيايند اول درون خانه‌ها را معمور كنند . آن‌وقت به خارج خانه بپردازند . چراغى كه در خانه رواست در مسجد حرام است . دولت اول خرجها را كم كند ، كار و درآمد براى مردم تهيه كند كه يك فاضلى كم يا زياد براى مردم باشد تا بتوانند از آن فاضل اين مالياتهاى ديگر را بپردازند . كسىكه شكم خودش و عيالش گرسنه است اصلا چشمش اين نظافات را نمىبيند و هيچ مايل تفنن نيست . كسى كه شب ميان طويلهء گاو و خر و گوسفند هم‌آغوش و هم‌بستر است يا ميان زباله غوطه مىخورد تفرج باغ عمومى چه لذت به آدم مىدهد .\r\n\r\nعوارض نواقل\r\nاين تلگرافات پيش برود يا نرود كار نداريم ، چيزى كه هست من سابقا هم نوشتم پريشانى مردم زياد است . فقروفلاكت سرتاسر ايران را فراگرفته و جز فكر و تهيهء رزق خود به كار ديگرى نمىرسند و نمىتوانند برسند . اگر يك پولى مقدمتا بود و مردم به كار\r\n\r\n","description":"","footnote":"","page_name":" 6032 ","page_number":166},
  {"content":"\r\n\r\nمىافتادند همه اين كارها و تأسيسات به سهولت راه مىافتاد . حالا هرقدر بگويند نصف اين ماليات خرج مردمان بيكار ، مردمان عاجز و فقير مىشود همانها اول كسى هستند كه باور نكرده و فرياد كنند ما را بهانه قرار داده‌اند . اينجا مردم هم چندان تقصير ندارند .\r\nنظاير آن خيلى واقع شده است كه به اين عناوين پول گرفتند و خرج نشد ، يا شد به غير آن محل بود . اين نواقل براى همين كار بود ، باندرول مسكرات و ترياك براى همين تنظيف و پليس شهر بود . هيچ بدان مصرف نرسيد . حتى الان روزى هزار متجاوز از مالياتهاى تازه گرفته مىشود همه را به طهران روانه مىكنند .\r\n\r\nسالار منصور\r\nعصر يكشنبه گفتند سالار منصور با شاهزاده جلال ، و چند نفر از همراهان خدانشناسش آمدند و به فاصلهء دو ساعت طهران رفتند . عقيدهء جمعى اين بود كه مغلولا بردند ( تحت الحفظ ) چون سرتيپ قزاق همراه بود و گوينده مىگفت تمنا كرده بود من در اين شهر آبرو دارم ، مرا با قزاق وارد نكنيد . ليكن جماعت ديگرى گفتند از بس‌كه جور و تعدى نموده بودند و خانهء آنها هم خارج شهر سر آب مرحوم حاج مير بهاء الدين بود از ترس جان و اين‌كه مبادا بريزند او را بكشند خودشان فرار كردند . من خبر اخير را معتبرتر مىدانم .\r\n\r\nمظالم آنها\r\nاما در مجلس آقاى حاج سيد حسين از مظالم آنها چه گفته شد . اولا سواى اموال و نقدينه ، اسب و ماديان و قاطر ، قالى ، قاليچه تمام مخلفهء امير افشار هركس در مدت عمر خود آب به دست جهانشاه خان داده بود يا خودش را گرفته و هرچه داشت گرفتند ، يا زن و بچهء او را اسير و حبس و خانه‌اش تاراج شد . چندين نفر از نوكر و رعاياى امير را داغ و شكنجه نموده كه به همان زجر مردند . بالاخره يك نفر پيرمرد آنها دفينهء امير را نشان مىدهد و هرچه زردوسفيد و اشياء قيمتى بود نصيب سالار شد .\r\n\r\nنقيب السادات قزوينى\r\nنقيب السادات قزوينى از سادات شيرازى كه داماد اوست ( در اينجا ليدر دموكراتها بود و به آزار پشه‌اى راضى نبود ) در ابهر معاون حاجىباباخان اردبيلى واقع شده بود .\r\nمىگويند ماديان و اسب و گاو و خر بسيار به علاقهء كوچك قزوين خود فرستاد كه گاو را دانه‌اى هفت هشت تومان مىفروشند . در شب جشن شاه آنچه قالى و قاليچه از مردم\r\n\r\n","description":"","footnote":"","page_name":" 6033 ","page_number":167},
  {"content":"\r\n\r\nابهر عاريه نموده بود كلا قزوين روانه داشت . مختصر به قدر پنجاه شصت هزار تومان گفتند پول نقد تهيه نموده .\r\n\r\nبمب‌اندازى ارامنه\r\nارامنه هركدام از پانزده هزار تومان كمتر پول و مخلفه به قزوين نياورده‌اند . يكى از ارامنه ميان كرسف بمب انداخته قريب چهل و دوسه نفر زن‌وبچه تلف شده است .\r\nقريب هزار و هشتصد رأس ماديان و قاطر و اسب امير افشار را برده است . چيزها حكايت نمودند كه عقل حيران است . اما در خاتمه مىگفتند ما از اين آدم به غير اين سلوك و اين رفتار و اين غارت توقع ديگرى نداشتيم . باز مىگفتند از همين مال سهمى خواهد داد و مطهر خواهد شد ، بلكه به حكومت محل ديگرى خواهد رفت . مزه اينجاست از قزوينيها كه به خمسه و گروس براى خريد غله رفته‌اند روى يكى دوتاى آنها اطاق را خراب نموده‌اند و بعضيها را كتك‌زده خارج كرده‌اند .\r\n\r\nميرزا غفار و ابو الحسن\r\nاين ميرزا غفار عنصر غريبى است . پانزده سال است جز تقلب و غارت و افسادكارى نداشته . از دزدى و غارت مال مردم صاحب يك كرور مال شده بود . حالا بايد يك ميلياردر باشد . طورى هم در اين كار استاد است كه احدى نيست . حاج محمد على آقا مرد پسرش ابو الحسن را با افسون به خود جذب كرد كه تو پدر مرده‌اى مردم طمع به مال تو دارند ، حاجىزاده‌اى از دست تو كار برنمىآيد ، چه‌وچه . تا آن احمق فريفتهء سخنان او شده وكيل ثابت الوكالهء خودش كرد . در ظرف چهار پنج ماه تمام دارائى ابو الحسن را از دستش گرفت . از رمضان سال قبل حكم افلاس ابو الحسن صادر شده . وقتى كار شغلى نوكرى ندارد مشغول اين قبيل امورات بريهء خيريه مىشود . يك سد سپهسالار داد درست كند سى هزار تومان از روى آن خورد معلوم هم شد ، اما سپهسالار از عهدهء او برنيامد . حتى درب فولادى سد كه در خانهء او بود و با پول سپهسالار ساخته شده بود آخرسر نتوانست بگيرد . اهالى قزوين از ايام طفوليت و خوشگلى و بزرگى او حكايتها مىكنند كه بهت و تعجب‌آور است . اگر اين آدم به اين زرنگى هوش خود را به مصرف كارهاى نيك مىرسانيد حقيقتا يكى از علماى رياضى بىنظير عهد ما محسوب بود ، همان قسم كه حاليه عكس آن را دارا مىباشد . تمام نوچه‌هاى پانزده‌سالهء خود را هرجا بودند احضار و همراه برده بود كه هركدام براى خرابى يك مملكت كافى بودند ، چه رسد به همهء آنها كه در خمسه جمع شوند .\r\n\r\n","description":"","footnote":"","page_name":" 6034 ","page_number":168},
  {"content":"\r\n\r\n\r\nكار غلط دولت\r\nدولت وقتى مىخواهد رفع تعدى ميرزا كوچك خان را بكند احمد آذرى را رشت روانه مىكند . مىخواهد رفع ظلم جهانشاه خان را بكند سالار منصور را مىفرستد كه به رغبت مردم حاضر شوند پشت‌سر كوچك خان و جهانشاه خان نماز بخوانند . من تصور مىكنم اگر خود سيد ضياء بود شديدتر او را مجازات مىداد . اين كار را هم مشير السادات ياوه‌گوى مسخره براى او گرفت . خدا لعنت كند اين قبيل مردان ظالم را كه ايران خراب آنها گرديده است و باز لعنت كند مصادر امور ما را كه به يك مبلغ رشوه از اينها مىگذرند و عفو مىكنند .\r\n\r\nخدايار خان و مظفر لشكر\r\nپنجشنبه نهم شوال ، 26 جوزا - از ديروز شهرت نموده كه كابينه استعفا داده يا در حال تزلزل است . خدايار خان ديروز طهران رفت ، آدم بدى نيست اما نفهم و بيكاره است .\r\nمعاون يا ديگرى را هم ندارد كه به‌جاى خودش كار كند . براى عرايض مردم اصغر خان مظفر لشكر كرد را معين نموده . اين آدم قابل اين‌كار نيست . سابقه‌هاى بدى دارد . اين سركردگان اكراد از بس‌كه دزدى كرده‌اند يا شريك دزدهاى طايفهء خود بوده‌اند همه بدسابقه و مردود هستند . فقط مردم براى حفظ رعاياى خود از تطاول و سرقت ايل آنها با اين رؤسا مماشات كرده راه مىروند . ديگر راضى نمىشوند قاضى و حاكم عرايض آنها هم واقع شوند . گويا آن وقتى كه خدايار خان براى گرفتن سوار امنيه آمده بود با اين شخص سابقه بهم زده بود و نتيجهء آن سابقه تفويض اين شغل شده است .\r\nنتيجهء مجلسها براى بلديه بودجه بود كه نوشتند و همراه برده ماهى بيست‌هزار تومان كه دو هزار مواجب پليس ، ده‌تا براى مصارف خيريه و صحيه ، تنظيف ، چراغ و غيره .\r\n\r\nسالار منصور\r\nهمچو اشتهار دارد كه سالار منصور اينجا كه رسيد خدايار خان سه نفر مستحفظ قزاق همراه او كرد و مستقيما او را قزاقخانهء طهران برده تحويل دادند و توقيف شد . اما او قبلا تهيهء يك انقلاب و اغتشاش را در خمسه ريخته و آمده بود . مسيو داماد خود و مزين السلطان داماد امير و نقيب و حاجىباباخان را آنجا گذاشت ، به قدر سيصد چهارصد نفر هم سوار و پيادهء مسلح از مخالفين امير افشار ( البته دست اسعد الدوله هم داخل\r\n\r\n","description":"","footnote":"","page_name":" 6035 ","page_number":169},
  {"content":"\r\n\r\nاست ) ، چهارصد ژاندارم گرسنه هم كه آنجا بود به يك اندازه با آن اشخاص همراه نمود .\r\nپس از حركت خودش اين جمعيت در سلطانيه يا همان حوالى مركزيت حاصل نموده و تلگراف به طهران نموده‌اند كه سالار منصور را مراجعت بدهيد و امير افشار را توقيف كنيد ، و الا ما چنين‌وچنان خواهيم كرد .\r\nضمنا نزد متجاسرين و جنگل هم آدم فرستاده كه ما خمسه را به شما برگذار مىكنيم .\r\nبايد منتظر نتيجه بود كه چه خواهد شد . از اين بىشرف آنچه بگوئيد از آن بالاتر برمىآيد . اصلا اين قبيل اشخاص ناپاك بىوجدان بىانصاف را نبايد شغل و حكومتى داد . اطاعت و عدم اطاعت آنها زحمت و دردسر دارد .\r\n\r\nعبد الصمد ميرزا كامبخش\r\nپريروز من « كانطور » سابق روسها ديدن حيدرى رفتم . در ايوان عمارت قشنگ رئيس سابق راه نشسته بود . قدرى گذشت عبد الصمد « 1 » ميرزا پسر عدل الممالك با يك جوان روسى وارد شد . حيدرى معرفى كرد . معلوم شد آتاشه ميليتر سفارت روس است . با احترام خيلى فوق العاده به من دست داد ، آمد و نشست . من از عبد الصمد حال و احوال عدل الممالك را پرسيدم . گفت اين دوروزه مىآيد و خودش هم در سفارت جديد روس سمت مترجمى دارد و با اين شخص براى طى محاسبهء اجزاء راه با ميرزا احمد خان موقتا قزوين آمده است . آقاى بولشويك جوان خوش‌تركيب مؤدبى بود . از من جويا شد شما براى هميشه اينجا تشريف داريد . گفتم مدتى است به اقامت مجبور شده‌ام . بعد عبد الصمد به او گفت كه در الموت بودند و حالا شهر منزل دارند . گفت شما روسيه تشريف برده‌ايد . گفتم نه ، اما تركستان رفته‌ام . گفت تا كجا گفتم تا سمرقند و به علت جنگ روس و ژاپون ممكن نشد بالاتر بروم . پس از شنيدن اسم جنگ ژاپن آهى كشيد و گفت سمرقند قشنگ شهرى است و من يك ماه قبل از آنجا گذشتم . بعد صحبت بخارا شد از تعريف و تكذيب . سپس با زبان روسى با حيدرى مشغول صحبت شد .\r\n\r\nآتاشه ميليتر روس\r\nلباس آتاشه يك پيراهن روسى از پارچهء خاكى بود . هيچ علامت نظامى معمولى دول را نداشت . فقط روى آستين چپ او يك ستارهء بزرگ و دو كوچك در تحت آن از ماهوت گلى كه با قيطان زرد « دو » دوخته بودند داشت كه گويا همان علامت درجهء او بود . كمربند\r\n\r\n\r\n","description":"","footnote":"\r\n( 1 ) - عبد الصمد كام‌بخش از رؤساى حزب توده ايران .\r\n","page_name":" 6036 ","page_number":170},
  {"content":"\r\n\r\nچرمى بسته بود . چكمه در پا داشت . پيراهن يا سردست آهاردارى هم نداشت . يك مرتبه من نظرم به كلاه او افتاد كه روى نردهء ايوان گذاشته بود ، درست از همان كلاههاى ترك‌دار شاخ‌دار كه در « لندن نيوز » مىديدم . جنس كلاه گويا چرم بود . رنگش نارنجى بسياربسيار تيره . من چون از صحبتهاى آنها هيچ نمىفهميدم برخاسته آمدم .\r\n\r\nمقاصد لنين و تروتسكى\r\nلنين و تروتسكى محال است سرحرف خود ايستاده قناعت به همان روسيهء متصرفى بكنند ، جز آن‌كه به فنلاند و پولند و بعضى جاهاى كوچك ديگر به واسطهء همراهى تمام دول زورشان نرسد و الّا كم‌كم تمام روسيه قديم را متصرف مىشوند . حتى از حقوق روسيه در ممالك ديگر نخواهند گذشت . صحبت و حرفهاى روز اول مناط نيست ، در هيچ‌جا هم مناط نبوده ، نظاير آن را تاريخ خوب نشان مىدهد .\r\n\r\nتوسعه‌طلبى\r\nهمين ايران را در نظر بياوريم . نادر پوستين‌دوز بود بعد راهزن شد . آرزوى او اين بود رئيس آن دسته شود . بعد به سلطنت ايران قناعت نكرد به هندوستان و افغانستان و عثمانى پرداخت . يك نفر رويگر به امارت خراسان راضى نشد ، متصل براى سلطنت كل ايران جنگ مىكرد . سبكتكين يك نفر غلام بود مملكت وسيع ايران براى او تنگ شد ، و قس على هذا ديگران .\r\n\r\nحرفهاى توسعه‌طلبانه\r\nاينها خيلى دورند . اول جنگ و اواسط جنگ تا آنجا كه فتح و ظفر معلوم نبود آقايان چه‌چيزها گفتند و چه مواعيد و نويدها دادند ، چه شد و به كجا رسيد . چهارده مادهء ويلسون كجا رفت ، چه نتيجه داد . مجمع اتفاق ملل كو . اگر يك نمونه هست عمليات آن چيست . خود امريكا چرا داخل آن نيست . اسباب كه فراهم شد دامنهء خيال و حرص جهانگيرى وسعت پيدا مىكند . بهانه و حرفهاى زياد به دست مىآيد و حرفهاى نامشروع آن‌وقت مشروع مىشود . سوريه قيم لازم دارد ، فلسطين سرپرست مىخواهد ، ايران سرمايه لازم دارد ، سيلزى رأى بايد بدهد ، افريقا در فشار آلمان است ، بسارابى از نژاد رومانى است . لنين و تروتسكى هم از اين حرفها بلدند بگويند . همان حرص و آز در وجود آنها هست .\r\n\r\n","description":"","footnote":"","page_name":" 6037 ","page_number":171},
  {"content":"\r\n\r\n\r\nياد گذشته : ايام خوش الموت\r\nحاكم نظامى الموت و رودبار شهر آمده من او را در خيابان ديدم . خيلى اطمينان داد كه كارهاى مرا اصلاح كند . من خيلى كار دارم و بايد بروم اما وسايل حركت فراهم نمىشود . ديدن آنجا هم اسباب اوقات تلخى من مىشود . من هيچ‌وقت مثل اقامت قزوين بيكار ، كم‌مراوده و دلتنگ نبودم . نداشتن بيرونى هم براى من بيشتر باعث دلتنگى شده . در الموت من هزار مشغوليات براى خود تهيه نموده بودم و به واسطهء اشتغال به همان كارها خوش بودم . سواى مشغوليات به امور مردم و رعيتى و حساب و كتاب كه خود آنها نصف وقت مرا مصروف مىداشت خيلى كتاب مىخواندم ، خيلى چيز مىنوشتم . با نوكرها و كلفتها و بعضى رعايا انس گرفته بودم . صحبتهاى آنها مشغولياتى بود . سوار مىشدم ، شكار مىرفتم . بنائى هرساله مىكردم . بعلاوه باغها و ترتيب سبزىكارى و گلها يك شغل عمدهء بسيار خوب من بود كه خيلى دوست داشتم . در قلعهء الموت سواى مشغولياتى كه ذكر شد اسب و ماديان و كره و كره قاطر ، الاغ ، سگ ، مرغ ، اردك ، بوقلمون ، گاو ، گوسفندهاى اعلى ، مرغ روسى و غيره هرچيز براى تفنن و مشغوليات فراهم شده بود كه بردنيها را بردند خوردنيها را خوردند . جز دو سگ مهربان من فيدل و فندق كه با اسرا به شهر آمدند .\r\n\r\nحالات مؤلف\r\nسواى مواقع مخصوص از هركارى كه فارغ مىشدم ، يا طفره مىزدم ، سر آن كار مىرفتم كه همه اينها از دست من رفت . در گوشهء قزوين گرفتار زحمتم و اگر مؤونه‌اى در طهران يا جاى ديگر برايم فراهم بود يك ساعت هم اينجا نمىماندم . اما چه بايد كرد كه عيال و اطفال خرج لازم دارند و در جاى ديگر اميدى ندارم ، ملكى ندارم ، نوكرى ندارم ، اندوخته ندارم و ناچارم با هزار حرف و دستخط بد ناملايم حضرت و الا بسازم و به اين قسم زندگانى شكيبا باشم تا ببينم خدا چه مىخواهد يا عمر كى تمام مىشود ، برويم و راحت شويم . من فعلا هيچ نوع تعشقى به اين زندگى ندارم ، به هيچ‌چيز هم علاقمند نيستم . در بدمملكتى و بدزمانى ما دنيا آمديم . سخت هم گرفتار هستيم .\r\n\r\nمحاسن\r\nمعروف است ناصر الدين شاه از يكى از رجال عهد پرسيد كه در زمان جدم و پدرم به تو خوش گذشت يا اين وقت . آن شخص سرفرود آورده دست به ريش بلند سفيد خود\r\n\r\n","description":"","footnote":"","page_name":" 6038 ","page_number":172},
  {"content":"\r\n\r\nكشيد و گفت در عهد جد و پدرت كه « محاسن » پسند مىكردند بدبختانه من عارى از آن بودم ، امروز كه نمىپسندند و منزلتى ندارد متأسفانه من داراى آن مىباشم . بله اينها را گفته‌اند . اما در هرزمان و هرلباس بخت و اقبال لازم است كه در ما سه برادر نيست .\r\n\r\nوضع پدرم\r\nحتى پدر من هم در ميان شاهزادگان و رجال برادرش و برادرزاده‌اش خوش‌اقبال نبود ، منتهى قناعت فوق العاده در اين عهد به فرياد او رسيد كه چيزى دارد و معطل نماند .\r\nباز هم قناعت مىكند . و الا اين هم تمام شده بود هيچ قسم شكم به آب‌زنى نداشت و ندارد . هنوز كالسكهء حضرت و الا چرخش آهنى است ، رزين به خود نديده . خانه همان خانهء اول شهرى است . متعادل راه رفت مذمت ما و بعضى مردم را گوش نداد . به حمد اللّه امروز خودش راحت و خوش است .\r\n\r\nآزادشدن رجال\r\nشنبه يازدهم شوال ، 28 جوزا - شاهزاده عدل الممالك . آمد ديروز ديدن كردم . از اوضاع طهران خوب نمىگفت . كابينه تزلزلى دارد و صحبت نصرت الدوله هست . پول نيست . سردار سپه براى آن سخت‌گيرى مىكند . عجالتا هم زور و قدرت با اوست . از فرمانفرما ، سپهسالار ، سهام الدوله ، حتى جهانشاه خان ديدن كرده بود . مىگفت همه چاق شده بودند . امير اسعد مىگفت به آتانك رفت .\r\n\r\nحرف عين الدوله\r\nگفت روزى كه خدمت شاه رفتند شاه فرموده بود شماها بايد كار كنيد مملكت را اداره كنيد . براى تنبه شما و اين‌كه بايد كار كرد اين توقيف ضرر نداشت . عين الدوله جواب گفته بود ما از عهد صفويه الى حال خود و اجدادمان خدمت نموده و براى ايران شمشير زده [ ايم 
  ] البته تنبه حاصل شد و متنبه شديم . بعد آمدند مجلس براى آنها گل نثار نمودند . همانها كه روز حبس دست زده « آوردنش آوردنش » مىگفتند .\r\n\r\nنطق سيد يعقوب\r\nسيد يعقوب نطق كرد كه ايران هميشه رجال و بزرگان لازم دارد و ما بايد به وجود اين آقايان دعا كنيم و مغتنم بشماريم . من حكايت وليعهد را پرسيدم . گفت يك چيزى بود كه شاه رنجيده او را فرنگستان فرستاد .\r\n\r\n","description":"","footnote":"","page_name":" 6039 ","page_number":173},
  {"content":"\r\n\r\n\r\nسردار سپه و سيد ضياء\r\nمشهور بود كه سردار سپه كاغذى از سيد ضياء به شاه نمود كه ديگر ترديدى نماند .\r\nگفتم سيد ضياء ديوانه نبود كه بنويسد . گفت احتمال مىدادند هنگامى كه ميانهء آنها صفا و محبت بود چيزى نوشته كه او براى همچو روزى نگاه داشته بود . هرچه هست اين سرّ ميان شاه و سردار سپه است . درست فاش نشد . درباب مالياتهاى جديد همه‌جا حرف برخاسته حتى در طهران . مستشارهاى انگليسى هم گفته‌اند ما نمىتوانيم اين‌طور ماليات بگيريم . سردار سپه هم از انگليسها خوب نمىگويد . انگليسها هم چندان كارى ندارند . اسمعيل خان مىگفت ماهى پانصد هزار تومان سردار سپه پول مىخواهد و متصل هم عده زياد و خرج اضافه مىشود .\r\n\r\nساعد الدوله\r\nامروز دويست‌نفر قزاق به رياست محمد رحيم خان سرهنگ همان‌كه مأمور جهانشاه خان شده بود به سمت تنكابون از راه الموت رفت . چنين شهرت دارد كه ساعد الدوله فرارا جنگ رفته و با يك‌عدهء زيادى از آنجا به تنكابون آمده است و اين‌كه يك خبرى آنجا هست شكى نيست . و الا كمك نمىفرستادند . در الموت هيچ‌چيز نيست . اين قزاق چه به روز رعيت و آدمهاى من خواهد آورد خدا مىداند . كاغذى از هرمز ميرزا رسيده بود عينا درج مىشود :\r\n\r\nنامهء هرمز ميرزا\r\nاوضاع سياسى خيلىخيلى تغيير كرده ولى در ظاهر اساس مطلب همان است كه وسايل زندگى براى دولت و مردم فراهم نيست و محيط مملكت از دنيا دورافتاده ، از نقطهء نظر فكر و اخلاق و اقتصاد و غيره . لذا راه علاج باز كردن يك راهى است كه مثل چشمه‌اى سرشار از منابع خارجى در اين حوض خالى و ويران جريان يابد ، يعنى راه‌آهن كشيده شود . در آن هم مطلبى است كه فرضا بر اصل آن مقر باشند در شقوق و وسايل تهيهء آن با عدم بصيرت كه از هرگونه مسائل حياتى داريم مطالعه مىنمايم . غافل كه فعلا فرسخى بيست الى بيست و پنج هزار تومان حداقل خرج آن است و سرمايه بايد از خارج باشد . خارج هم صرف ندارد كه چهار پنج سال پول خرج كند براى يك عايدات پنج الى دوازده درصد ( حداقل و اكثر دخل راه‌هاى آهن در دنيا ) . در صورتىكه فعلا از صنايع اروپا و امريكا براى هرسرمايهء جديد محل حاضر هست و فورا پس از يك‌سال از ده الى\r\n\r\n","description":"","footnote":"","page_name":" 6040 ","page_number":174},
  {"content":"\r\n\r\nپانزده ، بالفرض اميدهاى ديگرى در بين باشد كه به واسطهء معادن و زراعت و غيره آتيه راه‌آهن در ايران درخشان باشد . كدام دولتى است ، كدام شركتى است كه سرمايه‌داران را هدايت كند ، پول خرج كنند در يك محلى كه از امنيت آن اطمينان نيست و هرروز دولت تغيير مىكند و سياست و حكومت دستخوش اشخاص مجهول است .\r\nخلاصه مطلب آن‌كه براى امنيت بايد قشون و ژاندارم كه فعلا در تحت وزارت سردار سپه متحد گرديده‌اند پول برسد و توسعه يابد . آن هم از عهدهء دولت ايران فعلا خارج است و مطابق عقايد و مطالعات هيئت ماليهء خارجه اقلا هشت ماه پول بايد از خارجه كمك شود تا در اين ضمن وسايل وجود عايدات و موازنهء خرج‌ودخل مملكتى فراهم گردد . فعلا صندوق خزانه يك غاز موجودى ندارد . در مقابل دويست هزار تومان حواله مطالبات مردم و ادارات از دولت بالغ بر يك مليان مىشود . از ساير مطالب عرض نمىكنم ، اساس موضوع همين است . مطالعه و اقدام در فروعات نتيجه ندارد مگر تا اندازه‌اى كه در اين موضوع كلى انعكاس پيدا نمايد .\r\nاين عرايض هم براى اين بود وظيفهء هركسى است كه مطالب راجع به امور مسلمين بدبخت كه در اين مملكت گردآمده‌اند حتى القوه در نظر گرفته در صدد تصفيهء آن باشد .\r\nلابدا در قزوين فرمايشات و عقايد شما طرف توجه خواهد بود و لازم است عامهء اهل محل اين عقايد را بدانند كه فقط منحصر به آقايان طهران نباشد . فقط اميدوارى كه داريم از دخالت مستشاران است كه تشكيلات مملكتى را به راه اندازند . عدهء آنها نه نفر است و اظهار مىدارند كه بلژيكى در ايران متجاوز از يكصد نفر است و ادارات را خانهء خود فرض مىنمايند . ولى ما آمده‌ايم براى يك مدت موقتى . تا به حال رسما داخل كار نشده‌اند . ولى كليات مطالب را مطالعه نموده و پيشنهادات عمده به دولت تقديم كرده‌اند .\r\nچون در فرنگ كار ادارى محرمانه است اين فرنگيها به همان اصول رفتار مىنمايند و به هيچ‌وجه در خارج اظهارى نمىكنند و نمىدانند كه در ايران همه‌كس دخالت مىكند و به سرّ خدمات ادارى قايل نمىشود .\r\n( پايان‌نامهء هرمز ميرزا )\r\n\r\nوضع پول\r\nدر روزنامهء « ايران » مقاله‌اى در باب نقصان پول و اينكه از سى سال قبل به واسطهء فراوانى نقره و تجارت آن به ايران پول طلا كم شد و به خارج رفت و موازنه پول ما با خارجه برهم خورد شرحى نگاشته بود كه مقدمهء استقراض را مىنمود . اما به اين دولت ورشكست غيرمنظم كدام احمق است پول بدهد ، معلوم نبود . قرارداد ما با دولت\r\n\r\n","description":"","footnote":"","page_name":" 6041 ","page_number":175},
  {"content":"\r\n\r\nانگليس يكى اين بود كه پول بدهد راه بكشد . اما آن قرارداد امروز وجود خارجى ندارد و حمقا برهم زدند .\r\n\r\nبازيافته از غارت\r\nاز كتابهاى انگليسى من آنچه از غارت برگشت پنج كتاب بود : يكى ويتكرز الماناك ، يكى رمان ايوانهو ، يكى سياحت‌نامهء يك ياور انگليسى از هندوستان به ايران ، دو جلد هم لغت انسكلوپيديا . اين دو كتاب اخير بسيار لغت جامع خوبى است و همه‌چيز دارد .\r\nاما افسوس تمام نقشه‌هاى آن را بيرون آورده‌اند . عكسها را پاره نموده‌اند . درحالىكه هيچ به درد آنها نمىخورد . آن « المنك » كهنه بود ، امسال يكى هرمز به من داد كه مال 1920 است و خواندنى است . چون آنقدر اسم سيلزى در اين كتاب برده شده من در انسكلوپيديا نگاه كردم و شرح آن از اين قرار است .\r\n\r\nجغرافياى ممالك\r\nسيلزى مملكتى است در جنوب‌شرقى آلمان كه سابقا در دست اطريش بود . خاك آن معادل 15666 ميل مربع ، جمعيت آن 3845000 نفر . معادن بسيار دارد از قبيل آهن ، مس ، زغال و غيره . زمين آن بسيار محصول‌خيز است . مواشى بسيار دارد و خوب عمل مىآورد . پايتخت آن برسلو است . در سنهء يكهزار و هفتصدوچهل فردريك آنجا را گرفت . يكى از بهانه و باعث جنگ هفت ساله آن شد . در معاهدهء پرتسبورگ ( قريه‌اى است 24 ميلى ليپزيگ ) 1763 قسمت عمدهء آن به آلمان برگذار شد و يك‌قدرى هم باز به اطريش ، چون نژاد آلمان و لهستان ممزوج دارد لهذا براى گرفتن آراى عمومى طرفين اقداماتى مىكنند كه منجر به نزاع و مشاجره و دخالت ديگران شده است .\r\nدولت آلمان قبل از جنگ در اروپا داراى 208789 ميل مربع اراضى بود با 64925992 جمعيت . پس از جنگ سى و پنج هزار ميل مربع و هشت مليان نفر جمعيت آن كاسته شد . اراضى كلنى افريقاى وى متجاوز از 1035086 ميل مربع بود كه به كلى از او مسترد شد . در بحر پاسيفيك 96210 ميل مربع خاك ، در آسيا 2943 كليتا خاك كلنى آلمان 1134339 ميل مربع با پانزده مليان جمعيت بود كه به كلى از آلمان گرفته شد . حتى يك وجب براى او باقى نگذاشتند .\r\nاطريش هنگرى دوم دولت وسيع اروپا بود كه قبل از جنگ داراى 240456 يا 51350000 جمعيت ، امروز اطريش آلمانى نژاد مانده است و هنگرى كه اولى چهل هزار ميل مربع و نه‌مليون و پانصدهزار جمعيت دومى شصت هزار ميل مربع اراضى و\r\n\r\n","description":"","footnote":"","page_name":" 6042 ","page_number":176},
  {"content":"\r\n\r\nدوازده مليان جمعيت تتمه تمام يا دولت مستقلى شده يا بخشش به ديگران شده است .\r\nخاك دولت رومانى و جمعيت آن دوسه برابر شده است . قبل از جنگ 53000 ميل مربع و هفت مليون آدم ، پس از جنگ كه بسارابى روسيه و ليوانيائى اطريش و بعضى ولايات ديگر به آن مزيد شده داراى 118633 اراضى و هفده مليان جمعيت شده است . صربى قبل از جنگ 34500 ميل اراضى داشت با پنج مليان آدم ، امروزه 86880 ميل زمين و يازده مليان و ششصد هزار نفر جمعيت شده است .\r\nلهستان كه قبل از جنگ وجود خارجى نداشت امروز دولتى است كه سيصد هزار ميل مربع زمين و سى مليان جمعيت دارد و باز براى يك تكه سيلزى و يك معدن آن آه مىكشد و از هيچ اقدامى كوتاهى ندارد . پادشاهان و دولتها از همه‌كس دزدتر و غارتگرتر و حريص‌ترند . اين‌همه اراضى را ايطاليا گرفت باز براى فيوم ناله مىكند . چيزى كه براى ما مبهم مانده حكايت قراطاق است كه چگونه آنجا ملحق به صرب شد و صدائى درنيامد . پطر پيرمرد پادشاه آنجا هم در فرانسه مرحوم شد .\r\n« ويتكرز المنك » خواندن دارد . « لندن نيوز » برايم مىآيد درحالىكه آبونهء آن را طلب كار است . يك شكلى از للويد جرج در حال خستگى و كوفتگى از اوضاع معادن كشيده بود كه چون خيلىخوب بود من در اينجا گذاشتم و نيز عكس امپراطريس آلمان و بعضى سردارها كه به تشييع‌جنازه با همان حال نظامى علىرغم متفقين حاضر شده بودند .\r\nسيصد هزار نفر در اين تشييع حاضر بودند كه ده هزار آن از صاحب‌منصبان نظامى بودند . چهار پسر امپراطريس و برادرهايش و اغلب شاهزادگان آلمان حضور داشته‌اند .\r\n\r\nساعد الدوله\r\nسه‌شنبه 14 شوال ، 31 جوزا - حكومت از طهران مراجعت كرد . امير نصرت برحسب خواهش و اطمينان اداره قزاقخانهء شهر آمد و خانهء امير محترم منزل دارد . ديروز به اتفاق آقاى رفعت السلطان ديدن رفتم . آنجا به طور يقين گفتند ساعد الدوله به لباس مبدل ( كردى ) به هروسيله بوده خودش را به جنگل رسانده و با عده‌اى روس و ايرانى به سمت تنكابون و آن نواحى روانه‌اش نمودند . از جزئيات خبرى نمىدهند . اما همين‌قدر هست كه پيش‌آمد خوش و رضايت‌بخشى نبوده است .\r\n\r\nنصير السلطنه به سوى جنگليها\r\nآقاى نصير السلطنه هم با سيد جلال نام اردبيلى وارد شدند كه به رشت و جنگل بروند . از طرف دولت پيغامات دارند كه البته به جائى نخواهد رسيد ، چنانچه مكرر\r\n\r\n","description":"","footnote":"","page_name":" 6043 ","page_number":177},
  {"content":"\r\n . \r\n","description":"","footnote":"","page_name":" 6044 ","page_number":178},
  {"content":"\r\n\r\nامپراطريس آلمان شارل امپراطور و فرزندانش در سويس\r\n\r\n","description":"","footnote":"","page_name":" 6045 ","page_number":179},
  {"content":"\r\n\r\nفرستادند و نتيجه نبخشيد . گفتند دو نفر روس هم از جانب سفارت طهران همراه آنهاست . سيد رضوى آنجا بود گفت خبر آمدن ساعد الدوله در طهران شهرت داشت و سپهسالار تعهد نموده است كه او را بخواهد طهران ، حتى كاغذ و قاصد مخصوص هم روانه داشت .\r\n\r\nسردار سپه و اختيارات - اختلاف با قوام السلطنه\r\nبيرون آمديم از حال طهران پرسيدم . رضوى خوب نمىگفت . مىگفت تمام اختيارات را سردار سپه در دست گرفته و هرچه پول است او مىخواهد . چنانچه با قوام السلطنه برهم زدند و شاه فورا به شهر آمد بين آنها را اصلاح داد . قوام السلطنه مىخواهد حكام نظامى قزاق را تغيير بدهد ، او به هيچ‌وجه راضى نمىشود . حتى در تمام وزارتخانه‌ها قزاق گذاشته و كنترول نموده . عصر هرچه پول جمع شود آن صاحب‌منصب برداشته و به قزاقخانه مىبرد . اين ترتيب باشد ادارات برهم خواهد خورد .\r\n\r\nباطاليون بصير ديوان ( زاهدى )\r\nعصر متواترا خبر رسيد كه قزاقهاى تنكابون متوارى شده‌اند و بصير ديوان « 1 » كلاردشت رفته است . از قول امير انتصار گفتند كه باطاليان بصير هم ملحق به ساعد الدوله شد ( بصير ديوان ، ساعد الممالك و مسعود الملك و بعضى از خوانين را با جمعى از نوكرها و رعاياى آنها و سپهسالار را اسلحه و لباس داده اسمشان را باطاليان بصير گذاشته بود . ) و ساعد الدوله قريب هزار نفر روس و ايرانى همراه دارد كه از خشكى و دريا وارد آن صفحات شده‌اند . عدهء قزاق از مقاومت عاجز شده است .\r\n\r\nساعد الدوله به سوى جنگل\r\nشب اسمعيل خان و عبد العلى خان و محمد على خان مهمان من بودند . محرمانه از اسمعيل خان مطالب را پرسيدم . گفت آمدن ساعد الدوله صحت دارد . عدهء زيادى همراه داشته و قزاق عقب نشسته است . اين دويست نفر هم به واسطهء اين خبر در الموت توقف نمودند ( واى به حال آدمهاى من و رعايا . واى به حال خود آنها كه هيچ آذوقه آنجا نيست .\r\nطورى كه براى چهارتا يابوى خودم از شهر جو فرستادم . ) و باز عده‌اى از آترياد خراسان و فوج فولادين خواهند رفت . از طهران هم قزاق مىرود . اما اين قزاق چطور مىتواند از\r\n\r\n\r\n","description":"","footnote":"\r\n( 1 ) - فضل اللّه زاهدى ( ا . ا . )\r\n","page_name":" 6046 ","page_number":180},
  {"content":"\r\n\r\nگدوك سلمبار و آن راه سخت و رودخانه‌ها و جنگل عبور نمايد كارى است مشكل بلكه محال . فقط در اين موسم كه آب طغيان دارد يك پل را خراب كنند احدى نمىتواند عبور كند . يا چهار نفر طرفين راه را بگيرند كار تمام است . خصوصا آنجا كه وارد جنگل مىشود . آن هم با اين هواى گرم ، پشه و مگس و حشرات ديگر كه آدم و اسب را از پا در مىكند . آمدن ساعد الدوله از رفتن اينها كمتر اشكال نداشت . اين چطور در اين مدت كم ( پس از سقوط كابينه ) توانست خودش را جنگل برساند . اين است مردم مىگويند انگليسها او را فرستاده‌اند . علت هم اين‌را ذكر مىكنند . او را پناه داد و نگاه داشت و الّا او را هم حبس مىكردند و بعد از مرخصى طهران بود نزد پدرش . فعلا تمام صحبت قزوين ساعد الدوله است . حقيقتا اعجوبه‌اى است . بىپول ، تنها ، در اين هواى گرم خيلى هنر است اين‌همه مسافت را طى كند . من گمان مىكنم از همدان گروس و از آنجا خمسه و راه طارم به فومن و ماسوله رفته باشد .\r\n\r\nامير نصرت و امير محترم\r\nامروز صبح اميرنصرت بازديد من آمد . جنب باغ رفعت السلطان باغچهء سردار سعيد منزل نموده . دو اسب به كلنل منوچهر خان داده بود . وقتى كه ملاقات او مىرود مىگويد اسب‌سوارى من بد است . يك اسب به من تا شهر كرايه بدهيد . امير نصرت اسب سوارى نامى برادرش فارس همايون را مىدهد سوار مىشود و به شهر مىآيد . اسب را پس نمىدهد و در اصطبل ژاندارمرى نزد آن دو اسب سابق مىبندد . پانصد تومان منوچهر خان به امير محترم داده بود گندم براى شهر بخرد . او هم پانصد تومان را نزد امير نصرت روانه مىكند كه بدهد شاهسونها گندم خريده شهر بياورند . در اين بين منوچهر خان طهران رفت و آن بساط روى كار آمد . حكومت جديد آن پانصد را مىخواهد ، امير محترم از امير نصرت مطالبه دارد . ايشان هم در جواب مىگويد اسب مرا بدهند پول را بدهم . امروز مباحثهء اين كار بود .\r\n\r\nايل اينانلو و اميرنصرت\r\nامير نصرت خيلىغريب است . شهر آمده آن هم به اين اختصار . اين شخص خيلى زرنگ و مسلط است . اقتدارش در ئيل‌تالى مرحوم عزيز اللّه خان صارم الملك بزرگ است . شاهسون مثل سگ از اين آدم مىترسند ، خودش هم از برادر و برادرزاده و بنى اعمام . قريب صد نفر هستند كه اين عده كه از خود اوست همه ايل را مطيع و منقاد نموده و رياست را از خانوادهء صارم الملك منتزع نموده است . تسلط اين آدم طورى است كه\r\n\r\n","description":"","footnote":"","page_name":" 6047 ","page_number":181},
  {"content":"\r\n\r\nشب به فلان طايفه پيغام بدهد كه « قادان الوم » « 1 » پنج هزار تومان پول براى من لازم شده است فردا صبح پول را مىآورند . سابقا با دزدها هم شركت داشت . اما مدتى است متروك داشته . اين ايل اينانلو بسيار ايل بزرگ صاحب ثروت متمولى است . از خمسه تا قم ييلاق و قشلاق دارند . سابقا هزار سوار مىداد يكصد نفر هم از خوانين به اسم . . . « 2 » كه هرساعت در طهران به مرحوم صارم الملك مىگفتند سوار لازم است در ظرف چند روز مكمل و مسلح با اسبهاى ممتاز در ميدان مشق‌سان مىداد . اين سوار خدمات زياد به دولت نمود . از شيراز تا استراباد و كلات مكرر ساخلو داده كه امروز اسمى از او نيست .\r\nبه التماس و اصرار و پول زياد گاهى صد نفر دويست نفر از امير نصرت مىگيرند آن هم به طور موقتى . اما آن تخفيفات ، آن اراضى ، آن قشلاقات و ييلاقات ، آن معافى كه براى آن سوار دولت داده بود به‌جاى خود باقى [ است 
  ] و مفت مىبرند و مىخورند .\r\nامير نصرت سواى آنچه از ايل دريافت مىكند درست يك مالياتى هم از دهاتى كه در خط عبور و محل سكناى شاهسون است اخذ مىنمايد . به اين معنى هرده بايد يك غله‌اى به نظريهء خودش بدهد . اگر ندهد ايل تمام محصول آن آبادى مرا « قرپ » « 3 » مىكند ( معنى قرپ اين است كه شاهسون خوشه‌هاى گندم را چيده توى خورجين يا بار شتر كرده شبانه مىبرد و همان چوب به جا مىماند ) . يا پايمال و خسارت چندين برابر مىشود .\r\n\r\nامير نصرت داماد ملك‌آرا\r\nدختر مرحوم محمد ميرزا ملك‌آرا عيال دوم اين آدم است . با ما ادعاى قوم خويشى مىكند . بااين‌حال سالى چند خروار غله و چندين بار هيزم بايد آن دو تا ده افشار ما بدهد . منتهى اسمش را اين گذاشته كه موسى سلطان براى جلوگيرى و حفظ از تخطى شاهسون نوكرى شما را مىكند . جيره و عليقى به او انعام مىكنيد . زمستان هم كه مىشود كاغذى به مباشر ما مىنويسد به دست يك نفر شاهسون مىدهد با چند قطار شتر روانه مىدارد كه چون دهات حضرت اقدس و الا متعلق به خود من است مال فرستادم هيزم روانه كنيد . اگر دو روز معطل كنند همان خرج شتر پدر رعيت را بيرون مىآورد . اين است فورا بارگيرى كرده روانه مىكنند .\r\n\r\n\r\n","description":"","footnote":"\r\n( 1 ) - تركى - قربانت بروم . ( مسعود سالور )\r\n( 2 ) - در متن نام نوشته نشده\r\n( 3 ) - قرپ لغت تركى است به معنى بريدن . ( مسعود سالور )\r\n","page_name":" 6048 ","page_number":182},
  {"content":"\r\n\r\n\r\nممالك ديگر - عدم كفايت ما\r\nبارى اين است حال مملكت ما . روزبه‌روز هم بدتر مىشود . اين اوضاع ايران امروز در هيچ مملكتى از ممالك دنيا وجود ندارد و گمان نمىكنم بىحس‌تر ، بىقابليت‌تر از مردم اين مملكت هم وجود داشته باشد . اتازونى در يكصد و چهل و هفت هشت سال قبل كه با انگليس بناى طغيان و جنگ را گذاشت سه مليان جمعيت داشت . با آن‌همه مشكلات داخلى و خارجى و عدم وسايل همه‌چيز در آن عهد ، به اين پايهء امروز رسيده است . يا دول صرب ، بلغار ، رمانى و قره‌طاق به آن كوچكى با همه محظورات به اين درجه ترقى كردند . اما دولت ششهزار سالهء ما با ده مليان جمعيت و اين وسايل ترقى و تعالى كه امروز در عالم است يك قدم رو به ترقى نگذاشته سهل است آن‌به‌آن به سمت قهقرا مشى مىكند و هنوز نمىتواند دفع ميرزا كوچك خان بكند ، يا از ورود ساعد الدوله پشتش به لرزه مىافتد . اين نيست مگر عدم كفايت و لياقت زمامداران ما و بىحسى مردم مملكت كه يكى از آنها خودم مىباشم . ما بقدرى مشاعرمان فاسد شده كه هيچ درك خوب‌وبد را نمىكنيم . ما بقدرى عقايدمان خراب شده كه به حرف حساب احدى گوش نمىدهيم . البته از همچو محيطى جز اين تراوش نمىكند .\r\n\r\nوزارت داخله\r\nشهرت دارد بلكه صحت دارد كه فردا چهارشنبه مجلس شوراى ملى ما مفتوح مىشود . در روزنامه ديديم كه آقاى قوام السلطنه تشكيلات جديد وزارت داخله را لغو و نسخ فرموده و حكم فرموده‌اند همان ادارات سابق و همان تشكيلات برقرار [ است 
  ] و همان كسانى كه صاحب آن مشاغل بودند به‌جاى خود ابقا شدند . عيب ندارد . در عدليه و ماليه هم اين حكم جارى شود . ادارهء ژاندارمرى ضميمهء وزارت جنگ گرديد .\r\n\r\nوضع زندانيان سيد ضياء\r\nملا محيط امروز از طهران آمد . از طهران خيلىخوب صحبت كرد كه اغلب نوشته شده . روزى كه محبوسين مجلس آمده بودند جزو تماشاچيها بوده . مىگفت هركدام يك قبضه دو قبضه ريش گذاشته بودند . چرك و كثيف بودند . گويا هيچ حمام نبرده بودند .\r\nموها بلند بود . در قصر قاجار خيلى به آنها سخت و تلخ گذشته بود . بدون فرش ، زمستان ميان چكه منزل داشتند ، غذاى آنها همان نان و آش يا آبگوشت قزاقى بود . مىگفت رئيس الوزرا به شاه عرض نموده بود اجازه بدهيد فرمانفرما و پسرهايش ، عين الدوله و\r\n\r\n","description":"","footnote":"","page_name":" 6049 ","page_number":183},
  {"content":"\r\n\r\nسپهسالار ، جهانشاه خان را معدوم نمايم . از اين حرف شاه خيلى متغير شد و سردار سپه بعد خدمت شاه رفت اين گفتهء سيد ضياء را تكذيب كرده به شاه عرض كرد هرگز اين خيال او را تصديق نفرمائيد و يكى از دلايل عزلش همين بود .\r\n\r\nآب سنگلج\r\nاز مردم پرسيدم گفت جز از بابت جمع نمودن گداها و روشنائى خيابانها از چيز ديگر سيد ضياء مردم رضايت ندارند ، خصوصا از مالياتهاى جديد كه عموما متنفرند . يكى هم از بابت آبها . آب سنگلج مىگفت منزلتى پيدا نموده . تمام مقدسين و متدينين از راههاى دور مىآيند از آن آب وضو مىگيرند يا به خانه‌ها براى وضو مىبرند . حمامهائى كه از آن آب داير است رواجى دارد و از كثرت جمعيت نمىشود داخل شد . حاجى جمال الدين از بابت آب خيلى در منبر حرف زد و مردم راضى نيستند ( اخيرا در روزنامه ديدم كميسيونى از دو نفر علما و چند نفر ديگر معين شده كه آبها را به رضايت مالك و موازين شرعيه براى بلديه اجاره كنند كه مردم از اين بابت آسوده شوند . ) .\r\n\r\nبستنى سه شاهى در سفارت روس\r\nمىگفت سفير روس ايام جمعه پارك را عمومى نموده و چون بستنى ظرفى سه شاهى قيمت دارد و در جاهاى ديگر ده شاهى ، مردم دسته‌دسته گروه‌گروه جمعه‌ها آنجا مىروند . خودشان هم بدون تكلف داخل مردم هستند . مجلس شوراى ملى هم روز جمعه عمومى بود فقط اين اجازه را براى آن دادند تا از رونق پارك سفارت بكاهد . اما مجلس بستنى نبود و مردم براى قيمت نازل بستنى پارك بيشتر مىرفتند تا مجلس .\r\n\r\nقدرت سردار سپه\r\nمىگفت سردار سپه تمام قواى مملكتى را در يد اقتدار خود درآورده . آنچه اسلحه و توپ و مهمات هم در طهران بود حمل قصر قاجار كرده . خودش هم بيشتر روز و تمام شب آنجاست . فقط ژاندارم باقى بود كه آن را هم جزو وزارت جنگ نمود ذخاير آنجا را هم به قصر كشيد .\r\n\r\nبىعلاقگى مردم به مجلس\r\nچهارشنبه 15 شوال 1339 ، اول درجهء سرطان 1300 - امروز به سلامتى و ميمنت مجلس باز مىشود . در اين شهر شعف و مسرت هويدا نيست . اصلا مردم آن عقايد\r\n\r\n","description":"","footnote":"","page_name":" 6050 ","page_number":184},
  {"content":"\r\n\r\nسابق را به مجلس يا تغيير كابينه ندارند . به كلى مردم مأيوس [ اند 
  ] و هرتغييرى روى بدهد مىگويند تفاوت به حال ما نمىكند . آن هم اين مجلس بدون تكيه‌گاه و تقويت ملت ، با اين وكلا كه هزار حرف دربارهء هريك زده شده و هزار دفعه اظهار تنفر نموده‌اند . بيچاره وكلاى قزوين كه دو سال است به اين انتظار قرض كرده و خرج در طهران نمودند .\r\n\r\nاميدهاى سردار مفخم\r\nسردار مفخم به اصرار و خرج زياد خودش را وكيل نمود كه پس از افتتاح مجلس و استعفاى كابينه و انتخاب از وكلا وزير پست و تلگراف شود كه سالها در آن اداره زحمت كشيده و خون‌دل خورده . در طهران براى تهيهء وزارت‌خانهء عالى كرايه كرده با مبل و اسباب زياد ، كالسكه و درشكه با اسبهاى ممتاز و چرخهاى زرين اعلا براى آن‌كه مردم با او زياد مراوده كنند . روزها ناهارى تهيه ديد و سفرهء مفصلى گسترانيد . قزوينيها و مردمان كلاش طهران غنيمت شمرده استفاده نمودند . بعد از ناهار بساط ترياك پهن بود و اطراف منقل نه يكى نه دوتا بلكه ده‌ها و بيستها آدم نشست ، هى ترياك ، هى قليان ، هى چاى الى عصر و شب . حضرت اقدس و الا مست اين تملقات و مست وزارت تلگراف بود .\r\nخصوصا در مجالسى كه در بهارستان منعقد شد شاهزاده رياست داشت . زيرا از همه مسن‌تر بود . بارى چه دردسر بدهم . خانهء اينجا و چند دانگ ديال‌آباد « 1 » گرو رفت ، جواهرات فروخته شد ، قروض به پانزده شانزده هزار تومان رسيد ، نه مجلس مفتوح [ شد 
  ] نه شاهزاده وزير . يك‌مرتبه توپ سيد ضياء صدا كرد و پاك حضرت و الا نااميد شد . ناچار شد از وزارت به حكومت تنزل نمايد . آن هم سرنگرفت . چون ديگر نه فروختنى و گرو گذاشتنى داشت نه ديگر كسى قرض مىداد . خانه را تغيير داد ، نوكرها را جواب كرد ، كالسكه و اسب را فروخت ، ناهار و ترياك موقوف شد . خودش ماند ، عيالش ، يك نوكر و يك كلفت . عصرها چوب‌دست خود را به شانهء خود تكيه داده خيابان لاله‌زار پاى يكى از ستونهاى دكاكين ايستاده و فكر مىكرد تا شب شود و منزل برود . با اين حال ورور هم از قزوين عريضه و مجلات مىرفت كه شاهزاده وكيل ما نيست . خداوند عاقبت همه را به خير كناد .\r\n\r\n\r\n","description":"","footnote":"\r\n( 1 ) - ديال‌آباد - دهى است از دهستان دشتابى بخش بوئين شهرستان قزوين . ( مسعود سالور )\r\n","page_name":" 6051 ","page_number":185},
  {"content":"\r\n\r\n\r\nمراسم افتتاح مجلس\r\nبه مناسبت افتتاح مجلس شرح ترتيب حركت موكب ملوكانه را به طورى كه در جريدهء « ايران » شمارهء 919 تاريخ 13 شوال درج شده در اينجا ذكر مىكنيم . دورهء چهارم تقنينه است .\r\n1 - خط عبور - موكب اعليحضرت اقدس همايونى از درب شمس العماره ، از خيابان ناصرى و ميدان توپخانه و خيابان لاله‌زار ، چهارراه مخبر الدوله خيابان شاه‌آباد به‌طرف بهارستان حركت خواهند فرمود .\r\n2 - ترتيب حركت از قصر سلطنتى به مجلس - روز پانزدهم سه ساعت و نيم بعد ازظهر قواى نظامى در معبر همايونى از درب شمس العماره تا بهارستان به ترتيبى كه وزارت جنگ معين خواهد كرد از دو طرف خواهند ايستاد و پليس در تمام خط عبور مواظب نظم خواهد بود و گارد همايونى و شاگردان ارشد مدارس نظام در مجلس شوراى ملى صف خواهند كشيد .\r\n3 - موكب ملوكانه به ترتيب ذيل حركت خواهند فرمود . پليس سواره پنجاه‌نفر ، ژاندارم سواره صدنفر ، گارد قزاق سواره صد نفر ، جلودار نيزه‌دار بيست نفر ( نىدار مىگفتند ) ، رئيس تشريفات سواره ، حاجب الدوله سواره ، ميرآخور سوار اسب مخصوص همايونى ، كالسكه‌چىباشى سواره ، شاطر عده‌اى ، كالسكهء همايونى با شش اسب ، دست راست سردار سپه وزير جنگ ، نظم الدوله معاون جنگ ، دست چپ سردار ظفر ( بختيارى است ) ، سيف السلطنهء سردار ، سردار مقتدر با بيرق سلطنتى ، رئيس نظميه ، حاكم شهر ، رئيس خلوت ( فخر الملك است ) ، آصف السلطنه ، رئيس تشكيلات ژاندارم ، پيشخدمت به انتخاب وزارت دربار چهار نفر . قزاق نيزه‌دار پنجاه نفر .\r\nكالسكهء دوم دو اسبه شاهزادگان : اعتضاد السلطنه ( برادر بزرگ شاه از صيغه ) - ناصر الدين ميرزا ( عموى شاه ) . چون همان سال جلوس مظفر الدين شاه تولد نمود ناصر الدين ميرزا اسم گذاشتند .\r\nكالسكهء سوم دو اسبه : شاهزادگان عز الدوله - عضد السلطنه ( احتمال دارد شاهزاده بواسطهء كبر سن نروند ) « 1 » .\r\nكالسكهء چهارم : وزير دربار ، صاحب‌اختيار فراش خلوت سواره دو نفر ، ژاندارم نيزه‌دار پنجاه نفر .\r\n4 - چهار ساعت و نيم بعد از ظهر موكب همايونى به ترتيب توپ فوق به‌طرف مجلس\r\n\r\n\r\n","description":"","footnote":"\r\n( 1 ) - داخل پرانتزها يادداشت مؤلف است . ( مسعود سالور )\r\n","page_name":" 6052 ","page_number":186},
  {"content":"\r\n\r\nحركت خواهند فرمود . در موقع سوار شدن يك تير توپ در ورود به ميدان توپخانه سه تير توپ در ورود به مجلس يك تير توپ شليك خواهد شد .\r\n5 - ترتيب ورود موكب همايونى و اجراى مراسم افتتاح مجلس - ورود موكب همايونى به درب بهارستان مقارن پنج ساعت بعدازظهر خواهد بود و فقط كالسكهء اعليحضرت شهريارى تا مدخل عمارت مجلس وارد شده ملترين ركاب به ترتيب درب بهارستان پياده خواهند شد ( تنها حامل بيرق سلطنتى سواره همراه كالسكه وارد بهارستان مىشود . )\r\n6 - هيئت وزرا در مدخل سرسراى عمارت حاضر خواهند بود . اعليحضرت همايونى بعد از ورود به مجلس يك ربع در اطاق آئينه استراحت فرموده ملتزمين ركاب كه دعوت به حضور در مجلس شده‌اند داخل اطاق رسمى مجلس شوراى ملى شده در جاى خود قرار خواهند گرفت .\r\n7 - علماء و سفرا و اعيان و ساير مدعوين نيز قبلا در جاهائى كه براى آنها معين شده مطابق نقشه كه تهيه شده قرار مىگيرند .\r\n8 - مقارن پنج ساعت و ربع بعدازظهر رئيس تشريفات ( خوب بود اسم قديم آن ايشيك آقاسىباشى مىنوشت ) ورود اعليحضرت همايونى را به اطاق پارلمان اعلام نموده ( خيلى خوددارى كرده كه يك‌جا پارلمان نوشت ) در اين موقع عموم حضار قيام خواهند نمود . اعليحضرت اقدس وارد و پس از مختصر درنگ در جلو ميز مخصوص تشريف‌فرما شده نطق افتتاح مجلس شوراى ملى را بيان خواهند فرمود . در موقع ورود اعليحضرت شهريارى به عمارت مجلس بيرق مخصوص سلطنتى بالاى عمارت كشيده و در موقع نطق همايونى چهارده تير توپ شليك خواهد شد . بلافاصله بعد از اتمام نطق اعليحضرت همايونى مجددا به اطاق آئينه تشريف‌فرما شده پس از قدرى درنگ به ترتيبى كه تشريف آورده بودند مراجعت فرموده هنگام حركت از مجلس يك تير توپ و در موقع ورود به عمارت سلطنتى يك تير توپ شليك مىشود . ( خاتمه ) .\r\nمجلس با هفتاد و سه نفر وكيل افتتاح مىشود و مطابق قانون داراى اكثريت مىباشد .\r\nزيرا شصت و نه نفر افتتاح مجلس را ايجاب مىكند .\r\n\r\nعدل الممالك و شاهزاده جلال\r\nشاهزاده جلال ، سالار احتشام را ديدم ، عدل الممالك هم بود . خيلىخيلى سربه سرش گذاشتم . تمام را مىگفت من كارى نكردم خود امير هم از من همه‌جا اظهار رضايت نموده است . حاجىباباخان و ارمنيها در كوههاى ابهر با آذوقهء زياد اقامت دارند .\r\n\r\n","description":"","footnote":"","page_name":" 6053 ","page_number":187},
  {"content":"\r\n\r\nبعضى از سوارهاى ديگر را به عنوان آن‌كه « رفورمه » مىكنند به طهران احضار نموده‌اند .\r\nاين شاهزاده جلال هم براى بردن آنها آمده . وقتى كه من گفتم محمد خان امير تومان قزاقخانه حاكم همدان به خمسه و حكومت آنجا مىرود ، مثل آن‌كه خبر مرگ پدرش را داده باشم يك‌مرتبه گفت مگر حاكم خمسه عوض شد . گفتم چطور . گفت به خود ما وعده داده بودند . گفتم اين‌طور شهرت دارد نمىدانم . در ضمن صحبت هم مىپرورانيد ما هرچه داريم در خمسه مانده . معلوم شد خودشان هم با اتومبيل نيامده بلكه سواره و هنگام شب آن هم براى استقبال فلان مجتهد از خمسه حركت نموده‌اند . مزه داشت .\r\n\r\nصورت اموال جهانشاه خان\r\nمىگفت جهانشاه خان آنچه همراه داشت در نهاوند از او صورت گرفتيم . گفتم الحق آن صورت خيلى اعتبار دارد و شب در نهاوند درحالىكه امير اميد به حيات خودش نداشت صورت بدهد . گفتم امير خط ندارد . گفت نوشتند . گفتم اعتبار سند دو برابر شد .\r\nالبته شاهد هم از قبيل حاجىباباخان و پسرهاى ممى خان هم شهادت خود را ذكر كردند . گفت مرا اذيت مىكنيد . خودش صورت را قبول دارد . گفتم چه كند همه رفته اقلا به قدر آن صورت بگيرد غنيمت است . گفتم قاليها ، روغنها چه شد . گفت تحويل قزاق داديم . گفتم آفرين به ديانت شما . بارى همه را طفره مىزد و مايل به اين صحبت نبود .\r\nاصلا و جنسا دروغگو هم هست . اگر سهم بزرگى نبرده باشد يا ميرزا غفار سهم خوبى به او ندهد آن‌وقت خواهيم ديد چه‌چيزها بگويد يا در جرايد درج كند .\r\nنيم ساعت به غروب مانده گردش رفتم . اول گردوخاك است . بنائى هم در هر خانه‌اى هست و در هركوچه خشت‌مال مشغول زدن خشت است . كوره راهى براى مردم باقى است .\r\n\r\nابلاغيهء رئيس الوزرا\r\nتلگرافى از رياست وزراء به ديوارها چسبانده بودند كه به عموم ايالات و ولايات مىفرمايند .\r\nتلگرافات شكايات در باب مالياتهاى جديد خيلى رسيده است در اين‌كه بعضى از مالياتها تحميل به فقرا و ضعفا شده حرفى نيست اما به كلى نمىشود اهالى شهرنشين كمك از نظميه و بلديه خود ننمايند . لهذا در هرشهرى چند نفر مردمان بصير با اطلاع نشسته آنچه به فقرا تحميل شده كسر و يك مبلغى براى نظميه و بلديه تشخيص بدهند .\r\n\r\n","description":"","footnote":"","page_name":" 6054 ","page_number":188},
  {"content":"\r\n\r\n\r\nگمرك مال التجاره\r\nدر اين‌كه اين قانون مطابق با مزاج هرولايت صادر نشده بود شكى نيست . خيلى چيز در قزوين تحميل به فقراست كه شايد شهر ديگر نباشد يا برعكس و اين خيلىخوب است در هرشهر نشسته مطابق ميل اهالى و از آنچه لازم مىدانند ماليات جديد برقرار شود . چيزى كه در اين قانون خيلى حرف مفت بود آن گمرك مال التجاره است كه در هر شهر خواه اين متاع آنجا فروش و به مصرف برسد ، خواه نرسد يك تومان بدهد . آن هم بدون آن‌كه معين باشد دربار چيست ، شال كشميرى و پارچه اعلى فرنگى است يا متقال و كرباس يزد و اصفهان .\r\n\r\nمخارج من ماهى سيصد تومان\r\nاز الموت هيچ خبر نمىرسد ، نمىدانم چه پيش‌آمده است . پول ندارم از بابت غله انبار كه به چند نفر حواله شده ، مبلغى طلب‌كارم نمىدهند . مثلا امين‌زاده يونانى كه سالها مهندس راه شسه و در ادارهء روسها بود موقوفات مدرسهء سپهسالار « 1 » را اجاره نموده غلهء من حواله او شده نمىدهد و رفته كمال‌آباد نشسته ، حاجى وكيل التجار رشتى همين‌طور . بنان ديوان انباردار كه جاى خود دارد . با همه امساك من كمتر از ماهى سيصد تومان خرج ندارم . درحالىكه نوكر كم شده اسبها الموت است . مهمانى و آمدورفت هم ندارم . پارسال از بس‌كه ما پول ماست و شير داديم تنگ آمديم . امسال دو گاو از الموت و كشمرز آوردم و للّه الحمد از بابت ماست و شير و پنير تازه راحت شديم . اقلا پارسال سيصد تومان من پول اينها را دادم . نان شهر بسياربسياربد است و از همه گندم خودم اسباب اين‌طور فراهم آمد كه محتاج نان بازاريم ، روزى يك تومان پول نان است .\r\nآن هم نمىشود خورد . همين گندم وكيل التجار نامرد را براى نان نگاه داشته بودم نداد .\r\nجمعه 17 شوال - امروز صبح در حكومتى دعوت شده بوديم كه به‌جاى مالياتهاى ملغى شده از همانها يا محل ديگر براى نظميه و بلديه مالياتى معين شود .\r\n\r\nخدايار خان حاكم\r\nصدر طالار فوقانى بزرگ چهل‌ستون خدايار خان روى صندلى جلوس [ كرده 
  ] پاى خود را روى پاى ديگر انداخته بود . كلاه‌پوست فلفل‌نمكى خود را كج گذاشته و يك دست خود را روى كمربند نظامى كه سه انگشت توى كمر و با دو انگشت ديگر خود\r\n\r\n\r\n","description":"","footnote":"\r\n( 1 ) - در اصل سپهار\r\n","page_name":" 6055 ","page_number":189},
  {"content":"\r\n\r\nمثل آن‌كه طبل يا دمبك بزند متصل به روى چرم كمر مىزد . سلام كرده نزد خودش نشستم . در ايران هنوز مرسوم نيست سر ساعت كسى بيايد . لهذا عده‌اى [ از 
  ] مدعوين حاضر نبودند و صحبت از خرابى دهات و محصول و قنوات بود . حكومت افسوس از بىحسى مردم مىخورد كه چرا با بودن مثل ايشان حاكمى چاره به اين دردهاى بىدرمان خود نمىكنند . مستشار كه سالها متصدى ماليات اينجا بوده و از تمام دهات و مزارع و آباديهاى اينجا به خوبى اطلاع و آگاهى دارد مىگفت در تمام بلوك معتبر دشتابى كه صدآبادى دارد چهار قنات داير است ، در بشاريات شش يا كمتر . تمام رعيت پراكنده ، قوهء خرج هم نيست . كسى را هم نداريم پول قرض بدهد . تمام اربابها هم براى نوكنى قنوات بهمديگر بخل مىكنند ، اين از اراضى خود نمىدهد براى آن‌كه ما فوق او از اراضى خود نداده . اين هم حال آن قنواتى است كه صاحبش مايه دارد يا مخارج تنقيه و نوكنى معتنابه نيست . حكومت دست‌به‌دست مىزد و مىگفت باز تقصير خودتان است ، مجلس كنيد مواد شكايات را بنويسيد درست كنم .\r\n\r\nتملق صدر الاسلام\r\nصدر الاسلام متملق مىگفت حقيقتا وجود مبارك حضرت اشرف فرج بعد از شدت هستند . درست بنگريد مريض از طبيب مأيوس بود به حمد اللّه اينك كه طبيب درد ما حاضر است اميدواريم مريض بهبودى حاصل كند . خداوند سايهء همچون حاكم غم‌خوار عزيزى را از سر ما كم نكند .\r\nخدايار خان ورمى كرد . بازمىگفت ايرانيها تا آن موقعى كه به هلاكت نزديك نشوند و مرگ را دو چشمى نبينند دنبال مداوا نمىروند . من اگر امروز مىخواهم با اتومبيل طهران بروم دو تا ميخ ناقابل را همراه خود ببرم در راه براى آن معطل نمىمانم و شايد همان دو تا ميخ مرا از مرگ نجات بدهد . درحالىكه اگر غفلت نموده و نبرده باشم هلاك مىشدم . سه ماه است از سال مىرود ، چندى است من اينجا هستم امروز مىشنوم حال دهات اين است . يك نفر در اين مدت به من رجوع نكرده . صدر الاسلام بازمىگفت شهد اللّه فرمايشات حضرت اشرف را بايد با آب طلا نوشت . بله همه تقصير با خودمان است . واقعا آقاى مستشار غفلت نمىكنيم ، تقصير نداريم كه از همچو وجودى استفاده نمىنمائيم .\r\n\r\n","description":"","footnote":"","page_name":" 6056 ","page_number":190},
  {"content":"\r\n\r\n\r\nخدايار خان و زراعت\r\nبعد خدايار خان گفت من فلاحم و يك زمانى كه تصور نمىكردم ديگر لباس نظام خواهم پوشيد كتابچه‌اى در باب زراعت و رعيتى نوشته‌ام و اينك آن كتابچه نزد اخوى من است ، مىنويسم بياورند و آن را سرمشق قرار بدهيد . همه يك‌باره گفتند زهى سعادت ، زهى خوش‌بختى . مىدهيم چاپ مىكنند و دستور خود قرار مىدهيم . اين صحبت قطع شد دو سه نفرى آمدند . خدايارخان گفت من هركس از اين پله‌ها بالا مىآيد مىدانم در هرپله چه حرفى حاضر مىكند كه به من بزند . من هم براى هرحرف او جوابى تهيه مىكنم كه در بيرون رفتن با يأس و فكر خواهد بود . از طرز حكومت من گمان مىكنم فقط وكلاى سابق عدليه شاكى هستند كه چرا وكيل پذيرفته نمىشود ، نه لازم نيست . خود مرد كه بهتر حقيقت را مىگويد . لزومى ندارد وكيل داشته باشد كه هزار دروغ جعل كند ، هزار حيله به خرج بدهد . من سپرده‌ام اگر اقرار دارد بگيرند . دارد و ندارد بدهد ، مدارا كنند مهلت بدهند . منكر است رجوع به شرع نمايند . از اينها گذشته اغلب عرايض را من خودم رسيدگى مىكنم ديگر چه‌جاى شكوه است . امير محترم و صدر الاسلام تحسين و تعريف كردند كه حقيقت امر همين است و كسى هم شكايت ندارد . همه راضى ، همه شاكر و دعاگو . گفت ببينم كدام حاكم - احكام مندرسهء قبل از خود را از جيب فراشها درآورده كه من شش روز بعد از ورودم بيرون آوردم - اين احكام را اسباب دخل خود قرار داده بودند و متصل بيرون آورده مىگفتند شما را احضار نموده‌اند ، پولى گرفته رها مىنمودند .\r\n\r\nماليات مشروع نيست\r\nباز مدعوين نيامده بودند . چاى آوردند ، قليان آوردند . معلوم شد شاهزاده سالار لشكر پسر دوم فرمانفرما كه حاكم همدان شده مهمان حاكم است و فردا صبح مىرود و بالاخره قريب پانزده‌نفر از مدعوين نيامدند كه دو سه‌نفر آن از قبيل امام‌جمعه و صدر العلما بودند كه محض آن‌كه صحبت ماليات است و مشروع نيست طفره زده بودند .\r\n\r\nمن حكم مىكنم\r\nحكومت امر كرد تلگراف رئيس الوزراء را خواندند و گفت بايد براى خانهء خود فكرى كنيد . البته نظميه و بلديه براى شهر لازم است . اما به شما سفارش مىكنم كه براى انتخاب چند نفر دقت كنيد . ملاحظهء دوستى و خويش را ننمائيد . از مطلعين و مخبرين\r\n\r\n","description":"","footnote":"","page_name":" 6057 ","page_number":191},
  {"content":"\r\n\r\nانتخاب كنيد كه بتواند از عهده برآمده و اسباب زحمت من هم نشود . خيلى در اين زمينه صحبتهاى متفرقه كه غالب خارج از موضوع بود شد . يكى دونفر گفتند سه روز است تلگراف آمده پس چرا باز دريافت مىكنند . گفت سپرده‌ام نگيرند . گفتند رئيس اداره حاضر است مىگيرد . عبد اللّه خان پسر شهباز خان همسايه ما كرد رئيس ادارهء ماليات غيرمستقيم حاضر بود . گفت از وزارت‌خانه تلگراف نرسيده . حكومت گفت اين تلگراف رياست وزراء كافى است . گفت دستخط كنيد . يك‌مرتبه حاكم دوتا دست خود را روى زانو گذاشته فشارى به دستها آورد و سرى راست نمود گفت من حكم مىكنم . بازگفت دستخط كنيد . گفت به آواز بلند مىگويم حكم مىكنم . يك‌مرتبه همه گفتند ما ديگر نمىدهيم ، مىتوانيد بگيريد . اين هم گذشت .\r\n\r\nاقلام و ارقام مالياتها\r\nميرزا باقر ارباب معروف به سيميارى از آن فضولها از آن كسانى كه خودش را عالم به هرعلمى و هنرى مىداند درحالىكه هيچ نمىداند و معلوماتى جز سواد فارسى و كمى عربى ندارد و به غلط مشهور شده دست در بغل برد . يك روزنامهء « ايران » و يك مجلهء لفاف سبزى بيرون آورده گفت شايد همه ندانند ، در اين‌روزنامه آنچه ملغى شده شرح داده . بنا كرد خواندن كه در جلسهء چندم ماه هيئت وزراى عظام ماليات اجناس ذيل را ملغى نمودند و يكىيكى شمرد . اما امروز كه مجلس شوراى ملى باز شده و طرح ماليات از مخصوصات مجلس شوراى ملى است ديگران حق ندارند . بنا كرد از آن جزوهء ملفوفهء سبز آن دو اصل را قرائت نمودن .\r\nحكومت گفت آقايان خودتان را گول نزنيد فريب ندهيد . مجلس هزار كار دارد و در اين تلگراف نوشته در ظرف دو هفته بايد اين ماليات معلوم و اطلاع داده شود . باز ميرزا باقر جديت كرد . گفت آقا اين قانون اساسى كدامش مجرا شده كه اين اصل اجرا شود . باز تكرار مىكنم خودتان را گول نزنيد كار كنيد بهتر است . باز ميرزا باقر و سيد احمد خان اصرار كردند كه خوب است در طهران رجوع به مجلس شود .\r\n\r\nفرق ماليات با عوارض\r\nاينجا چون احدى چيزى نگفت من به زبان آمدم . گفتم ارباب اشتباه مىكنند ، فرق است ميان ماليات مملكتى و عوارض شهرى . اگر امروز فىالمثل بخواهند از پنبه يك ماليات جديدى اخذ كنند اين ماليات را بايد همان‌طور كه قانون گفته مجلس شوراى ملى تصويب كند . اما يك‌وقت است اهالى شهر قزوين ميل دارند براى فلان خرج از بار پنبه\r\n\r\n","description":"","footnote":"","page_name":" 6058 ","page_number":192},
  {"content":"\r\n\r\nكه وارد شهر [ مىشود 
  ] و به مصرف اين شهر مىرسد يك پولى بگيرند . اين ابدا راجع به مجلس نيست . شما براى تنظيف‌خانهء خودتان ، چراغ كوچه خودتان اگر بخواهيد پول بدهيد تصويب مجلس را لازم ندارد . حرف مرا تصديق كردند . بعد همان مخالفين گفتند اين را هم بلديهء قانونى بايد معين و اخذ كند . گفتم حق است ، در اين باب پس مذاكره كنيد و مجلس شورا را ول كنيد .\r\n\r\nبلديهء قانونى\r\nحاكم گفت بلديهء قانونى اجازه داده نشده وانگهى آن اشخاص مگر غير از شما هستند . باز خود را گول مىزنيد . فلان عمله ، فلان بقال چه مىداند بلديهء قانونى يا غيرقانونى چيست . من نمىخواهم داخل بعضى صحبتها بشوم و الّا به همه حالى مىكردم كه اين حرفها هنوز در مملكت ما زيادى است ( اين سه چهار فقره مطلب را حكومت بىپرده و خوب گفت ) . حكومت گفت من مىروم و شما مشغول به انتخاب چند نفر بشويد . اسعد الحكما درآمد گفت خوب است از هرمحله دونفر انتخاب شود .\r\nحكومت گفت چند دفعه بگويم آدم فهميدهء آگاه انتخاب كنيد ، اهل فلان محل چه خواهد دانست و رفت . تا او خارج شد قليان وارد مجلس گرديد و هردونفر سه‌نفرى آرام‌آرام مشغول صحبت شدند و موضوع از بين رفت . چند نفرى هم با عبد اللّه خان مشغول مجادله شدند . او مىگفت مىگيرم . اينها مىگفتند نمىدهيم ، نمىدهيم . نزديك بود توى سرهم بزنند .\r\nدر اين بين حادثهء ديگرى رخ داد . عبد اللّه خان را بيرون صدا زدند رفت و پس از چند دقيقه نفس‌زنان عربده‌كشان وارد اطاق شد . گفت ديديد گفتم بهم نخورده ، اين است تلگراف وزارتى و با كمال شعف كه مشغول همان سرقت و مداخل مىشود وسط طالار ايستاد منتظر فتح و غلبه بود . آقا شيخ احمد واعظ بنا كرد آرام‌آرام خواندن به تصور اين كه ماليات برقرار شده . يك‌بار سرى تكان داد گفت يا شما نمىفهميد يا من . پس ديگران ملاحظه كنند .\r\n\r\nاجراى مواد ملغى\r\nرفعت السلطان پهلوى او نشسته بود گرفت و بناكرد خواندن . مختصر تلگراف دست به دست [ گشت 
  ] تا نزد ما آمد و گفتند آقا چه‌چيز برقرار شده . اينجا كه نوشته ملغى .\r\nگفت درست بخوانيد . گفتند عوض يك نفر سى نفر خواند اشتباه كرديد . گفت نه ببينيد نوشته موادى كه در تلگراف نمرهء فلان همان تلگراف رياست وزراست . در اينجا به شما\r\n\r\n","description":"","footnote":"","page_name":" 6059 ","page_number":193},
  {"content":"\r\n\r\nامر مىشود آن ملغى را مجرى نمائيد . گفت خير تلگراف را گرفت و نزد هركس برد و خم شده با انگشت عبارت را مىنمود و از آن ولع و حرصى كه داشت برعكس تفسير مىكرد .\r\n\r\nبخيل سوم\r\nاسعد الحكما گفت مگر اين پول توى جيب تو مىرود كه آنقدر آشوب مىكنى .\r\nديگرى گفت بخيل سيم كه ديگرى چيزى به ديگرى بدهد بخل مىكند شما هستيد .\r\nيكى ديگر گفت تو هرچه ميل دارى از اين تلگراف بفهم ما به حكم حكومت نمىدهيم .\r\nاما اين بىحيا براى آن‌كه جزئى خدشه وارد رياستش مىشود و دزديش كم‌مىشود باز دست‌بردار نبود . همان قسم از پائين اطاق بالا و از بالا به پائين مىدويد و ميل داشت حرف خود را به كرسى بنشاند كه من به امير محترم گفتم خوب است خاتمه به اين صحبت بدهيد . او به آهنگ بلند گفت آقايان مجلس امروز براى كار ديگرى است . آقاى عبد اللّه خان شما برويد و هرچه ميل داريد بكنيد . آقايان مجلس ما ديگر هيچ ميل نداشتند صحبت از اين باب بشود . هيچ‌يك مايل نبودند مجددا مالياتى تحميل شود . حق هم دارند . كسى كه مدت‌العمر كوچهء روشن و آب‌وجارو كرده نديده متصل زباله و كثافات آدم و سگ و گربه را لگد نموده و راه رفته ، دايم در كوچه‌ها بوى تعفن سگ مرده ، گربه مرده ، الاغ مرده ، يا بومرده استشمام نموده كجا آخر عمر ميل دارد نبيند . خود اينها عادت براى ما شده و فقدان آن باعث مرض و ناخوشى مىشود .\r\n\r\nمريض بدعادتى - تنفر نسبت به سيد ضياء\r\nدر طهران مشهور بود فلان آدم گفته من فرنگستان رفتم مريض شدم براى آن‌كه من عادت داشتم در شش ماه از سال روزى چندين مثقال تا يك سير مدفوعهء آدم و سگ و گربه و ساير حيوانات را بخورم . چون آنجا نمىخورم مريض شدم و قس على هذا آب حمام ، آب آشاميدنى و غيره و غيره هزار چيزهاى ديگر ( سيد ضياء را طرف تنفر خلق همين ماليات نمود كه تودهء ملت ( به قول جرايد ) اظهار تنفر مىكنند و گفتند و بلكه حقيقت داشت در كرمانشاهان اهل شهر حاضر شده بودند او را سنگسار كنند . خبر رسيده اتومبيل را از خارج شهر به سرعت تمام رد كردند . )\r\n\r\n","description":"","footnote":"","page_name":" 6060 ","page_number":194},
  {"content":"\r\n\r\n\r\nاسامى براى جلسهء ديگر\r\nبالاخره پس از آن‌كه صحبتهاى متفرقه به قدر كفايت شد گفتند خيليها در اين مجلس حضور ندارند بهتر اين است روز ديگر و جاى ديگر با حضور آن آقايان گفتگو شود .\r\nگفتند چه اشخاص بايد علاوه شود بگوئيد اسامى آنها نوشته شود . آن‌كه تاجر بود بنا كرد اسم همكاران و دوستان خود را بردن . آن‌كه طبيب بود بنا كرد اسامى اطبا مخصوصا آنهائى كه دوست او بودند گفتن . بالاخره بقدرى سيد رضوى اسم تجار و كسبه را گفت و اسعد الحكما اسم طبيب امير محترم كه اسامى را مىنوشت به صدا آمد كه بابا چه‌خبر است ، مگر هرچه طبيب و تاجر است بايد خبر كرد . به صداى او ديگران هم به صدا درآمدند تا ساكت شدند . آن‌وقت در سر دعوت آقا سيد حسين مجتهد مدتى قال شد .\r\nزيرا مخالفين او مىگفتند پس بايد از حاجى ملا على اكبر و آقا ميرزا اسحق هم دعوت كرد . اين دو گذشت سر مكان حرف شد . هركس خانهء خود را تقديم مىكرد . بعد ديگرى عيبى براى آن مىگرفت . مثلا دور است . آب ندارد . كوچك است . بالاخره خانهء امير محترم به اكثريت قبول شد . به حكومت خاتمهء مجلس را عرض كردند . آمد و گفت بسيار خوب ، اما باز تأكيد مىكنم صرف‌نظر از دوستى خود نموده آدمهاى قابلى ، آگاهى انتخاب كنيد .\r\n مجلس تمام گشت و به آخر رسيد عمر * ما همچنان در اول وصف تو زنده‌ايم \r\nآن مجلس شوراى ملى ما هم همين‌طور است كه مردم سلب عقايدشان شده و نتيجه هم تاحال نداده است . اگر يك نويسندهء بىغرض بود و يك جلسهء آن را تشريح مىكرد مىديديد كه من حقيقت و راست گفتم نه دروغ .\r\n\r\nمال ديگر\r\nمىگويند صد نفر انگليسى و آلمانى براى مهمى مجلس كنند به قدر صدنفر كار انجام مىدهند . صد نفر فرانسوى و ايطاليائى بنشينند به قدر هشتاد نفر كار مىكنند . اما صد نفر هندى و ايرانى و عثمانى بنشينند به قدر ده‌نفر كار مىكنند . آنها را نمىبينم . اما از قرائن معلوم است صحيح مىباشد . اما مال خودمان را مىبينيم كه به قدر ده‌نفر هم كار نمىكنند .\r\nعصر كسل بودم اردو گردش رفتم . بد نبود موزيكى مىزدند ، قزاقى مشق مىكرد ، آمدورفتى بود . در آخر هم موزيك سلام زدند . قزاق هوراى مفصلى زيادى كشيد در حقيقت نمونه از سابق بود .\r\n\r\n","description":"","footnote":"","page_name":" 6061 ","page_number":195},
  {"content":"\r\n\r\n\r\nقوانين سيد ضيائى\r\nشنبه 18 شوال ، 4 سرطان - قبل از افتتاح مجلس حكم شد تمام محاكم عدليه از ابتدائى الى تميز كما فىالسابق با همان اجزاء و اعضاء منعقد و مشغول كار شوند . اگرچه من بصيرت از قوانين عدليه ندارم لكن رفعت السلطان و آقا سيد حسين فقيه عدليه كه مدتها و سالهاست داخل اين كار هستند [ از 
  ] قوانين موقتى كه در دورهء سيد ضياء تدوين شده بود بسيار تعريف مىكردند كه اختيار محكمه و سهولت محكمه را زياد و آسان نموده است . راههاى مماطله و طفرهء وكيل و تقلبهاى آنها را مسدود كرد و خصوصا قانون مرور زمان كه بسيارنافع [ بود 
  ] و راه تقلب همه‌كس را مقطوع نموده بود . براى هردعوى مدت قرار داده بود كه پس از انقضاى مدت عرض او از درجهء اعتبار ساقط [ است 
  ] و هيچ محكمه گوش نمىداد .\r\n\r\nقانون مرور زمان\r\nدر ايران اين مطلب خيلى اهميت داشت ، هرمتقلبى ، ورشكستى قبلا يا جعلا از روى پيش‌بينى ملك خود ، خانهء خود را به عيال دختر صغيرش يا مرد خارجى صلح و مصالحه مىكرد و آن نوشته مخفى بود . بعد در صدد بيع و شرى برمىآمد ، مىمرد يا مىرفت يا ورشكست مىشد ، يا خير حاضر بود و ملاحظهء شرف خود را نداشت .\r\nمىديدى پس از چندين سال يكى از آنها عارض مىشد و ملك را مىبرد يا اقلا مبلغى ضرر مىزد و مبلغى مىگرفت مصالحه مىكرد ، يا اگر آن بىشرف حىّ بود مىگفت مفلسم يا بيا پولى كه در آن‌زمان داده‌اى بگير برو . اين قانون مرور زمان راه اين تقلب را مسدود داشت . به‌هرحال عيب ندارد اگر لجاج نكنند كه در عهد سيد ضياء نوشته شد اين قوانين از امضاء مجلس هم بگذرد .\r\nمطلب ديگر گفتند مجلس به اكثريت پنجاه و چهار رأى تمام عمليات سه ماه كابينهء سابق را لغو و فسخ نمود . من همه اينها را مىگذارم تا روزنامه‌ها يك‌مرتبه برسد و يكى يكى نوشته خواهد شد . نطق افتتاح مجلس اعليحضرت امروز طبع و منتشر شد كه به همين صفحه ملصق گرديد چيز تازهء آن معاهدهء با افغانستان است كه نمىدانستيم . ظهر رقيمه‌اى از آقاى عماد السلطنه رسيد تا آنجا كه مطلبى دارد درج مىشود :\r\n\r\nنامهء عماد السلطنه\r\nپاكت 12 شوال امروز كه روز افتتاح مجلس است پست رسانيد . روزنامه كه مىفرستم\r\n\r\n","description":"","footnote":"","page_name":" 6062 ","page_number":196},
  {"content":"\r\n\r\nاخبار و پلتيك از روى آن تا يك درجه معلوم مىشود . ايران كه پلتيكش معلوم است ، يعنى دست رجال انگليسى [ است 
  ] و شكى نداريم . و حالا به كلى ضد اول حوت و حمل است . آن‌وقت اختيار كليتا با يك نفر بود امروز كه مجلس داير مىشود و مملكت مشروطه است با جماعتى .\r\nوليعهد با خانم خود كه دختر شعاع السلطنه باشد تشريف برد . آنچه عيب و بسياربد بود بردن دو دختر كوچك اعليحضرت بود كه از مادرهاى بدبخت جدا كرده در اين هواى گرم عربستان و درياى عمان بردند . به نظرها خوب نيامد مردم بد گفتند . روزنامه‌ها را مىبينيد به ضد مقالات سابق چه‌ها مىنويسند ( ميرزا على اكبر خراسانى از نگارش جريدهء ايران استعفا داد ، خوب نويسنده‌اى بود . اما مىگفتند تا ترياك خود را كاملا نكشد و عرق به حد كفايت نخورد ، حتى چرس نكشد نمىتواند خوب تحرير نمايد ) .\r\nعرض حال اشراف را چاپ كردند كه بايد سيد ضياء را برگردانند و محاكمه كنند .\r\nگفتند او را در بصره توقيف كردند ( به نظر من خلاف مىآيد ) . قوام السلطنه را ملاقات كردم . بسيارى از احكام و مالياتها كه سيد ضياء بسته بود لغو كردند . تشكيلات وزارت داخله ، عدليه را برهم زدند مثل سابق شد . اما ماليه را هنوز برنگردانده‌اند ، مىشود كه مجلس برگرداند . آنها كه حبس شدند در آن‌روز براى آن بود بدانند مىشود به دست يك نفر مجهول الحال ايرانى اين نوع بلا ببينند ، همين‌كه دماغشان ماليده شد البته موقع مرخصى مىرسد ( اينجا مقصود آقا دولت انگليس است ) .\r\nامروز احتمال دارد برحسب قانون رئيس الوزرا استعفا بدهد تا مجلس رأى اعتماد بدهد ، آن‌وقت مىشود كه بعضى از وزرا تغيير كنند . اما پول نيست و دولت انگليس چيزى نمىدهد . همين‌كه از آن راه پول نرسيد تمام عراده‌ها لنگ مىشود . الان همين قسم است و سه ماه است به ادارات مواجب داده نشده . پول بسيار هنگفتى كه وزارت جنگ مطالبه مىكند از عهدهء اينها خارج است .\r\nگويا انگليس مىگويد بايد مستشارهاى ماليه اطمينان بدهند تا پولى بدهيم . ديگر نمىدانم چه خواهد شد . سپهسالار به شاه عرض كرد كه مرخص كنيد بروم تنكابون پسرم را گرفتار كرده بياورم دار بزنيد ( اينجا شهرت دارد سپهسالار براى رفع اتهام خود در صاحبقرانيه بست نشسته است . ) .\r\nاحوال حضرت و الا تغييرناپذير است . الان با حاجى افخم الدوله هم براى دهات ورامين مباحثه دارد . هرچه بوده همان است و نمىشود در اين سن‌وسال رويهء پنجاه شصت [ سال 
  ] را از دست بدهد ، يعنى هرچه گفته شود بلااثر مىماند هرچند اسباب زحمت و اذيت وجود خودش هم مىشود .\r\n\r\n","description":"","footnote":"","page_name":" 6063 ","page_number":197},
  {"content":"\r\n . \r\n","description":"","footnote":"","page_name":" 6064 ","page_number":198},
  {"content":"\r\n . \r\n","description":"","footnote":"","page_name":" 6065 ","page_number":199},
  {"content":"\r\n\r\nباقى مطالب سوار و سرباز و فتحعلى بيك و غيره است .\r\n( پايان‌نامهء عماد السلطنه )\r\n\r\nرويهء عز الدوله\r\nحضرت و الا در اين سن تمام كار خودش را مىخواهد برسد ، آن هم از سير تا پياز ، آن هم به همان رويه و وتيرهء پنجاه سال قبل كه رعيت فلان [ طور 
  ] و مباشر و نوكر فلان جور بود . يك كلمه هم حرف‌شنوى ندارد خصوصا راجع به خرج يا ضرر باشد . به اين لحاظ دايم اوقات خودش تلخ [ است 
  ] و احدى هم ميل نمىكند كار براى او بكند . با اين سن بسا روزها مىشود كه يك‌دستخط صبح ، يكى ظهر ، يكى عصر براى من مرقوم مىدارند كه عمدهء مطلب آن پول است ، پول . من هنوز آنقدرها پير نشده‌ام اما از حاجى ميرزا تقى قزوينى پسر عم و رئيس طايفهء رفعت السلطان شنيدم كه مىگفت من هرقدر پيرتر مىشوم حرصم به مال دنيا زيادتر مىشود . حضرت و الا ميل دارد به من ماهى صد تومان بدهد و مىنويسد الموت مداخل دارد . من هميشه از نايب الحكومهء آنجا تقديم هم مىگرفتم ، حالا مگر چه‌شده است ماهى صد تومان دستى مىدهم باز كم است . همه را مىداند اما براى طفره از دادن پول به كلى فراموش مىكند . حال غريبى دارد و ما برزخ طى مىكنيم .\r\n\r\nعز الدوله و الموت\r\nبا اين اوضاع الموت هنوز به من مىنويسد شكار خرس را غدغن كنيد ، سمور آنچه گرفته مىشود مال من است . هيچ‌چيز هم يادش نمىرود . نه سال متوالى كه الموت بودم هرسال پائيز مىنوشت آن درخت كهرى ( زال زالك ) كه در كوكه دشت بود مبادا قطع كنند . يا بهار ممكن نبود مرقوم ندارند سودك ، بزك ، زرپيچ ، تارج « 1 » براى من البته‌البته روانه كن . در صورتى كه من هيچ‌سال نفرستاده بودم و آن كهرى سالها بود قطع شده بود .\r\nحضرت و الا هيچ ميل ندارد بداند امروز سال 1339 است و اوضاع مملكت ما خيلى خيلى فرق كرده ، يا خودش پير شده و نمىتواند و نبايد به هركار برسد ، و در سر هرچيز مرافعه با پسرودختر ، با زن و نوكر و كلفت كند .\r\n\r\n\r\n","description":"","footnote":"\r\n( 1 ) - سودك ، بزك ، زرپيچ ، تارج اسمامى گياهان كوهى است كه در بهار چيده مىشد و به مصرف خوراك مىرسيد .\r\n","page_name":" 6066 ","page_number":200},
  {"content":"\r\n\r\n\r\nصد تومان من\r\nتصور نشود اين مطالب به او گفته نمىشود ، گفته شده بلكه هزار مرتبه . اما امساك و طمع باعث فراموشى او مىشود . به‌هرحال خداوند سايه‌اش را كم نكند . باز وجود او ما را بعد از فضل خدا نگاه داشته . ما هم به خوى او ، به اخلاق او عادت نموده‌ايم . مىگويد اما نتيجه و ثمر ندارد . دو هزار مرتبه مىنويسد ماهى صد تومان اما من كه گوش نداده و نمىدهم . به من در دو سال قبل كه از الموت به شهر آمدم هزار و پانصد تومان قرض داد .\r\nيعنى من ديدم به غير اين عنوان محال است يك شاهى بدهد . قبوض نقد و جنس مقررى را هم فهرست گرفت وصول و روانه دارم . دريغ از يك شاهى كه فرستاده باشم . يعنى خرج شد . پول مرافعه و زدوخورد شد . تفنگ شد ، فشنگ شد ، چه و چه . اما من كه نمىتوانستم اين مخارج را به ايشان بقبولانم . آن هم محال بود و براى هرشاهى آن صد تا سند و نوشته هم ابراز مىكردى قبول نمىكرد . هى نوشت ، هى پيغام داد ، هى شكايت نزد اين و آن كرد .\r\n\r\nانتظارات پدرم\r\nبالاخره دستخطهاى بدنوشت . مرا خسته كرد ، عاجز كرد تا يك مبلغى فرستادم به اسم ديگر . باز ديدم ول‌كن معامله نيست . طهران رفتم حضورا هيچ نمىگفت . اما متصل به مستشار الممالك پيغام مىداد . بالاخره نوشت به مستشار تا پول مرا ندهد نبايد بروم .\r\nگفتم چه‌بهتر . ماندم ، ماندم تا خودش گفت برو . اما از آنجا بفرست . آمدم سر كاغذ باز شد . چه دردسر بدهم ، تا روزى سه كاغذ به من رسيد . آخر الامر نوشتم ندارم . حرف حساب هم به گوش شما نمىرود . اين تمسكهاى مرا هم بگذاريد نزد تمسكات آقا عبد الباقى ارباب ، ميرزا احمد افتخار التجار ، ارباب جمشيد و طومانيانس . هروقت از آنها گرفتيد من هم مىدهم . بعد از اين كاغذ دستخط فرمود پس من هم قبض امسال را نمىدهم . اين است كه پول‌وپله كم شده است . تا براى قبض امسال چه پيش آيد و چه تدابير اتخاذ كنم . ديگر به فهرست و نوشته نخواهد داد . مىنويسد يك بلوك پنجاه ده به دست شما دادم ، مىخواهى به من هيچ ندهى ، انصاف كو ، مروت كو . من چه بنويسم كه اثر كند . واقعا من نمىدانم چرا اين‌طور شدى ، خيلى از اينها . من جواب آخر نوشتم اين پنجاه تا ده را از من بگير يك ده به دست من بده . مىآيم طهران خسته شدم . دو دفعه از اين بابت چيزى مرقوم نداشت . دفعهء سيم الى حال باز شروع فرموده است و متحيرم چه جواب بنويسم . بعضى وقتها مرقوم مىدارد اين مطالب را جعل مىكنى كه پول ندهى ،\r\n\r\n","description":"","footnote":"","page_name":" 6067 ","page_number":201},
  {"content":"\r\n\r\nهزار افترا و بهتان . اين است من چاره ندارم و بايد تحمل كنم و الا چاره داشتم يك ساعت نمىماندم . اين هم نيست بنشيند حساب كند . چون مىداند موافق ميل او نمىشود لهذا مىگويد لنگ باشد بهتر است . به‌هرحال اين است روزگار مملكت ما . از حال پدر و پسر پى به احوال مردم ديگر بايد برد . آن‌وقت توقعات داشت ، چرا شركت نيست ، كمپانى نيست ، راه‌آهن نيست ، كارخانجات نيست ، زراعت نيست ، تجارت نيست .\r\n\r\nچراغان\r\nعصر امروز گردش رفتم . چند بيرق دم الاقاپى زده بودند . بعضى دكاكين هم قاليچه و گليمى آويخته ، يكى دو چراغ گذاشته بودند . گفتند حكم شده براى افتتاح مجلس چراغان كنند . غروب يك دسته موزيك ژاندارمرى كه از آن كثيف‌تر و بدصداتر نمىشود ايستاد و بعضى مارشهاى هزار سال پيش را مىنواخت . منزل آمدم ديدم محمدآقا قاطرچى و اسمعيل جلودار الموتى آمده‌اند . چه خبر است ؟ اسبها را آورديم و براى چه ؟ آنجا برهم خورده .\r\n\r\nبه‌هم‌خوردگى وضع الموت\r\nروى پلهء درب حياط نشسته مشغول استماع مطالب شدم . گفتند چند روز قبل يك دسته از متجاسرين آمدند سر گدوك در كاروانسرا . الموت برهم خورد . شبانه والدهء على محمد آمد شورستان . تقى خان ماند تا دست‌وپاى خود را جمع كند . من هم اسبها را آوردم شورستان . روز پنجشنبه قزاقها كه از شهر آمده بودند و شب را شهرك بودند به سمت گرمارود حركت نمودند . من اسبها را از ترس قزاق توى دره شورستان بالا مخفى نمودم . اين قزاقها تقى خان را در هرانك ديده بودند . دو قاطر شما را براى بار خود گرفتند و تقى خان را هم مراجعت دادند . محمد تقى كه همان‌شب جمعه به شورستان آمده بود گفت قزاقها گفتند تقى خان بايد براى بلديت همراه ما باشد . آن‌وقت فرستادند ميرزا حسين و برادرش و ميرزا مسيح هم آمدند . تفنگهاى شما را تقى خان بين آنها تقسيم كرد .\r\nبعد هم فرستادند عقب تفنگچيها و بعضى از جوانهاى ديگر كه بيايند قزاق اسلحه بدهد همراه باشند . من آمدم شورستان قزاق رسيد . مردم اطمينان حاصل كردند . مادر على محمد هم در شورستان توقف كرد تا از شما خبر برسد . كاغذى والدهء على نوشته بود كه احسان اللّه خان و ساعد الدوله هردو تنكابون آمده‌اند . به واسطهء خبرهاى وحشت اثر و توهم رعيت من هم نتوانستم بمانم آمدم اينجا . چون قزاق رسيد اطمينانى حاصل شد توقف كردم .\r\n\r\n","description":"","footnote":"","page_name":" 6068 ","page_number":202},
  {"content":"\r\n\r\nهمه ساله اين موسم الموت شلوغ مىشود و تمام امورات من مىماند . خود اين قزاق صدمه‌اش بيشتر است . اينها گفتند قزاقها در گرمارود و اوانك منزل كردند ، آذوقه نيست ، از خانه‌ها هرچه هست بيرون مىآورند . يك شاهى ندارم . همه اطمينان من اين بود از الموت پول مىرسد . به‌جاى پول اين خبرها رسيد . خرج يابوها هم مزيد گرديد . شب مطالب را به حكومت و طهران راپورت دادم . مال حكومت را همان‌شب ، مال طهران با پست فردا روانه شود . اين است حال پنجاه ده كه حضرت و الا به من سپرده يا داده . الان به كلى آنجا غيرمنظم خواهد بود .\r\n\r\nديدار با امير موثق - مشورت دربارهء حملهء جنگليها\r\nيكشنبه 19 شوال - صبح رفتم نزد امير موثق نبود . بعد آمد گفت من امروز قصد داشتم خدمت شما براى مشورت برسم . حالا كه خودتان تشريف آورديد زهى سعادت . اطاق را خلوت كرد . نشستيم خيلى تحقيقات محلى و غيرمحلى كرد . از آن نقشه‌هاى انگليسها هم بود . مال الموت و رودبار را پهن كرده مشغول شديم . او هم تصديق داشت كه احسان اللّه خان در تنكابون است . مىگفت عده‌اى قريب ششصد نفرند . خيلى بيم داشت قزاق محصور شود . گفتم چنين نخواهد شد . آنها مشكل است حمله بياورند . چندين‌بار از من پرسيد به اين زودى به سمت قزوين خواهند آمد . من گفتم به عقل من نه و خيلى زود است . بعد من قلت آذوقه را به ميان آوردم . آن‌وقت گفتم اين مسلح نمودن مردمان مختلف الموت مثل باطاليان بصير « 1 » شايد باعث زحمت شود . گفت من هم تصديق دارم . اما از اهل آنجا براى بلديت لازم است . گفتم بايد از مردمان مطمئن جدا كرد . گفت پس بيائيد شما برويد كمك به حال آنها بنمائيد ، حفظ مال خود را هم بكنيد . گفتم ضرر ندارد بىميل نيستم . قرار شد امشب كاغذجاتى بنويسد قاصد من ببرد . بعد چند نفر قزاق و احكام بدهد من هم بروم .\r\n\r\nپيشنهاد رفتن من به الموت\r\nمن گفتم لازم است عده‌اى هم در پل « انبو » باشد ، يك عده هم در گول‌گول . گفت ما مىتوانيم روابط اينها را با رشت از خشكى مقطوع كنيم . گفتم مىشود اما محل سخت است . بعد قرار شد يك عده از انبو به آن سمت روانه دارند . از قدرى مسافت مواظب باشند . خيلى افسوس داشت كه كاروانسرا را به دست ندارند . گفتم ممكن است گرفته\r\n\r\n\r\n","description":"","footnote":"\r\n( 1 ) - بصير ديوان ( فضل اللّه زاهدى ) مرادست . آن‌وقت درجهء سرهنگى داشت . ( ا . ا . )\r\n","page_name":" 6069 ","page_number":203},
  {"content":"\r\n\r\nشود ، زيرا عده‌اى كه آنها در گدوك گذاشته‌اند كم است و راه قزاق به آنها نزديك‌تر است تا راه متجاسرين . با يكى دو حمله مىشود آنجا را گرفت . گفت هزار و هفتصد نفر هم از طهران رفته است . گفتم اگر گدوك دست شما باشد تا آنها سرگرم جنگ با آن قزاق بشوند ممكن است اينها پشت‌سر را بگيرند . به‌هرحال صحبت زياد شد . ماند تا مجلس ديگر همديگر را ملاقات كنيم .\r\n\r\nامير انتصار\r\nپرسيد به امير انتصار مىشود اعتماد كرد . گفتم من نمىتوانم در اين باب راى بدهم ، جز آن‌كه شخصا امير انتصار مرد آرام سالمى است . اما هرچه باشد قوم است .\r\n\r\nامير اسعد و رضا خان\r\nبعد شكايت كرد كه رضا خان حكم داده امير اسعد اسلحه داشته باشد . گفتم اگر منافى است مىشود تلگراف كنيد در اين موقع آن حكم را نقض نمايند . قرار شد بكند .\r\nمن در آن گرما منزل آمدم . احتمال مىرود من بروم ، يعنى خرج مرا قهرا از اين شهر بيرون مىكند .\r\n\r\nافرادى براى مشاوره\r\nعصر خانهء امير محترم رفتم . پس از گفتگوها و قال و مقالها نه نفر انتخاب نمودند كه با حكومت تبادل افكار نمايند . عدل الممالك - آقا سيد حسين فقيه عدليه - رفعت السلطان - امير انتصار - سردار سعيد - حاجى سيد موسى - ميرزا حسين خياط - ميرزا محمد حدادزاده - امير محترم . اكثريت بيست و پنج رأى بود .\r\n\r\nبودجهء نظميه قزوين : هشت هزار تومان\r\nفوكل كلو رئيس نظميه كه از اول مجلس حاضر بود نطقى كرد كه بودجهء پليس كفايت نمىكند . هروقت مىخواهد بودجهء جديد تصويب شود كابينه تغيير مىكند . بودجهء هفت سال قبل كه قريب پنج هزار تومان است امروز كافى نيست و هشت هزار تومان برآورده شد . امروز مخارج چهل محبوس تخمين شده ، من هميشه دويست محبوس داشته‌ام .\r\nنفت يك من دو قران حساب شده امروز پنج هزار است . به يك سلطان اينجا هفتاد تومان ماهى مىدهند در طهران صد تومان . به يك پليس اينجا پانزده تومان طهران سى تومان و حال آنكه مخارج در قزوين بيش از طهران است . اين است پليسهاى من استعفا مىدهند\r\n\r\n","description":"","footnote":"","page_name":" 6070 ","page_number":204},
  {"content":"\r\n\r\nمىروند طهران داخل خدمت مىشوند . شما شبها سير مىخوابيد پليس گرسنه . طورى شده ، من كه يك نفر اجنبى هستم از كيسهء خودم پول به آنها مىدهم . من ناچارم درب محبس را باز كنم كميسرها را ببندم و استعفا كنم . شما بايد به طهران تلگراف كنيد بودجهء مرا تصويب كنند تا بشود نظميه نگاه داشت .\r\nسرهم‌بندى جواب دادند و بالاخره قرار شد همان نه نفر داخل اين مذاكره هم بشوند . بدكارى كردند كه قبلا آن مالياتها را الغاء نمودند . بهتر اين بود الغاء ننمايند تا خود مردم محل ديگرى معين نمايند . در حقيقت محصل و مأمور اين كار بشود . حاليه مردم ميل ندارند زير بار تحميلى بروند . چنانچه واضح مىگفتند . بالاخره و يا بايد دولت خودش تعيين نمايد يا اينها به كلى نخواهند داد .\r\nشب كاغذجات امير موثق رسيد . سه به نصف شب مانده محمدآقا به سمت الموت رفت . اسب‌سوارى مرا از بس‌كه زور آورده‌اند دستش ورم نموده است .\r\n\r\nاخلاق و خصايص امير موثق\r\nدوشنبه 20 شوال - امير موثق به ملاقات من آمد . صحبت زياد شد ، متوحش هستند .\r\nدو نفر قزاق هم براى من فرستاد . من ناچار شدم در باب مطالبات عارض شوم . حالا اين دو قزاق هم محصل من شده‌اند . نفرى هشت هزار هم فوق العادهء آنهاست . امير موثق سى و دو سه سال بايد داشته باشد ، ميان‌بالا و قطور است . در مدرسهء نظامى تفليس تربيت شده . روسى ، آلمانى و فرانسه مىداند . اسمش محمد خان است ، پدرش محمد باقر خان امير تومان . خيلى معقول و مؤدب و خوش‌مشرب است . هيچ غرور و تكبر كه لازمهء اين مقامهاست و ايرانيها ناچار از پيروى آنها هستند ندارد . هوا گرم شده است اما هنوز خيار از طهران مىآورند .\r\nپنجشنبه 23 - مسافرت در ايران خيلى دشوار است . هزار چيز بايد تهيه كرد . وقت و پول تلف نمود . چون به عباس گفته بودم تو را مىبرم و حاليه اين پيش‌آمدها مانع حركت اوست اوقاتش تلخ [ است 
  ] و روزى چند مرتبه گريه مىكند . مسعود خوشحالى مىكند كه داشى جان نمىرود .\r\n\r\nآمدن سردار سپه به قزوين\r\nديروز عصر سردار سپه وزير جنگ رئيس ديوزيون و ديكتاتور اصل كارى وارد قزوين شد . فورا اردو رفت . شب مهمان حاكم بود . امروز منجيل رفته است . فردا ناهار مهمان امير موثق و اسمايث است . بلافاصله بعد از ناهار طهران مىرود .\r\n\r\n","description":"","footnote":"","page_name":" 6071 ","page_number":205},
  {"content":"\r\n\r\n\r\nجنگليها\r\nصد نفر قزاق با توپ و مهمات رفت . هفتاد نفر ژاندارم پل انبو . بين احسان اللّه خان و خالو قربان و ميرزا صلح شد . طرفين يقين كردند افساد را سردار محيى و برادرش « 1 » نموده‌اند . ابتدا همه را حبس كردند . بعد كسان حاجى احمد را خلع سلاح نموده خودش را هم حبس نمودند ، زيرا همان زمان حركت از طهران براى ميرزا راپرت رفته بود . واقعا هم يك امر خطاى محالى بود هم براى سيد ضياء كه بگويد بدون امر من رفت ، هم براى حاج احمد كه بگويند به كمك آمده و قصدى ندارد . شهر رشت در دست خالو قربان است . ( يقين بدانيد از منوچهر خان و خدايار خان بهتر حكومت مىكند . ) . ميرزا فقط تا پسيخان مىآيد و با تلفن اوامر را مىدهد . روسها مىگويند در غازيان و انزلى هستند .\r\nاحسان اللّه خان و ساعد الدوله هم كه تنكابون .\r\n\r\nسميتقو\r\nهشتصد ژاندارم سواره و پياده تبريز مىروند ، دو شب است قزوين وارد شده‌اند . از قرارى كه شهرت دارد اسمعيل آقاى سميتقو نزديك شهر تبريز است . كردستان به شدت انقلاب دارد . آنجا مىگويند كه شهر در تهديد است ( تابستان شده و موقع جوش و جنبش اينها ) .\r\n\r\nپارك اتابك\r\nصادق خان از طهران آمده بود قسم مىخورد روزها در پارك سفارت از شدت جمعيت حركت ممكن نيست . سى هزار نفر آدم جمع مىشود . بستنى ، شيرينى هم بسيار ارزان [ است 
  ] . خيال دارند سينما هم بگذارند . گفت هرصحبتى هم آزاد است . از كابينه تعريف نمىكرد .\r\nمن براى گرفتن پولها كه متظلم شده بودم حكومت نرفتم . معلوم شد سندها را گم كرده‌اند . مخارج راه به حمد اللّه راه افتاد . حكومت كردن خدايار خان بدتر از آن يكى است .\r\nآقا روزنامه فرستاده بودند . كليهء تشكيلات عدليه ، ماليه ، و داخله كما فى السابق با همان اجزاء و اعضاء و قوانين داير گرديد . به كلى آنچه از خوب و بد در عهد كابينهء سابق طرح [ كرده 
  ] و به موقع اجرا گذاشته بودند نسخ و لغو گرديد .\r\n\r\n\r\n","description":"","footnote":"\r\n( 1 ) - مقصود مىبايد ميرزا كريم خان رشتى باشد . ( ا . ا . )\r\n","page_name":" 6072 ","page_number":206},
  {"content":"\r\n\r\n\r\nخطاب به سيد ضياء\r\nدر « ايران » شرحى در خصوص افتتاح مجلس و ذم و قدح كابينهء سيد ضياء كه آزادى سلب شده بود و مردم به كلى در فشار و مضيقه بودند ، چه‌وچه ، نوشته و در خاتمه اين چند كلمه خطاب به خود او درج بود :\r\n« اى مرتجع ديكتاتور و اى مزدور اجانب و تو اى خانه‌به‌دوش خائن به ايران ، [ در 
  ] گور شو كه زنجيرهاى ارتجاع پاره شد و ملت ايران يك‌بار ديگر بيرق آزادى را در محيط خود برافراشت . »\r\n\r\nتوطئهء سوءقصد به ميرزا كوچك خان\r\nدر اين روزنامه ذكر بود كه در استنطاق حاجى احمد معلوم شده است كه در توطئهء سوءقصد ميرزا سردار محيى و اخوانش و بعضى ديگر دخالت تام داشته‌اند و همگى محبوس شدند .\r\n\r\nاوضاع دنيا\r\nاروپا هنوز آرام نيست . دولت آنقوره و يونان جنگ دارند . امر سيلزى خاتمه نيافته . در آسيا قشون ژاپن به همراهى قشون ابيض ولادىوستك و اغلب شهرهاى مجاور آن را گرفته و باز جلو مىروند . لنين به تمام دول تلگراف و پرتست مىكند . امضا « جمهورى سوسياليستى اشتراكى شوروى روسيه » است .\r\nعريضهء محبوسين در جريده به امضاى تمام آنها را لازم است به تمام درج كنم .\r\nفرصت نمودم خواهم نوشت .\r\n\r\nحركت به الموت\r\n\r\nوضع ورس\r\nشنبه 25 شوال ، يازدهم سرطان ، دوم جولاى - معطل قزاق شدم . بالاخره رفتند عقب آنها ، دير شد با بچه‌ها و اهل خانه وداع نموده حركت كرديم . براى آقا برار مال‌گير نيفتاد ، الاغ گردن‌كلفت حاجى را گرفتم . همراهان ملامحيط است ، على محمد ، آقا برار ، اسمعيل جلودار ، ممتاز وكيل چپ ، ابراهيم قزاق . سانحه‌اى تا ورس روى نداد . ناهار آنجا خوردم .\r\nالاغ حاجى را عودت داده دو الاغ از ده گرفتيم . در تمام اين صد خانوار يك‌دانه نان ، يك سير ماست پيدا نشد . به كلى دهات خراب شده است . صد قاطر از اين ده بيرون مىآمد .\r\n\r\n","description":"","footnote":"","page_name":" 6073 ","page_number":207},
  {"content":"\r\n\r\nتمام تجارت ، كره ، قاطر و پنبه و خيلى چيزهاى الموت و رودبار با اهل اين ده بود . امروز به اين حال افتاده است .\r\n\r\nزن ارقه\r\nزن مرحوم صادق الموتى آدم رفعت السلطان عروس جعفر سليكانى اينجا نزد من آمد سلامى كرد و خود را « پرزانته » نمود . گفتم كجا مىروى . گفت الموت براى ارثيهء خودم ، براى مالهاى خودم . حضرت و الا هم كه به خوبى مىدانيد . گفتم گردن من نگذار .\r\nگفت به شما ملك را مىفروشم . در اين بين شوهرش آمد سلام نظامى داد . پرسيدم با اين خانم « ارقه » چه مىكنى . خود ضعيفه گفت شبى چند مرتبه بام مىخورد . مرد كه رو به من كرد گفت و اللّه حضرت و الا خوب اين زن را به‌جاى آورديد . خانم چپ‌چپ نگاهى به او كرده سرى تكان داد و به من گفت شما بايد كمك كنيد من مال و ملك خود را بگيرم .\r\nگفتم حكومت هست عارض شو . گفت چون پياده‌ام مرخص كنيد بروم . تا از جلوى من رد شد يك مشتى به سمت مرد كه پراند و شكرخنده‌اى زد به اتفاق رفتند . اين زن كرد است ، از كردهايى كه به اصطلاح سوار را پياده مىكند . اين سى خانوار سليكان [ را 
  ] به ستوه آورده بود . صادق مرد ارثيه مىخواست . هرچه مىگفتند جعفر زنده است ملك مال پدر است مىگفت نه پسر هم ارث مىبرد . روزى نبود دعوا و نزاع نكند . جعفر و دخترش اين ده و آن ده فرارى بودند . يك روز قال‌مقال شديدى آنجا شد . چماق كشيده و جعفر را مىزد . ملا عيسى كه نوكر من و پيرمرد آن ده بود جلو رفته بود . اين دفعه كاردى برداشته و حمله به ملا عيسى آورده بود . يك‌وقت ديدم دوان‌دوان كسى آمد كه ملا عيسى عرض مىكند يك مرد بفرستيد ما را از چنگ زن صادق خلاص كند . ما همگى از خنده هلاك شديم . بعد يك نفر از قلعه رفت و ملا عيسى را خلاص كرد . بالاخره حكم شد شهر برود . گفت محرم ندارم . جعفر همراه بيايد . جعفر گفت من تنها نمىروم ، ملا عيسى هم بيايد . هر دوى اينها پيغام دادند كه شما هم يك‌نفر با اسلحه روانه داريد .\r\nمبادا در راه ما را خفه كند . پس از چند سال اينك تجديد مرافعه نموده و مىرود تا چه به روز بمانى دختر جعفر بياورد . مرا هم كه زورا دارد شاهد خود قرار مىدهد .\r\nدير از ورس حركت كرديم و چون چاله بواسطهء اين‌همه رفت‌وآمد قزاق و ژاندارم از ورس هم بدتر بود اكبرآباد رفتم . يك ساعت از شب رفته رسيدم در اطاقهاى اربابى منزل نمودم .\r\n\r\n","description":"","footnote":"","page_name":" 6074 ","page_number":208},
  {"content":"\r\n\r\n\r\nتولهء تاجر يونانى\r\n« پاس قالاويس » يونانى كه در رشت و رودبار تجارت و دستگاههاى ابريشم و زيتون داشت ، بولشويكها همه را ويران كردند مدتى قزوين است به واسطهء آشنائى با اسمعيل خان با من هم آشنا شده خيلى شكارچى است ، توله‌اى شب حركت به من داد ، نرو زرد رنگ است . اسمش « دروژوك » [ به 
  ] زبان روسى يعنى رفيق . زنجير كرده اسمعيل مىآورد .\r\nدر اين مدت كم طورى با اسمعيل انس گرفته كه جدا از او نمىشود و هرچه من كردم پيشم نيامد .\r\n\r\nاسباب سفر\r\nما اسباب سفر از تخت‌خواب ، پشه‌بند ، كيفهاى خوب انگليسى ، پاپيچ ، كمر ، حتى افسار انگليسى ، سطل آب ، طناب به حد كفايت همراه داريم و الحق همه آنها براى مسافرت بهترين چيز است و من خيلى مواظبت نمودم تا همه جور اسباب سفر انگليسى تهيه و خريدارى نمودم كه مشكل جز اسمعيل خان ديگرى داشته باشد .\r\n\r\nتصرف كاروانسرا\r\nاينجا نجات اللّه شورستانى كه به شهر مىرفت كاغذ والدهء على محمد را داد كه نوشته بودند شب پنجشنبه كاروانسرا را قزاقها گرفتند . من فورا به اسمعيل خان نوشتم به امير موثق مژده بدهد و همان شبانه نجات اللّه رفت .\r\n\r\nآب شاهرود\r\nيكشنبه 26 - صبح حركت كرديم . اسب مرا كه از الموت فرارا به شهر آوردند ( همان كرنگ مال ساعد الدوله ) دستش ورم كرده شهر بروز نداده [ بودند 
  ] . وقتى ملتفت شدم كه دو روز به حركت مانده بود . لذا دستش درد مىكند و من تا شيركوه همه را پياده آمدم .\r\nاينجا توقف كرديم ناهار خورديم . چهار ژاندارم پست اينجاست . دوست محمد مرحوم شده زن و دو پسرش كوچ نموده‌اند ، فقط يك پسرش رمضان مانده . اين ده است و او . هر دو شاهرود آب فراوانى داشت و نعره‌كشان مىرفتند . شش ساعت من اينجا ماندم كه در اين شش ساعت اگر آيروپلن داشتم يكصد و هشتاد فرسنگ طى مسافت نموده بودم .\r\nراه‌آهن بود حداقل شصت فرسنگ رفته بودم . اتومبيل بود اقلا بيست و پنج فرسنگ تمام .\r\n\r\n","description":"","footnote":"","page_name":" 6075 ","page_number":209},
  {"content":"\r\n\r\n\r\nايران خراب راه\r\nخرابى ايران ، فلاكت ايران ، گرانى ايران ، بىعلمى ايران به واسطهء نداشتن راه است .\r\nاگر راه بود اين توت به اين خوبى شيركوه ، زير درخت سفيد از آن شده و پايمال مىشود ، همه‌روزه قزوين مىرفت كه براى يك دانهء آن آه مىكشند و اقلا روزى پنجاه تومان به رمضان پول مىرسيد كه الان نه نان شب دارد نه در تن لباس . اگر راه بود همين شيركوه ناقابل سالى دو سه‌هزار تومان به ارباب و رعيت پول مىداد . ايران خراب راه است ، راه‌آهن نيست ، رودخانهء قابل كشتيرانى يا شعبات بحرپيمائى هم ندارد . تمام داخلهء آن فاقد هرقسم طرق دريائى و خشكى است .\r\n\r\nاخبار محلى\r\nسه و نيم از ظهر رفته سوار شدم . راه تله تعمير شده و همه را سواره رفتم . حق بزرگى حسن خان گردن مردم دارد كه سال قبل به همت زور او اين راه ساخته شد . چون آب راه نمىدهد خيلى مسافت بعيد مىشود . ما مغرب خسته و مانده شورستان رسيديم . والدهء على محمد و محمد على خان هنوز اينجا بودند . باقر خان رئيس ژاندارم و نايب الحكومهء نظامى رودبار و الموت ، شورستان بالا با تحصيلدار ماليه توقف دارد . محمد على خان مىگفت مقر اينها معلم كلايه عمارت امير اسعد بود . آنجا خبر رسيده بود مسعود الملك دوروان و راه تله بيدلان را گرفته شبانه اينها اينجا آمدند . ما هم سراسيمه شديم . من نزدش رفتم كه تكليف ما چيست . اول از من راه برك را پرسيد و جويا شد محمد صادق ميرزا از كدام راه فرار كرد . پس از ارائهء طريق به من گفت البته برويد بهتر است . صبح رعيتهاى شورستان آمدند گفتند كه ديشب چراغ روشن نكرده بود . ژاندارمها هم از او « اتود » مىكنند . اين هم « هدكوارتر » « 1 » خود شورستان را قرار داده كه راه فرار محمد صادق ميرزائى باز است .\r\nامير اسعد ديشب آمد و به معلم كلايه رفت . جمعى از اهالى اشكور [ را 
  ] دور خود جمع [ كرده 
  ] و همراه آورده بود دو قزاق هم دارد با شش قبضه تفنگ از ته‌مانده‌هاى تفنگ‌هاى خود . او هم از ترس در عمارت خودش منزل نكرده بلكه توى ده شمس كلايه جاى كثيف اقامت نموده است .\r\n\r\n\r\n","description":"","footnote":"\r\n( 1 ) - يعنى فرماندهى اصلى .\r\n","page_name":" 6076 ","page_number":210},
  {"content":"\r\n\r\n\r\nالموت فرونت جنگ\r\nتقى خان و سايرين مشغول پذيرائى قزاقها هستند . الموت فرونت دائمى جنگ شده نه موقتى و حقيقتا پاك خراب [ شده 
  ] هيچ‌چيز پيدا نمىشود . توى راه وكيل قزاق دست اسبش روشد . از ته‌دل گفت آبادشى الموت . من كه فهميدم چه مىخواهد بگويد و نگفت . گفتم خجالت نكش بگو ، خراب شى الموت . خداوند به حق محمد روزى مرا به يك محل ديگر حواله كند . مردم از بس‌كه اين كوهها را پرسه زدم . خسته ، مانده شامى زهرمار كرده خوابيدم .\r\n\r\nمأموران الموت\r\nدوشنبه 27 شوال - صبح توت خوبى خورده شد . واقعا توت الموت تعريف دارد .\r\nباقر خان نايب و سيد شفيع خان تحصيلدار ديدن آمدند . باقر خان جوان است اهل قزوين .\r\nپدرش ملا حسن نانواباشى بود . سيد شفيع خان اهل عراق است . رئيس ماليهء جديد تحصيلدارهاى سابق را تغيير داده . اين عراقى را اينجا و رودبار فرستاده كامل‌مرد است .\r\n\r\nحكام نظامى و سويل\r\nما حكايت غزو كاروانسرا را مىگذاريم تا از روى دقت نوشته شود كه محتاج جرح و تعديل آن نشوم . به‌هرحال قزاق تا مران رفته و دور نيست « هد كوارتر » آنها از روج عليا به اوانك برود . چون زوارك هم در اشغال آنهاست من در رفتن مردد هستم . اين دونفر حكام نظامى و سويل ما رفتند كه از امير اسعد هم ديدن كنند كه از ترس توى ده منزل كرده است .\r\n\r\nساعد الدوله\r\nاين ديوانگى مجدد ساعد الدوله هم يكى از بدبختيها و عدم اقبال من شمرده مىشود . زيرا اگر اين حركت را ننموده بود به او هم تلگراف مىكردند بيايد . پس از آمدن ممكن بود به موجب قول و نوشتهء خودش كم يا زياد حقوق من عايد مىشد و اقلا به يك چيز مىرسيدم . امروز كه اين حركت وحشيانه را نموده از دو حال خارج نيست . يا كشته مىشود يا فرار مىكند و شايد دست من ديگر به او نرسد . بدتر از همه روزنامه و اسناد من را كه مىگفت تنكابون مخفى نموده‌ام از بين خواهد رفت . خيال مىكنم از اينجا آدمى روانه كنم بلكه بدهد . اما فرستادن آدم خيلى اشكال دارد و به نظر محال مىآيد .\r\n\r\n","description":"","footnote":"","page_name":" 6077 ","page_number":211},
  {"content":"\r\n\r\n\r\nخطر مموارهاى من\r\nمن براى « مموار » هاى خودم از هرچيزى دل‌گران‌ترم . زيرا خيلى مطالب زشت‌وزيبا در آن درج است كه انتشار و افشاى آن برايم زحمت و خطر دارد . مثلا من تاريخ زندگانى قوام السلطنه را آن قسم كه ديده بودم نوشته‌ام . اين قرائت شود و به دست بيايد چقدر خطرناك است و قس على هذا مطالبى كه از امير اسعد يا سپهسالار در آن ذكر است و اينها اگر به دست امير اسعد بيفتد چه زحمتى برايم توليد خواهد نمود . باز به خودم دلدارى مىدهم و اميدوارم به دست خودم بيفتد .\r\n\r\nحمام جديد\r\nعصر شورستان بالا حمام رفتم . سال گذشته ساخته شده كوچك و تازه و خوب بود .\r\nاما سيستم آن تغيير نكرده . حمام نقشهء قديم است كه آدم بايد تا شده از در تو برود ، يا سه لا شده وارد خزانه .\r\n\r\nتوله « دروژاك »\r\nتوله « دروژاك » پايش زخم شده خسته شده اما از آن انسى كه در اين مدت كم با اسمعيل گرفته هرجا او مىرود بايد همراهش باشد ، مىنشيند بايد نزد او بنشيند ، او كه حركت مىكند اين توله چندين مرتبه صداهاى ناله‌وزارى درمىآورد ، پايش را دراز مىكند ، جمع مىكند . بالاخره به هزار زحمت و ناله برخاسته افتان‌وخيزان دوست خود را متابعت مىكند .\r\n\r\nكمى آذوقه\r\nهمين‌طور است پا و اعضاء من كه هروقت مىخواهم بلند شوم بايد به عصا تكيه كنم ، ناله كنم ، اين‌ور و آن‌ور تا بتوانم راه بيفتم . من مدتها بود سوار نشده بودم . خام بودم و بسيار اين خامى اذيت نموده است . اينجا پشه و مگس زياد دارد . به توجه والدهء على غذاى مختصر ما مأكول است . تفريط هم نمىشود . گوشت نداريم ، جوجه هم كوچك است . آرد براى نان و جو براى مال نبود . چند من از رئيس ژاندارمرى قرض نمودم . گفتند نه در زوارك نه در محلهاى ديگر غله ندارد . حال ارباب چهل پارچه ده الموت كه اين باشد واى به حال رعيت آن . قشون‌كشيها ذخيرهء سنواتى را هم تمام كرده است .\r\n\r\n","description":"","footnote":"","page_name":" 6078 ","page_number":212},
  {"content":"\r\n\r\n\r\nاگر بولشويك بيايد\r\nچند شب قبل دستهء قزاق دوم باغ كلايه مانده بود . ديگر تروخشك هرچه بود تمام كردند . تمام اسب و قاطرهاى بار آنها توى گندم و جو تا زمان حركت بود . يك‌حرفى هم مىزنند كه جواب معقول منطقى ندارد . مىگويند اگر بولشويك بيايد صد مقابل از اين بدتر مىكند . چون همه از آن اوضاع و قوانين مسبوقند خواهىنخواهى ساكت مىشوند .\r\nما هم اين فراز را خوب ياد گرفته [ ايم 
  ] ، هركس شكايت كند امر به سكوت و تحمل مىكنيم كه قزاق براى شما جان مىدهد ، سر مىدهد . شما هم براى بعضى چيزها حرف نزنيد . صدمهء اينها يك شب دو شب است ، دائمى نيست . پرحرف بزنند مىگوئيم مرد كه حيا كن قزاق ديگر به عيال تو نگاه نكرده است ، دست به عصمت و مال تو نزد ، اسباب خانه و خانهء تو را صاحب نشد تقسيم نكرد . همين بس نيست . پس از شنيدن اين حرف چاره‌اى جز صبر و شكر ندارد . راه خود را پيش‌گرفته مىرود تا منزل كه همين صحبت را با عيال و فرزند و نوكر خود بنمايد و آنها را هم ساكت كند .\r\n\r\nچه وقت مطالبهء ماليات\r\nبه تحصيلدار ماليه صبح گفتم اين آمدن و مطالبهء ماليات شما به اين سختى در اين گيرودار خيلى بىجا و بىمزه نيست . مرد منصفى بود تصديق كرد . از بس‌كه مردم گرفتارند احدى امروز به سراغ من نه از نوكر نه از رعيت نيامد .\r\n\r\nعقب‌نشينى بصير ديوان ( زاهدى )\r\nدر باب عقب‌نشينى بصير ديوان از تنكابون آنچه تحقيق نمودم از على جان كدخداى شورستان و مشهدى كاظم همدانى چرچى كه حاضر معركه بودند از اين قرار است :\r\nبصير ديوان از خرم‌آباد تا ليمان جو [ را 
  ] كه در كنار رود « پلىرود » واقع است از محال لنگرود در تصرف داشت و يك پست بزرگى در ليمان جو برقرار نموده بود . بولشويكها با عدهء كوچك خان سمت مغرب‌رود در سيد محله اقامت داشتند كه فاصله نيم فرسنگ بود الى رشت . از قرار معلوم پس از آن‌كه ساعد الدوله و احسان اللّه خان از دريا به سمت شهسوار حركت مىكنند يك عده هم از خستگى به سيد محله وارد مىشوند و حمله به سمت ليمان جو مىكنند . رودخانه هم آب زياد داشت از بولشويكها خيلى كشته مىشوند ، خصوصا وقتى كه مىخواهند از رود عبور كنند دو روز جنگ طول مىكشد كه قزاق عقب مىنشيند ( گمان من اين است پس از آن‌كه كشتى به شهسوار مىرسد بصير\r\n\r\n","description":"","footnote":"","page_name":" 6079 ","page_number":213},
  {"content":"\r\n\r\nديوان حكم عقب‌نشينى به آنها مىدهد . )\r\n\r\nبصير ديوان و تصرف حسن كيف\r\nشب يازدهم ماه كشتى وارد [ مىشود 
  ] و بصير ديوان از خرم‌آباد به سمت نشتارود ملك و خانهء مسعود الملك حركت مىكند و از آنجا به ييلاق و كوه « داكو » ييلاق مسعود الملك ، از آنجا براى كلاردشت . على جان مىگويد ساعد الممالك و اكرم الملك و ضرغام و سايرين با آن عده كه به نام باطاليان بصير بودند با قربانى گاو و غيره به استقبال آنها رفتند و احسان اللّه خان و ساعد الدوله را با سلام و صلواة وارد نمودند . فرج گرمارودى ، مهدى گرمارودى ، محمد ايضا با دوسه نفر ديگر از الموتيها هم كه پارسال جزو متجاسرين بودند اموال آنها را هم حسن خان ضبط [ كرد 
  ] و به شهر برد امسال داخل باطاليان بصير شده بودند و با سايرين ملحق به ساعد الدوله شدند . به اين جهت ما ديگر توقف نكرده فرار كرديم . بصير ديوان مىرود به قريهء حسن كيف كه مركز كلاردشت است . آنجا اعتضاد ديوان از خوانين و پهلوان يوسف مانع از دخول آنها مىشوند ، استعمال اسلحه هم مىكنند . گويا دو قزاق هم كشته و چند نفرى هم مجروح مىشوند كه بصير ديوان حكم مىكند و حسن كيف را تصرف مىكند . ديگر آنچه بايد سرده و اهل ده بياورند مىآورند .\r\n\r\nرمضان سليكانى\r\nرمضان سيلكانى كه در آن قضيهء آمدن نديم‌باشى گرفتار و چندين ماه حبس بود دفعهء دوم در دستگيرى حسن خان متجاسرين گرفتار و هفت ماه توى آن زمستان بدون لباس و آتش و خوراك كافى حبس بود بالاخره به شفاعت من مرخص شد كه فقط پوست و استخوانى برايش باقىمانده بود باز رفته و داخل اين حضرات شده است .\r\n\r\nقزاق طهران\r\nاز قرار معلوم قزاقى كه از طهران مىآمد ملحق به عدهء بصير ديوان شده و نزديك است به حدود تنكابون برسند . اينها هم كه از گدوك سرازير شدند حضرات بمانند و جنگ كنند يا به‌همين اندازه قناعت [ كنند 
  ] و بروند خدا مىداند .\r\n\r\n","description":"","footnote":"","page_name":" 6080 ","page_number":214},
  {"content":"\r\n\r\n\r\nزوارك - جولادك\r\nسه‌شنبه 27 - رعيتهاى اين دهات ديدن مىكنند ، بعضى چيزها هم آوردند . ناهار و شام به يك شكلى راه افتاد . عصر تقى خان آمد مىگفت رئيس اردو خيلى سلام رساند و گفتند پس از آن‌كه زوارك آمديد خدمت مىرسم . اما من مىخواهم همان بالاروج ديدن او بروم . تقى صلاح نمىداند من زوارك اقامت كنم . مىگفت اولا اطاقهاى على محمد را نايب قزاق نشسته ، ثانى همين‌قدر آنجا برويد نه خودتان راحت هستيد نه مال و نه آدمها .\r\nآنچه هم از مأكول و مشروب همراه داشته باشيد به هرزبانى شده از شما خواهند گرفت .\r\nهمين‌قدر نزد شما قند و چاى و بعضى چيزها سراغ كنند متصل پيغام خان نايب و وكيل‌باشى است كه التفات كنيد . براى ما آوردند رد مىكنيم . هروقت هم بخواهند جائى بروند تمناى اسب‌سوارى مىكنند . چون ترتيب و اوضاع شما هم درست مرتب نيست رئيس و سايرين مهمان شوند اسباب زحمت و خجالت مىشود . فكر كرديم ، قرعه كشيديم كجا منزل كنيم تا اردو برود . پس از مذاكرات قرعه به نام جولادك افتاد . از حيث هوا و صفا و آب و چشم‌انداز بهتر از جاهاى ديگر است . خصوصا آن‌كه پشت‌سر آن هم به طالقان و راه فرار باز است . ما هم از باقر خان « اتود » كرديم .\r\n\r\nمحمد رحيم خان سرهنگ دولت\r\nتقى مىگفت محمد رحيم خان خيلى بددهن است ، متصل فحش مىدهد ، خيلى هم مغرور است . حرف بالاى حرف او نمىشود زد . مثل سگ ما از او مىترسيم . دو دفعه تا حال ميرزا حسين را تهديد به تيرباران كرده . يك روز كاسهء خورش از دست ميرزا حسين روى لباس او افتاد مىگفت چنان خشمگين شد كه زهرهء همهء ما رفت . بنا كرد به ميرزا حسين فحش دادن كه روى سرهنگ دولت ، رئيس آترياد اردبيل خورش مىريزى . بدهم ترا تيرباران كنند . ميرزا حسين از حس و زبان افتاد . مردن‌مردن خودش را از اطاق خارج كرد تا آن‌كه عصر همه جمع شده شفاعت كرديم تا از تقصيرش گذشت . روزوشب هم عرق استعمال مىكند . از من هم عرق سوغات خواسته بود كه تقى گفته بود مدتى است متاركه نموده‌اند . تقى مىگفت شبى كه خبر فتح كاروانسرا رسيد صاحب‌منصبها را خواست . يك سرناچى و دهل‌زن هم دارند . آنها هم آمدند ، قزاقها هم آمدند جشنى گرفتند . بعد به سلامتى بنا كرد نوشيدن . از شاه گرفت تا به من و ميرزا مسيح و شهباز و على اكبر . آن‌وقت حكم كرد آواز بخوانند . هركس چيزى خواند تا نوبت به من و ميرزا مسيح و ميرزا حسين رسيد . ما هم عرعرى كرديم . آن‌وقت گفتيم حضرت رئيس\r\n\r\n","description":"","footnote":"","page_name":" 6081 ","page_number":215},
  {"content":"\r\n\r\nبخوانند . بنا كرد خواندن . از قضا خوب هم خواند .\r\n\r\nپولها گاو شده\r\nاز تقى مطالبهء پول كردم متعذر شد كه از روز ورود قزاق من فرصت سر خاراندن و حمام رفتن نكرده‌ام مردم هم پريشان [ اند 
  ] پولى درميان نيست . بعد دست كرد توى كيف هيكل خود يك بسته كاغذ درآورد كه بالتمام قبالهء درخت گردو بود و گفت پولها گردو شده ، گاو شده ، گوساله . باقى در محل [ است 
  ] با اين اوضاع سيورسات و مطالبهء ماليات دم نمىشود زد . تهيهء سيورسات گفت خيلىسخت شده . پول هم مىدهند اما نه درست .\r\nتومانى يك هزار هم ناظر اردو كم مىكند .\r\nشورستان برادر بزرگ شيركوه است . فقط سه نفر پسرهاى مرحوم جمشيد مانده و باقى هستند . دو دانگ نه كار ، چهاردانگ هم كه كاشته شده چيزى ندارد . اين دهات امسال همان منال ديوان را بپردازد شكر بايد كرد . باقر خان و تحصيلدار را رئيس اردو احضار نموده بودند صبح رفتند .\r\n\r\nخاطرات گذشته\r\nچهارشنبه 29 شوال ، 15 سرطان - تقى خان و ملامحيط ماندند كه اسبابها را به جولادك روانه كنند . يك تهيهء آرد و جو و برنج و روغن هم ببيند . من با على محمد و آقا برار و دو قزاق و عباس سوار شده براى بالاروج حركت كرديم . به جبران آن‌كه آقا برار بددماغ پياده آمده بود امروز كه به سمت زوارك و ايل و تبار خود مىرفت اسبى سوار ، تفنگى دوش ، قطارى به كمر ، كيف انگليسى حمايل و با يك پز بسياربسيار ارجمندى همراه شد كه هركس او را نمىشناخت مىگفت يكى از خوانين اردبيل است . محمدآباد پل ندارد . ما مىبايست خيلى راه را دور كرده از پل دو كمران برويم . للّه الحمد راه ساخته است و اين فوز عظيمى است . بين راه غلامعلى خان تحصيلدار و ميرزا على اكبر ملاقات شدند كه آمده بقاياى سال قوى ئيل را به تحصيلدار جديد تحويل كند . ديروز بيكار مانده بود به تماشاى قلعه حسن رفته و مراجعت مىكرد . قاطر انگليسى و زين قاطرى انگليسى عالى سوار بود كه براى اين كوهستان جان مىداد . از اينها گذشتيم ميرزا اسحق سوار ما چه خرى كره به دنبال كه به ديدن من مىآمد ملاقات شد . به اتفاق تا شترخان آمد و خرابى سيل را نشان داد . الحق از كوهنجان و شترخان چيزى باقى نمانده جز آبادى و چند قطعه زمين . حمام را هم سيل برده . تحصيلدار ديده راپرت هم داده است . هوا گرم بود نسيم هيچ نداشت . دير هم شده بود .\r\n\r\n","description":"","footnote":"","page_name":" 6082 ","page_number":216},
  {"content":"\r\n\r\n\r\nيارفى\r\nيك ساعت و نيم به ظهر مانده به يارفى رسيدم . اينجا رعيتها گفتند باقر خان نايب ناهار خبر كرده . در اين بين ده پانزده سوار قزاق با يك دو صاحب‌منصب گذشته يارفى رفتند . من رد شدم . تا پل چيان هرتكه سنگ و هرگياه و درخت اينجاها تاريخ و سرگذشتى به ياد من مىآورد كه در ظرف نه سال تمام اقامت خودم طى شده است . از پشتهء بالاروچ بالا شدم باز چشمم به باغات و قلعه افتاد بىاختيار منقلب شدم . خدا اگرچه سزا و جزاى آنها را داد اما من ميل و آرزو دارم يك‌بار ديگر اين قلعه را آباد و مثل سابق خود داير و مسكون ببينم . ظهر بود من رسيدم . چون بىموقع بود رفتم تكيه . اطاق شيخ فاضل مملو قزاق بود . بيرون آمد گفت برويم خانهء خاله ( همشيرهء والدهء على محمد خالهء زينب ) . او جلو من سواره از دنبال سرش كه وارد ايوان خاله شده و به محض آن‌كه گفت كنار برويد صداى جيغ ناله بلند شد كه اينجا جا نيست ، من گل‌كار دارم . تا شيخ خواست مجددا حرفى بزند باز فرياد خاله بلند شد . اين‌بار شيخ جلو رفته و گفت شاهزاده است . چشمش كه به من افتاد تعظيمى كرد . دويد توى اطاق ما داخل شديم ، فقط يك تكه نمد از تمام فرش خانهء خاله مانده بود ، آورد توى باغچه زير سايه درخت و من دراز روى آن افتادم . چيزى نگذشت مثل آن‌كه آب توى سوراخ مورچه نموده باشند رعيتها هركارى داشتند زمين گذاشته از آبادى به تكيه آمدند . دست‌بوسان پابوسان ، آه ، ناله ، گريه ، زارى . پس از آن‌كه فرازهاى سابق الذكر را گفتم و ساكت شدند آن‌وقت بناى حال و احوال‌پرسى شد كه كمتر از مطالب اول زحمت نداشت .\r\n\r\nآتان و گله از توقف قشون\r\nمن روزى كه آتان رفتم سيصد مرتبه شفيع آمد توى اطاق حال و احوال‌پرسى و منزل مبارك گفت ، بيرون رفت مهراب آمد ، مهراب رفت شفيع داخل شد ، بالاخره من ستوه آمدم گفتم يك نفر دم در اطاق ايستاد و مانع آمدن آنها شد . اما اينجا ديگر در نداشت . باز بناى آه‌وزارى را گذاشتند كه ما شكايت از توقف آنها ديگر نمىكنيم آنچه هم به سرما و محصول ما آمده‌آمده باشد . اينك چهارده روز است اينجا هستند ما را كفايت كرد ، چندى به ما فرجه داده ده ديگر بروند . به يك شكلى آنها را متقاعد نموده رفتند .\r\nعلى محمد آمد گفت نان پيدا نمىشود . اجازه بدهيد كته درست كنند . گفتم هرچه بدهيد من مىخورم . بعد ملا شعبان ، ملا حسن ، ميرزا مسيح ، ميرزا حسين ، على اكبر ، ابو القاسم و بعضى ديگر آمدند . رئيس هم خواب بود .\r\n\r\n","description":"","footnote":"","page_name":" 6083 ","page_number":217},
  {"content":"\r\n\r\n\r\nملاقات سرهنگ محمد رحيم خان\r\nمذكور شد امير اسعد امروز براى ملاقات رئيس يارفى مىآيد ، اما رئيس نرفت .\r\nاسمعيل خان سلطان و حاجى خان محاسب اردو را به عوض خود فرستاد ( حاجى بالا محاسب ادارهء طومانيانس در قزاقخانه مستخدم شده ماهى يكصد و سى تومان مواجب دارد . اسم خودش را هم حاجى خان گذاشته . محاسب خوبى است . ) . ناهار خورده چاى صرف شد . تحقيقات از وضعيات درست به عمل آمد ، تا محمد رحيم خان از خواب برخاست و من آنجا رفتم . در باغچهء ميرزا حسين منزل دارد . فرش انداخته و نشسته بود .\r\nبرخاست چندقدمى استقبال كرد . نشستم گفت من به توسط تقى خان عرض نموده بودم زوارك تشريف آورديد خودم شرفياب شوم . گفتم چون در زوارك مهمانهاى عزيز هستند من راضى نشدم آنها خارج شده من بروم ، لذا آنجا را به آنها برگذار [ كردم 
  ] و خودم همان پائينها منزل خواهم نمود . گفت هرقسم راحتى شما باشد عرضى ندارم . همه جا مال خودتان است .\r\n\r\nرجزخوانى سرهنگ محمد رحيم خان\r\nمحمد رحيم خان مرد قوى هيكلى است سياه‌چهره . قريب پنجاه سال بايد داشته باشد . مويش سفيدوسياه است . ريش را مىتراشد . لهجه‌اش فارسى است اما تركى را بسيار خوب حرف مىزند . در قزاق‌خانه سرهنگ است .\r\nچاى آوردند و به معمول ايرانيها مدتى از مناقب خود گفت و تعريف از خود نمود ، در كجا چنين كردم ، در جاى ديگر اين‌طور رأى دادم ، به فلان حاكم فلان دستور دادم ، به به همان وزير چه پيشنهاد كردم ، از بزم‌ورزم ، سياست و جنگ تا كاملا معرفى خودش را به من نمود . پس از اين بيانات مفصل كه هيچ ضرورت جز خودستانى نداشت نزديك‌تر آمد و گفت من تمام مطالب را به شما مىگويم تا روابط من با قزاقى كه از طهران حركت كرده بود مربوط نشود . من نمىتوانم از الموت جلوتر بروم . سه قاصد فرستاده‌ام هنوز نيامده‌اند . هروقت آمدند و معلوم شد قزاق كجاست و چه نقشه در جلو دارد تكليف من هم معين مىشود . جاسوسى از خودمان به لباس درويشى تنكابون فرستاده بودم آمد .\r\nآنها به قدر چهارصد پانصدنفر جمعيت دارند و متصل هم اضافه مىشود . سه ميترايوز دارند : يكى معيوب ، دوتاى ديگر درست است . تفنگهايشان خوب است ، پنج تير روسى و دو تير انگليسى است .\r\n\r\n","description":"","footnote":"","page_name":" 6084 ","page_number":218},
  {"content":"\r\n\r\n\r\nاختلاف بين جنگليها - بصير ديوان ( زاهدى )\r\nبين احسان اللّه خان و خالو قربان نزاع شده بود بدين جهت اين سمت آمد . خالو قربان با كشتى خرم‌آباد آمد . با هم صحبت زياد كردند . آخر الامر كار به فحش و فحش‌كارى رسيد و خالو قربان رفت . احسان اللّه خان با جمعيتى دنبال بصير ديوان رفت . بصير ديوان از حس كيف به كجور رفته بود . آنجا كريم خان و نبى خان كه شما آنها را مىشناسيد ( اين دو برادر چند سال است كه به معيت سالار فاتح برضد سپهسالار و خانوادهء او هستند .\r\nسه‌مرتبه به اتفاق سالار فاتح تنكابون و اموال سپهسالار را غارت كردند . دهات كجور ضبط و تصرف آنهاست ، تا امسال كه يك شاهى به سپهسالار نداده بودند . فعلا سالار فاتح طهران [ است 
  ] و آنها در كجور و خانه خود بودند . ) استقبال نمودند و نگذاشتند بصير ديوان عقب‌تر برود .\r\n\r\nشكست احسان اللّه خان - به عشق غارت\r\nپس از آن‌كه خبر رسيد احسان اللّه خان در تعقيب آنهاست مجال نداده استقبال نمودند و با كمك كريم و نبى شكست فاحشى به احسان اللّه داده قريب شصت‌نفر زخمى آنها را خرم‌آباد آوردند . ديگر از احسان اللّه خبرى ندارم . آمده است يا به سمت رشت رفته . اما ساعد الدوله و حسين‌زاده و بعضى ديگر هستند . اما مرد جنگى اينها كم است و نمىتوانند مقاومت كنند . من گفتم شما محقق بدانيد كه اين مردمى كه اطراف آنها جمع شده‌اند يك مشت مردم لات گرسنهء بىسروپائى مىباشند ، نه از روى يك عقيدهء مذهبى و نه مسلكى مىجنگند كه دوام و ثباتى داشته باشند . آنها فقط براى جيره و مواجب و به عشق يك غارت و چپاولى حاضر شده‌اند . هروقت جلوشان باز [ باشد 
  ] و كسى نباشد رستم داستان و سام نريمان هستند . به محض آن‌كه كسى جلوى آنها درآمد و مقاومتى نمود مثل گربه فرار مىكنند . يقين بدانيد هيچ‌يك از آنها جان خود را دانسته نثار راه كوچك خان و احسان اللّه خان با ساعد الدوله نمىكنند . مگر در يك موقعى غفلتا دچار شوند . تصديق حرف مرا كرد . گفت نظاير آن هزار مرتبه در اين سنوات ديده شده ، تا چرچرى است جمع هستند . پس از آن‌كه لطمه‌اى وارد آمد فرار است ، فرار .\r\n\r\nتوقف بالاروچ بس\r\nبعد گفتم توقف بالاروج گويا بس باشد ، خوب است ورك برويد . گفت حق دارند به اينها خيلى زحمت داديم ، اما چاره نيست ورك مىروم از آنجا گرمارود . گفتم گرمارود در\r\n\r\n","description":"","footnote":"","page_name":" 6085 ","page_number":219},
  {"content":"\r\n\r\nگودى واقع است . براى توقف اردو خوب نيست . بهتر اين است اگر اقامت طول كشيد از ورك اوانك برويد كه بلندى واقع است .\r\n\r\nگريهء امير اسعد\r\nسرهنگ مىگفت الموتيها خيلى شيطان و دروغ‌گو هستند ، هيچ‌وقت نبايد از اينها ايمن بود . من فقط به تقى خان اطمينان دارم نه به ديگرى . ميرزا حسين و ميرزا مسيح را فقط براى دوندگى و پلو خوردن نگاه داشته‌ام . در اين بين اسمعيل خان سلطان آمد . به گمان اين‌كه من تركى نمىدانم به تركى مشغول صحبت شدند . من هم هيچ خودم را بدان راه نزدم . گفت « دوز » ، جواب داد « چوخ‌دوز » « 1 » . معلوم شد امير اسعد خيلى آه‌وزارى كرده ، بالاخره گريه هم كرده كه از گريهء او سلطان هم به گريه افتاده . همه قسم اطمينان داده است كه براى خدمتگزارى حضرات آدم دارد ، اما اسلحه ندارد . تمام اسلحهء او را گرفته‌اند . نوشته است بنابر حكمى كه در دست دارد اسلحه براى او خريدارى كنند ، بعد گفته بوده است آنچه رعيت و نوكر من دربارهء من بگويد باور نكنيد . مثل اين‌كه آنچه دربارهء عين السلطنه بگويند باور نبايد كرد . زيرا اين‌همه صدمه به او زدند ، حالا ناچارند بعضى مطالب جعل كنند . ضمنا اجازه خواسته بوده است كه نزد ساعد الدوله و اكرم الملك آدم روانه كند بلكه گوش به نصايح او بدهند كه سلطان اجازه داده بوده است .\r\nچادرهاى خود و سپهسالار را براى اردو تعارف نموده بود . رئيس خيلى مشعوف شد و من چون اينجا صحبت [ به 
  ] فارسى شد خيلى اصرار نمودم كه چادرها را بگيرند و ورك و اوانك لازم است ( براى آن‌كه در خانه‌هاى رعايا كمتر باشند ) .\r\n\r\nمادر سرهنگ\r\nمدتى از همين صحبتها شد و باز سرهنگ رفت سر تعريف خود . بعد گفت مادر مرا حضرت اقدس و الا خوب مىشناسند . در همدان و طهران مدتها خانهء حضرت و الا مىرفت . اسمش خورشيد خانم نوهء ملك‌آراى مازندران « 2 » [ است 
  ] . من به واسطهء مادرم بنده و چاكر حضرت اقدس و الا و شما مىباشم .\r\n\r\n\r\n","description":"","footnote":"\r\n( 1 ) - دوز به تركى معنى حقيقت و راستى دارد - چوخ‌دوز به معنى خيلى راست . ( مسعود سالور )\r\n( 2 ) - مراد از ملك‌آراى مازندران محمد قلى ميرزا ملك‌آرا دومين فرزند فتحعلى شاه قاجار است . چون مدت مديدى حاكم مازندران بود به اين عنوان شهرت داشت . ( مسعود سالور )\r\n","page_name":" 6086 ","page_number":220},
  {"content":"\r\n\r\n\r\nملا يوسف\r\nيك ساعت بيشتر به غروب نداشتيم من برخاستم . تا دم در مشايعت كرد . من آمدم تكيه و رفتم امامزاده قبر مرحوم ملا يوسف ( امانت گذاشته‌اند ) توى ايوان بود فاتحه خواندم ، آمرزش طلب كردم . در آن نه سال فقط طرف صحبت و شوخى من او بود . دائى مادر زينب بود . آدم خوش‌مشربى بود . خداوند رحمتش كناد . بعد زيارت حضرت رفتم .\r\nقبر بهمن مقابل چشم بود از گريه خوددارى نتوانستم بكنم . پس از مرگ او همه اين مصائب و شدايد به سرم آمد . با كمال غم‌واندوه بيرون آمده از همه خداحافظى نموده سوار شدم . نيم‌ساعت از شب رفته بود وارد يارفى شدم . امروز شصت نفر مهمان را پذيرائى نموده بودند . آنها بيرون رفتند من داخل شدم .\r\n\r\nعبد اللّه خان ، نايب زوارك\r\nبالاى بام فرش انداخته بودند . پشه بسيار داشت . كدخدا صفر على و نوروز از زوارك آمده بودند با مادر آقا برار ( نرگس ) . گرم صحبت با آنها بودم كه حقيقتا با اينها انس گرفته بودم و دلم تنگ شده بود . يك‌بار يك صاحب‌منصب قزاق با پنج نفر مكمّل و مسلح وارد شدند . اول به كدخدا سلام كرد بعد به من . صاحب‌منصب نشست و به آنها گفت « ايلشيز » « 1 » بنشينند . سبيل به سبيل نشستند . كدخدا گفت عبد اللّه خان نايب زوارك است كه مىخواهد به هينز براى حفظ گدوك سيالان برود . صاحب‌منصب سرى به سمت من تكان داد گفت : هاها . بعد كدخدا گفت حضرت والاست . گفت ياخچى ، ياخچى . آن‌وقت تركى گفت كه اينجا شلوغ شده من آمدم ببينم كيست . كدخدا حالى نشد . يك‌وقت يك « سقلمه » مثل چكش به پهلوى رفيقش زد . معلوم شد مترجم خان است . او ترجمه كرد كه همان عبارت « شلوغ و آمدم » آن فارسى بود . من به تركى حرف زدم . چشمهاى نايب گشاد گرديد و خوشش آمد . چلك « 2 » آلوبالوى كال ترش كه كدخدا آورده بود ( باغات قلعه به واسطهء انهدام نهر آب نخورده تازه نهر باز و آب رسيده است به آن واسطه ميوه‌جات فاسد شده ) جلوى آنها گذاشتم . دستها به سمت آن دراز شد ، تو برو من بيا ، با هسته و دم و با هرچه از برگ و شاخه كه مخلوط آن بود بلع شد . وسط كار گفتند « دوز ، دوز » مترجم نعره زد و گفت نمك‌نمك - كه غنى دو ذرع از آن صدا به هوا پريد . نمك تا\r\n\r\n\r\n","description":"","footnote":"\r\n( 1 ) - تركى : بنشينيد - راحت كنيد .\r\n( 2 ) - همان چليك مأخوذ از روسى است يعنى ظرف فلزى بزرگ كه در آن نفت يا روغن يا چيز ديگر مىريزند . ( مسعود سالور )\r\n","page_name":" 6087 ","page_number":221},
  {"content":"\r\n\r\nآمد چلك تمام شده بود . بعد من گفتم حالا هم بخوريد ضرر ندارد . در توى شكم ممزوج مىشود . به‌هم نگاهى كردند و مقدارى نمك خالىخالى به حرف من خوردند .\r\nخان نايب رفت ، شام خوردم خوابيدم . آقا كوچك آمد گويا شام نايب مطبوع نبوده مرا خواسته ، كدخدا كه ياروغار شده بود رفت اصلاح كند . صبح ملاها كه آمدند گفتند قاپ پلو را پرت كرده بود . تندتند آن ديگرى گوشتهاى آن را از پشت‌بام جمع كرده و مىخورد . آخر الامر همان شبانه مرغى كباب كرده به نايب دادند خورد . نصف شب از من اسب خواسته بود زوارك برود .\r\nصبح غرّهء ذيحجه حركت كردم پل نيست . مدان رفتم . از ميان كوه به دهك از آن راه بد به آفتاب دراز ، آنجا به جولادك . سه پشته را بالا آمديم و سه تا پائين . گرم بود در جولادك تب كردم تا عصر حال نداشتم .\r\n\r\nخسارت قزاقها در الموت بهتر از ورود متجاسرين\r\nبه اين دهات خيلى صدمه وارد شده از نجف‌آباد تا گرمارود كه عرض راه واقع است پاك ويران است . هرچه داشتند تمام شده ، بعلاوه محصول هم پايمال . يك روز و يك شب اين عده زوارك بود ، صاحب‌منصبان مهمان تقى ، تتمه مهمان رعيت . دهات اطراف سيورسات داده ، قيمت مىدهند اما نيست . فراهم نمودن آن براى رعيت دشوار است .\r\nآنجا كه مسكن دارند زحمت و خسارت رعيت بسته به عدهء قزاق است ، زياد است زياد ، كم است كم‌تر . بعضى دهات هم سر راه است و هم محل اقامت قزاق ، مثل گرمارود ، مثل زوارك . بالاروچ كه ديگر حكايتى است . روزى ده رعيت بايد علف درو كند ، پانزده‌نفر به آبادى بياورد ، پنج‌نفر خورد كند ، ده‌نفر در مطبخ بايد خدمت كند ، پنج‌نفر در محل هر پستى بايد براى خدمت باشد ، پنج‌نفر قاطرها را چرا ببرند . در هرخانه هم كمتر از ده‌نفر قزاق نيست كه بايد شب‌وروز مشغول خدمت آنها باشند . چهارده روز است آنجا هستند . يك ساعت رعيت به كار خودش نرسيده . از همه بدتر آب را قطع مىكنند كه صدا نباشد . ضرر و صدمهء آن فوق طاقت است . نصف محصول آب نخورد ضايع شد . با اين حال راضى هستند كه متجاسرين نيايند .\r\n\r\nجنگ كاروانسراى سلمبار\r\nاما حكايت جنگ گدوك سلمبار و فتح كاروانسرا - اولا عدهء متجاسرين به اين قسم كه مىگويند هرگز نبود . زيرا كاروانسرا محلى نيست كه سيصد چهارصد نفر بتواند زيست و توقف كند . ثانيا هيچ آدم غيرنظامى هم براى غلبه و جنگ با سيصد نفر يا بيشتر هفتاد\r\n\r\n","description":"","footnote":"","page_name":" 6088 ","page_number":222},
  {"content":"\r\n\r\nهشتاد نفر روانه نمىكند كه اينها فرستادند . بطور قطع عدهء آنها به چهل نفر نمىرسيده است . بارى عصر چهارشنبه بيست و دو ماه گذشته محمد رحيم خان از تقى خان چهار نفر آدم مطمئن مسلح مىخواهد . او هم شهباز و برادرش نعمت اللّه ، على اكبر و ابو القاسم را معرفى مىكند . سه دسته قزاق با سه نايب حركت مىكند . ابو القاسم خان نايب با بيست نفر از راه معمول پيچ بن كه مركز و قلب باشد ، اما چون از آنجا كه كاروانسرا پيدا مىشود همه‌جا اين راه در تهديد آن است مىبايست به احتياط رفته فقط براى كمك به جناحين باشند . جناح يمين قلى خان نايب با شهباز و نعمت اللّه براى بلديت با بيست و پنج نفر از راه ايواتر كه كوه نرگس را بگيرند كه سركوب كاروانسراست و حمله از طرف اينها بشود . جناح چپ داود خان نايب با پانزده‌نفر از راه زوارك به زنگولان ايضا بالاى كاروانسرا . پس از حملهء يمين اينها هم حمله بياورند . برحسب اتفاق دو سه ساعت از روز پنجشنبه گذشته دستهء داود خان به يك سنگر خالى برمىخورد كه فقط دو سه تكه نمد كهنه توى آن بوده . معلوم مىشود براى ناهار به كاروانسرا رفته‌اند . آنجا توقف مىكند ( ابو القاسم و على اكبر همراه اين دسته بودند ) . چيزى نمىگذرد چند نفر از بلندى پيدا مىشوند . اينها را ديده فورا شليك مىكنند . قزاق به ترتيب نظامى نشسته و خوابيده جنگ و مدافعه مىكند و كم‌كم غلبه مىكنند . جمعيت آنها زيادتر مىشود . با وصف آن مقاومت نمىتوانند بكنند . ظهر گذشته به كاروانسرا مىروند و از دستهء قلى خان و شهباز آثارى به ظهور نمىرسد . اينها به ملاحظاتى نزديك كاروانسرا نمىروند . شب مىشود .\r\nبنا بود نان و غذا از عقب بياورند نمىرسد . گرسنه شده بودند طاقت طاق مىشود و از قلى خان هم خبر نمىرسد . مىروند براى چادرهاى زنگولان . آنجا غذائى از گالشها گرفته صرف مىكنند . بعد غذاى خودشان هم مىرسد . قبل از آفتاب حركت مىكنند .\r\nهرقدر نزديك كاروانسرا مىروند مىبينند خبرى نيست . بالاخره نزديك مىشوند مىبينند رفقاى آنها همه آنجا هستند . داخل مىشوند و يك مشاجرهء لفظى بين آنها مىشود . بعد التيام مىيابد .\r\n\r\nخبر تصرف و فتح !\r\nراه ايواتر تا كوه نرگس خيلى دور بود و قلى خان عصر آنجا مىرسد . مىبيند كسى پيدا نمىشود . احتياطا آنها هم نزديك نمىشوند و گمان حيله مىكنند ، تا اين‌كه چند نفر الاغ‌دار از گدوك گذشته و از جلوى كاروانسرا مىگذرند . قزاق مىبيند كسى مزاحم و مانع آنها نشد آن‌وقت يك نفر گرمارودى كه از ايواتر همراه آنها بود وعدهء سه تومان انعام مىكنند كه برود از كاروانسرا خبر بياورد . مىرود و آرام‌آرام نزديك و داخل مىشود .\r\n\r\n","description":"","footnote":"","page_name":" 6089 ","page_number":223},
  {"content":"\r\n\r\nملاحظه مىكند احدى نيست . كلاه خود را برداشته اشاره مىكند . آنها هم نزديك مىشوند . بالاخره داخل كاروانسرا شده شب را توقف مىكنند و خبر تصرف و فتح را به مركز مىفرستند . متجاسرين پس از عقب‌نشستن ديگر ابدا توقف نكرده به سمت مران و از آنجا به پائين مىروند . اين چند نفر الاغ‌دار كه چند روز بود در سلمبار معطل بودند موقع را غنيمت شمرده حركت مىكنند كه باعث اخبار و آگاهى قزاق مىشوند . مشاجرهء دو دسته اين بود كه شما دير كرديد و الا همه دستگير شده بودند و جنگ را ما كرديم ، شما تصرف كاروانسرا را ادعا كرده مژده به رئيس مىفرستيد . قلى خان حكم مىشود آنجا توقف كند . داود خان مراجعت ، ابو القاسم خان در پست خود گرمارود . اين بود حقيقت غزوهء كاروانسرا .\r\n\r\nنامه به امير اسعد\r\nيكشنبه چهارم - كاغذى ديروز به امير اسعد نوشتم كه بايد در مقابل حوادث مثل كوه آهن و پولاد ايستاد تا خداوند فرج بدهد و چون اجازه داريد براى اخوى گرامى كاغذ بنويسيد آدم بفرستيد . خوب است كاغذ مرا هم روانه كنيد بلكه روزنامه‌ها و اسناد مرا بنابر قول خودش روانه دارد . من هم فرصت غنيمت شمردم دادم يك نفر قزاق برد تا بداند من هم پيائى « 1 » هستم . هم او تنها قزاق ندارد .\r\n\r\nخالو قربان ( پرزيدان جمهورى ) و كتيراى الموت\r\nبعد خودم با ملامحيط و على محمد و ميرزا فضل اللّه به تماشاى مرتع سرخانى و كجنى رفتيم كه مبلغها براى اين شش مرتع فيشان ناحيه پول داده‌ام و امسال فقط هفتاد تومان كلا اجاره رفته . درحالىكه سنوات قبل هرمرتعى سى تومان و مقدارى پنير و غيره اجاره داشته است ( حشم كم شده و بازار مرتع كساد ) . همه‌جا سربالا بود تا چادرهاى فيشانيها . آنجا پياده شديم . مادر محمد دوغ آورد . بعد چاى درست كرد . پس از صرف آن مراجعت كرديم . خالو قربان در اين مراتع بسيار كتيرا گرفته . خدا بخت بدهد حالا حاكم رشت و رئيس دوم انقلاب و پرزيدان جمهورى آتيهء ايران است . خدا ده‌يك آن اقبال را كاش به مالك اين مراتع مىداد .\r\n\r\n\r\n","description":"","footnote":"\r\n( 1 ) - پيا مجازا به معنى ارج - ارزنده . ( م . سالور )\r\n","page_name":" 6090 ","page_number":224},
  {"content":"\r\n\r\n\r\nچالان دره\r\nگودال بزرگى مملو از سنگ تكه‌تكه در وسط اين مراتع بود . ميرزا فضل اللّه گفت اينجا تا پنج سال قبل درياچه بود ، آبهاى برف جمع مىشد تا دو ماه از بهار رفته و بسيار محل باصفائى بود . از آن به بعد سوراخى ميانش باز شده و ديگر آب نمىماند ، چون آب چالان دره در اين ظرف مدت زيادتر از سابق خود شده ما تصور مىكنيم از آنجا سر در مىآورد . سوراخ را به ما نشان داد . ظهر منزل آمديم ناهار خوبى مادر على تهيه ديده بود با آن‌كه چيزى اينجا نداريم .\r\n\r\nصرفه‌جوئى زنها\r\nمادر زنها توجه مخصوص نسبت به داماد دارند ، خصوصا آن داماد زن ديگرى هم بالاى دختر آنها نگرفته باشد . خدا رحمت كند مرحوم خانم والدهء مرا ، هروقت من مىشنيدم افخم الملك « 1 » آنجا مهمان است هركجاى شهر طهران بودم براى ناهار و عصرانه خودى مىرساندم و شكمى از عزا درمىآوردم . اصلا زنها صرفه‌جو [ ىاند 
  ] و براى كار خانه آفريده شده‌اند . يك نعلبكى كره را مادر على سه روز براى من نگاه مىدارد كه اگر دست نوكر بود يك من را دو روز تمام نموده بودند و قس على هذا قند و چاى و لوازمات ديگر را .\r\n\r\nفقر و فلاكت\r\nمن هيچ اينجا كار ندارم ، نمىدانم براى چه آمدم . تا اين اردو هست يك شاهى كار انجام نخواهد گرفت . محصول نيست ، فقر و فلاكت سرتاپاى رعيت را گرفته ، به خدا من خجالت مىكشم اسم پول و طلب ببرم . جولادك و تركان و آفتاب در را بيست و چهار خروار مىخواهند اجاره كنند كه يازده خروار آن منال ديوان است . اينجاها حاصل‌خيز نيست امانه اين‌طور سابق . يك جولادك را شانزده خروار اجاره مىكردند . ما فقط براى توت خوردن آمده‌ايم لاغير .\r\n\r\nنامهء عماد السلطنه دربارهء املاك سپهسالار\r\nكاغذ امير جوابش رسيد ، خيلى از آن‌عبارت خوشش آمده بود و نوشته بود عقيده‌ام چندين برابر شد . كاغذ ساعد الدوله را بنويسيد روانه مىكنم . اما قول او چه قولى است .\r\n\r\n\r\n","description":"","footnote":"\r\n( 1 ) - پسر نظام الملك . عيالش خواهر عين السلطنه بود . ( ا . افشار )\r\n","page_name":" 6091 ","page_number":225},
  {"content":"\r\n\r\nبعد شرحى بد نوشته بود و نفرين كرده بود ، ناله نموده بود . كاغذ از شهر رسيد . آقاى عماد السلطنه مرقوم داشته بودند املاك سپهسالار را جز باغ فردوس رد كردند . خودش از تحصن خارج شد . املاك معين التجار بوشهر را هم رد كردند ، احكام براى امضاء نزد من آمد .\r\n\r\nوضع قواى جنگلى و دولتى\r\nدوشنبه پنجم ذيقعدة الحرام ، 20 سرطان - ديروز مه آمده بود ، پس از بادهاى گرم خنك بود . امروز مه نيست اما خنك است . خانه‌هاى غفور كدخدا بالاى آبادى منزل داريم .\r\nچمن با درختهاى توت خوب جلوى عمارت است . من آنجا نشسته بودم حاج اسمعيل و حاج يعقوب از تجار مير آمدند . پنج روز قبل از تنكابون فرار [ كرده‌اند 
  ] امروز اينجا رسيدند . آنها به اين قسم اطلاعات به من دادند .\r\n1 - در تنكابون فقط ساعد الدوله است با پنجاه نفر آدم مسلح .\r\n2 - ساعد الممالك در گاوبر است با يكصدوپنجاه‌نفر ( گاوبر وسط راه گدوك و خرم‌آباد است ) كه پنجاه نفر آن قفقازى است .\r\n3 - احسان اللّه خان با عدهء كافى كه صد و پنجاه‌نفر آن قفقازى است در حسن كيف كلاردشت . معز السلطنه ، اسد اللّه خان خرزانى ، يد اللّه برادرش ، شجاع الممالك كجورى همراه او هستند با اسعد السلطنه داماد سپهسالار .\r\n4 - مسعود الملك ( داماد امير اسعد ) با حسين‌زاده و پنجاه‌نفر در سردابن عمارت ييلاقى سهپسالار در بلوك دو هزار .\r\n5 - قواى اعزامى طهران در بيرون بشم كلارستاق [ است 
  ] و با قواى احسان اللّه خان دو فرسنگ فاصله دارد و سركوب آنجاست .\r\n6 - قواى بصير ديوان در حسن‌آباد كجور و يك فرسنگ با قواى طهران مسافت دارد .\r\nاما پل مشهور زغال منهدم است و رابطه با قواى طهران ندارد . كريم خان و نبى خان با خواجه‌وندها مشغول ساختن پل بودند و احتمال مىرود تا اين ساعت ساخته شده باشد .\r\n7 - خالوها ( كردها ) همه به حكم جنگل رفتند در سفيد تمشك سرحد تنكابون و گيلان و از آنجا ديگر روابط تنكابون را با رشت مقطوع نموده‌اند . بين احسان اللّه خان و خالو قربان نقار و خصومت است .\r\n8 - به واسطهء تعديات احسان اللّه خان و كسانش بين ساعد الدوله و خوانين و رعيت رنجش حاصل است . ساعد الدوله با خيالات احسان اللّه خان كه كمونيست است همراه نيست ، بلكه با خيالات ميرزا و جمهورى ايران موافق است . با ميرزا مذاكره دارد و دور\r\n\r\n","description":"","footnote":"","page_name":" 6092 ","page_number":226},
  {"content":"\r\n\r\nنيست مانع آمدن احسان اللّه بشوند و جنگ شروع مىشود .\r\n\r\nنامه به امير موثق\r\nحاجيها مردمان آگاهى هستند . من بنا بود قاصد به شهر بفرستم تمام اين مطالب و وضعيات الموت را براى امير موثق نوشتم با خيلى كاغذجات ديگر . تا عصر مشغول بودم . فورا اين مطالب را هم براى رئيس اردو نوشتم . مشغول بستن پاكتها بودم خسته و مانده كه عباس با اسب تقى خان وارد شد . ديدم كاغذى نداد . او را خواستم كاغذى دارى . گفت نه . پس چرا آمدى . گفت گدوك را گرفتند . ساعد الدوله خودش آمده قزاق رفت پائين روچ ، من هم اسناد و نوشتجات تقى خان را برداشته آمدم . من خيلى به او بد گفتم كه چرا آمدى . مىخواستى از زوارك نزد خود تقى به روى . اينجا كارت چه بود ، آن هم بدون آن‌كه اطلاع كامل بياورى .\r\n\r\nدكتر ژاندارمرى\r\nدر اين بين كاغذى از دكتر ژاندارمرى ( طالقانى اهل سوهان سابقا ميخ‌ساز و قفل‌ساز بود ، مدتها در گازرخان الموت مشغول آن كسب بود . حالا دكتر ژاندارمرى شده ) رسيد كه ميرزا فضل اللّه زودزود اسباب نعل‌بندى را برداشته هروقت شده بيا . كاغذ او هم باعث خيال شد كه تهيهء فرار ديده مىشود . فورا قاصد شهر را موقوف داشتم . كاغذى به تقى نوشتم از راه آوه روانه كردم كه فردا بلكه جواب برسد ، معلوم شود چه حكايتى است . اين مه بايد اسباب تصرف گدوك شده باشد . آنجا مه‌گير است ، براى آنها كه بلد آنجا هستند خوب و براى قزاق نابلد بد است .\r\nبهرحال الان ساعت يك‌ونيم به نصف‌شب مانده است . من هم مىخواهم اين روزنامه و اسناد كه همراه است بدهم عباس ببرد همان نزد تقى و قزاقها مبادا بىخبر گرفتار شويم ، آن‌وقت اينها اسباب زحمت من بشود . خودم را تصور مىكنم ساعد الدوله كارى نكند ، بلكه محبت كند اما اين‌روزنامهء مرا به . . . مىدهد .\r\n\r\nامير اسعد\r\nبراى امير اسعد صبح قاصد مىفرستم و يك كيكى توى كلاهش خواهم انداخت . اين چندروزه پرهارت‌وهورت مىكند ، متصل رعيت چوب مىزند ، حبس مىكند ، شاهنامه مىخواند .\r\nمن گويا فقط سالى چند روز قسمت دارم الموت بمانم و بعد فرار ، فرار . اما جاى من\r\n\r\n","description":"","footnote":"","page_name":" 6093 ","page_number":227},
  {"content":"\r\n\r\nخوب است . خبر شوم راه گريز باز است . ليكن امير اسعد جايش خوب نيست . نقشه هم كشيده بود و براى رحيم خان پيغام داده بود كه يك دسته قزاق دكين باشد ، يك دسته اوان ، يك دسته بالاى شمس كلايه . درست دور خود را حصار بكشد . اما افسوس قبول نكردند و گفتند اين نقشه براى خودش است نه براى ما و جنگ .\r\n\r\nوضع بد مردم\r\nاين است روزگار من و مردم بيچارهء اينجا . اين‌همه ستم ديدند ، زحمت كشيدند ، خرج كردند ، سيورسات دادند ، باز هم در امان نباشند . اينها بيايند و از سر بگيرند ، ديگر براى همچو رعيتى چه مىماند كه به آقاى تحصيلدار بدهد و خرج خودش تا سال ديگر كند . اگر باز آسايش باشد و الا خاك بر سر بايد بكند .\r\nبارى خسته شدم . امروز از صبح الى حال من تحرير مىكنم . همه هدر رفت و نقشه تغيير كرد . خدايا خودمان را به تو سپرديم ، آن‌همه مالم رفت و تا امروز ضرر و خسارت مىكشم ، خرج مىكنم دل‌خوش بودم كه گرفتار دست كسى نشدم . حالا پس از همه آن مصائب گرفتار هم بشوم چه بايد كرد .\r\n\r\nساعد الدوله\r\nپنجشنبه هشتم ذيقعدة الحرام ، 23 سرطان - عباس شبانه رفت . صبح سه‌شنبه قدرى آفتاب بالا آمد نوروز زواركى آمد با بستهء كاغذجات تقى و كاغذجات من . گفت تقى خان به من سپرد كه در راه اگر عباس را ديدم نوشتجات را نزد شما بياورم كه در اردو دزدگاه است و ابدا اعتبار ندارد . بعد كاغذ تقى را داد كه نوشته بود صبح يكشنبه كه مه گرفته بود ساعد الدوله و ساعد الممالك و ضيغم و هرچه عده داشتند كه قريب پانصد نفر بودند به كاروانسرا حمله آورده ، خود ساعد الدوله فرمان يورش و جنگ را مىداد . بالاخره جنگ دست به يخه شده و به قزاق فشنگ و كمك نرسيد عقب نشستند و صلاح نبود در ورك بمانند . آمديم پائين روچ ليكن همه‌جا پست گذاشته‌اند . ابو القاسم خان نايب از انگشت دست مجروح شد ، يك قزاق از پا مجروح شد ، يك قزاق كشته شد . اما از آن‌طرف مقتول و مجروح بسيار است .\r\n\r\nآمدند ، آمدند\r\nنوروز گفت زوارك برهم خورد ، مردوزن فرار كردند . بعد كه رئيس آمد بگذرد چند نفر زن جلو رفته گريه و التماس كردند . اطمينان داد كه از الموت محال است برود و\r\n\r\n","description":"","footnote":"","page_name":" 6094 ","page_number":228},
  {"content":"\r\n\r\nنمىگذارد صدمه به آنها وارد شود . ده بيست ماديان و كره هم قزاقها از گدوك آورده بودند . گلهء زوارك از ترس پائين آمد ، گلهء ورك پائين آمد . بالا هنگامه است . نوروز رفت .\r\nبعد آمدند گفتند نوروز زن خودش را با ربابه زن علينقى ( ربابه از اول كه الموت آمدم و طفل بود نزد بچه‌ها بود ) و زن محمدآقاى قاطرچى من سلطانعلى و كريم برادر نوروز و پسر محمدآقا آمده‌اند اجازه مىفرمائيد بيايند جولادك يا خير . من خودم جا ندارم ، آذوقه ندارم ، چه جواب بدم . گفتم اگر همينها خواهند بود بيايند ، اگر عقبه دارد و بايد همه زواركى بيايد پس من جاى ديگر بروم . گفتند خير فقط اينها هستند . اجازه داده شد .\r\nچيزى نگذشت آمدند . سه تا الاغ بار ، سه تا گاو مال على محمد و عباس ميرزا با سه گوساله به دنبال ، ربابه ما هرچه داشته ، نبات زن نوروز بچه به كول ، محمدآقا و كريم و سلطان على هم هركدام كوله‌بار بزرگى به پشت ، گل‌باجى خانم ، محمدآقا هرچه در منزل داشته به اين طمطراق وارد شدند . من خيلى خنده كردم و فورا عكسى از فراريان زوارك برداشتم . رفتند و قوز بالاى قوز ما شدند . والدهء على مشغول پذيرائى شد .\r\n\r\nامير اسعد ترسو - نامه به امير موثق\r\nكاغذى به امير نوشتم كه وضعيات برعليه ما شد و گدوك را گرفتند . اخوى گرامى فرمانده بوده احتياط را از دست ندهيد ، محل اقامت شما مناسب نيست . محل بهترى انتخاب كنيد . كاغذ را بستم و روانه كردم ، اما از خنده خوددارى نداشتم كه امير اسعد ترسو حال چه خواهد كرد . كاغذ ديگرى به امير موثق نوشتم كه در مواقع غيرعادى وضعيات آن به آن تغيير مىكند ، اين شكل پيش‌آمد ، ليكن اهميتى ندارد . مه برود باز مىشود گرفت . زود قاصد شهر را روانه كردم رفت .\r\n\r\nجنگ در ايران بچه‌بازى است\r\nبه خدا قسم جنگ هم در ايران مثل همه كارها بچه‌بازى شده . مىگويند چندين ساعت « دست به يخه » جنگ كردند اما زخمى ندارند ، مگر دو نفر آن هم از گلوله . آن وقت سى چهل تا ماديان و كره از « جنگ دست به يخه » مال مردم مرانى ، درجانى « 1 » را غنيمت مىآوردند « 2 » . عده را پانصد مىگويند ، براى آن‌كه شكست خود را به كثرت جمعيت شهرت بدهند . فقط ايرانيها براى حرام‌كردن فشنگ خوب‌اند و بس .\r\n\r\n\r\n","description":"","footnote":"\r\n( 1 ) - درجان - دهى است از دهستان سه هزار شهرستان شهسوار . ( مسعود سالور )\r\n( 2 ) - اين اسب و ماديان را مجددا از شهر امير موثق عودت داد و رد كردند . ( يادداشت از نويسندهء خاطرات )\r\n","page_name":" 6095 ","page_number":229},
  {"content":"\r\n\r\n\r\nجنگ فتح تهران\r\nدر طهران روزوشبى كه مجاهدين وارد شدند و مجلس را گرفتند اين‌همه تير از توپ و تفنگ خالى شد . من كه يك روز بود براى ديدن نقاط جنگ رفتم ، به حق خدا ديوار قزاقخانه همان سفيد و يك داغ گلوله نداشت ، يك نفر زخمى نشده بود . سر در نقاره خانه را يك دسته سرباز فوج اميريهء تبريز داشت ، بام كاروانسراى وزير نظام و بام بازارها را مجاهدين . فقط يك خيابان هفت هشت ذرعى فاصله بود . ده هزار تير اين دو طرف بهم خالى كردند . خداوند شاهد است من براى همين كار كه ببينم چه به روز نقاره‌خانه آمده رفتم . اگر به همه جهت داغ‌ده بيست‌گلوله داشت . ديگر همه به حال سابق خود بود و هرچه تفحص نمودم كه مقتولى ، مجروحى در اين ميان واقع شده معلوم نشد . جنگ هم در مملكت ما مانورى است كه مجروح و مقتول و گرفتار ندارد . همان از يك فرسنگى به‌هم شليك مىكنند تا فشنگ يك‌طرف تمام و منجر به فرار شود . آن دفعه فشنگ آنها تمام شد فرار كردند ، اين دفعه فشنگ اينها .\r\n\r\nنامهء امير اسعد\r\nبارى ديروز صبح جواب كاغذ امير رسيد كه من چه كنم ، راست است جاى من بد است بروم باغ كلايه . اما آنجا هيچ آذوقه نيست ، شما چه صلاح مىدانيد . اينها بروند من و شما نمىتوانيم بمانيم ، فورا تشريف بياوريد با دشت من هم بيايم برويم چاله ياكير و اكبرآباد بمانيم ، چه‌وچه ، خيلى چيزها . در خاتمه منتظر كاغذ شما و دستورالعمل شما هستم .\r\nكاغذ رئيس اردو جوابش رسيد كه خيلى از اطلاعات كه داده بوديد ممنون شدم ، اما دو روز قبل اگر اين اطلاعات به من رسيده بود خيلى مفيدتر بود . ما به ملاحظاتى رفتيم پائين‌روچ ، ليكن اهميت ندارد . همين‌قدر كمك رسيد حركت مىكنم . پست همه‌جا گذاشته شده است .\r\n\r\nساعد الدوله رفت\r\nغروب تقى خان آمد . من اول خيال بدى كردم و جرئت نمىكردم سؤال كنم . اما نزديك شد از وجنات او فهميدم خبر بد نيست و به خودم جرئت داده پرسيدم ها براى چه آمدى ، مگر چه واقع شده . گفت چيزى واقع نشده بلكه از سمت قشلاق به آقايان زورآور شدند كه ساعد الدوله و سران سپاه همه رفتند . فقط اسمعيل افندى با سى چهل\r\n\r\n","description":"","footnote":"","page_name":" 6096 ","page_number":230},
  {"content":"\r\n\r\nنفر مانده‌اند . من نفس استراحتى كشيده تفصيل را جويا شدم . گفت زين العابدين پسر جلال نزد آنها بود ، تفنگ هم گرفته بود . امروز از آنجا فرار نموده آمد و او اين تفصيلات را بيان كرد . تفنگ را هم داد و رفت خانهء خودش ( آن‌روز حاجىها گفتند كه زين العابدين مىگفت من قصد دارم اين تفنگ را برداشته بروم . حالا هم كه ديده فصل مراجعت است و بايد دچار هواى گرم تنكابون و پشه و جنگ شد گذاشته آمده . بر ذات اينها لعنت كه هزار رو دارند . ) .\r\n\r\nنامه به امير اسعد\r\nمن فورا به امير اسعد نوشتم كه به جبران خبر ناخوش ديروز به شما بشارت مىدهم كه چنين‌وچنان شد . محمد رحيم خان كاغذ فورى هم به من نوشته بود كه ده‌نفر آدم صحيح‌العمل براى بلديت فورا معرفى [ كنيد 
  ] و روانه داريد . تقى گفت مىخواهد حاضر باشد كه به محض آمدن كمك حركت كند . يك صورتى از ده پانزده‌نفر با مشورت تقى نوشته شد و جواب نوشتم آدم صحيح‌العمل در تمام ايران پيدا نمىشود ، چه رسد به الموت كه هيچ‌وقت نداشته . صورتى ايفاد شد . خودتان هم تحقيق و تدقيق بكنيد و همراه ببريد . خداوند ياروياور باشد .\r\n\r\nفحشهاى محمد رحيم خان\r\nتقى گفت چهارصد ژاندارم آمده كه گدوكهاى رودبار را بگيرند . عده‌اى هم الموت آمده رفتند نزد رحيم خان تا از او دستور بگيرند . قزاق هم از راه طالقان حركت كرده از اين راه هم خواهد آمد . اما علف نيست ، آذوقه نيست ، جان ما به لب رسيد . تقى مىگفت [ محمد 
  ] رحيم خان خيلى آدم مشدى بىشرفى است . در آن‌واحد آبروى آدم را مىبرد و هيچ ملاحظهء خدمت و زحمت را نمىكند . حرف خوش و التفاتش فحش است ، آن هم فحشهاى بد ، همه از زن و از مادروخواهر . پريشب عرق زياد خورده بود خواست اظهار لطف به شيپورچى مخصوص خودش بنمايد چيزها به او مىگفت كه ما خجالت مىكشيديم . خواهرت را فلان كردم . مادرت كاش اينجا بود من . . . يك ساعت از اين مقوله حرفها . تقى مىخواست برود فيشان حمام و از آنجا صبح پائين‌روچ جواب كاغذ را مغرب برداشت و رفت .\r\nتا اين عده‌هاى مجدد نرسيده بودند سيصد قزاق اينجا بود با قريب هشتاد قاطر بنه و اسب و پنجاه ژاندارم با قرب ده اسب . حاليه اين‌همه علاوه شود پاك تا سال ديگر قحطى مىشود . رعيت هم كه آسايش ندارد علف از كوه بچيند . محصول هم كه نيست .\r\n\r\n","description":"","footnote":"","page_name":" 6097 ","page_number":231},
  {"content":"\r\n\r\nهرچه باشد صرف اين قوا مىشود .\r\n\r\nتوقيف روزنامهء خود\r\n( من امروز اين‌روزنامه را از توقيف خارج كردم و مشغول درج مطالب شدم . انشاء اللّه ديگر توقيف نخواهد شد ) .\r\n\r\nنايب زوارك و عشق معشوقه\r\nآدم از زوارك آمد كه فرار نوروز باعث خشم پست زوارك شده ، پيغام داده اگر نيايد مقصر است . فرستاديم رفت . عبد اللّه خان نايب زوارك ، رفيق شب يارفى ما ، به خيال خودش يكى دوتا خاطرخواه در زوارك و كلان دارد . لذا از شخص طالقانى دعا گرفته طلسم گرفته و مشغول عشق‌بازى خيالى است . آن شب هم كه از من بىهنگام اسب خواسته بود عشق معشوقه سرش زده بود . مىخواست در آن‌وقت شب وداعى نموده باشد . يكى از معشوقه‌هاى او همين ربابه است . شب ديگر در يارفى مراجعت از هينز دنبال زن ملا عين اللّه كرده بود . از اين كارها هم در بين هست . ژاندارمها و آن رئيس صحيهء نامرد تمام زنهاى هرانك را هرزه كردند . زن . . . در زوارك رسما براى اينها قوادى مىكند .\r\n\r\nوكيل قزاق و دختر جولادكى\r\nدر اينجا وكيل قزاق من حال نداشت رفته بود توى سوراخ درخت گردو بالاى ده استراحت كند يك دختر جولادكى آب مىآورد گرفته بود بخورد ، بعد مچ‌دست دختر را مىگيرد تو بكش‌من‌بكش . داد دختر بلند مىشود ، لاعلاج رها مىكند . دختر آمده بود گفته بود . آمدند سراغ من . قضا را خواب بودم . بعد گفته بودند اين دختر بىوقتى شده ، اجانين بودند . هرچه دختر قسم مىخورد نام‌ونشان مىداد مادر على و آنهاى ديگر محض دفع شر اصرار مىكردند . اين چيزها هم مزيد ساير مطالب است .\r\nجنگ اصلا بد چيزى است خاصه جنگ داخلى و خانگى و برادركشى كه در مملكت ما از زمان مشروطه الى حال دائما برقرار است .\r\n\r\nپرگرام روزانه\r\nپرگرام ما دراينجا روشن و معلوم است . صبح بلند شده پس از صرف شير و چاى در توى چمن نشسته با ملامحيط . جزئى كارى باشد يا كسى ديدن آمده باشد مشغول آن مىشويم . بعد با سگها بازى مىكنم ، بو مىدهم كه مشغوليات خوبى شده ( سواى\r\n\r\n","description":"","footnote":"","page_name":" 6098 ","page_number":232},
  {"content":"\r\n\r\nوروژاك يك تولهء خال‌سياه از شهر فرستاده بودم چهار ماهه است و از زوارك اينجا آوردند ) . موقع ناهار مىشود من مىآيم به اطاق ، ناهار كوچكى براى من مىآورند ، ناهار عمومى بيرون ، بعد خواب است ، بعد از چاى باز بيكارى ، غروب گردش مختصر ، نماز ، شام ، خواب . دو دفعه سه دفعه هم بعضى روزها توت حتما خورده مىشود و شغل عمدهء ماست . من اينجا از شهر كمتر اشتها دارم . سابقا هم همين‌قسم بود . زيرا به قدر شهر ول‌ول راه نمىروم . آن راه و آن عرق و آن خستگى اشتهاى مرا در شهر دوسه مقابل نموده بود . اين مسئله به يك‌جهت بد نيست . براى آن‌كه اينجا خوراك خوب و مختلف هم نيست .\r\n\r\nخواندنيها\r\nكتاب همراه فقط يك « المنك وى تى كرز » دارم با يك مجلهء « امريكن ريويو اف ريويو » با يك روزنامهء « لندن نيوز » كه شب حركت رسيده بود ، چهاردهم مه كه تمامش ورود و پذيرائى وليعهد دولت ژاپن است به لندن . اسم پرنس هى روهى تو مىباشد ، هيجده يا نوزده ساله است .\r\n\r\n","description":"","footnote":"","page_name":" 6099 ","page_number":233},
  {"content":"\r\n\r\nيك نقشهء كثيفى از الموت و فرونت جنگ كشيدم ملصق به اين ورق شد تا نقاط و مواقع كه نوشته مىشود از روى آن ( اگرچه ناقص است و علمى نيست ) به دست بيايد « 1 » .\r\n\r\nگاو است نه بالشويك\r\nيك مطلب مضحك اين است كه غروب دوشنبه دسته‌گاوهاى آفتاب‌در از كوه رديف و پى هم به خط مستقيم سرازير شدند ، اهالى فيشان تصور كرده بودند سوارهاى بولشويك است و براى دستگيرى من از راه آوه مىآيند . فورا قال‌مقال توى فيشان بلند مىشود و سراسيمه مىشوند . غلامحسين پسر سيد قوام همان قسم يك‌تاى پيراهن و كمر باز راه مىافتد كه برويم شاهزاده را خبر كنيم . دوان‌دوان تا آفتاب‌در . آنجا مكث مىكند . رعيتها سؤال مىكنند چه خبر شده . مطلب را مىگويد . اينها هم سراسيمه مىشوند و زنها بناى جيغ‌وجوغ را مىگذارند . آن دو نفر حركت مىكنند ، سايرين بالاى بلندى رفته تا درست تماشا كنند . مىبينند سوارى نيست ، چيزى نيست . مىروند غلامحسين را مراجعت مىدهند كه به آنها درست نشان بدهد . غلامحسين درست نشان مىدهد . مىگويند اينها گاوهاى ده ما مىباشد كه از كوه مىآيد ، سوار نيست . درست همگى دقت مىكنند همان گاو بوده . غلامحسين زود مراجعت به فيشان مىكند كه زن و مرد را ساكت كند و مژده بدهد گاو است نه بولشويك ، اگرچه آنها از گاو هم گاوتر هستند .\r\n\r\nاجارهء كوچنان\r\nجمعه نهم ذيقعده - صبح كوچنانيها آمدند . مدتها چك‌وچونه زديم ، بالاخره اينها هم در ششصد تومان اجاره كردند به شرط آن‌كه جنس ديوان به عهدهء من باشد و تقريبا سيزده خروار جنس ديوان است ( از بس‌كه تحصيلدارها اذيت كرده‌اند ) . اجاره‌نامچه را بردند ملاهاى كوچنان مهر كنند . پشيمان شوند يا بيارند خدا عالم است . تركان ، جولادك ، فيشان بيست و هشت خروار و پنجاه من اجاره رفت ، آن هم‌جنس ديوان به عهدهء من . خيلى كسر است . همه‌ساله همين جولادك شانزده و هفده اجاره داشت با بيست و پنج تومان نقد و بارخانه . اينجاها ده نيست . جاى ديگر باشد تركان ، آفتاب‌در ، جولادك ، يك ده كه ده خانوار باشد مىتواند زندگانى كند . حاليه اين اراضى هفتاد\r\n\r\n\r\n","description":"","footnote":"\r\n( 1 ) - عين السلطنه يك نقشهء ديگر هم از الموت كشيده اول كتاب گذاشته است . در صفحهء 6167 به چاپ رسانيده شد . ( ايرج افشار )\r\n","page_name":" 6100 ","page_number":234},
  {"content":"\r\n . \r\n","description":"","footnote":"","page_name":" 6101 ","page_number":235},
  {"content":"\r\n . \r\n","description":"","footnote":"","page_name":" 6102 ","page_number":236},
  {"content":"\r\n\r\nخانوار را معيشت بايد بدهد كه نمىدهد و همه گرسنه و عريان هستند . اصلا من امسال سخت‌گيرى نمىكنم و خيلى ملاحظهء رعيت را دارم و حتىالمقدور به رضايت آنها عمل مىكنم .\r\nاز خواب برخاستم شمس على قاصد شهر آمد . به حمد اللّه بچه‌ها سلامت بودند . پول مرا رفعت السلطان نه از بنان گرفته نه از وكيل التجار . خانه بىپول مانده است . اسمعيل خان كاغذى نوشته بود كه به زحمت خوانده شد و باز هم چند كلمه نخوانده ماند .\r\n\r\nشلوغى طهران - استعفاى سردار سپه\r\nطهران شلوغ است . سردار سپه استعفا داده . روسها علنا پروپاگاند مىكنند . صاحب منصبان انگليسى كلا قزوين آمده چند روز ديگر به سمت بغداد مىروند . صاحب منصبان متدرجا وارد مىشوند و مىگويند ما بدون اجازهء وزارت جنگ ايران را تخليه نمىكنيم . ما تابع سفير خودمان هستيم كه اين مطلب آخر قدرى گنگ به نظر آمد .\r\nچند روزنامه آقا از طهران فرستاده بود كه پس از قرائت مطالب مهم آن درج مىشود .\r\nامير اسعد بالاخره در معلم كلايه تاب نياورد رفت زواردشت . چند قزاق و چندين بار قورخانه وارد شد . فردا هم يك عده وارد مىشود . ژاندارم هم به رودبار خيلى وارد شد .\r\nيك دسته هم الموت آمد ضميمهء پست‌هاى سابق شد . هيچ‌چيز ديگر براى رعيت نخواهد ماند .\r\n\r\nپنجاه سالگى مؤلف\r\nشنبه دهم ذيقعدهء 1339 - امروز پنجاه سال تمام از عمر من مىگذرد . مىترسم اين پنج روزه هم درنيابم . به حمد اللّه اين عمر را با سلامت نفس ، عزت و شرف و صحت مزاج كه اعظم نعم الهى است به پايان رسانيدم . اگر بعضى اوقات‌تلخ و سخت گذشته باشد از جملهء لوازم عمر زياد است . چيزى كه باعث نگرانى است [ اين است كه 
  ] معصيت بيش از عبادت كردم و ازاين به‌بعد اگر عمرى باشد از خداوند توفيق عبادت و اطاعت مسئلت دارم كه به عزت و جلال خودش نصيب و قسمت فرمايد .\r\n عمر برف است و آفتاب تموز * اندكى مانده خواجه غرّه هنوز \r\nخداوند خودش عاقبت امر مرا به خير كناد . آمين يا رب العالمين .\r\nدوشنبه 12 - ديروز كاغذى از تقى رسيد كه من صلاح نديدم آن صورت در لف پاكت شما باشد ، بيرون آوردم و پاكت را رساندم . بعد گفتند رجوع به شما نموده‌اند . گفتم بله .\r\nفرمودند آدم مطمئن همان چند نفر است كه خدمت خودتان هستند . بلد مىخواهيد از\r\n\r\n","description":"","footnote":"","page_name":" 6103 ","page_number":237},
  {"content":"\r\n\r\nكدخدايان گرمارود و اوانك بايد خواست . گفت ضرر ندارد فورا فرستادم آمدند و چندين نفر تعيين نمودند معرفى شد .\r\n\r\nآمدن امير اسعد\r\nامير اسعد را رئيس خواسته بود . ديروز آمد خوبان . ملاقات حاصل شد . امير خيلى تعارف و تملق كرد . تمام ملك‌ومال خود را در راه دولت نثار مىكند . قرار شد عده بدهد ، رئيس اسلحهء دولتى . آماده داخل عمل شوند . به من چيزى نگفته . ليكن چنين معلوم مىشود متوقع بود از طرف شما چند خروار غله و مقدارى برنج و روغن و بره تعارف برسد كه متأسفانه خود شما براى آذوقه لنگ هستيد . اردو مجددا بالاروچ آمد و كمى در ورك . عده هم متصل مىرسد . سيورسات كلى مجددا حواله شد . زوارك جا نيست ، شما بيائيد براى تخليه . اگر اصرار كنم تغير خواهد كرد و خوب نيست .\r\nزين العابدين معلوم شد جاسوس است . تحت‌الحفظ به شهر بردند . ( پايان كاغذ تقى )\r\n\r\nآمدن قزاق\r\nپس از قرائت كاغذ ميرزا اسحق با همان الاغ و كره به دنبال وارد شد . او گفت ديروز يكصد نفر قزاق با چندين بار قورخانهء بمب و نارنجك از آترياد طهران فوج پولادين ناهار شترخان بودند . آنها گفتند تا هزار نفر عده در الموت خواهد بود . دويست نفر هم سه روز فاصله وارد مىشود . ژاندارم زياد هم با يك رئيس سوئدى رودبار آمده . از شهرستان تا دلكين پست دارند . اسحق مىگفت قزاقها نان براى ناهار خواستند . قسم خورديم وجود ندارد ، كته درست مىكنيم . آن‌وقت من ديدم اين كته سير نخواهد كرد . همه را بردم توى باغ پاى درختهاى توت . آدم بالا كردم بقدرى توت به آنها خوراندم كه اغلب ناهار نخوردند و كته زياد هم آمد .\r\n\r\nقزاق آوه\r\nدر اين بين خبر دادند كه سى قزاق آوه آمده . تهيهء سيورسات براى عده‌اى مىبينند كه از راه طالقان و گدوك ماله خانى وارد مىشوند . آنچه به نظر من مىرسد رحيم خان مطلب را بزرگ و مهم نموده و الّا اين‌همه عده براى اينجا چه لزوم دارد . قاصد تقى مىگفت گرماروديها را مسلح نمودند و شب خيال يورش به كاروانسرا را دارند . ( الان كه صبح است چيزى بر ما معلوم نشد . تا بعد چه خبر برسد . )\r\n\r\n","description":"","footnote":"","page_name":" 6104 ","page_number":238},
  {"content":"\r\n\r\n\r\nوضع قزاق بهتر شده\r\nنسبت به سابق وضع معيشت و ترتيب قزاق خيلى بهتر است . شام پلو ، روز آش يا آبگوشت با نان مىدهند . مواجب آنها هفته‌به‌هفته ، لباس و اسلحهء خوب ، مهمات و قورخانهء كامل دارند . اخلاق آنها هم نسبت به سابق بسيار نيكو شده . همه جوانهاى رشيد هستند . آترياد اردبيل اگرچه مشهور به شرارت و هرزگى است ليكن در اين دوره شرارتى ديده نشد و به اقرار خود صاحب‌منصبان قزاقخانه بهترين و رشيدترين و عملىترين قسمتهاى دويزين قزاق آترياد اردبيل است . هرمأموريت سخت مهمى باشد از اين آترياد مأمور مىشود . اما اگر رفتن صاحب‌منصبان انگليس و استعفاى سردار سپه راست بشود محققا اوضاع قزاقخانه هم هرج‌ومرج مىشود ، مثل ژاندارم و رفتن سوئديهاى فعال صحيح‌العمل و افتادن ژاندارم به دست گلرب دزد .\r\n\r\nحكم كميتهء انقلاب سرخ ايران\r\nاز قرار معلوم امير اسعد به آن نقشه كه براى حفظ خود [ و 
  ] براى قزاق مىكشيد نايل شد . زيرا دورور او را ژاندارم گرفته و به‌همين جهت از معلم كلايه به زواردشت رفت .\r\nاسحق مىگفت روزى را كه آنجا ديدن رفته بودم بعضى احكام تنكابون را از اشكور برايش آوردند . حكمى از « كميتهء انقلاب سرخ ايران » بود به مباشرين املاك سپهسالار و امير اسعد كه اين املاك ضبط كميته است . روغنها و محصول و نقدى را البته به فوريت به خرم‌آباد بياوريد .\r\n\r\nكاوهء آهنگر با چكش\r\nحكم ديگر از « اركان حرب » بود به خسرو وكيل [ كه 
  ] به‌عجله تمام شصت‌نفر جوان رشيد تيرانداز برداشته بياوريد كه جزو نظام شوند . كاغذ علامت داشت و آن صورت كاوهء آهنگر بود با چكش به‌دست كه به سندان مىزند .\r\n\r\nماليات نگرفته‌ام\r\nيك مطلب خنده‌دارى هم ميرزا اسحق مىگفت در باب خبر آمدن مسعود الملك به دوروان و خبر رسيدن به قارخان و سيد شفيع خان . گفت اينها منزل من بودند . كاغذى از مركز معلم كلايه رسيد كه قوام الاسلام پسر حاجى سيد حسين اطلاع مىدهد من به سمت شهر مىرفتم ، خبر دادند جمعيت راه قله و دوروان را گرفته مراجعت نمودم .\r\n\r\n","description":"","footnote":"","page_name":" 6105 ","page_number":239},
  {"content":"\r\n\r\nباقر خان كاغذ را خواند داد به ميرزا شفيع خان . تا خواند من ديدم رنگ از روى سيد رفت و لرزه به اندامش افتاد . سراسيمه گفتم مگر چه‌شده . كاغذ را دادند به من . بعد گفتند برويم‌برويم . سيد شفيع لرزان‌لرزان به من مىگفت من كه مداخله در ماليات نكردم . شما همه شاهديد صد دينار ماليات نگرفته‌ام و رنگ به صورت نداشت . رفتيم بيرون آدمش مىخواهد اسب را زين كند . از شدت واهمه خودش را گم كرده دهنه را به دم يابو مىاندازد ، عرق‌گير را روى زين ، زين را وارونه مىگذارد . يك داستانى ، يك حكايتى . به من هم گفتند بيا برويم و يك اسب لختى را به من دادند . من رفتم اندرون تا اظهار كردم صداى زنها و بچه‌ها بلند شد ، گريه‌وزارى . من آمدم و حقيقت را گفتم و عذر خواستم .\r\nميرزا شفيع خان متصل تكرار مىكند شما همه شاهد هستيد من يك شاهى ، يك پول ماليات نگرفتم . به اين افتضاح سوار شدند . چهار قدم كه رفت اسب ميان لات ميل فرو رفت و غلطيد . شفيع خان به زمين افتاد . همه‌جانش گل شد . اسب ماند . دراين‌حال از من مىپرسد شما مسعود الملك را مىشناسيد . گفتم بله خيلىخوب . گفت شما مىدانيد من ماليات نگرفته‌ام ، براى رضاى خدا شهادت بده . ما جمعيت جمع كرديم به هزار زحمت اسب را بيرون آورديم . سوار شد رفتند معلم كلايه . دستگاه و پست را جمع كرده و ساعت سه شورستان . صبح معلوم شد همه دروغ بوده است .\r\n\r\nحرفهاى ساعد الدوله\r\nچند نفر كلايه‌اى مىگفتند : ساعد الدوله كه از تسخير كاروانسرا به مران رجعت مىكردند چهارجنازهء ميت روى نردبان گذاشته با چندين نفر زخمى همراه مىبرد . از ما سؤال كرد كجائى هستيد . گفتيم الموتى . بنا كرد بد گفتن كه اگر پايم به الموت برسد خاك آن را به توبره مىكشم ، چند ده را كه محققا خراب مىكنم . اين الموت است كه بلديت مىكند . اينها مقتول الموتى هستند . برو به آنها بگو . علينقى زواركى خودش در شهسوار ساعد الدوله را براى گرفتن بليت ديده بود . از او پرسيده بود ميرزا حسين و تقى خان هستند او از دروغ جواب گفته بود خير ، بعد گفته بود گوش تقى را هم خواهم بريد و گفته بود الموتى قزاق مىآورد ، باشد تا حاليشان بكنم . بعد به يك نفر از صاحب‌منصبان كه حضورش نشسته بود گفت كه عين السلطنه هم در موقع حبس از من يك سند گرفته است و قاه‌قاه خنديده بود .\r\n\r\n","description":"","footnote":"","page_name":" 6106 ","page_number":240},
  {"content":"\r\n\r\n\r\nخرج و سيورسات قزاق\r\nبارى من متصل بايد مردم را استمالت كنم و تشويق كنم . ميان خود و خدا پدر رعيت الموت درآمد . به هيچ كار رعيتى خود نمىرسند . جز اين چندده مجاور من كه عده و سيورسات اردو حواله نشده است و اين دهات به هيچ‌وجه گنجايش اين جمعيت و اين خرج را ندارد ، جديدا سيورسات كلى حواله داده‌اند و به ضرب شلاق جمع مىكنند .\r\nمثلا از زوارك كه هم سرراه است هم يك شبانه‌روز رحيم خان و عدهء آن را خرج داده ، يك ماه است پست قزاق و خان نايب و پست ژاندارم را خرج و سيورسات مىدهد . سه دفعه هم سيورسات حواله شده داده‌اند . باز حاليه شش من روغن ( گوسفندها همه متفرق [ اند 
  ] و اصلا به واسطهء سختى زمستان شير ندارند ) ، چهارصد بسته ينجه ، شش گوسفند ، چهل‌مرغ ، دويست تخم‌مرغ ، سى من شاه برنج ، پنجاه دوشوار هيزم . همه اينها را هم با دوش خود بايد ببرند . درحالىكه صدمال بنه بيكار دارند . مىگويند پول مىدهيم ، وقتى نيست چه بكنند . حقيقتا بد گرفتار شدند . ديگر هيچ‌چيز براى خود رعيت نمىماند . مگر زوارك يا ده ديگر چقدر علف دارد . سى چهل مرغ توى هيچ‌يك از دهات الموت نيست . تقى خان مىگويد اصلا اينها لغت « نيست » را نمىدانند چيست . تا بگوئى مىگويند « نيست نمه دى ، نيست نمه دى . »\r\n\r\nبه‌دنبال سيورسات\r\nدست ميرزا اسحق ميان سفرهء ناهار بود يك‌نفر شترخانى نفس‌زنان ، عرق‌ريزان وارد شد كه قزاق آمده شما را مىخواهد . ما گفتيم خدمت شاهزاده رفته . گفتند دروغ مىگوئيد و بنا كردند فحش دادن و شلاق زدن . ترك هم هستند زبان نمىفهمند . اسحق پرسيد براى چه آمده بودند . گفت براى سيورسات . ميرزا اسحق گفت من ممكن نيست بروم . كاغذى نوشت و من هم ملا مهدى را به هزار ماجرا راضى [ كردم 
  ] و فرستاديم رفتند .\r\nاز بيكارى قلى نجار فيشانى را آورده‌ام صندلى سفرى از آن چهارچوبه‌ها درست مىكند ( از شهر يك‌دانه مال انگليسها را خريده و همراه دارم ) . اسباب خوبى هم ندارد .\r\nبه زحمت و زور و تعليمات ملامحيط كركرى مىكند . باد گرم ساكت شد . اين باد براى همه‌چيز مضر است .\r\n\r\n","description":"","footnote":"","page_name":" 6107 ","page_number":241},
  {"content":"\r\n\r\n\r\nتظلم‌نامهء محبوسين سيد ضياء دادخواهى\r\nادارهء محترم جريدهء ايران دام بقاء - سواد تظلم‌نامه‌اى [ را 
  ] كه هيئت محبوسين به مقام وزراء عظام عرض و در تاريخ پنجشنبه نهم توسط آقايان قوام‌الدوله و حاجى امين‌الضرب و اينجانب تقديم گرديده براى درج در جريدهء شريفهء ارسال داشت . چون اين تظلم‌نامه تا يك درجه جواب بيانيه‌هاى حكومت سابق است اميدوارم لطفا در صفحهء اول درج خواهند فرمود .\r\nممتاز الملك .\r\nمقام منبع وزراء عظام دامت شوكته .\r\nمحتاج به ذكر مقدمه نيست كه در عرض اين مختصر مدت طغيان سيد ضياء الدين و دسيسهء ننگين « 1 » و اين بازى خطرناك و بوالهوسانه بر حيثيت ملى و حرمت مقام حكومت شوروى و بر ناموس حقوق آزادى و مدنى ايران چه رسيده و بالاخره براين مملكت معنا و مادة چه گذشته است ، و نيز محتاج به ذكر نيست كه هرگاه اين قضيهء ننگين و عصيان شرم‌آور به فراموشى برگذار شده و در گذرگاه اغماض و خون‌سردى رها گردد تا چه حد و تا چه پايه وسيلهء زياد نظاير آن‌كه هم براى ملت و هم براى دولت تحملش بسى دشوار و خطير است سهل و جادهء آن هموار خواهد گرديد . هرگاه اين ضربت اليم و اين ناسزاى عظيم بر جمعى مخصوص و به اشخاص معين وارد شده اگر شئامت آن برد امان حيثيت خصوصى و عمومى جامعه مملكت نمىنشست ، هرگاه اراده و صوابديد جامعه و يا مقام فرمانروائى رسمى مملكت اين ماجرا را بر يك طبقهء خواص پسنديده بود و هرگاه حقيقتا بينى و بين اللّه ما را در پيشگاه قانون و حساب دعوت كرده بودند و لااقل هرگاه فىالواقع همان قسم كه در بيان‌نامه‌هاى خود اشاعه مىداد مسئله مربوط به رسيدگى و تحقيق اعمال يك قسمت از اشخاص مىبود مطلب قابل سكوت و اغماض و يا عفو و بخشايش بود .\r\nولى متأسفانه و بسى بدبختانه در اين مدت كم و پرصدا ثابت شد كه ضربت‌ضربت عمومى و اساسى ، وهن‌وهن ملى و دولتى ، حركت‌حركت بغى و عصيان و خودسرى ، اقدام‌اقدام خائنانه و بوالهوسانه و بالاخره يك اقدام اجنبىپرستانه و يك خيانت فاحش نسبت به استقلال مملكت و قوميت ايرانى بود و به اين جهت است كه بايد شديدا تعقيب شده و بازخواست و تحقيقات به عمل آيد . ورنه هيچ بيمه‌گر ماهرى قادر نيست\r\n\r\n\r\n","description":"","footnote":"\r\n( 1 ) - در اصل سنگين .\r\n","page_name":" 6108 ","page_number":242},
  {"content":"\r\n\r\nدامان مملكت را از رسوب نظاير اين گردوغبارها محافظت كرده و خاك ايران را از روياندن نظير اين نباتات سامّه و قتاله مخالفت نمايد . اين است كه توجهات دولت را به مسائل ذيل معطوف ساخته و با نهايت ابرام تقاضاهاى لازمه را يادداشت مىنمائيم .\r\nاول - به‌مناسبت دروغهائى كه در اين مدت جعل شده و مخصوصا در بيان‌نامه‌ها و جرايد داخله و خارجه انتشار يافته و حتى در پارلمان انگليس مطرح‌شده كه دولت جديد ايران از نقطه‌نظر اصلاحات و رفع مفاسد قديمه طبقات خاصى را به حساب دعوت كرده و مىخواهد عدالت را مجرا دارد و نيز تظاهرات كه به نام موافقت روحى و حقيقى ملت با حركات مزبور به عمل آمده لازم است و بلكه تقاضا و تمنا مىشود كه به فوريت از طرف دولت به مراكز رسمى و به عرض افكار عمومى اروپا و مخصوصا به مجمع بين‌المللى تلگراف متحد المالى صادر شود هويت اعمال مزبور و عمليات آنان و مبادى اجنبى و معترض اين اعمال مكشوف و معلوم گردد كه چگونه صميمىترين قواى نظامى ايران را به ترديد و اشتباه‌كارى بر صلاحيت خود مطمئن ساخته و آنان را به‌طرف مقصود خود سوق داده و سببى بر خلاف اطمينانات صورى خود داخل حركات و عمليات مجنونانه گشته‌اند و مخصوصا توضيح شود كه اگر نظر شخصى اعليحضرت اقدس شهريارى در كشف سياست و جلوگيرى از اثرات مملكت بر باد ده اعمال دقيق نشده و مستقيما مداخله نفرموده بودند و اگر صداقت و وطن‌پرستى رضا خان سردار ايرانى نبود نتايج اين اقدامات چه‌اندازه از حيث حيات عمومى و بين‌المللى اين مملكت وخيم مىگرديد .\r\nدوم - علل اصلى وقوع اين ضربت و اين حركت و هويت و مرام محركين اصلى كه بر همه اهالى طهران مكشوف است ( مقصود انگليس است ) رسما و واضح به تمام ايالات و ولايات ايران اعلام گردد .\r\nسيم - احضار سيد ضياء الدين براى محاكمه ، مخصوصا اين مسئله بايستى بيشتر از ساير تقاضاها و مستدعيات فوق‌الذكر جالب توجه شود . زيرا اين شخص در اعلاميه‌هاى خود ذكر كرده است و اين اظهار عينا در پارلمان انگليس از مجراى يك نفر وزير دولت بريطانياى كبير منعكس گرديده است كه حكومت ايران اعيان مملكت را به حساب دعوت كرده است . درحالىكه اين شخص عوض رسيدگى به حساب ، خود با بىحساب‌ترين عناوين و با بىحساب‌ترين حركات كرده بسيارى را از اعيان ، روحانيون و مبعوثان ملت و تمام طبقات آزاديخواه و تجار و كسبه و ملاك و غيره بدون استنادى محبوس نموده و بىدليل مصادره كرده و با بدترين طرزى در مدت فرمانروائى خود به آنها معامله نموده است . بايد سيد ضياء الدين در تحت محاكمه درآمده و اكيدا از اعمال\r\n\r\n","description":"","footnote":"","page_name":" 6109 ","page_number":243},
  {"content":"\r\n\r\nخود بازخواست شود .\r\nچهارم - ابلاغيهء مبسوط و جامعى حاوى قضاياى چندروزه و معرفى سوابق اخلاقيه و حيثيت مليه و توضيح اعمال سيد ضياء از طرف دولت اشاعت يافته و در اين ضمن حيثيات از دست رفتهء محبوسين را اعاده داده و تأثير نگارشات و شايعات جرايد همدست او را دربارهء اكثر طبقات جبران فرموده و حقيقت نيات فاسده و كلمات مزورانهء او را توضيح و بالاخره اين ابلاغيه در ايران و همچنين در توسط سفارت‌خانه‌ها در خارج ايران به فوريت اشاعه و توضيح گردد .\r\nپنجم - و بالنتيجه براى آخرين مرحلهء اطمينان و جبران خسارت ملى و مملكت استدعا مىشود دولت وسايلى به دست دهد كه از ايجاد نظاير اين قبيل تشبثات مرتجعانه و خبيثانه جلوگيرى به عمل آمده و آتيه مملكت و ملت و مقام مقدس سلطنت مشروطه تأمين يابد و براى تثبيت اين قضايا به عقيدهء اينجانبان بايستى دولت اعتناء كامل به مسائل ذيل فرمايد :\r\nاول - افتتاح مجلس شوراى ملى\r\nدوم - تعقيب اعوان و همدستان ظاهرى و باطنى ، داخلى و خارجى سيد ضياء .\r\nسيم - تشخيص دزديها و مأخوذ مشار اليه و رسيدگى به حساب و مؤاخذه از او به نام مشروطيت و قانون اساسى .\r\nچهارم - تهيهء وسايل جبران خسارت مادى كه در اين مدت بالنسبه به تمام طبقات به عناوين عديدهء مختلفه در طهران و ايالات و ولايات ايران وارد شده و غارتها و تعديهاى فراوانى كه بالنسبه به هرصنف و طبقه به دست مأمورين بىوجدان حكومت سياه سيد ضياء الدين به عمل آمده است .\r\nعين الدوله - فرمانفرما - سپهسالار اعظم - مدير الملك - مدرس - شيخ حسين يزدى - صارم الدوله - نصرت الدوله - سردار معظم خراسانى - سعد الدوله - نصير السلطنه - قايم مقام الملك - حاجى معين التجار - محتشم السلطنه - حشمت الدوله - ممتاز الملك - قوام الدوله - حاجى يمين الملك - وثوق السلطنه - سالار لشكر - حاجى امين الضرب - امير افشار - اعتماد الملك - سهام الدوله - ركن الملك صدرى - سردار اسلامبولچى - سردار منتصر - ساعت‌ساز ( ميرزا على اكبر ) - مدير ميهن - اعتماد الدوله - نصرت الملك - ميرزا على كازرونى - شيخ على طالقانى - ميرزايانس ( ارمنى است ) - واثق السلطنه - مير فخر - مشاور اعظم - بدر الملك سهراب‌زاده - آقا عماد الدين نورى - حاجى محمد حسين رزاز - حسين نورىزاده - خطيب‌زاده - ملك‌زاده اروميه - عباس گيلانى - شيخ مرتضى نهاوندى - ماژر فضل اللّه - اسد اللّه سهراب‌زاده - محمد قلى سهراب‌زاده - اسمعيل\r\n\r\n","description":"","footnote":"","page_name":" 6110 ","page_number":244},
  {"content":"\r\n\r\nسهراب‌زاده - مظفر الممالك - ميرزا احمد ماهوت‌فروش - محمدآقاى كسمائى - شيخ محمد يزدى - عسكر صاحب‌جمع - شجاع نظام كلهر - اقتدار الملك - محمد تنگستانى - كىكو مسيحى .\r\nتا امروز كه در جرايد نخواندم و از طهران هم ننوشته بودند كه به اين تقاضاها حسن اثرى مترتب شده باشد .\r\n\r\nسرمقالهء ايران\r\nسرمقالهء جريدهء « ايران » به‌مناسبت تغيير ميرزا على اكبر خان و مديريت شيخ العراقين‌زاده - 13 شوال ، نمرهء 910 .\r\nبسم اللّه الرحمن الرحيم - اينك پس از چهار ماه سكوت حوادث جامعه و يا غلبهء فرشته آزادى دوباره قلم را به كف ما و مسئوليت سنگين اخلاقى و وجدانى را به دوش ما گذاشت . ما نيز خواهىنخواهى در مقابل اصرار عناصر ملى و امر اكيد رئيس دولت سر تسليم فرود آورده در چنين موقعى كه باز هم احتمال وقوع هرپيش‌آمدى مىرود حاضر براى اداى وظيفه شده‌ايم . دوباره موقع خدمت رسيد . يك‌بار ديگر حوادث روزگار به منفعت اين سرزمين و برطبق آمال عناصر ملى گردش كرده دورهء تاريك ارتجاع سپرى شد . روشنائى آزادى آن هديهء آسمانى كه خدا با نعمت زندگانى توأما به بشر عنايت كرده فروغى به ديدگان شما داد . ديروز تاريكى انبوهى محيط شما را فراگرفته بود . همه در وحشت بوديد . قدرت اظهار عقيده نداشتيد . دغدغه‌واضطراب كه از فقدان قانون و عدالت براى شما حاصل گشته بود دقيقه‌اى شما را آسوده و آرام نمىگذارد . حتى در خانه‌هاى خودتان هم نمىتوانستيد . با فراغت بال به امورات شخصى خود قيام كنيد .\r\nخوف توقيف ، حبس ، تبعيد ، رفته‌رفته تاثراتى بس ناگوار در جامعهء شما نموده و بيشتر بر فساد اخلاق مىافزود . همه راپرت‌چى [ بودند 
  ] و يا شما اين گمان را مىكرديد . حق داشتيد . فشار ارتجاع شما را بالمره از موفقيت مىرفت مأيوس نمايد . اخلاق جامعه مانند درباريان متملق دوره‌هاى سابق شده . تملق ، تحسين و تمجيد بىجا ، بله قربان ، بله قربانهاى فراوان بالجمله تمام اوصاف زشت دوره‌هاى استبداد در جامعهء شما رو به تزايد گذارده ، آزادىخواهى با تمام اخلاق مخصوصهء آن رو به ضعف مىگذارد و حتى بعضى از آزاديخواهان شما هم مرعوب شده يا ساكت يا تسليم شدند .\r\nاينك پس از آن دورهء سياه يك‌بار ديگر فرشتهء آزادى در فراز بهارستان بالهاى خود را مىرود باز كند و ملت را در زير پرهاى قشنگ و زيباى خود مىرود جاى دهد . اكنون شما را دعوت به خدمت و اداى وظيفه مىنمايد . به شما مىگويد مرا حفظ كنيد كه اهريمن و\r\n\r\n","description":"","footnote":"","page_name":" 6111 ","page_number":245},
  {"content":"\r\n\r\nعفريت ارتجاع هميشه در كمين من است .\r\nهموطنان عزيز ، موقعيت مملكت بس دقيق و باريك است . آن سياست اجنبى كه ديروز براى شما اين طوفان هولناك را ايجاد كرد و اين‌گونه محيط را آلوده نمود فشارهاى سخت به شما وارد كرد ، عقايد و افكار آزاد را كشت و بالاخره به‌همين وسيله و به دست عمال نفوذ و سياست خود را مىخواست تثبيت نمايد . آيا اينها را فراموش مىكنيد و آيا گمان مىكنيد كه اين‌قبيل پيش‌آمدها ديگر تكرار نخواهد شد و تنها يكى دو نفر مىتواند با مشكلات فوق العاده كه رو به تزايد است مقاومت نمايد و آنها را رفع كند . وضعيات كنونى مملكت ما ، حس سركشى و طغيانى كه در تمام ايران در نتيجهء اوضاع سه چهار ماه قبل حاصل گشته ( پانزده سال است نه سه چهار ماه ) ، بحران مادى و بىپولى حكومت شما كه هردم او را به‌طرف مرگ نزديك‌تر مىكند ، تصادم دو قواى سياسى ( روس و انگليس ) كه ممكن است با اندك مسامحه و غفلتى وطن ما را دچار حريق خطرناكى نمايد و از اينها گذشته مصائبى كه در اين مدت گذشته به شما وارد شد .\r\nتمام اينها عواملى هستند كه بيشتر بايد ما را به همديگر نزديك نموده اختلافات و تشتت عقايد را از بين ببرد ( كه هيچ تا امروز ممكن نشده است ) و بالاخره تمام دستجات ملى يكى شده به نام حزب وطنى تابع يك تشكيلات گردند . آن نيز به پارلمان و پارلمان هم به آنها تكيه كرده با مشكلات و پيش‌آمدهائى كه ممكن است اكنون در پرده باشد و روزى دوباره ظهور كند مقاومت نمايند .\r\nهموطنان ، اينك ايران بايد با يك فكر اداره شود . فكر اجنبى و خائنانه [ اى 
  ] بود كه براى انقراض حيات سياسى ما طرح شده و به موقع عمل درآمده بود . ترجمهء جملهء فوق اين بود : « ايران بايد با يك فكر اداره شود ، آن نيز كاملا به دست آنها و يا فكر آنها باشد . » تنها به وسيلهء همين نقشه مىخواستند ابتدا افكار و عقايد آزاد و آزاديخواهان را از بين برده و پس از آن آن يك فكر را هم . . . « 1 » علم‌دار فكر مزبور و مباشر اين نقشه ، يا او نيز به عواقب وخيم آن مسبوق نبوده و يا به شما و به مملكت شما قصد خيانت داشت . ما درست برضد اين فكر خائنانه را مروج بوده و مىگوئيم « ايران بايد به دست ايرانى و با اصول شوروى اداره شود . اصل ديكتاتورى ، اصول كيف مايشائى و حكومت مطلقه و آن هم به دست اجنبى به كلى منسوخ و بر طرف گردد . » اين است آمال ملت ايران و همين است يك آهنگ مقدسى كه به وسيلهء آزادى يك حق مشروع و مقدس ما ، طنينى در محيط ما انداخته همه را به اجراى آن دعوت مىكند . مىگويند بدبخت آن شخص و آن ملتى است كه زندگانيش تمام به تجربه بگذرد چنين شخص و ملتى در عرصهء حيات\r\n\r\n\r\n","description":"","footnote":"\r\n( 1 ) - نقطه‌چين در اصل است .\r\n","page_name":" 6112 ","page_number":246},
  {"content":"\r\n\r\nنمىتواند خود را ثابت نگاه دارد و در تمام عمر نبايد تجربه گرفت . بايد از تجربه‌هاى گذشته استفاده كرد و با يك فكر پيش‌بين يك قسمت از مشكلات را بر طرف نمود .\r\nامروزه ديگر موقعيت تشاجر شخصى و اعمال نظريات خصوصى باقى نيست ( كى بشنود ) . مخالف اين فكر ، خائن اين مملكت بود و شايستهء لعنت است . ايران محتاج آزادى است . فقدان آزادى اين مملكت را معدوم خواهد ساخت . امروز نويسندگان فكور وطن‌پرست شما ، جوانان حساس ايران‌دوست و بالاخره احزاب شما هم در اظهار عقيده آزاد نيستند . در مسايل سياسى ، در بيان عقيده و يا در تحرير مقالات فوق العاده محافظه‌كار بوده و حق هم دارند زيرا زلف يار در مملكت شما زياد است . . . « 1 »\r\nدر دوره‌هاى فترت و فقدان پارلمان ايران هميشه در دوطرف افراط و تفريط واقع بوده ، يا ديكتاتور و يا هوچى و عوام‌فريب . اين دو عفريت مهيب آزادى شما را محدود و معدوم كرده‌اند . اولى ميوهء ارتجاع ، دومى سموم عكس‌العمل آن . همينها باعث اين ولوله‌ها و طوفانها شده . يك مرتجع خائنى مىآيد و طوفانى در جامعه ايجاد مىكند و مىرود . عجب در اين است كه اثرات زخم آن را فورى به يك فاصلهء كمى فراموش كرده باز ولولهء رجاله و هوچى و حمله و تهمت و هزاران حربه‌هائى كه كاملا به منفعت اجنبى اعمال مىشود در جامعهء شما ظهور مىكند و با هم همينهاست كه وجود يك بختك اجتماعى را در محيط شما ايجاب مىكند و يك‌مرتبه بالاى سر خود يك ديكتاتور و يك هيكل ارتجاع را مشاهده كرده آه مىكشيد كه چه‌وقت از شر اين حيوان موذى نجات بيابيد . . . آيا اين‌طور نيست ؟ . . . « 2 » اگر آزادى براى شما محفوظ مانده بود نه گرفتار دستهء اولى نه دومى مىشديد . آزادى حقيقى و متناسب با روح اجتماعى يك ملت براى شما يك نعمت آسمانى و براى آنها يك سم مهلكى است .\r\nمن عقيده ندارم از جريانات سه چهار ماه گذشته متصل ناله كرده و اين‌را براى خود يك وظيفه بدانيد . وظيفهء ما اين است كه قدرى بيشتر به خود آمده نظريات عميق‌ترى در مسائل پيدا كنيم و به وسيلهء استقرار آزادى و رژيم شوروى نگذاريم اين طوفانها و يا آن ولوله‌ها تكرار شود ( با چى نگذارند ) . بايد كمتر حرف زد و بيشتر كار كرد . اگر بخواهيم اوقات خود را مانند سابق به تشاجرات شخصى بگذرانيم اين مرتبه يك طوفان شديدترى ما را احاطه كرده و ممكن است لكه‌هاى خون هم در بين آن ديده شود . . . « 3 »\r\nآمال اجتماعى افراد جامعهء ما ممكن است مركزيت پيدا كرده و در سياست داخلى و خارجى داراى تأثيرات مهيبى گردد . ليك اين موقعى خواهد بود كه احزاب هرچقدر هم كوچك باشند از سرنو شروع به تشكيلات نموده و به وسيلهء يك كنگره عمومى تمام به\r\n\r\n\r\n","description":"","footnote":"\r\n( 1 ) - ( 2 ) - ( 3 ) - نقطه‌چين در اصل است .\r\n","page_name":" 6113 ","page_number":247},
  {"content":"\r\n\r\nيكديگر مرتبط شوند و پارلمان كه حاصل آزادى ماست باز شود و سياست را از دست مردمان بيكار بيرون آورد و آن‌وقت است كه مطمئن خواهيد شد كه هرروز يك نيرنگ و دسيسه ، هرساعت يك توطئه و فساد ، هردقيقه يك پردهء شرم‌آورى در طهران بالا نخواهد رفت و شما را دچار شكنجه و عذاب نخواهد نمود . و الّا هرروز بايد منتظر نظير اين وقايع گذشته باشيد . ( انتهى ) ( پايان مقالهء « ايران » )\r\nمقايسهء اين مقالات در جريدهء ايران با آنچه دوسه ماه قبل مىنوشت حقيقتا بهت‌آور است . سياست و روش دولتى كه آنقدر داراى تغييرات باشد ، ملتى كه آنقدر ترسو و متملق و چاپلوس كارش از اين بهتر نمىشود . ديروز چه‌ها مىگفتند و مىنوشتند امروز چه‌ها مىگويند و مىنويسند . نه از آن خجل نه از اين شرمگين . پريروز بود پنجاه تلگراف ولايات در اين جريده درج بود كه انبساط و شادى ملت را به اوج سماوات مىرساند و كوچكترين مجازات براى محبوسين اعدام بود . امروز دادخواهى و سيد ضياء را براى محاكمه و مجازات مىخواهند . ديروز « كابينهء قدرت » و حكومت عدل بود امروز « كابينهء سياه » و حكومت ظلم .\r\n خدايا زين معما پرده بردار * كه مىرقصند هشياران و مستان \r\nچهارشنبه 14 ذيقعده ، 29 سرطان - الا قول تقى خان دويست قزاق و سيصد ژاندارم بايد وارد الموت و مركز اردو بالاروچ گردند . يك عده هم از اعزامى طهران پشت آب گرم سه هزار سر بيرون آورد ، يك عده هم از طالقان بالا و جوزستان به سمت كاروانسرا .\r\nدستهء قزاق حركت كرده . ديشب هم اينجا صداى تفنگ آمد . ليكن هنوز به من خبر صحيح نرسيده است .\r\n\r\nجنگليها\r\nاين كوچك خان خيلى زيرك و زرنگ است . از فرستادن احسان اللّه خان گمان مىكنم دو نيّت دارد . اولا اين‌كه احسان اللّه خان كه فقط با نفوذ و رقيب اوست در اين گيرودارها يا كشته يا متوارى يا به قدرى قوه‌اش كاسته شود كه به سمت رشت راه ندهد . دوم حواس دولت و يك عدهء بزرگ از قشون را در اين موقع كه بهتر از ساير اوقات مىتواند به سمت رشت راه ندهد به سمت جنگل حمله بياورد مشغول اين سمت باشد و خودش راحت مشغول خوردن سكنجبين خيار با نصير السلطنه . تا اين امورات اين سمت تصفيه شود فصل بارندگى رشت شروع و كار قشون‌كشى سخت و دشوار مىشود ، از شر احسان اللّه خان هم ايمن شده يك‌كاسه اقتدارات قسمت خودش است . تا سال ديگر هم خدا بزرگ است .\r\n\r\n","description":"","footnote":"","page_name":" 6114 ","page_number":248},
  {"content":"\r\n\r\n\r\nاخبار مهم ايران\r\nروزنامه‌ها را خواندم مطالب مهم از اين قرار است :\r\nايران - حاجىباباخان اردبيلى غارت‌كنان تا يك فرسنگى شهر خمسه مىرفت و در آنجا دچار كلنل لاسن و عدهء ژاندارم شد . جمعى از همراهانش كشته و زخمى ، ديگر به سمت اردبيل فرار مىكند . ارامنه هم متفرق شدند . با يك عبارت خيلى دوستانهء متملقانه مژدهء تخليهء رشت را از قشون احمر مىدهد . ليكن در آخر مقاله باز ترديد مىكند .\r\nرياست مجلس موقتا با مؤتمن الملك است و تا نوزده ماه شصت دوسيه از اعتبارنامه‌ها از وزارت داخله به آنجا فرستاده شده كميسيونها مشغول قرائت و تعيين صحت آنند .\r\n\r\nصاحب‌منصبان عثمانى در ايران\r\nجماعتى از صاحب‌منصبان دولت آنقوره به آذربايجان ما وارد و به اطراف متفرق شده مشغول تبليغات هستند . ايضا شش نفر صاحب‌منصب مهم از راه خلخال نزد كوچك خان رفته مشغول مذاكرات مىباشند . سفارت عثمانى در جرايد بعد به اين قسم تكذيب مىكند كه اينها رسميت ندارند . محتمل است خودسرانه آمده باشند .\r\n\r\nافراد سفارت روس\r\nمتصل از راه سمنان اعضاء سفارت روس رد مىشوند . در اين ايام سه نفر يكى و سيزده‌نفر دفعه ديگر وارد به سمت طهران حركت نمودند . سفارتى كه فعلا هيچ‌كارى از تجارت و غيره ندارد اين‌همه اعضاء جز براى پروپاگاند و افساد و تحريك براى كار ديگر لازم ندارد . سفارتهاى مهم در ايران به اين اندازه اعضاء ندارند كه سفارت بيكار روس دارد .\r\n\r\nاوضاع اروپا\r\nاروپا - بطور كلى اوضاع اروپا خوش نيست و هنوز انقلاب روسيه و مشاجرات بين دول جديد التأسيس ، جنگ بين يونان و دولت آنقوره ساكت و آرام نشده است . شوراى مستعمراتى انگليس در لندن منعقد ، للويد جرج نطقى مفصل مىنمايد و اموراتى كه بايد داخل مذاكره گردد از اين قرار است : راجع به حذف و نسخ هرگونه روابط و علقهء ادارى مستعمراتى با وزارت مستملكات انگلستان - راجع به وضع قوانين مشتركه و فرستادن\r\n\r\n","description":"","footnote":"","page_name":" 6115 ","page_number":249},
  {"content":"\r\n\r\nكانادا نمايندگان سياسى به دول - جلب‌توجه و رضايت هندوستان كه داراى نظامنامهء مستعمراتى باشد - اعطاى بعضى آزاديها به مصر تا حدامكان - بزرگترين مسائل جلب رضايت و اتحاد امريكاست با اتحاد ژاپن كه در مسئله اول همه مستعمرات متفق در ثانى كانادا و افريقا مخالف ، استراليا و نيوزيلند موافق هستند .\r\n\r\nوليعهد ژاپون\r\nوليعهد ژاپن در متز پس از سان قشون مهمان مارشال پتن بوده . پتن پس از نوشيدن جام نطق مختصرى مىكند و مىگويد كه چه قسم پس از فتوحات 1917 با قواى خود و يك طنطنه و شكوه فراموش‌نشدنى وارد متز شدم . وليعهد در جواب وى مىگويد آرى همين‌جا بود كه آلمان قواى آتش‌افشان و علوم اسرارآميز خود را ارائه داد و همين‌جا بود به عالميان اثبات نمود كه قواى مادى اگرچه در ظاهر طمطراق دارد و ليكن در مقابل معنويت و قوهء روحانيت مغلوب و منكوب مىگردد .\r\n\r\nنطق چرچيل\r\nچرچيل پس از نطق مفصل خود راجع به مستعمرات بودجهء فلسطين و بين‌النهرين را 27 مليان و 197 هزار ليره تعيين مىكند و مىگويد بنابر موافقتهاى سلطان حسين ما امير فيصل را براى سلطنت عرب در بغداد انتخاب نموديم و به او اطلاع داديم حركت نمايد و قايد يك دولت عربى گردد كه شكوه و تمدن تاريخى آن را تجديد نمايد . شركت و دخالت فاميل و خانوادهء شريف هرگز به منافع فرانسه زيان نمىرساند بلكه به حال آن دولت مفيد است . سياست فرانسه و انگليس در منافع اعراب به صلح پايدار با عثمانى مربوط است . ما از وفادارى شريف و سياست كاكس اطمينان كامل داريم و اميدواريم كاكس امورات اعراب را به طرز اميدبخش تصفيه نمايد .\r\n\r\nفلسطين و يهود\r\nكار فلسطين سخت‌تر مىشود . متصل يهود به آنجا مهاجرت مىكند . در سنهء جارى هفت هزار يهود به آنجا رفته . بايد از مهاجرت يهود جلوگيرى كرد زيرا وضعيت خاك آنجا اجازت نمىدهد .\r\n\r\n","description":"","footnote":"","page_name":" 6116 ","page_number":250},
  {"content":"\r\n\r\n\r\nروسيه\r\nچيچرين به دول معظمه اعلام مىكند كه بين روسيه و ژاپن حالت جنگ وجود دارد .\r\nحكم بولشويكى راجع به عدم حركت از پطروگراد منتشر [ شد كه 
  ] احدى بدون اجازهء كميسر حق حركت ندارد . حمل مال‌التجاره از راههاى آهن روسيه بدون تحصيل اجازه به كلى قدغن است . اخيرا تمام ساعتهاى طلائى كه نزد مردم باقىمانده ضبط دولت مىشود كه طلاى آن را براى ذخيره نگاه دارند . ( جز ساعت ، طلائى باقى نمانده است ) .\r\nدر روسيه جنسى كه قابل معامله باشد باقى نيست .\r\n\r\nعثمانى\r\nمليون عثمانى بطور قطع و يقين با سويت روسيه متحد شده و قشون برى و بحرى سويت وارد اردوگاه و بنادر آسياى صغير گرديد . جنگ بين عثمانى و يونان مجددا شروع شد پيشرفت تاكنون با مليون عثمانى است . انورپاشا در باكو مشغول تبليغات است . نورى پاشا حاكم قارص گرديد . عموم ارامنه آنجا متوحش هستند . جنرال محمد ولى خان سفير افغان در مسكو عهدنامهء تعرضى و تدافعى عثمانى ( مقصود آنقوره ) را امضاء نمود . در پارلمان آنقوره در خصوص سياست انگليس بحث طولانى شده و آخر الامر منجر به نزاع ، مشت و لگد و شليك رولور گرديد . قضاى بىبركت كسى مقتول و مجروح نشد .\r\n\r\nكوچنان\r\nتا غروب خبرى از فتح و شكست نرسيد اما در ييلاق صداى تير و تفنگ خيلى شنيده بودند . كوچنانيها كاغذى نوشته بودند كه به اين اجاره رضايت نداريم . من هم مفت خود دانسته جواب دادم به جهنم .\r\n\r\nفرار ساعد الدوله\r\nتفصيل فرار و آمدن ساعد الدوله را يك قسم در شهر مىگفتند ، يك قسم اينجا .\r\nاگرچه به هيچ‌يك نبايد يقين كرد تا از خودش يا شخص موثق كه از زبان خودش شنيده باشد شنيد . در شهر مىگفتند اين جوان احمق به لباس كردى و شغل تكدى تا خرم‌درهء خمسه آمده آنجا آشنا درمىآيد . ( چون يك‌وقتى هم خرم‌دره و شريف‌آباد مال سپهسالار بود بعد به محمد عليشاه تقديم كرد ) . يك اسب و يك تفنگ و مبلغى پول به او مىدهند . از آنجا حركت مىكند مصادف با چند سوار مىشود . اسب و تفنگ و پول را از\r\n\r\n","description":"","footnote":"","page_name":" 6117 ","page_number":251},
  {"content":"\r\n\r\nاو گرفته خودش را مرخص مىكنند . باز به همان ترتيب سابق حركت مىكند تا جنگل .\r\nاينجا مىگويند در تنكابون شهرت داشت كه سورچى يا شاگرد سورچى شده بود تا همدان يا قزوين . درب دروازهء يكى از اين دو شهر منشى نواقل او را مىشناسد و به او مىگويد من آژان را خبر مىكنم . التماس مىكند و مىگويد من بيست ليره دارم يك چيزى به من خرجى بده تتمه مال تو . دروازه‌بان ده ليره خودش برمىدارد ده ليره به او مىدهد و كسى را خبر نمىكند .\r\n\r\nنامهء امير موثق\r\nجواب كاغذ امير موثق رسيد . پس از حال و احوال‌پرسى مىنويسد : اميدوارم پيوستهء اوقات از مساعدتهاى ذيقيمت خودتان نسبت به اردو مخصوصا از حيث آذوقه مضايقه نفرمائيد . كمك هم براى قزاق فرستاده مىشود . اميدواريم به كمك و مساعدت امثال حضرت و الا موجبات فتح و ظفرمندى فراهم گردد . بديهى است همواره اوقات از اطلاعات مكتسبه اينجانب را مستحضر خواهيد فرمود . باز هم در خاتمه خواهش خود را در خصوص مساعدت به اردو از حيث رساندن آذوقه تجديد نموده امتنانات قلبى خود را تكرار مىنمايم . ارادتمند ، محمد امير تومان\r\n\r\nماليات - اجاره\r\nيكشنبه 18 ذيقعدة الحرام ، اول درجهء اسد - دو روز است مه آمده و خنك شده . در الموت دو ماه گرم است . 15 اسد هوا خوب مىشود جز در كنار شاهرود . آن هم هوا آنقدرها گرم نيست . پشه و مگس آسايش را حرام مىكند . سيد علينقى و يك نفر قزاق كه براى وصول تتمهء اجارهء گازرخان فرستاده بودم پس از آن‌كه پول را مىدهند اجماعى مىكنند كه اين پول ماليات است پس بدهيد . بولشويك اطراف را گرفته ، چه‌پولى . اسب و خورجين قزاق را از دست سيد علينقى مىگيرند . اينها بطور قهر شترخان مىروند .\r\nپشت‌سر اسب و خورجين را مىفرستند . صبح به طور اجماع شورستان نزد نايب الحكومه مىروند . من هم جناب و ميرزا اسحق را فرستادم . بعد خود قزاق هم رفت .\r\nمعلوم شد خلاف كرده‌اند . همه را با ميرزا ابو الحسن پسر آقا ميرزا حسين طبيب ( مرحوم ) اينجا فرستاد . به ماست‌مالى گذشت . فقط ده تومان به قزاق دادند . اجاره هم در دويست تومان كردند ، پنجاه تومان كمتر از سال گذشته . امروز هم تقى خان و ميرزا اسحق براى گفتگو با آتانيها آنجا رفتند كه به كلى منكر فروش مراتع خود شده‌اند . در حالى كه سه هزار تومان پول داده‌ام دو سال اجاره كرده‌اند . چون اسناد در ميانه نيست\r\n\r\n","description":"","footnote":"","page_name":" 6118 ","page_number":252},
  {"content":"\r\n\r\nمگر چند بنچاق و يك قبض ششصد و پنجاه تومان و صورت تنخواهى كه داده شده كه اين نوشتجات هم از بين كاغذهاى من كه مهدى دزديده بود و دزد ديگرى به او داده بود و به من داد به دست آمد . اما استشهادى اهل ولايت از علما و غيره داده‌اند . با اين اسناد باز مىتوان ثابت كرد . فقط منكر فروش املاك به من آتانيها شده‌اند و كوچنانيها تتمه اقرار دارند بلكه قبالهء مجدد هم دادند . اين قباله‌جات بايد نزد ساعد الدوله باشد از كاغذى هم كه برايش نوشتم جواب نرسيد . البته نه فرصت دارد نه اعتنا .\r\n\r\nآمدن قزاق از طهران\r\nبارى برويم سر مطالب . اين چندروزه پنجاه نفر قزاق از آترياد طهران فوج پولاد با دو توپ مسلسل و مهمات زياد ، يك‌دفعه ( كه اسحق مىگفت صد نفر ) شصت ژاندارم با حسن خان نايب و اسحق ميرزا اسپيران به رياست كاپيتان ( هاردى سن ) سوئدى كه مشار اليه سابقا در جزو بيكارها و استاد نعل‌بند بود وارد [ شدند 
  ] . يكصد و پنجاه نفر هم روز پنجشنبه از همان آترياد طهران با دو توپ كوهستانى و دو توپ پنجاه تير مسلسل وارد شد . از عصر روز جمعه از پنج شش سمت براى كاروانسرا حركت كردند . قريب يكصد و سى نفر هم از رعاياى دهات بالا رودبار براى بلديت و حمل آذوقه و فشنگ و غيره همراه اين دستجات حركت نمودند . از ديروز صبح جنگ شروع شده اما هنوز خبر فتح كاروانسرا نرسيده است .\r\n\r\nترس از بلشويك - بصير ديوان\r\nاز قرار گفتهء تقى خان اسمعيل افندى و يك نفر عثمانى ديگر با صد و پنجاه نفر در كاروانسرا و اطراف آن هستند . قشون طهران و بصير ديوان هم تاكولدرآباد چهار فرسنگى خرم‌آباد رسيده و همه‌جا فاتح بوده‌اند . همه اهالى اينجا از زن‌ومرد دست به دعا هستند قزاق فتح كند . يكى براى اينكه بولشويك مسلط نشود ديگر براى اين‌كه هرچه داشتند تمام شده بلكه اين قزاق آن سمت برود و اسباب رفاهيت بشود . ديگر در دهات يك بسته علف نمانده ، يك نفر هم علف‌چين نرفته است . تقى مىگفت دوسه روز علف نرسد تمام محصول بالاروچ را خواهند چراند . از دينه رود كه آخر خط پست قزاق است تا زوارك با اين قزاق است . روابط آنها را با شهر و انبوكه مركز قواى ژاندارم است پست ژاندارم متصل مىكند . از انبو الى منجيل كه دوازده فرسنگ است باز قزاق است . فعلا در اينجا شروع به حمله نموده‌اند در ساير فرونت سكوت برقرار است .\r\n\r\n","description":"","footnote":"","page_name":" 6119 ","page_number":253},
  {"content":"\r\n\r\n\r\nجنگليها\r\nميرزا كوچك خان بدذات براى دفع احسان اللّه خان و راحتى خودش جنگ را به اين سمت انداخت و ظاهرا خودش به توسط نصير السلطنه مشغول مذاكرات با طهران است كه هيچ‌وقت نتيجه نداده و نمىدهد . ( آن صداى توپ و شليك كه سابقا مىآمد نوشته شد در بالاروچ امتحان به عمل مىآمد براى جنگ نبود . ) .\r\n\r\nكشته شدن زينب\r\nتقى خان مىگفت سه روز قبل نزديك ظهر سه‌نفر زن از چشمهء بالاروچ آب مىبردند . قزاق كه مشغول بازى يا پاك نمودن تفنگ خود بود ناگهان در رفت و به زن سيمى دخترهء وجيهه زينب نام نامزد صادق على اصابت نمود . كاسهء سر دختر را گلوله برد و فورا تلف گرديد . به يك قول گفتند اين قزاق ميل به اين دختر داشت او تمكين نمىكرد در اين موقع كه آمد بگذرد گفته است زينب بگير و تفنگ را خالى مىكند ، اللّه اعلم .\r\n\r\nحركات زشت قزاق\r\nاما تقى مىگفت ديگر زن سالم در . . . باقى نمانده . بعد از اين قضيه هم زنها چنان ترسيده‌اند كه قزاق به هركدام بگويد بسم اللّه تخت نگاه مىدارند . حركات زشت و فحشهاى رئيس هم بالاتر گرفته . متصل فحشهاى هرزه‌هرزه مىدهد و اين را يك نوع مهربانى و خوش‌مزه‌گى حساب مىكند . تقى مىگويد يك ساعت نديدم اين آدم كلاه سرش باشد ، يا تكمه‌هاى لباس خود را انداخته باشد . حتى تكمهء شلوار هميشه ولنگ و و از حركت مىكند . حتى آن‌روز كه توپها را امتحان مىكردند در حضور همه صاحب منصبان همين قسم ايستاده بود . شبها اقلا در بيست نقطه بساط قمار پهن است و شبى تا هزار تومان بردوباخت مىشود . خود رئيس هم مبلغى باخته است . به هرجهت از رفتار رحيم خان و ترتيب اردو بد مىگفت و مىگفت قزاقها هم از رحيم خان خيلى شكوه دارند و آن‌روز هم در كاروانسرا فشنگ به قزاق نرسانيد . اگر فشنگ بود فاتح شده بودند .\r\n\r\nرفتار بد محمد رحيم خان\r\nحكايت مىكنند كه ساعد الدوله فرار كرده بود ، اسمعيل افندى دنبال بود . يك‌دفعه ديد قزاق فرار كرد . چون خيلى از كاروانسرا دور نشده بود و فرار قزاق را ديد فورا\r\n\r\n","description":"","footnote":"","page_name":" 6120 ","page_number":254},
  {"content":"\r\n\r\nمراجعت [ كرد 
  ] و داخل كاروانسرا شد . اين مطلب را به شهر هم راپرت داده‌اند و از قرار گفتهء بعضى از صاحب‌منصبان اسباب مسئوليت رحيم خان شده است . گذشته از اين حركات زشت از دو ساعت به ظهر مانده مشغول خوردن عرق است تا ناهار . بعد مىخوابد و عصر تنگ بلند مىشود . اول مغرب باز مشغول [ مىشود 
  ] تا ساعت هفت و هشت عرق است و قمار .\r\n\r\nكسبه و سيد ضياء\r\nاما اخبارات طهران اگرچه محمدآقا از شهر نيامده و من مستقيما خبرى ندارم ليكن ميرزا اسحق كه شورستان رفته بود مىگفت از شهر براى باقر خان نوشته بودند صمصام السلطنه وزير جنگ شد ، رضا خان سردار سپه همان رئيس دويزيون . عموم كسبهء طهران مايل به سيد ضياء هستند و هياهو دارند . چند نفر از وكلاى مجلس مثل سليمان ميرزا و آقاى مدرس و غيره استعفا دادند . ( من نمىدانم در قانون ما وكيل پس از قبول وكالت مىتواند استعفا بدهد يا نه ) . يك خبرى از استعفاى كابينه هم هست .\r\n\r\nتسليم‌شدن بولشويك\r\nچند نفر از بولشويك كه دو نفر آنها اهل لنگرود و رعيت روس بودند با يك نفر نوهء مرحوم شيخ فضل اللّه آمد و تسليم شد ، به‌شهر روانه كردند . كربلائى عيسى خان قاضى محله‌اى و بيرق‌دار هم كه مجبورا برده‌اند در كاروانسرا با رئيس مكاتبه گاهى مىكند و خبر مىدهد . حسين وركى كاروانسرادار را گرفتند و هزار تومان از او جريمه مىخواهند كه جاسوسى كرده . پسر ميرزا على و آقابزرگ گرمارودى و پسر مفيد و چند نفر ديگر را هم گرفته شهر فرستادند .\r\n\r\nامير اسعد و ساعد الدوله\r\nتقى مىگفت امير اسعد هشت دفعه در خوبان قسم به كلام اللّه خورد كه خيانت نمىكند و اگر ساعد الدوله را به دست او بدهند خودش خواهد كشت . از او اطمينان كامل ندارند و به‌همين جهت در دو دفعه كه بالا آمد او را در مكان ديگر به غير بالاروچ پذيرائى نمودند . اما به شما و رعايائى كه از ظرف شما معرفى مىكنم اطمينان مىكنند .\r\nتقى در خاتمهء كلام به من مژده مىداد كه به كلى چشم از اجاره‌جات بالا بپوشيد كه هيچ نيست .\r\nدوشنبه 19 ذيقعده - هنوز كه ظهر است خبرى از تصرف كاروانسرا نرسيده است .\r\n\r\n","description":"","footnote":"","page_name":" 6121 ","page_number":255},
  {"content":"\r\n\r\nديشب على اكبر جولادكى آبيارى داشت گفت يك‌دفعه نصف شب و دفعهء ديگر اذان صبح صداى شليك ممتدى از توپ و تفنگ آمد ، بعد ساكت شد . ميرزا اسحق و تقى خان ديشب از شورستان آمدند . باقر خان رودبار رفته بود و نديده بودند ، با آن‌كه موعود بود [ حاضر 
  ] باشد و عمل مراتع را ختم نمايد . اينها گفتند كه نسبت به آنها كه تسليم شده بودند خيلىسخت گرفته بودند . شب در يك اطاق كوچك انداخته بودند و تا ديروز كه به‌سمت رودبار بردند يك لقمه غذا هم به آنها نداده بودند .\r\n\r\nنوهء شيخ فضل اللّه\r\nاين نوهء شيخ مغفور از مهدى پسر . . . شيخ است كه مىخواست خودش شيخ را بكشد . روزى كه شيخ را دار آويختند پاىدار رقص مىكرد و كف مىزد . البته پسر مهدى هم مثل خودش مىشود . از مهدى غرابت نداشت نه از اين . بالاخره شيخ مهدى را هم دو سال بعد يك نفر شخص مجهولى توى كوچه كشت .\r\nميرزا اسحق و تقى امروز رفتند ، تقى به اردو اسحق به خانه . اما چون شترخان هواى گرمى و بدى دارد سر راه هم هست ميرزا اسحق مراجعت خواهد كرد كه از شر گرما و پشه و توقعات قزاق و ژاندارم آسوده باشد .\r\nديشب يك ساعت از شب رفته محمدآقا از شهر آمد . اين محمدآقا هروقت برود و بيايد چند شلاقى مستمرى دارد كه از قزاق يا ژاندارم بايد بخورد . هرچه هم در سفره دارد تقديم كند . گاهى هم او را مراجعت مىدهند كه تو قاچاق هستى . للّه الحمد اين دفعه چون از اكبرآباد و از آنجا هم شبانه حركت كرده بود شلاق نخورده است و خوشحال بود .\r\n\r\nنامه‌هاى اقوام\r\nاما كاغذجات - آنچه زينب و ملكه و روشنك نوشته بودند از سلامتى خودشان و بچه‌ها و امورات خانه بود . پاكت حضرت و الا فقط و معمولا همان حكايت الموت و ارسال تنخواه بود . بيست روز است تجريش تشريف برده‌اند . جان‌جان هم سينه‌اش درد مىكند . كاغذ اسماعيل خان وعده داده بود كه امشب يا صبح در خانه عريضه‌اى كه شامل اخبارات مهم باشد خواهم نوشت كه متأسفانه دو روز هم محمدآقا معطل آن شد و بالاخره همراه نياورده است يعنى او نداده . اما كاغذ آقاى رفعت السلطان چون خيلى قابل توجه است عينا درج مىشود .\r\n\r\n","description":"","footnote":"","page_name":" 6122 ","page_number":256},
  {"content":"\r\n\r\n\r\nنامهء رفعت السلطان - توقعات حاكم\r\nبعد از مراسم احوال‌پرسى و اين‌كه نه عميد الملك پول خود را داد نه وكيل التجار پول گندم و تمسك باز در ادارهء حكومتى گم شده مىنويسد : امروز سر پاكت شما كه به حكومت عنوان « فدايت شوم » نوشته بوديد هنگامه برپا شد . حكومت فرستاد پى من رفتم . كاغذ را پرت كرده سر من كه به من چرا « فدايت شوم » نوشته‌اند . نه مىخوانم ، نه جواب مىدهم ، نه حرفشان را گوش مىكنم . شاهزاده عدل الممالك هم شاهد سؤال و جواب من بودند ، چه گفتم و چه نگفتم . زيادى است . بعد هم با عدل الممالك مشغول صحبت شدند ( عدل الممالك را رئيس مجلس تحقيق نموده است ) . عصر امروز در كميسيون تحقيق بودم عدل الممالك پيغاماتى دادند كه اين است مىنويسم . حضرت و الا عنوان را چرا اينطور نوشته‌اند آخر حاكم است . امروز فرضا دو من پنير يا دو من عسل و دوتا بره از جيب مبارك بخرند بدهند بابت ظاهرسازى بكنند چه خواهد شد . احكامات مفصلى از طهران باز شيخ محمد على گرفته فرستاده كه حضرت و الا را فورى از الموت خارج كنيد . رسيدگى به شكايات الموتى نمائيد . عصرى دوسيه را خواسته و با شاهزاده عدل الممالك تغيرات كرده كه چرا اجراى احكامات مركز را به اهمال مىگذرانيد . شما با شاهزاده دوستى داريد چنين‌وچنان . عدل الممالك اظهار كردند البته دوستى من دارم ليكن اين رسيدگيها از وظايف عدليه است نه حكومت . قدرى هم كدورت كردند .\r\nداستان زياد است . ابدا كاغذ شما را نخواند ( جهنم من چيزى جز دعا و سلام ننوشته بودم ) . كربلائى محمد على بود با من ، چه داستانى داشتيم . خلاصه با شاهزاده صلاح دانستيم كه شما سوقاتى براى حكومت بفرستيد ( كوفت هم نمىفرستم . ديگر براى من چه مانده . قزاق چه گذاشته . اينها كه دادم كافى است . ) در ضمن هم به هرزبان باشد رفع اين تكدرات را فورى بفرمائيد كه غليظ نشود با فرستادن اين احكامات و غيره . ( من چه كرده‌ام ، عنوان فدايت شوم ، عجب گناه لايغفرى شده ) . احكامات اين است : شاهزاده را فورى از الموت بخواهيد به رعيت جبر و تعدى نكند . ماندن الموت ندارد مىخواست مأمور احضار بفرستد كه ممانعت نموديم . شاهزاده عدل الممالك مظنون واقع شده .\r\nمحرمانه است . » ( پايان‌نامهء رفعت السلطان )\r\nمثل اين‌كه من دزدى كردم ، قتل نفس نموده ، فرارا الموت آمده‌ام و به اين واسطه شاهزادهء عدل الممالك هم مظنون و متهم به حمايت قاتل جانى دزدى شده . مرا به اصرار فرستادند ، تمام هستىام امسال رفته . آن هم آمده‌ام به خانهء خودم به ملك خودم . چه حق دارند مرا از خانهء خودم بدون جرم‌وتقصير و خيانت بخواهند . راست مىگويد\r\n\r\n","description":"","footnote":"","page_name":" 6123 ","page_number":257},
  {"content":"\r\n\r\nساعد الدوله را مأمور بفرستد ببرد ، نه مرا .\r\n\r\n« فدايت شوم » ، كسر شأن حاكم !\r\nاين است حال مردم ايران و با اين قبيل مردم مىخواهيم مملكت ما فرانسه و انگليس شود . مردكه براى دوتا بره و دو من عسل اين نوع اهانت مىكند . من به تمام حكام قزوين در اين مدت عنوان « فدايت شوم » مىنوشتم ، امروز « فدايت شوم » عنوان عمومى شده است آنها هم به من همين عنوان را مىنوشتند . خطائى تقصيرى نكرده‌ام . به‌هرحال تا مملكت ما اين قبيل آدمها تربيت مىكند به از اين نخواهد بود . جوابگو و شفيع هم مثل رفعت السلطان و عدل الممالك .\r\n\r\nخدايار خان حاكم قزوين\r\nيك خدايار خان احمق بىفهم بىسواد لرى كه مقام و منصب او سرتيپى سيم است ، نه مدرسه ديده نه علم نظام مىداند و نه بوى باروت به دماغش خورده البته وقتى كه حاكم قزوين شود جز اين قبيل كارها توقع ديگرى نبايد داشت . با اين احكام ، با اين رجال ، اين توقعات مردم و اينها كه در جرايد مىنويسند مزه دارد . عجب اينجاست من در شهر ، ده مكتوب به اين آدم به‌همين عنوان پيشتر نوشتم همچو اهانت و تقاضائى از من نكرد . رسيدن يك حكم اشتباهى آن شياد بدذات تغيير ماهيت داد . مثل اين‌كه من فرار كردم و براى غارت و چپاول اينجا آمده‌ام مأمور بايد فرستاد و مرا كشان‌كشان به شهر برد . خيلى حكايت است ، مردكهء بىپدر مادر آنقدر كم‌ظرف و كم‌حوصله .\r\nبارى غروب است خبرى از بالا نرسيد ، جز آن‌كه آقاجان آوه‌اى ديدن من آمده بود .\r\nگفت به قدر ده پانزده‌نفر قزاق و يك صاحب‌منصب از طالقان آمدورفت بالاروچ . بعد يك نفر طالقانى آمد . گفت به رسيدن او رئيس و تتمه اردو حركت كرد . آقاجان مىگفت از صبح شنبه تا امروز ظهر صداى شليك و تفنگ به آوه مىآمد .\r\nسه‌شنبه 20 ، سيم درجهء اسد - صبح است ، مه دارد . اين سه روز گدوك هم مه داشت و البته مه كار جنگ را دشوار كرده است . يك روزنامهء « ايران » پنجم ذيقعده ملفوف كاغذجات شهر بود كه من گمان كردم كهنه است ، امروز به تاريخ آن نظر كردم و خواندم .\r\nيك اعلانى داشت كه با توقعات خدايار خان حاكم ما كه ميل دارد به او « قربان آستان مباركت گردم » من بنويسم خيلى مغايرت دارد . هى هذا .\r\n\r\n","description":"","footnote":"","page_name":" 6124 ","page_number":258},
  {"content":"\r\n\r\n\r\nالغاى عناوين و القاب\r\n« جنگ با عادات شوم - ايرانى عادت كرده است كه بيش از لزوم صحبت كند و بيش از احترام معنوى به القاب و عناوين موهومى بپردازد . اشخاص تجددپرور كه جز به حقايق عريان معتقد نيستند از ترويج اين عناوين و القاب اظهار خستگى و تنفر كرده و ميل خود را به اسقاط اين فضولات كلامى كه اسباب تضييع وقت و در مراسلات موجب اشكالات زياد مىدارند . روزنامهء « ايران » مىخواهد صورت عملى به اين اصلاح بدهد و اين موضوع را به عموم تجددپروران پيشنهاد مىكند . هركس مايل است كه در روى پاكت به جاى آن‌همه عناوين بيهوده فقط كلمه « آقا » بنويسند به دفتر اداره آن را اطلاع دهد كه اسمشان را كه در ستون مخصوص كه در صفحه چهار روزنامهء « ايران » به تحت عنوان « الغاى عناوين » باز خواهد شد طبع نمايد . تا دوستانشان بدانند و در آتيه فقط همان كلمهء آقا در مراسلات براى ايشان بنويسند و مختصر وجهى كه پنج شاهى باشد بايد اجرت طبع بدهند . »\r\n\r\nجريدهء نوروز\r\nسابقا در باب هتك احترام و اطالهء لسان كه در جريدهء « نوروز » نسبت به سلاطين نامدار عظيم الشأن ايران شده بود شرحى نوشته شد كه رئيس الوزراى فعال كاردان كاركن ، مشار اليه را چندين روز در دار المجانين محبوس كرد . اينك در تحت عنوان جريدهء « نوروز » در روزنامهء « ايران » مدير آن يحيى ريحان شرحى نگاشته كه ذيلا درج مىشود :\r\n\r\nمقالهء يحيى ريحان\r\n« جريدهء نوروز ( سيروس - داريوش - شاه عباس - نادر شاه ) شما هرقدر بىرحم و حق‌ناشناس بوده باشيد هرگز فتوا نمىدهيد كه يك نفر بدون گناه شهيد گردد و يا يك حقيقتى به آسانى پايمال شود . ولى متأسفانه دربارهء من ظلم رواداشته مرا بدون گناه شهيد نموده‌ايد و قلب حساس شما بدون هيچ‌گونه غور و تأمل مرا فراموش و احساسات شاعرانه ، بيدار خوابيها ، فكرها و مرارتهائى كه از ايام طفوليت خود تا به حال در راه شما مردم ابراز نموده به كلى از ياد برده است . درهرحال اجازه دهيد براى كشف اين يك حقيقت صداى غمناك خود را به گوش شما رسانيده و حكميت عادلانهء اين موضوع را به وجدان پاك و قلب حق‌گذار شما واگذار نمايم .\r\n\r\n","description":"","footnote":"","page_name":" 6125 ","page_number":259},
  {"content":"\r\n\r\n\r\nمقالهء تيگران\r\nبه طوريكه همه‌كس بلافاصله اطلاع يافته ، مقالهء « غارتگران مفتخر » مندرجه در جريدهء نوروز به قلم مسيو تيگران نويسنده و سوسياليست ارمنى كه در قديم محرر جريدهء معروف « ايران نو » [ بود 
  ] و حاليه به رياست يكى از ادارات مهمهء بلدى منصوب است صادر شده بود و اكنون نوشتهء اصلى به خط مشار اليه در آرشيو اداره ضبط مىباشد ( چرا همان وقت در نياوردى ) . درج و اندراج اين مقاله بدون امضاء نويسندهء اصلى به واسطهء غفلت و بىمبالاتى بوده است كه در اين‌گونه موارد به واسطهء گرفتاريهاى فكرى و ادارى رخ مىنمايد و به علاوه اين جريدهء ادبى « نوروز » كه ستونهاى خود را آزادانه براى انتشار آثار يك عده از نويسندگان بزرگ باز نموده بود ، هرنويسنده مجاز بود عقايد و افكار خود را آزادانه براى انتشار آثار يك عده از نويسندگان بزرگ باز نموده بود . هر نويسنده مجاز بود عقايد و افكار خود را آزادانه و مستقلا به روى كاغذ آورده هرگز تصور نمىكرد كه به يك نويسندهء نامدارى مثل مسيوتيگران آنقدر از احساسات و از قوميت ايرانى ناآشنا مانده باشد ( عذر بدتر از گناه مىآورد . ) .\r\nكسانى كه بر آثار گذشتهء مدير جريدهء « نوروز » اطلاع داشته‌اند پس از مطالعهء مقاله مزبور خود براين مسئله پىبرده بودند كه اين مقاله از تراوشات يك فكر دور از محيط احساسات مىباشد . در مقابل سوءاثر اين مقاله ما در نظر داشتيم كه در شمارهء متعاقب ( دروغ مىگويد ) اولا نويسندهء آن را معرفى و ثانيا از نشر مقاله اعتذار نموده ضمنا مقالات و آثار تنقيديه و مخالف را كه حتى از قلم همقلمان رسمى ما نيز صادر گرديده بود منتشر سازيم . ولى متأسفانه توقيف جريده اين مجال را از ما منتزع نمود و حبس مدير جريده مزيد بر علت گرديد .\r\nرئيس الوزراى سياه‌كار وقت كه در دورهء شوم زمامدارى خود احترامات هيچ‌كس را از عالى و دانى مراعات نمىنمود و در راه منويات خويش مثل تمام اشخاص خودسر و سفاك همه‌چيز را لگدمال مىكرد و به هيچ‌وجه وقعى نمىگذاشت با وجود اين‌كه نويسندهء اصلى مقاله را مىشناخت معهذا مدير جريده را بر خلاف تمام نواميس ادبى محبوس نمود ( او ارمنى بود تو ايرانى چرا درج كردى ) و عجب‌تر آن‌كه در همين موقع نويسندهء اصلى مقاله را به رياست يكى از ادارات مهم بلدى منصوب [ كرد 
  ] و ضمنا از نشر لايحهء دفاعيه من ممانعت به عمل آورد . اين مسئله در نزد من باعث سوءظن و فكر و خيالات گرديد .\r\nسيد ضياء الدين محيل جادوگر حيثيات ادبى مرا مراعات نكرد ، نسبت به من اهانت نمود ، چرا . براى اين‌كه از نويسنده و شاعر جوان بىآلايشى كه در عالم معنوى بسى\r\n\r\n","description":"","footnote":"","page_name":" 6126 ","page_number":260},
  {"content":"\r\n\r\nمحترم‌تر و محبوب‌تر و با حيثيت‌تر از او بود هتك احترام نموده زندگانى ادبى او را بر باد داده باشد . ولى چه غم . روزگار و زمان همه‌وقت عدالت خود را به كار برده است و من با عزم و اراده و شوق فطرى خود به كسانى كه شاهد فردا خواهند بود نشان خواهم داد كه هيچ‌كس بدون‌گناه شهيد نخواهد شد و هيچ حقيقتى به آسانى پايمال نخواهد گرديد .\r\nبعلاوه اين سابقهء لطف و هوادارى افكار عموم ، محبوبيت و وجاهتى كه در مدت مجال خدمت آزاديخواهانهء خود و مخصوصا در مدت سه سال نشر جريدهء ملى « گل زرد » به ملت نشان داده‌ام مرا پيوسته اميدوار و بشاش نگاه مىدارد .\r\nراجع به سيد ضياء الدين هم من با تمام احساسات خودم براين وزير لعن خواهم فرستاد . صفحهء تاريخ نام اين شخص را نفرين و به استهزاء ضبط خواهد نمود ( اگر قلم دست تو و امثال تو باشد آرى ) . بعلاوه اين من خوشوقت هستم كه اين انسان و يا حيوان ديوانهء سفاك هيچ‌وقت ديگر رنگ ايران خوش آب‌وهوا را نخواهد ديد .\r\nپايان مقالهء مدير جريدهء نوروز ( يحيى ريحان )\r\nهركس ما ايرانيها را نشناسد و اين مقالات را بخواند تصور خواهد نمود كه چه مردمان پاك‌طينت منزه و مبرائى هستيم مثل فرشته .\r\n\r\nامير فيصل\r\nامير فيصل با كشتى مخصوص وارد بصره [ شد 
  ] . از آنجا با جلال و جبروت تمام به بغداد حركت كرد و با نهايت اجلال وارد آنجا گرديد . امير فيصل را در به دو امر پادشاه سوريه نمودند . بين او و فرانسه‌ها سازش نشد به حجاز و بعد به اروپا و انگليس رفت . اين است كه به سلطنت بين‌النهرين انتخاب شد . پسر ديگر سلطان حسين امير عبد اللّه در ولايت اردن كه از سوريه و فلسطين مجزا شده مستقلا امارت دارد ، پسر ديگرش وليعهد حجاز است .\r\n\r\nجرايد ، علفهاى هرزه\r\nبه واسطهء انعقاد مجلس شوراى ملى جرايد پىدرپى منتشر مىشود . مرحوم صنيع الدوله مىگفت اين جرايد حكم علفهاى هرزهء بهار را دارند كه پس از چندى به خودى خود خشك مىشوند . جرايدى كه در طهران طبع مىشود همه به يك اسلوب است . اخبار شهرى است ، تلگرافات بىسيم ، اخبار رويتر ، تلگرافات ولايات كه وزارت داخله كپيه به همه مىدهد ، اعلان خداحافظى ، عذر از ملاقات مديرمسئول ، مطبعهء فلان . يكى را آدم بخواند مثل اين است همه را خوانده . اما خير براى اغلب مردم همهء\r\n\r\n","description":"","footnote":"","page_name":" 6127 ","page_number":261},
  {"content":"\r\n\r\nآنها را به زور و اصرار مىفرستند و به‌همين ترتيب بايد آبونمان را وصول كنند . اگر توقيف نشده باشد كه ممكن نيست . « رعد قزوين » كه هيچ مطلبى جز ثناخوانى خدايار خان و اطلاع ظهور جرايد جديد نداشت رسيده بود . براى رفع بيكارى بعضى از آن درج گرديد :\r\n\r\nروزنامهء خراسان\r\n« جريدهء شريفهء خراسان منطبعهء ارض اقدس حضرت رضوى كه يكى از جرايد نامى به شمار است در تحت مديريت اديب شهير آقاى سيد محمد طباطبائى با اسلوبى مرغوب زينت‌بخش عالم مطبوعات ايران شده است . اخيرا دو شمارهء او به ادارهء ما رسيده است ( ادارهء او يك ميز و دو صندلى منحوس ، يك دوات و دو قلم در زوايهء مطبعهء قزوين كه هرموقعى حكومت يا مردم يك پولى به او بدهند يك ورق روزنامه درج و طبع مىكند . باز ادارهء مزبور در حال تعطيل است تا نظير آن پيش‌آمد روى بدهد ) . ما موفقيت مدير محترم و كاركنانش را از خداوند متعال خواستاريم . »\r\n\r\nروزنامهء بامداد روشن\r\n« جريدهء شريفه « بامداد روشن » كه يكى از جرايد ملى و آزاد به شمار است نيز در طريق آزادى ايران قلم‌فرسائى نموده چندى بود كه منتشر نمىشد ، در اين اوقات در تحت‌نظر آقاى آقا ميرزا محمد على خان و آقاى آقا ميرزا مهدى خان بامداد با اسلوبى مرغوب و وضعى مطلوب زينت‌بخش مطبوعات ايران شده است . . . »\r\n\r\nروزنامهء ميهن\r\n« جريدهء فريدهء « ميهن » كه جريده‌اى است اخلاقى ادبى كه متحمل زحمات و مشقات فوق العاده شده اين اوقات با بهترين مسلكى قدم به عالم مطبوعات گذارده ، شمارهء 67 مسلسل او كه سابقا جريدهء « آسايش » به‌جاى او نشر مىشد اكنون به اسم « ميهن » اشاعت يافته به ادارهء ما رسيده . »\r\n\r\nروزنامهء حلاج\r\n« جريدهء فريدهء « حلاج » كه يكى از جرايد علمى و ادبى سياسى به شمار است در كابينهء سابق به محاق تعطيل افتاده بود در اين اوقات مجددا سراز افق مطبوعات ايران طالع نموده است . »\r\n\r\n","description":"","footnote":"","page_name":" 6128 ","page_number":262},
  {"content":"\r\n\r\n\r\nروزنامهء گلشن\r\n« جريدهء شريفهء « گلشن » كه جزو جرايد مركز به اختناق و توقيف گرفتار شده بود در اين ايام با همان سبك و سياق متين سابق در تحت مديريت آقاى آقا مير رضوانى از افق طهران طالع شده اولين شماره از سال پنجم او به ادارهء ما رسيده » ( در ظرف پنج سال كه مىنويسد يك سال تمام چاپ و منتشر نشده تتمه را يا توقيف بوده يا پول براى كاغذ و طبع و انتشار نداشته است ) .\r\n\r\nروزنامهء بدر\r\n« طليعهء جريدهء شريفه « بدر » را در تحت مديريت آقاى ح . سبك‌پيما با كلماتى شيرين و عباراتى دل‌نشين مژدهء انتشار خود را داده يك ورقه از طليعهء فريدهء بدر به اداره ما رسيده . »\r\n\r\nروزنامهء ستاره ايران\r\n« گرامىنامهء « ستارهء ايران » با مندرجاتى قابل تقديس زينت‌بخش مطبوعات ايران گرديد و به انتظارات طرفداران خويش خاتمه داد . »\r\n\r\nروزنامه حيات جاويد\r\n« جريدهء شريفهء « حيات جاويد » كه يكى از جرايد فداكار ايران است به انتشار خود افق مطبوعات وطن عزيز ما را منور نموده است . »\r\n\r\nروزنامهء تهذيب\r\n« گرامى جريدهء شريفهء « تهذيب » كه در تحت مديريت آقاى سليمان خان خسروى كه يكى از ادباى معروف بشمارند كه تصادف با توقيف جرايد مركز نموده بود از توقيف خارج شده با اسلوبى بهتر از پيشتر شمارهء اول به ادارهء ما رسيده است . »\r\n\r\nروزنامهء نامهء بانوان\r\n« جريدهء شريفه « نامهء بانوان » منطبعهء ايران كه واسع افكار نسوان ايران است ( هنوز نسوان ايران افكار ندارند ) در تحت مديريت خانم شهناز آزاد منتشر مىشد و او هم در رديف ساير جرايد مركز به بحران توقيف مبتلا شده بود آزاد شده شمارهء ( 13 ) به ادارهء\r\n\r\n","description":"","footnote":"","page_name":" 6129 ","page_number":263},
  {"content":"\r\n\r\nما رسيده است .\r\nهريك از جرايد فوق‌الذكر كه واقعا همه خسارت ديده و تمام مصيبتهاى فوق العاده متحمل شده‌اند هريك نمرات خود را به ادارهء ما فرستاده‌اند ما موفقيت مديران محترم و همقلمان معظم خود را درخدمت به سعادت وطن‌وملت ايران از خداوند منان خواهانيم . »\r\nشمارهء اول هريك از اين جرايد خواندن دارد كه من محرومم كه چه‌چيزها از كابينهء سابق و توقيف يا حبس و خسارات خود جعل و دروغ بنويسند كه مردمان منصف مطلع حيرت نمايند .\r\n\r\nجريدهء فريدهء شريفه\r\nاين قبيل تملقات و چاپلوسى از هم نمودن در هيچ ملتى جز ايران وجود ندارد . روز به روز هم زياد مىشود . اگر فقط لفظ جريده بنويسد از او گله مىكنند . اين است لاعلاج بايد « جريدهء فريدهء شريفه » بنويسد تا مورد گله واقع نشود . يا اگر او هم در جواب اظهار تشكرى چنانچه معمول است بنمايد همين عبارات بنويسد و مايهء اعتبار او گردد . يا اگر پشت‌سر ژاندارم محترم و پشت اسم قزاق شجاع و دلير ننويسيم حقيقتا آن كاغذ را دور مىاندازند . پشت‌سر مجلس اگر مقدس و شيد اللّه اركانه ننويسيم كافر مىشويم . قديم هم براى پادشاهها و صدور و رجال كه اين‌همه القاب مىنوشتند همين حال را داشته . به اين جهت است كه خدايار خان پاكت مرا دور انداخته كه چرا « فدايت شوم » نوشته‌ام .\r\n\r\nپنج‌هزارى مژده\r\nيازده و نيم صبح است ، كاغذ ميرزا اسحق رسيد كه به حمد اللّه قزاق شجاع فاتح شد .\r\nكاروانسرا ، مران ، ورجان و حوالى آن به تصرف قزاق درآمد و اشرار فرار نمودند . يك پنج‌هزارى زرد هم مژده داديم .\r\n\r\nحكومت محمدآقا خان شيخلسكى\r\nچهارشنبه 21 چهارم اسد - ديشب كاغذ تقى خان رسيد كه روز يكشنبه بعداز ظهر كاروانسرا گرفته شد . اردو از گرمارود تا مران اقامت دارد . محمد رحيم خان احضار به شهر شد . محمدآقا خان معروف به « شاخ لسكى » « 1 » رئيس از شهر آمد و به پيچ‌بن رفت .\r\n\r\n\r\n","description":"","footnote":"\r\n( 1 ) - بعدها نام او را شيخلسكى آورده است و براين‌صورت درست است .\r\n","page_name":" 6130 ","page_number":264},
  {"content":"\r\n\r\nشجاعت را شهباز و على اكبر كردند . فعلا در تهيهء سيورسات هستيم . پست زوارك رفته چند روز ديگر ممكن [ است 
  ] تشريف بياوريد .\r\nرحيم خان روىهم‌رفته شخص نالايقى بود و تمام صفات و اخلاقى كه نبايد در وجود يك رئيس و سردارى جمع باشد در اين آدم جمع بود . اين آخر هم بچه خوشگلى داشت مريض شده بود ديگر آن جزئى حواسش هم رفته بود . محمدآقا خان را همه‌كس مىشناسد . آدمى است خيلى بلندبالا ، بسيار كلفت ، صورت بسيار بزرگ كريهى دارد .\r\nدماغ بسياربسيار بزرگ و طورى در صورت او پهن و ماليده شده كه دو سمت صورت را گرفته و سوراخهاى آن به زحمت ديده مىشود . مجدر و چشم بسيار ريز كوچك ، به اين واسطه بقدرى بدشكل و بدصورت است كه تصور مىكنم لنگه نداشته باشد . در عوض يك عيال روسى يا گرجى دارد كه با ماه برابرى مىكند و به اصطلاح عوام ماه به او مىگويد تو درنيا كه من درآمدم . سابقا هم رئيس آترياد اردبيل بود .\r\n\r\nجنگ قزاق در گدوك\r\nعيسى زواركى از جنگ اين قسم روايت كرد . از سمت دينه‌رود قزاقى كه از طالقان آمده بود از زوارك ، سراج محله ، گرمارود ، ايواتر قزاقهاى مقيم الموت با دويست نفر از رعاياى همين دهات و ساير دهات بالا ، شب شنبه حركت كردند . روز يكشنبه از چند سمت با توپ و تفنگ حمله بردند تا مقارن ظهر . از آن‌طرف هم شليك مىشد . بعد مه همه‌جا را گرفت و صداى تفنگ از آن‌طرف ساكت شد . دو سه‌ساعت مه بود بعد رفت .\r\nاينها مجددا شليك توپ‌وتفنگ نمودند با كمال شدت . اما از آن‌طرف جوابى نمىآمد .\r\nاما جرئت نزديك‌شدن نمىكردند مبادا مكرى باشد . بالاخره قدم‌قدم نزديك شدند و هى فشنگ حرام كردند تا رسيدند به كاروانسرا و ديدند كسى نيست . ديگر اين دفعه ايست نكرده تا مران رفتند و يكى دو خانه هم در مران خراب نمودند . ما هم تمام آذوقه و فشنگ بارمان بود . يك عده هم همراه آنها و بلديت و راهنمائى و كمك مىكرديم . نفرى يك تومان رفتن انعام دادند . به شهباز گفتند درجهء وكيلى دادند . نايب حسن خان با ژاندارم همراه بود و خيلى شجاعت كرد . گفتند رئيسى كه از شهر آمده با رئيس سابق خيلى دعوا كرد . به او گفته است آب‌وهواى بالاروچ خوب بود و ميل نداشتى حركت كنى . حالا هم زود بود بيرون آمدى . خيلى بدگوئى نموده بود ، او را به شهر فرستاد . گفتند صاحب‌منصبان و قزاقها گفته بودند همين‌جا تيربارانش كنيد . مىگفت يك‌نفر الموتى بالا نيست كه ده مرتبه شلاق نخورده باشد . پرسيدم تو چند دفعه خوردى . گفت حساب ندارد . عيسى بالاكارى نداشت گفتم برود شهر . شب را مشغول تحرير بودم .\r\n\r\n","description":"","footnote":"","page_name":" 6131 ","page_number":265},
  {"content":"\r\n\r\n\r\nنامه‌نويسى - اعتراض به رفتار حكومت\r\nكاغذى به حاجى افخم الدوله نوشتم . رقعهء رفعت السلطان و كاغذ امير موثق را جوف آن . به آقاى رئيس الوزرا ارائه داده كه حكومت قزوين به‌جاى اين‌همه خدمت و ضرر و خسارت چگونه جايزه مىدهد . شرحى به امير موثق نوشتم . در ضمن گله از حكومت كه چنين‌وچنان در مجلس حكومتى اهانت از من نموده است . ايضا شرحى به آقاى حاج سيد حسين مجتهد نوشتم كه اين مرد كه اگر ديوانه شده چه حق دارد به من اين قسم رفتار كند . رفعت السلطان چه تقصيرى نموده كه مكتوب مرا سر او پرتاب كند . اگر من عارض هم دارم مثل آدم بنويسد . خودم يا وكيل من حاضر مىشود جواب مىدهد . كسى چه حق دارد مرا از خانهء خودم بخواهد . شما كه از ملعنت و شيطنت شيخ محمد على خوب استحضار داريد . لازم است مرحمت فرموده حكومت را ملاقات [ كنيد 
  ] و آنچه لازم است بفرمائيد تا تميز بين مردم را بدهد . همين قسم به شاهزاده عدل الممالك و خود رفعت السلطان كه سراسيمه نشويد . دنيا آنقدر شلوغ نيست و من آنقدر بىكس نيستم . من قاچاق نبودم ، ساعد الدوله نبودم . من به اصرار و خواهش رئيس كل اردو امير موثق و اجازه و ابرام خود حكومت آمدم . حالا چه شده . خير نه عسل مىدهم ، نه پنير ، نه بره .\r\nهرچه از دستش برمىآيد كوتاهى نكند . حضور من هم هروقت لازم شد شما دو كلمه بنويسيد خواهم آمد .\r\nامروز صبح زود عيسى به شهر رفت ، خداوند همان‌قسم كه مرا از شر منوچهر خان حفظ كرد از شر اين ديوانه‌تر از او هم حفظ فرمايد . مجددا پاكت آقاى حاج سيد حسين را باز نموده آن تكه روزنامه كه در باب ترك عناوين نوشته بود جوفش گذاشتم و حاشيهء آن نوشتم مردم چه مىگويند و خدايار خان چه .\r\n\r\nبردن بولشويك\r\nعصر ميرزا اسحق آمد گفت قرب سى و دو سه‌نفر بولشويك [ را 
  ] به شهر بردند ، دو نفر ژاندارم چند نفر كرمانشاهانى ، تتمه گيلك و ترك بودند . ندانستم كه اتراك ايرانى بودند يا قفقازى . خودشان گفتند تسليم شديم . مستحفظين گفتند دستگير شدند . چند نفر صاحب‌منصب قزاق از قبيل سلطان و نايب از شهر آمد . ناهار شترخان بودند . اينها از منجيل مىآمدند . گفتند آنجا خبرى نيست ، سكونت دارد . بسيار بد از [ محمد 
  ] رحيم خان گفتند كه بىجهت آنقدر مماطله نموده به دولت و رعيت ضرر وارد آورد .\r\n\r\n","description":"","footnote":"","page_name":" 6132 ","page_number":266},
  {"content":"\r\n\r\n\r\nمسؤوليت محمد رحيم خان\r\nمحمد رحيم خان پس از آن‌كه كاروانسرا را گرفت نمىبايست يك دسته قزاق را تنها در گدوك بگذارد و خودش بالاروچ مشغول هواخورى شود . بعد هم كه كاروانسرا را از دست دادند بقدرى اهميت به اين مسئله داد كه حدوحصر ندارد . عقب‌نشينى كردهى كمك خواست . درحالىكه خبر رسيد ساعد الدوله و جمعيت آنها به واسطهء فشار از آن سمت رفتند . يك‌نفر عثمانى پدرسوخته و سى چهل نفر بيشتر باقى نيست . باز حمله نياورد . اين مطالب را يك‌نفر مفتش كه آمد معلوم نمود . صاحب‌منصبان جزو هم نوشتند . اسباب مسئوليت او شد .\r\n\r\nنامهء امير اسعد\r\nپنجشنبه 29 ذيقعدة الحرام ، دوازدهم اسد ، چهارم اوت 1921 - روز اعلان جنگ انگليس به آلمان 1914 پنجشنبه گذشته 22 . در جولادك صبح كه برخاستم كاغذ امير اسعد رسيد كه ناهار را منتظر شما هستم ، البته تشريف بياوريد . بسيار هم در كاغذ خود مهربانى نموده بود كه من از آن پيش‌آمد براى شما هنوز متأسف هستم . اين خانهء من متعلق به خودتان است . اينجا توقف كنيد . من شرط مىكنم اطاق شما را جدا كنم كه به كار خود هم برسيد ، چه‌وچه بسيار تعارفات . سه ساعت به ظهر مانده سوار شدم . ميرزا اسحق ، محمد على خان ، وكيل قزاق و اسمعيل همراه بودند . آب هنوز راه نمىدهد ، از پل دو كمران رفتيم . ظهر من آنجا رسيدم . قضاوقدر باز ما را به يك‌جاى جمع نمود كه سه سال بود همهء اين اساس و ترتيب از بين رفته بود . پس از روبوسى و شكرگزارى از سلامتى همديگر به اطاق دوم رفته نشستيم ، چاى صرف شد . اجازه گرفت كه كاغذجات طهران را تمام كند قاصد برود . من هم وقت را غنيمت شمرده عريضه به حضرت و الا عرض نمودم .\r\n\r\nرفتن امير اسعد پيش محمد رحيم خان\r\nكاغذى از محمد رحيم خان رسيد كه من در بادشت منتظر ملاقات شما هستم .\r\nامير اسعد مردد شد . بالاخره گفت اگر نروم خواهد گفت روز منصوبى تا بالاروچ به احضار من مىآمد ، روز معزولى تا بادشت نمىآيد . پيغام داد خواهم آمد . غلامرضا خان سرتيپ همراه اوست . قريب شصت هفتاد نفر هم اشكورى ، تنكابونى و غريبه از كرد ، قزوينى و ترك . پس از صرف ناهار من استراحت كردم و او رفت . اما هوا مه داشت و\r\n\r\n","description":"","footnote":"","page_name":" 6133 ","page_number":267},
  {"content":"\r\n\r\nنسيم مىآمد . غروب مراجعت كرد . گفت فقط مرا براى اين خواسته بود كه آه‌وناله كند و بالاخره يك قاطر از من بگيرد كه من هم قاطر كهر آبدارى خودم را دادم سوار شد و رفت . كار ديگرى نبود .\r\n\r\nامير اسعد و قضيهء حبس\r\nهواى معلم كلايه گرمتر است . جلوى عمارت زمين مسطحى بود فرش انداخته نشستيم . من خوردخورد صحبت را به ايام حبس كشيدم . چند مرتبه سجدهء شكر به‌جاى آورد كه زنده است و رودبار است . خدم و حشم ملك و مال دارد و اگر ساعد الدوله و سايرين هم طرد شوند غصه‌اش تمام است . بعد مقدارى سردار سپه و شاه را دعا كرد كه جان همه ما را خريدند و الا اينك مدتها بود كه زير خاك بودند .\r\n\r\nوضع حبس رجال در دورهء سيد ضياء\r\nسه روز پس از حبس سپهسالار و سايرين او را به حبس قزاقخانه بردند . تا زمانى كه همه را مجيديهء عين الدوله بردند با وثوق السلطنه ( وزير جنگ كابينهء اخير مشير الدوله ) ، حاجى امين الضرب ، ممتاز الملك ، برادر سعد الدوله و حشمت الدوله در يك اطاق بودند . معلوم است اخلاقها سازش نداشت و به هركدام به دو تلخ‌تر از حبس گذشته بود .\r\nدر مجيديه و مبارك‌آباد بنابر خواهش خودشان جدا شده ، امير اسعد با سهام الدوله و منتصر الدوله ( على سرباز ملى ) يك اطاق بودند و بهتر گذشته بود . خصوصا جان محمد خان پسر مرحوم علاء الدوله رئيس مستحفظين بود و بسيار خوش‌رفتارى مىكرد .\r\nشام‌وناهار از خود امير بود . به واسطهء بخشش زياد افراد قزاق هم با ايشان احترامات مىكردند و مىگذاشتند كسى بيايد و برود . از مجيديه نزديك ظهر بدون مقدمه حكم حركت به سمت مبارك‌آباد داده مىشود . همگى را در آن گرما پياده تا آنجا مىبرند . دو شب هم آدمها را ممانعت مىكنند . اين حكم باعث واهمهء همگى مىشود و قطع اميد از حيات مىكنند . غذا هم همان آبگوشت و نان قزاقى بود . پس از دو روز باز خدمه را اجازه مىدهند و رفع تشويش مىشود . فقط در مجيديه آن هم به پول امير اسعد حمام را داير مىكنند و حمام مىروند . مىگفت اغلب محبوسين فتنه مىكردند . سپهسالار دايم با سعد الدوله جنگ داشت ، همين قسم ديگران . مفتن پسرهاى فرمانفرما بودند ، با حشمت الدوله و وثوق السلطنه كه دايم فتنه مىكردند . قوام الدوله مصلح بود و هروقت سپهسالار با سعد الدوله دعوا مىكردند او اصلاح مىداد و ميانجى مىشد . از مبارك‌آباد آوردند باغ سپهسالار نزديك عشرت‌آباد . فرمانفرما و پسرهايش در فرمانيه ( رستم‌آباد\r\n\r\n","description":"","footnote":"","page_name":" 6134 ","page_number":268},
  {"content":"\r\n\r\nشمران ) ، عين الدوله با قوام السلطنه هم در خود عشرت‌آباد . جهانشاه خان در باغ ديگر .\r\n\r\nمقاصد سيد ضياء\r\nدر اينجا چون اطاق كم بود همه مخلوط بودند . اينجا ما را براى اين آوردند كه سيد ضياء با ارامنه و بعضى ترورهاى مسلمان معاهده نموده بود كه شب بريزند و تمام ما را بكشند . از آنجا بروند فرح‌آباد شاه را بگيرند و به فوريت حركت بدهند . وليعهد رئيس جمهور يا شاه شده سيد ضياء ديكتاتور و صاحب‌اختيار كل ، تا بعد كار وليعهد تمام شود و به كلى عنان و اختيار و هرچه اسم آن باشد با خود سيد شود . آوردن محبوسين به اينجا براى نزديك‌بودن به شهر و فرح‌آباد بود كه بعد راه اسباب تأخير كار نشود .\r\n\r\nكميتهء آهن كميتهء آتش شد\r\nخداى محبوسين و شاه و ايران بلند بود . همان‌شب كه مىبايست اين واقعه صورت بگييرد خود سيد را تبعيد نمودند و تفصيل آن اين است كه از روز ورود قزاق به طهران بين شاه و رضا خان صميميتى واقع شد كه رضا خان باطنا مطالب را به شاه عرض مىكرد و مخفى نمىداشت . « كميتهء آهن » كه اين هنگامه را برپا داشت عضو زيادى داشت .\r\nكوچك و مختصر كردند و اسمش را « كميتهء آتش » گذاشتند . وليعهد و عضد السلطنه و سيد و رضا خان و اپيكيان و چند نفر ديگر از خواص داخل بودند . « كميتهء آتش » تصميم كرد كه آن قضيه را صورت بدهد .\r\n\r\nطرز گرفتن استعفانامه از سيد ضياء\r\nرضا خان سردار سپه از همان‌جا كه بيرون آمد رفت يك‌سر به فرح‌آباد و شاه را آگاه نمود . شاه هم كه هفته‌اى بود با سيد سرسنگين بود و سيد هم گاهى ناخوش مىشد و تمارض مىكرد ، گاهى به هيئت وزرا مىآمد موقع را غنيمت شمرده فرمود مىشود استعفاى او را گرفت . سردار عرض مىكند چرا نمىشود . مىفرمايند نخواهد داد .\r\nچنانچه چندروزه نداده . سردار عرض مىكند امر بفرمائيد من خواهم گرفت . شاه مىفرمايند برويد و بگيريد . سردار فورا شهر آمده و به حكم موزر استعفاى سيد را مىگيرد و او را حركت مىدهد . در حبس ما خبر تمارض سيد را داشتيم . صاحب‌اختيار و شهاب الدوله پيغام نموده بودند كه حكايت چيست . اما تصور به اين زودى را نداشتيم .\r\n\r\n","description":"","footnote":"","page_name":" 6135 ","page_number":269},
  {"content":"\r\n\r\nپىدرپى براى ما مژده آوردند تا يك روز بعد مشار الملك وزير دربار از طرف شاه آمد از همه احوالپرسى كرد و مژدهء استخلاص را داد و خودش رفت .\r\n\r\nاستخلاص محبوسين\r\nعصر چند اتومبيل از فرح‌آباد آوردند و يك صورت كه اين اشخاص به حضور بروند .\r\nباز سر نطق حضور شاه بين سپهسالار و سعد الدوله منازعه شد . سعد الدوله ميل داشت خودش نطق كند . عموم عين الدوله را انتخاب نموده بودند . سوار اتومبيلها شده به سمت فرح‌آباد . در عمارت دربار پياده شديم . قوام السلطنه كه رئيس الوزرا بود نشسته بود .\r\nتعارفات و صحبت شروع شد . بعد قوام السلطنه را شاه خواست رفت . بعد از ربع ساعتى همه را احضار نمودند .\r\n\r\nمحبوسين در حضور شاه\r\nرفتيم در باغ سمت شرقى باغ چادر زده بودند و شاه در چادر بود ، رفتيم توى چادر .\r\nشاه ايستاده بود ، وليعهد پشت‌سر شاه [ بود . از 
  ] بشره و چشم و دماغش هويدا بود كه شرمگين است و به مقصود خود نرسيده است . رئيس الوزرا نزديك شاه ايستاده بود . ما محبوسين هم به طور نيم‌دايره ايستاديم . سردار سپه و جمعى از صاحب‌منصبان دربارى پشت‌سرما . پس از تعظيمهاى مفصل و اندكى سكوت شاه فرمودند از اين پيش‌آمد كمال افسوس را دارم . نمىبايست اين قسم بشود ، ليكن شد . باز كمى سكوت فرمودند و گفتند به يك اندازه هم لازم بود شما متنبه شويد ، ترك نفاق كنيد ، دست‌به‌دست هم داده امورات مملكت را مرتب و منظم كنيد . اين‌جا شاه چند مرتبه « در حقيقت ، در حقيقت » گفت و نتوانست تتمهء آن را بفرمايد .\r\n\r\nنطق شيخ المحبوسين ( عين الدوله )\r\nعين الدوله ( شيخ المحبوسين ) شروع به عرض جواب كرد . نژاد منوچهر و ريش‌سفيد به جسارت عرض جواب بازمىدارد . ما هميشه نوكر و خدمتگزار بوديم و اگر بند از بندمان جدا كنند دست از وظيفهء شاه‌پرستى خود برنمىداريم ، با دست به سمت ما اشاره كرد و گفت اجداد همين استخوانهاى پوسيده به شمشير خود مملكت ايران را نگاهدارى و به سلاطين خود جانفشانى كردند . ملاحظهء تواريخ بفرمائيد كه چند قرن است خدمت مىكنند . بله تصديق داريم . فرمايش قبلهء عالم را كه ما بد كرديم . اگر بد نكرده بوديم گرفتار ظلم‌وستم يك همچو قدّارى نمىشديم كه اگرنه مرحمت\r\n\r\n","description":"","footnote":"","page_name":" 6136 ","page_number":270},
  {"content":"\r\n\r\nاعليحضرت و خدمتگزارى حقيقى سردار سپه شامل نمىشد اين استخوانهاى پوسيده از بين رفته بودند . خيلى عرض كرد و دعا به شاه نموده باز از سردار سپه شكرگزارى كرد .\r\n\r\nصحبت فرمانفرما حضور شاه\r\nسپهسالار كمى حرف زد . فرمانفرما چيزى گفت كه آخرش شرحى از حسن انتخاب قوام السلطنه بود . باز عين الدوله به زبان آمد . عرض كرد قبلهء عالم ديگر از ماها كارى ساخته نيست پير شديم و قابل خدمت نمىباشيم . رئيس الوزرا قابل و كارى و سن او [ مناسب 
  ] براى خدمت است . البته هرچه در همراهى از ما برآيد كوتاهى نمىكنيم . حسن انتخاب اعليحضرت قابل تقديس و تقدير است . انشاء اللّه طورى خدمت مىكند كه نظاير گذشته كه يك نفر جريده نگار باعث اين‌همه آشوب بشود به ميان نيايد . ما استحقاق داشتيم نمىشود كتمان كرد . اين مصيبت براى ما لازم بود و بد هم نشد . شاه مجددا فرمود به يك اندازه لازم بود تا دست‌به‌دست هم داده كار كنيد . عين الدوله گفت ما همه در اين آب‌وخاك شريك هستيم ، چطور كمك و همراهى نكنيم . باز تعريفى از سردار سپه كرد و شاه فرمود آرى سردار سپه به گردن سلطنت حق دارد . حق بزرگى دارد ما كمال رضايت را داريم .\r\n\r\nعين الدوله پاى شاه را بوسيد\r\nعين الدوله جلو رفت و عرض كرد محض تكميل زيارت اجازه مرحمت كنيد پاى مبارك را ببوسم و به زمين افتاد . چندين مرتبه پاى شاه را بوسيد . سروصورت خود را به پاى شاه ماليد كه چشمهاى همه آب افتاد . نزديك بود كه هاىهاى گريه كنند . مجلس تمام شد بيرون آمديم و از آنجا به مجلس رفتيم . شاه هم فرمود البته برويد . اما آنجا شرب اليهود بود . خر صاحبش را نمىشناخت .\r\n\r\nنقل قول حرفهاى شاه\r\nروزى كه براى آمدن اينجا خدمت شاه براى مرخصى رفتم فرمودند سعد الدوله پيغام داده كه شاه اين بلا را به سرما آورد . عجب مرد ابلهى است . من چرا آوردم ، تمام اختيار را اين ولد الزنا از من سلب نموده بود . من چرا راضى مىشوم پاى مرا ببرند . اينها پاى من ، دست من بودند . آن ولد الزناى ناسيد باعث اين كار شد . بعد به من فرمود شما را براى چه حبس كردند . عرض كردم نمىدانم . گفتند براى پول . و الّا چاكر نه كارى كرده بودم و\r\n\r\n","description":"","footnote":"","page_name":" 6137 ","page_number":271},
  {"content":"\r\n\r\nنه مصدر شغل و رياستى بودم . فرمودند دادى . عرض كردم خير . در حبس بودم ، پول نداشتم و كسى هم بالاى چاكر نداد . مجددا فرمودند من مخصوصا شما و چند نفر را گفتم مرخص كند و نكرد . ولدالزنا سلب اختيار از من به كلى نموده بود . مرخص شدم .\r\nوزير دربار ناهار مرا نگاه داشت . آنجا خيلى صحبت شد . وزير دربار گفت تا امروز محقق شده است كه چهارصد و شصت هزار تومان سيد ضياء پول برداشته و برات بانك گرفته است .\r\nاين مطالب را من دانه‌دانه از او كسب و خلاصهء آن را در اينجا درج نمودم .\r\n\r\nسردار كبير\r\nخيلى از سردار كبير بد گفت كه ما حبس بوديم همه‌روز با منتظم الملك مشغول عيش بودند . خانم مىآوردند سازوآواز داشتند . تمام فتنهء تنكابون زير سر اوست . آنقدر كجوريها را تحريك كرد تا آن املاك را سپهسالار به او داد ، آنجا ساكت شد . اينك مشغول فتنهء تنكابون است . او و منتظم الملك و امير انتصار ساعد الممالك همه با ساعد الدوله هستند ، زيرا جوان است و احمق ديوانه . از فوايد اين املاك هم خبر ندارد .\r\nدورش جمع شوند ، آقا دم او ببندند ، مشغول دعوا شود ، جنگ شود ، هرچه هست ببرند بخورند . مثل اين‌كه سه سال است تمام فوايد اين املاك به كيسهء آنها رفته و خرج‌تراشى شده . كشتىكشتى ساعد الممالك برنج حمل استرآباد كرده و اسلحه و هرچه خواسته آورده . اين املاك همه بخشيده و مصالحه به من است . هيچ در اين سه سال به من عايد نشده است .\r\n\r\nشكايت امير اسعد از فرزند\r\nاز پسرهايش بد گفت . اكرم الملك طهران بود يك‌دفعه نزد من در محبس نيامد . حتى يك نفر به احوال‌پرسى من نفرستاد . محض امتحان به او پيغام دادم پول ندارم صد تا پنج هزارى برايم بفرست ، جواب مرا نداد . باز سالار يك‌دفعه نزدم آمد . نفرين كرد . ناله كرد .\r\nفحش داد . عاق كرد ، چه‌وچه . اما دم‌به‌دم به شاه دعا مىكرد و سجدهء شكر به جا مىآورد .\r\n\r\nخواب امير اسعد\r\nگفت چند شب قبل خواب ديدم جمعى دور من جمع هستند نماز مىكنم :\r\nساعد الممالك ، مسعود الملك ، اكرم الملك . خيليها يك گوشه به حال تضرع و خضوع\r\n\r\n","description":"","footnote":"","page_name":" 6138 ","page_number":272},
  {"content":"\r\n\r\nنشسته متوجه من هستند . من به آنها ملامت نمودم ، بد گفتم . يكى از آن ميان گفت مدتى بود آب مجراى خودش را گم كرده بود سربالا مىرفت ، حاليه به مجراى طبيعى افتاد .\r\nمن بيدار شدم و مشغول شكرگزارى شدم . ( پايان نقل قولهاى امير اسعد )\r\n\r\nترياك‌كشى امير اسعد\r\nيك‌ساعت بعد از نصف شب شام خورده شد و استراحت كرديم . روز جمعه امير اسعد سابقا صبحهاى زود برمىخاست امروز درست نيم ساعت به ظهر مانده بلند شد . سابقا شب زودتر مىخوابيد ، ديشب مدتى هم پس از من بازنشسته بود . ترياكى ترياكى نيست ، اما استعمال مىكند . من هم بوى ترياك ديشب شنيدم ، هم از خلال در اطاق كه اندكى بازمانده بود وافور و منقل آتش را ديدم . سابقا گاهى مىكشيد حاليه گويا همه‌روزه يك جزئى بكشد .\r\n\r\nترياك جاى مشروب\r\nسيد ضياء به واسطهء قدغن مسكرات خيلى از مردم را ترياكى كرد . اواسط الناس كه هيچ مسكر به دست نياوردند همه ترياك‌كش شدند . اين كابينه هم همه احكام او را نسخ يا كم كرد و تغيير داد ، جز منع و قدغن مسكر كه خجالت كشيد نسخ كند .\r\n\r\nنقل قولهاى آبدارباشى\r\nامير اسعد كه خواب بود من رفيق قديم خود حاجى آبدارباشى او را صدا زدم و مشغول صحبت شدم ، زيرا من البدوالى الختم در نزد امير اسعد و رفقاى حبس او بود .\r\nخيلى حرف زده شد . خيلى من او را استنطاق كردم اما آنچه نوشتنى است مىنويسم :\r\n\r\nسفارش كريم آقا خان و سردار سپه در مورد محبوسين\r\nمىگفت در قزاقخانه رئيس آترياد عراق كريم آقا نامى بود . خيلى سفارش به مستحفظين مىكرد كه خوش‌رفتارى كنند . خود سردار سپه هم من مىديدم كه سفارشات مىكرد . يك شب ساعت دونيم از شب رفته آمدند عين الدوله و فرمانفرما و پسرهاى او را با سپهسالار ببرند قصر قاجار ، من در راه‌پله ايستاده بودم عين الدوله پايش به‌شدت درد مىكرد ، پنجاه پله بود گريه مىكرد ، ناله مىكرد و به زير مىآمد . فرمانفرما نسبت به پسرها متغير شد و فحش داد .\r\n\r\n","description":"","footnote":"","page_name":" 6139 ","page_number":273},
  {"content":"\r\n\r\n\r\nفحاشى سپهسالار\r\nسپهسالار به همه فحش مىداد و مىگفت ما عمر خودمان را به خوبى و خوشى سر كرديم . قرمساقها ما را بكشيد . ديوثها ما را بكشيد . به آن مادر قحبه بگوئيد ما را خلاص كند . حتى به قزاقها بد گفت كه اين قزاق و قزاقخانه را من برپا كردم ، من نگاه داشتم . اينها را بردند و همه تصور كرديم بردند بكشند . در مجيديه اول كه همه نوكرها را جواب كردند خيلى به آقا و نوكر بد گذشت . ليكن پس از دو روز باز اجازه دادند .\r\n\r\nجان محمد خان\r\nجان محمد خان مهربان بود . نايب او مهربان و نيك‌فطرت بود . اما يك سلطانى داشت كه سيد هم بود شمر حقيقى . واقعا اگر حكم مىشد به دست خودش همه را سر مىبريد . دايم انتظار همين حكم را هم داشت . متصل به ما فحش مىداد . نان مىبرديم وسط نان انگشت مىكرد . پلو مىبرديم دست خودش را وسط قاپ پلو مىكرد . زير مجموعه ، روى آن‌همه را تفتيش مىكرد . بهانه مىگرفت ، كتك مىزد .\r\n\r\nحرف يمين الملك و سهام الدوله\r\nيك روز آمدند سهام الدوله ، حاجى يمين الملك ( او مىگفت آن سيد پيرمرد ) ، قوام الدوله ، امين الضرب را بردند و حبس تاريك كنند پول بگيرند . يمين الملك كه بلند شد گفت به جدم رسول اللّه ( ص ) نه نان مىخورم نه آب ، نه پول [ مىدهم 
  ] تا هلاك شوم . سهام الدوله گفت به جدت رسول اللّه نان هم مىخورم ، آب هم مىخورم ، پول هم ندارم كه بدهم ( دوكرور پول دارد ) . بردند . يمين الملك دو روز و دو شب هيچ نخورد .\r\nكف كرد ، غش كرد مثل ميت افتاد ، حالا بميرد يك ساعت بميرد . سلطان سراسيمه شد .\r\nاين طرف آن‌طرف مىدويد . طبيب مىخواست ، تلفن مىكرد ، مثل برج زهرمار [ بود 
  ] .\r\nنوكر حاجى يمين الملك توى سرش مىزد ، آقاآقا مىگفت ، گريه مىكرد . من هم به حال سيد پيرمرد ، هم به حال نوكرش دلم سوخت . رفتم نزديك بنا كردم به نوكرش كه دوست هم شده بوديم دلدارى دادن .\r\n\r\nصدمات زندان\r\nگرم حرف بودم سلطان رسيد . از آن اوقات‌تلخى كه داشت مرا با نوكر يمين الملك تميز نداد . قبضهء شوسكه را دودستى چنان به پهلوى من فرو كرد كه از حال رفتم ( حاجى\r\n\r\n","description":"","footnote":"","page_name":" 6140 ","page_number":274},
  {"content":"\r\n\r\nجثه‌اش ضعيف است ) و بنا كردم به خون قى كردن . مرا بردند يك گوشه و از بس‌كه امير اسعد به اين قزاقها انعام داده بود همه مهربانى مىكردند دور من جمع شدند . هريك مداوا كردند تا دو روز افتاده بودم و بعد تا چندى هروقت سرفه مىكردم خون از گلويم مىآمد . سلطان حال مرا اين قسم ديد عذر خواست كه من عوضى گرفتم .\r\n\r\nنجات يمين الملك و تحمل فرمانفرما\r\nخبر حاجى يمين الملك را به سردار سپه دادند و همين مطلب باعث نجات چهار نفرى از حبس تاريك شد . فرمانفرما را خيلىسخت گرفتند . اطاق بىفرش كثيف بردند .\r\nغذا آبگوشت شور ، نان شور دادند . جلو كشيد گفت من چندين سال سربازى كردم . به اين غذاها عادت دارم . روزگار جوانى مرا به خاطر مىآورد . اما به آنها بگوئيد اگر دو پسرم را پيش چشمم بكشيد يك پول نمىدهم .\r\nخبر استخلاص كه رسيد اينها از شوق غذا نمىخوردند و هركدام فكر مال و اموال خود افتاده بودند و بعضى از صدمات خود مىگفتند . در سر اين حرفها بين همديگر مشاجره و نزاع مىشد .\r\n\r\nدندانهاى طلاى قوام السلطنه\r\nقوام السلطنه گفت اين حرفها چه ثمر دارد . بگذاريد من براى شما حكايتى بگويم تا رفع دلتنگى شما بشود و بدانيد به شما قزاقها كارى نكردند جز مهربانى و انسانيت . من چند سال بود فرمانفرماى خراسان بودم و در حقيقت سلطنت داشتم . ژاندارم آنجا را من گرفتم ، من ترتيب دادم و چقدر به آنها خوبى كردم . متصل سر شام ، سر ناهار و توى مطبخ آنها مىرفتم . از لباس ، از كفش ، از منزل و از هرچيز آنها سركشى كرده نهايت توجه را به عمل مىآوردم ، مثل اولاد خودم . حكم شد مرا دستگير و حبس كردند . روبه‌روى چشم من لباسهاى عيال و كلفتهاى مرا برداشتند ، طلاآلات و زروزيور عيالات مرا مىگرفتند . صندوقهاى مرا باز كرده تقسيم مىكردند . اسباب آبدارخانه و اطاقهاى مرا مىبردند ، چه‌وچه . هزار از اين قبيل كار . من گاهى گريه مىكردم ، گاه خنده . قضا را يك دفعه كه خندهء مفصل كردم دندانهاى من خوب پيدا شد . يك‌نفر از ژاندارم نظرش به چند دندان طلاى من افتاد و چنان با قنداق تفنگ پشت گردن من زد كه همه دندانها به زمين افتاد . رفت‌وبرداشت . در مقابل چشم من شكست و آن چند دندان طلا را بيرون آورد در جيب خود گذاشت . من ماندم بىدندان و نتوانستم ديگر غذا بخورم . اين بحث را كه او تمام كرد همه شكر كردند و ساكت شدند ، دعوا و نزاع تمام شد . انتهاى فرمايشات حاجى . ( پايان نقل‌قولهاى آبدارباشى )\r\n\r\n","description":"","footnote":"","page_name":" 6141 ","page_number":275},
  {"content":"\r\n\r\n\r\nخبر از سيالان\r\nيك‌نفر خوشكچالى آمد با كاغذ شيخ موسى . نوشته بود از پست گدوك سيالان خبر دادند كه ساعد الدوله بولشويكها را خلع‌سلاح نموده و كاغذ به رئيس اردو نوشته و با خوانين تنكابون دو هزار آمدند . قاطرچى منتظم الملك هم گفته بود قاطرهاى مرا گرفته بودند و مىبردند . بعد در شهسوار صداى تير و تفنگ برخاست شلوغ شد . من قاطرها را برداشته فرار كردم .\r\n\r\nنقشه كشيدن امير اسعد\r\nيكشنبه 25 - صبح پياده‌اى از خوشكچال آمد كه شيخ نور الدين آمد به كلايه . گفت كه آقاى امير اسعد بيايند بادشت او را ملاقات كرده بروم شهر . جواب پيغام شد كه پاى امير درد مىكند بيائيد معلم كلايه . سر ناهار بوديم كاپيتان هارويدسن با حسن خان نايب و نايب سعيد خان آمدند ، پس از صرف ناهار در اطاق ديگر نشستيم و صحبتها شد ، يعنى اينها مأمورند بروند انبو و تمام ژاندارم آن نواحى را برداشته از راه كون لول به سمت دو هزار و تنكابون بروند كه در حقيقت جناح چپ واقع شوند . حسن خان غلط كرد نقشهء راه را از امير اسعد پرسيد كه سه‌ساعت تمام امير اسعد مداد در دست گرفته نقشه كشيد و حرف زد . بالاخره حسن خان پا شد و فرار كرد و آخر نقشه تمام نشد . چند ساعت هم به هارويدسن شكايت از تعديات ساعد الممالك و شيخ نور الدين و غيره‌غيره كرد . فصل به فصل ، دم‌به‌دم هم مىگفت هفده هزار خروار برنج من سه سال است رفته ، ببينيد چه شده كى برده چرا برده . . . « 1 »\r\n\r\nنقشهء انگليسى\r\nيكى از نقشه‌هاى انگليسها را هارويدسن داشت كه از قزوين تا خرم‌آباد و اشكور و سيار ستاق بود . من خيلى نگاه كردم چندان كامل نبود . اما باز خوب بود . مقياس آن هريك اينچ چهار ميل است . الموت را بهتر كشيده بود . ارتفاع گدوك سلمبار 11200 فوت ، زوارك 6610 فوت ، گدوك كون لول 10000 فوت معين نموده بود . درياى خزر 85 فوت مرتفع‌تر از سطح درياى سياه است . فقط ارتفاع همين چندجا معين بود .\r\n\r\n\r\n","description":"","footnote":"\r\n( 1 ) - نقطه‌چين در اصل است .\r\n","page_name":" 6142 ","page_number":276},
  {"content":"\r\n\r\n\r\nعوايد امير اسعد\r\nامير اسعد براى اثبات هفده هزار خروار برنج خورجين خود را خواست . كيفى از آن بيرون آورد ، كتابچه از ميان كيف و قلم به قلم به هارويدسن نشان مىداد . او هم فقط بله بله گفته سرى تكان مىداد . زيرا سواد فارسى نداشت ، خط رقومى نمىدانست . من هم گوشه‌اى نشسته تماشا مىكردم و با مداد صورت مىگرفتم . سواى كجور منافع املاكى كه در تنكابون ، كلارستاق ، سيارستاق و اشكور سپهسالار داشت و بخشيده به امير اسعد :\r\nبرنج پانزده هزار خروار ( خروار ولايتى چهل من تبريز ) ، روغن سه هزار و يكصد و هشتاد من ولايتى ( هرمن ولايتى تنكابون سه‌من تبريز است ) ، نقد ده هزار تومان . املاك از خريدى خود اميراسعد : برنج دو هزار و پانصد خروار ، نقد دو هزار تومان ، روغن پانصد من ولايتى . آسايش باشد ، امنيت باشد سرسبيل شاه نقاره‌خانه بساز . سالهاى گذشته خروارى هفت تومان الى ده تومان بلكه دوازده تومان برنج آنها فروش مىرفت ، حاليه از پنج تومان اضافه نمىشود . روغن يك من چهار تومان مقاطعهء گالشهاست .\r\nشوخى نيست خيلى منافع است و حق دارد امير اسعد ، هرقدر غصه بخورد و هرقدر تلاش كند ، با اين مكنت و با اين‌همه برنج و روغن . برنج الساعه مىخرد و روغن چارك چارك به قيمت گزاف و سه سال است همه اين مال هباء منثورا شده . هيچ معلوم نيست كى برده به چه مصرف رسيده . اين است كه تا امنيت و نظام در مملكت نباشد فقير كه فقير است ، دارا هم فقير . قسم مىخورد امير اسعد كه پول هم كسى به من قرض نمىدهد .\r\nفقط گذران من از دهات رودبار و ساويج‌بلاغ كه آتانك و غيره باشد شده است .\r\n\r\nورود كلنل حبيب اللّه خان\r\nپنج روز است كلنل حبيب اللّه خان رئيس رژيمان ششم ژاندارمرى باغ شاه با صدنفر ژاندارم سواره و صدنفر پياده از راه طالقان وارد الموت [ شده 
  ] و يك‌سر به فرونت پيچ بن رفته . من جويا شدم معلوم شد رياست اين فرونت با اوست ، شيخلسكى هم تابع اوست .\r\n\r\nتفصيل جنگ كاروانسرا\r\nشب شد يك نصف بطرى هم امير عرق ذخيره داشت مشغول شدند و الحمد للّه امير اسعد رفت اطاق ديگر و من مجال كردم تفصيل جنگ كاروانسرا را از حسن خان پرسيدم .\r\n\r\n","description":"","footnote":"","page_name":" 6143 ","page_number":277},
  {"content":"\r\n\r\nدر آغوش گرفتند . شيخلسكى « 1 » قزاقها را ناز و نوازش داد . در كاروانسرا هم آنچه گوشت ، روغن ، برنج بود الموتيها غارت كردند . خون در سنگرها بسيار ريخته بود . بعد هم چهار نعش از زير خاك پيدا شد . من گفتم چه وقت كشته شده بودند . گفت همان روز .\r\nگفتم به آن زودى در آن گيرودار دفن نموده بودند . گفت آرى ( در زوارك از نوروز جوياى مقتول و مجروح شدم . گفت فقط در يك سنگر نرگس قدرى خون من ديدم . ندانستم مال آدم بود يا حيوان . پنج روز هم آنجا بودم ابدا نعش بيرون نيامد ) . حسن خان كتمان نمىكرد كه قزاقها دلير و شجاع‌اند . از صاحب‌منصب ميترايوز خيلى تعريف كرد كه بقدرى آرام و صبور و رشيد بود كه به وصف نمىآمد و نيز از صاحب‌منصب توپ مورچانه‌كش خيلى تعريف كرد . اما مىگفت گلوله‌ها كهنه [ بود 
  ] مال چهل سال قبل ، با باروت دوددار كه هيچ به درد نمىخورد . راست مىگويد اين توپها اطريشى و مال چهل سال قبل است . البته گلوله‌ها مانده نم كشيده و فاسد شده است . اين را ننوشتم كه گفت ميترايوز آنها پس از شليك چندين تير معيوب شد و ديگر صدايش نيامد . گويا سوزنش شكست . هارويدسن گفت دستهء زنگولان ( جناح چپ ) يك‌نفر وكيل ژاندارم بود ، توپ مسلسل را صاحب‌منصب آن جلو نمىآورد . وكيل فورا با مداد خود حكمى نوشت كه ميترايوز را جلو خط زنجير بياور . تخلف‌كننده درجه‌اش گرفته مىشود . آن‌وقت به‌جاى اسم خودش نام مرا امضاء نمود . حكم رسيد توپ را فورا به جلو حركت دادند . حسن خان گفت اين يك وكيلى است كه در تمام جنگهاى بروجرد بوده و علم جنگ را بلد است . حسن خان گفت بيست و دو يا بيست و سه توپ ما انداختيم . بازمىگفت كه اگر ما آن‌طرف و به‌جاى خصم بوديم تا يكصدنفر كشتار نمىكرديم ممكن نبود مواقع خود را از دست داده فرار كنيم . زيرا آنها برما مسلط ، حمله با ما و دفاع از آنها بود .\r\nمحمود كلانى كه همراه اينها بود مىگفت اگر چهل نفر اوانكى و گرمارودى نبود هرگز اينها نمىتوانستند اسپرخانى برسند ، يا توپ را ببرند . هنر را آنها كردند و متصل دويدند .\r\nچقدر آب آوردند ، چه براى خوراك ، چه براى آب‌انبار توپ مسلسل . محمود مىگفت فقط چهار تير كوه‌شكن ( الموتيها اسم گذاشته‌اند ) انداختند و ما خيلى نزديك شديم .\r\nيك دسته هم در كار تسليم شدن بودند كه مه صاحب‌مرده كاروانسرا و سنگرهاى آنها را گرفت و مثل شب تاريك كرد و زود فرار كردند اگر مه نيامده بود تمامى دستگير مىشدند .\r\nنوروز زواركى كه با جناح چپ حركت نموده بود با سى چهل نفر زواركى جيرين\r\n\r\n\r\n","description":"","footnote":"\r\n( 1 ) - نام اين شخص را اغلب شخلسكى آورده است .\r\n","page_name":" 6144 ","page_number":278},
  {"content":"\r\n\r\nروز شنبه 18 - گفت من با هفت‌نفر قزاق و محمود كلانى براى تفتيش موقع دشمن پياده به سمت پيچ‌بن حركت كردم ( در آن موقع رئيس [ محمد 
  ] رحيم خان بود و نايب رئيس هارويدسن ) . تا محل اسپرخانى با دوربين درست معلوم كردم كه سنگرهاى آنها در بالاى كاروانسرا است . شب وارد گرمارود شدم . يك دسته قزاق و چند ژاندارم با چهل نفر الموتى از زوارك به بوكو رفته بود . دستهء ديگر كه جناح راست باشد از ايواتر با شهبازبيك كه همان كوه نرگس را بگيرند . من هم نصف شب با يك توپ كوهستانى هفت سانتيمترى و يك توپ مسلسل ، و روى هم شصت‌نفر قزاق سى چهل نفر الموتى حركت كرديم . رياست اين دسته با من بود . از چوره بالا رفتيم بعد دست چپ به سمت اسپرخانى كه برابر بلكه بلندتر از كاروانسراست . تا آنجا كه قاطر توپ را مىبرد برديم .\r\nبعد الموتيها توپ را حمل كردند . جاى آن را درست نشانه كرديم پر كرديم . محل شصت تير را هم درست كرديم و منتظر ساعت چهار از نصف شب گذشته شديم . نان ، آب ، فشنگ همه‌چيز هم‌دوش الموتيها داده بوديم . ده دقيقه به چهار مانده ( سفيده صبح ) توپ جناح چپ از مورچانه‌كش صدا كرد . فورا ما هم جواب داديم كه بناى شليك از سنگرهاى خصم شد . اما به ما نمىخورد . از بالا از پائين مىگذشت . ما پياده را حكم حركت داديم . كندى كردند كه من از ده تير خودم سه تير براى يكى از آنها خالى كردم .\r\nمتعاقب شليك من صاحب‌منصب قزاق هم رولور خود را كشيد كه قزاق به جست‌وخيز آمد و به يك حمله مقدارى جلو رفته در يك سنگرى كه قبلا درست شده بود رسيديم .\r\nاينجا يك گلولهء طرف به سنگ خورده تكه سنگ به صورت قزاق و خون افتاد . خواستند سنگر را خالى كنند ما مجال نداده شصت‌تير را آنجا برديم . چيزى نكشيد آن‌طرف ساكت شدند و يكى دست بلند كرد . ما گفتيم گلن‌گدنهاى تفنگها را بياوريد امانيد .\r\nنياوردند و چند تير شليك كردند ( من گفتم آنقدر نزديك بوديد گفت بله هشتصد مترى ) .\r\nاينجا رحيم خان و هارويدسن و شخلسكى رئيس جديد رسيدند ( هارويدسن گفت از پشت‌سر يك‌نفر به ما شليك مىكرد . نگاه كرديم اردنانس حسن خان بود كه به يك دست تفنگ ، با دست ديگر دستهء جلوى اسب را گرفته بود . فرياد كرديم ساكت شد . بعد معلوم شد خواب بوده بيدار شده و گمان نموده است ما دشمن هستيم . خوب بود جديد بود و تيراندازى نمىدانست و الا كار ما صورت گرفته بود . ) مه آمد . آنها در مه واقع شدند ما در روشنائى . مقدارى هم اين وقت شليك كردند . بعد ساكت شدند . مه عقب رفت معلوم شد همه فرار كردند و دستهء كوه نرگس كه رسيده بود بناى شليك را به سمت آنها گذاشت . بعد آنها هم ساكت شدند ما فرستاديم كه دستهء زنگولان هم بيايد . رفتيم كاروانسرا . من قدرى عرق همراه داشتم به سلامتى هم خورديم . بعد دوستان همديگر را\r\n\r\n","description":"","footnote":"","page_name":" 6145 ","page_number":279},
  {"content":"\r\n\r\nدهى ، سراج محله‌اى ، سيلكانى كه بلد امانك و زنگولان و بوكو هستند ( اينها مراتع سليكان و زوارك خريدارى و ملكى ماست . هرتكه‌اش ميان رعايا اسمى دارد .\r\nمورچانه‌كش هم جزو آنهاست ) . رئيس اين دسته محمد خان سلطان بود . مىگفت سفيده حركت [ كرديم 
  ] . تا هرقسم بود توپ كوه‌شكن را مورچانه‌كش رسانديم و يك تير براى چال كوت كه جاى مرتفع و برابرى با سنگرهاى بولشويكها مىكرد انداختيم كه ببينيم آنجا آدم در سنگر هست يا نه . جواب نيامد ( الموتيها خوب جنگى شده [ اند 
  ] و اصطلاحات و فرامين را ياد گرفته‌اند ) . فورا خط زنجير رو به آنجا با قدم دو حركت كرده ما چند نفر جلو و چند نفر عقب تتمه پيش توپ بوديم . رسيديم سر چاله كوت و داخل سنگر آمادهء آنها شديم . فورا به سمت ما شليك شد و ما هم شليك كرديم . ليكن گلولهء آنها پرت‌وپلا مىرفت . معلوم نبود براى كجا مىاندازند . طولى نكشيد ساكت شدند و بعد آدم آمد به ما اطلاع داد كه بيائيد . فقط چهار تير توپ از طرف ما خالى شد ، اما شصت‌تير زياد خالى كردند . حسن خان مىگفت از چهار پس از نصف شب الى چهار بعدازظهر جنگ يا به عقيدهء من مانور طول كشيد . همه‌جا در ايران ، كار را بلد و كمك اهالى محل بايد بكند . به‌خدا قسم اگر همراهى صميمانهء الموتى و تحريض و تشويق من نبود اينها نمىتوانستند به اين خوبى از عهده برآيند .\r\nعلت اين‌كه در جنگ كوچك خان و بسى جنگهاى ديگر پيشرفت حاصل نمىشد فقط براى مخالفت محلى بود . اينها نقشهء صحيح ندارند ، راه را بلد نمىباشند ، كوه‌روى ندارند . محلى كمك و همراهى كرد نتيجه حاصل مىشود ، نكرد ندرت واقع شود كه غلبه كنند . بارى حسن خان بلد اينجاست ، رشيد است ، متهور است . هارويدسن درجهء سلطانى هم براى او خواسته و به من مىگفت ندهند من درجهء خودم را مىدهم و يقين است مىدهند . براى ساير ژاندارمها هم درجه خواسته يا خودش داده . همين قسم در اين دو دفعه براى قزاقها خيلى درجه خواسته‌اند ، چه براى صاحب‌منصب ، چه براى تابين .\r\n\r\nتعداد درجه‌دارها\r\nدر مملكت ما زودزود درجات بالا مىرود . در دو حمله و تصرف كاروانسرا دور نيست شصت هفتاد بلكه صد درجه داده شود كه خودش در سال مبلغها براى دولت تمام مىشود . در يك باطاليان قزوين گفتند هفت‌نفر آچودان ( وكيل راست ) بايد باشد .\r\nنقل نمودند سى و هفت‌نفر موجود و قريب سىوهفت نفر در شرف موجوديت هستند .\r\nبه‌جاى چهارتا سلطان ده‌تا سلطان است . در يك ديويزيون قزاق ما هشت‌نفر سردار\r\n\r\n","description":"","footnote":"","page_name":" 6146 ","page_number":280},
  {"content":"\r\n\r\nهست ، ميرپنج ، امير تومان ، سرتيپ الى ماشاء اللّه چند دور تسبيح .\r\n\r\nهمه‌كاره\r\nبارى من در رشادت و تهور حسن خان شك‌وشبهه ندارم . اما تصور مىكردم در مدرسهء نظام ژاندارمرى يا نظميه درس خوانده و تعليم يافته . خودش گفت من در مدرسهء فلاحت كه مديرش مسيو داشر بود درس خوانده‌ام . براى ما ايرانيها فرق نمىكند از مدرسهء فلاحت نظامى و از مدرسهء نظام فلاح بيرون بيائيم . ما هرعلمى را در هرمدرسه باشيم فراخواهيم گرفت . چنانچه مىبينيد هريك همه كاره‌ايم . گاهى نظامى ، گاهى پلتيكى ، گاهى وزير ، گاهى حاكم ، گاهى امين ماليه ، گاهى رئيس اوقاف ، گاهى رئيس پست و تلگراف . عجب‌تر آنكه خواه مدرسه ديده و رفته باشيم خواه نرفته باشيم . حسن خان همان در مدرسهء فلاحت علم نظام را هم ياد گرفته از هجوم سلولها ، از قشون‌كشى ملخها ، سن ، مورچه به مزارع فلاحين و غيره و غيره .\r\n\r\nهارويدسن\r\nبارى من خواستم اصل‌ونسب و شغل هارويدسن غول بيابانى را بفهمم . گفتم مسيو را مىدانم اهل سوئد هستند ، ليكن نمىدانم از كدام شهر [ است 
  ] و چه وقت ايران آمده ، چه درجه داشتند . گفت شهر من ( ايستاد ) شهر كوچكى در جنوب سوئد كنار درياست .\r\nده سال است ايران آمده‌ام . بعد آهى كشيد گفت درجه نداشتم ، جزو سوارنظام بودم .\r\nپرسيدم شما را كنترات كردند آوردند . آه طولانى كشيد گفت نه خودم آمدم . در علم و هنر او بس‌كه با اين سرعت ترفيع مناصب و درجات مملكت ما هنوز سلطان ژاندارمرى است . پيداست كه فعله بوده و برحسب قانون نظام مملكتى اجبارا جزو قشون شده ، دستهاى خشن و انگشتان كلفت بدشكلى دارد . دهانش تو و فرورفته ، گونه‌ها بيرون آمده ، چشم بسيار ريز كه همه گواهى مىدهند همان فعله و نعل‌بند بوده است . بعد از شام باز سردرد دل امير اسعد باز شد و بقدرى هفده هزار خروار برنج و سه هزار من ولايتى روغن گفت كه همه چرتى شديم و يكىيكى به قرارگاه خود رفتيم . من و آقاى هارويدسن در يك اطاق استراحت كرديم . پشه خيلى داشت . من پشه‌بند داشتم . به هارويدسن تكليف كرديم گفت مرا پشه اذيت نمىكند . مرا در كاشان يك شب هشت مرتبه عقرب زد تأثيرى نكرد ، جز آن‌كه كمى ورم كردم . در كازرون فارس باز چند مرتبه مرا عقرب زد هيچ معلوم نشد . هارويدسن مىگفت من شبى دو سه بطرى عرق مىخورم و مست نمىشوم . چندين روز است شهر آدم فرستاده‌ام و نيامده . نمىدانم نيايد چه كنم .\r\n\r\n","description":"","footnote":"","page_name":" 6147 ","page_number":281},
  {"content":"\r\n\r\n\r\nشيخ نور الدين رئيس كميتهء انقلاب سرخ ايران\r\nبرويم سر مجلس سيم و داستان جناب شيخ نور الدين و رئيس كميتهء انقلاب سرخ ايران و آزادكنندهء تنكابون ، سلمه اللّه تعالى . نيم ساعت به ظهر يوم دوشنبه مانده بود امير اسعد خواب بود ، پايش هم درد گرفته نقرس عود نموده بود . گفتند شيخ نور الدين آمد بيايد به اطاق شما يا نه . من كه شيفتهء ملاقات او و تحصيل اخبار بودم جواب گفتم بله بله البته صد البته تشريف بياورند . جناب آقا وارد شدند . سلام عليك جلوس كردند .\r\nشيخ تنومند است ، بلندبالا با سيماى خوب . ريش محرابى داشت كه موى سفيد آن غلبه بر سياه داشت . عباى مشكى ، قباى مشكى ، شلوار مشكى . شايد عزادار بود و الا در اين هواى گرم لباس مشكى مناسبت نداشت . اين را هم نمىتوانيم گفت كه شيخ از آن ملاهاى احمق است كه فرق لباس گرما و سرما را ندهد . به‌هرحال اول يادآورى كرد كه شش هفت سال قبل كه از دست سردار اقتدار و روسها با اكرم الملك فرار كرديم .\r\nحضرت و الا التفات فرموده گرمارود براى ما اسب و قاطرسوارى فرستاديد و در قلعه خدمت رسيديم . يك روز پس از نوروز بود . بعد هم با همان مالهاى خودتان ما را با دشت روانه كرديد . گفتم به خوبى يادم هست و جنابعالى را هم خوب مىشناسم . هيچ محتاج يادآورى و اظهار تشكر نبود .\r\n\r\nغليان بىدود\r\nگفت براى من يك غليان بياوريد كه از بىغليانى مرده‌ام . آوردند خيلى زود ، اما هى پك زد و دود نداد . سرش را فوت كرد باز نشد . آبش را كم و زياد كرد باز دود نداد . نى را گرفت فوت تويش كرد باز « قلاج » زد نشد . آتشها را زيرورو كرد باز دود نداد . بالاخره ملتفت ميانه شد گفت واى ميانه ترك دارد ، اگرچه تقصير سر غليان هم هست . من گفتم جناب شيخ غليان متروك شده قهوه‌چى و پيشخدمت كه غليان‌كش نباشد از اين بهتر نمىشود . رفتند غليان كوزه آوردند و يك استكان چاى خورد و كشيد سردماغ آمد . اما نوكرهاى امير اسعد چنان خيره‌خيره زيرچشمى به او نگاه مىكردند كه به وصف نمىآيد .\r\n\r\nورود امير اسعد\r\nهنوز سر آن صحبتها درنيامده بود كه در باز شد . امير اسعد لنگان‌لنگان يك چماق بسيار بزرگ كلفتى در دست ، يك حوله بزرگى هم به پاى خود پيچيده وارد شد ( براى آن\r\n\r\n","description":"","footnote":"","page_name":" 6148 ","page_number":282},
  {"content":"\r\n\r\nكه گفته بود با دشت نمىتوانم بيايم يك‌قدرى تعمد كرده بود و الا آنقدرها پايش درد نمىكرد ) . نيم ساعت تعارفات اين دونفر كه چشم نداشتند همديگر را ببينند طول كشيد .\r\nاينك مفاد آنچه را باز من تا بعد از شام از او شنيده و به حافظهء بد خودم سپردم شرح مىدهم . من از دست اين كاغذ كتاب جانم به لب رسيد . براى هركلمه دو مرتبه بايد قلم بكشم خصوصا دست به آن‌مكان خورده باشد كه فورا چرب مىشود . امشب باد شديد هم سركرده آن هم مزيد علت شده كه متصل ورق كتاب را اين‌رو آن‌رو مىكند ، پس بماند براى صبح . از كاغذ كه خلاصى نيست شايد باد ساكت شود .\r\nامشب شب شنبه غرّهء ذيقعده « 1 » پدر اردو كه در پيچ بن و گدوك است از اين بادومه و ترشح باران در خواهد آمد . يا قرار به آن سمت مىكنند يا به اين سمت .\r\n\r\nعقرب‌زدگى\r\nپس از نوشتن اين كلمات بلافاصله شام آوردند صرف شد . من از اطاق بيرون رفتم .\r\nدم ايوان كه به باغ على محمد نگاه مىكند آفتابه را برداشته كه دهان خودم را بشويم دندان مصنوعى را روى زمين گذاشته بودم به مجرد آن‌كه دست دراز كردم بردارم و هنوز انگشتم به دندان نرسيده بود مثل نوك سوزن چيزى به انگشت بنصر من فرورفت و آتش گرفت . فرياد كردم چراغ آوردند تفحص كردند چيزى ديده نشد . حدس زده شد كه بايد عقرب بوده باشد . كم‌كم سوزش و درد شدت كرد تمام انگشتان و دست تا كتف درد گرفت . دور من از زن‌ومرد جمع شدند ، نه عقرب پيدا شد كه كشتهء او را بگذارند ، نه امانياك بود ، نه عرق و الكل . سيد موسى زواركى [ را كه 
  ] دم مىدهد ، مار مىگيرد ، آوردند .\r\nاورادى خواند ، معالجاتى كرد ساكت نشد و دقيقه‌به‌دقيقه برشدت وجع و الم خود مىافزود . گويا خداوند خواست دروغ هارويدسن را به من معلوم كند . اما او شايد سه بطر عرق را خورده بود كه من يك گيلاس هم ننوشيده بودم . به هرجهت تا طلوع فجر آرام و قرار تاب‌وتوان مرا برد و نه مىتوانستم بخوابم ، نه بنشينم ، نه دراز بكشم . بالاخره مادر على محمد آنقدر گرديد تا شيشهء روغن عقرب كه سالهاى قبل تهيه نموده بود پيدا كرد كه خشك شده بود . مجددا داخل آن روغن نمودند بهم زدند و ماليدند بهتر نشد . چه تفصيل بدهم هشت ساعت تمام اين سوزش و درد به شدت هرچه تمامتر باقى بود . بعد از هشت ساعت رو به تخفيف نهاد . كمى خواب كردم بيدار شدم . جمعى از رعايا ديدن آمده بودند ، جمعى هم براى مطالبات و جرمها كه رحيم خان از رعيت بدبخت گرفته به\r\n\r\n\r\n","description":"","footnote":"\r\n( 1 ) - در اصل ذيحجه ، اشتباه از نويسنده است . ( مسعود سالور )\r\n","page_name":" 6149 ","page_number":283},
  {"content":"\r\n\r\nشكايت به زحمت همه را راه انداختم .\r\nملا شعبان و تقى و ملا ذوالفقار وركى اردو رفتند كه در اين مطالب با رئيس مذاكره نمايند . اردو هم چنانچه حدس زده بودم نتوانسته با اين سرما و بادپيچ بن بماند و به سمت سلمبار و مران حركت نموده است . درست تا ديشب دو ساعت به نصف شب مانده بيست و چهار ساعت تمام دستم حركت نداشت و از آن به بعد به حال طبيعى عودت كرد . تا امروز مرا عقرب نگزيده بود و اين دفعهء اول بود ، آن هم براى خاطر ثبوت دروغ هارويدسن .\r\n\r\nداستان شيخ نور الدين - بصير ديوان\r\nبرويم سر داستان . شيخ نور الدين مىگفت در 25 جوزا خبر عقب‌نشينى قزاق رسيد .\r\nبصير ديوان مرا احضار كرد . من گفتم قوه دارى بمان ، ما هم هستيم . گفت فقط دويست قزاق دارم تا كمك و مهمات به من برسد خيلى وقت لازم است . من عقب‌نشينى مىكنم و رفت . مرا آن سمت خواستند رفتم نزد ساعد الدوله كه يك منزل از احسان اللّه خان هميشه جلو بود . صحبت زياد شد . ساعد الدوله شكايت زياد كرد كه مرا بىگناه تبعيد كردند ، بدون آن‌كه يك شاهى كسى به من بدهد . گرسنه ماندم و مىخواستند همان قسم بدون مؤونه مرا هندوستان در اين گرما روانه دارند . اين بود فرار كردم ( من جويا شدم نگفت چطور و از كدام راه . گفت به تفصيل نه . همين‌قدر مىدانم از راه پشت‌كوه آمده آنجا اسب و پول دادند . در حوالى كرمانشاه ژاندارمها به گمان يكى از آدمهاى صارم الدوله او را گرفته لخت نمودند و بعد رها كردند و با مشقت خودى رشت رساند ) . مملكت را بايد نظم داد . دولت بايد جمهورى شود ، چه‌وچه از اين مقوله صحبتها . احسان اللّه خان هم رسيد .\r\n\r\nرئيس كميتهء انقلاب\r\nمرا نزد بصير ديوان پيغام دادند كه نرود و اطاعت كند ، با او همه قسم همراهى مىشود . من رفتم و بصير ديوان را در عباس‌آباد ملاقات كردم . او قبول نكرد و گفت هرگز چنين كارى نمىكنم . صبح او رفت من مراجعت كردم به شهسوار . به من تكليف كردند رئيس كميتهء انقلاب شوم . من گفتم كار من نيست . قبول نكردند . بعد گفتم امشب مهلت بدهيد گفتند ضرر ندارد . اما مهرهاى كميته را به من دادند ( من جويا شدم همراه هست نشان بدهيد . گفت دادم به ساعد الدوله و سپردم نگاه دارد ) . من ديدم باز من رئيس باشم بهتر به درد مردم مىخورم تا يك‌نفر بيگانهء شرور بدكردار . اين بود قبول نمودم و صبح\r\n\r\n","description":"","footnote":"","page_name":" 6150 ","page_number":284},
  {"content":"\r\n\r\nدر كميته كه عمارت طومانيانس بود جلوس كردم .\r\n\r\nاحسان اللّه خان در تعاقب بصير ديوان\r\nاحسان اللّه خان به تعاقب بصير ديوان رفت . ما شهسوار مانديم . ساعد الدوله فرماندهء كل بود . اعانه خبر كردند . برنجها را آوردند . ساعد الدوله سه مرتبه با من خلوت كرد اما هردو از هم ملاحظه كرده باطن خود را بروز نداديم . دفعهء چهارم لب دريا بود . گفت خوب است بىپرده حرف بزنيم . گفتم خيلىخوب است شما بىپرده حرف بزنيد تا من جواب بگويم . گفتگو بسيار شد ( ديگر آن صحبتها را نگفت . ليكن معلوم بود تمام عدم رضايت از آن مرام بوده است ) . به او گفتم اولين كار اين است كه شما ده بيست نفر از اهالى ولايت را زيردست توپچيها بگذاريد كه انداختن توپ مسلسل را ياد بگيرند و بعد تا ممكن است اسلحه و مهمات بگيريد ، تا موقع آن برسد .\r\n\r\nسفارش سپهسالار\r\nصمد خان را هم قزوين فرستاديم به توسط امير انتصار با امير موثق صحبت بدارد .\r\nرفت‌وآمد . امير موثق شرحى به من و شرحى به ساعد الدوله نوشته بود . مرا به شهر احضار نموده بود . در اين بين قاصد طهران آمد . سپهسالار خيلى نصيحت نوشته بود كه پدر هفتاد سالهء خودت را بيش از اين بدنام مكن ، رسوا مكن . به حال من رحم كن ، چه و چه . خيلى آه‌وناله و تملقات . بعد هم كاغذى از سفير روس فرستاده بود . او هم شرحى نوشته بود كه با معاهده اين كارها مخالفت دارد . رضايت نداريم كه به اسم ما بعضى اقدامات سوء بشود . باز هم از سپهسالار كاغذ مىرسيد كه تمام نصيحت و ناله بود .\r\n\r\nآمدن صد روس\r\nفردا بيست نفر ساعد الدوله فرستاد كه مشق توپ كند و براى كاروانسرا اسلحهء زياد خواست . گفتند توپچى خودمان داريم و مقدار اسلحهء هرفرونت را مىدانيم . زيادى داده نمىشود . جواب داديم اينجا جنگل است ، كوه است توپچيهاى شما نمىتوانند از عهده برآيند . اينها را بايد ياد داد كه به درد اين محلها مىخورند . گفتم آنها كى بودند ، اگرچه مىدانستم . گفت روسها . من گفتم مگر روس هم بود . گفت بله‌بله . پس چه‌خيال مىكنيد .\r\nچيز كوچكى بود به قدر يكصد نفر روس بود ، همه صاحب‌منصب با اعتبارنامهء معتبر .\r\nتوپخانه و ذخاير و مريض‌خانه همه دست آنها بود . من كنجكاو شدم و گفتم بفرمائيد اينها رسما آمده بودند . على الظاهر خير ، باطنا بله . چنانچه كشتى مىآمد مهمات مىداد .\r\n\r\n","description":"","footnote":"","page_name":" 6151 ","page_number":285},
  {"content":"\r\n\r\nشكر ، قند ، چايى ، مىداد . برنج مىبرد . اما توپ نمىانداخت و كمك به خشكى نمىكرد كه خلاف عهدنامه است .\r\n\r\nهمراهان روسها\r\nمن پرسيدم اعتبارنامه از كه بود . گفت از كى كاكو فرماندهء كل قواى روس در ايران كه در انزلى به اين‌روسها كه سمت رياست داشت . فكرى كرد اين دو اسم را برد :\r\nبرجنسكى و موكولى اف . گفت قريب بيست‌نفر زن هم همراه اينها بود . چند نفر مال مريض‌خانه بودند ، تتمه زنهاى صاحب‌منصبان . حتى چندين نفر آنها بلكه بيشتر لباس مردانه پوشيده و موزر حمايل داشتند . آن دو نفر يكى صاحب‌منصب كل نظامى بود ، ديگرى صاحب‌منصب پلتيكى و كشورى . همه‌چيز همراه آورده بودند ، حتى دستگاه چاپ كه تصور مىكنم آن را نبرده باشند ، زيرا سنگين بود و بسيار مال لازم داشت . اگر در دريا نينداخته باشند خيلىخوب بود .\r\n\r\nدو توپ\r\nبارى باز گفتيم مطلب را تمام كن و گفت خبر شكست كاروانسرا رسيد . مجددا مقدارى اسلحه و مهمات گرفتيم و خود ساعد الدوله براى آن‌كه كار ما تمام نشده بود و مبادا مظنون واقع شويم حركت كرد و كاروانسرا فتح شد . يقين كردند . ما خالصامخلصا همراه هستيم و فقط از اين خيال ما ساعد الممالك هم آگاه بود . در اين بين دو توپ بزرگ كه هركدام با لوازماتش را سى قاطر حمل مىكرد با كشتى وارد كردند . متصل احسان اللّه خان مهمات و اين توپ را مىخواست و ما طفره مىزديم . بهانهء كمى مال را مىآورديم . بالاخره يكى از توپها را فرستاديم اما دير رسيده بود . موقع رسيد ، يعنى ولايتى را جمع كرديم .\r\n\r\nبراى آزادى ايران\r\nآنها هم كه با احسان اللّه خان بودند كم‌كم به يك بهانه نوشتيم آمدند . من در خانهء خودم بودم . ساعد الدوله ترتيبات را داده بود . نوشت من رفتم . تا رسيدم شيپور كشيدند همه جمع شدند . همه را فرستاديم در باغ و عمارت شهسوار . اعلان شد روسها خلع سلاح شده بروند . قدرى هم شليك شد . روسها مقاومت نكردند . چند نفر نزد ما فرستادند . اينها گفتند ما چرا برويم . گفته شد لازم نداريم . گفتند كار ما تمام نشده . گفتيم نشده باشد . گفتند ما براى آزادى ايران آمده‌ايم . گفتيم ايران را خود ايرانى آزاد مىكند .\r\n\r\n","description":"","footnote":"","page_name":" 6152 ","page_number":286},
  {"content":"\r\n\r\n\r\nاينجا ايران است\r\nساعد الدوله گفت من فرمانده كلّم . حكم مىكنم برويد . چون روز قبل يك نفر روس تازه آمده بود و حكمى از كى كاكو داشت به خط قرمز كه تمام اختيارات را به او برگذار نموده بود ساعد الدوله با او نزاع لفظى كرد . بعد گفت اينجا ايران است رياست با روس نيست كه حكم‌فرمائى كند . بعد به اينها گفتيم چون بر خلاف عهد و ميثاق فرماندهء شما رئيس ديگرى فرستاده ما هم شما را خارج مىكنيم . خواهىنخواهى راضى شدند . همه را خلع‌سلاح كرديم و گفتيم برويد . مال خواستند . گفتيم مىبينيد نيست . بالاخره دوتا مال به آن دونفر رئيس داديم و به فوريت همه را روانه كرديم . پاى پياده زن‌ومرد رفتند جز خانمهاى مريض‌خانه .\r\n\r\nپول\r\nفورا رفتيم سر ذخاير . من پرسيدم پول چقدر بود و چه شد . گفت پول كجا بود . اگر پول بود كه خوب بود . ليكن در بين صحبتها يادش رفت و گفت از آن پنج هزاريها و من يقين كردم پول هم بوده همه را بلع نموده‌اند .\r\n\r\nنامهء احسان اللّه خان\r\nروسها رفتند و ما گفتيم همهء اين مهمات و اسلحه و توپ بزرگ [ و 
  ] كوچك ، تمام قند و شكر ، چاى همه‌همه مال ما شد . به سر فرصت مىبريم و به احسان اللّه خان هم شبيخون مىزنيم . زيرا عدهء او زياد بود و روز نمىشد جنگ كرد . هندوانه پاره كرده با ساعد الدوله مىخورديم كه يك كاغذ به دست ما دادند . باز كرديم احسان اللّه خان نوشته بود رفيق ساعد الدوله ما عقب‌نشينى كرديم و الساعه در عباس‌آباد هستيم . خيلى زود با عدهء خود و توپ بيائيد . چرت ما پاره شد و خيالات باطل . زيرا ما گمان بلكه يقين داشتيم كه او در كلاردشت و مشغول جنگ است و ما سر فرصت و وقت زياد تمام اين مهمات و ذخائر و توپ را حمل ييلاقات سخت دو هزار مىكنيم . آن‌وقت به سروقت احسان اللّه مىرويم ( بعد در ضمن صحبت گفت ما خيال نداشتيم با احسان اللّه خان جنگ يا او را دستگير كنيم ) .\r\n\r\nرعيت شهسوار\r\nما فورا هرچه مال حاضر بود بار كرديم . هرچه آدم بود دوشش مهمات گذاشتيم .\r\n\r\n","description":"","footnote":"","page_name":" 6153 ","page_number":287},
  {"content":"\r\n\r\nبدبختانه صداى تير و تفنگ باعث شد كه رعيت شهسوار همه پراكنده يا مخفى شدند . نه تا قاطر منتظم الملك را كه نگاه داشته بوديم قاطرچى موقع را غنيمت شمرده برداشت و فرار كرد . يك ساعت به ظهر مانده شروع به اين اقدام شد ، سه ساعت به غروب مانده من حركت كردم ، دو ساعت به غروب مانده ساعد الدوله . ( من هرچه كردم بفهمم چند عدد ميترايوز همراه بردند بروز نداد . خيلى اصرار كردم آخر گفت هفت هشت تا مىشود مىخواهيد چه كنيد ) .\r\n\r\nخدعهء بچه‌مار\r\nعباس‌آباد سه فرسنگ راه بود [ تا 
  ] شهسوار و احسان اللّه خان شكست خورده آنجا مانده بود كه به كلى ما بىخبر بوديم . خبر به او رسيد . اسعد السلطنه كه همراه او بود گفته بود من نگفتم اينها را بايد كشت ، من نگفتم اينها دروغ مىگويند ، خيلى از اين حرفها .\r\nاحسان اللّه خان هم گفته بود اين بچه‌مار خدعه كرد ، اين پدر فلان ، مادر فلان نفاق كرد .\r\nاگر برگشتم مىدانم چه كنم با اين تنكابونيها ( اسعد السلطنه خواهرزاده و داماد سپهسالار است ، در روسيه طب خوانده ) . ما رفتيم به قريهء استوج دو هزار ( ييلاقى اجدادى سپهسالار است ) .\r\n\r\nفحش دادن احسان اللّه خان\r\nفردا سه‌شنبه 20 احسان اللّه خان وارد شهسوار شد . نطق مفصلى كرده بود . فحش و ناسزا به ما و خطونشان كه مىروم و مراجعت مىكنم آن‌وقت آنچه بايد به سر اينها مىآورم . هرچه توانستند بردند . مابقى را كه چندين برابر آنچه بود كه بردند يا آتش زدند يا در دريا ريختند . من‌جمله توپ بزرگ بود . كولاس و سوزن آن را ما آورده بوديم ، لولهء آن را در دريا انداختند با گلوله‌هاى آن . بعد خبر رسيد لوله را بيرون آورده‌اند . يك گلوله را هم دونفر رعيت روى لوله زده‌اند باز شده و هردو را كشت .\r\n\r\nانقلاب سست\r\nشب را احسان اللّه ماند روز چهارشنبه هنگام ظهر حركت كرد . اسعد السلطنه با او رفت . امير خان برادر رفيع السلطان را هم بردند . اسعد السلطنه مىگفت خيلى بدنفس است . يك روز آمد به كميته گفت اجازه مىدهيد عرض كنم . گفتم بفرمائيد . دست به دست زده گفت اين انقلاب نيست ، خيلى انقلاب سست مىرود . گفتم چطور ، چه‌جور برود . گفت انقلاب زدن ، بستن ، كشتن . گفتم از من برنمىآيد و شما هم حق نداريد در\r\n\r\n","description":"","footnote":"","page_name":" 6154 ","page_number":288},
  {"content":"\r\n\r\nكميته اظهار عقيده كنيد دستور بدهيد . بيرونش كردم رفت .\r\nهمه رفتند ما در « سفيد تمشك » پست گذاشتيم . شرحى به طهران و شرحى به رئيس اردو نوشتيم . اسمعيل افندى هم از كاروانسرا آمد . او و جمال افندى با جمعى ترك نزد ما هستند ، اما اسلحه ندارند . فقط اسلحه در دست ولايتى است . يك‌نفر روس هم آمد پيش ما . گفت من مىمانم گرسنه‌ام نگاهم داريد . ما هم گفتيم همان كته بخور .\r\n\r\nلباس بورژوازى - لباس گونى\r\nاز اكرم الملك جويا شدم . گفت ناخوش است و داخل نشد . يك روز نزد من در كميته آمد . اسعد السلطنه كت ماهوت قشنگ او را پاره كرد كه باز لباس « بورژواز » پوشيدى . اين لباسها را كنار بگذار ، اينها لباس از گونى پوشيده بودند . يك كلاه نمد شكل غريبى كه نمىدانم اختراع كجا بود بسيار پهن . وقتى كه آفتاب نبود مثل يك ديگ بالاى سر آنها بود .\r\nپرسيدم لباس گونى چه علامتى بود . گفت به ظاهر لباس كم‌خرج سادهء رعيتى ، در باطن روسيه پارچه ديگر ندارد جز گونى كه پارچهء علفى خشن كثيفى است .\r\n\r\nوضع روسيه\r\nبعد از اين اقدامات من حركت كردم بروم قزوين از آنجا طهران ترتيب تسليم ساعد الدوله و سايرين را معين كنم كه به چه شرط دولت ما بايد تسليم شويم . كار تنكابون كوچك نبود . خيالات اينها زياد بود ، روسها متصل مىگفتند برويم مازندران زيرا كارخانجات روسيه كم‌وبيش باز شده ، ترتيب سابق را برهم زده‌اند . روسيه جمهورى دموكراسى شده ، صاحبان كارخانه‌ها و اراضى و عمارات كه بودند به سر مايملك خود رفتند . پنبه براى كارخانجات لازم داشتند و در مازندران انبارانبار پنبه مانده ببرند .\r\n\r\nجنگليها\r\nمن به ساعد الدوله مىگفتم ببينيد اينجا چيزى نيست ، اصرار دارند ما را آنجا ببرند براى گرفتن پنبهء مردم . اين چه‌كارى است ما بكنيم . به چه جهت ما همراه شويم كه مال ايرانى را يغما كنند . پول بدهند مثل سابق پنبه ببرند . من جويا شدم روابط آنها با كوچك خان بود يا نه . گفت خير كوچك خان عليحده است ، در همان جنگل و همان‌جا كه در دست داشت . رشت با خالو قربان است و هزار نفر مسلح دارد . احسان اللّه خان هم تنكابون و مازندران را براى خودش انتخاب نموده بود . ساعد الدوله كه رشت رسيد فوز عظيمى دانست ، عهد و ميثاق بسته به همراه هم آمدند . خالو قربان يك‌دفعه تنكابون آمد\r\n\r\n","description":"","footnote":"","page_name":" 6155 ","page_number":289},
  {"content":"\r\n\r\nكه احسان اللّه خان را ببرد . پرسيدم براى چه . گفت نه براى آن‌كه او را در رشت نگاه دارد بلكه روسها معاهدهء جديدى مىخواستند ببندند . حضور احسان اللّه خان واجب بود . اين هم نرفت و خالو با خشم تمام مراجعت كرد . حالا اگر خالو كمك بكند مخصوصا احسان اللّه خان رجعت مىكند و آتش مىكشد . كمك نكند قوهء مراجعت نخواهد داشت .\r\nساعد الدوله كوچك خان را نديده . ميانهء كوچك با اين دونفر و خود اين دو هم خصوصيت نيست ، بلكه نقار است . حاجى احمد و سردار محيى حبس بودند روسها هر دو را احضار كردند بردند روسيه ، در آنجا آزاد نمودند .\r\n( پايان صحبتهاى شيخ نور الدين )\r\nشيخ نور الدين بسيار اهميت به كار خود مىداد و متوقع بود از طرف دولت به او و ساعد الدوله و سايرين مرحمت و التفات بشود . اما امير اسعد مىگفت نصف بيشتر را دروغ مىگويد . اينها ديدند از چند سمت به آنها زورآور شدند احسان إله هم شكست خورد يك تلاش و اقدام ناقصى كردند كه اسباب تطهير و عفو و اغماض شود .\r\n\r\nرفتن شيخ نور الدين\r\nشيخ شب در اطاق من خوابيد . بسياربسيار هوا گرم و خفه بود و بقدرى پشه داشت كه سلب آسايش نموده بود . به شيخ پشه‌بند ندادند و تا صبح با پشه كتك‌كارى كرد و دم به‌دم آب خورد . عطش شديد به واسطهء گرماى راه و حركت داشت . اذان صبح به عشق انعام و خلعت و جايزهء دولت و سپهسالار برخاست رفت پائين كه سوار شده برود . البته خرجى راه مفصلى هم از آن پنج هزاريها ساعد الدوله داده بوده است . من گمان مىكنم اگر قلم را به دست شيخ داده بودند به اين‌جامعى وقايع را نمىنوشت خصوصا دست او را عقرب گزيده باشد .\r\n\r\nكميتهء انقلاب سرخ آزادى ايران\r\nحكم ماليهء انقلاب سرخ را ديدم . بالاى كاغذ سمت راست صورت پسرى را كشيده بود كه يك‌پهلو ايستاده با دست راست خود بيرقى گرفته . وسط پردهء سفيد بيرق نوشته بود با مركب مشكى : كاوه . دست چپ او به طور غيرطبيعى چكشى بود كه يك‌ورى به سندان مىخورد . زير آن نوشته بود « كميتهء انقلاب سرخ آزادى ايران » . ايضا در تحت افقى نوشته بود « آزادكنندهء تنكابون » . باقى مطالب آن گمرك برنج و مال‌التجاره بود ، در آخر هم نوشته بود منافع و روغن املاك سپهسالار و امير اسعد جزو ادارهء ماليه است .\r\n\r\n","description":"","footnote":"","page_name":" 6156 ","page_number":290},
  {"content":"\r\n\r\n\r\nنامهء ساعد الدوله\r\nكاغذى ساعد الدوله در جواب رقعهء امير اسعد نوشته بود ، پس از عنوان و احوال‌پرسى شكايت از صدمات وارده به خودش نوشته بود كه مرا حبس كردند . تبعيد كردند . نوشته بود من اگر بخواهم دو روز شهر قزوين را خواهم گرفت ، ديديد چطور كاروانسرا را گرفتم كه چندين نعش به جا گذاشته فرار كردند . كسى قادر نيست مرا از تنكابون خارج كند . از آنجا هم نمىروم ليكن در امورات شما همراهى مىكنم .\r\n\r\nنماز امير اسعد\r\nامير اسعد دو شب [ است 
  ] نماز مغرب و عشا به‌جاى مىآورد بقدرى بلند و با خضوع و خشوع كه تماشائى بود . نيم ساعت قنوت مىخواند . سر به آسمان بلند و « الّاه » را به قدرى از ته حلق ادا مىكرد كه از عين هم غليظتر بود . يك ساعت تعقيب مىخواند . اقلا يك ربع سجدهء او طول مىكشيد « غرّه مشو كه گربهء عابد نماز كرد . »\r\n\r\nخداحافظى مؤلف\r\nسه‌شنبه 28 ذيقعده ، دهم درجهء اسد - امير اسعد پايش درد داشت . شبها هم گويا از خيالات و ترس نمىخوابد . درحالىكه تفنگچى مستحفظ دور عمارت و بالاى ده دارد .\r\nظهر بيدار شد پس از ناهار هم باز خوابيد . غذاى ما اين چند روز بلاتغيير بود . چلو بود با دورنگ خورش : قيمه و غوره با سبزى ، چند ظرف كوكو سبزى ، چند ظرف كباب جوجه و گوشت كه اسباب رونق و تكميل سفره بود . اما تا بخواهيد ظروف آب و دوغ و آفتابه لگن تميز و پاكيزه بود . چهار ساعت به غروب مانده من حركت كردم ، سپردم هروقت امير بيدار شد خداحافظى كنند . آمدم شهرك باقرخان و مركز پست ژاندارم را هارويدسن مجبورا به شهرك انتقال داده . باقر خان گويا از شدت پشه به شهر فرار نموده .\r\nدكتر و آجودان بودند اصرار كردند پياده شوم . چون وقت كم بود قبول نكردم . يك نفر بلد برداشته از آب رد شديم . ميرزا اسحق شترخان رفت ، ما به سمت جولادك . نزديك « آفتاب در » حاجى على پسر سليمان ديده شد . گفت سه روز است كه همگى زوارك رفته‌اند . از آنجا مراجعت كرديم و از پل محمدآباد گذشته رو به زوارك . دو ساعت از شب رفته وارد عمارت على محمد شدم . از ديشب هوا به شدت گرم شده است . عيسى از شهر آمده بود . عسل و نان و چاى و سرشير ما را قزاقها بين راه از او گرفته و خورده بودند . در مراجعت هم گيوهء خودش را با قدرى قند و چاى كه خريده بود .\r\n\r\n","description":"","footnote":"","page_name":" 6157 ","page_number":291},
  {"content":"\r\n\r\n\r\nرفتن صاحب‌منصبان انگليسى از قزوين\r\nكاغذجات شهر اخبارى نداشت . جز مال اسمعيل خان كه فقط نوشته بود صاحب منصبان انگليسى حتى اسمايث مىروند . طهران منظم نيست . جرايد يكى بعد ديگرى طلوع مىكند . غالب طرفدار روس‌اند . دو سه تا كه به پول سفارت چاپ مىشود . روز قبل از حركت من يك نره آهو با ساچمه زده بود . اين ايام هم يكى زده است . عبد العلى خان هم داخل خدمت و قبول شد .\r\n\r\nنامهء امير موثق\r\nامير موثق با شرحى از اقدامات من اظهار رضايت و تعريف نوشته بود . در باب دخترك مقتوله هم رجوع به رئيس قزاق كه ديه بدهد . غلهء ديوانى اين دهات را براى خرج اردو خبر نموده‌اند . متصل دست‌كوب مىكنند و مىبرند . از جهتى خوب است كه مثل سنوات قبل در بهار نمىآيند به مبلغ كلى تسعير كنند . اگرچه حاصل نيست بعضى دهات همان غلهء ديوان را به زور مىدهد . ليكن بهتر است تا بماند .\r\n\r\nرفتن اردو به پيچ‌بن\r\nاردو تمام پيچ بن رفته . هرچه هم پلاس ، لحاف ، جاجيم رعاياى گرمارود داشتند جهت حفظ سرما بردند . كلنل حبيب اللّه خان نزد ساعد الدوله رفت . يك شب توقف و مراجعت كرد . يك دسته قزاق از اينجا و دستهء ديگر از نزد محمد خان اردوى طهران به شهسوار و خرم‌آباد رفتند و وارد شدند . تا تكليف ساعد الدوله و سايرين چه قسم و چه وقت معلوم شود .\r\n\r\nمحمد رحيم خان مغضوب شد\r\nنان در گرمارود طبخ كرده و مىبرند . مردهاى آنجا كه مبتلاى زحمت و كار بودند زنها هم گرفتار شدند . رويهم رفته زحمت و خسارتى كه به گرمارود و بالاروچ وارد شد به هيچ يك از دهات وارد نشده است . عقيل كدخداى گرمارود اقلا دويست مرتبه چوب و شلاق خورده . از حسين كاروانسرادار وركى پانصد تومان نقد و يك قاطر رحيم خان گرفته . در شهر به كلى منكر شده حتى گفته است من ميرزا حسين و ميرزا مسيح را نمىشناسم . درحالىكه يك ماه شب‌وروز در نزد او بودند . جمعى ديگر از رعاياى بيگناه را هم به شهر فرستاد كه همه‌را جز زين العابدين پسر جلال امير موثق مرخص كرد\r\n\r\n","description":"","footnote":"","page_name":" 6158 ","page_number":292},
  {"content":"\r\n\r\nو خود رحيم خان مغضوب و تحت محاكمه است . گوسفند وركيها ، پنير و روغن وركيها را هم ضبط كردند . من تقى را فرستادم تا چه جواب بدهند .\r\n\r\nبولشويك و دولتى به‌جاى مشروطه و استبداد\r\nسابقا در عهد ناصر الدين شاه و اول مشروطه هركس با ديگرى غرض داشت مىگفت بابى است . بعد اوضاع مشروطه و مستبد به ميان آمد . اين سمت مسلط مىشد ديگران را بىجهت به عنوان استبداد آن‌طرف به عنوان مشروطه دستگير مىكرد . حالا حكايت بولشويك و دولتى به ميان آمده .\r\n\r\nنامه به ساعد الدوله\r\nجمعهء گذشته من كاغذى به ساعد الدوله نوشته روانه كردم كه انشاء اللّه هميشه فاتح باشيد . از اقداماتى كه در قلع حضرات و آسايش اهالى آن سمت و اين سمت به عمل آورديد به نوبهء خود تشكر مىكنم . انشاء اللّه به تمام مواعيد خود رفتار مىكنيد . اينك اگر قسمت اعظم آن مقدور نيست به قدر ارسال كتب و اسناد مقدور است . خواهشمندم به توسط قاصد روانه فرمائيد . كاغذى كه از جولادك به توسط امير اسعد نوشته و فرستادم در راه حسين‌زاده گرفته به دست او نرسيده بود .\r\n\r\nزوارك\r\nدوشنبه سيم ذيحجة الحرام 1339 ، شانزدهم درجهء اسد - سه شب است مه شديد آمده و هوا به كلى تغيير نموده . من در ده زوارك منزل نداشتم ، حالا مىبينم كه از قلعه به واسطهء مجاورت رود و سبزه و درخت هوايش خيلى بهتر است . ليكن زمستان بالا بهتر بود .\r\nعمارت على محمد انتهاى سمت شرقى محلهء پائين زوارك واقع است . در اين محله مردى باقى نمانده جز كدخدا صفر على و دو پسرش ، علينقى ، ابراهيم و اسمعيل ، حاجى على و پسرش . مابقى در سال انفلوانزائى و حصبهء بعد آن مرده‌اند . اين عمارت كه ما بوديم ساخته و بعد از درهاى عمارت قلعه كه جلال گوربه‌گورى كلان برده بود براى خودش و ولى آقاى حرام‌زاده عمارت بسازد به اينجا گذاشته شد ، بعد هم سفيد كردند .\r\nيك دالان وسط دارد ، درى به اندرون . عمارت قديم ملا عباس پدر على محمد به ايوان عمارت جديد ، دودر هم به دو اطاق جنبين آن دارد . اطاق سمت چپ دالان بزرگتر دو پنجره يك در به ايوان جنوبى ، دو پنجره به ايوان شرقى نگاه مىكند . اطاق سمت راست كوچك‌تر فقط به جنوب نگاه مىكند . يك خوابگاه هم جنب آن است كه به هيچ سمت\r\n\r\n","description":"","footnote":"","page_name":" 6159 ","page_number":293},
  {"content":"\r\n\r\nنگاه نمىكند فقط دريچهء سمت مغرب دارد . ايوان جلوى عمارت سى قدم من است .\r\nجلوى ايوان و عمارت باغ است . انتهاى باغ كمى زمين زراعت و منتهى به رود مىشود .\r\nفرش ما گليم است . چند صندلى چوبى و سه تا ميز تخته‌اى و يك تخت چوبى چند تا چوب‌پرده از تمام مبل و اسباب عمارات قلعه فعلا باقى و اسباب زينت اطاق و ايوان ما شده است . آن چوبها را هم مادر على چادرشب كوبيده و پردهء اطاق مرا درست نموده است . از همهء اسباب ميز تحرير من هم يك بوار ، يك‌جاى قلم و يك دوات شيشه‌اى كه پنج شاهى خريده بودم مانده است . با همه اين تفصيلات اگر امنيت بشود باز بيايم اينجا بمانم از حيث مخارج آسوده‌ترم .\r\n\r\nميزان اجاره‌ها - بلاتكليفى\r\nحضرت و الا قبضهاى مقررى را التفات نفرمودند ، اينجا هم امسال هيچ نيست . يارفى را به هزار ماجرا يك خروار غله و دو خروار برنج ، از صد بار كاه و علف بيست بار اجاره نمودند . كلان يك خروار ، سراج محله فقط بيست تومان نقد ، ورك‌دستى مىخواهد ، بالاروچ دستى مىخواهد . حقيقت بنگرى نه من شهر مىتوانم بمانم نه اينجا . متحير مانده‌ام و سرگردان . مگر خداوند فرجى بسازد . الان هم خيلى بدگير كرده‌ام ، زيرا دو جا خرج مىكنم و تكليف خودم را نمىدانم چيست . ايام هم مىگذرد و روزبه‌روز پول لازم است . من هرچه برنج ، روغن اينجا داشتم دارد تمام مىشود . پانزده زن‌ومرد اينجا خرج مىخورد ، سواى مهمانها كه اغلب هستند .\r\n\r\nديدار از قلعهء خراب\r\nخواهىنخواهى به ديدن قلعه رفتم . تل خاك ويران محل و مسكن مار و عقرب و جغد . بدتر از همه تمام گلها و اغلب درختهاى قشنگ من يا خشك شده يا گاو و گوسفند بقدرى سر آنها را خورده كه چيزى نمانده است ، درحالىكه به‌همين حال سالى شصت تومان مواجب به محمد حسين و جانعلى پسر كدخدا جهت باغبانى و مستحفظى داده‌ام .\r\nاگرچه خداوند سزاى سپهسالاريها و اشرار الموت را داد اين‌همه هم كه اين سه سال الموتى كشيده و الساعه مىكشد آه من است كه آنقدر به آنها خوبى كردم . اما براى من نتيجه حاصل نشد . مالم رفت ، مكنت رفت ، آسايش رفت ، خانه‌خراب شد و خانه خراب شدم . من اگر بگويم در آن نه سال مستقيما لذت بردم و خيلىخوش بودم بايد مرا سفيه و ديوانه دانست . من وقتى كه زينب در آن اطاقى كه چهارتا پردهء جاجيم داشت و چند تا صندلى و ميز و هفت قطعهء عكس و شكل به ديوار آن نصب لذتى مىبرد كه ملكهء\r\n\r\n","description":"","footnote":"","page_name":" 6160 ","page_number":294},
  {"content":"\r\n\r\nانگليس از قصر بوكينگام نمىبرد لذت مىبردم ، يا ملكه در آن سن طفوليت سوار آن الاغ مىشد و سهراب جلوى او را گرفته مثل آن بود كه سوار تخت بلقيس و پرى جلودار است خوش بودم .\r\n\r\nساعد الدوله برهم زد\r\nبارى گذشت و ساعد الدوله برهم زد و حقيقتا حيف بود . يك‌دست لباس از طهران براى زينب مىآمد مثل اين بود تمام ملبوس ملكهء هلاند را برايش آورده‌اند به من لذت مىداد « 1 » مىدانم كه عاقل نبايد بر گذشته افسوس بخورد . باز شادم و باز متشكر اگر گذرانم بشود .\r\n\r\nپاىبند پسرها\r\nمن اگر پاىبند اين پسرهاى كوچكم نبودم به خداى لايزال مىرفتم به خارجه و يك ساعت نمىماندم . اما چه كنم كه اين سه پسر مرا پالهنگ كرده و زنجير به گردنم انداخته‌اند . ( عكس آنها كه در ماه حوت گذشته اسمعيل خان توى برف و حياط كثيف حاجى انداخته بود همراه بود در اين كتاب محض يادگار گذاشتم . ) غم دخترها را ندارم .\r\nسه تا شوهر كرده [ اند 
  ] دوتاى ديگر نزديك است به خانهء شوهر بروند . پس ابتلاى من آن سه تا هستند فقطوفقط . من افتاده نشده‌ام بلكه در اين سن با كمال قوت و قدرت مثل يك مرد جوان هستم . به حمد اللّه مزاجم در نهايت استقامت [ است 
  ] . هيچ نوع مرض مزمن يا وجع و دردى در خود نمىبينم . همه كار از دستم برمىآيد و لو تفنگ دوشم بدهند و گدوك سلمبار را طى كنم ، يا قلم به دستم بدهند هيجده ساعت بنويسم . يا كار بزرگترى رجوع كنند . اما اقبال نيست و اقامت الموت هم مرا از كار بازداشت . از مركز دور افتادم و متروك شدم . اين است كه براى گذران خودم درمانده‌ام . فقط اميد به خدا دارم كه تا امروز گرسنه نماندم ، آخر عمر انشاء اللّه نمىمانم .\r\n\r\nمرگ در گدوك سيالان\r\nپنجشنبه ششم ذيحجه ، 19 اسد - باد و كولاك چند روز قبل در گدوك سيالان چهار نفر آتانى ، دو نفر گازرخانى ، يك نفر كوچنانى ، يك نفر يركى را تلف كرد . چندين نفر هم\r\n\r\n\r\n","description":"","footnote":"\r\n( 1 ) - در يك كتابى ديدم كه نوشته بود شخص وقتى خوشوقت است كه اسباب خوش‌وقتى سايرين را فراهم نموده باشد و اتفاقا زندگانى من اين‌طور بود . ( يادداشت نويسندهء خاطرات )\r\n","page_name":" 6161 ","page_number":295},
  {"content":"\r\n\r\nعباس - معسود - حوت قوىئيل 1299\r\n\r\n","description":"","footnote":"","page_name":" 6162 ","page_number":296},
  {"content":"\r\n\r\nطالقانى مفقود شده‌اند كه گفتند اثرى از آنها نيست . هروقت در اين فصل باد و سرماى بىموقعى شده همين كار است . مردم با لباس تابستانى حركت مىكنند آن هم بدون ملاحظهء هوا و ناچار تلف مىشوند . مىگويند چرا مردم ايران زياد نشده بلكه روزبه‌روز كم مىشوند . سواى آنچه در ايران به واسطهء نبودن حفظ الصحه ، طبيب ، دوا و مريض‌خانه از امراض مسرى و غيرمسرى آدم تلف مىشود در سال اقلا دويست سيصد هزار نفر به‌همين ترتيب هلاك مىشوند . چقدر در سال آدم آب مىبرد ، چقدر از درخت پرت مىشود ، چند هزار در كوهها از كولاك و بهمن تلف مىشود ، چقدر در راهها از گرسنگى و گم نمودن راهها . قس علىهذا از هرسوانح و موانعى . من در اينجا ديدم كه خار به دست رعيت رفت و از آن خار مرد . علف‌چين دستش را بريد تلف شد . تبر پايش را زخم كرد هلاك شد . درحالىكه به جزئى دوا و جزئى توجه ممكن بود هلاك نشود .\r\nآنقدر چرب كرد ، آنقدر كهنه‌هاى كثيف به آن بست تا زخم آن خار مبدل به چيزهاى ديگر شد و تلف گرديد .\r\n\r\nهشتاد تومان ديهء دختر\r\nتقى خان و ملا شعبان ديشب آمدند فقط هشتاد تومان ديهء دختر را داده‌اند . گفتند اگر نمىگرفتيم آن را هم نمىدادند . در باب حسين ، شيخلسكى تصديق داده كه رحيم خان گرفته و بايد بدهد .\r\n\r\nقيمت قاطر\r\nقيمت قاطر او كه در اردو نگاه داشته بودند شصت تومان داده شد . درحالىكه امروز قاطر شصت تومان قيمت نيست و هرقاطرى كه بار ببرد از صد علاوه است تا دويست و سيصد .\r\n\r\nنان ، گردن گرمارودى\r\nاز آنجا هم نان را گردن گرمارودى گذاشتند . تاحال چهل خروار نان پخته‌اند . هشت خروار جديدا خواسته‌اند . ديگر چشم براى زنها نمانده . يك من آرد مىدهند يك من و سه چارك نان مىخواهند . پدر ضعيفه درمىآيد تا برساند . يك شاهى نه مزد مىدهند نه پول هيزم . هرچه هم در گرمارود لحاف ، تشك ، پلاس بوده كه پيچ بن برده بودند پس ندادند . در گرمارود يك استكان و قورى باقى نمانده است .\r\n\r\n","description":"","footnote":"","page_name":" 6163 ","page_number":297},
  {"content":"\r\n\r\n\r\nلوازم قزاق و شلاق ژاندارم\r\nقشون ايران كه فعلا منحصر به قزاق است و ژاندارم هنگام حركت هيچ لوازم زندگى همراه ندارد . خودش است و تفنگ و اسب ، با يك شلاق كه همه‌چيز آن آدم همان شلاق است كه به استعانت و كمك آن‌همه‌چيز را در هرجا وارد شود فراهم مىكند ، محتاج حمل از شهر نيست . به خداى لايزال به هرجا ورود كنند هيچ مالكى ، هيچ اربابى و آقائى به آن قدرت و به آن افاده نيست . هروقت روز وارد شود ناهار مىخواهد و براى اسب جو . هرده برسد چاى ، اگر روز از ده‌ده رد شود . رخت‌خواب چطور ، مرغ ، تخم‌مرغ ، هرچه مايل باشد و زورش برسد . طناب و توبره براى اسب خود ندارد . اما يك‌وقت مىبينى سى تا طناب و چند تا توبره در ترك دارد . زيرا هرجا رسيده توبره و طناب خواسته و هنگام رفتن با خود برده است . از شهر حركت مىكند استكان و قورى ندارد مراجعت اقلا دوتا قورى و چند استكان در خورجين خود دارد .\r\n\r\nميوه خوردن آنها - شرّ بولشويك\r\nاينها پياده نمىشدند ميوه از درخت بچينند . همان سواره با شمشير شاخه را قطع [ كرده 
  ] به دست گرفته مىرفتند و مىخوردند . محمد كلانى مىگفت كاش مثل پارسال بود و درخت ميوه نداشت . براى آن‌كه همان ضرر ميوه را داشتم ، درخت محفوظ بود .\r\nاينها تقصير دولت است كه با پانصدنفر آدم يك ديگ روانه نمىكند ، يك قورى همراه نمىكند ، يك بالاپوش نمىدهند . هرچه ديگ در سنگرها و پيچ‌بن بردند پس نيامد . نه اين‌كه همه را خودشان بردند ماند مفقود شد ، ديگران سرقت كردند . با همهء اين مصائب يا نزد من اين‌طور مىكنند يا واقعا از روى حقيقت است كه دعا به قزاق و دولت مىكنند كه ما را از شرّ بولشويك حفظ كرد . زن‌وبچه‌ها محفوظ ماند ، دولت ما باقى ماند . ما چرا تمكين از كفر كنيم ، چرا تعظيم به خالو قربان و احسان اللّه .\r\nطالب قاصد من از نزد ساعد الدوله آمد . اين‌طور . . . جواب داده مثل اين‌كه هيچ‌كارى به من نكرده است .\r\n\r\nنامهء ساعد الدوله\r\n14 اسد 1300 - قربانت شوم دستخط عالى را زيارت نمودم . از اظهار محبت كه فرموده بوديد تشكر دارم . در خصوص نوشتجات و اسناد حالا لازم مىدانم كه خاطر عالى را مستحضر نمايم ، تمام را بسته بودم با مقدارى از نوشتجات شخصى تحويل آقاى\r\n\r\n","description":"","footnote":"","page_name":" 6164 ","page_number":298},
  {"content":"\r\n\r\nحاجى نظر على داده بودم كه ايشان حفظ كرده‌اند . الساعه كه دست بنده از ايشان كوتاه است . چون ايشان در طالقان و بنده تنكابون . چون اين‌روزها خيال حركت دارم به خدمتتان مشرف و از آنجا به طالقان ، خودم گرفته تحويل گماشتگان مىكنم . يقين است كه صدق عرض بنده را ملتفت خواهيد گشت . در دو هزار چند جلد كتاب تاريخ و غيره ( همان روزنامه‌ها بايد باشد ) باقى است كه خودم آنها را هم همراه آورده تقديم مىنمايم .\r\nايام عزت به كام باد . على اصغر\r\n\r\nمحمد رحيم خان و پشه‌بند\r\nولى بيك از شترخان آمده بود حكايتى از پشه‌بند زدن محمد رحيم خان كرد كه از خنده مردم . مىگفت شب رسيد و به قدر يك بطرى عرق خورد ( از كجا مىآورد ) ، بعد هم يك قاب پلو . برخاست بخوابد برديم پشت‌بام . تصور مىكرد او مثل هميشه پشه‌بند را زده درحالىكه نزده بود . از سر شب هم فحش مىداد و فرياد مىكرد . چهار سمت او هم براى دفع پشه دود گذاشته بوديم . توى چشم و دهان و دماغ او مىرفت . بقدرى فحش دادوفرياد كرد كه تا بوكان صدايش مىرفت و تمام زن‌ومرد شترخان از رخت‌خوابها برخاسته تماشا مىكردند . آن‌وقت كلهء آدمش را بغل گرفت فشار مىداد ، يك داد آدم مىزد يكى او ، نمىتوانست بايستد ، به زمين مىخورد كه تيرهاى بام به صدا مىآمد .\r\nبرخاست گفت خودم مىزنم . باد هم مىآمد ، اين سمت را رفت درست كند آن سمت را باد برهم زد ، رفت آن سمت اين سمت خراب شد . هردفعه از اين سمت تا آن سمت مىرفت دو سه‌بار زمين مىخورد و چنان آخ مىگفت كه كوه به لرزه مىآمد . به زحمت بلند مىشد باز مىافتاد . آن‌وقت سروقت نوكرش مىرفت و باز سر او را دودستى گرفته فشار مىداد كه دو نفرى روى بام زمين مىخوردند . دوساعت اين تياتر در كار بود و ما هم جرئت نزديك شدن نمىكرديم . تا يك شكلى پشه‌بند زده شد توى آن رفت . مثل يك تله بسيار بزرگى كه از كوه به روى بام بيفتد به زمين افتاد كه همه بام تكان خورد .\r\n\r\nشيخلسكى - كرم خان - اصلان خان\r\nملا شعبان از هيكل شيخلسكى مىگفت كه با آن يال‌وكوپال و صورت كريه يك چماق به بلندى خودش دست مىگرفت كه همه چوب گره‌گره بود . وقتى كه از اطاق بيرون مىآمد اگر با آدم حرف نمىزد زهرهء آدم آب مىشد . در معلم كلايه نايب سعيد خان مىگفت امير اصلان خان پدر اين آدم جزو صاحب‌منصبان روس بود . كرم خان طغيان داشت مأمور دستگيرى او شد . بواسطهء مسلمانى اين هم با او گرديد . مجددا\r\n\r\n","description":"","footnote":"","page_name":" 6165 ","page_number":299},
  {"content":"\r\n\r\nروسها قشون فرستادند هردو به ايران فرار نمودند و نزد امين السلطان ماندند ( كرم خان را من مكرر در دستگاه امين السلطان ديده بودم . جوان رشيد خوش‌سيمائى بود . بعد ندانستم چه شد . گويا مرحوم گرديد ) . اميراصلان خان را سر راه شسه گذاشت . بعد هم جزو ادارهء روسها بود . نوكرى داشت محمدآقا نام . اين پسر هم محمدآقا نام داشت .\r\nنوكرش زيبا و قشنگ بود . سه‌تار هم خوب مىزد . برعكس پسرش كريه‌منظر و بسيار بدگل . هميشه مىگفت كاش محمدآقا پسر من بود و اين محمدآقا نوكرم . بالاخره اين هم سه‌تار ياد گرفت . چند سال قبل عاشق يكى از خانمهاى روس شد . اما او به اين مايل نبود . بقدرى دست‌وپاى داراب ميرزا « 1 » را بوسيد و التماس كرد تا او خانم را راضى كرد و زن او شد . به اين بدشكلى كه حقيقتا مردها نمىتوانند توى صورت او نگاه كنند در هر مجلسى زن باشد همه را به زبان نرم خود دور خودش جمع مىكند كه اگر ده مرد خوشگل در آن مجلس باشد به او نگاه نمىكنند و هميشه خانمهاى فرنگى و ايرانى رفيق دارد كه با كمال ميل نزدش مىروند .\r\nبا كمك ملامحيط كه خطهء طالقان و تنكابون را بصيرت داشت نقشه ديگرى از الموت مرتسم گرديد كه جز مقياس ، تتمهء آن صحيح و دقت شده در اول اين كتاب گذاشته شد « 2 » .\r\n\r\nمال‌بگيرى\r\nشنبه 8 ذيحجه ، 21 اسد - دو روز است سيصد ژاندارم سواره و پياده از مران به گرمارود آمده منتظرند حبيب اللّه خان با تتمهء ژاندارم بيايد به سمت انبو بروند . علف تمام شده . حالا كاه مىبرند . يك‌سره قحطى مىشود . قزاق هم توى دهات افتاده مال‌بگيرى است . جان الموتى هم به آن قاطر بسته است . يك گريه و شيونى در دهات برپاست كه به وصف نمىآيد .\r\n\r\nاردوى طهران\r\nاز قرار تقرير صاحب‌منصبان ژاندارم ، ساعد الدوله ، اسمعيل افندى ، جمال افندى و آنچه غريب از ترك و غيره همراهش بود دستگير نموده و در اين دستگيرى چند نفر هم مقتول شده است . حبيب اللّه خان و شيخلسكى منتظر آمدن ساعد الدوله و آنها هستند كه\r\n\r\n\r\n","description":"","footnote":"\r\n( 1 ) - داراب ميرزا - نوهء بهمن‌ميرزا قاجار فرزند عباس‌ميرزا كه به روسيه پناهنده شد . در قشون روس خدمت مىكرد و در زمان جنگ بين الملل اول جزو قشون روس مقيم قزوين بود . ( مسعود سالور )\r\n( 2 ) - آن نقشه در صفحهء بعد چاپ شد .\r\n","page_name":" 6166 ","page_number":300},
  {"content":"\r\n . \r\n","description":"","footnote":"","page_name":" 6167 ","page_number":301},
  {"content":"\r\n\r\nپس از آمدن آنها به مران كليتا اردو به سمت انبو برود . اردوى طهران وارد خرم‌آباد شده و از هزار نفر متجاوز هستند . تنكابون سپرده به همانها شده . به همان اندازه كه سوئديها بر روسها برترى و تفوق دارند صاحب‌منصبان ژاندارم و نفرات آن‌كه زيردست سوئديها تربيت شده‌اند بر صاحب‌منصبان و نفرات قزاق هم برترى دارند . چنانچه مىگويند اين سيصد نفر كه از ژاندارمهاى باغ شاه طهران هستند به قدر صد نفر قزاق اذيت نمىكنند .\r\n\r\nدخل اردوى قزاق\r\nدخل اردوى قزاق را اسد خان ناظر مىبرد . مىگويند به روزى پنجاه تومان قانع نيست . چند روز قبل كاغذى به خط ميرزا مسيح نوشته بود نانوا خواسته بود . آن‌وقت به اسم ، چند نفر از زنهاى جوان خوشگل . . . را معين نموده بود كه اينها را بفرستيد . آجودان پست گرمارود فهميده بود كه ميرزا مسيح معرفى نموده و خيال . . . دارد لذا جواب سختى نوشته بود و نفرستاد . ميرزا مسيح ، ميرزا حسين ، چم اسد خان را به دست آورده خوب مداخل به او مىرسانند و خودشان هم منافع مىبرند . تا به حد جاكشى هم حاضر هستند .\r\n\r\nخربگيرى\r\nامروز از ظهر به اين طرف خربگيرى ژاندارمها بود . از هرطرف الاغها [ را 
  ] ريسه كردند مىبرند . هميشه قسمت ژاندارم الاغ است . سال گذشته از شهر هرچه الاغ نر و ماچه در شهر بود گرفته جوار پيغمبريه مقابل كميسارياى شرق در حياط كاروانسرا ريختند . نرها به كول ماچه‌ها پريدند . صداى عرعر خر خيابان و آن محله را به تكان مىآورد . معلوم است دويست سيصد الاغ نروماچه در يك محوطهء كوچك چه خواهند كرد . مردم همه براى تماشا ايستادند . طورى كه درشكه‌ها به زحمت رفت‌وآمد مىكرد .\r\nكم‌كم انگليسها و هنديها به تماشا جمع شدند و كار بالا گرفت . خندهء مردم از صداى خرها بيشتر شد . بالاخره كار به دخالت پليس كشيد . دسته‌اى چماقها را كشيده به جان خرها افتادند . دسته‌اى مردم را متفرق كردند تا شب شد و طرفين ساكت گرديدند .\r\n\r\nعيد اضحى\r\nدوشنبه دهم عيد اضحى - خوشا به‌حال كسانى كه امروز در مكه معظمه هستند .\r\nخداوند نصيب و قسمت من هم انشاء اللّه بكند . تقى دختر ميرزا على اكبر ويكانى را نامزد كرده به هرعنوانى هست خودش را آنجا مىرساند . امروز به عنوان امامزادهء « روى ده »\r\n\r\n","description":"","footnote":"","page_name":" 6168 ","page_number":302},
  {"content":"\r\n\r\nآنجا رفته . ملا محيط تب كرده . ابراهيم على قزاق مدتى است نوبه مىكند و خوابيده . من كارى ندارم . كسى چيزى نمىدهد فقط براى تحصيل بنيه و تقويت مزاج اينجا آمده‌ام .\r\n\r\nرسيدن قزاق\r\nپنجشنبه 13 - پس از آن‌كه آخرين بند علف و آخرين سير روغن در اين ناحيه تمام شد كلنل از مران آمد و صبح با عدهء ژاندارم از زوارك گذشته به سمت انبو رفتند كه از آنجا به لاهيجان بروند . همه‌كس از اين كلنل و اخلاق او تعريف مىكند . افسوس من او را نديدم و نشناختم . ديروز هم صد نفر قزاق تتمهء قسمت طهران ( آترياد كه لفظ روسى بود مبدل به قسمت نموده‌اند ) آمد . شب گرمارود و مران رفت كه برود خرم‌آباد ملحق به آترياد طهران شود . اردبيليها مىروند شهر كه بروند منجيل ملحق به قسمت خود شوند .\r\nژاندارم از گرمارود رفت ، قزاق وارد مىشود . بيست نفر قزاق متعاقب ژاندارم زوارك رسيدند . دوصاحب‌منصب آنها يكى جوان ، ديگرى كامل‌مرد نزد من آمدند . بر خلاف همه‌جا پير نايب بود ، جوان سلطان . يك نفر هم مريض داشتند كه برادر سلطان بود .\r\nنشستند چاى براى آنها آوردند . وكيل من همراه تقى سمت اندج ناحيه رفته بود . ابراهيم على ناخوش بود . اينها افتادند به جان زواركى . مردها هم مخفى شده زنها دچار شدند .\r\nبعد گفتند ما ناهار هستيم . گفتم زهى سعادت . بعد گفتم حكايت تنكابون چه شد .\r\n\r\nساعد الدوله و تنكابون\r\nگفتند . . . دولت به ساعد الدوله درجهء نايب سرهنگى داد و حكم شد خود را ملحق به آترياد طهران نموده با رئيس آن محمد خان از آن راه حمله به لاهيجان بياورند ، ما جزو بريگاد سوار [ يم 
  ] و مىرويم طهران . قسمت ما با امير مؤيد سوادكوهى مشغول جنگ است و بايد آنجا برويم .\r\n\r\nمتمردين مازندران\r\n( اين متمردين مازندران را وثوق الدوله گرفت . بعضى را تبعيد به كرمانشاه كرد . برخى در طهران مجبور اقامت [ بودند 
  ] تا مشير الدوله رئيس الوزرا شد همه را مرخص كرد . اين پلتيك ايران را خراب كرده كه هركس در كابينه‌اى مقصر است در كابينهء ديگر مطهر و آزاد مىشود . كابينه هم مثل پيراهن و زيرشلوار در ايران عوض مىشود . )\r\n\r\n","description":"","footnote":"","page_name":" 6169 ","page_number":303},
  {"content":"\r\n\r\n\r\nبردن الاغ رعيت\r\nدر اين بين هاشم پيرمرد مريض سراج محله افتان‌وخيزان آمد كه الاغ ديگرى نزد من بوده اينها گرفته‌اند . من قوت و قدرت رفتن دنبال الاغ را ندارم . بنا كرد سلطان به او فحش دادن كه پس ما چه كنيم ، با چه بار خود را ببريم . گفتم به ما چه ، به رعيت چه . گفت كى بايد بدهد . گفتم آن‌كه شما را فرستاده . گفت تقصير ماست كه سينهء خود را براى مردم جلوى گلوله مىدهيم ( اين حرف را بزرگ و كوچك متصل مىزنند ) . گفتم مجبور نيستيد ندهيد . حساب مواجب فوق العاده و منافع را هم بكن . گفت اينها بروند جنگ كنند . گفتم بسم اللّه شما گاوآهن را دوش گرفته گاو را جلو مشغول رعيتى شويد . مگر تمام اهل مملكت بايد نظامى شود . ساكت شد ( اما الاغ را بردند ) . بعد خواستند مشغول ترياك شوند . من به اطاق خود آمده آنها را به ملامحيط برگذار كردم .\r\n\r\nانواع مداخل مأمورين\r\nاينها هرجا بوى آبادى بشنوند اطراق مىكنند . گرمارود تا اينجا يك ساعت و نيم راه است . دو ساعت به ظهر مانده از آنجا حركت مىكنند ناهار زوارك مىمانند . چهار ساعت به غروب مانده از اينجا حركت كرده شب شترخان مىمانند ، باز ناهار شهرك ، شب بادشت . اين براى اين كار است كه اولا خرج خود و مال خود را در تمام مسافرت مفت تمام كنند . ثانى كرايهء مال كه از دولت گرفته‌اند به اين وسيله كه از اين ده الاغ تا آن ده بگيرند داخل كيسهء خود كنند . ثالثا از اينجا تا طهران را ده روز بروند . فوق العادهء گزاف دخل آنها بشود . مثل ناظر اردو از شهر حركت مىكند . دويست نفر عده دارد وارد الموت مىشود ، ثلث عده متفرق مىشود . او همه را به خرج مىنويسد يك دخل . هرچه مىبرند از سيورسات نصف از ميزان او درمىآيد آن‌وقت قيمت را هم به ميل خودش ، هرقدر كمتر بهتر مىدهد ، سه دخل .\r\nاين است كه اسد خان به روزى پنجاه تومان قانع نيست اگرچه نصف را هم رئيس اردو مىگيرد و شركت دارند . مال دولت مىرود مردم هم چيزى عايدشان نمىشود و نالان و گريانند .\r\nشنبه 15 ذيحجه ، 28 اسد - پريشب برادر حسين از شهر آمد . رحيم خان با آن استشهاد و مكتوب شيخلسكى كه نوشته بود آبروى خودت را نگاه‌دار ، پول مردم را بده و الا از تو خواهند گرفت اقرار نكرده است . لهذا ميرزا حسين و ميرزا مسيح را هم به شهر احضار نمودند . اسمعيل خان نوشته بود انگليسها رفتند روسها متصل به يك عنوانى وارد\r\n\r\n","description":"","footnote":"","page_name":" 6170 ","page_number":304},
  {"content":"\r\n\r\nمىشوند و كم‌كم جمعيت شده‌اند . خدا بخير بگذراند .\r\n[ نامهء 
  ] افخم الدوله تمام حكايت قبض مقررى و فرمايشات حضرت و الا بود كه پول مىخواهند و به من قدغن نموده‌اند قبضها را نفرستم چه مىگوئيد . آقاى عماد السلطنه مرقوم داشته بودند قبل از محرم بايد نزهت را ببرم ، تنخواهى روانه داريد . يك بسته روزنامه هم روانه نموده بودند . چهار نمره روزنامهء « لندن نيوز » هم از قزوين [ رسيد 
  ] . دو تا مال ماه مه ، دوتا جون كه مطالب جرايد بعد نوشته مىشود .\r\n\r\nاسد خان\r\nديروز عده‌اى قزاق به گرمارود آمد . از اول صبح دسته‌دسته از زوارك رد مىشدند .\r\nاول اسد خان ناظر نزد من آمد ، اردبيلى و بسيار زبان‌آور و چاپلوس . بعضى از تركها خيلى زبان‌آور مىشوند و از آن زرنگى كه دارند طورى ساده‌لوح خود را قلم مىدهند كه آدم تصور مىكند سلمان فارسى است . اين اسد خان از همانها به نظر من مىآمد . مبلغى از من تملق گفت و تعريف كرد . يك‌بند هم مىگفت « اقلان ، ابى ( عبد اللّه ) چپق گتير » « 1 » . بعد از آن‌كه به خيال خودش مرا خوب خر كرد باز شاهكار ديگرى زد . گفت در باب قاطر رضا گرمارودى هرچه بفرمائيد حاضرم . گفتم قاطر را بدهيد . گفت نيست . گفتم علاوه قيمت را بدهيد . گفت هرچه بفرمائيد حاضرم ، جان ، مال ، « هامى سيزين‌كىدى » « 2 » . گفتم پنجاه تومان بدهيد يك قسمى راضى مىكنم . دست خود را روى چشم گذاشته گفت « گوزدم اوسته » « 3 » . بعد گفت خط شما ، تعريف شما از فرمان شاه براى من بهتر است . من بدون نوشتهء شما نمىروم . سرافرازى من اين است كه شما دستخطى به من بدهيد . به من هم خطاب شاه اقلى « 4 » مىكرد ( چون براى من هم تفاوتى نداشت . از اينجا كه رفتند چه پول داده باشند چه همه را نداده باشند گرفتن در كار نيست ) . قلم برداشتم و شرحى توصيف از عمليات ايشان نمودم . گرفته روى چشم خود گذاشت ( بعد ديدم اين از هرده يك رضايت‌نامه گرفته است ) . آن‌وقت « ابى گنه چپق گتير » . و گفت رحيم خان فرماندهء ماست ، من به او ارادت دارم ، ما ترك هستيم و حقيقت داريم . شما يك توسطى هم از او بكنيد . اصرار كرد ، ابرام كرد . شاه اقلى ، شاه اقلى گفت . بالاخره كاغذى هم در شفاعت او به امير موثق نوشتم . آن‌وقت گفت اينجا پول ندارم آدم بفرستيد از بادشت مىدهم ( مرا هم فريب داد از بادشت سى تومان به عوض پنجاه تومان فرستاد ) . كار اسد بيك تمام شد .\r\n\r\n\r\n","description":"","footnote":"\r\n( 1 ) - پسر ، ابى چپق بياور .\r\n( 2 ) - همه مال شماست .\r\n( 3 ) - به روى چشمم .\r\n( 4 ) - پسر شاه .\r\n","page_name":" 6171 ","page_number":305},
  {"content":"\r\n\r\n\r\nحرفهاى شيخلسكى\r\nسروكلهء شيخلسكى پديدار گرديد . شلوار ماهوت‌گلى پوشيده باشلق‌گلى انداخته بود ، وارد شد . پس از سلام و عليك گفت حضرت و الا من بندهء شما چاكر شما هستم .\r\nمنتظر بودم براى من تعارفات التفات كنيد ، سوغات بدهيد . شما همه را كاغذ مرقوم داشتيد . گفتم ما هرچه داشتيم در طبق اخلاص تقديم كرديم . در نوشتن كاغذ هم خيلى امساك كردم . باز شما شكوه مىكنيد . گفت از زحمات شما و همراهيهاى شما نهايت امتنان را داريم و به حق خدا چند مرتبه براى وزير جنگ و امير موثق نوشتم كه اگر همراهى و كمك شاهزاده نبود ما هرگز به اين زودى موفق نمىشديم . اين آدمهاى شما خدمتى كردند كه نظير نداشت . خدمت آنها به ما از پانصد قزاق بيشتر فايده بخشيد . بعد اظهار امتنان از يكىيكى آنها كرد ، خصوصا از شهبازبيك كه گفت نره شير است . آن وقت شرحى از خودش گفت كه چند ساعته از منجيل تا اينجا آمدم . رحيم خان آترياد اردبيل را لكه‌دار كرد . رسيدم ديدم سوار قاطر شده ده‌نفر اطرافش را گرفته‌اند . توپ را بدجائى گذاشته بودند ، همچنين جايش را عوض كردم ، همچون اندازه گرفتم ، اين‌طور شر پنل تركيد ، گلولهء افندى پدرسگ موى سر مرا برد و خورد به كلاه قزاقيم كلاه را برد .\r\nداستانى رجزخوانى به مرسوم خودمان خواند . من هم همه را تصديق مىكردم و « بله‌بله چى » شده بودم .\r\n\r\nمذمت از ساعد الدوله - بصير ديوان در لاهيجان\r\nگفت چند نفر داخل آترياد من كردند كه ضايع هستند . يكى دونفر را خارج كردم تتمه را هم بايد خارج كنم . من مىتوانم خاك عثمانى ، خاك روس را مغشوش كنم ، چه‌وچه .\r\nآن‌وقت از ساعد الدوله و پلتيك دولت بد گفت كه اينها باعث تجرى ديگران مىشود .\r\nساعد الدوله هرزه و شرور شده ، او را مىبايست تيرباران كرد . هركس اسلحه به روى دولت بكشد جنگ كند نبايد او را عفو كرد . من هفده سال است خدمت مىكنم ، اين سفر سرهنگ شدم . او را فورا نايب سرهنگ كردند . من مىدانستم باز سؤال كردم كه كجا مىرود چه خواهد كرد . گفت عدهء خودش را گفتند ببرد نزد محمد خان و جزو قزاق كند و با آنها به سمت لاهيجان بروند . بصير ديوان باز تنكابون بماند . شير ، چاى ، نان ، مربا ، ميوه‌جات گذاشته بودند همه را داد براى قزاق كه همراهش بود .\r\n\r\n","description":"","footnote":"","page_name":" 6172 ","page_number":306},
  {"content":"\r\n\r\n\r\nژاندارم عروس است\r\nبعد شرحى هم از امير اسعد تمجيد كرد و گفت يك قاطر به من داده ( امير اسعد به هركدام قاطر و پول داده است به گمان اين‌كه مىروند تنكابون و هفده هزار خروار برنج او را وصول مىكنند . ساعد الدوله ، ساعد الممالك و شيخ نور الدين را هم تبعيد مىكنند كه نرفتند و نگرفتند و نكردند ) . گفتم كجا مىرويد . گفت فعلا شهر قزوين . بعد از ژاندارمها بد گفت كه اينها عروس هستند و همان بزك كنند و از قانون صحبت بدارند .\r\nيك تفنگ مرا هم كه از على اكبر گرفته بودند سهوا شهر رفته گفت از بادشت عوض روانه مىكنم و روانه هم كرد .\r\nبارى باز مىگفت من هرجا باشم اگر همراهى و كمكى لازم باشد يا در تنكابون باز انقلابى بشود مرقوم داريد فورى عده مىفرستم و لازمه كمك را مىكنم . پس از صرف چاى ، ميوه و صحبتها خداحافظى كرده تشريف بردند .\r\n\r\nاسد خان\r\nاسد خان هم دست مرا بوسيده و رفت . اسد خان در ضمن صحبت مىگفت من سى نفر از اقوام خودم عده دارم همه جنگى . خودم مشق نمىدانم من ( دست خود را زير چانهء خودش زده و صورت را بالا برد ) اين‌طور سر نگاه دارد . راست باخ نمىدانم . يك دو نمىدانم . اما همه‌جا جنگ را بهتر از همه كردم . چيزها گفت بىمزه هم صحبت نمىكرد .\r\nاينها رفتند يك نايب هم كه زمين خورده و سوارى نمىتوانست بكند روى تخته انداخته ده‌نفر گرمارودى آورده و باز بردند تا ده ديگر آدم پيدا كنند . من مصمم شدم على محمد را بفرستم عباس را بياورد . مشغول كاغذنويسى شدم .\r\nآقاى حاج سيد حسين و عدل الممالك شرحى نوشته بودند كه بىمزه نيست بنويسم .\r\nبارى ساعت پنج على محمد و نوروز با دو قاطر و بعضى چيزها از قبيل جوجه و پنير و سيب و گلابى حركت كردند .\r\n\r\nكمى كبك\r\n( به واسطهء شدت و سختى زمستان امسال كبك نيست مگر دانه‌دانه پيدا شود . به كلى كبك تلف شده . مىگويند توى دهات و خانه‌ها پر از كبك بود . اواخر طورى لاغر بودند كه ابدا گوشت نداشت همان پر و استخوان بود . تا بچه‌ها و دخترها شكار كبك\r\n\r\n","description":"","footnote":"","page_name":" 6173 ","page_number":307},
  {"content":"\r\n\r\nمىكردند . كشكرك « 1 » مرغ بومى اينجا وافر بود خيلىكم شده ، كلاغ كم داشت آن كم هم ديده نمىشود . سختى زمستان تا اين درجه بوده . )\r\n\r\nنامهء حاج سيد حسين\r\n« به عرض مىرساند - بعد از تقديم ادعيهء خالصانه تصديع مىدهد . تعليقهء عالى زيارت ، با حكومت مذاكرهء لازمه شد . به حمد اللّه روابط مستحكم ، جواب طهران را در باب شيخ محمد على و احكام دادند . حكومت با بودن عدليه نمىتواند مداخله نمايد . بعد از اين مذاكرات اسباب محبت فراهم شد . عرض شد چيزى به شما بنويسند كه اظهار محبت باشد ، اتصال باشد . جواب فرمودند خودشان به من چيزى بنويسند جواب مىنويسم . جنابعالى دو سه من پنير خوب و جوجه و گوسفند بفرستيد با كاغذى كه مقام ايشان محفوظ باشد ( هفتاد سال نباشد ) جواب صحيح ارسال مىشود . زيرا ايشان گله‌مند بودند كه مقام حكومتى است ، لفظ « فدايت شوم » منافات دارد . مقام بايد محفوظ باشد ( مقام او نه مقام ديگران ) . صدق هم فرمودند . درهرصورت جسارت مىكنم شما از بس سخت و بدخرّاج هستيد توليد اين مطالب مىشود . فعلا در جواب احكام و تلگراف هرحكومت بود طمع لااقل دويست تومان از شما داشت ( چرا مگر من دزدى كرده بودم . سر ده خودم آمدم منتهى حكمى شده بود به اشتباه كه چرا رفته و او جواب گفت سر ملك خودش رفته است اين تعارف ندارد . عارض هم دارم . خيلى خوب هنوز عرض نكرده و من محكوم نشده پول بدهم . پس هركس از دست كسى عارض شود بدوا بايد پول داد . ) . ايشان به آقائى خودشان بدون طمع نوشتند شما هم البته ملاحظه داريد .\r\nالاحقر حاجى سيد حسين . هميشه از سلامتى حالات به ارجاع خدمات مسرورم فرمائيد . » ( پايان‌نامهء حاج سيد حسين )\r\nاين ملاها از بس‌كه خودشان پولكى هستند براى همه‌كس هم همان را مىخواهند .\r\nبراى هرجواب حكم و تلگراف اگر من پول بدهم كارم درست است . امسال چه براى من مانده كه به ديگران بدهم . آن هم با آن اهانت كه به من نموده است . كوفت هم نمىدهم .\r\nحسرت كباب جوجه و بره را به گور ببرد .\r\n\r\n\r\n","description":"","footnote":"\r\n( 1 ) - كشكرك - زاغى - زاغچه .\r\n","page_name":" 6174 ","page_number":308},
  {"content":"\r\n\r\n\r\nنامهء عدل الممالك\r\n« قربانت شوم . اين‌كه جواب مرقومهء حضرت و الا قدرى به تأخير افتاد به واسطهء گرفتاريها بود كه امروز وقت پيدا كرده اين مختصر را عرض مىنمايد . انشاء اللّه اميدوارم وجود مبارك را ملالى حاصل نخواهد بود . الحمد للّه كار تنكابون هم تسويه شد و حضرت و الا راحت خواهيد شد . مطالبى را كه مرقوم فرموده بوديد با آقاى حكمران مذاكراه نموده اصلا اخلاق او يك‌جور غريبى است . اين قبيل مذاكرات بىفايده است .\r\nاگر فورى سوغات الموت مىفرستاديد اثرش خيلى زيادتر بود . اما تمام حرف است ، باطن ندارد . اين حرفها هم تمام براى همان سوغات است . العاقل يكفيه الاشاره . هنوز عادات قديم مرتفع نشده بلكه بدتر شده . بنده هم گير افتادم و مدارا مىكنم تا چه شود .\r\nچندى بود مريض‌دارى هم اضافه بر گرفتاريهاى ديگر شده بود . به حمد اللّه رفع شد . تازهء قابل عرض نيست . پاكتى را براى حضرت و الا از پست رسيده بود لفا تقديم داشت .\r\nهمواره مژدهء سلامتى وجود مبارك را با ارجاع خدمات و فرمايشات منتظرم . باقى قربانت ، كامران\r\nفرق بين كاغذ ملا و غيرملا چقدر است . كاغذ جوف مال مهين السلطنهء خرقانى بود عودت دادم . بايد اشتباه نموده باشد .\r\nچون ساعد الدوله مشكل است بيايد كاغذى به وى نوشتم و درخواست نمودم كتابها را روانه كند . شرحى هم به حاج نظر على بنويسد اسناد مرا جدا نموده بدهد . عباس رفت تا چه جواب بدهد .\r\nشهباز شكار دو سالى آورده بود . كباب خوبى به‌جاى حكمران خورده شد ( كه دلش لك‌زده ) . شهباز شكارچى قابلى است ، تيرش خطا نمىرود .\r\n\r\nمختصرى از مطالب جرايد - وضع مجلس\r\nمباحثات و گله‌گذاريها و حملات به قرارداد در صورتى كه هنوز اعتبارنامه‌ها همگى نگذشته به شدت تمام شروع شده است و گمان مىكنم فرصت رسيدگى به كار ديگرى نباشد . نصرت الدوله با سليمان ميرزا چندين‌ساعت جواب و سؤال مىكنند . سليمان ميرزا هى مىگويد از آزادى نطق بايد استفاده كنم و در حقيقت يك تاريخى از سه مجلس قبل و حركت خودشان و حبس خودشان مىگويد . با قرارداد مخالفت مىكند ( درحالى كه قرارداد از بين رفته است ) . حتى مىگويد مستشارها در ماليه هم نبايد باشند و معتمد السلطنه معاون ماليه مىگويد نيستند . در بين صحبت مىگويد اگر آقايان وكلا\r\n\r\n","description":"","footnote":"","page_name":" 6175 ","page_number":309},
  {"content":"\r\n\r\nخسته شدند تنفس داده شود . سيد يعقوب مىگويد مىترسم شما نفس تازه كرده و چهارده ساعت حرف بزنيد . بالاخره در تنفس قرار مىدهند دنبالهء صحبت كوتاه شود .\r\nاين است اعتراضات طباطبائى و سردار معظم مىماند . بعد مرحلهء عدل الملك و سلطان محمد خان نائينى مطرح مىشود . عدل الملك حاضر نيست و مدرس مىگويد او بازوى راست سيد ضياء و كابينهء سياه بود و به اين جهت وكالت او بايد رد شود . رأى مىگيرند و احدى قيام نمىكند رد مىشود .\r\n\r\nدفاع سلطان محمد عامرى - حملهء تيمور تاش\r\nاما سلطان محمد خان دفاع مىكند و خوب هم حرف مىزند ( در مدرسهء امريكائى تربيت شده جوان است . در اغلب جرايد مترجم و نويسنده بود . در كابينهء سياه اول رئيس كابينهء هيئت وزرا مىشود بعد كفيل ماليه ) . در ضمن صحبت مىگويد من در كفالت خود خيلى اصلاحات هم نموده‌ام . سردار معظم براى جواب بلند مىشود و مىگويد هركس در كابينهء سيد ضياء كه قيام برضد حكومت ملى بوده دخالت تام داشته ما او را به مجلس راه نمىدهيم و همه آنها را بايد محاكمه كنيم . اين هشت كرور كه در كابينهء سياه خرج شد از اصلاحات جنابعالى بود . اين حواله‌جات در وجه حامل در زمان كفالت شما بود .\r\nسلطان محمد خان درخواست كميسيون و تحقيق مىكند . مىگويند وكالت شما رد است براى درجهء تقصير خود و قيام برضد حكومت ملى . اگر كميسيون ميل داريد معين شود .\r\nاو مىگويد مرا مىكشيد بعد تحقيق مىكنيد كه قاتل بودم يا نبودم . گوش به حرفهاى او نمىدهند و اغلب ضديت مىكنند . رئيس رأى مىخواهد . مثل عدل الملك احدى قيام نمىكند . سلطان محمد خان مىگويد من افتخار به عضويت اين مجلس ندارم . همه وجدان‌كش هستيد و بيرون مىرود .\r\n\r\nكابينهء سيد ضياء - قيام ضد حكومت ملى\r\nبه كلى وكلا كابينهء سيد ضياء را قيام برضد حكومت ملى مىدانند و بسيار بدگوئى مىكنند و جدا مىگويند بايد كاركنان آن « كابينهء سياه » محاكمه و تعقيب شوند ( كه دروغ مىگويند و نمىكنند . اگر تعقيب و مجازات بود كار مملكت اين قسم نمىشد ) .\r\n\r\nمهاجرت و قرارداد\r\nجرايد ديگر با اين معارضات وكلا نسبت به يكديگر تنقيد مىكنند . « ستارهء ايران » كه\r\n\r\n","description":"","footnote":"","page_name":" 6176 ","page_number":310},
  {"content":"\r\n\r\nميرزا حسين خان صبا كمال السلطان « 1 » مىنويسد حمله به نصرت الدوله مىآورد كه مهاجرت را در رديف قرارداد مىگذارى . آن‌وقت شرحى در تقديس مهاجرت و مهاجرين و تكذيب قرارداد و مؤسسين مىدهد .\r\n\r\nغارت كردن احسان اللّه خان\r\nاخبار ديگرى جز انقلابات و سرقت و قتل‌وغارت و هرج‌ومرج كه جزو مطالب عادى و يوميهء ما شده است ندارند . من‌جمله احسان اللّه خان پس از رفتن از تنكابون در لاهيجان و توابع آن تا نزديكى كوچصفهان مشغول قتل‌وغارت مىشود و خالو قربان جمعى را به جنگ و مخالفت مىفرستد شكست مىخورند و همان قسم قتل‌وغارت كسان احسان اللّه برقرار است .\r\n\r\nسجل احوال\r\nجمعيت طهران را دويست و پنجاه هزار نفر و فقط يكصد و هشتاد هزار نفر سجل احوال گرفته‌اند باز براى تتمه تأكيدات مىشود .\r\n\r\nاروپا\r\nيونان فتوحات مىكند . آنقوره در خطر است . شصت هزار نفر اسير و يكصد و پنجاه توپ غنيمت يونان مىشود . با اين حال دولت ما ميسيونى به رياست ممتاز الدوله وزير معارف مىخواهد آنجا روانه كند و روابط خود را مستحكم دارد . 18 جولاى تصميم اختتام حالت جنگ امريكا و يونان صادر مىشود و هاردينگ امضاء مىكند .\r\n\r\nسى مليون قحط زدهء روسيه\r\nدعوت‌نامهء تلگرافى از روسيه به آلمان و امريكا ديدم كه استغاثه مىكنند كمكى به حال آنها شود . سى مليان قحطزده و همين‌قدرها هم مريض حصبه‌اى و غيره دارند . تا حدى كه از آلمان تمنا مىكنند چند نفر دكتر روانه كند . بسياربسيار اوضاع آنجا به واسطهء قحط و غلا و شيوع امراض مختلفه رقت‌انگيز است . امريكا هم مىگويد تا محبوسين امريكائى را رد ننمايد كمك نمىكنم . اما لنين و تروتسكى به همان تشدد كار خود باقى هستند اگرچه تغيير مسلك و رژيم داده‌اند ليكن پس از اين‌همه خرابى نتيجه ندارد . خود\r\n\r\n\r\n","description":"","footnote":"\r\n( 1 ) - كمال الدوله نوشته بود و اصلاح شد . ( ا . ا . )\r\n","page_name":" 6177 ","page_number":311},
  {"content":"\r\n\r\nهاردينگ رئيس جمهورى امريكا\r\n\r\n","description":"","footnote":"","page_name":" 6178 ","page_number":312},
  {"content":"\r\n\r\nآنها گفته‌اند كه ديگر سرمايه و سرمايه‌دارى براى انجام كوچكترين كار در روسيه وجود ندارد و بايد از خارج آورد . آنچه چندى قبل من در « لندن نيوز » ديدم فقط شش مليان روس در ممالك ديگر متفرق است . تقسيم سيلزى خاتمه نيافته است . نمايندگان مصر براى تعيين مقدرات آتيهء آن به سمت انگلستان حركت نمودند . در شب عزيمت به افتخار آنها مهمانى داده شد كه 1600 نفر حاضر بودند .\r\n\r\nدعوت ماكسيم گوركى\r\nدعوت روسيه - واشنگتن - هوور رئيس ادارهء معاونت عمومى در جواب دعوت ماكسيم گوركى براى معاونت به دستجات پريشان و گرسنهء روسيه چنين تلگراف مىكند كه اين كمك متعلق است به اينكه امريكائيهاى اسير در روسيه آزاد شود . قحط و غلا در روسيه بىاندازه شدت كرده . سى مليون روس غذا ندارند . در اين موقع تروتسكى [ به 
  ] ديكتاتورى ارزاق تعيين گرديده است . مرض كلرا ، حصبه و طاعون همه‌روزه هزاران نفر از اهالى را از چنگال گرسنگى آزاد مىكند و يك دعوت‌نامه با عجز و الحاحى به آلمان ارسال شده است براى آن‌كه طبيب به روسيه اعزام بدارند . ماكسيم گوركى در طى دعوت‌نامهء خود خطاب به دولت آلمان مىنويسد : ما نمىتوانيم عجالتا در مقابل انسانيت آلمان اجرى به وى بدهيم . فقط به نام انسانيت اين تقاضا را مىكنم كه بيايند دست ما را گرفته از گرداب هلاك نجات بدهند . )\r\n\r\nمقالهء روزنامه ميهن يك آتيهء خطرناك\r\nدر پايان سرمقاله شمارهء قبل توجهات عمومى را به يك آتيهء خطرناك معطوف داشتيم . اينك بدون لفاظى بدون تلفيق لغات برجسته ، با نهايت سادگى به زبان عوام يك آتيهء خطرى را كه در پيش داريم و جزء اعظم آن تعلق به عموم و تودهء اكثريت واقعى دارد متذكر مىشويم . ما از بس كلمات بزرگ بىمورد استعمال نموده و الفاظ را مبتذل كرده‌ايم هركلمهء مهمى بىاثر مانده و مفهوم حقيقى خود را از دست داده است . يك‌نفر نظامى فرانسوى مىگفت وطن در خطر است . به‌فاصلهء چند ساعت تمام فرانسه به هيجان آمد ( از بس شما گفتيد و مردم هيجان آمدند و دروغ شد و براى منافع شخصى بود ديگر به هيجان نمىآيند ) .\r\nاى برادران ايرانى شما را آگاه مىسازم كه با تمام مفاهيم و تمام معانى آتيهء شما در خطر است ( چه كند ) . صاف و پوست‌كنده به شما مىگويم كه ساعات هولناك مرگ به\r\n\r\n","description":"","footnote":"","page_name":" 6179 ","page_number":313},
  {"content":"\r\n\r\nهمين زودى با شما مواجهه مىشود ( چرا ) . حيات ، استقلال ، مليت ، دين ، ناموس ، جان و مال شما در خطر است ( سروش غيبى شنيده ) . يك نفر محتاط و مآل‌انديش در هرشبى كه مىخوابد بايستى انتظار يك صبح هولناكى را داشته باشد . بيائيد به وسايل و موجباتى كه يك آتيهء خطرناكى را براى شما ايجاب مىنمايد مراجعه نمائيم .\r\nبه پارلمان نظرى افكنيم . يك اكثريت ضعيف بىجانى بدون اتكاء ملى گرد هم جمع آمده كه از ترتيب محيط شخصى خودشان عجز دارند .\r\nبه قوانين موضوعه مراجعه كنيد . تمام در پرتگاه نسيان و زيرپاى قانون‌شكنان محو گرديده .\r\nهيئت دولت را در نظر بگيريد . عمليات آنها را زير تهاجم ارباب حوايج بيكار ، شهريه بگيرها ، پارازيتهاى اجتماعى به كلى خنثى و بىاثر مانده ، كار خستگى آنان به جائى كشيده كه از ميان جامعه فرار اختيار مىكنيد ( شمران رفته‌اند ) .\r\nبه ماليه توجهى كنيد . صفر حكم‌فرماست . به قشون نگاه كنيد . با آن‌همه جديت وزير جنگ در تهيهء يك قوهء دفاعيه ، همه گرسنه ، همه برهنه و همه بىتكليف ، مأيوس .\r\nاز هيئت جامعه مركزى جز فساد اخلاق و تشتت افكار چيزى مشاهده نمىشود . يك حزب قوى كه بتواند تكيه‌گاه پارلمان قرارداد نداريم .\r\nاز خود طهران قدمى فراتر گذاريد . يك منظرهء رقت‌آور ، يك دورنماى اسفناك را خواهيم ديد كه روح هرباوجدانى را متألم مىسازد . از جلفاى روس و ساحل بحر خزر تا بلوچستان و سواحل خليج‌فارس و از سرحد كرمانشاه و كردستان تا به حدود خراسان و سيستان را شعلهء سوزان فشار ، شرارت ، قتل و غارت احاطه نموده و مأمورين دولت هم از ميان آب گل‌آلود مشغول ماهى گرفتن مىباشند . تمام طوائف و دستجات را مسلح نموده به جان اين مملكت انداخته‌اند .\r\nاز يك‌طرف حكام و امناى ماليه مشغول تاخت‌وتاز خزانهء دولت و از طرفى ماهى هشتصد هزار تومان كسر بودجه قيافهء عبوس و يك فقر و تهىدستى ابدى را در مقابل ما مجسم مىسازد . مسلحين رسمى و غيررسمى از چپ‌وراست با حيات ملى ما بازى مىكنند . حكام و مأمورين ماليه در فارس و اصفهان غرب ، مازندران ، خراسان ، آذربايجان مشغول استفاده و پركردن جيب و بغل خود هستند و حكومت مركزى با يك فلاكت و تنگدستى سهمگين هرروز دستخوش بحرانات و بالنتيجه مجبور است دست تكدى به سوى بيگانگان دراز كند .\r\nآن اخلاق اجتماعى ، آن حالت مجلس و قوانين موضوعه ، آن بيت المال تهى ، آن قشون گرسنهء ناراضى ، آن وضع اسفناك اقتصادى ، آن نائره‌هاى فسادى كه در سراسر\r\n\r\n","description":"","footnote":"","page_name":" 6180 ","page_number":314},
  {"content":"\r\n\r\nمملكت برپاست ، آن اعمال و حركات خائنانهء مأمورين و بالاخره آن سياست مبهم و تهديدكنندهء خارجى را بنگريد . آيا يك آتيهء خطرناكى در پيش نداريم .\r\n\r\nدرميان دوسنگ‌آسيا\r\n( همه دردها را گفت تازگى هم ندارد ، پانزده سال است اما همان درد را مىگويند ، نه دوا را براى همچو مملكتى آن قرارداد مضر بود يا نافع . مىگويند مضر بود . پس من هم مىگويم مضر بود . مضر بود ، مضر بود . يا للعجب امروز روزى نيست كه بدون اتكاء و سرمايه بتوان زندگى كرد . دولت فرانسه با آن قدرت اتكاء به انگليس دارد . دولت انگليس به آن عظمت اتكاء به امريكا مىكند . ما چطور بين دو سنگ‌آسيا مىتوانيم تنها زندگى كنيم . ) ( پايان مقالهء ميهن )\r\n\r\nنه روزنامه‌نويس ، نه روزنامه‌خوان\r\nپس از يك مقدمه كه فايده ندارد ايضا « ميهن » مىنويسد : قبل از آزادشدن جرايد در دو جلسه كه از آقايان مديران جرايد دعوت نمودم اولين و آخرين پيشنهادم اين بود كه بايد ماها قبلا خودمان را اصلاح كنيم سپس به اصلاح هيئت جامعه بپردازيم . مكرر گفته‌ام ما روزنامه نداريم . اين طريق روزنامه‌نگارى نيست . اين نه تنها براى جامعه و محيط بىنتيجه است ، بلكه جز خسران و زحمت براى ارباب جرايد فايدهء ديگرى از آن مترتب نخواهد بود ( اگر نداشت سرودست نمىشكستند ) . حقيقتا نه ماها روزنامه‌نگار هستيم و نه اهالى اين مملكت روزنامه‌خوان .\r\n\r\nروزنامه‌ها به يك‌شكل\r\nدر يكى از كوچكترين ممالك فرنگستان هزارها جرايد يوميه ، هفتگى و ماهانه منتشر مىشود . از هرجهت كه ملاحظه كنيد هيچ‌يك متشابه به يكديگر نيستند . تمام متنوع ، تمام مختلف‌الشكل ، تمام با سليقه‌هاى جديد و دلربا . در ايران چهار ورقه ناقص داريم همه يك شكل ، همه يك طرز ، همه يك اسلوب و همه به يك اندازه . گوئى از زيردست يك نويسنده و از يك مطبعه بيرون آمده . سرمقاله - اخبار داخله - آژانس رويتر - مطبوعات خارجه - پاورقى و بعضى اوقات صفحهء آخر متنوعه . اللّه اكبر . مردم خسته شدند حوصلهء همه‌كس تنگ مىشود . طبيعت بشرى تنوع‌پرست [ است 
  ] و از زندگانى يك نهج مطرد به تنگ مىآيد . از اين‌رو بايستى در همه‌چيز اصول تجدد را ملحوظ داشت .\r\n\r\n","description":"","footnote":"","page_name":" 6181 ","page_number":315},
  {"content":"\r\n\r\nالى آخر كه مىنويسد : خوب است نواقص خود را مرتفع [ كنيم 
  ] و عالم مطبوعات را رونقى بدهيم تا دشمنان ما نگويند كه جريده‌نگارى براى نيل به مقاصد نامشروع و گرفتن ميز و غيره است . ( نمرهء 68 - 13 ذيقعده 39 )\r\n\r\nمدير ميهن\r\nمدير ميهن همان كسى است كه كلنل فضل اللّه خان در اصفهان او را سيصد تازيانه براى آنچه نوشته بود زد « 1 » . طهران آمد تظلمات كرد . هزار مرتبه در جرايد ادعاى شرف و ناموس جريده‌نگارى نمود . بالاخره پس از چند ماه يك چيزى كلنل به او مخفى داد و به كلى ساكت شد . شرف و ناموس همه همان بود .\r\n\r\nاختراعات نو\r\nگويا در جريدهء « ستاره ايران » بود ديدم نوشته كه شخص انگليسى كه اسم هم برده بود توپى اختراع نموده كه گلولهء آن پنج تن ( پانزده خروار ما ) و دويست الى سيصد ميل را مىزند . باز نوشته بود در پاريس كارخانه‌اى درست شده كه از هوا يخ درست مىكند . به نظر من هردو ضعيف آمد . اما او به طور قطع و يقين نوشته بود . در ايام جنگ ايرانيها بسى از اين اختراعات را به آلمان نسبت مىدادند كه از مو آلومينيوم مىكردند يا از كاه نان درست مىكنند ، صد هزار از اين مهملات كه شايد خود آلمانها نمىگفتند .\r\n\r\nاتكا به روس\r\nبارى از مفاد آنچه در مجلس نطق مىشود و آنچه در يكى دو از اين‌روزنامه خواندم كابينهء سپهدار اعظم بر خلاف كابينه‌هاى سابق اتكاى خود روس را قرار داده بود . دولت انگليس كه دنيا را مقهور پلتيك خود نموده فقط براى قدرت‌نمائى تهيهء آن كودتا را ديد و چنانچه شرح داده شد به انجام آن موفق شد . اما چه شد كه تعقيب نكرد ، ما از فهم خيالات باطنى آنها عجز داريم .\r\n\r\nتندروى سيد ضياء\r\nاما برحسب ظاهر تندروى سيد ضياء و خيالات واهى او طورى اسباب افتضاح و نفرت عمومى شد كه نخواستند يا نتوانستند همراهى كنند . كم‌كم دارد عقايد من هم\r\n\r\n\r\n","description":"","footnote":"\r\n( 1 ) - نام او ابو طالب شيروانى بود . به وكالت مجلس رسيد . ( ا . ا . )\r\n","page_name":" 6182 ","page_number":316},
  {"content":"\r\n\r\nنسبت به سيد ضياء نقصان پيدا مىكند . در اين‌كه خيلى تند رفت و خيلى عجله داشت شكى نيست و كارى كرد كه نفرت عموم را فراهم نمود ، همه دستجات ناراضى شد . اگر واقعا خيال رياست جمهور را هم داشت چنانچه عقيدهء عمومى است پس من هم به نوبهء خود به وى بايد لعن نمايم .\r\nپنجشنبه 20 ذيحجه ، دوم درجهء سنبله - الموت به كلى از قواى نظامى خالى شد .\r\nنايب الحكومه و پست ژاندارم هم رفت به انبو . امروز گفتند محمود ميرزا نايب الحكومه شده و آمده است شترخان . امر آتان نگذشت ، يعنى فرصت نشد . هنوز هم نزد من نيامده‌اند . مردمان بسيار بدى دارد . اگر تا خودم هستم اين كار نگذرد ديگر نخواهد گذشت . عصر از شهرچند كاغذ رسيد . حاجى افخم الدوله جواب حكومت قزوين را فرستاده بود كه عذرخواهى نموده بود كه من آن مطلب را دوستانه گله نموده بودم . لله نوشته بود همه‌چيز گران است تا زود است تهيهء زمستان را ببينيد . جو سر خرمن بيست تومان است ، كاه هفت تومان . عيال موثق مرحومه شده اينك خودش ناخوش است .\r\nرفعت السلطان پولها را گرفته و خودش خرج نموده نمىدهد .\r\n\r\nتوقعات حكومت\r\nحكومت در گردش عباس ميرزا را ديد ، عدل الممالك معرفى كرد . به عباس ميرزا گفت به آقا جانت بنويس براى من عسل و روغن و بره روانه كند . ما هم به شما مىنويسيم ( به اصرار گردن من گذاشتند كه روانه كنم چاره نيست . ) من منتظر آمدن قبض مقررى هستم تا محقق نشود كه خواهند فرستاد يا نه تكليف معلوم نخواهد شد . امسال اينجا به قدر خوراك خودمان گندم و براى چند تا مال جو نداريم . ناچار بايد از غلهء ديوانى گرفت .\r\n\r\nجنگليها و نصير السلطنه\r\nدر روزنامه نوشته بود نصير السلطنه هنوز در نزد كوچك‌خان است و دونفر كوچك خان به معيت سعد اللّه خان طهران به رسالت فرستاد تا با دولت گفتگوهاى خود را بنمايد . صدنفر روس و يك كشتى جنگى در انزلى باقى است .\r\n\r\nمحمود ميرزا نايب الحكومه\r\nچهارشنبه 26 ذيحجهء 1339 ، هشتم درجهء سنبله - روز جمعه كاغذى از نواب محمود ميرزا به من رسيد كه به نيابت حكومت آمده‌ام و مركز خود بالاروچ را قرار دادم . جوابى\r\n\r\n","description":"","footnote":"","page_name":" 6183 ","page_number":317},
  {"content":"\r\n\r\nنوشته شد . از شاهزادگان رودبار است . مثل من كه الموت مانده‌ام اجداد اينها هم در رودبار توقف داشته [ اند 
  ] . در ماليه و شعبهء نواقل مفتش بود ، تقلب كرد خارج شد و نزد نظام الدوله پيشخدمت شد . در حكومت منوچهر خان رئيس اجرا شد . بعد در همان دستگاه حكومت پيشخدمت بود . روز شنبه صبح نزد من آمد كه بالاروچ مركزيت ندارد شما بگوئيد كجا اقامت كنم . هربرج ده روز بايد الموت ، بيست روز رودبار باشم . پس از قدرى صحبت گفت مىگويند تقى خان عمارت خوبى دارد خالى هم هست . اجازه بدهيد آنجا توقف كنم . گفتم خانه متعلق به خودتان است . رفتند ديدند ، اما چون محل سراج محله كوچك و هيچ قسم تهيه لوازمات ممكن نشد سيلكان و خانهء حاجى على مقر حكومت گرديد .\r\n\r\nباج\r\nتوى ايوان نشسته بوديم دونفر وناشى آمد كه آقاى حكمران به داد ما برس . چه شده .\r\nآقاى امير ده‌نفر مأمور فرستاده و يكصد و بيست تومان باج را گرفته است ( وناش ملك ما مىباشد . همه‌ساله مرتع سيله‌سرا را كه در دوهزار واقع است از اينها اجاره مىكنند . ) پس از تحقيقات ديگر معلوم شد اجاره‌نامچه هم اكرم الملك داده و گرفته است .\r\nحكمران آدم امير را خواستند . آدم امير آمد و گفت گوسفندها باشد . من كاغذى مىنويسم ببر . اطاعت كرد . عريضه‌اى وناشى نوشت . او هم كاغذى كه در صورتى كه آقازاده ملك اجاره داده و بعد پول را گرفته و قبض داده چه قسم حضرت اجل نسبت به رعيت تعدى روا مىداريد . كاغذ را برد . اما محمود ميرزا همه را مىگفت . لدى الورود سر شاخ من با امير اسعد بند شد . شرحى هم از عدم رضايت خودش از اين مأموريت شكايت كرد كه مرا به زور فرستادند . كار من در شهر بهتر بود چه‌وچه كه مرسوم تمام مأمورين و صاحبان مشاغل است كه احدى از آن شغلى كه دارد راضى نيست و مقام بالاترى را مايل است . ايشان پس از تماشاى خانهء خراب من و اظهار افسوس و ندامت به سيلكان و مقر حكمرانى رفت كه يك سالى هم يوسف خربوزه‌فروش نايب الحكومه ما شد و آنجا مسكن نموده بود .\r\n\r\nترقى قيمت پست\r\nغروب گفتند عباس‌ميرزا وارد شد . آفتاب‌گردانى زده بود ، پاپيچى بسته بود ، شلاقى در دست داشت . اما شب شيركوه مانده بود . با آنكه پشه‌بند انگليسى خوب داشت پشه او را خيلى صدمه زده بود . كاغذجاتى از طهران نداشتم . در قزوين هم كسى را مثل\r\n\r\n","description":"","footnote":"","page_name":" 6184 ","page_number":318},
  {"content":"\r\n\r\nسنوات سابق ندارم اخبار بنويسد . همان كاغذ بچه‌ها بود كه مطلبى نداشت . جز آن‌كه كاغذ پست هردو مثقال سيصد دينار پانصد دينار شده ، كرت پستال صد دينار ، پنج شاهى . مخابرات تلگرافى خارجه كلمه‌اى پنج هزار . گويا مىخواهند ماهى هشتصد هزار تومان كسر بودجهء مملكت را از اين‌راه پركنند . هرقدر از اين قبيل مالياتها اضافه شود مصرف آن كمتر خواهد شد . مردم محققا كمتر كاغذ مىنويسند يا بقدرى كاغذهاى نازك استعمال مىكنند كه يك ورق را سه ورق خواهند روانه كرد .\r\nنوشته بودند مخارج شهر زياد است ، همه‌چيز ساعت‌به‌ساعت ترقى مىكند . من در تكليف خود حيران مانده‌ام نه اينجا مىتوانم بمانم نه شهر . اگر قبض مقررى نرسد كار من خراب است و هيچ ممر ديگرى ندارم . روزى هم نيست رعيت براى تخم و تقاوى و پول نيايد كه اگر ندهيد ملك زرع نمىشود . چنانچه امسال بعضى جاها نشده است .\r\n\r\nاكرم الملك\r\nيكشنبه كاغذ امير اسعد براى حكومت آمد . عصر اينجا آمده نشان داد . دو صفحه كاغذ نوشته بود بندبه‌بند كه اكرم الملك بىجا كرده مال مرا گرفته . شما گوسفندها را با صد و چهل تومان پول روانه داريد . حكومت جواب خود را نشان داد كه نوشته بود تعدى مىخواهيد بكنيد پسر شما اجاره داده پول گرفته . سواد اجاره‌نامچه و سواد قبضها را هم فرستادم . پس مهلت بدهيد و دو كلمه هم مرقوم داريد تا من بفرستم از اكرم الملك بگيرند . باز اشكورى رفت .\r\n\r\nمسئلهء گوسفند\r\nديروز سه‌شنبه غروب به من گفتند دونفر قزاق امير اسعد با يك‌نفر آدم مسلح خودش آمده‌اند زوارك كه حكم امير است ما گوسفندها را ببريم . متعاقب ملا فضل اللّه وناشى آمد كه امير گفت حكومت توقيف نكرده برو بياور . من چون تصور مىكردم گوسفند سيلكان است گفتم مىروند آنجا و به من مربوط نيست . يعنى من حتىالمقدور از دخالت در كارهاى اينها پرهيز مىكنم ، براى آن‌كه متعدى هستند و اگر هركس دخالت كند بدتر مىكنند تا نكنند . جواب هم براى حكومت ديگر ننوشته بود . من به گردش معمولى خودم تا سراج محله رفتم . آنجا ابو الحسن نفس‌زنان آمد كه گوسفند را مىبرند . گفتم مگر زوارك است . گفت آرى . گفتم برو به محمود ميرزا بگو . رفت‌وآمد كه مىگويد ببرند . من به شهر مىنويسم . آمدم ديدم كار گردن گيرم شده ، از خانهء من نبايد به اين بىاعتنائى مال رعيت مرا ببرند . اول كاغذى به محمود ميرزا نوشتم كه من براى اين قبيل\r\n\r\n","description":"","footnote":"","page_name":" 6185 ","page_number":319},
  {"content":"\r\n\r\nمطالب با امير اسعد خودم را طرف هيچ‌وقت نمىكردم و نمىكنم . گوسفندى كه از خارج ده من مىبرد توقيف كردى آن هم در خانهء من گذاشتى . حالا قزاق سر من گذاشته و شما هم سكوت اختيار كرديد . من اين پول را مىدهم اما فكرى به حال خودت كن كه چه شكل حكومت خواهى كرد . بعد فرستادم سراغ قزاقها كه شما نمىتوانيد به زور گوسفند ببريد . من هم قزاق دارم . امير اسعد حاكم من نيست كه شما از جانب او مأمور من شويد .\r\nامشب مهمان هستيد . تمسك مىنويسم ببريد بدهيد . اگر باز قبول نكرد يك‌نفر بيايد گوسفند را مىدهم . كاغذ نوشتم كه اين حركت شما را نفهميدم چه علت داشت . درست است رعيت من است اما من دخالت نكردم . حكومت توقيف كرده ، حكومت مانع شده .\r\nشما سر من و خانهء من قزاق مىگذاريد . ديگران هم قزاق دارند ليكن نمىخواهند در دوستى و همسايگى با شما طرف شوند . آوردن گوسفند بدنما بود . تمسك دادم و شما هم بنويسد اكرم الملك فضولتا باج را گرفته من از او خواهم گرفت . كاغذ و تمسك را بردند .\r\nقزاقها گفتند خير مأموريت داريم گوسفند را با كدخدا ببريم . هرقدر آدمهاى من گفته بودند مأموريت شما بىمحل است ، امير اسعد نمىتواند سر ملك ديگرى ، خانهء ديگرى مأمور بگذارد . جواب بىمعنى داده بودند . من فرستادم كاغذ را گرفتم و گفتم صبح از خانهء من برويد و الا شما را بيرون مىكنم . گفته بودند مىرويم جاى ديگر تا جواب امير اسعد برسد . در اين بين حكومت آدم فرستاد ( يك ژاندارم و يك قزاق همراه دارد . ) كه به خدا من نگفته و نه نوشته‌ام كه توقيف نكردم ، او دروغ گفته است . اين هم كاغذى است كه به حكومت جليله نوشته‌ام روانه كنم . شرحى از قضيه نوشته بود و آن‌وقت شكايت كه امير اسعد به‌جاى جواب كاغذ مأمور قزاق فرستاده پنجاه‌نفر مسلح آدم دارد ، من چه قسم حكومت كنم .\r\nبارى من كاغذ ديگرى به امير اسعد نوشتم كه قزاق شما پاكت را پس داد . معلوم مىشود من بدهكارم ، من مديون هستم . مالى را ديگرى توقيف مىكند شما خانهء من آدم مىگذاريد ، التفات شما زياد . دادم قاصد برد . امروز آن دونفر قزاق رفتند سليكان و بالاى منزل حكومت منزل نمودند . باز حكومت كاغذ سختى و بدى نوشت كه من توقيف كردم و شما بايد از فلان‌كس ترضيه بخواهيد و من بعد مرتكب تعديات نشويد و حتى در ملك خودتان چه رسد به ملك و رعيت ديگرى . هنوز تا اين ساعت ( دو از شب رفته ) جواب نيامده . گويا دست‌به‌دست مىكند كه قزاق گوسفند را برده باشد كه چنين چيزى نخواهد شد . من نخواهم داد .\r\nامير اسعد خيال دارد تمام آن هفده هزار خروار برنج و نقد و روغن را كه پيشتر پسرش\r\n\r\n","description":"","footnote":"","page_name":" 6186 ","page_number":320},
  {"content":"\r\n\r\nو ساعد الدوله و ساعد الممالك و ديگران گرفته‌اند قبول نكند و دو مرتبه بگيرد و خواهد هم گرفت . زيرا رعيت زور ندارد . دادرس نيست . جنسا هم اينها متعدى و جابر هستند .\r\nحبس‌وتوقيف هم اينها را آدم نكرد و دست از بىعدالتى و ظلم برنمىدارند .\r\n گفت چشم تنگ دنيادار را * يا قناعت پر كند يا خاك گور \r\nمن از بس‌كه در مدت اقامت خودم در اين‌جا از اين چيزها ديده‌ام ديگر عادت نموده‌ام و وقعى نمىگذارم . خلقم تنگ نمىشود بىصبرى نمىكنم .\r\n\r\nتيمورتاش و سيد ضياء ايران - شمارهء 949\r\nپس از مقدمهء مختصرى سردار معظم مىگويد من تصور نمىكنم حيثيت ملت ايران ، حيثيت مجلس شوراى ملى اجازه بدهد كه بازوى راست سيد ضياء الدين در اين مجلس داراى كرسى بشود . بله من گفتم بازوى راست سيد ضياء الدين ولى بازوى چپ ، زيرا كه بازوى راست او اپيكيان ارمنى بود . من نمىخواهم اينجا داخل عمليات سيد ضياء الدين بشوم تنقيد بكنم . ولى ما نبايد فراموش بكنيم كه يك سيد ضياء الدينى وارد اين مملكت شد عناصر شجاع ايران را اغفال كرد ، به‌ملت خودش ، به استقلال مملكت خودش شبيخون زد . سوءقصد به استقلال مملكت كرد . مجلس را كه بايد داير بشود تعطيل كرد .\r\nمصونيت نمايندگان ملت را كه مطابق قانون اساسى از هرنوع تعرض مصون هستند زير پاگذاشت ( خود سردار جزو محبوسين بود ) . عده‌اى از نمايندگان را توقيف و تبعيد كرد .\r\nمجرى سياست دشمن استقلال ايران شد . مردمان زيرك را در حبس وارد كرد و بالاخره در ايران يك سكوت و يك سكونت قبرستانى را برقراركرد . از نقطهءنظر دارائى مملكت نبايد فراموش كرد كه سيد ضياء الدين هشت كرور دارائى مملكت را تفريط كرد و آن را ما بين خود و همدستان و شركاء خود تقسيم كرد . ( گفتند صحيح است ) و بالاخره چنانچه عرض شد نمىخواهم داخل عمليات سيد ضياء الدين بشوم . اگر نفرت افكار و تصميم شاه و اگر وطن‌پرستى نظاميهاى وطن‌پرست ما نمىبود شايد سيد ضياء الدين امروز هم جغدوار در خرابهء ايران هنوز مسكن و مأوا داشت ( گفتند صحيح است ) . ولى فقط به واسطهء اين سه‌عنصر بود كه سيد ضياء الدين با اندوختهء خودش از ايران فرار كرد و نتوانست در اينجا نقشهء سياه خودش را به موقع اجرا بگذارد .\r\n\r\n","description":"","footnote":"","page_name":" 6187 ","page_number":321},
  {"content":"\r\n\r\n\r\nدلائل آمدن سيد ضياء\r\nالبته اينها مسائلى است كه به طور فهرست من عرض كردم و اميدوار هستم در يك آتيهء نزديكى مجلس با موافقت نظر هيئت محترم در مسائل گذشته مفصل‌تر اعمال‌نظر بكند و بالاخره آنهائى كه مقصر هستند مجازات بكند . ولى فعلا مىخواهم چند كلمه در باب علل اين قضايا عرض بكنم . من علل اين قضايا را به دو قسمت تقسيم مىكنم :\r\nعلل صورى و علل معنوى . اما علل صورى آمدن سيد ضياء . البته سيد ضياء محرك بود به ارادهء غير . سيد ضياء الدين استفاده كرد از مسامحهء حكومت زمان . ولى بايد اين مسئله را فهميد كه چرا سيد ضيا جسارت و قبول تخطى به استقلال ايران را بايد بكند . اين مطلب به عقيدهء من خيلى از همه كارها بالاتر و مهم‌تر است به عقيدهء من علت باطنى جسارت سيد ضياء الدين دو چيز بود : يكى نبودن مجازات است در مملكت ايران و يكى زير پا رفتن قوانين است .\r\nبه عقيدهء من وظيفهء مجلس در پيشگاه ملت ايران اين خواهد بود كه اول حيثيت قوانين را اعاده بدهد و به ملت ايران امر بدهد و بگويد كه تحمل زير پا رفتن قانون مثل ارتكاب خلاف قانون است ( گفتند صحيح است ) . تا وقتى كه حيثيت قوانين در مملكت ما اعاده نشود ، تا وقتى كه مجلس شوراى ملى هركسى را كه خوب كرده پاداش خوب ندهد و هركسى را كه بد كرده است مجازات نكند اين مملكت داخل اصلاح نخواهد شد ( گفتند صحيح است . بىكارهاى مجلس تندتند صحيح است مىگويند ) .\r\n\r\nعدل الملك\r\nپس وقتى كه مجلس از نقطهءنظر اجراى قانون داخل در اين قضيه شد در مرحلهء اول بايد عدل الملك رد بشود ، زيرا عدل الملك هم بر خلاف قانون رفتار كرده است هم برضد استقلال مملكت و بر خلاف حكومت ملى قيام و اقدام كرده و شراكت در قيام و اقدام نموده . بنابراين فقرهء 9 از ماده 4 قانون انتخابات او را محروم از حق انتخاب شدن و از حق نمايندگى مجلس مىنمايد . عدل الملك همان روزى كه رفت و با دستهء ضد استقلال ايران همدستى كرد همان روز آزادانه به حال خود و به طور اختيار سلب حقوق نمايندگى و حق جلوس در مجلس را از خود كرد ( تصديق ) . بنابراين من با اين راپرت شعبه مخالف هستم كه مىگويد « چون ارتكاب تقصير بعد از انتخاب شده بود » .\r\n( پايان نطق تيمورتاش )\r\n\r\n","description":"","footnote":"","page_name":" 6188 ","page_number":322},
  {"content":"\r\n\r\n\r\nظلم تيمورتاش\r\nعدل الملك معاون وزارت داخله شده بود . سابقا هم بود . ليدر دموكراتها و شخص چيزنويسى است . خود اين سردار كه مثل فرشته صحبت مىدارد در حكومت رشت خود چنان آتشى در آنجا روشن كرد كه مردم به خالو قربان و احسان اللّه خان سجده مىكردند . با اتومبيل به فاحشه‌خانه‌ها مىرفت . در جرايد ، در منابر ، در اعلاميه و انتباه نامه‌ها مطالبى از او نوشته و انتشار دادند كه گوش هيچ شنونده نشنيده بود و در حقيقت عودت كوچك خان و قيام مجدد او به واسطهء تعدى و ظلم و سهل‌انگارى اين آدم شد ، با ميرزا احمد خان آذرى كه هنوز دنباله آن قطع نشده است .\r\n\r\nمقالهء ستارهء ايران دربارهء قرارداد ستارهء ايران - شماره 14\r\nبخوانيد و عبرت كنيد ، بخوانيد و مأيوس شويد ، بخوانيد و رشد سياسى احزاب خود را بفهميد ، بخوانيد و اعتراف كنيد كه فقط يك صاعقهء آسمانى مىتواند گريبان ملت كهن سال ايران را از سرپنجهء خونين جنايت‌كاران سياسى و اخلاقى نجات دهد .\r\nباز هم جرايد كانون انتريگ مفسدين گرديد . باز هم روح مفت‌خورى و تملق در عرصهء مطبوعات جلوه‌گر شد . باز هم حاشيه‌نشينان سفرهء اشرافيت به مكيدن خون ملت و دلسوزى جامعه قيام كردند . ولى خوشبختانه دنياى متشنج امروزى ديگر به شما اى پارازيتهاى اجتماعى و اى سياسيون يغماگر اجازه نمىدهد كه در ميدان سياست سمند غرض به تكاپو درآوريد .\r\nروز يكشنبه در مجلس غوغائى اسف‌انگيز برپا بود . قرارداد ميشوم حامى پيدا كرد .\r\nقرارداد ايران برباد ده جزء عقايد سياسى گرديد . قرارداد خانمان‌سوز در رديف مهاجرت مقدس درآمد . ما نمىخواهيم در هويت اشخاص مطالعه كنيم ، ما نمىخواهيم عواقب و خميه‌اى كه اين سياستهاى معكوس و اين منطقهاى غلط بر ملك و ملت تحميل كرده است خاطرنشان كنيم . آتيهء دنيا و تاريخ ايران شما را اى مدافعين خالق قرارداد در ستون ابدى خود يادداشت مىنمايد و به فرزندان حقيقت‌پرست آينده معرفى خواهد كرد .\r\nمهاجرت در رديف قرارداد نيست . مهاجرت را هوس رياست‌مدارى عناصر وزارت طلب ايجاد نكرد . مهاجرت را جنون وزارت توليد ننمود . مهاجرت را روح ملت ايران از خود دور نكرد ( دروغ مىگويد ) . مهاجرت منجر به مسئلهء صد هزار ليره بانك\r\n\r\n","description":"","footnote":"","page_name":" 6189 ","page_number":323},
  {"content":"\r\n\r\nشاهنشاهى و جوابهاى تلگرافى شاهزاده‌هاى معظم نگرديد ( آن كروركرور پول كه از آلمان گرفتند محسوب نيست كه تمام دنيا مىداند و هربچه ايرانى دانست ) . اى حاميان خالق قرارداد ! ! .\r\nسپس بعضى چيزها مىنويسد كه تمام اغراق شاعرانه است و عارى از حقيقت .\r\n( پايان مقالهء ستارهء ايران )\r\n\r\nمهاجرت\r\nقرارداد بسيار خوب بد است ، اما آن مهاجرت هم بد بود ، زيرا فقط يك نتيجه بد آن برهم‌خوردن قواى خوب ژاندارمرى بود كه ديگر درست نشد . تا برسيم به ساير چيزهاى آن‌كه اغلب در مجلدات قبل ذكر شده است . من نمىدانم قراردادى كه برهم خورده و لغو شده خواه بد ، خواه خوب ديگر چرا تمام كارهاى لازم بل واجب مملكت را گذاشته و در مجلس و جرايد تعقيب نموده‌اند . هركس از محيط ايران دور باشد و اين جرايد را بخواند لذت مىبرد و يقين خواهد نمود كه روح آدميت و انسانيت در نويسندگان آن جمع است . خير همه دام است براى پول . از نصرت الدوله پول مىخواهد .\r\nقرارداد سرمايهء كسب اوست و به وسيلهء آن عبارات مشغول اخذ عمل است .\r\n\r\nطبقهء سياسيون ايضا در ستارهء ايران\r\nعدهء طبقه سياسيون طهران امروز بيش از عدهء ساير طبقات است كه در محيط پرآشوب طهران نشوونما مىكنند . در هرتغيير حكومتى كه هرروز دچار آن هستيم ، يك عده ديگر بر اعداد سابق علاوه مىشود . اين است كه در يك نظر مىتوان از طبقات مختلفهء ملت را در صفوف مقدم و مؤخر دسته سياسيون مشاهده كرد . امروز تنها وسيلهء اعاشه و يگانه راه براى رسيدن به مقام ، به مسند و ثروت همانا شاهراه سياست است و بس . وقتى كه از اعلاترين طبقهء ما تا ادنى رعيت و كاسب و بازارى جز دخالت در سياست شغل ديگرى اتخاذ نمىكنند يقينا عدهء اين طبقه روزافزون بيش از ساير دستجات خواهد بود . براى اداره كردن امور مملكت تنها سياسيون وظيفه‌خوار و شهريه‌بگير و جاه‌طلب كافى نيست . مملكت دسته‌هاى علاقمند بىطمع صحيحى مىخواهد ( مثل خود جنابعالى ) كه در هررشته از امور بدون جلب منافع شخصى دخالت نموده براى منفعت ملت آن رشته را ترقى و توسعه بدهد . فلان طلبهء مدرسه براى رسيدن به دواير اوقاف شغل خود را سياست قرار مىدهد . فلان فقيه محله براى\r\n\r\n","description":"","footnote":"","page_name":" 6190 ","page_number":324},
  {"content":"\r\n\r\nرسيدن به رياست معارف يك شهرى پيشهء خود را سياست اتخاذ مىكند . فلان كدخداى ده جوشقان براى حكومت قصبچه صرفهء خود را سياست انتخاب مىكند . تمام طبقات مختلفه را همين قبيل قياس كنيد كه دسته‌هاى سياسيون طهران را تشكيل مىدهد .\r\nبعد شرحى مىدهد كه براى سياست مملكت يك عدهء مختصرى كافى است . خوب است ساير مردم دستجاتى براى صناعت و زراعت و تجارت تشكيل بدهند . پانزده‌سال سياست‌مدارى و ارتزاق به وسيلهء سياست كافى است . خوب است چندى هم مشغول كار ديگر شوند .\r\nنوشيروان ميرزا كرت پستالى از برلن روانه نموده بود براى يكى دو هفته آنجا رفته .\r\nخيلى تعريف از آنجا نموده بود . كرت پستال شكل خيابان تيمول را داشت .\r\n\r\nفرار از دست جنگلها - قصد كشتن ميرزا كوچك\r\nجمعه 28 ذيحجه ، دهم سنبله - امروز بالاروچيها كه اغلب اقوام مادرى زينب هستند از من و عباس دعوت نموده بودند . جاى باصفائى است . ناهار خوبى دادند . عصر مراجعت نمودم . پسر كربلائى لطيف وركى از پدر خود قهر بود . زمانى كه ولى آقا بولشويكها را اينجا آورد ( سال قبل همين ايام ) داخل جرگه شد . چند روز است آمده . پدرش همراه خود نزد من آمد و بچه است و داخل آدم نيست . مثل سايرين چند ماه است كه از جنگل و گرسنگى آنجا فرار كرده . مىگفت همان روز كه از الموت رفتيم بين مهدى و ولى آقا نزاع كتك‌كارى شد . محمد گرمارودى ( سابقا سوگلى منتظم الملك بود ) فرصت به دست آورده خورجين پول ولى آقا را با قاطر برداشت و در رفت . رفتيم جنگل مدتى آنجا بوديم . متصل مهدى و ولى آقا نزاع داشتند . تا يك‌روز در سه‌ماه قبل جمعى را با اين دو نفر گرفتند و گفتند اينها خيال قتل ميرزا را داشتند . ( اين حرامزاده‌ها به ميرزا هم خيانت كردند ) . پس از چند روز استنطاق چهار نفر از آنها را دار زدند . بقيه را كه از آن جمله بود ولى آقا و مهدى حبس كردند و تا من حركت كردم حبس بودند ( اين مطلب شهرت داشت و بيانات پسر لطيف محقق نمود . )\r\n\r\nبولشويك در لنگرود ( سخنان عباس )\r\nبارى عباس كه نزد ساعد الدوله بود امروز آمد . گفت تا خرم‌آباد رفتم گفتند ساعد الدوله با قزاق و محمد خان سرتيپ براى رودسر رفته‌اند . تا آنجا رفتم گفتند لنگرود هستند . قضيه‌اى رخ داده بود . صد و پنجاه قزاق پيش‌قراول تا نزديك لنگرود مىروند .\r\nجمعى اطمينان مىدهند در لنگرود بولشويك نيست . دو سه‌نفر از قزاقها براى خريد\r\n\r\n","description":"","footnote":"","page_name":" 6191 ","page_number":325},
  {"content":"\r\n\r\nداخل قصبه مىشوند . مردم اظهار شادى مىكنند و به اصرار دعوت شب از قزاقها . اينها مىروند و به آن شكم‌پرستها مىگويند به دعوت حاضر مىشوند . مردم استقبال مىكنند .\r\nدر سبزى ميدان مجلس فراهم مىكنند ، مطرب مىآورند ، شادى مىكنند . پنجاه‌نفر سوار هم اين قزاقها آن سمت شهر مىگذارند مبادا شبيخون بزنند . غافل از اين‌كه لنگروديها بلشويكها را در خانهء خود پنهان نموده‌اند . چند ساعت كه از شب مىرود يك‌مرتبه حمله به قزاق مهمان مىآورند و جنگ شروع مىشود . در شب تاريك آن قزاق بيرون كه صداى شليك مىشنود مجددا داخل قصبه مىشود و با شمشير ميان بولشويكها [ مىآيد 
  ] بالاخره به يك شكلى قزاق بيرون مىرود . جمعى كشته و دستگير مىشوند . صبح كه خبر به اردو مىرسد حركت مىكنند و لنگرود را به توپ مىبندند و داخل مىشوند . در حالى كه بولشويكها شهر را غارت و رفته بودند .\r\n\r\nبصير ديوان ( زاهدى )\r\nساعد الدوله خيال داشت باقىمانده را به‌جاى آن خلاف غارت كند . محمد خان مانع شده گفت سر فرصت كسانى [ را 
  ] كه مصدر اين حركت بودند سياست مىكنم . قريب شصت‌نفر اسير گرفتند . بعد آنها پيغام كردند اسير ما را بدهيد . ما هم چهار صاحب منصب و چند نفر قزاق شما را مىدهيم . محمد خان حاضر شد اين معامله را بكند كه خبر دادند آن صاحب‌منصبها را شقه كرده‌اند . اين بود همه را به شهسوار نزد بصير ديوان روانه كردند . همه لختى بودند . چهارنفر درويش ميان آنها بود . لباسشان هم كشتىبان كيسه ( گونى ) . هشت‌نفر خمسه‌اى ميان آنها بود . بصير ديوان آنها را چوب زيادى زد ( خودش خمسه‌اى است ) . مىگفت سرگردان بودم چطور به ساعد الدوله خودم را برسانم .\r\nدر اين بين يك نفر قزاق به من برخورد ، اسم‌ورسم مرا پرسيد . گفتم . جواب داد من رعيت شاهزاده هستم پسر حاج عبد الحسين مارهموارى همدانى . بيا تو را ببرم ، مرا برد نزد ساعد الدوله . كاغذ را دادم خواند . گفت اينجا . گفتم نمىدانستم اينجا تشريف داريد .\r\nگفت عرض سلام برسان ، بگو انشاء اللّه مراجعت خودم روانه مىكنم . گفتم تا جواب ندهيد نمىشود . با مداد روى پاكت نوشت داد . بعد از امير اسعد پرسيد چقدر جمعيت دارد . گفتم پنجاه شصت نفر . گفت چيزى نيست . مرا مرخص كرد . همان قزاق مرا آورد تا سرجاده و خيلى به شما عرض سلام رسانيد و مراجعت كرد .\r\n\r\n","description":"","footnote":"","page_name":" 6192 ","page_number":326},
  {"content":"\r\n\r\n\r\nقصد الموت\r\nبولشويكها در دزدبن هستند . اينجا جاى سختى است . اگر قزاق اينجا را گرفت لاهيجان فتح شده است . گفتند احسان اللّه خان دماغش گلوله خورده در كار معالجه است .\r\nآمدم خرم‌آباد . سردار كبير آمده است از راه كجور . اما وقتى آمد كه ساعد الدوله به اين سمت آمده بود . توى قهوه‌خانه رفتم چاى بخورم يك جوانى پاى برهنه اما خوش‌سيما وارد شد . از من سؤالات كرد . تا گفتم الموتى هستم گفت افسوس نشد آنجا بيايم . اگر آمده بوديم خاك آنجا را با توبره مىبرديم . گفتم آنجا شير خوابيده بود نمىتوانستيد .\r\nگفت روباه هم نبود . گفتم آترياد اردبيل از شير هم شيرتر بود . روباه آنها بودند كه فرار كردند . يكى من بگو يكى او . نزاعمان درگرفت . در اين بين يك نفر قزاق وارد شد گفت چه خبر است . من تفصيل را گفتم . او شلاق را كشيد به جان آن آدم تا مىخورد زد كه حيا نمىكنيد . حالا هم از اين حرفها مىزنيد . بعد معلوم شد آذربايجانى است از همراهان اسمعيل افندى . من از اسمعيل افندى جويا شدم گفت به طور تحقيق او و جمال را كشته‌اند . يعنى مىگفتند ساعد الدوله كشته است . بعد از اين مرافعه حركت كردم .\r\n( پايان حرفهاى عباس )\r\n\r\nجواب ساعد الدوله\r\nاما جواب ساعد الدوله ، با مركب بنويسد خط او اشكال دارد ، چه رسد با مداد . به زحمت خوانده شد . از اين قرار است : « به واسطهء نبودن كاغذ و پاكت و نداشتن موقع ، چون موقع حركت جنگ بود از نوشتن عريضه عذر [ مىخواهم 
  ] اميدوارم به زودى اوامر را اطاعت كنم . على اصغر . »\r\nباز نشد . من مىترسم [ مموارها 
  ] تلف شود ، كم و گور شود . اين كتابها دست غير بيفتد . اسناد جايش مضبوط است . امير اسعد نه جواب مرا داد نه جواب حكومت . يك ناسخى با كمال خشم به قزاقهاى خود نوشته بود و رفتند ، اما تمسك مرا نگاه داشته است . اين هم يك كينه براى او شد و بهانه به دستش افتاد ، تا چه وقت تلافى كند .\r\n\r\n","description":"","footnote":"","page_name":" 6193 ","page_number":327},
  {"content":"\r\n\r\n\r\n1340 وضع تقى خان\r\nدوشنبه 3 محرم 1340 هجرى ، 13 سنبلهء 1300 شمسى - تقى خان صبح شهر مىرود كه سكينه باجى مادرش و بچه‌هايش را بياورد . در اين غارت و كش‌مكشها كه به من وارد شد تقى سلامت جست ، بلكه نفع هم برد . در ايران ما كار نوكر بهتر از آقاست ، صد درجه هزار درجه . او الان سه تا خانه دارد : يكى اينجا ، يكى قزوين ، يكى طهران . من دوتا اطاق هم ندارم . ملك مىخرم سهمى مىبرد . مىفروشم سهم ديگرى دارد . ملك اجاره مىدهم چيزى مىگيرد . به حساب آن مىرسم دخلى دارد . برنج مىخرم همان‌طور .\r\nمىفروشم همان قسم . شام ، ناهار ، چاى ، مواجب ، اسب ، قاطر همه هم به عهدهء من است . تصور نشود همان من و در خانهء من اين قسم است . خير سواى تجار ما كه يك سبك و روش مخصوص دارند در هرخانه و آقائى همين قسم است .\r\n\r\nحرف فرمانفرما\r\nمن از فرمانفرما شنيدم كه افسوس سردار معتضد را مىخورد و مىگفت كاش من جاى او بودم ، او جاى من . رسم نيست در ايران آقا سر خريد يا فروش چانه بزند ، طى كند . عادت است ، مرسوم است بين مردم كه اگر لو فرض هزار چانه هم بزند آنها سهم آن مباشر يا نوكر محترم را نگاه مىدارند و محال است به آقا بدهند . من در خمسه نايب الحكومهء حضرت و الا بودم و ايشان ميل داشتند آنچه درآمد و منافع حكومتى است خودشان ببرند و ممكن نبود . باز سهم مرا عارض يا معروض يا مقصر نگاه مىداشت و به هرشكلى بود مىداد .\r\n\r\n","description":"","footnote":"","page_name":" 6194 ","page_number":328},
  {"content":"\r\n\r\n\r\nرسومات هركس به‌جاى خود\r\nيادم هست در يك فقره قتلى خود حضرت و الا دخيل قطع و فصل آن شد . به توسط مرحوم جمشيد بيك ده مرتبه واسطه را توى اطاق خلوت خواست و هزار دفعه به او گفت هيچ‌كسى حقى ندارد . همه را به من بده و به اعتقاد خودش آخرين مبلغ را گرفت .\r\nما هم هيچ اظهارى نكرده بوديم و يقين هم داشتيم با اين جديت دستمان كوتاه است .\r\nبعد از ناهار بود من توى باغ حكومتى راه مىرفتم آن واسطه از خدمت حضرت و الا بيرون آمد و رسيد به من . پس از سلام و عليك گفتم ختم شد . گفت به حمد اللّه . من ابدا تصور تعارفى نمىكردم . يك‌بار ديدم دست به بغل برده كاغذى بيرون آورده به دست من داد . باز كردم ديدم حواله يكصد تومان است بلافاصله گفت ما رسومات را مىدانيم .\r\nسهم ديگرى را به ديگرى نمىدهيم و رفت . همين‌طور گله‌به‌گله سهم منشىباشى و سهم فراش‌باشى و تفنگدارباشى را داد و از در بيرون رفت كه حضرت و الا شايد هنوز هم شايد نداند . حالا من اگر خودم را بكشم جولادكى سهم از اجاره به تقى مىدهد .\r\n\r\nوفيات زوارك\r\nابراهيم على قزاق من مدتى بود ناخوش بود ، پريروز هم آقاجان زواركى جوان يل مرحوم شد . اين آدم خيلى واهمه كرد . امروز محمدآقا [ را 
  ] هرقسم بود روى قاطر انداخته به شهر برد . آقا جان از پارسال كه براى تقى تير انداختند به لب او گرفت ترسيد و عليل شد تا مرحوم شد . حاج على پيرمرد اين داغ پسر دوم بزرگ خودش است مىبيند .\r\nكربلائى شكر اللّه پدر شهباز بيك از روى پل آب نرم مىگذشت پايش لغزيد افتاد خفه شد . خيلى پير بود .\r\n\r\nسال بدتر\r\nمن بقدرى كه براى مخارج شهر بفرستم پول نمىتوانم بگيرم . امسال به درجات از سال ايلان ئيل قحطى بدتر است . بهار آن سال از امروز كه موسم خرمن اينجاست بهتر بود . آن سال هم محصول اينجا بهتر بود ، هم مردم بضاعت داشتند . امسال محصول به درجات بدتر [ ست 
  ] و آن اندوخته هم در رعيت باقى نمانده . آن سال غلهء دولت با من بود و همهء آن خرج رعيت شد ( كه اسنادش هم جزو غارت رفت و ندادند ) . امسال تمام غله را قزاق و ژاندارم خورد و براى رعيت نماند . به اين جهت از حالا با كوچ به سمت تنكابون مىروند . گمان نمىكنم ده‌يك خلق اينجا بمانند . هيچ نيست ، حتى تخم براى\r\n\r\n","description":"","footnote":"","page_name":" 6195 ","page_number":329},
  {"content":"\r\n\r\nكشت آتيه . من از صبح تا غروب يك كارم اين است كه قسم بخورم غله ندارم ، غله ندارم .\r\nزرع مىماند بماند ، چه كنم چاره نيست . كاه و علف كه به كلى تمام شده است .\r\n\r\nجريده‌نگارى در ايران\r\n« ستارهء ايران » شمارهء 2 - در تحت عنوان جريده‌نگارى در ايران - شخص با اطلاعى مىنويسد پس از مقدمه كه : مقصود نوشتن تاريخ ظهور جرايد در ايران نيست و روى هم رفته مطبوعات ما داراى يك گذشتهء طولانى درخشانى نيست . بلكه مىخواهيم بدانيم فايدهء جرايد چيست . مىنويسد در اروپا جرايد به چه كارى مصرف مىشود و در ايران به چه كار . آيا ايران با داشتن جرايد سعادت‌مند است . آيا مردم به اين ورقه‌هاى روزانه ، هفتگى و ماهانه به چه چشمى نگاه كرده و آنها را با چه قيافه تلقى مىكنند و مىخواهيم نشو و نماى اين فن را در ايران از به دو انقلاب تاكنون در تحت مطالعه درآورديم و يك قسمت از حقايق راجعه به اين موضوع را هرقدر هم تلخ و تحمل‌ناپذير باشد بدون مراعات اصول منحوسهء شومى كه متأسفانه نام آن را نزاكت گذاشته‌اند بنويسيم .\r\nاساسا جرايد براى نشر فكر و بدايت سير اجتماعى و نظارت اعمال دولت ، انتقاد مشى سياسى حكومت و براى جلوگيرى از افراطكاريهاى هيئت حاكمه نسبت به حقوق ملت ايجاد شده است . وظيفهء يك جريده اين است كه افكار يك جمعيت را نشر دهد .\r\nعقايد و آراء افراد متفكر [ ين 
  ] ملت را محترم شمرده و به ساير تبليغ نمايد . روش حكومت را به ملت و تمايلات احساسات و منطق جمعيت را به هيئت دولت برساند .\r\nجريده بايد مجموعهء علم و ادب ، آينهء افكار ملت‌ودولت ، يك كلكسيونى باشد از اخبار سياسى و اقتصادى و مسائل علمى . فايدهء اين‌گونه اوراق براى ارباب سياست و تجارت ، براى كارگر و زارع و اثرات آن در تعديل تندرويهاى هيئت حاكمه با احساسات تودهء ملت محتاج شرح و توضيح نيست . بديهى است قلمى مىتواند اين مسئوليت را بر عهده بگيرد كه محكوم يك دماغ روشن و بىآلايش بوده باشد . كسى مىتواند دست به قلم ببرد كه به وضعيات هيئت جامعه و به اصول تكامل و ترقى به مصالح و منافع حقيقى مملكت و به حوائج ضرورى دنياى مادى و با اوضاع سياست گيتى آشنا بوده و روح وى به فضائل فطرى آرايش يافته و دماغ او به مزاياى مكتسبه روشن باشد .\r\nدر هريك از ممالك متمدنه اوراق يوميه و هفتگى و ماهانه شايد صد برابر مطبوعات ما موجود باشد ولى با تنوع و اختلاف موضوع و مسلك . جرايد هم در ملل راقيه مانند علوم و فنون و صنايع توسعه و طبقه‌بندى غريبى پيدا كرده . جرايد علمى ، فلسفى ، تاريخى ، اقتصادى ، فنى ، فكاهى ، هزلى ، رومانى و سياسى با خطمشى متباين و\r\n\r\n","description":"","footnote":"","page_name":" 6196 ","page_number":330},
  {"content":"\r\n\r\nمسلكهاى معين جداجدا معارف آنها را زيب و رونق مىدهد .\r\nنشريات جريده‌اى كه طرفدار كارگر است غير از مندرجات جريده‌اى است كه به مصالح و منافع زارع معرفى شده ( چه ضرر دارد كه ما همه را در يك جريده مىنويسيم ) .\r\nاين كلمه‌اى بود از اصول جريده‌نگارى ملل متمدنه ( خودش مىنويسد متمدنه ) . اكنون خوب است عطف نظرى به ايران و مطبوعات آن بيندازيم . ببينيد در اين كانون فساد و جهالت چگونه تمام وظائف مقدسه ، تمام عوالم سعادت و خوش‌بختى و تمام آن چيزهائى كه براى نشو و نماى يك ملتى در درجهء اول لزوم است سوخته و خاكستر مىشود .\r\nدر اول دور انقلاب كه سلاسل عبوديت از گردن ملت ريخته شد و هنوز به‌جاى آن يك سلسلهء جديدى بر دست‌وپاى آزادى ملت نصب نكرده بودند جرايد مستقل آزادى پاى به عرصهء مطبوعات ايران گذاشت كه با يك لهجهء حقيقت‌پرور و گزنده ترتيبات سابقه و اصول زمان كهنه را در تحت انتقاد درآورده و با يك صميميت روح‌بخشى به تكان اعصاب فرسودهء اين ملت قيام كردند . ولى افسوس اين جرايد حقايق‌پرست ( آن وقت هم داد داشتند از دست آنها ) پس از اندك‌مدتى در ظلمات متراكمهء نيستى فرورفته كه از نظر ناپديد شدند . جامعهء حقيقت‌كش و مرتجع يك دسته از مؤسسين آنها را كه در ضديت با اوضاع كهنهء مندرس ( مثل اين‌كه حالا نو شده ) ثبات و پافشارى مىكرد معدوم نمود ( جز مدير صوراسرافيل مانديدم ديگرى را معدوم نموده باشند ، دروغ نوشته . )\r\nدستهء ديگر را به افسردگى و بىميلى محكوم كرد و بالنتيجه دستهء ديگر را به مبدأ اخلاقى خود عودت داد . يعنى اين لباس سنگينى را كه دست انقلاب برقامت ناموزون آنها پوشانده بود از بركند و همان لباس چركين ننگ‌آلود دوره‌هاى تملق و چاپلوسى را پوشيدند . آرى انقلاب كه زمينهء فكرى و اخلاقى خود را قبلا تهيه نكرده است اين‌گونه در حالت روحيه و در اوضاع اوليهء اجتماع خالى از اثر خواهد بود . تغيير رژيم نمىتواند ساختمان فكرى و هويت اخلاقى مردم را تغيير بدهد . تغيير رژيم نمىتواند ملكات راسخه را كه دست حوادث با مرور زمان در نفوس بشر متمكن ساخته است عوض كند ( حقيقت‌گوئى كرده است . ) اين است كه مىبينيد روح هرزه و متملق يغما و قاآنى از گريبان جريده‌نگاران سر به‌درآورده و كشكول قلندران بر سر لوحهء جرايد نصب شده است و مطبوعات ايران با گامهاى وسيعى رو به قهقرا رفت . يعنى همين‌كه طوفان انقلاب آرام شد اخلاق و آداب قديم با قيافهء تجدد در جامعه عرض وجود نمود .\r\nتقصير از كيست ؟ تقصير از پستى و انحطاط هيئت جامعه است . تقصير از بىسوادى عامه است . تقصير از عدم مدرك و تعمق طبقات متوسط است و بالاخره تقصير از\r\n\r\n","description":"","footnote":"","page_name":" 6197 ","page_number":331},
  {"content":"\r\n\r\nزمامداران انقلاب است كه دايرهء انقلاب را در افكار و در حالت علمى و روحى اجتماع توسعه ندادند ( زمامداران انقلاب كى بود . همين مردم بودند كه شما پس از پانزده سال اين قسم مىنويسيد . چهارتا طلبه ، پنج‌تا بازارى كه اگر دو نفر آگاه عالم هم رفت حرف بزند مردود و مستبد شد ) . جرايد ملى بايد با پول اشتراك اداره شود تا بتواند دامن عفت خود را از آلودگيها محافظت نمايد .\r\nچون طبقهء باسواد در ملت كم است بالطبيعه جريده خواننده ندارد و نمىتواند حيات خود را بدون آلايش ادامه بدهد . مبنى براين علت است كه اشخاص منورالفكر و كسانى كه قلم آنها فقط مىتواند قيادت فكرى يك ملتى را عهده‌دار شود از اشتغال به جريده‌نگارى كناره گرفته و از ابتداى مشروطيت جز چند نفرى كسانى دست به قلم بردند كه جز اداره كردن زندگانى شخصى و ادامهء حيات دورهء خود مقصودى نداشتند و ندارند . بديهى است در اين صورت جريده ارگان سفارت‌خانه‌ها مىشود . پارتى هيئت حاكمه مىشود . تملق مىگويد ، فحش مىدهد ، بىجا تمجيد مىكند . بىمورد قدح مىنمايد و بالاخره مانند قصايد شعراى زمان استبداد ( و حاليه ) فقطوفقط يك وسيله‌اى است براى ارتزاق .\r\nبراى نمونه يكى از جرايد اصفهان را ( مثلا ) برداريد و بخوانيد . ببينيد از سرلوحه تا مطبعهء حبل‌المتين مشحون است از تبريك و تهنيت ، تسليت و تعزيت ، توديع و خيرمقدم ، تملق و دشنام ، مدح و تمجيد ، تكدى و تعدى ، بشارت به طلوع يك جريدهء تازه از افق مطبوعات ، تأسف از اختفاء يك جريده در محاق توقيف . مقالات غالبا با الفاظ مشعشع ، جمله‌هاى ضخيم ، مطالب سرد و افسرده با فورمولهاى معين محدود و بيانات بىروح تلفيق مىشود . به طور ابدى در سرصفحه‌هاى جرايد مركز جمله‌هاى ذيل خوانده مىشود :\r\nدر دربار - موكب . . . « 1 » براى مذاكره در مهام امور مملكت آقايان وزرا هريك در وزارت خانه‌هاى خود با جديت و فعاليت مشغول رسيدگى به كارهاى مملكتى بودند . . . « 2 » يعنى كاغذها را امضاء مىكردند . الحمد للّه نمرديم و در دورهء تجدد هم سرصفحه‌هاى تقويم را كه هميشه اوضاع كواكب بر صحت و سلامتى ذات همايونى دلالت دارد در ستونهاى جرايد خوانديم . هواخوردگى و كسالت مزاج آقايان وزراء كه به طور توالى روى مىدهد جزو اخبار مهم داخله مىباشد . ملت همين ملتى كه مطبوعات حاضره تراوش روح اوست از اين فورمولهاى لايتغير خسته شد . جامعه از اين دلسوزيهاى مصنوعى به تنگ\r\n\r\n\r\n","description":"","footnote":"\r\n( 1 ) - ( 2 ) - نقطه‌چين در اصل است .\r\n","page_name":" 6198 ","page_number":332},
  {"content":"\r\n\r\nآمد . مردم به اخبار كسالت وزراء علاقمند نيستند . تقديرهاى شايان جرايد نمىتواند حقايق را پرده‌پوشى كند . همه مردم فهميده‌اند كه چرا جرايد يك‌نفر از اعضاء ادارات را تنقيد ننموده تشريح حقايق را به نمرهء آتيه حوالت مىدهند .\r\nراستى مطالعهء بعضى از جرايد ما شرم‌آور است . اگر از جرايد و مجلات ما يك كلكسيون ترتيب بدهند بهترين نمونهء انحطاط اخلاقى يك طايفهء بشرى خواهد بود و چقدر اين وضعيات اسف‌انگيز است . زيرا دقيق‌ترين مقياسهاى ارتقاء اخلاقى و تكامل عقلى هرملتى مطبوعات آنهاست . مطبوعات ما همه‌چيز را مبتذل نموده حتى فحاشى و دشنام را .\r\nدر يكى از مجلاتى كه اخيرا در طهران طبع و نشر مىشد و مانند رجزخوانيهاى اطفال بر سرلوحهء آن كلمات ذيل خوانده مىشد . « مجله‌اى است علمى ، ادبى ، تاريخى ، اقتصادى ، فلسفى . . . الى آخر » گراور مارشال هيندنبورگ را نشان مىداد كه حقيقتا يكى از دواهى جهانش مىتوان محسوب داشت ( باز آلمان فيلى را به خرج داد ) . در ورق بعد گراور فلان الممالك ديده شد . قطعا اين مجله اگر به دست مارشال هيندنبورگ مىافتاد تصور مىكرد فلان الممالك هم نسخهء ثانى اوست . يك مجلهء علمى و فلسفى به چه مناسبت [ عكس 
  ] اشخاص عادى را گراور مىنمايد ( براى پول ) . برفرض اين‌كه يكى دو نفر در اخلاق و در صحت عمل ثانى نداشته باشند آيا در رديف هيندنبورگ ، روسو ، بو على سينا به شمار مىروند .\r\nدر صفحات ورق پاره‌هاى اخير بود كه گاهى مشاهير ادباى ما در رديف خيانت‌كاران درآمده و گاهى مؤسسين عظمت و قوميت ما ، زنده‌كنندگان هويت تاريخى ما هم‌طراز غارتگران گردنه‌هاى كردستان درمىآمدند ( مقصودش مجلهء « نوروز » است كه از سلاطين باشرف ما بدگوئى نموده بود ) اين هم نمونهء افكار تندرو جوان . اين هم نمونهء دماغهاى تجدد و آزادى . نمونهء مطبوعات خشن و حقيقت‌پرور . نمونه جوانان پاكدامن وطن‌پرست . اينها مطبوعاتى بودند كه چشم اميد اصلاح‌طلبان به نوك خامهء آنها منعطف بود و تصور مىكرديم در پرتو پاكى نيت و روشنى فكر جوانان متجدد با حرارت لكهء مداهنه و دروغ از دامن مطبوعات ما پاك مىشود . اما جرايد عادى حقيقى . . . « 1 » را به اسم نزاكت ادبى ترويج و فحاشى را به اسم انتقاد و سياسى شايع نمودند .\r\nبالاخره بعضى جرايد وسيلهء دخل ، وسيلهء كلاشى ، وسيلهء استعمال ميزوصندلى ، وسيلهء مداخله در كارهاى دولتى ، وسيلهء رسيدن به پيشگاه زمامداران ، وسيلهء ترفيع رتبهء خائنين ، وسيلهء تطهير اشراف مرتجع ، وسيلهء اغفال مردم و خفه كردن احساسات ، وسيلهء تحصيل درشكه و مبل ، وسيلهء پركردن شكم فرومايه گرديد .\r\n\r\n\r\n","description":"","footnote":"\r\n( 1 ) - يك كلمهء ناخوانا .\r\n","page_name":" 6199 ","page_number":333},
  {"content":"\r\n\r\nهم‌قلمان عزيز ما عصبانى نشويد ، مخصوصا شمائى كه خود را از اين‌گونه تدنيات پاك و منزه مىدانيد . به سايرين بفهمانيد كه اينها حقايقى است كه فقط از نقطهءنظر دوستى آنها و عشق به اصلاحات روى كاغذ آمده است . ما با شما هم‌عقيده هستيم كه وضعيات اجتماعى فاسد است ، حيات اقتصادى متزلزل ، كابينه‌ها سربار اين بدبختىها هستند و اخلاق عمومى اين وضعيات را ايجاب كرده است . ولى فقط راه اصلاح شما هستيد و پيش از اين‌كه به اصلاح جامعه شروع كنيم خوب است ابتدا به اصلاح خودمان بپردازيم . ( پايان مقالهء ستارهء ايران )\r\nاما تنوعى كه « ستارهء ايران » در شماره‌هاى خود به خرج داده . اسم روزنامه كه معمولا در وسط صفحه نوشته مىشود سمت راست صفحه در گوشه آن نوشته شده . به‌جاى لفظ آبونمان يا قيمت ، بهاى روزنامه نوشته شده و به عوض محل اداره « جاى اداره » و اين دو لغت را هم از روزنامهء « بهار » كه ملك الشعرا درج مىكرد دزديده نه آن‌كه خود واضع آن باشد . تتمه همان است كه بود : اخبار دربار است و هيئت‌وزرا طابق النعل‌بالنعل كه صاحب مقاله تنقيد نموده است .\r\nجمعه ششم محرم الحرام ، 17 سنبله - شب چهارم سيد جواد جيرين دهى از شهر آمد .\r\nكاغذى آقاى امير موثق نوشته بودند . كاغذى از طهران آقاى عماد السلطنه با چند نمره روزنامه .\r\n\r\nرقعهء آقا ( عماد السلطنه )\r\nفدايت شوم طورى اختلاف احوال و پلتيك پيدا شده كه نمىشود با كاغذ مختصر چيزىكه مفهوم و مفيد باشد نوشت . شما را واگذار مىكنم به خواندن چندين نمره روزنامه كه با همين پست ارسال شد . شب جمعه 21 ذيحجه عروسى شد و عروس را ( نزهت الملوك ) از تجريش آوردند . آن شب و فرداى آن تهيهء كامل ديده شد و قرب پنجاه‌نفر مهمان را شام‌وناهار و غيره دادم ، با كرايهء درشكه و هرچيزى كه براى اين امر خير لازم بود . تعمير آن حياط را حضرت و الا كردند . براى مبارك‌باد انعام نقدى التفات فرمودند ، همچنين پولى براى عبد اللّه ميرزا . بنده به واسطهء سوزش سينه نمىتوانم حركت تند بكنم و بر خلاف ترتيب شبانه‌روز و كارهاى معمولى اين طرف و آن‌طرف بروم ، يا بخوابم يا متحمل مشقت شوم . خيلى از كار افتاده‌ام . عجالتا خدا همچو خواسته .\r\nباز براى آن‌كه بتوانم اين جمعيت را راه ببرم به قدر مقدور كار مىكنم . صبحها اداره رفته درست چهار ساعت آنجا كار مىكنم ، بدون آن‌كه ده دقيقه راحت نشسته باشم . سه ساعت يا دو ساعت هم در منزل يا عصر يا شب بايد كار اداره را پيش ببرم و دوسيه‌هاى\r\n\r\n","description":"","footnote":"","page_name":" 6200 ","page_number":334},
  {"content":"\r\n\r\nورودى همان روز را خوانده دستورالعمل بنويسم يا جواب بنويسم . اينها نقلى نبود اگر گرفتارى بچهء زياد و كار زياد خانه كمى اذيت نمىكرد . خواستند معاونت رياست تشخيص عايدات را بدهند نپذيرفتم با آنكه اصرار هم داشتند . علت رد كردن اين بود كه ميل داشتند همين كار رياست خالصه را به كس ديگر بدهند . من گفتم چون معاونت اداره جزو قانون تشكيلات ماليه نيست ممكن است با تغيير كابينه سر من بىكلاه بماند . آنها هم راضى نشدند كه با اين كارى كه دارم معاونت كل را هم بدهند و من با اين‌همه كار صرفه نمىبرم . زيرا عمليات با كسان ديگر است . فقط حكم و دستورالعمل از من مىخواهند .\r\nعجالتا امور خراسان خوب نيست . مىخوانيد در روزنامهء « ستارهء ايران » كه با سفير بولشويك هم اختلافى پيدا شده كه انشاء اللّه زود رفع شود . زيرا مسئله بولشويك شوخىبردار نيست . وزير خارجه معزول شد . احتمال دارد كابينهء وزرا تغيير كند و مشار الملك ( وزير دربار است ) رئيس الوزراء شود . پول هيچ نيست . قبض مقررى شما صادر شده حواله هم دادند اما پول نيست كه نيست .\r\nانشاء اللّه الموت بعد از رفتن قزاق به حالت طبيعى برمىگردد و كبك هم پيدا مىشود .\r\nفرخ ميرزا ( پسر بزرگ آقا ) مأمور جنس عراق شد و همين امروز با عيال ناخوشش رفت .\r\nمأموريتش خوب است . كارش عيب ندارد . يعنى خرجش كم است ( هركس خرجش كم باشد كارش خوب است ) . قريب بيست و پنج هزار خروار غلهء ديوانى و خريدارى را بايد طهران حمل كند . هرمز ميرزا ( پسر حاج افخم الدوله ) تنبل‌تر از اوست . كار مىدهند نمىرود و ادا درمىآورد . عبد اللّه ميرزا دنبال كار را رها نكرد تا بالاخره حكم رسمى صادر كرد . مقامش پست است و مواجبش خيلىكم . فقط چون پشت‌كار دارد يحتمل ترقى كند . زياده عرضى نيست . ( پايان‌نامهء عماد السلطنه )\r\n\r\nنامهء امير موثق\r\nحضرت و الا شاهزاده عين السلطنه دام اقباله مراسلهء محترم زيارت گرديد . از مساعدتهاى حضرت و الا و عموم اهالى الموت نسبت به اردوى قزوين فوق العاده ممنون و متشكرم . البته رضايت و خوشوقتى قلبى اين‌جانب را به عموم سكنهء آن حدود ابلاغ خواهند فرمود . به ادارهء محاسبات امر شد حساب محمد رحيم خان و ميرزا حسين را رسيدگى كرده نتيجه را راپرت بدهند . خواهشمندم دونفر قزاقى [ را 
  ] كه به همراهى حضرت‌عالى به الموت آمدند به فوريت به قزوين اعزام فرمائيد . خاتمتا احترامات قلبى خود را تجديد و از حسن مساعدت سركار تشكرات صميمى خود را تكرار مىكنم . رئيس اردوى قزاق - امير تومان محمد امير موثق\r\n\r\n","description":"","footnote":"","page_name":" 6201 ","page_number":335},
  {"content":"\r\n\r\n\r\n« ستارهء ايران » ارگان روسها - كلنل محمد تقى خان\r\nجرايدى كه اين دفعه آمده سواى دو نمره تتمهء « ستاره ايران » است كه از قرائت آن به خوبى معلوم است كه ارگان سفارت روس است و به امداد آن سفارت‌خانه طبع مىشود . از انقلاب و اغتشاش خراسان كه آقا در كاغذ خود اشاره نموده‌اند چيزى در اينها نديدم ، جز آن‌كه وكلا و وزرا با كلنل محمد تقى خان كه پس از استعفاى نجد السلطنه كفيل است مخابرات حضورى مىكنند و سيد جواد قاصد هم مىگفت در شهر مال‌گيرى بود و گفتند قزاق از قزوين به خراسان مىرود .\r\n\r\nنطق كرزن\r\nمسئلهء ديگر نطق لرد كرزن است . اصل نطق در اين جرايد نبود . فقط بعضى جملات آن را نوشته و جواب مىدهند و از قرارى كه خواندم تمام جرايد طهران يك شرحى در جواب نقادى مىكنند . « ستارهء ايران » مىنويسد روزى كه لرد معظم له غمخوار ايران بود سر ادواردگرى وزير خارجه بود . پس از آن‌كه خودش وزير شد صد درجه از گرى بدتر به سر ايران آورد . ما به‌همين هرج‌ومرج ادارات و به‌همين كسر بودجه و به‌همين خرابيها راضى هستيم و نمىخواهيم دولت انگليس از ما همراهى كند . بلكه فقط ما را به حال خودمان بگذارد . بعضى از آرتيكل‌هاى جوابيه را فرصت كردم خواهم نوشت .\r\n\r\nمسئلهء آذرى لينكو « 1 »\r\nمسئله ديگر كه خيلى اهميت پيدا نموده بود از اين قرار است : آذرى لينكو از مأمورين ادارهء نفط دولتى بادكوبه مبلغى از پولهاى نفط بادكوبه را برداشته و به ايران مىآيد . چون با سفارت انگليس مراودات داشت سفارت روس از ترس آن‌كه مبادا از راه بغداد فرار كند از ادارهء قزاقخانه خواهش مىكند كه او را توقيف كند . دولت ايران خاطرنشان مىكند كه سياستى غير از اعدام براى او مقرر شود . سفارت روس مىگويد اعدام نخواهد شد .\r\nسهل است تخفيف هم در مجازات او داده خواهد شد . مشار اليه خود را به ناخوشى مىزند و او را به مريض‌خانهء احمديه مىبرند . از آنجا به توسط اتومبيلى كه بيرق فرانسه را داشته فرار [ مىكند 
  ] و به سفارت‌خانه فرانسه پناه مىبرد . فورا سفير روس به دولت ايران التيماتوم سه روزه مىفرستد . از اينجا عين آنچه « ستاره ايران » درج نموده مىنويسم :\r\n\r\n\r\n","description":"","footnote":"\r\n( 1 ) - نام درست او آزرلينكو است  Azarlinko  - تبعهء لهستان كه به روسيه و از آنجا به ايران گريخته بود .\r\n( ايران - برآمدن رضا خان - سيروس غنى )\r\n","page_name":" 6202 ","page_number":336},
  {"content":"\r\n\r\n\r\nدربارهء التيماتوم روس - نقل از ستارهء ايران\r\nولى بايد دانست كه اين التيماتوم غيراز التيماتوم 1911 است كه سياست تزارى و پلتيك شرق آن ايجاب نموده باشد . مفاد اين التيماتوم اين است چنانچه تا سه روز ديگر اين شخص به سفارت روس تحويل نشود سفارت بيرق خود را خوابانيده و با تمام اعضا به مسكو رهسپار خواهد شد و در اين سه روز هم قطع مراوده با دولت ايران مىنمايد .\r\nالتيماتوم مزبور داراى مواد ديگرى نيز هست كه از موضع بحث ما تا درجه‌اى شايد خارج باشد ( چرا خارج است و نمىنويسد فقط براى همراهى با سفارت و اين‌كه مردم خارج ندانند . بلافاصله دولت به توسط شاهزاده شهاب الدوله از سفارت مىخواهد كه التيماتوم را پس گرفته و بيست و چهار ساعت به دولت فرجه بدهند كه در اين خصوص مطالعات و اقدامات لازمه بشود و بالاخره در تاريخ ديروز ( 23 ذيحجه ) قرار شد تا پنج روز التيماتوم مزبور به حالت تعطيل بماند تا فورمولى براى حل قضيه پيدا شود .\r\nاز آن‌طرف سفارت فرانسه مدعى است كه چون اين شخص لهستانى است و سفارت فرانسه از پلونيها حمايت مىكند و به سفارت فرانسه هم متحصن شده نمىتواند او را بدهد و شايد اگر دولت ايران در استرداد اين شخص سختى كند از اين رهگذر مزاحمتى توليد شود . ( امورات لهستان چون در اينجا سفارت ندارد با سفارت فرانسه است .\r\nحكايت حمايت صرف نيست كه نوشته ) . ملت ايران هيچ انتظار نداشت سفارت جمهورى فرانسه همان جمهورى كه داد انسانيت مىزند آلت و مجرى نقشهء سياسيون بشود كه هميشه جز خرابى ايران نيتى نداشته‌اند .\r\nآرى همسايگان جنوبى ما مشاهده مىكردند كه ايران در سايهء دوستى با روسيه از قيد تسلط بالانحصار بريطانياى كبير رهائى يافت از خشم يا غصه نزديك است دق كنند كه ايران بعد از آن‌همه متاعب به‌طرف آرامش و رفاه مىخواهد سير كند . بهترين شاهد اين مدعا اين است كه عمل آنها از چندى به اين‌طرف در تمام ولايات مردم را بر عليه حكومت مركزى تحريك و نقشهء تجزيه ايران را اجرا مىنمايند . خلاصه مأمورين بريطانياى كبير دائما مترصد بودند به هروسيله شده است آب را گل‌آلود و روابط ايران و روسيه را تيره ساخته عهد مودت بين دولتين را نقض ، شمال ايران را ميدان تاخت‌وتاز قرار داده ، جنوب ايران را خودشان بلع كنند .\r\nقضيهء آذرى لنكو فرصت خوبى به دست آنها داد ( همه را خيال مىكند و به دولت فرانسه درس مىدهد نصيحت مىكند ) و از پس پرده مشغول دميدن آتش فتنه و فساد شدند . تعجب اينجاست كه سفارت فرانسه همان سفارتى كه هميشه در مقابل تجاوزات\r\n\r\n","description":"","footnote":"","page_name":" 6203 ","page_number":337},
  {"content":"\r\n\r\nانگليسها در اينجا با ايرانيان هم‌آواز بود ( مردش مىكند . آره فردا براى ما با انگليس جنگ خواهد كرد ) در اين مورد فريب مغرضين را خورده كار را اينجا كشانيد .\r\nعلىاىحال قضيه به اين درجه وخامت رسيده و نفع ايران حكم مىكند كه هرچه زودتر علىرغم محركين ، اين فتنه دوستانه حل شود . ما انتظار داريم كه سفارت روس در مقابل اين نيرنگ سياسى خونسردى خود را حفظ كرده حاضر نشوند حريف از خشم ايشان استفاده و ميدان سياست ايران را براى خود قرق نمايد ( خيلىبد از انگليس مىنويسد و همين‌ها مىنماياند كه ارگان سفارت روس است . هيچ حفظ نزاكت را نمىكند ) .\r\nبا حسن‌نيتى كه در شخص سفير محترم روسيه سراغ داريم يقين است مساعى جميله مبذول خواهند فرمود كه اين قضيه منجر به عواقب وخيمى كه محل استفادهء دشمنان ايران است نشود . ما به نام ملت ستمديدهء ايران كه پس از سالها از سياست خشونت‌آميز تزارى و پلتيك مستعمراتى بريطانيا رهائى يافته ( كى رهائى يافته معلوم نيست ) و امروز چشم خود را به دوستى روسيهء همجوار دوخته از سفير محترم روسيه درخواست مىكنيم به احترام عقايدى كه تودهء ملت ايران در قلوب خستهء خود بر له روسيه مىپروراند در تسهيل حل اين مسئله ساعى باشند . البته دوستى ملت ايران براى روسيه از يك گذشت در مقابل اين نيرنگ بيشتر ارزش دارد . »\r\n( پايان نوشتهء روزنامهء ستارهء ايران )\r\nدرست همان تملقات دروغ ، همان التماسها كه از قول ملت در ايام جنگ به سفارت آلمان مىكردند . خيلى بىپرده نوشته و همين‌ها باعث نقار انگليس خواهد شد كه شايد هيچ از فرار و پناهنده شدن به سفارت فرانسه را اطلاع نداشته باشد .\r\n\r\nلطيفه دربارهء آذرى\r\nدر همين روزنامه لطيفهء شيرينى نوشته نسبت به ميرزا احمد خان آذرى . پيام آذرى لنكو ، به اهل عالم اين جمله است : « آيا هرآذرى نامى سرقت كند تعقيب مىشود ، يا اين حكم اختصاص به من دارد ؟ » چون در شماره‌هاى بعد تكرار از التيماتوم نمىكند تصور مىكنم به خوشى گذشته باشد .\r\n\r\nوضع مجلس\r\nاوضاع مجلس ما خوب نيست . آن حرارت سابقه در حمايت و همراهى با مجلس و مجلسيان در مردم باقى نمانده . آقايان هم با اين‌كه هزار كار دارند و نمىدانند عمر\r\n\r\n","description":"","footnote":"","page_name":" 6204 ","page_number":338},
  {"content":"\r\n\r\nمجلس و نمايندگى آنها بيش از دو سال نيست كه چند ماه آن مىگذرد ( و هنوز در كش مكش اعتبارنامه‌ها و اغراض وكلا به همديگر [ ند 
  ] ) تمام همشان مصروف گله‌گذارى از يكديگر و ايام گذشته و ذكر عيوبات آن چند ساله است و گمان مىكنم تا آخر دوره خود اين گله‌گذارى تمام نشود . در خارج هم مشغول كارچاق‌كنى براى اقوام و رفقاى خود ، چنانچه باز « ستارهء ايران » مىنويسد :\r\n\r\nنظر ستارهء ايران\r\nپس از مقدمه كه ، ما حتىالامكان كوشش مىكرديم در قضاياى جاريهء مجلس سكوت را پيشهء خود ساخته منتظر صميميت آنها باشيم ، منتظر خاتمه يافتن دستجات بدبين باشيم ، منتظر اصلاحات ادارات باشيم كه عناصر غيرصالح را از آنجا دور كنند .\r\nهنوز وكلاء ملت قبل از اين‌كه به كوچكترين مشكلات مملكتى مواجه شده و قبل از اين كه ناچيزترين خدمتى به اين آب‌وخاك بنمايند در ادارات دولتى افتاده و جدا در جريانهاى داخلى ادارات وارد شده هرروز عمرو و زيد را به كارهاى ادارى پيشنهاد مىكنند .\r\nهنوز پارلمان كوتاه‌ترين مرحلهء سياسى خود را نپيموده است كه شكايت مديران و رؤساى دواير دولتى از پيشنهادهاى غيرمنطقى آقايان وكلاء گوش ما را خسته كرده . هنوز اعتبارنامهء بعضى از آقايان نگذشته است كه مىخواهند رفقا و كسان خود و اشخاص معلومى را در ادارات دولتى جاى دهند . هنوز آقايان وكلا يك قدم به سوى مقاصد سياسى برنداشته‌اند كه با يك اصرار حيرت‌انگيزى نظريات مثبت خود را در رؤساى دواير ناحيهء خويش اظهار مىنمايند . هنوز هيچ‌كارى نكرده‌اند مىخواهند به وسيلهء فرستادن مأمورين موافق سليقه به ولايات خود نفوذ شخصى خويش را زياد نمايند .\r\nبس است دوائر دولتى را رها كنيد و اين‌قدر در عرض و طول ادارات عرض وجود ننمائيد و نظريات بدبينان را نسبت به خويشتن تقويت ندهيد . وكلا كه خود مقنن قوانين هستند نبايد خويشتن را مورد استثناى قوانين تصور نموده و به همان كارهائى خود را آلوده كنند كه ديگران آلوده‌اند و مجلس را براى محوكردن آثار ننگين آنها افتتاح نموده‌اند . » پايان نظر ستارهء ايران\r\n\r\nبلشويزم\r\nدر « ستارهء ايران » اخبار تلگراف بىسيم سفارت روس را درج مىكند . معلوم مىشود آنها هم تلگراف بىسيم آورده‌اند كه تمام اخبارى است كه در منافع و پيشرفت بولشويزم\r\n\r\n","description":"","footnote":"","page_name":" 6205 ","page_number":339},
  {"content":"\r\n\r\nاست . راست يا دروغ خدا عالم است . لفظ اشتراكى را هم از امضاء برداشته و اين قسم امضاء مىكنند « ادارهء مطبوعات نمايندگى جمهورى سوسياليستى اتحاد شوروى روس در ايران . » چه جمهورى ، چه شوروى ، چه اتحادى . نه رئيس‌جمهور معلوم است نه قانون اساسى و انتخاب . آن نه مجلس دارند نه اتحادى معلوم ، همين است كه هنوز هيچ دولتى جز ايران و افغانستان و انقوره آنها را به رسميت نشناخته ، نه سفير دارند نه رابطه . اما اين بولشويزم هم مثل همان وقت كه در فرانسه بناى مشروطه شد خواهد شد ، كم‌كم فضايح و فجايع آن كم مىشود و قوانين خوب و نافع آن رواج خواهد گرفت . چنانچه در خود روسيه كم شده و آنچه غيرعملى است در كار محو شدن است . اين مرام اندك‌اندك كه به دست مردمان زكى و عالم افتاد صورت خوبى خواهد گرفت ، درست مثل طلوع مشروطه در فرانسه و بعد در جاهاى ديگر . چيزى كه هست آن مشروطه محدود به يك جمع قليلى بود اين‌بار با هركس كه تمولى دارد يا ملكى دارد يا سرمايه دارد طرف است و كار دارد محققا سرعت سير و رواج آن طولانىتر خواهد بود تا مشروطه .\r\n\r\nوفات پادشاه صرب\r\nپطر پادشاه صربى وفات كرد . از اوايل جنگ كناره‌گيرى نموده بود . وليعهد نايب السلطنه و همه كاره بود . انگليسها نسبت به آلمان مهربان‌تر شده‌اند . تقسيم سيلزى هنوز نگذشته قشون دول متفقه آنجا باقى و انقلاب و تحريكات آلمان و لهستان خاتمه نيافته . انگليسها حق را به آلمان مىدهند ، فرانسه‌ها به لهستان ( فرانسه با لهستان عقد اتحاد تدافعى و تعرضى بسته و هرقسم مساعدت دارد ) . حاكم ديگرى لازم است كه به محاكمه اين دو رسيدگى كند .\r\n\r\nكابينهء ترك - سفارت ممتاز الدوله\r\nبواسطهء شكستهاى فاحش دولت آنقوره احتمال كلى مىرود شهر آنقوره تخليه شده باشد ديگر تاب مقاومت باقى نماند . دولت آنقوره هم مثل دولت كرمانشاه ما در ايام جنگ به حال سكرات باشد . كامل پاشا مجلس را منحل و اجبارات نظامى را برقرار نموده است . كابينهء اسلامبول متزلزل و احتمال كلى مىرود كابينه بر عليه مليون منتخب شده كه به توسط متفقين با يونان صلح نمايند . بااين‌حال تزلزلى در خيال دولت ما راه نيافته . ممتاز الدوله به سفارت آنجا مىرود . اگر منقرض شده باشد به اسلامبول خواهد رفت .\r\n\r\n","description":"","footnote":"","page_name":" 6206 ","page_number":340},
  {"content":"\r\n\r\n\r\nوضع بد روسيه - قحطى\r\nقحط و غلا ، و با ، طاعون و انواع امراض ديگر در روسيه هنگامه برپا نموده كه نظير آن كمتر در دنياى متمدن ديده شده است . مستر للويد جرج در مجلس مبعوثان انگليس مىگويد بيست و پنج مليون ليره فقط براى مراجعت دادن فراريان قحط روسيه لازم است . اين قحطى سخت‌ترين حادثه‌اى است كه از يك‌قرن به اين طرف اروپا را دچار خود نموده است . نمايندگان تجارتى انگليس راپرت مىدهند سى و پنج مليان آدم گرسنه است . ابدا معلوم نيست چه بايستى كرد . اين واقعه بقدرى بزرگ است كه بايستى تمام دنيا براى جلوگيرى آن كمر همت ببندند . كميسيونى در ژنو از بيست و دو مملكت منعقد شده براى كمك و اعانهء روسيه مذاكرات نمايند . از قرار راپرت شصت مليان اكر زمين مزروع بدون حاصل بوده براى تغذيهء اهالى آن شصت مليان و براى بذر آتيه پنجاه و هفت مليان پوط گندم لازم است كه تا ماه سپتامبر داده شود .\r\nقونسل ايران كه از تركستان به باجگيران آمده حكايت نموده است كه در تركستان قحط و غلا به طورى است كه فقط در تاشكند روزى پانصدنفر تلف مىشود . دستهاى اطفال را با طناب مىبندند كه همديگر را نخورند . به طورى كه حدس مىزنند روسيه به كلى معدوم خواهد شد . اين است نتيجهء ظلم ، نتيجهء آن‌همه سفاكى ، خون‌ريزى ، غارت ، چپاول ، هتك احترام مقدسات و مذهب و آئين و نواميس مردم .\r\nدر دو سال قبل من خواندم كه فقط پنجاه هزار طبيب و جراح را در روسيه كشته‌اند كه طبابت هم يك نوع سرمايه‌دارى است ، بايد نابود شود . اين است امروز براى يك نفر طبيب معطل [ اند 
  ] و دست تضرع به سمت اطباى آلمان دراز نموده‌اند بااين‌حال التيماتوم به ما مىدهند . « ستارهء ايران » آنقدر تملق مىگويد و ناسزا و فحش و زشت به دولت انگليس مىگويد كه امروز مالك حقيقى روى زمين است و همسايهء بزرگ ما .\r\nابلاغيهء بىسيم سفارت روس غالبش اين است كه عمله‌جات فلان ولايت چنين رأى دادند . كارگران فلان مملكت اينطور گفتند . از به همان مملكت آرد آنقدر دادند و شاد و مسرور همين است كه كارگر يا عملهء فلان‌جا هم دزدى نموده است .\r\n\r\nايرلند\r\nامر آيرلند خاتمه نيافته قسمت شمالى ( اولستر ) استقلال داخلى خود را گرفت .\r\nپارلمنت و وزراى خود را منتخب و افتتاح نمود . ليكن قسمت جنوبى و عمده به حال\r\n\r\n","description":"","footnote":"","page_name":" 6207 ","page_number":341},
  {"content":"\r\n\r\nانقلاب و اغتشاش باقى است . جديدا مستر « دوالرا » « 1 » به لندن آمده با للويد جرج مشغول مذاكره است . احتمال مىرود زمينهء اصلاحى چيده شود . همه روز در دوبلن و بعضى شهرهاى ديگر قتل و حريق و انواع اغتشاش برپاست . سن فين‌ها دست‌بردار نمىباشند . انگليسها هم تا قوه دارند ميل ندارند به كلى آنجا مجزا شود .\r\n\r\nامريكا - صلح\r\nمستر هاردينگ رئيس جديد جمهورى امريكا پيشنهاد خلع سلاحى به دول دنيا نموده و آنها را براى كنفرانس واشنگتن دعوت نموده است . از تمام دول حسن‌استقبال شده و وعدهء همه قسم مساعدت نموده‌اند مگر ژاپن كه اظهار داشته طرح و زمينهء پيشنهاد را بايد قبلا ملاحظه كرده و خيالات خود را حاضر نمايد . اين كنفرانس هم يحتمل مثل كنفرانسهاى لاهه به اشعار آبدار پرنس ارفع الدوله خاتمه يافته و بلانتيجه بماند . معاهدهء صلح انفرادى امريكا و آلمان در 25 اگوست در شهر برلن به امضاء رسيد .\r\nاز شرايط آن چيزى ذكر نشده بود .\r\n\r\nاوضاع حاجى طرخان\r\nايضا نوشته بود يك نفر انگليسى كه سالها در حاجى طرخان اقامت داشت مراجعت نموده و گفته است شهر مزبور طورى مملو از كثافات است اگر بخواهند اين امراض از آنجا خارج شود بايد تمام سكنه آن را به سبيريا فرستاد و تمام شهر را آتش زد . اظهار نموده بوده است كه سالى هفتاد هزار منات مواجب من بود و اين مبلغ فقط به قيمت پانزده روز شير طفل من كفايت مىكرد . مملكتى بدان آبادى ، زرخيزى و آن محصول ، صنايع ، حرف ، به اين‌روز سياه افتاده و باز دست از اشتلم خود برنمىدارد . لنين و تروتسكى افتخار مىكنند كه مرام بولشويكى را رواج داده و سفير آنها در طهران از جزئى احسانى كه به آنها مىشود فخر مىكند . در حقيقت به روز گدائى افتاده‌اند .\r\n\r\nمركزيت و لامركزيت\r\nيك زمزمهء مطلب تازه كه در جرايد ديده شد به قول تركها مركزيت و لامركزى است و اين با وضعيات ايران بسيار بد نغمه‌اى است . اين مسئله را هم تحريك انگليس مىدانند . يعنى امروز درست مثل ايام قبل از جنگ بين‌المللى هرامر جزئىوكلى كه\r\n\r\n\r\n","description":"","footnote":"\r\n( 1 ) - در اصل دبارلرا -  Eymen de Valera \r\n","page_name":" 6208 ","page_number":342},
  {"content":"\r\n\r\nبر خلاف ميل مردم طهران واقع مىشد گردن روسها مىگذاشتند ، امروز به گردن انگليسها . محتمل است ، ولو اين‌كه عيال فلان وكيل تب كند يا حليلهء آقاى رئيس الوزرا زكام [ شود . 
  ]\r\n\r\nوضع قضاوت\r\nوزارت خارجهء ما از دخالت حكام به امور قضائى اتباع خارجه شكايت مىكند كه باعث اشكالات خواهد گرديد . امروز امورات قضائى ايران را حاكم ، نظميه ، ژاندارمرى ، قزاقخانه و ساير ادارات ديگر . دست هريك برسد . حكام شرع تا كدخدا و پاكار دهات رسيدگى مىكند و هرجا هم خاتمه پيدا كند حق استيناف را ديگرى دارد تا برسد به حاكم ، اتباع خارجهء دولت روس و دول جديد التأسيس با محاكم عدليه ( كه نداريم ) .\r\nبين‌النهرين چون حال آن معلوم نيست با محاكم داخله . ساير اتباع دول خارجه با كارگذاريهاى ولايات كما فىالسابق است .\r\n\r\nسركشيك‌زاده - روزنامهء اتحاد\r\nمتصل در طهران جرايد تازه پا به دايرهء مطبوعات مىگذارد . اين چندروزه جريدهء طوفان ، شفق ، اتحاد ظهور نموده . مدير اتحاد سركشيك‌زادهء عرب كه رئيس بلديهء قزوين بود آن دزد ، آن نيرنگ‌باز ، آن شياد ، آن مال‌مردم‌خور است كه امتحان خود را به طور كامل در قزوين داد .\r\n\r\nنطق كرزن ( انتقاد روزنامهء ستارهء ايران )\r\nاز ستارهء ايران شمارهء 23 - در اطراف نطق لرد كرزن . زيباترين قسمتهاى لرد كرزن فراز ذيل است : « آرى اذعان دارم كه درطى اين مدت هيچ شخص اجنبى مانند من در راه استقلال و تماميت ، تأمين آتيه و عظمت ايران به قدر من زحمت نكشيده است . . . »\r\nگويا عظمت كنونى ايران كه هرلحظه استقلال و تماميت او از دربار لندن تهديد مىشود نتيجهء مجاهدات آقاى لرد كرزن است و بر اثر مساعى ايشان است كه ادارات دولتى مشوش ، قطعهء جنوب عرصهء تاخت‌وتاز پليس جنوب ، ايالت شمال و مشرق و مغرب ما بدون هيچ دليلى اردوگاه قشون انگليس مىباشد ( كى حالا اردو هست ) . آقاى لرد كرزن فقط وقتى نسبت به ايران ابراز محبت مىفرمودند كه سرادواردگرى وزير خارجهء انگليس بود و آن رول مضر را به معيت روسيه تزارى در ايران بازى مىكرد و لرد كرزن سياستهاى معكوس او را موضع تنقيد و حملات خود نسبت به مشار اليه قرار داده\r\n\r\n","description":"","footnote":"","page_name":" 6209 ","page_number":343},
  {"content":"\r\n\r\nبود . اما بعد از اين‌كه خود ايشان صندلى وزارت خارجهء انگلستان را اشغال كردند يك سياست خيلى خشن‌تر از سرادواردگرى نسبت به ايران اتخاذ كردند .\r\nگويا آقاى لرد كرزن بودند كه پيوسته در پارلمانت از وجود قشون انگليس در ايران حمايت كرده و بودن آنها را در خاك بىطرف ايران ضرورى مىدانستند . تا اين‌كه به نتايج وخيمهء آن مواجه شدند . از به دو ظهور جنگ بين‌المللى اين صيحه از روح مملكت ايران به لندن و پطروگراد و تمام اقطاع دنيا طنين انداخت كه وجود قشون روس تزارى جالب قشون ترك مىشود و بودن عساكر هندى در ايران بهانه به دست انقلابيون روسيه داده و دست مداخلات آنها را به داخلهء كشور ما دراز مىنمايد .\r\nما خيلى تعجب مىكنيم از اين‌كه لرد معظم مىفرمايند : « هيچ‌گونه تشويقى از ايرانيها در مقابل زحمات سىسالهء من ظاهر نشده » . آيا اگر حقايق را از لفافهاى ظاهرسازى عريان نمايند مىتوانند به ما نشان بدهند آن قدمى كه انگلستان براى عظمت ايران برداشته كدام بوده . آيا معاهدهء هزار و نهصد و هفت يا قرارداد هزار و نهصد و نوزده .\r\nدولت انگلستان براى عظمت ايران يك قدم برنداشته بلكه تمام مساعى او مصروف اين سياست بود كه ايران را محتاج و فقير و پريشان و بىامنيت نگاه داشته تا با يك دسته دلايلى بتواند موجوديت كشور ما را مانند مصر در تحت فرمانروائى خويش درآورد .\r\nدولت انگليس با معاهدهء 1907 ، با التيماتوم 1911 ، با تشكيل پليس جنوب ، با فرستادن ارميتاج اسميث ، با پراكنده كردن قشون هندى در ايران ، با ممانعت ايران از اجراى هرگونه اصلاح و استفاده از هراستقراض خارجى و با كليهء اعمال و رفتار مأمورين جزء و كل خود در ايران اين يك مطلب را مبرهن كرد و به تمام ملت ايران فهمانيده است كه دولت انگليس به قوت و عظمت ايران علاقه‌مند نيست ، سهل است مخالف هم مىباشد و مىخواهد ايران يك مصر ثانى براى پيشرفت سياست مستعمراتى بوده باشد .\r\nدولت انگليس مايل است كه ايران قشون منظم داشته باشد ولى مانند پليس جنوب در تحت اوامر صاحب‌منصبان انگليس و مطيع احكام حكومت هند . دولت انگليس مايل است ايران ماليهء منظم داشته باشد ولى نظير مصر در تحت نظارت دولت انگليس و در تحت ادارهء مستشاران انگليسى . دولت انگليس مايل است ايران راه‌آهن داشته باشد ولى نمىتواند تصديق كند كه امتياز آن به يك كمپانى غيرتجارتى غيراز انگلستان باشد كه لدى الاقتضا مصارف داخلهء ايران هم منوط به تصديق حكومت هندوستان شود .\r\nدولت انگليس مايل به تجديدنظر در تعرفه گمركى هست ولى تعرفهء مزبور بايد مطابق منافع و مصالح صادرات جزيرهء انگلند و مستعمرات وى بوده باشد .\r\nاينهاست نظريات دولت انگليس كه وزير خارجهء آنجا با جرئت مىگويد « هيچ دولت\r\n\r\n","description":"","footnote":"","page_name":" 6210 ","page_number":344},
  {"content":"\r\n\r\nمغرب‌زمين تا اين اندازه با كمال بىغرضى و بىطرفى مساعى خود را براى تجديد حيات و بزرگى يك مملكت مشرق‌زمينى به كار نبرده است » . ملت ايران با كمال تشكر از اين بىغرضى ، از اين مساعى ، از اين بىطرفى ، از اين تجديد حيات ، از اين بزرگى استعفا مىدهد . ملت ايران درعين‌حال‌كه مىخواهد روابط دوستانهء چندين ساله خود را با دربار لندن حفظ نموده و مطابق رويهء سابق يك آلت خطرناكى در دست دشمنان سياسى و اقتصادى دولت انگليس واقع نشود ( مقصود روس است ) نمىخواهد منابع استفادهء خود را به دولت انگلستان انحصار بدهد . مىخواهد يك مملكت بين‌المللى داشته باشد ، مىخواهد منابع ثروت و استفادهء خود را به روى تمام ملل گيتى بگشايد ، مىخواهد روابط اقتصادى تمام ملل متمدنه را به ايران علاقمند نمايد .\r\nسياست مستعمراتى انگليس يك امتحان خوبى نداده و سوابق تاريك آن تمام ملل ضعيفه را ظنين و بدگمان كرده است و مىبينيم نيز همين سوءظن است كه هيچ‌وقت مايل نبوده است براى اصلاح ادارات خود از دولت انگليس تقاضاى مستخدم بنمايد و حتى به خرابى كنونى تن درداده و دوائر دولتى خود را عرصهء سياست انگلستان قرار نداده است . از اين‌رو هيچ موقعى ندارد كه لرد كرزن بفرمايند : « در هفتهء دوم اين سياست را درهم‌شكسته به خيال مىافتادند دست به دامان سوئد يا فرانسه يا امريكا زده و از آنها تقاضا نمايند ادارات ايران را اصلاح كنند » .\r\nملت ايران از آن‌روزى كه براى ژاندارمرى از سوئد ، براى ماليه از امريك و براى عدليه از فرانسه مستخدم فنى آورد كليهء تمايلات خود را به دنيا نشان داده و فهمانيد كه هيچ‌وقت مايل نيست مقدرات خود را تسليم سياست انگلستان بنمايد . اگر احيانا فشارهاى نظامى دربار تزار يا فشارهاى سياسى و اقتصادى دربار لندن با تطميع يا تهديد بدون اجازهء پارلمنت يك رئيس الوزراء را با نظريات سياسى خود موافق نموده است دليل بر آن نمىشود كه سياست دولت ايران هرروز تغيير كرده است . مفهوم [ آن 
  ] همين تهديدى كه امروز بىاختيار از بيانات وزير خارجه انگلستان تراوش « 1 » كرده و مىگويد « بالاخره كسى كه از اين سياست حاليهء ايران متضرر خواهد شد خود ايران است و بس » .\r\nدر طول يك مدت مديدى در ايران جريان داشته و هنوز هم در كار جريان مىباشد و با اين قبيل دوستيها بوده است كه نگذاشته‌اند ايران به‌طرف عظمت و بزرگى راه بپيمايد و مصداق اين تهديدات است كه پانزده سال مملكت را به حالت فلج انداخته است . ايران از اين سياست ( يعنى تعلق به استقلال سياسى ، اقتصادى و ادارى ) خيلى ضرر ديده و ما\r\n\r\n\r\n","description":"","footnote":"\r\n( 1 ) - اصل : فراموش .\r\n","page_name":" 6211 ","page_number":345},
  {"content":"\r\n\r\nاز دوستيهاى انگلستان هنوز هم منتظر مضرات بىشمارى خواهيم بود . ولى ممكن نيست از معتقدات بديهى خود صرف‌نظر نمائيم .\r\nالبته آقاى لرد كرزن مىدانند ايران يك مملكت مشروطه‌اى است كه تصميمات هيئت دولت بدون تصويب مجلس شوراى ملى خالى از هرگونه رسميتى مىباشد و در اين صورت نبايد اختلاف‌نظر كابينه‌هاى ايران را مورد اعتراض و انتقاد قرار دهد . زيرا كابينه‌هاى مزبور نمىتوانستند در مقابل تمايلات عمومى و با وجود قدرت احساسات ملت خويشتن را تسليم سياست دربار لندن نمايند .\r\nلرد معظم خود در طى نطق اعتراف مىفرمايند كه قرارداد مىبايستى به مجلس شوراى ملى عرضه شود و به دولت ايران در افتتاح پارلمانت اصرار داشته معذلك ارميتاج اسميث را سال گذشته به ايران مىفرستند . خوب است آقاى لرد كرزن اجازه بدهند كه با كمال احترام از ايشان سؤال كنيم كه باوجود اعتراف به مسئلهء فوق در سنهء ماضيه به چه عنوانى به ايران فرستادند و اين‌كه مىفرمايند ارميتاج مطابق مواد قرارداد در سنهء ماضيه براى اداره كردن ماليات ايران اعزام گرديد با عدم رسميت قرارداد چه صورتى دارد و مراجعت ايشان امسال چه وجهى خواهد داشت .\r\nآيا وزير خارجهء ايران در آن تاريخ كه در اروپا بود مظهر ارادهء ملت و نمايندهء جامعهء ايرانيت به شمار مىرفت ( پس چه بود ؟ ) و تقاضاى شخص ايشان با عدم تصويب قرارداد ممكن بود يك سند رسمى از طرف دولت ايران محسوب شود . آيا رئيس الوزراى كابينهء سابق كه در مراجعت ارميتاج اسميث اظهارى كرده است كه باعث اين شد كه دولت انگليس بدون اعتناى به رژيم حكومت ايران و بدون التفات با تمايلات ملت ايران مراجعت ايشان را تصويب كرده‌اند .\r\nآقاى لرد كرزن موقعيت حاليهء ارميتاج اسميث را به موقعيت مستر شوستر در ده سال قبل مشابه نموده‌اند . كسانى كه در ايران بوده و به افكار عامه در اين سرزمين آشنا هستند نمىتوانند از اين مقايسهء عجيب حيرت نكنند . مستر شوستر يك مستشار بىطرفى بود كه مجلس شوراى ملى به استخدام آن رأى داد و عمليات چند ماههء مشار اليه ( كه باعث التيماتوم روس شد ) به درجه‌اى حسيات ملى و تمايلات وى را به سوى او جلب نموده بود كه هنوز هم ملت ايران ( ملت ايران همان خودش را مىگويد و الا كجا ملت بيچارهء ايران شوستر يا اسميت را مىشناسد ) بزرگترين صدمات التيماتوم 1911 را طرد وى مىدانند .\r\nسياست روس و انگليس يعنى همان سياستى كه معاهدهء 1907 را منعقد كرده و در 1911 التيماتوم ايجاب كرد در مقابل مستر شوستر خودنمائى كرد و ايران را از يك نفر\r\n\r\n","description":"","footnote":"","page_name":" 6212 ","page_number":346},
  {"content":"\r\n\r\nمصلح ادارى محروم نمود كه اگر رفاقت و علاقمندى دولت انگليس و عظمت ايران باعث طرد او از ايران نمىشد شايد هيچ‌يك از مشكلات اقتصادى امروزى حيات و سعادت ما را تهديد نمىكرد .\r\nمستر شوستر كسى بود كه مفارقت او روح يك‌جامعه را به غمناكترين سرودهائى مترنم ساخت ( نوحه خواندند ، سينه زدند براى رفتن او ) . مستر شوستر را پارلمانت و احزاب سياسى و آغوش ملت استقبال نموده ولى آيا ارميتاج اسميث را چه‌كسى از دولت انگليس تقاضا كرده بود . پارلمانت يا تمايلات مردم .\r\nخوب است آقاى لرد كرزن عدم تمايلى كه امروز جامعهء ايران برضد مستشاران خارجى موجود است به لفظ انتريگ تعبير نفرمايند و موقعيت ارميتاج اسميث را هم به كلى مخالف موفقيت مستر شوستر بدانند ( اطاعت ، چشم ) . مسيو ارميتاج را نه تنها هنوز پارلمانت نپذيرفته و احساسات ملت از يك سال و نيم به اين طرف برضد او بوده بلكه اصرار دولت انگليس در قبولاندن آن روزبه‌روز حس بدبينى را نسبت به مشار اليه و سياست انگليس افزوده مىنمايد .\r\nاين است نظريهء ملت ايران نسبت‌به شخصى كه دولت انگليس آن را هم به اسم مستشار ماليه به ايران فرستاد ، وزير خارجه هم موقعيت او را مغشوش و تاريك ديده به اسم انتريگ ذكر مىفرمايند . تا برسيم به خدمات پليس جنوب و ساير صاحب‌منصبان انگليس . » ( پايان مقالهء ستارهء ايران )\r\n\r\nجواب روزنامهء ايران به كرزن\r\nجريدهء « ايران » ليّن‌تر از « ستارهء ايران » جواب مىدهد و مىگويد : « متعاقب با آغاز يك رويهء سياسى هميشه كرزن شروع به سخن مىكند . تقريبا نطقهاى سياسى لرد مزبور براى حفظ تعادل كفهء سياسى بوده است و اتفاقا در تمام ادوار مهمهء سياسى كه دولت ايران از مقابل انگليس حاصل مىنمود اين قبيل نطقها را ايجاب مىكرد . ايراد آنها متأسفانه در معتقدات سياسى ايرانيان تغييرات مهمى ايجاب نمىنمود ، بلكه زمزمه تنقيد را نسبت به دولت متبوع ناطق شهير سياسى مىافزود .\r\nبايد متأسفانه تصديق كرد كه سياست ايران هميشه در دست زمامداران ما و نمايندگان محترم انگليس طورى پيچيده شده كه نتيجه‌اش توليد يك حس بدبينى نسبت به آنها در عموم طبقات بوده كه تنها همان بدبينى ، زمامداران ما و انگليس را هم باز از اشتباهات و خطاهاى پىدرپى ديگرى سوق داد كه جز تقويت و تضاعف آن بدبينى و سوءظن در افكار عمومى نتيجهء ديگرى حاصل نگشته است . و بالاخره همين عامل\r\n\r\n","description":"","footnote":"","page_name":" 6213 ","page_number":347},
  {"content":"\r\n\r\nحقيقى بدبينى عمومى كه در زير ظاهرسازيهاى زمامداران سياسى ما و انگليس كه اقدامات عمليات و ابلاغيه‌هاى جوربه‌جور آنها مخفى بوده تغييرات روزمره را ايجاب كرده است كه خود لرد معظم له در ضمن نطق خود اشاره به آن نموده و با اظهار اسف مىگويد « به طورى كه گفتم با يك سرعت برقى رئيس الوزرائى جاى رئيس الوزراى ديگر را مىگرفت و در همان مدت به عدهء رئيس الوزراهاى ايران سياست جديدى پيش مىگرفت . مثلا در يك هفته لازمهء سياست اين بود كه قرارداد ايران و انگليس را ترك نمايند ولى ضمنا با انگلستان رابطه داشته باشند . هفتهء ديگر مقتضى آن بود كه با انگلستان به كلى بهم زده با ديگرى سازشى كنند » . جواب مىدهد بلى علل سقوط همان عدم رضايت مردم در بعضى و عدم رضايت شما در بعض آن بود .\r\nاگر لرد كرزن مىخواهد هواى طهران صاف شود براى ايشان آسان است مركزى كه اين غبار و ابرها از آن‌جا بلند و طهران را احاطه مىكنند پيدا نمايند . شايد آن‌وقت قادر بر ممانعت و جلوگيرى باشند . ما مضار تغيير متوالى كابينه‌ها را مىدانيم . چه كنيم كه هركدام وجيه ملت‌اند در نظر ديگران ناپسندند و بايد ساقط شوند و هركدام كه حامى خارجى دارند تحمل فشار آنها براى ملت و مملكت ممكن نيست » . بقيه را به شمارهء ديگر حواله مىكند كه براى من نيامده . ( پايان مقالهء ايران )\r\n\r\nاز ستارهء ايران شمارهء 34\r\nپيام به مخبر ديلىميل - آژانس رويتر ، در ضمن اخبار ديروز 28 اوت مىنويسد .\r\nمخبر جريدهء « ديل ميل » اطلاع مىدهد كه انتشار نطق لرد كرزن در طهران يك طوفان فحش و انتقاد در مطبوعات محلى توليد نموده معهذا در ايران باوجود استقلال ظاهرى تجارت به درجهء صفر تنزل كرده و فرياد قشون براى پول بلند است . ما تعجب مىكنيم كه مخبر جريدهء « ديل‌ميل » به چه جرئت اين ترهات را به ضرر يك ملت ستمديده در دنيا انتشار مىدهد ( غلط كرد . بعد از اين خبرنگارى نمىكند . اين دفعه ببخشيد . ) در اينجا مخبر مزبور تصديق ضمنى مىكند كه انگليسها به وسيلهء قرارداد سعى داشتند خاتمه به استقلال ما بدهند كه مىنويسد در ايران يك استقلال ظاهرى فقط وجود دارد . وانگهى به مخبر مزبور هيچ مربوط نيست كه راجع به استقلال ما اظهار عقيده كرده ما را وادار كند كه بعضى حقايق را افشا كنيم ( عرض كردم غلط كرد ، من بعد نمىكند ) .\r\nآرى مخبر « ديلىميل » از تنزل تجارت ايران سخن مىراند . ولى از علت اين تنزل هيچ دم نمىزند . مشار اليه هيچ نمىگويد كه بانك شاهنشاهى خود را در تجارت ايران مطلق العنان نموده تجار بدبخت ايران را دست‌نشاندهء خود كرده است كه هروقت اراده\r\n\r\n","description":"","footnote":"","page_name":" 6214 ","page_number":348},
  {"content":"\r\n\r\nكند برات بفروشد تجار مىتوانند با خارجه دادوستد كنند و هروقت نفروشد تجار بايد ورشكست شوند و تجارت ما بايد وقفه پيدا كند .\r\nبايد از مخبر مزبور پرسيد بانك شاهنشاهى چه دليل دارد كه مدتى است برات نمىفروشد ( در طهران است بپرسيد توضيح بدهد ) . آيا براى اين نيست كه مىخواهد به دستورالعمل سياسيون تجارت مملكت را تنزل داده ملت را اختناق نموده و آن‌وقت در عالم انتشار بدهند كه ايرانى قادر به ادارهء خود نبوده و بدون كمك ديگرى نمىتواند زندگانى خود را تأمين كند . البته هروقت بانك شاهنشاهى و ساير مؤسسات انگليس خاتمه به عمليات جابرانهء خود دادند معلوم خواهد شد كه استقلال ما استقلال حقيقى است و ما قادر به ادارهء خود هستيم .\r\nاما راجع به اينكه قشون براى پول فرياد مىزند بايد پرسيد كه مسبب قشون‌كشيهاى ايران كيست . آيا غير از عمال انگليس هستند كه در همه نقاط ايران تحريكات كرده و دولت را وادار مىكنند براى تأمين امنيت و سركوبى عاصيان كه تحريك شده انگليسها هستند قشون‌كشى نموده و از اين راه مخارج نظامى فوق العاده متحمل شود . اشتباه‌كارى تا كى ، نيرنگهاى سياسى تا چند . ما نمىدانيم كه سياست مستعمراتى بىرحمانهء همسايهء جنوبى ما كى دست از گريبان ملت ستمديدهء ايران برداشته و ما را به حال خود خواهد گذاشت كه از حق حيات خود استفاده كنيم . ( پايان مقالهء ستارهء ايران )\r\n\r\nانحصار تجارت\r\nاينها گله‌هاى « مادر قاسمى » است . اينها مثل حرفهاى سپهسالار مىماند كه در مقابل شكايت من كه پسرت مرا غارت كرده ، چه كرده ، چه كرده او نفرين مىكرد و تصور مىكرد از نفرين او قلب مجروح من التيام مىيابد يا علاقهء او را من هم به پسر او دارم كه آن نفرين دل مرا هم براى او كباب كند . يك مملكت با اين وسعت و اين جمعيت چرا بايد تمام عنان و اختيار تجارت و تجارش به دست يك بانك باشد و اقلا ده بانك به اقسام مختلفه نداشته باشد . ما او را در تجارت مطلق العنان نموده و انحصار داده‌ايم نه خودش .\r\nهمه كارها زور نيست . چه وقت يك بانكى باز شد و تجارت كرد و برات داد برات گرفت كسى مخالفت كرد . البته امروز كه هيچ تجارت‌خانه‌اى ، بانكى ، مؤسسه‌اى در ايران نيست بانك شاهنشاهى در منافع خودش كوشش مىكند .\r\nاين بانك از هردولتى از هرملتى داير شده بود در موقع استفاده البته استفاده مىكرد نه آن‌كه اين بانك انگليسى نبود ، آلمانى بود امروز به ضرر خودش يا ميل تجار ايران رفتار مىكرد . اين تصورات بىجا و بىمحل است . چه حرف حساب ما به فلان\r\n\r\n","description":"","footnote":"","page_name":" 6215 ","page_number":349},
  {"content":"\r\n\r\nتجارتخانه داريم كه در مقابل درخواست برات لندن يا برلن جواب بگويد نداريم . يا پول قرض بخواهيم بگويد اعتبار نمىكنم بدهم . همه كار كه به ميل و ارادهء آقاى « ستارهء ايران » نبايد باشد . سفارت صرفهء دولت خود را از دست بدهد ، خبرنگارى نكند . بانك هر دقيقه برات بدهد ، به تجار بىاعتبار كروركرور مال‌التجاره برساند كه عصيان و طغيان در مملكت روى ندهد كه محتاج قشون‌كشى باشد اگر بدهد قشون پول نخواهد .\r\nاين‌طور تجارت ، اين‌طور مملكت ، اين‌طور مردم مگر در آخر الزمان بيايد . در اين زمانه كه ديده نشده است . مىگويند ما به‌همين اوضاع و همين ترتيب راضى هستيم بله آقاى « ستاره ايران » و شايد همكاران او كه البته راحت و آسوده هستند . نه ملكى داشته باشند كه برده باشند ، نه مقررى كه نرسيده باشد ، نه تظلمى دارند كه در عدليه سرگردان باشند ، نه زن‌وفرزندى دارند كه گرسنه مانده باشد . چه غم دارند و شايد مايل به اين ترتيب و هرج‌ومرج باشند . اما بيست كرور آدم و پانصد هزار ميل مربع اراضى را هم مىشود به اين شكل نگاهدارى كرد كه راضى باشند ، انصاف باشد نه . حكما صداى آنها درمىآيد . باز ملت صبور قانع مظلوم ايران است كه تحمل مىكند و دم نمىزند . هر جاى عالم بود حتى وسط افريقا و طوايف وحشى طاقت نمىآورده به كفارهء آنچه ذكر شد بنويسم از غول و شيطان و مار و گرگ .\r\n\r\nغول شخص‌پرستى\r\nستارهء ايران شمارهء 15 - غول شخص‌پرستى كه هميشه دشمن فرشتهء وطن‌خواهى و نوع‌پرستى است ، شيطان غرض‌ورزى كه به طبع خصم و مخالف ملائك حقايق است با زشت‌ترين صورتىكه عقل سليم را مرتعش مىسازد در ناشايسته‌ترين جامه كه ديدهء دل را متنفر و منزجر مىكند بىخجالت ، بىوحشت ، بىواهمه ، سر از مغاك سياه خود برآورده گرم ميدان‌دارى است . اين شيطان وسوسه‌انديش ، اين دسيسه‌كار در عين اين‌كه دست رد به سينهء مسلمات منطقى و تجربيات حيات مىزند به شبهات نفسانى و اوهام سفسطى را در آغوش كشيده مىخواهد به‌جاى آن حقايق با زور ، با مشت به اصرار و لجاج خواهىنخواهى بنشاند . آرى چنين است .\r\nمىگويد قرارداد خيانت ، مملكت‌كشى و وطن‌فروشى اما مؤسس قرارداد خدمتگزار وطن‌پرست و مملكت دوست است . اما منطق اين ادعا قوىتر از آن خواهد بود كه بگويند قتل حسين بن على ظلم ، كفر ، شرك ، ولى قاتل عادل مؤمن و مسلمان است .\r\nاذعان داريد كه تيره‌روزى مملكت نتيجهء عدم مجازات است . ولى از بهترين موقع اجراى حداقل مجازات وارونه استفاده مىكنند . آيا با اين اصول تجرى خائنين كهنه و ايجاد\r\n\r\n","description":"","footnote":"","page_name":" 6216 ","page_number":350},
  {"content":"\r\n\r\nخائنين نو تأمين نمىشود . مىدانند و مىبينند طرفدارى از يك شخص حيثيات مجلس را موهون كرده مملكت را به بدبختيهاى وحشت‌آورى سوق مىدهد . باز شخصى را بر مملكت و رضاى خاطر يك فرد را بر جلب اعتماد عامه ترجيح مىدهند . آيا اين طرز تفكر معرف صاحبان خود و پرده در عمليات آيندهء آنها نيست . حق مىدهند كه نسبت خالق و تكيه‌گاه به عموم قرارداد همه بدبين باشند و خود هم براى اثبات ادراك در اين بدبينى شركت مىجويند .\r\n\r\nبدبينى\r\nبعد مىگويند اين بدبينى موقع ندارد براى اين‌كه شخص معهود عوض يا استحاله شده است . آيا اين نظريه بايد ضرب المثل معروف « غرّه مشو كه گربه عابد نماز كرد » را به خاطر آورد . عمدا فراموش مىكنند كه شخص موضوع مذاكره مسلكا و عنصر بيگانه‌پرست بوده يا به قول آقاى مدرس ( قول مدرس را خيلى در مقالات خود مىنويسد ) رنگ برمىداشت يا رنگ مىشده است . باز عمدا فراموش مىكنند كه شدايد و لحن صاحبان ملك معين را در تعقيب خطمشى اوليه لجوج‌تر و مضرتر مىسازد . به عبارت اخرى شدايد روحهاى ضعيف را تغيير مىدهد و روحهاى قوى را ثابت و محكم مىسازد . توقف مار در زير خاك در فصل زمستان زهراور و زيادتر و شديدالاثرتر مىنمايد .\r\n\r\nسليمان ميرزا - نصرة الدوله\r\nاگر چهار سال حبس ، شاهزاده سليمان ميرزا را تغيير داده و عقايد پاك او را سست كرده سه ماه حبس هم مىتواند عموزادهء او را كه در قوت روح با تفاوت مسلك نظير اوست تغيير دهد . اگر شاهزاده نصرت الدوله را ضعيف‌النفس و سست‌عنصر مىشمارند چه وثيقه مىدهند كه برحسب اقتضاى منافع رجوع به اصل نكرده و سيئهء عمليات سابقهء خود را اين مرتبه به صورت ظاهر مشروع . . . « 1 » تكرار ننمايد . آيا بايد خود را گول زد . آيا بايد محض لله فريب خورد . آيا بايد فراموش كرد كه در تمام دورهء انقلاب ايران هيچ بدى خوب نشده ، اما خوبها گاهى بد شده‌اند . چرا حقيقت « من جرب المجرب حلت به الندامه » را فراموش مىكنند . اگر مىخواهند به تجديد امتحان سر خود را گرم كنند خوب است اين آزمايش غيرمعقول را بر امور شخصى خود نموده مملكت را\r\n\r\n\r\n","description":"","footnote":"\r\n( 1 ) - نقطه‌چين در اصل است .\r\n","page_name":" 6217 ","page_number":351},
  {"content":"\r\n\r\nتخته مشق قرار ندهند .\r\nمىگويند اگر يك‌نفر را رد كنيم ممكن است به مسلك اول خود عود كرده خطراتى متوجه وطن سازد . اين زانو زدن در مقابل يك نفر ، اين خضوع‌پرستى در برابر يك شخص ممكن است دو صورت داشته باشد . يا قائل شدن به قوت بىنهايت طرف يا احساس ضعف و سستى فوق العاده در خويش . اگر شق اول است اشتباه كرده‌اند و بد اشتباه كرده‌اند . ايران آزاد ، ايران مشروطه كه لشكرهاى انبوه ارتجاع را درهم شكسته و بحرانهاى سياسى داخله و خارجى را گذرانيده در مقابل يك نفر نمىارزد ( رجز است كه مىخواند ) و دنيا امروز به حدى از رشد و بلوغ رسيده است كه افراد نمىتوانند در جماعات و ملل اهميت داشته باشند . اگر شق ثانى است و خود را ضعيف و بيچاره مىشناسد به‌جاى اين‌كه قوانين شرعى و عرفى و حقوقى و عقلى و سياسى را فداى يك نفر بكنند بهتر آن است دلهاى مرعوب و قلبهاى ترسوى خود را به بيغولهء عزلت برده ميدان سياست را به اشخاص قوى و شجاع‌تر واگذارند .\r\nآيا موقع نرسيده است كه ما هم مثل انسانهاى دنيا ( نرسيده است ! ) اصول مقدسه را محترم شمرده گاهى اشخاص را فداى اين اصول سازيم . اگر توهم مىنمائيد كه پذيرفتن يك‌نفر خائن را به خدمت ترغيب مىكند خوب است به خاطر بياوريد كه عمر عزيز مشروطيت و بهار انقلاب و آزادى ما صرف چيدن خار و تكرار اين امتحان خبط شده است و اگر صمد خان شجاع الدوله و نايب حسين و امثال آنها را تأمين داديم و مأمور امنيت يك قسمت از مملكت كرديم . و بالاخره ثابت شد كه اين فرمايش آقاى مدرس « توبهء گرگ مرگ است » صحيح است . نظريهء فوق افسانهء شهر بلخ را به خاطر مىآورد كه پوستين دزد را امام قرار داده بودند تا كفش مأمورين را ندزد . مىگويند توبه كرده است .\r\nآيا براى مارگزيده‌هاى ايرانى كه حق دارند از ريسمان سياه و سفيد بترسند مدتى لازم نيست كه از صدق قول و حسن‌نيت تائب مطمئن شوند . آيا بهترين دليل توبهء خطاكار مسلم فداكارى نيست كه چندى عمر خود را به بعضى از خدمات ديگر ، ترويج معارف ، تأسيس منابع اشتغال گذرانيده وقت عزيز مجلس و مملكت را صرف وجود خود نسازد .\r\nآيا همين اصرار و لجاج امروز ثابت نمىكند كه خوى اصلى شخص موضوع مذاكره به طورى كه ما تصور مىكنيم تغيير ننموده است . بدتر از همه مقايسه مىكنند .\r\nبلى شاهزاده سليمان ميرزا را با شاهزاده فيروز ميرزا ، مهاجرت مقدس را به انعقاد قرارداد ملعون مقايسه مىكنند . شاهين آن ترازو بشكند كه چيزهاى پاك و پليد را در دو كفهء خود قبول مىكند . بندهاى ميزان گسسته باد كه مصحف و چهار بيبل « 1 » را با هم\r\n\r\n\r\n","description":"","footnote":"\r\n( 1 ) -  Bible  - مراد اناجيل اربعه است .\r\n","page_name":" 6218 ","page_number":352},
  {"content":"\r\n\r\nنامه خط زينب خانم\r\n\r\n","description":"","footnote":"","page_name":" 6219 ","page_number":353},
  {"content":"\r\n\r\nمىسنجد . شاهزاده فيروز ميرزا را با سيد ضياء الدين بايد مقايسه كرد با سلطان محمد خان نه با شاهزاده سليمان ميرزا . قرارداد را با كودتاى سيم حوت بايد سنجيد نه با مهاجرت . فرياد از آن مقايسه ، آه از اين مقايسه . چنان تنفر و انزجارى كه از اين مقايسه براى روح حساس حاصل مىشود بيان كردنى نيست جز تكرار كلمهء يك شخص بزرگ كه در نظير همين موقع مىفرمايد : « الامر انزلى ثم انزلى حتى يقولون على و معاويه . » .\r\n( پايان مقالهء ستارهء ايران )\r\n\r\nلطائف و ظرائف ( نقل از روزنامه )\r\nاخطار ادارى - به علت گرانى قيمت مخابرات اخبار تلگرافى امروز به تدريج با پست رسيده در نمرهء آتيه درج خواهند شد .\r\nدر وزارت ماليه - بده به نذر امام زين العابدين ( آنقدر پول نيست خوب نوشته . )\r\nتظلم - لوطى غلامحسين از همكار بعضى مراكز به مقامات دولتى شكايت كرده است .\r\nجواب مسكت - آيا بهتر نبود اگر ساختن خيابانها را بر عمارت بلديه مقدم مىداشتند ؟\r\nبلديه - خير ما بايد اول آثارى احداث نمائيم كه نتوانند آن را پامال كنند .\r\nدر كلب وافوريان - نمايندهء اصفهان چنين اظهار داشته : اگر مجمع اتفاق ملل زراعت ترياك را تضييق كند ما آن مجمع را هرگز به رسميت نخواهيم شناخت .\r\nپيام آذرى لنكو با اهل عالم اين جمله است : آيا هرآذرى نامى سرقت كند تعقيب مىشود ، يا اين حكم اختصاص به من دارد .\r\nطبيب پلتيكى - وزارت صحيه به وزارت امور خارجه نوشته - حقوق طبى اجازه نمىدهد اين اصول را به رسميت بشناسيم كه تحصن استيناف از معالجه باشد ( مقصود فرار و بست آذرى لنكوست از مريض‌خانه به سفارت فرانسه . ) ( پايان لطائف )\r\n\r\nغزل مدير ستارهء ايران ( صبا )\r\n پروين چرا چو ديده من اشكبار نيست * اين راه و رسم مردم شب‌زنده‌دار نيست\r\nتا ممكنم شود نكنم غير گريه كار * امساك در طبيعت ابر بهار نيست\r\nگلچين چرا رعايت بلبل نمىكند * مژگان عندليب كم از نيش خار نيست\r\nناز و نياز ليلى و مجنون فسانه بود * اين پنج روز لايق اين گيرودار نيست\r\nصيدى كه در كمند تو افتد مكش به جور * صياد را اسيركشى افتخار نيست \r\n\r\n","description":"","footnote":"","page_name":" 6220 ","page_number":354},
  {"content":"\r\n\r\n اى شمع كن به حالت پروانه رقتى * كاين جلوهء تو تا به سحر پايدار نيست\r\nگفتى به خلوت تو شبى را سحر كنم * ما را ز بخت خويشتن اين انتظار نيست\r\nتنها « صبا » نه حلقه‌به‌گوش در تو بود * بر گوش مهر و ماه جز اين گوشوار نيست \r\nميرزا حسين خان كمال السلطان متخلص به « صبا » خوب شعر مىگويد . در ايامى كه در قزوين محبوس بود شعرهاى خوب گفته است . افسوس شخصى كه به من وعده داده بود به وعده وفا نكرد .\r\nبا همهء اين تفصيلات همان‌طور كه نوشته است به اصرار و به تعارف نصرت الدوله وكالت خود را پابرجا نمود و در كرسى وكالت جلوس كرد . به من اگر صد هزار تومان هم مىدادند به اين افتضاح راضى به وكالت نمىشدم كه مبلغها هم داد .\r\nيك فيلم داشتم چند عكس از قلعهء خرابه و اين عمارت كه منزل دارم برداشتم ، اگر ضايع نشده باشد خوب است هرچه به شهر نوشتم اسمعيل خان فيلم نفرستاد .\r\n\r\nروضه‌خوانى\r\nشب يازدهم محرم ، 21 سنبله - روز هشتم ساعت پنج بعدازظهر زلزله شد ، طورى كه تيرهاى اطاق دروپنجره به صدا درآمد كه اغلب از اطاقها بيرون پريديم . به حمد اللّه به خير گذشت . به معمول سنواتى كه اينجا بودم از شب هشتم روضه خوانده شد . در ايوان زن و مرد زاورك جمع شدند . ملا محيط ، ملا شعبان و ملا خليل هم روضه خواندند . شب عاشورا يك دسته سينه زن از دهات همسايهء ما كه اغلب كوچك هستند آمدند ، سر و پاى برهنه بىريا با يك حال حزن و رقتى كه خيلى عالم داشت . ملا دانيال گرمارودى نوحه‌خوان آنها بود و بسيار خوب مىخواند . بندهء خاص خلص خداوند اين رعايا هستند كه هميشه مظلوم و هميشه توسرىخور [ ند 
  ] نه يك شب شكم سير و نه يك روز لباس فاخر به خود ديده‌اند . با اين‌حال شكر خدا را مىكنند و عبادت پروردگار را . من آرزو مىكنم در اين نشئهء زندگانى كنم و با همين نشئه از دنيا بروم .\r\n\r\nروضهء اصفهان - عمارت هفت دست\r\nامروز باز به رسم سنوات قبل بالاروچ زيارت و روضه رفتم . جمعيت از همه‌جا آمده بود . سينهء مفصلى زدند شش نفر هم تيغ زده بودند كه تاكنون مرسوم نبود . من ياد عاشوراى اصفهان افتادم . مراجعت از فارس دهه را آنجا بوديم . منزل ما در بيرون شهر جنب عمارت « هفت دست » بود كه زمان رفتن آباد بود و مراجعت فروخته بودند و خراب كرده بودند . مصالح و تير و تختهء آن را مىفروختند . حيف از آن ستونهاى چوب\r\n\r\n","description":"","footnote":"","page_name":" 6221 ","page_number":355},
  {"content":"\r\n\r\nكاج كه هزار سال هم بگذرد يك دانهء آن فراهم نمىشود .\r\nروز عاشورا با افخم الملك و مرحوم ميرزا عباس خان مهندس‌باشى گفتيم برويم شهر به گمان طهران و آن دستجات روز عاشورا . وارد شهر شديم ديدم خبرى نيست . گفتند مسجد شاه روضه است . رفتيم آنجا جمعيت زياد بود . ما نزد آقاى امام نرفته در يك گوشه نشستيم . از بس‌كه روضه‌خوانها لهجهء غليظ اصفهانى روضه خواندند ما طاقت نياورديم كه خنده نكنيم و به‌جاى گريه از لهجه و حركات آنها تمام را خنده كرديم .\r\nبالاخره اصفهانيهائى كه نزديك ما نشسته بودند بناى مضمون گفتن و تغير را گذاشتند . ما ديديم بد مىشود زودتر برخاسته بيرون رفتيم و راست به منزل .\r\nعصر گفتند در تخت پولاد و مقبرهء مير روضه است . رفتيم آنجا باز همان قسم روضهء اصفهانى بود . در بين روضه گفتند دسته آمد . سينه‌زدن و نوحه‌خوانى آنها هم تماشائى بود . وسط دسته ديديم يك شور و شيون عظيمى فوق العاده برخاست . بلند شده جلو رفتيم . ديديم سه نفر لخت شده كفن نموده‌اند و هريك قمه در دست دارند . اما همان دور نگاه داشته‌اند . ابدا به سر خود نمىزنند . اما هركدام را ده بيست نفر آدم دورش احاطه كرده و اينها مثل آدمهاى مست تلوتلو مىخورند و گاهى مىخواهند زمين بخورند . آن ده بيست نفر آنها را نگاه مىدارند . درست نگاه كرديم ديديم فقط هركدام چند دانه تيغ به سر خود زده‌اند كه خون آن خشك شده و براى آن چند دانه تيغ و خون خشك شده كه صبح زده‌اند اينجا از حال رفته و به حال نزع افتاده‌اند و آن شور و غوغا براى آن سه نفر تيغ‌زن بلند است .\r\n\r\nبه عشق نان - روضهء بالاروچ\r\nبالاروچيهاى ما هم امروز تقريبا همان‌طور بودند . همه‌ساله از موقوفات امامزاده نان و آبگوشت مىدادند . امسال نان نبود پلو تهيه نموده بودند . اما گفتند همه مردم به عشق نان آمده بودند كه قسمت نشد . امشب هم روضه داشتيم قند ، شربت هم از شهر نرسيده بود . گلاب به‌جاى شربت دادند . پس از ختم روضه كه خداوند قبول كند كچل محمد آقا با والدهء تقى از شهر آمد .\r\nافخم الدوله قزوين آمده به اتفاق شعاع الدين ميرزا كاغذى نوشته و مرا احضار نموده است . قبض مقررى را آورده و تصور مىكنم حضرت و الا راضى نشده همه را بدهد و آقا را فرستاده قدرى وصول كند ببرد . شايد جزئى هم به من بدهند .\r\n\r\n","description":"","footnote":"","page_name":" 6222 ","page_number":356},
  {"content":"\r\n\r\n\r\nطغيان كلنل در خراسان\r\nچيز تازه كه اسمعيل خان نوشته بود كلنل محمد تقى خان در خراسان با عدهء ژاندارم خودش ياغى دولت شده . سوار زياد هم از تركمان و خراسان جمع نموده . هشت هزار نفر عده دارد . بهانهء اين طغيان او سر رضا خان سردار سپه وزير جنگ است و همان خيال او را هم دارد كه بيايد طهران را بگيرد . اسمعيل نوشته بود مىگويند تحريك روسهاست .\r\nخبر ديگرى نبود .\r\n\r\nسال خراب\r\nمن احتمال دارد فردا عصر حركت كنم . زيرا افخم نوشته بود ده روز بيشتر نمىمانم .\r\nتاريخ كاغذ ششم بود . امسال كار من خراب است . هيچ‌كس نمىتواند رعيت را گول بزند .\r\nمگر در ميان خود آنها نشوونما نموده باشد يا از خود آنها باشد . اول با من شرط كردند من امسال اجاره زياد نگيرم كه براى بذر مرا دردسر ندهند و آنچه هم قرار مىدهند تمام و كمال براى مخارج من بپردازند . وسط خرمن آمدند گفتند گندم نداريم . عوض يك مقدار گندم جو مىدهيم . هرقدر التماس كردم ، داد زدم ، بيداد كردم جو را نمىتوانم بخورم ، من يابو نيستم آنها قسم دادند و لابه كردند . ناچار راضى شدم . حالا براى آن جو هم‌بازى درآورده‌اند و به علاوه بذر هم مىخواهند . من بروم تقى هم نيست نمىدهند و دو سه روز ديگر هم تمام تنكابون مىروند . حاجىحاجى سال ديگر مكه . علاج هم ندارم بايد شهر بروم .\r\n چه داند كسى غير پروردگار * كه فردا چه بازى كند روزگار \r\nحكومت ما هم رفت آتان بلكه كار مرتع را تمام كند . از شهر كاغذ رسيد كه رجوع به عدليه شد دخالت ننمائيد . در باب اجاره و مطالبات التزام گرفته است بيست روزه بيايند با من تمام كنند و رفت رودبار . من از اين سمت مىروم و آنها يقين است از سمت مخالف حركت من به تنكابون . اين پول عمدهء ما هم آنجا ماند . پس كارها درست نمىآيد و رو به خوشى ندارد . عايق و مانع و مطالب غيرمترقبه پىدرهم واقع مىشود كه پيش‌بينى نشده است .\r\nالان كه مىخواهم شهر بروم فقط سى تومان پول دارم . در شهر هم جز قرض چيزى ندارم . رفعت السلطان هم آن پول غله را گرفته و خورده است ، تا ببينيم خداوند چه مىخواهد .\r\n\r\n","description":"","footnote":"","page_name":" 6223 ","page_number":357},
  {"content":"\r\n\r\n\r\nبازگشت به قزوين\r\nعصر يازدهم محرم - از زوارك حركت نمودم عباس را آنجا گذاشتم . شب شترخان منزل ميرزا اسحق ، صبح زود حركت . امسال يك سمت كوه خراب شده و راه ازوين مسدود گرديده ، از راه تنوره بايد به چاله رفت . لذا من به خود تنوره رفتم خانهء كدخدا ناهار افتادم . حاجى فضلعلى آقا اهل اين ده است . از چند سال قبل و از طرف قزوينيها وكيل شده همان طهران مانده است . اين آدم به كلى بر خلاف شيخ محمد على است . كارى به كار الموت و من ندارد . چند روزنامه همراه داشتم خواندم .\r\n\r\nنطق عليه سليمان ميرزا\r\nامير ناصر خلج وكيل مجلس بر عليه سليمان ميرزا نطق مىكند كه تمام بدبختى ايران و آن مهاجرت شوم و عدم افتتاح شش سالهء مجلس به گردن سليمان ميرزاست و من چون همراه آنها بودم حاضرم تمام را ثابت و مدلل دارم . همين قسم محمد هاشم ميرزا . باز ميانه مىافتند و اصلاح مىدهند . اين نطقها بر عليه يكديگر در انظار خارجه و داخله بسيار بدنماست .\r\n\r\nطرز اعزام محصل\r\nاز بس‌كه شاگرد به اروپا امريكا فرستاده‌اند و بعد مخارج تحصيل آنها را نپرداخته‌اند وزارت علوم اعلان مىكند كه من بعد به احدى اجازهء تحصيل و رفتن اروپا و امريكا داده نمىشود ، جز آن‌كه خرج تحصيل را در يك محلى امانت بگذارند و به وزارت خارجه مىنويسد كه تذكره داده شود .\r\n\r\nجنگليها\r\nمىنويسد خالو قربان رشت را به تصرف ميرزا داد و اميد است كه در تحت اوامر دولت درآيد . سعد اللّه خان از طهران مىرود بلكه با ميرزا طرح اصلاحى فراهم كند . در صورتى كه دو ماه نصير السلطنه آنجا بود و اصلاح نشد . ميرزا از قرار گفتهء شيخ نور الدين اول رياست جمهور ايران را طالب است ، نشد رياست جمهورى گيلان ، اين هم نشد به همان فومن و كسما قناعت مىكند ، شق رابع ندارد .\r\n\r\n","description":"","footnote":"","page_name":" 6224 ","page_number":358},
  {"content":"\r\n\r\n\r\nايرلند\r\nكرزن در مجلس مبعوثان انگليس مىگويد تا آخرين سرحد امكان به شهادت تمام مستعمرات با ايرلنديها به اصلاح حاضر شديم و آنها قبول نكردند . من مطمئن هستم به هرآدم عاقلى در ايرلند كه ميوه را فداى پوست مىكند بالاخره اصرار زياد باعث جنگ شده و نتيجه جنگ داخلى جز زيان و خسارت چيز ديگرى نيست .\r\nشب دستگرد خانهء سيد ابراهيم آمدم . ظهر سيزدهم وارد شهر و خانهء آقاى رفعت السلطان شدم درحالىكه حاجى افخم الدوله و شعاع الدين ميرزا حاضر بودند .\r\nپس از ماچ و بوسه و استفسار از سلامتى آقايان ناهار صرف شد و تا پاسى از شب رفته آنجا مانده بعد خانه آمدم . به حمد اللّه همگى سلامت بودند . بهمن مثل ماه شده بود .\r\n\r\nمذاكره با افخم الدوله\r\nيكشنبه 15 محرم ، 27 سنبله - جمعى ديدن كردند . حكومت طهران رفته .\r\nعدل الممالك مىگفت همه گلهء حاكم اين بود كه چرا اين عبارت در كاغذ شما نبود « براى خالى نبودن عريضه . . . » خندهء زياد شد . مباحثهء طولانى هم با حضور شريكه با حاجى افخم شد كه مىگفت حضرت اقدس و الا مىفرمايند تمام الموت را برگذار نمودم ديگر از مقررى من دست بردارد . اجاره‌نامه‌ها را نشان داديم . مذاكرات طولانى نموديم .\r\nبالاخره گفت تا هزارتومان نقدا و جنسا مىتوانم به شما دهم كه ماليات جنسى دهاتى است كه به عهدهء شماست بپردازيد . ميل نداريد من هم قبوض را مىبرم طهران تسليم مىكنم ، آن‌وقت نه آن هزار تومان به شما وصلت مىدهد نه آنچه من بايد اين ميانه ببرم به من خواهد رسيد . امسال را هرقسم هست سر كنيد . بهار طهران بيائيد و گفتگو را ختم نمائيد .\r\nچون من از حال پدرم مسبوقم و افخم الدوله را هم راستگو مىدانم لاعلاج از تسليم شدم و گفتم با اين حال قزوين نمىتوانم بمانم پس مىروم الموت و بهار طهران . يا مثل سابق مقررى را بدهد يا ديگرى را روانه كنند . آن‌وقت يك شاهى هم ندهد . اين مطلب ختم شد و قرار شد من بعد صحبتى نشود و اين ايام با آنها در قزوين خوش باشيم . روزها خانهء رفعت السلطان مىروند و من به خانهء خود . محمد حسين ميرزا ( نوكر ) هم جزو عدليه و همان دايرهء استنطاق شده و اغلب نزد ماست . اسمعيل خان و عبد العلى خان هم هروقت اداره كارى نباشد هستند .\r\n\r\n","description":"","footnote":"","page_name":" 6225 ","page_number":359},
  {"content":"\r\n\r\n\r\nآتش گرفتن پارك اتابك\r\nبرويم سر بعضى مطالب - در هشتم محرم عمارت وسط پارك مرحوم اتابيك امين السلطان كه سفارت روس خريدارى نموده و اكنون سفارت‌خانه است آتش گرفت .\r\nطبقهء اول و دوم به كلى منهدم شد . اما به واسطهء مواظبت آژان و قزاق زياد اثاثيه بيرون آمد و چيزى از مخلفه و اسباب گرفتار حريق و سرقت مردم متفرقه نشد . اينك براى اين حريق پيرايه‌ها درست نموده‌اند يكى مىگويد به واسطهء برق تلگراف بىسيم بود .\r\nديگرى مىگويد دستى آتش زده‌اند . عمدهء مردم گردن انگليسها مىگذارند كه به امر آنها دوا به عمارت زده و آتش زده‌اند . اما آنچه ادارهء پليس ابلاغ مىكند به واسطهء بىمبالاتى عمله‌جاتى بود كه در شيروانى عمارت مشغول كار بودند . علىاىحال عمارت به آن معظمى و به آن قشنگى كه ماحصل يك عمر صدارت اتابيك و سليقهء جمع « 1 » غفيرى از معمارها و اشخاص فرنگستان رفته بود به كلى سوخت .\r\n\r\nقمه‌زنها در محبس و فرار زندانيان\r\nدر روز عاشورا دستهء مفصلى قزاقخانه ترتيب داده بود ، قمه‌زنها كه آخرين قسمت دسته را تشكيل مىدادند بدون آن‌كه مقدمه دسته خبردار شود از وسط خيابان ناصريه مراجعت به سمت ميدان توپخانه و عمارت نظميه مىكنند و به همان حال هيجان و قمه‌زنان داخل حياط محبس شده براى آن‌كه روز عاشورا بود آژان مستحفظ در نظميه كم بود نمىتوانند جلوگيرى كنند . فورا قزاقها درهاى محبس را براى نجات چند نفر محبوس قزاق شكسته نتيجه آن مىشود كه قريب هشتصد نفر محبوس از هرقبيل فرار مىكنند . اگرچه فورا به آژانهاى پست و درب دروازه‌ها خبر مىدهند و يك دسته قزاق هم دور خندقهاى شهر را مستحفظى مىكند بااين‌حال مقصرين عمده به چنگ نمىآيند . باز مىگويند اين مسئله به تحريك انگليسها بوده كه آذرى لنكو « 2 » را نجات داده باشند درحالىكه آذرى به‌جاى خود فعلا محبوس است .\r\n\r\nانحلال پليس جنوب\r\nمطلب ديگر انحلال پليس جنوب است كه دولت انگليس پس از آن‌كه خواست اين عده قشون تربيت‌شده را با تمام مهمات به دولت ايران برگذار نمايد در سر بعضى شرايط مناقشه شد و دولت ايران قبول نكرد . انگليسها هم تمام اسلحه را گرفته ساير\r\n\r\n\r\n","description":"","footnote":"\r\n( 1 ) - كذا ، معمولا جمّ غفير نوشته مىشود . ( ا . ا . )\r\n( 2 ) - اصل : زيكتور ( ؟ )\r\n","page_name":" 6226 ","page_number":360},
  {"content":"\r\n\r\nلوازمات آن را حراج كرده و به افراد آنها هم سه ماه مواجب به طور انعام دادند تا براى خودشان در اين مدت تهيهء كارى بنمايند و به كلى اين نظام مرتب منظم را منحل نمودند و اينك جرايد ما بعضى پيش‌آمدهاى غريب عجيب براى اين انحلال طرح‌ريزى مىكنند كه شايد هيچ واقعيت پيدا ننمايد . ليكن خود نوشتن اين مطالب شايد نظير سرود ياد مستان دادن باشد و باعث يك انقلابى در جنوب ايران بشود .\r\nمثلا مىنويسند دولت انگليس مخصوصا در اين موقع اين قوه را منحل كرد كه جنوب را به اين وسيله مغشوش كند . باز مىنويسند اين‌همه آدم بيكار در صورتى كه تحصيل اسلحه هم براى آنها مشكل نيست سرتاسر جنوب ايران را اشغال خواهند كرد . چرا دولت انگليس اين قشون و اين مهمات را به كلى به ما تحويل نداد . درحالىكه در خراسان و قزوين يك قسمت عمده از مهمات و لوازمات قشونى خودش را به ما داد ، چه‌وچه خيلى مهملات .\r\n\r\nابلاغيهء سفارت انگليس\r\nروزنامهء ايران ، 30 سنبلهء 1300 - 22 سپتامبر 1921\r\nاعلان\r\nترجمهء متن انگليسى اين ابلاغيه را كه در ضمن اخبار رويتر چاپ شده و به اداره رسيده بود در شمارهء اسبق انتشار داديم . اينك عين همان را از طرف سفارت فرستاده و تقاضا كرده‌اند كه چون مترجم در ترجمهء آن اشتباهاتى نموده مجددا اين ابلاغيه ( به طورى كه خودشان ترجمه كرده‌اند ) در صفحهء اول درج گردد . اين است كه آن را به طور اعلان انتشار مىدهم :\r\nابلاغيه از طرف سفارت انگليس\r\nاز قرار معلوم در خصوص قشون موسوم به قشون جنوب بعضى سوءتفاهم ميان . . . « 1 » است كه دولت اعليحضرت پادشاه انگلستان عمدا به وسيلهء انحلال ناگهانى استعداد مزبور ، براى دولت ايران اشكال فراهم مىآورد .\r\nاز روز تشكيل قشون مزبور تمام مخارج اين استعداد از طرف منابع رسمى دولت انگليس پرداخته شده است .\r\nدر بيستم ماه نوامبر 1920 ( بيست و هشتم عقرب گذشته ) جناب لرد كرزن به سفارت انگليس ابلاغ دادند چون دخول قشون جنوب در قشون متحد الشكل ايران به\r\n\r\n\r\n","description":"","footnote":"\r\n( 1 ) - به‌علت پارگى روزنامه يك كلمه خوانده نشد . ( مسعود سالور )\r\n","page_name":" 6227 ","page_number":361},
  {"content":"\r\n\r\nطورىكه سابقا تصور مىرفت حال محتمل نيست دولت اعليحضرت پادشاه انگلستان از بعد از سى و يكم دسامبر 1920 ( نهم جدى گذشته ) نمىتوانند متحمل مخارج قشون مزبور بشوند .\r\nسفارت انگليس اين تصميم دولت خود را به دولت عليه ايران اطلاع داده و به وزير امور خارجهء اعليحضرت پادشاه انگلستان تأكيد نمود كه لازم است مدتى ديگر استعداد مزبور به مخارج انگليس نگاهدارى شود .\r\nكابينهء جناب اشرف سپهدار اعظم مسئله را تحت‌نظر درآورده و متأسفانه اظهار نمودند نمىتوانند پولى براى نگاهدارى استعداد مزبور تحصيل كنند .\r\nپس از مذاكرهء مشابه با خزانهء انگليس لرد كرزن توانستند امتداد مدتى تا سى و يكم مارس ( يازدهم حمل گذشته ) تحصيل نمايند كه در آن مدت قشون جنوب از پول انگليس نگاه داشته شود .\r\nدر آخر فوريه ( دهم حوت گذشته ) دولت وقت اظهار داشتند كه خيال دارند قشون جنوب را تحويل بگيرند و كلنل فريزر مفتش كل به طهران احضار شدند كه درخصوص جزئيات انتقال استعداد مزبور به دولت ايران مذاكره نمايند .\r\nپيشنهاد ايشان را كابينهء سابق كه وزير جنگ حاليه در آن عضويت داشتند در تحت نظر درآورده و تصديق نمودند .\r\nكلنل فريزر براى تكميل ترتيبات انتقال استعداد مزبور به دولت ايران به فارس مراجعت نمودند .\r\nدر اين ضمن مدتى كه خزانهء انگليس قبول نموده بود پول بدهد در شرف انقضا و معلوم بود كه مسئلهء انتقال قشون مزبور به دولت ايران قبل از انقضاى موعد يعنى سى و يكم مارس 1912 ( يازدهم حمل ) غيرممكن است .\r\nاز حسن‌اظهارات اكيدهء لرد كرزن خزانه انگليس قبول نمود كه اجازهء يك مبلغ ديگر كه دويست و بيست و پنج هزار ليره بوده باشد بدهد و اين مبلغ كه آخرين وجه خواهد بود به مصرف مخارج انحلال قشون مزبور برسد و يا اين‌كه براى مساعدت دولت ايران جهت ماه‌هاى اولى انتقال قشون مزبور مصرف گردد .\r\nدولت اعليحضرت پادشاه انگلستان اكيدا اعلام نمودند كه در هيچ صورت ديگر وجهى از خزانهء انگليس براى قشون جنوب داده نخواهد شد . مذاكرات با دولت ايران منتهى به اين گرديد كه قشون مزبور در اول ژوئن 1912 ( يازدهم جوزاى گذشته ) به دولت ايران انتقال يابد .\r\nمدت قليلى قبل از آن تاريخ هيئت دولت تغيير يافت . تحقيقاتى كتبا از حكومت\r\n\r\n","description":"","footnote":"","page_name":" 6228 ","page_number":362},
  {"content":"\r\n\r\nجديد يعنى از جناب اشرف آقاى قوام السلطنه به عمل آمد كه آيا برحسب ترتيباتى كه به اسلاف ايشان داده شده است حاضر خواهند بود قشون مزبور را تحويل بگيرند يا خير .\r\nجناب معظم له جواب دادند كه چون به زودى مجلس مفتوح خواهد گرديد دولت ايران اميدوارند كه چند ماهى براى مطالعه اين مسئله به دولت عليه فرصت داده شود .\r\nسفارت انگليس در جواب اظهار افسوس نمود كه مبلغى كه به اختيار قشون جنوب مىباشد درصورتىكه دولت ايران قشون مزبور را تحويل نگيرند فقط براى انحلال آن كافى خواهد بود و سفارت انگليس از روى دقت براى دولت ايران توضيح نمود كه مسئلهء انحلال چنين استعدادى چقدر دقيق است و اگر بايستى از خطرات عظيم نظم و امنيت جنوب احتراز نمود فقط راه آن انحلال تدريجى قشون مزبور خواهد بود و بنابراين سفارت انگليس خاطرنشان نمود كه اگر دولت ايران نمىتواند در باب تحويل گرفتن استعداد مزبور مصمم شوند قبل از اين‌كه وجه انگليس تمام شود فورا بايستى انحلال داده شود تا اين‌كه مجددا در اين باب مذاكرات به عمل آيد .\r\nسفارت اعليحضرت پادشاه انگلستان مجبور بود تا به مفتش كل ابلاغ دهد كه در صورتىكه اين مذاكرات با دولت ايران قبلا براى دادن بعضى از ترتيبات عملى جهت تحويل‌دادن استعداد مزبور به جائى نرسد براى انحلال يك ثلث از قشون جنوب كه در عرض ماه ژوئيه صورت مىگيرد حاضر شوند . در نتيجهء اين دستورالعمل يك ثلث قوهء مزبور در ماه ژوئيه منحل گرديد و حقوق سه ماهه به اشخاص مرخص شده به طور انعام تأديه گرديد كه بتوانند متدرجا و به طور منظم به زندگانى غيرنظامى مشغول شوند .\r\nاز حسن‌مراقبت صاحب‌منصبان انگليس انحلال مزبور بدون هيچ حادثهء ناگوارى صورت گرفت . در اين ضمن دولت ايران اشعار داشتند كه اگر دولت انگليس مىتواند ترتيب اين كار را تا زمان رسميت مجلس و مشاورهء دولت ايران با مجلس مزبور به تأخير اندازند قشون جنوب خوب است به آنها تسليم شود و مفهوم آن اين بود كه صاحب منصبان سوئدى كه در قشون منظم مىباشند مستخدم گردند كه استعداد مزبور را از صاحب‌منصبان انگليس تحويل بگيرند . مدت تحويل گرفتن سه چهار ماه معين شده بود .\r\nدولت اعليحضرت پادشاه انگلستان اين پيشنهاد را قبول نمود مشروط براين‌كه مدت تحويل گرفتن شش ماه معين شود . علاوه‌براين دولت اعليحضرت پادشاه انگلستان متعهد شدند كه درصورتىكه اين ترتيب مقرر شود تمام اسلحه و قورخانه و استعداد مزبور را كه قيمت آن تقريبا يك مليون و سه‌ربع مليون تومان تخمين شده است ولى در معنى سه مليون تومان مىشود مجانا به دولت ايران بدهد و استقراضى را براى\r\n\r\n","description":"","footnote":"","page_name":" 6229 ","page_number":363},
  {"content":"\r\n\r\nنگاهدارى استعداد مزبور از منابع انگليس تسهيل نمايند .\r\nاين پيشنهاد متضمن تحويل دادن مسالمت‌آميز يك قوهء بسيار تربيت‌شده به دولت ايران بود با شروط بسيار مساعدى و همچنين متضمن اصلى بود كه دولت ايران نهايت اهميت را به آن مىدادند كه صاحب‌منصبان سوئدى به‌جاى صاحب‌منصبان انگليس بوده باشند .\r\nمسلم است كه نمىشد از دولت انگليس منتظر بود مهماتى كه تا اين اندازه قيمت دارد مجانا تسليم دارند و تسهيل اداى وجه از منابع انگليس نمايند بدون اين‌كه اطمينان داشته باشند كه بعد از اين‌كه دولت ايران مسئوليت استعداد را به عهده گرفته آن استعداد متفرق نشود و اين‌كه مدت تحويل گرفتن قشون مزبور شش ماه معين شده براى اين بود كه چنين تصور مىرفت كه غيرممكن است كه قبل از آن مدت بتوان صاحب‌منصبان لايق سوئدى را از اروپا آورد و يك قشون خيلى منظمى را كه در سه ايالت مملكت متفرق مىباشند به آنها تسليم نمود .\r\nترتيب اين بود كه اول جاى صاحب‌منصبان كوچك انگليس به صاحب‌منصبان سوئدى داده شود . بعد از آن وقتى كه صاحب‌منصبان سوئدى به خوبى ملتفت اشكالات اداره كردن قشون مزبور شدند فرماندهى را از صاحب‌منصبان ارشد انگليس تحويل بگيرند .\r\nيك شرط لازم ترتيب مزبور اين بود كه قرارداد براى شش ماه با صاحب‌منصبان انگليس بسته شود و يا اين‌كه مدت خدمت آنها به وسيلهء مبادلهء مراسله فيما بين دولتين معين گردد .\r\nدولت ايران حاضر شدند اين پيشنهاد را كه صاحب‌منصبان انگليس براى شش ماه در استعداد مزبور بمانند قبول نمايند . ولى اظهار داشتند كه نمىتوانند بدون رضايت مجلس صاحب‌منصبان انگليسى را به موجب قرارداد استخدام نمايند .\r\nدرهرحال براى سفارت انگليس ممكن نبود كه صاحب‌منصبان انگليس را بر آن دارد كه بدون قرارداد در قشون جنوب باقى بمانند .\r\nدولت ايران آن‌وقت پيشنهاد نمودند كه چندين نفر صاحب‌منصبان سوئدى كه فعلا در ايران مىباشند با عده‌اى از صاحب‌منصبان ايرانى فورا فرستاده شوند كه استعداد مزبور را از صاحب‌منصبان انگليس تحويل بگيرند تا اين‌كه صاحب‌منصبان قابل سوئدى مستخدم گردند .\r\nدولت ايران نيز تقاضا نمودند كه دولت اعليحضرت پادشاه انگلستان اسلحه و مهمات را مجانا به آنها تسليم و براى نگهدارى قشون مزبور جهت شش ماه از منابع\r\n\r\n","description":"","footnote":"","page_name":" 6230 ","page_number":364},
  {"content":"\r\n\r\nانگليس تسهيل اداى وجه نمايند .\r\nاين پيشنهاد ضمانتى براى عدم تفرقه قشون جنوب نبود ، زيرا كه احتمال نمىرفت كه چند نفرى صاحب‌منصبان سوئدى كه حال در ايران مىباشند و عده‌اى از صاحب‌منصبان ايرانى بتوانند يك استعداد خيلى منظمى از صاحب‌منصبان انگليس كه مدتها تربيت يافته و مجرب مىباشند مؤثرانه تحويل بگيرند .\r\nبنابراين دولت انگليس نمىتوانستند اين پيشنهاد را قبول نمايند و چون وقت انحلال يك ثلث دومى استعداد مزبور رسيده بود به مفتش كل دستورالعمل صادر گرديد كه اقدامات لازمه براى انحلال آن قسمت بنمايند .\r\nبعد از آن دولت ايران پيشنهاد كردند كه قشون جنوب را بدون صاحب‌منصبان انگليس و هندى تحويل گرفته و مخارج استعداد مزبور و قيمت مهمات را از ماليات خود بپردازند و تحويل دادن استعداد مزبور در عرض سه ماه خاتمه يابد .\r\nاين پيشنهاد همان اشكالات پيشنهاد سابق را دارا بود . يعنى كه هيچ تضمينى براى تحويل گرفتن اين قشون تربيت يافته و مقدار زيادى مهمات پيشنهاد نشده بود .\r\nچون دولت انگليس نمىتوانستند اين پيشنهاد اخير را قبول نمايند مصمم شدند كه انحلال قشون امتداد يافته و اسلحه و مهمات در ايران به دولت داده شود نه به اشخاص غيررسمى .\r\nچنان كه سابقا سفارت انگليس براى دولت ايران توضيح نموده بود اين انحلال تدريجى قوهء مزبور براى سفارت اختيارى نيست و چون وجهى كه باقىمانده محدود است انحلال مزبور را نمىتوان به تعويق انداخت .\r\nبنابراين سفارت انگليس درحالىكه افسوس دارد كه دولت ايران در مدت شش ماه گذشته نتوانسته‌اند ترتيبات مناسبى بدهند كه اين استعداد را تحويل بگيرند نمىتواند انحلال تدريجى آن را مانع شود .\r\nاحتياج به اظهار نيست كه همه قسم احتياط به عمل آمده و خواهد آمد كه اين انحلال قوه به طورى انجام گيرد كه آحاد آن از روى مسالمت متفرق شده و مشغول شغل و زندگانى غيرنظامى خود شوند .\r\nفقرات فوق مشهود مىسازد كه آنچه گفته شده است كه دولت انگليس محض اشكال‌تراشى براى دولت ايران غفلة قصد خود را در انحلال قشون جنوب اعلام داشته‌اند بىاساس است .\r\nاين مسئله در عرض نه ماه گذشته مورد مذاكره بود و بعد ازاين‌كه دولت حاليه مشغول كار شدند پس از قليل مدتى به آنها اطلاع داده شد كه اگر استعداد مزبور را\r\n\r\n","description":"","footnote":"","page_name":" 6231 ","page_number":365},
  {"content":"\r\n\r\nتحويل نگيرند در تاريخ معين منحل خواهد شد .\r\nطهران - تاريخ 24 سنبله تخاقوىئيل 1300 - سفارت انگليس - نمرهء 894\r\n\r\nطغيان كلنل\r\nكلنل محمد تقى خان در طغيان خود باقى است . شهر مشهد و اطراف آن در تصرف اوست . اين طغيان او را هم تحريك انگليس مىدانند و اينجا يك نكته‌اى است كه چسبندگى اين مطلب را به يك اندازه آسان مىكند . زيرا مقارن طغيان اين آدم سيصد و پنجاه هزار تومان پول بانك شاهنشاهى وارد مشهد مىشود كه فورا محمد تقى خان اين پول را ضبط و تصرف مىكند . به‌هرحال اميدوارى كه هست اين است كه امراء و سركردگان ايلات خراسان با محمد تقى خان همراهى ندارند و برضد او برخاسته اوامر دولت را اطاعت مىكنند ، نه مثل گيلانيها كه آنقدر با كوچك خان همراهى كردند تا بالاخره پدر همه را هم درآورد و هستى همه را گرفت [ و 
  ] آوارهء اوطان خود شدند .\r\n\r\nملاقات با حكومت\r\nجمعه 27 شهر محرم - اينجا مثل الموت نيست كه من فرصت زياد براى نوشتن روزنامهء خود داشته باشم ، لذا دير و مختصر مىشود . حكومت تشريف آورد . من نمىخواستم نزدش بروم . افخم الدوله صلاح نديد . ناچار رفتم . مجلس اول تا آغاز سخن نمود جمعى وارد شدند و قطع كلام كرد . مجلس دوم كه عدل الممالك هم بود گفت شما به همه‌جا از من حتى به طهران شكايت كرديد . گفتم يعنى گله نمودم . گفت رفعت السلطان توى همين اطاق به من اظهار داشت كه هرفرمايشى براى الموت و شاهزاده باشد به من بفرمائيد . تا او رفت بيرون پاكت شما را دادند . من فورى رفعت السلطان را صدا زدم و گفتم يا به من خصوصى مرقوم دارند يا رسمى . اين خارج از هردو مىباشد برايشان روانه داريد . ديگر در مجلس رسمى با حضور كسى نبود كه باعث توهين شما شده باشد . عدل الممالك به من اشاره زد كه مباحثه لازم نيست . گفتم بسيار خوب . پس اين‌طور به من ننوشته بودند و ميل هم ندارم بگويم چه نوشته بودند .\r\nالبته ما هرقسم احترام به شما بگذاريم به شاه و دولت خودمان گذاشته‌ايم .\r\n\r\nهفتاد تومان مداخل\r\nفورا عدل الممالك صحبت راهدارى گرمارود را به ميان آورد . اين راه را نوشته نايب الحكومه اجاره بدهد . گفت بفرمائيد اين مسئله با كره بوده و من مىخواهم بكارت آن را\r\n\r\n","description":"","footnote":"","page_name":" 6232 ","page_number":366},
  {"content":"\r\n\r\nبردارم ، يا ديگرى برداشته شما مىخواهيد گردن من خراب كنيد . گفتم سال گذشته آنجا بلوا بود ، ژاندارمها پولى گرفتند اما اين قابل نيست و ما از آن مىترسيم پس‌فردا از وزارت فوايد مأمورى بيايد و باعث يك دردسر و بدعت بزرگى شود . گفت شاهزاده‌جان چه سوغات برايم آوردى . عدل الممالك گفت از عقب مىآورند . گفت خيلىخوب . حالا كه آن درست شد هفتاد تومان از اين راه به من مىدهند ، شما بدهيد من برگذار مىكنم .\r\nاما اين تعارف و تقديم نيست . من مىگيرم اين بودجهء حكومتى اينجا مبلغى كسر محل دارد من ناچارم از بعضى ممرهاى مشروع پر كنم گفتم زياد است . گفت كمتر نخواهم گرفت . آن هم از شما به اين مبلغ راضى مىشوم . بعد بعضى صحبتهاى ديگر كرد . وقت برخاستن قول داد من بعد كمال همراهى را بكند و گفت من پدرم ، خودم همه نوكر پدر شما بوده و هستيم . البته حق من است به شما كوچكى كنم . آدم وقيح مشدى است . هيچ لياقت حكومت جوشقان را هم ندارد ، چه رسد به قزوين . بيرون آمديم عدل الممالك گفت به خدا از دو قران نمىگذرد . از صبح تا شب تمام همش مصروف مداخل است .\r\n\r\nقصد ترور سردار سپه و قوام السلطنه\r\nمسئله تازه كه تمامش دال بر اقبال سردار سپه است اين است كه چند روز قبل ميرزا باقر معروف به « پدر » ، يكى از مستنطقين نامى ادارهء نظميه براى يك مهمى وارد خانهء سردار سپه مىشود . مىبيند چهارنفر از ترورهاى معروف كه بارها در جلوى ميز خودش استنطاق داده‌اند در آنجا هستند . از يك‌نفر آنها جويا مىشود اينجا چه كار داريد . مىگويند عريضه داريم . مىگويد بدهيد من مىرسانم . مىبينند كه شناخته شدند رو به فرار مىگذارند . ميرزا باقر فورا به قزاقهاى عمارت حكم مىكند بگيريد و هرچهار نفر را دستگير مىكنند . فورا آنها را تفتيش مىكند . دونفر آنها هفت‌تير داشتند كه فشنگ هم درميان لولهء آن حاضر آماده بوده . معلوم است سردار سپه و هركس آنجا بود مسبوق مىشود و سؤالات چندى از آنها مىكنند . آن دونفرى كه معروف‌تر بودند مىگويند تقصيرى از ما نيست . كسب ما اين است . به ما پول داده‌اند سردار سپه و قوام السلطنه را بكشيم . كه پول داده . مىگويند آقاى ظهير الاسلام و مشار الملك وزير دربار را بياوريد معلوم مىشود . بلافاصله ظهير الاسلام را حاضر مىكنند . سيد جبون ترسو كار نكرده فورا اسامى يكان‌يكان اعضاء كميته را مىگويد . بگيربگير شروع مىشود . مشار الملك در صاحبقرانيه بست مىنشيند و دستگير نمىشود . ما درست اسامى محبوسين را نمىدانيم . بعضيها را هم پس از حبس رها نمودند .\r\nاما آنچه مشهور است اين كميته براى تقويت طغيان كلنل محمد تقى خان تشكيل شده\r\n\r\n","description":"","footnote":"","page_name":" 6233 ","page_number":367},
  {"content":"\r\n\r\nبود كه مشار الملك هم رئيس الوزرا و ظهير الاسلام هم مجددا متولى باشى حضرت بشوند .\r\nدر روزنامه اعلانى از حاكم نظامى طهران بود كه رياست مشار الملك و ظهير الاسلام در اين توطئه محقق شده است . حتى ظهير الاسلام اقرار نموده . پس از تكميل استنطاقهاى مقدماتى البته محاكم صالحه رجوع و تمام مطلب به همه مردم كشف خواهد شد .\r\n\r\nرأى اعتماد به قوام السلطنه\r\nمجلس رأى اعتماد به آقاى قوام السلطنه داد و تا تشكيل كابينه تعطيل خواهد نمود .\r\nاين رأى اعتماد هم به واسطهء زور سردار سپه است كه با قوام السلطنه ميانه‌اش كوك است و الا ديگرى رئيس الوزراء شده بود .\r\n\r\nاردوى قزوين به سوى منجيل\r\nاردوى قزوين منجيل مىرود . گويا قطع مناسبات با كوچك خان شده است . اردوى قزاق كه خراسان مىرود شاهرود رسيده است . نمايندهء تجارتى روس قزوين آمده و گفته است اگر دولت ايران راه رشت را باز ننمايد ما مجبور هستيم قشون وارد كنيم و راه را باز كنيم . از قرار معلوم مقدارى از بلورآلات و متاع ذرعى از دزدى سابق كارخانجات و انبار تجار به انزلى وارد نموده‌اند كه بدهند برنج ببرند .\r\n\r\nسى و پنج مليون گرسنه در روسيه\r\nمزه دارد در روزنامه و ابلاغيهء سفارت روس خواندم كه مژده مىدهد دو كافه و يك ناهارخورى در شهر مسكو جديدا باز شده است ، چاى هزار منات ، قهوه پانصد منات .\r\nسى و پنج مليان گرسنه در روسيه است . شهر مسكو را سنگربندى مىكنند كه گرسنه‌ها هجوم نياورند . يك دستهء بزرگ ارامنه از قراباغ وارد قزوين شد ، همه لوت گرسنه كه از دست بولشويكها فرار نموده بودند . من به آنها گفتم شما كه چيزى نداريد ، گفتند ما را مىخواستند سرباز كنند و با ملت خودمان جنگ كنيم به آن واسطه فرارى شديم .\r\n\r\nسال خيابانى و نطق مشير الدوله\r\nيك مطلب مضحك ديگر ختم گذاشتن در طهران است در سر سال قتل شيخ محمد خيابانى و حملهء جرايد به مشير الدوله و مخبر السلطنه . مىنويسد شهيد رابع ، بازوى\r\n\r\n","description":"","footnote":"","page_name":" 6234 ","page_number":368},
  {"content":"\r\n\r\nتواناى آزادى ، چه‌وچه . عبارتهائى كه در قوطى هيچ عطارى نيست . مشير الدوله در مجلس نطق مىكند و مىگويد خيابانى خيال تجزيهء آذربايجان را داشت و هرقدر ما از در مسالمت داخل شديم او تمكين نكرد . اهل تبريز هم با او نبودند و راضى به اين مطلب نبودند . اگر بودند يك دسته قزاق نمىتوانست در ظرف چند ساعت آن شهر را تصرف كند . چنانچه در دورهء ستار خان و باقر خان كه شهرى خواهان آن بودند آن‌همه قشون و توپ در ظرف چند ماه ممكن نشد داخل شهر شود . آن‌وقت شرحى توصيف از تبريزيها مىكند كه هرگز مردم تبريز به « لامركزيت » قائل نمىباشند . آنها مىدانند تجزيهء آذربايجان از ايران همان ساعت اضمحلال خودشان است .\r\nبا اين نطق مفصل ، آن هم از دهان مشير الدوله ، شخصى كه امروز اول شخص است در ايران ، جرايد حيا نكرده هرچه جلوى قلمشان مىآيد مىنويسند .\r\n\r\nپليس جنوب\r\nسفارت انگليس در جريدهء « ايران » ابلاغيه‌اى از قضيه پليس جنوب صادر نموده كه براى مزيد اطلاع عين آن ملحق به اين كتاب شد « 1 » . هفت سال است اين عده قشون را انگليس اداره مىكند . شش ماه هم اگر چند نفر صاحب‌منصب آن بودند چه مىشد . اين همه هم كه دولت ايران مقروض انگليس است . تا امروز هم كه ماه‌به‌ماه بلكه روزبه‌روز از او قرض مىكند . دويست هزار ليره هم براى بقاى همچو نظامى گرفت . سرشكستگى و كسرى براى او نبود . براى هرفرد اين نظام هفت سال زحمت كشيده شده است . براى هرنفر آن مبلغها خرج شده . با اين‌همه مهمات و اين‌همه لوازمات حتى آن‌همه ابنيه رايگان را از دست دادند .\r\n\r\nحيف اسبهاى پليس جنوب\r\nتلگرافى از كرمان در روزنامه ديدم كه فرياد مىكند دولت همچو نظامى را نگذارد منحل شود . آدمهاى آن‌كه جاى خود دارند ، حيف صد حيف از اين اسبهاى هفت سال تعليم يافته كه هريك چندين ذرع مىجهند و هريك چقدر تعليم دارند كه در ميدان شهر كرمان به قيمت نازل حراج مىشود . اين مهمات ، اين عرابه‌جات ، اين قاطرها ، اين ملبوسها ، اين لوازمات سفر و حضر همه‌وهمه از دست ايرانى رفت .\r\n\r\n\r\n","description":"","footnote":"\r\n( 1 ) - متن آن در صفحات 6206 تا 6210 چاپ شده ولى اصل آن در كتاب به‌جاى نمانده است . ( مسعود سالور )\r\n","page_name":" 6235 ","page_number":369},
  {"content":"\r\n\r\n\r\nسردار سپه فراشباشى كابينه ( سخنان افخم الدوله )\r\nافخم الدوله مىگفت سردار سپه ميخ زور و فراشباشى كابينه است . مردم طهران بسيار از او ملاحظه مىكنند و مىترسند . مشدىوار عبارت خوشش خواهر . . . ، پايم به . . .\r\nاست . در اين مدت قليل هم عمارت عالى با مبل ممتاز درست كرده ، شب‌وروز هم سوار اتومبيل است . گاهى قزاقخانهء شهر ، گاه قصر قاجار ، گاهى هيئت وزرا و ادارهء ژاندارمرى و غيره . مردم طهران از او نفرت دارند خصوصا روزنامه‌نويسها ، اما جرئت دم زدن ندارند . براى كابينهء وزرا هم امروز يك همچو عضوى لازم است و الّا مجلس و جرايد و مردم منفعت‌طلب خيلى هنگامه برپا مىكردند .\r\n\r\nساختن فرمانفرما با سردار سپه\r\nپس از چند روز كه از عمر كودتا گذشت شاه با اين آدم ساخت . در همان محبس هم فرمانفرما و پسرهايش با او سازش نمودند . پس از آن‌كه سيد ضياء به او تكليف كرد كه در مجازات محبوسين همراهى كند گفت من تا اين اندازه حاضر نيستم و فورا رفت به شاه آن مطالب مخفى و اقدامات سيد را از قتل محبوسين و جمهوريت ايران گفت . شاه از او تكليف خواست كه چه بايد كرد ، عرض كرد اگر مىفرمائيد امروز استعفاى او را گرفته پس از چند ساعت تبعيدش كنم . شاه كه از خدا مىخواست فورا فرمان داد . همان قسم كه عرض نموده بود انجام داد چنانچه شنيديد .\r\n\r\nسيد ضياء\r\nسيد ضياء خوب وزيرى بود ليكن كسى را نداشت كه با او كمك و همراهى كند . حشر او و اتفاق و اتحاد او با اشخاصى بود مثل منوچهر خان يا كاظم خان يا هكوپيان « 1 » ارمنى و اينها قابليت اداره كردن يك مملكتى را نداشتند . خيلى هم تندروى كرد . آن‌وقت هم به خيالات خام مهمى افتاد كه محال بود دوام كند . عقيدهء سيد ضياء اين بود كه ايران بايد با يك‌كله اداره شود و پس از آن‌كه نظم گرفت مقننه شده به دست جمهور داد ( من هم همين عقيده را دارم ) . مىگفت در صورتى كه تمام ماليات ايران وصول شود دولت ماهى هشتصد هزار تومان كسر محل دارد .\r\n\r\n\r\n","description":"","footnote":"\r\n( 1 ) - ظاهرا مرادش اپيكيان است كه در روزنامهء رعد نويسندگى مىكرد و به رياست بلديه منصوب شد .\r\nچندين بار پيش ازين ازو نام رفته است . هاكوپيان ارمنى ديگرى بود از دمكراتهاى مشهور . ( ا . افشار )\r\n","page_name":" 6236 ","page_number":370},
  {"content":"\r\n\r\n\r\nسردار سپه و قواى نظامى\r\nسردار سپه هم نمىگذارد يك شاهى به مصرف ديگر جز نظام برسد حتى چهل هزار تومان از مقررى اعليحضرت داده بود فورا فرح‌آباد رفت و از شاه پس گرفت كه قزاق شام ندارد و شما نبايد چهل هزار تومان بگيريد . بااين‌حال معلوم نيست امر چه قسم خواهد گذشت و مستخدمين ساير ادارات چه خواهند كرد . روزبه‌روز هم بر عدهء قزاق مىافزايد چنانچه الان به شانزده هزار نفر رسيده است .\r\n\r\nتغييرات طهران - ساختمانهاى نو\r\nاما انسان مبهوت مىماند وقتى كه نگاه به بنائيهاى جديد مىكند كه با آن بىپولى ساختن اين‌همه ابنيهء جديد براى چيست . درصورتيكه عمارتهاى قديم براى جزئى تعمير كه دارد ويران مىشود . ديوار ميدان مشق را برداشته‌اند هشت ذرع به خيابان مريضخانه وسعت داده‌اند . يك‌سر در بسيارعالى وسط خيابان روبه‌روى عمارت قزاق خانه مىدهند كه بالاى آن گفتند مجسمهء سردار را خواهند گذاشت . دورتادور ميدان مشق را هم عمارت ساخته‌اند . به علاوه قرب دويست هزار تومان در قصر قاجار عمارت براى قزاق ساخته‌اند . در ميدان توپخانه رو به جنوب عمارت بسيار مفصلى براى بلديه مىسازند كه درست تمام بدنهء جنوبى ميدان جزو آن خواهد شد . يك عمارت عالى هم ماليه بنا نهاده بود كه هنوز هم تمام نيست . گفتند قريب دو سه كرور خرج اين بناها مىشود . فقط چيزى كه هست چون در بنائى دخل سرشارى است كه كمتر مىتوان فهميد از هرطرف مشغول آن شده‌اند . ( پايان سخنان افخم الدوله )\r\n\r\nمستشاران جديد\r\nمستشارهاى ماليه و نظام رفتند . اينك صحبت آوردن مستشاران جديد است از ساير دول كه تصور نمىكنم سر بگيرد . اسمعيل خان مىگفت كلنل اسمايث و اغلب صاحب منصبان انگليس از قزوين با اسب خودشان رفتند و از قرار مذكور همگى درميان ايلات كرمانشاهان و كردستان مشغول تحريكات هستند . تمام‌كمال وجه كنترات خودشان را هم گرفتند .\r\n\r\nسمسارى\r\nسه‌شنبه 3 شهر صفر المظفر ، يازدهم ميزان - آقايان هنوز پولها را نگرفته‌اند كه بروند .\r\n\r\n","description":"","footnote":"","page_name":" 6237 ","page_number":371},
  {"content":"\r\n\r\nصبح‌وعصر هم گردش مىرويم . چند دكان سمسارى است كه از بقاياى كهنه و واماندهء انگليسها قدرى دارند . روزى يك‌مرتبه شعاع الدين ميرزا ما را به آنجا مىبرد . آن‌وقت سگك شكسته ، كمر پاره ، آبخورى سوراخ ، بيل ، كلنگ از اين قبيل چيزها بايد خريدارى كند و براى هركدام هم ولو پنج شاهى قيمت بگذارد نيم ساعت چانه مىزند .\r\nقزاق قزوين به كلى رفت . اسمعيل خان و عبد العلى خان هم رفتند . ميرزا حسين ما هم كه دفتر قزاقخانه داخل شده او هم رفت ( خط ميرزا حسين بسيار خوب است . ) به كلى مطالبات مرا خورد ، يك آب هم بالاى آن . اين هم تجارت نمودن من . حضرت و الا از روزى كه قبوض خود را با افخم الدوله قزوين فرستاده براى من كاغذ نمىدهد . حتى جواب كاغذ الموت را هم نداده .\r\n\r\nكشته شدن كلنل\r\nعصر گردش خيابان رفتيم . من نزد حكومت رفتم كه بعد از ملاقات او بروم به آقايان ملحق شوم . حكومت به من مژده داد كه الساعه تلگراف رئيس الوزرا رسيد كه كلنل محمد تقى خان در مصادمه‌اى كه حوالى شهر قوچان با سركردگان ئيل زعفرانلو و شادلو و تيمورى واقع شده بود كشته شد و اردوى ژاندارم به كلى تسليم سركردگان گرديد . رفتم خيابان به آقايان گفتم . واقعا بايد آن گلوله و دست آن تيرانداز نامعلوم را بوسيد . عجب گلوله‌اى بود كه خون هزاران مردم بىگناه و كرورها مال مردم فقير و صدها ناموس بندگان خدا را خريد . كاش يك همچو گلوله‌اى هم شش سال قبل به جگرگاه و قلب كوچك خان خورده بود تا اين‌همه مصائب هم به سر اهل گيلان و توابع آن نمىآمد .\r\n\r\nرسيدن مشار الملك به قزوين\r\nهمان ميان خيابان گردش مىكرديم . اتومبيل خوبى آمد بگذرد ، افخم الدوله گفت مشار الملك است . درست نگاه كرديم ديديم با دو صاحب‌منصب قزاق نشسته است . در مراجعت آدم او را افخم الدوله ديد . گفت خانهء عدل الممالك منزل دارد و ليكن قدغن است كسى را نمىگذارند ملاقات كند . بغداد مىرود و از آنجا اروپا . مشار الملك از اقوام مرحوم ميرزا سعيد خان وزير امورخارجه است . افخم الدوله مىگفت آدم بسيار زرنگ كاردانى است . چندمرتبه هم وزير شده است . پس از استعفاى شاهزاده موثق الدوله شاه به طيب خاطر او را وزير دربار كرد . گفتگوى رياست وزرا هم براى او بود . نمىدانم به آن زرنگى چگونه به دام افتاد .\r\n\r\n","description":"","footnote":"","page_name":" 6238 ","page_number":372},
  {"content":"\r\n\r\n\r\nكابينهء وزرا\r\nآقاى قوام السلطنه رئيس الوزرا و وزير داخله - سردار سپه وزير جنگ - مصدق السلطنه وزير ماليه - مشار السلطنه وزير خارجه - شاهزاده شهاب الدوله وزير پست و تلگراف ( رئيس تشريفات بود ) - آقاى عميد السلطنه وزير عدليه - آقاى امير اعلم وزير معارف و اوقاف - نير السلطان وزير فوايد عامه . در كابينه‌هاى سابق اگر يك طبيب داشتيم اين‌بار به واسطهء شدت مرض مملكت دوتا داريم . پروگرام دولت هم از همان مطالبى است كه جزو آمال و آرزوى هركابينه و هرفرد مملكت بوده و هست و ابدا به وصال آن نرسيدند . بدين جهت از درج آن معذرت مىخواهم .\r\n\r\nرفتن سردار سپه به سوى رشت\r\nسه‌شنبه نهم صفر - وزير جنگ ديشب آمد و امروز به سمت فرونت رفت . قزاقها دوشنبه‌بازار هستند . كوچك خان حمله به رشت آورده خالوها راه نمىدهند و جنگ مىكنند . كوچك باز نماينده به طهران فرستاد كه دولت را اغفال كند . اما گفتند وزير جنگ دامان همت به كمر زده كار او را خاتمه بدهد .\r\n\r\nشلاق‌خوردن كمال السلطان\r\nمطلب تازه كه شهرت دارد تنبيه ميرزا حسين خان كمال السلطان مدير جريدهء « ستاره ايران » است كه به حكم سردار سپه دويست تازيانه در قزاقخانه به او زدند و محبوسش نمودند . روايت مختلف است تا حقيقت امر معلوم شود . اما خود وزير جنگ در جرايد اين قسم اعلان نموده بود .\r\n\r\nاعلاميهء سردار سپه\r\n« اگرچه در بيانيهء 24 محرم خود كه در جرايد انتشار يافت و خاطر عامه مسبوق شد براى حفظ اساس آسايش عمومى و تهيهء وسايل رفاهيت هموطنان مجازات نظاميان كه نسبت به حدود عامه تجاوز نمايند اعدام و تيرباران قرار داده ( دونفر ژاندارم كه در حدود رودبار نسبت به يك دختر باكره دست‌درازى و او را افضاء نموده بودند و دونفر قزاق كه معلوم من نشد چه كرده بودند در ميدان مشق تيرباران شدند . ) و در ضمن متذكر گرديدم كه اگر بالعكس از طرف مفسده‌جويان نيز احساس اغراض نسبت به نظاميان مملكت بشود از مجازات آنها صرف‌نظر نخواهد كرد . اينك مخصوصا به نام حفظ\r\n\r\n","description":"","footnote":"","page_name":" 6239 ","page_number":373},
  {"content":"\r\n\r\nعظمت و حيثيت مملكت تجديد اخطار مىنمايم . »\r\nاينجا شرحى از فداكاريهاى قشون مىنويسد و مىگويد : « بايد اسباب دلگرمى نظام را فراهم نمود و قدرشناسى كرد كه موجبات تكدر و نوميدى آنها فراهم نشود . با اين حال باز مفسده‌جويان فتنه‌انگيز براى جلب مختصر منفعت شخصى تمام اين فداكاريهاى عمومى را كان‌لم‌يكن فرض كرده از اعمال اغراض خصوصى خود صرف نظر نمىنمايند . حتى يك مدير بدسابقه حاضر مىشود كه در روزنامهء خود ، همان روزنامه كه بايد مهذب افكار و هادى راه نجات عمومى باشد با افكار نارسا و نگارشات مستهزآنه وسايل دلسردى نظاميان را از خدمت به مملكت فراهم سازد . »\r\nباز در اينجا شرحى مىنويسد كه : « چون هرج‌ومرجهاى انفرادى به واسطهء اغماض دولت وسيلهء خودسرى و زشت‌گوئى و يگانه راه ارتزاق گرديده براى خاتمه دادن به اين خودسريها و حفظ عالم مطبوعات علاوه بر اقدامى كه در تنبيه مدير ستارهء ايران امر داده شد بعد از اين هم هركس از هرطبقه و هراسم و رسم و هرعنوان بلااستثناء بخواهد اغراض خصوصى خود را قايم‌مقام آسايش و احترام عمومى قرار دهد ، از حركات و رفتار و اقدام و يا كلمات و الفاظ غيرموزون خود رفاهيت عامه را مختل و بر خلاف اصل و معناى حقيقى آزادى مخصوصا به حدود نظاميان تجاوز نمايد شديدا مورد سياست و مجازات واقع خواهد شد و به هيچ عنوانى هم از قصور يا تقصير او صرف‌نظر نخواهد كرد . وزير جنگ - رضا\r\n\r\nمدير ستارهء ايران\r\nآفرين . خدا كند هميشه همين قسم باشد تا مردم تكليف خود را بدانند . نه هركس يك ورق روزنامه نوشت هرغلطى دلش مىخواهد بخورد و خودش را در رديف مديران جرايد انگليس و فرانسه و آلمان قرار بدهد . اصلا مدير « ستارهء ايران » بدزبان و ياوه‌گوست . هرقدر هم حبس شده باز چارهء او نشده است . بلكه اين شلاقها چاره كند . اما ممكن نيست اين را هم مايهء اعتبار خودش قرار مىدهد و چقدرها در اين باب شرح و تفصيل بدهد .\r\nمن از شريكه خواهش كردم پس از رفتن طهران تفصيل اين قضيه را از روى صحت بنويسد . چون معلوم نيست براى چه آرتيكلى چوب خورده است .\r\n\r\n","description":"","footnote":"","page_name":" 6240 ","page_number":374},
  {"content":"\r\n\r\n\r\nراههاى اصلاح ايران\r\nروزها بعد از ناهار گاهى چرت مىزنيم . گاهى صحبت مىداريم . امروز روز صحبت بود . حاجى افخم مىگفت عقايد آنها كه خود را در صف وطن‌پرستى و آزادىخواهى قرار داده‌اند اين است كه ايران بايد به دست خود ايرانى داده شود و لازم هم نيست در اين باب عجله كرد يا گفت چرا امروز مملكت ما خراب است راه ندارد . معادن آن مثل چند هزار سال پيش زيرخاك است . يا نظام نداريم ، كشتى نداريم ، عدليه نداريم و قس على هذا ، همه‌چيز به‌همين نحو . بايد زنده بود و مرد و اجانب را دخالت نداد . تدريجا خودش درست مىشود . منتهى صبر لازم است .\r\nجماعت ديگر باز از همان صنف مىگويند ايران قائم‌به‌ذات نيست ، بدون پول و سرمايهء خارجى و مستشاران با علم خارجى نمىتواند تا هزار سال ديگر منظم و مرتب و به طور خوب اداره شود . منتهى اين سرمايهء خارجى و مستشاران با علم خارجى بايد از دولتهاى مختلف بىطرف باشد ( اما لردكرزن در نطق اخير خود مىگويد ما پليس جنوب را هم منحل كرديم و به ايران ديگر علاقه نداريم به خودشان برگذار كرديم . در صورتى كه نمىتواند خود را اداره نمايد . - يعنى مفاد نطق او اين مطلب را مىفهماند ) .\r\nجماعت ديگرى مىگويند شق اول بايد من جانب اللّه باشد و به غير دست غيبى نمىتواند ترتيب بدهد . شق ثانى هم اشكال زياد دارد كه با ضديت و عدم‌رضايت انگليس در يك مملكتى كه به كلى سلب امنيت شده يك دولت دوردست بىطرفى سرمايهء خود را بيهوده صرف كند و مستشارانى بدهد كه متصل دستخوش اغراض اين و آن باشند .\r\n\r\nپلتيك انگليس و شكايت از آن\r\nخيلى صحبت در اين زمينه شد كه نوشتن آن بيهوده است . فقط ما در سر پلتيك انگليس موفق شديم كه باوجود آن‌كه سرآمد تمام دول است و پلتيك او پادشاه پلتيكهاست مشى پلتيك او در ايران عكس نتيجه را بخشيد و به كلى غلط بود . چطور ؟\r\nاولا در سر هرجزئى مطلبى نهايت سختى را با دولت به عمل آورد . ثانيا در تجارت ايران به كلى صرفهء خود را ملاحظه كرد . آنچه امتعهء قلب ژاپن و امريكا و هندوستان بود وارد كرد به قيمت اعلى آن هم با پول نقد بدون يك ساعت مهلت و مدارا فروخت . در مقابل از ما متاع و خشكه بارى نبرد و آنچه در ايران به عمل مىآمد در جاى خود ماند و يك مثقال خريدارى نكرد و حمل به خارج ننمود . ثالثا اين‌كه مىگفت من قشون خودم را\r\n\r\n","description":"","footnote":"","page_name":" 6241 ","page_number":375},
  {"content":"\r\n\r\nبراى حفظ ايران از بولشويك و تجاوز اجانب در اينجا نگاه داشته‌ام به كلى خلاف گفتهء خود را در ورود روسها به انزلى و رشت و تخليهء فورى آنجا بدون ذره‌اى مقاومت ثابت كرد . دولت ، تجار ، كسبه ، زارع و كسانى كه شق ثالث را حربهء خود در مقابل دشمنان او به دست داشتند به كلى رنجش حاصل نموده و مأيوس شدند . باقى ماند يك دسته از طبقات عاليه كه حامى قرارداد و رفيق ايشان بودند . اين جماعت را هم به دست سيد ضياء الدين گرفتار حبس و زجر و هتك شرف و احترام نمود . بالاخره با سيد ضياء الدين و متفقين او هم كمك و همراهى نكرد و به آن‌روزشان انداخت . اين است كه امروز همه‌كس بر عليه اوست و هرطبقه يك شكايت و دلخورى دارند كه جبران‌ناپذير است مگر به زحمات زياد و اشكال فراوان .\r\n\r\nخبطهاى سياسى : نظر ادموند\r\nمن شايد نوشته باشم صارم السلطان مىگفت ماژر ادموند يك روز از من جويا شد كه در باب ما مردم چه مىگويند . من فقط گفتم در خصوص تخليهء رشت و انزلى بد مىگويند كه انگليس مىگفت ما براى حفظ ايران از بولشويك اقامت داريم و ابدا در سر گفتهء خود باقى نماند . يك پفى كرد گفت اين‌كه يك خبط نظامى بود ، صدها هزار خبط سياسى شده است كه اين يك خبط در مقابل آنها چيزى نبود .\r\nخود من يك روز با او طرف شدم كه روسها اگر مليون ايران را در دست نداشتند اقلا اعيان و اشرف ، تجار ، علما و سركردگان ايلات را نگاهدارى نمودند . اما شما نه آن طبقه را در دست داريد نه اين طبقات را . [ او 
  ] هم ابروى خود را درهم كشيد و هم خنديد . بعد گيلاس ويسكى تعارف من كرد . ماه رمضان بود روزه بودم گفتم انشاء اللّه ماه شوال . روز ديگر همين حرف مرا به صارم السلطان گفته بود كه شاهزاده با نهايت تغير اين حرف را به من زد . ما چه كنيم كه امورات دست ديگرى است و شايد به گفتهء ما گوش ندهند . اما چه قسم ماژر ادموند اين مطالب را درك نموده بود اما سفير انگليس و اعضاء سفارت و كابينهء سنت جيمز درك ننموده بودند معمائى است كه حل آن براى فهم ما اشكال بسيارى دارد .\r\n\r\nقصد خانهء نو\r\nاين دو سه روزه زينب و بچه‌ها مشغول جمع‌آورى اسبابها بودند كه به قدر لزوم الموت برده زايد را خانهء ابو القاسم بگذاريم . يك مقدارى هم از شيشه ، تخته و چيزهاى ديگر نفله [ مىشود 
  ] و از بين خواهد رفت . در حقيقت خانهء اينجاى من هم برهم خورد ، مثل\r\n\r\n","description":"","footnote":"","page_name":" 6242 ","page_number":376},
  {"content":"\r\n\r\nمال الموت . اينك يا الموت باز اقامت كنم يا طهران . باز از نو بايد تهيهء لوازم خانه كرد . آن كرايه‌نشنينى چندين‌سالهء طهران ، آن اقامت الموت ، اين عزيمت مجدد از قزوين . به كلى من هرچه داشتم تفريط ، ضايع و خراب گرديد .\r\n\r\nجنگليها - ورود سردار سپه - خالوها\r\nچهارشنبه دهم شهر صفر - امروز عصر قزاق به كمك و همراهى خالو قربان و ساير خالوها وارد رشت شد . چند روز بود كوچك زور آورده بود كه رشت تصرف [ شود 
  ] و هرچه [ را 
  ] باقى ماندهء غارتهاست مجددا غارت كند . اين خالوها مردانه ايستادگى كردند و نگذاشتند . ضمنا خالو قربان در دوشنبه‌بازار به اردوى قزاق آمد . احترامات هم كردند ، موزيك هم برايش زدند . پس از شرط و پيمان مراجعت كرد تا سردار سپه رسيد و حكم حركت داد . خالوها چيزى نمانده بود كه مغلوب شوند كه قزاق وارد شد و كسان كوچك عقب نشستند . للّه الحمد شهر رشت سلامت اين‌بار دررفت .\r\n\r\nاحسان اللّه خان\r\nاحسان اللّه خان انزلى رفته بود روسها كمك نكردند . اما از آنجا كه احسان اللّه خان را از خودشان بولشويك‌تر مىدانند گفتند ما شما را مىبريم در حاجى ترخان و نگاه مىداريم . مشهور است كه از سردار هم چهار هزار تومان براى او گرفته روانه‌اش نمودند .\r\nباقىمانده است آن شيطان مجسم كوچك خان . از قرار معلوم خالو قربان سرهنگ قزاقخانه شده است .\r\n\r\nاعظم الدوله\r\nاعظم الدوله پسر مرحوم ركن الدوله عموى ما كردستان معاون شريف الدوله بود . او كه عزل شد ايشان از عقب آمدند . وارد اينجا شده و خواهد بود تا با آقايان جمعا بروند . بد نيست جمع هستيم و بايد تلافى تنهائى الموت را نمود .\r\n\r\nتفصيل كشته شدن كلنل\r\nاما تفصيل جنگ قوچان به طور اجمال - زيرا روزنامه‌نويسهاى ما اين چيزها را بلد نيستند بنويسند مگر به طور خيلىمختصر ، برعكس جرايد خارجه . ستونهاى جرايد خود را ايرانيها صرف اين نوع مطالب نمىكنند كه منافعى براى آنها نداشته باشد . بلكه نگاه مىدارند براى يك مقالاتى كه توى آن پول باشد .\r\n\r\n","description":"","footnote":"","page_name":" 6243 ","page_number":377},
  {"content":"\r\n\r\nكلنل محمد تقى خان پس از آن‌كه قزاق از طهران حركت مىكند مىخواهد اول دشمن‌هاى داخلى را دفع نموده بعد سراغ قزاق برود . چون سركردگان ايلات زعفرانلو و شادلو و تيمورى و غيره قوچان را از دست كسان كلنل گرفته بودند محمد تقى خان خودش با يك دسته سوار و چندين گارى ژاندارم و مهمات كه زياد بوده به عجله هرچه تمامتر به سمت قوچان حركت مىكند . دو فرسنگ به شهر مانده تلاقى فريقين مىشود .\r\nپس از چندين‌ساعت جنگ كلنل كشته مىشود و ژاندارمها تسليم و به كلى رفع غائلهء خراسان مىشود . دولت هم به ژاندارم و صاحب‌منصبان آنها فعلا عفو عمومى داده است .\r\n\r\nاعلاميهء لنين\r\nروسها تجارت را آزاد نمودند . املاك را به دست صاحبانش دادند . كارخانجات را به طور سابق برگذار به مالكين آن نمودند . در بيانيهء خود ، لنين مىنويسد كه ما تغيير مسلك نداده‌ايم اما فعلا تجربه ثابت كرد كه اقدامات ما در محيط روسيه زود [ بود 
  ] و نتيجهء سوء داد . لهذا موقتا همه را ابقا نموديم تا موقع آن برسد . پس از آن‌كه روسيه را ويران و خراب كردند ، چهل مليان آدم كشتند حالا سر افتاده‌اند كه اينها غيرعملى است و پيشرفت ندارد . گمان مىكنم اگر اين قحطى سى و پنج مليانى هم به ميان نيامده بود باز دست برنمىداشتند . تا بولشويكهاى ايران چه بگويند .\r\n\r\nقدرت كماليون\r\nفتح آنقوره كه دروغ شد ، يونانيها مجددا شكست خورده خيلى عقب‌نشينى كردند و كماليون قوت گرفته‌اند . امير فيصل در بغداد تاجگذارى كرد . تمام دول او را به سلطنت عرب شناختند .\r\n\r\nجهانشاه خان افشار\r\nاز مجلس ملى ما چندان سروصدائى نيست . نمىدانيم چه مىكنند . جهانشاه خان چندى است آمده به كرسف رفته . از افخم الدوله جويا شدم محاكمهء او با سالار منصور كجا رسيد . گفت سالار منصور حكمى از سيد ضياء ارائه داد كه جهانشاه خان را بگير و اعدام كن . گفت با اين حكم من ترحم به حال او كردم . مال او را هم همه بردند نه من تنها .\r\nجهان شاه خان پس از ملاحظه اين حكم از او دست كشيد . اما من به تواتر در شهر قزوين شنيدم كه جعفر قلى خان كرد كه سابقا نزد امير اسعد بود و اين ايام نزد سالار منصور پس\r\n\r\n","description":"","footnote":"","page_name":" 6244 ","page_number":378},
  {"content":"\r\n\r\nاز آمدن سالار منصور صندوق و فروش و مخلفه او را كه به او سپرده بود قزوين بياورد از بين راه پولها و قاليچه‌ها را برداشته و مفقودالاثر شده است گفتند دو صندوق مملو پول بود .\r\nامروز من عكس آقايان را انداختم براى يادگار در اين كتاب گذاشتم .\r\n\r\nحاكم كلاش و درآمدهاى او\r\nحكومت ما معركه مىكند . هركس تا بيرون دروازه برود و مراجعت كند مىگويد سوغات براى ما چه آوردى ، مثل « عباس دوس » مشغول كلاشى است بدون خجالت .\r\nيك استقلال تامى هم دارد كه احدى نمىتواند نفس بكشد . به هركس بخواهد فحش و تغير مىكند . رفت عدليه دو سه‌نفرى او را نشناخته و جلوى او بلند نشده بودند . حكم كرد توسرى زنان آنها را آورده در ادارهء حكومتى حبس كردند . توى اطاق مدعىالعموم دو هزار فحش و نامربوط به اصغر خان نامى داد . روزى يكصد بار اقلا زغال وارد شهر مىشود ، بارى پنج هزار حكومت مىگيرد . روزى شصت خروار دست‌كم پخت نانوائى شهر است . سى و پنج خروار از شصت خروار را حكومت مىدهد ، گندم را بيست و نه تومان خريدارى نموده در سى و چهار تومان از نانوا قيمت دريافت مىكند . تقريبا\r\n\r\n","description":"","footnote":"","page_name":" 6245 ","page_number":379},
  {"content":"\r\n\r\nدويست تومان در روز مىشود . چند روز قبل دكانى يك قاليچه هم از نانواها گرفت ، قريب چهل قاليچه . روزى چهار تومان بقال‌باشى مىدهد . علافها مبلغى مىدهند . قصابها ماهى قريب دويست تومان مىدهند . اينها سواى عرض‌وداد است كه امروز تمام به ادارهء اجراى حكومتى مىرود . مأموريتهاى خارج شهر منافعش كمتر از عرض‌وداد شهرى نيست . محققا ماهى دو هزار تومان از عرض‌وداد شهر و خارج شهر مىبرد . هفتصد تومان هم مواجب دولتى دارد ، يكصد و پنجاه تومان هم از قزاقخانه . دويست تومان هم مال معاون و رياست بلديه است كه معاونت را بدون مواجب به عدل الممالك و رياست بلديه را بدون مواجب به جهانسوز ميرزا برگذار نموده است ، خرج هم هيچ ندارد .\r\nمواجب نوكر هم نمىدهد . فقط شام‌وناهار خودش است و يك چاى كثيف . از هركس هم برسد بندوبلا مىشود .\r\n\r\nمعاون حضرت\r\nبراى هيزم بخارى و مطبخ خودش هم تمام شاخه‌هاى درختهاى چنار و غيره باغ دولتى را انداخت . قرب دويست خروار هيزم شد . معاون حضرت بيچاره كه از طرف وزارت فوايد اين عمارت رجوع به اوست تا رفت حرف بزند دو هزار ناسزا گفت .\r\nنزديك بود او را كتك هم بزند . اين است معنى حكومت‌نظامى . بقدرى اين آدم وقيح و مشدى صفت است كه احدى رغبت نمىكند با او مكالمه نمايد يا نزدش برود ، مگر به حكم اجبار . بقدرى از خودش مغرور است كه به وصف نمىآيد . تمام علوم را داراست ، تمام صنايع را مىداند . در علم نظام و فلاحت و زراعت كه سرآمد روزگار است « 1 » .\r\n\r\nحركت قافله به الموت\r\nدوشنبه 15 شهر صفر ، 24 ميزان - چهار ساعت به ظهر مانده من خانهء رفعت السلطان رفتم ، از آنجا اتفاقا گراند هتل . اتومبيل آقايان حاضر شد . نفرى پانزده تومان كرايه داده بودند . پس از وداع ماچ و بوسه ساعت سه به ظهر مانده به سلامتى به سمت طهران تشريف بردند و من با كمال اندوه منزل آمدم ، درحالىكه دو روز بود مال از الموت آمده بود و بچه‌ها مىبايست امروز بروند . دو ساعت به ظهر مانده كلفتها و نوكرها سواره رفتند تا بيرون دروازه . بچه‌ها را در درشكه نشانده و ميرآخور همراه آنها رفت ، تا بيرون شهر سوار نموده به سلامتى الموت بروند . من ماندم در خانه با محمد على خان ( مجددا من او\r\n\r\n\r\n","description":"","footnote":"\r\n( 1 ) - منظور خدايار خان است .\r\n","page_name":" 6246 ","page_number":380},
  {"content":"\r\n\r\nرا آوردم ) . اسمعيل و عيالش حسنى را هم باز آوردم و اينها هم اينجا ماندند تا تمام اسبابها را خانهء ميرآخور روانه كنند ، شام‌وناهار مرا هم تهيه نمايند . بعد به اتفاق من برويم الموت .\r\n\r\nطلب وكيل التجار\r\nطلب از وكيل التجار بالاخره به هزار زور گرفته شد . باقى ماند طلب از بنان . هفت خروار جو به رفعت السلطان داد . از پول اين هفت خروار فقط بيست و يك تومان به خانهء من داده بود . مابقى را نوش‌جان نموده . سيزده خروار باقىمانده را هم يك قبض صد تومان به خط من كه نزد باقر بود بگيرد . چون از بس‌كه تقلب كرد بيرونش نمودم و يادم رفته بود چنين قبضى هست . چيزى به او داده و گرفته . تتمه را هم ميل دارد خروارى چهارده تومان بدهد . چون اصل تمسك در ادارهء حكومتى مفقود شده و حاضر نيست كه تاريخ قبض و تمسك ملاحظه شود . ناچار شدم آن قبض صد تومان را قبول كنم با اين حال كسى از عهدهء بنان برنمىآيد كه تتمهء قيمت جو را بگيرد و من تا اين پول وصول شود و مالها برسد بايد مدتى در شهر سرگردان باشم . حالا كه سرگردان و بيكارم . . .\r\n\r\nملك‌آرا - دايرهء استنطاق\r\nچهارشنبه 24 صفر ، 2 عقرب - مال از الموت نيامده است . غالب شبها ملك‌آرا منزل من است . يك‌دست رخت هم من به ايشان دادم . چون پيرنوكر است و چندين ماه هم هست مواجب عدليه نرسيده ( چندين سال است رئيس دايرهء استنطاق است . اين مسئله را هم بايد دانست كه دايرهء استنطاق عدليهء قزوين فقط يك اطاق خرابه است ، يك ميز شكسته و دو صندلى مندرس ، يك دوات و يك قلم و چند ورق كاغذ كثيف و خود حضرت و الا حتى تقريرنويس هم ندارد . ) . طهران هم خرج دارد ، اينجا خرج دارد . باز خوب است عمه‌اش مادر ميرزا ابراهيم خان « 1 » وكيل مجلس منزل و شام‌وناهار او را متقبل شده و اين دفعه مهربان گرديده است ، و الا يك ساعت نمىتوانست بماند . آقايان هم كه اينجا بودند غالب شبها منزل من بودند . منتهى من بيرونى نداشتم . روز و موقع خواب خانهء رفعت السلطان بودند .\r\nمقدارى زغال داشتم فروختم و به حاجى كرايهء خانه دادم . خيلى اسباب هم يا\r\n\r\n\r\n","description":"","footnote":"\r\n( 1 ) - آقا ابراهيم ملك‌آرائى فرزند حاج حسنعلى خان حكيم‌باشى مادرش رفعت السلطنه دختر عباس ميرزا ملك‌آرا چندين دوره وكيل قزوين در مجلس شوراى ملى بود . ( م . سالور )\r\n","page_name":" 6247 ","page_number":381},
  {"content":"\r\n\r\nبخشيده شد يا از ميان رفت . ديگر خانهء اينجاى من هم برهم خورد .\r\n\r\nتلگراف سردار سپه دربارهء جنگليها\r\nوزير جنگ تلگرافى به طهران نموده بود كه مجددا رئيس الوزرا به همه ولايات مخابره نمود . چاپ كرده و منتشر نمودند . سردار مىنويسد كه متجاسرين چيزى نمانده بود شهر رشت را مجددا غارت كنند كه قزاق رسيد و عقب نشستند . باز محض رعايت ، ما شروع به جنگ خارج شهر نكرديم . آنها به طور متهورانه صبح ديگر شروع به جنگ كردند . ديگر ممكن نشد ما صبر و تحمل كنيم . بيرون شهر جنگ سختى شد و آنها عقب نشستند . باز حيا نكرده شب بر سر ما تاختند . ما آنها را پس نشانديم و باوجود فراوانى آب از رود پسيخان گذشته همه‌جا در تعقيب آنها هستيم . منتظر بودم قواى اطراف خبرش برسد ، امروز خبر رسيد كه همگى در مواقع خود وارد شده انشاء اللّه از چند طرف حمله آورده به كلى صفحهء گيلان بلاديده را از لوث وجود متجاسرين مصفا خواهم نمود .\r\n\r\nعريضهء رشتيها برضد كوچك خان\r\nروزنامه‌جات ما در اين مدت هفت سال هيچ‌گاه از ميرزا كوچك تنقيد نكرده و بد نگفته بودند تا يك ماه قبل كه حبّ اين سكوت را جريدهء « ايران » به موجب يك طغرا عريضهء چهار هزار نفر از مهاجرين رشت مقيم طهران شكست . گيلانيها نوشته بودند ما نمىدانيم تا كى تا چند اين مرد شيطان كافر كه باعث اين‌همه فساد و خونريزى و غارت مردم گيلان شده نزد اهالى پايتخت مقدس و منزه و مبرى است . براى چه اين آدم مقدس شدهء شما در خانه‌هاى خود نشسته سر املاك كسب و كاسبى خود پول هم از او مىگيريد ، خوب مىگوئيد . اما اگر يك نفر شما به روز ما افتاده بود باز خوب مىگفتيد ؟\r\nچرا شرم نمىكنيد ، حيا نمىكنيد . ميرزا كوچك چه نكرده است . روس را بيرون كرد لا و اللّه . انگليس را راه نداد . پول گرفت و هادى او شد . بولشويك را نياورد ، كمونيست را نياورد ، ايران را جمهورى نكرد ، بولشويك نكرد . يك مملكت گيلان و يك شهر عظيم متمول رشت را به خاك سياه يك‌سان نكرد . حالا هم به گوشه‌وكنار مىگوئيد برويد با خودش بسازيد . اين است جواب ما . باز ما برويم و با اين سگ بسازيم ، ما ديگر روى رفتن وطن خود را نداريم . ما ديگر هستى نداريم . خيلى از اين مفصل‌تر و بالاتر .\r\n\r\n","description":"","footnote":"","page_name":" 6248 ","page_number":382},
  {"content":"\r\n\r\n\r\nحملهء « اتحاد » به كوچك خان\r\nپس از درج اين عريضه روزنامهء « اتحاد » كه سركشيك‌زادهء معروف كه قزوين در عهد نظام السلطان رئيس بلديه بود و دزديها و كارها كرد شروع كرد به نوشتن فجايع و فضايح اعمال كوچك و واقعا خوب نوشت . حالا دور نيست ساير جرايد هم شروع به نغمه‌سرائى كنند ، چون ديگر پرده برداشته شده و البته با اين حال جنگ‌ودعوا شهريهء جرايد هم نمىرسد ، ديگر انتظارى ندارند .\r\n\r\nسالار الدوله ، سميتقو\r\nسردار سپه آمد رفت طهران . گفتند تلگراف نموده بود كارم تمام نيست مجددا به عجله او را خواستند . دو روز است شهرت دارد كه سالار الدوله ميان ايلات كرمانشاهان ظهور ناگهانى نموده و آن صفحه به كلى مغشوش [ و 
  ] عبور زوار و مكارى و مال التجاره مسدود گرديده است . اسمعيل آقا سمتقو هم دفع نشده بلكه خيلى قوت گرفته . بيم مخاطرات عظيم مىرود .\r\n\r\nخالو قربان پيش جنگ شد\r\nخالو قربان و خالوها را جزو قزاقخانه نموده‌اند ، ملبوس داده‌اند و پيش جنگ شده‌اند . چون همه آنجاها را هم خوب بلديت دارند گمان مىكنم كمك بزرگى به حال قزاق باشد . باز غيرت و حميّت خالو قربان از اين مقدس مطهر بيشتر بود . اين كرد تسليم شد و او باز در شرارت خود باقى است .\r\n\r\nكوچك خان\r\nاين آدم را بايد جلوى سگهاى شهر رشت انداخت تا تكه‌تكه‌اش بكنند . هزار رنگ توى كار آورد و به هزار لباس درآمد . تمام فتنهء ايران زير سر اين آدم است . همه مردمان شرور را اين سرمشق داد . هرچه دزد قطاع الطريق ، قاتل ، مال‌مردم‌خور ، فرارى ، متوارى بود پناهگاهش نزد او بود . يك همچو محيلى ، شيطانى هيچ‌كس نديده است . خود را هم به سالوسى زده بود . او عوام‌فريب خوبى بود . با استخاره آدم‌دار مىزد يا سر مىبريد .\r\nآن ريش ، آن پشم ، آن گيسو ، چه حقه‌اى . امان ، امان . عمروعاص به گردش نمىرسيد .\r\n\r\n","description":"","footnote":"","page_name":" 6249 ","page_number":383},
  {"content":"\r\n\r\n\r\nفحش جرايد به انگليس\r\nدر جرايد ما علنا و جهرا به دولت انگليس كلمات زشت و ناسزا بلكه فحش مىدهند كه واقعا خالى از نزاكت بلكه به كلى مخالف باادب و انسانيت است و شايد صدمهء كلى به ما به‌همين واسطه متوجه شود .\r\n\r\nشيخ محمد على الموتى\r\nشيخ محمد على الموتى چندى است از طهران آمده . اتومبيل در رودخانهء كردان افتاد فقط سر شيخ شكست كه كاش مغزش ريخته بود . اين آدم از كوچك خان محيل‌تر و شيطان‌تر است . دستش برسد از او بدتر خواهد كرد . با من سلام عليكى ندارد ، بلكه توى كوچه و خيابان مرا ببيند يك گوشه مخفى مىشود ، يا صورت خود را برمىگرداند . من به توسط ماژر ابو الحسن خان كه دوست هم هستند و آقا سيد موسى تاجر و بيگلراف خيلى پيغامات به او دادم . اما رفت به ساج براى كلاشى و شهر نبود . قرار شد مراجعت بگويند و جواب به من بنويسند .\r\n\r\nچهار من ملك ملا كلايه\r\nملا محمد مسئله‌گو ( كر ) براى چهار من ملك ملا كلايه از دست من به حكومت عارض شد . اين قطعه زمين را چهار سال قبل در شصت تومان تمام كرد و گفت شاهزاده كجا ، الموت كجا . من كه تصرف نمودم عارض شد . قباله‌جات همهء اين املاك هم كه حاضر نيست . قضا را خودش در ادارهء حكومتى اقرار كرد كه همان مجلس كه من قباله مىكردم گفتند اين زمين را شاهزاده خريده . اما گفته است قباله را پس مىدهم . به او گفتند اگر همه حرف شما الموتيها همين قسم باشد كه به كلى حق با شاهزاده است . گفت من حقيقت مطلب را گفتم . گفتند آفرين . ما هم حكم به حقيقت مىكنيم . اوقاتش تلخ شد برخاست كه مىروم عدليه . گفتند برو . من سؤالى نمودم و اعضاء اقرار او را نوشته و مهر كردند و آدم حكومت هم مهر كرد . يك سؤال هم از ماليه نمودم كه كفشگر كلايه مال كيست . نوشتند خالصه و جزو املاك حضرت والاست ( چون از يك قطعهء زمين آنجا هم تظلم نموده بود . ) . به عدليه تظلم كرد . احضاريه آمد . سواد مدرك ادعا را نداشت ، رد نمودند . رفتند سواد گرفتند كه حكم رياست صلحيهء آقاى رفعت السلطان رسيد . عرض حال ثانى را به صلحيه بردند . مطابق قانون عدليه چون رئيس محكمهء صلح با من قرابت دارد عرض حال رد شد و قبول نگرديد و بايد رجوع به نزديك‌ترين محكمهء صلح به\r\n\r\n","description":"","footnote":"","page_name":" 6250 ","page_number":384},
  {"content":"\r\n\r\nقزوين نمايد كه آن يا خمسه يا طهران [ است 
  ] . ديدم كه پاى ورقه قرار صلحيه نوشته بود رؤيت شد حقير ملا محمد مسئله‌گو .\r\nاين قوانين است كه مىگويند مطابق با مزاج مملكت و اهل اين ولايت نيست .\r\nملا محمد تمام خانه ، زندگى ، كسب ، كار مسئله‌گوئى را بگذارد و براى چهل تومان برود طهران با خمسه و از من تظلم كند ، آن هم بااين قوانين . احضاريهء اول ده روز مىكشد تا به من برسد ، اگر الموت باشم خيلى زيادتر . جواب نمىدهم يا به يك حيلهء قانونى رد مىكنم . پانزده روز مىرود تا آنجا برسد . تا ورقهء ثانى نوشته شود ثبت شود و با پست به من برسد يك ماه طول مىكشد . يك ماه ديگر جواب دوم من مىرسد . آن‌وقت مدتها طول مىكشد و مبلغى بايد پول بدهد تا حكم غيابى صادر شود . يك ماه اقلا طول دارد تا حكم غيابى به من برسد . فورا يكى دو تعرض به محكمه و حكم وارد مىكنم حكم رد مىشود . مثلا مىنويسم اين ملك خالصه است و گفتگوى ملك خالصه از خصايص وزارت ماليه است نه عدليه . اين تعرض حكم را باطل مىكند ، آن‌وقت جناب مسئله‌گو بايد برود سر داستان اول و مجددا عرض حال بدهد . همين‌طور مدتها طول مىكشد و پول بايد بدهد و در شهر غريب بايد خرج كند ، منزل كرايه كند چه‌وچه تا حكم غيابى مجدد صادر شود . آن‌وقت من تازه وكيل تعيين مىكنم و در محكمه آغاز گفتگو مىكند .\r\nآيا پس از يك‌سال ، دوسال ، سه‌سال حكم صادر شود يا نه . پس از صدرور حكم آيا اجرا بشود يا نه . درحالىكه عدم اجرا محقق‌تر است تا اجراى آن . براى آن‌كه قوه و قدرت ملا محمد در الموت از من كمتر است . هروقت باشد ولو به تصرف او هم بدهند من مىتوانم به هزار اسباب‌چينى از تصرف او بيرون بياورم ، يا محصول را كلا ببرم .\r\nحكومت يا عدليه به من چه كند . خيلى زور بياورند صد تومان مىدهم . اثبات خسارت از خود دعوا سخت‌تر است و نمىتواند خسارت هم بگيرد .\r\n\r\nقوانين عدليه\r\nاين قوانين ترجمه است . مال مملكت فرانسه و بلژيك است كه همه‌جا صلحيه نزديك است ، همه‌جا راه‌آهن و اتومبيل است ، تلفن هست ، تلگراف هست . ملا محمد مىتواند با تلفن وكيل دعوا براى خود تعيين كند . خسارت گرفتن در كار است . بعد ثبوت هم كسى نمىتواند اسباب‌چينى كند ، حقه‌بازى كند . يا پول به حاكم و رئيس عدليه بدهد سكوت اختيار كنند . حالا من هم در قزوين تا دويست‌تومان اگر از كسى طلب‌كار باشم به‌همين درد مبتلا هستم . پس بايد تجديدنظر در اين قوانين كرد و كار مردم را سهل نمود . مثلا وقتى كه ملا محمد از دست من عارض است و رئيس صلحيه قوم من است\r\n\r\n","description":"","footnote":"","page_name":" 6251 ","page_number":385},
  {"content":"\r\n\r\nيك‌نفر ثالثى معين شود كه درآن محكمه نظارت كند . يا مادهء استثنائى وضع كنند كه رجوع به محكمهء ابتدائى شود و الا براى چهل تومان من با ملا محمد كجا پاشيم برويم . از آن طلب بگذريم بهتر است تا ده مقابل ، بيست مقابل آن خرج كنيم ، غربت بكشيم .\r\n\r\nجنگليها\r\nسه‌شنبه سلخ صفر ، نهم عقرب - عبد العلى خان از رشت آمد . آنقدر خل‌خلى كرد ، آنقدر حرف نشنوى كرد ، آنقدر فضولى كرد تا بالاخره امير موثق او را اخراج كرد . كار خوبى داشت ، ترقى هم مىكرد . افسوس جوانى و جهالت نگذاشت . دو روز ديگر مىرود طهران . او مىگفت دور كوچك خان را گرفته‌اند متصل كسان او تسليم مىشوند .\r\nحتى دسته موزيكان‌چيان او دو روز قبل از حركت من تسليم شد . باز مىگفت كه خالوها هنرمندى به خرج دادند ، آنقدر رشت را از غارت و تهاجم جنگليها حفظ كردند تا قزاق رسيد . مىگفت تمام علماء ، تجار ، كسبه و اهل رشت عريضه نوشته و اجماعا نزد سردار آمدند كه اگر اين دفعه كوچك خان دفع نشود يا به دسايس او گوش داده امان بدهيد ما تمام جلاى وطن به روسيه مىكنيم ، زيرا ديگر براى ما جان و مالى نمانده و ايضا نخواهد گذاشت . سردار قول داد كه او را حتما دفع مىكنم .\r\n\r\nباندرول\r\nمن عصر گردش طولانى رفتم . بعد هم خانهء سردار سعيد دير منزل آمدم . . . يك ماه مىشود مسكرات آزاد شده ، اما باندرول پانزده شاهى سه هزار دينار شد ، پنج شاهى هم مال معارف . در مغازه‌ها شش قرآن ، خانه‌ها پنج هزار و پنج شاهى مىفروشند .\r\n\r\nصارم السلطان\r\nآقاى صارم السلطان توسط سفارت انگليس مفتش ماليه شده . تفتيش قزوين ، همدان و كردستان با ماهى دويست تومان و خرج مسافرت . اما صارم السلطان آدمى است درست و سلامت . هرگز توى خط تقلب و دزدى نبوده . به اين واسطه نمىتواند كشف بعضى چيزها را بكند و به‌درد اين كار نمىخورد . صورتى است .\r\n\r\nآشوت تاجر ارمنى\r\nبالاخره يكصد و چهار تومان پس از وضع آن صد تومان تقلبى قرار شد بنان ديوان بدهد . حوالهء آشوت ارمنى خرازى داد . ده روز مدت گذشت گفتيم پول . گفت امشب اين\r\n\r\n","description":"","footnote":"","page_name":" 6252 ","page_number":386},
  {"content":"\r\n\r\nپنج تومان را بگيريد صبح باقى را مىدهم . گرفتيم . اسب و قاطرها هم 28 صفر آمده است . خورديم . صبح شد گفت عصر . عصر رفتند گفت حاضر ندارم اين هفت تومان را بگيريد تتمه را صبح مىدهم . گرفتيم خرج آدم و مال شد . صبح رفتند گفت خجالت دارم اول دشت است تا عصر حكما مىدهم . عصر هشت تومان داد گفت حكما صبح تتمه را مىدهم . باز صبح شد آشوت مغازه نبود . عصر رفتيم باز نبود . امروز هم گذشت . صبح ديگر آشوت گفت ظهر از بانك پول گرفته تقديم مىكنم . گفتند بانك است . عصر رفتند نبود . برادرش گفت اگر خيلى معطل هستيد من ده تومان از خودم مىدهم تا صبح آشوت بيايد . ناچار بوديم قبول كرديم . اين ده تومان هم خرج آن دو روز شد . صبح ديگر آشوت گفت من چه كنم ما هم از مردم طلب داريم نمىدهند . اين حواله را هم من محض حضرت و الا قبول كردم ، و الا بنان اعتبار ندارد ، بدحساب است ، مال‌مردم‌خور است .\r\nهيچ‌كسى حوالهء او را قبول نمىكند . گماشته گفت اين چه جوابى است . گفت همين است آخر نمىشود ، چه كنم . پس هرچه دارى بده . آقا مىخواهد برود . فقط معطلى اين پول را دارد . ببينم چه دارم . اين در آن در باز ده تومان داد . شب خرج شد . بالاخره هفتاد و دو تومان به اين حقه‌بازى به ما داد . باقى ماند سى و دو تومان . آشوت گذاشت رفت منجيل .\r\nما تمام اين صد و چهار تومان را خرج وصول خودش كرديم . الان پول نداريم و نمىتوانيم از اين بيشتر توقف كنيم ، اين هم تاجر ارمنى . اگر روز اول و دوم داده بود من حالا الموت بودم و مبلغى هم شايد داشتم .\r\n\r\nخريد پنبه\r\nيك معامله و تجارت ديگر هم من در اوايل جنگ نموده بودم كه شايد ذكرى از آن نشده باشد ، مثل شركت با ميرزا حسين كه هزار و سيصد تومان پول مرا خورد . حالا هم قزاق شده و اعتنائى ندارد . چهارصدتومان به توسط كربلائى غلام على پنبه خريدم ، ماند ماندماند . روزبه‌روز تنزل كرد . بالاخره كربلائى از من طلبى داشت . در مقابل بده به مردم گفت پنبه دارم لاغير . اجبارا طلب‌كارها خروارى چهل تومان خريدند . تقريبا هفت هشت تومان گرانتر از نرخ بازار . حساب را آمد داد سيصد و سه هزار و نهصد دينار شد .\r\nدويست و شصت و دو تومان طلب‌كار بود برداشت . هفده تومان و هشت هزار و نهصد دينار هم كرايهء انبار و دلالى محسوب داشت . بيست تومان سند داد عند القدرة و الاستطاعه . كه اگر كربلائى طلب نداشت و مفلس نشده بود اين هم عايد من نمىشد .\r\n چو تيره شود مرد را روزگار * همه آن كند كش نيايد به كار \r\nپنجشنبه سيم شهر ربيع الاول - چندجا براى وداع رفتم . آخر منزل حكومتى بود . چون\r\n\r\n","description":"","footnote":"","page_name":" 6253 ","page_number":387},
  {"content":"\r\n\r\nآقا خيلى قانونى تشريف دارند من هروقت بروم اول نزد عدل الممالك مىروم آن‌وقت خود ايشان يا پيشخدمتى روانه مىشود . مىگويد فلان‌كس آمده وقت داشت مىخواهد ، نداشت نه .\r\n\r\nمن حاكم نظامى هستم\r\nرفتيم به اطاق حكومت ، درحالىكه موثق ديوان و دوتا ارمنى هم نشسته بودند . پس از خوش‌وبش يك‌مرتبه دو دست خود را روى ميز تحرير گذاشته كمر راست نموده گفت من حاكم هستم ، من حاكم نظامى هستم . من هردقيقه وقت براى پذيرائى ندارم ، من تلگراف نبايد بنويسم ، من فكر نبايد بكنم ، من كارهاى مهم ندارم من به موثق نگاه كردم موثق به من و گفتم مقصود از اين فرمايشات چيست ، به ما مىفرمائيد . گفت خير صحبت مىكنم . توى دلم گفتم الحمد للّه كه با ما نيست . من پروگرام اوقات خودم را نوشته‌ام كسى حق ندارد بىموقع بيايد ، يا اگر بيايد به او بگويند چنددقيقه معطل شويد حق تعرض و گله ندارد . من حاكم هزاركار دارم . دست‌برد توى كاغذها كه پروگرام را بدهد بخوانم پيدا نشد . آن‌وقت گفت از حفظ دارم و بنا كرد گفتن . يك ساعت و نيم به دسته مانده بيدار مىشوم . از آن زودتر نمىتوانم حمام مىروم . چون عادت دارم . نماز مىخوانم يا نمىخوانم به كسى ربط ندارد . بعد من تا خميازه‌هاى عرق شب را بكشم ، تا شستشو كنم ، تا چاى بخورم مىشود سردسته . بعد چه مىكنم ، بعد چه مىكنم تا شب خود را گفت و ما گوش مىداديم و از آن ارمنيها خجالت مىكشيديم كه اين‌چه صحبتهاى بىفايدهء لغو است كه اين حاكم نظامى ما مىكند .\r\nبالاخره معلوم شد كه امجد الوزاره و ملا ابو القاسم چالى آمده بودند به ملاقات او اجازه نداده و آنها بر طبعشان گران آمده برخاسته و رفته‌اند و ما مورد عتاب و خطاب واقع شديم . من ديدم باز چانه مىزند زود برخاستم كه براى توديع آمده بودم . معنى توديع را نفهميد . گفت ها ! گفتم براى خداحافظى . آن‌وقت بعضى تعارفات كرد و قول داد نهايت همراهى را داشته باشد . دست داده بيرون آمدم . از عدل الممالك هم خداحافظى كرده آمدم به منزل نواب عاليه ناهار را آنجا بودم .\r\nمحمد على خان پسرش پس از سه سال زحمت ادارهء ژاندارمرى و رسيدن به درجهء آجودانى درحالىكه پيشنهاد منصب هم براى او شده بود استعفا داده و گوشهء اطاق نشسته بود . هرچه خواستيم دليل استعفاى ناگهانى را بفهيم ممكن نشد .\r\nكرايهء خانه حاجى را تمام دادم . آنچه قرض جزئى در مغازه يا جاى ديگر داشتم داده‌ام . يكصد و بيست و شش تومان هم طلب من از رفعت السلطان شد . با عريضهء تشكر\r\n\r\n","description":"","footnote":"","page_name":" 6254 ","page_number":388},
  {"content":"\r\n\r\nاز محبتهاى ايشان تقديم نمودم . هيچ بدحسابى ما در اين شهر نكرديم ، اما بدحسابى خيلى ديديم . به حمد اللّه نسيه‌كارى نداشتيم . قرض هم باقى نگذاشتم جز پنجاه تومان به آقا محمد ارباب . هرچه داشتم توى اين شهر تمام شد . قرب چهارده هزار تومان خرج اين سه ساله شد سواى گندم و جو و مقدارى روغن و برنج و حبوبات كه از كشمرز و الموت و غله خانوارى حضرت و الا به مصرف رسيد .\r\n\r\nبه سوى الموت\r\nيكشنبه پنجم ربيع الاولى ، 14 برج عقرب - بارها را صبح روانه كرديم . ته‌مانده اسباب را ميرآخور برد . رفتم خانهء رفعت السلطان مدتى معطل شدم تا اسب آوردند . يك ساعت به ظهر مانده با خانم و همشيره‌زاده‌ها خداحافظى كرده سوار شدم ، پشت به قزوين رو به الموت ، هى به جانب قدم . اين مدت با همشيره و بچه‌هايش انسى گرفته بوديم . هم آنها هم ما از مفارقت ناگهانى دل‌تنگ شديم . در نجف‌آباد ناهار خوردم يك ساعت به غروب مانده دستگرد و خانهء سيد ابراهيم . حسنى و دخترش مونى و دختر چند ماهه‌اش وجيهه با بارها بعد رسيدند . همه‌چيز همراه داشتيم . اسمعيل شامى پخت صرف شد .\r\nاستراحت كرديم .\r\n\r\nورود به زوارك\r\nدوشنبه ششم - صبح باران مىآمد مدتى معطل شديم . قضا را ساكت شد سوار شديم .\r\nهوا مصفا شد . ناهار در اكبرآباد خوردم . شب را رفتيم كير در خانهء يكى از رعايا منزل نموديم . به زحمت جووكاه پيدا نموديم . گفتند قزاق و ژاندارم باقى نگذاشته است . صبح سه‌شنبه زودتر سوار شديم ناهار شترخان رسيدم در خانهء ميرزا اسحق . بعد از صرف ناهار و چاى حركت كرديم . يك ساعت به غروب مانده وارد زوارك شديم . للّه الحمد بچه‌ها حالشان خوب بود . فقط ملكه به دو ورود دوسه نوبه نموده بود . بهمن خيلى مزه پيدا كرده مثل خروس صدا مىكند ، مثل گوسفند صدا مىكند ، به واسطهء پرستارش مادر لله كه ترك است زبانش هم تركى شده فارسى نمىفهمد . تا وقت شام مشغوليات او بود و بچه‌هاى ديگر . عباس ماشاء اللّه بلندتر از هنگام رفتن من شده . مرغها ، گاوها ، گوسفندها را به دقت توجه مىكند . عشقى دارد . باز قسمت ما الموت شد و بايد زندگانى متروك شدهء خود را از نو تجديد كنيم . فقط جاى ما تنگ است و چون كنار آبادى است به واسطهء هياهوى رعيت و صداى گاو و الاغ ، قال‌مقال اسباب زحمت و اذيت است .\r\nدكان آشوت چنانچه نوشته شد بسته بود . من ديدم اگر معطل شويم تا بيايد اين سى و\r\n\r\n","description":"","footnote":"","page_name":" 6255 ","page_number":389},
  {"content":"\r\n\r\nدو تومان هم به مصرف وصول آن خواهد رسيد . چند جا فرستادم ندادم . بالاخره كاغذى به عدل الممالك نوشته تفصيل صد و چهار تومان و حقه‌بازى آشوت كه هرقسم است اين پول را بدهد من بروم ايشان هم سى تومان دادند كه همين را موجود داشتم . پس‌از وضع‌خورده خرجى شهر هفت تومان براى ما ماند . وارد زوارك با دو قران پول سفيد من شدم .\r\n\r\nاداره ( حياط مهدى )\r\nشنبه دهم ربيع الثانى ، 18 قوس - اين چند روز متصل ابر بود و اغلب باران آمد . ملاها و رعايا ديدن كردند . حياط مهدى كه موسوم به اداره شده ( ژاندارمرى مدتها منزل داشت به آن لحاظ اداره مىگويند ) بيرونى شد . گفتيم من بعد هم همان اداره بگويند . پشت بامهايش را دادم تعمير كردند . او خانهء مرا خراب كرد من بايد خانهء او را تعمير كنم .\r\nنوكرها خانه و اطاق آقا برار را گرمتر و نزديكتر ديده ، هنگامى كه من بيرون نيستم آنجا اقامت دارند . تقى كه سراج محله خانهء خودش مىرود .\r\n\r\nوضع جنگليها\r\nابو طالب گرمارودى كه در جنگل بود با بليت تأمين و ده تومان خرجى از فرماندهء قزاق وارد اينجا شد . گفت ميرزا درميان جنگل در قريهء زيبن « 1 » كه مال حسن خان طالشى است مانده . كسما ، فومن ، گلاب « 2 » زرميخ همه را قزاق گرفت . منتظر چيست . سه عرابه توپ بزرگ را دفن نمودند . دسته‌دسته هم كسانش تسليم مىشوند . ( از قرار جرايد بعد كه رسيد در دوم ماه زيبن را قزاق گرفت ميرزا فرارى شد . )\r\n\r\nالموتيهاى جنگل\r\nاكبر نسائى و محمد پسر مهدى هم آمدند . كاغذى سعيد نظام نوشته بود مهدى ورس مانده است . اينها مدتى است از كسما حركت نموده‌اند . رفتند خمسه ، از آنجا قزوين . روز حركت من عصر رسيده بودند . تمام را در راه تكدى نموده‌اند . مهدى ريش گذاشته بوده و دعانويسى و درويشى در راه مىنموده است . شش هفت ماه هم حبس بودند . ولى آقا\r\n\r\n\r\n","description":"","footnote":"\r\n( 1 ) - نام اين آبادى در متن عين السلطنه چندبار زيبق آمده است ولى در فرهنگ آباديهاى ايران چنين نامى ضبط نشده است . دو آبادى در فومن به نامهاى زيبن و زيده هست كه جنگليها در آنجا مىبوده‌اند . ( ا . افشار )\r\n( 2 ) - گوراب زرميخ .\r\n","page_name":" 6256 ","page_number":390},
  {"content":"\r\n\r\nگفتند در كسما زن گرفته و توقف دارد . مختار و على محمد دستگير شده بودند مىخواهند فرار كنند ، قراول شليك مىكند . مختار سخت مجروح مىشود ، على محمد كوچنانى سرتير مقتول .\r\n\r\nآذوقه\r\nتمام همّ ما مشغول تهيهء آذوقه است . فصل تهيه گذشته بايد به زحمت فراهم نمود .\r\nچندى بگذرد اين هم پيدا نمىشود ، حتى زغال . مقدارى هم از بابت سى و پنج خروار حوالهء ماليه گندم از صادق خان گرفتم . به هرشكل هست بايد گذران كرد تا بهار چه پيش آيد . من كه ديگر ميل ندارم اينجا بمانم ، خسته شدم . موقع تحصيل پسرها هم رسيده است نبايد مثل ملكه و روشنك بشوند . اما امورات دست ديگرى است و آتيه [ را 
  ] كسى خبر ندارد . من روزى را هم كه الموت آمدم به قصد توقف چندماهه بود .\r\n\r\nاجارهء سه ساله\r\nدوشنبه 20 ع 1 ، 29 عقرب - ديشب و امروز پس از بارانها برف آمد . دو مرتبه پارو كردند . ليكن يخ نبست و چندان سرد نيست . حكومت دو شب اينجا آمد . درباب آتان احكامى آورده بود . آنها را خواست باز مهلت داد . مىدانم و حتم دارم حكومت ناسخ مىدهد و اجارهء سه ساله من پاك خواهد ماند .\r\n\r\nسرقت توله\r\nمن از سرقت تولهء خوب خودم دروژاك يادم رفت بنويسم . اين تولهء خوب نازنين من را در شهر قزاقها دزديدند و تقصير باجاك تولهء اسمعيل خان بود . يك روز من دروژاك را خانهء رفعت السلطان بردم . جاك جوان را ديد عاشق دل خستهء او شد . اما هرچه كرديم در خانه بماند ممكن نشد . حتما روزى چندساعت به اى نحو كان خودى به معشوقه مىرساند و بعد منزل مىآمد . در اين بين عشق‌بازى گرفتار قزاقها شد . نمىدانم كدام‌يك از صاحب‌منصبان او را ضبط نمودند و بردند به منجيل كه هرقدر من آدم فرستادم و تفحص كردم پيدا نشد . اسباب تفريح و مشغوليات من‌وبچه‌ها بود . به علاوه كه شكارى و پاسبان خوبى بود و چون نزد فرنگى هم تربيت شده بود اخلاق خوبى داشت . فقط زياد مىخورد ، يعنى بيش‌از جثه و بنيهء خودش . تولهء ديگر سيالان اينجا بود اما بدتربيت شده اسباب اذيت است . ابدا بو هم ندارد . غافلگير هم هست ، حتى مرا يك‌مرتبه گرفت . من سگ را دوست دارم و هميشه توله يا سگ داشته‌ام . از فقدان دروژاك بسيار\r\n\r\n","description":"","footnote":"","page_name":" 6257 ","page_number":391},
  {"content":"\r\n\r\nمتألم هستم كه عوض هم ندارد . با من طورى انس گرفته بود كه دقيقه‌اى جدا نمىشد . به همين علت همراه آمد و الا من مىخواستم زوارك بگذارم . هرچه كردم نشد . اما عشق جاكى باعث اين مفارقت گرديد .\r\n\r\nاوضاع عدليه\r\nدر جريدهء « اتحاد » ( همان‌كه مديرش سركشيك‌زاده دزد متقلب است كه رئيس بلديهء قزوين بود ) نقيب‌زاده يكى از وكلاى نامدار عدليه شروحى در چند نمره از اوضاع ناگوار عدليه مىنويسد . ما آنچه در باب طرز جلوس محكمه نوشته درج كنيم ساير مطالب آن از همين آرتيكل معلوم مىشود .\r\nقبلا به محاكم متوجه مىگرديم - طرز جلوس اعضاء در محاكم بقدرى مضحك است كه هيچ سن تياترى نيز نمونه‌اى پيدا نمىشود « و فى اختلاف السنتكم و الوانكم آيات لكم ان كنتم تعقلون » . يكى چهارزانو در يك گوشهء اطاق روى صندلى نشسته و ديگرى با كمر باز پشت به رفيق كرده . ديگرى روزنامه مىخواند يا چرت مىزند . يا تمام صندليها خالى فقط يك نفر عضو مانند مجسمه دو ورق كاغذ به نام دوسيه درجلوى خود گذاشته و متداعيين يعنى وكلا مشغول قصه‌گوئى هستند . يك نفر منشى در گوشهء ميز نصف تنه خود را به روى ميز انداخته و با يك اكراه و انزجار لندلندكنان مشغول تحرير تقريرات متداعيين است . جلو ميز ازدحام غريبى است كه دكانهاى نانوائى امروز نمونه‌اى از محاكم بوده . يكى داد مىزند وقت من سه و نيم است ، ديگرى طرف من غايب است ، ديگرى مىگويد دوسال است محاكمه تمام شده و هنوز رأى داده نمىشود ، ديگرى فرياد مىزند وقت گذشت نزديك زنگ است الان دفتر حاضرغايب را مىآورند . در اين بين مأمور اجرا به محكمه آمده و از جملات حكم توضيح مىخواهد . يكى از اعضاء دوسيه را لازم دارد ، پيشخدمت را صدا مىزند ، يادداشتى به دفتر مىفرستد و از دفتر جواب مىرسد دوسيه در دفتر راكد است باز عضو زنگ مىزند و ديگر پيشخدمت پيدا نمىشود . ( بقيه دارد ) . نقيب‌زاده\r\n\r\nژيمناستيك در الموت\r\nدوشنبه 12 ربيع الثانى ، 22 قوس - اين مدت تمام بارندگى بود و بعضى روزها از صبح تا عصر چندين رنگ بود . گاهى برف ، گاهى آفتاب ، گاهى باران . ليكن آن سرماى پارسال نيست . برف آب مىشود و يخ‌بندان نشده است . من كارى ندارم امسال نه غله براى فروش داريم و نه مطالباتى كه وصول كنيم . همه را خوردند يك آب بالايش . آتانى هم كه\r\n\r\n","description":"","footnote":"","page_name":" 6258 ","page_number":392},
  {"content":"\r\n\r\nباز ناسخ آورد و عمدهء پول ما آنجا مانده است . ملامحيط رفت طالقان چندى بماند .\r\nبه كلى تنها هستم . محمد على خان ژيمناستيكى در اداره درست نموده بچه‌ها را مشق مىدهد . خودشان هم ورزش مىكنند . يك فيلم تمام عكسهائى كه در راه انداخته بودم ضايع شد . هنوز عكاسى ما با آن‌كه آنقدر سهل شده است كامل نيست .\r\n\r\nتوقعات مهدى\r\nمهدى خوش‌خوشك آمد تا خوبان قدم . به قدم هم عريضه نگار مىشد و ميل داشت بنده استقبال بفرستم و خانهء خودم او را منزل بدهم . بعد هم ترتيب زندگى او را داده خانم محترمش را با سگ و بچه‌ها از تنكابون بياورم . دست آخر هم مقدارى غله و دو جفت گاو براى ملكهاى او تقديم كنم . عجب بىحيا و بىشرم آدمى است . پوست روى او را گاوميش ندارد . پس از آن‌كه اجازهء دخول زوارك ندادم رفت بالاروچ . باز آخوندها آمدند . بالاخره گفتم من كارى به كار او ندارم به شرط آن‌كه او هم به من كارى نداشته باشد . چند صباحى كه اينجا هستم راحت باشم . جاهاى ديگر ملك خريدارى دارد برود سر ملك خودش . آن هم مثل يكى از رعايا يا اربابان ملك . چه كار به كار من دارد . بس است آنچه از دست او كشيدم . از آنجا رفت ورك خانهء فاطمه خواهرش .\r\nالحمد للّه ديگر كاغذ ننوشت . هيچ‌چيز جز آن چند قطعه زمين لم يزرع خراب برايش نمانده و همه را بردند . يك مرغ ، يك بز ، يك گليم پاره به حمد اللّه ندارد . متصل مىگفت با شما مخالفت محض خاطر مالم كردم . خدا هم نخواست مالى برايش بماند .\r\n\r\nكشته شدن ميرزا كوچك خان\r\nديشب اسمعيل زواركى از تنكابون آمد حكايت كرد سر بازار خرم‌آباد از طرف حكومت جار زدند كه كوچك‌خان به دست قزاق هنگام فرار مقتول شد . جسد او سه روز ماند تا از طهران تلگراف آمد سرش را طهران [ بفرستند 
  ] و تنه‌اش را دفن كنند . مردم شادى كردند . زيبن « 1 » كه محل سختى بود و پناه برده بود مدتى است به دست قزاق افتاده و ميرزا به كوهها فرارى شده بود . ممكن هم نبود با آن‌همه خراب‌كاريها جان به در ببرد .\r\nحالا تفصيل صحيح آن‌چه بود انشاء اللّه بعدها معلوم مىشود .\r\nامانت توتون و كتاب مثنوى و گلستان كه از آقا خواسته بودم رسيد . چند روزنامه هم جوف آن بود .\r\n\r\n\r\n","description":"","footnote":"\r\n( 1 ) - صفحهء 6256 ديده شود .\r\n","page_name":" 6259 ","page_number":393},
  {"content":"\r\n\r\n\r\nنامهء عماد السلطنه\r\nدستخط آقا پس از مژدهء سلامتى همگى اين بود كه « به موجب مادهء واحده ، مجلس سه ماه به مصدق السلطنه وزير ماليه فرجه و اختيار تام داد كه مجددا تشكيلات ماليه كه موافق با عادات و مزاج مملكت نيست تغيير بدهد و تشكيلاتى از نو كه عملى و موافق با اين مملكت باشد بدهد . اين است كه تمام وزارتخانه منحل شد . ادارهء محاكمات را « محاكمات عالى » اسم گذاشته ، ميرزا رضا خان نائينى را رئيس نمودند . او جدا ايستاد كه فلان‌كس بايد معاون من بشود . من از جائى كه بودم ( رياست خالصه‌جات ) ميل نداشتم بيرون بيايم ، زيرا كارم زياد و با مسئوليت نبود . اجزاء و محررهاى خوبى هم داشتم كه ميل نداشتم از آنها مفارقت كنم . به اين جهات قبول نمىكردم .\r\n\r\nنامهء قربانت شوم مصدق السلطنه\r\nتا بالاخره وزير ماليه رقعهء خصوصى به عنوان « قربانت شوم » نوشت و مجدانه خواهش نمود به آن ادارهء محاكمات بروم ( چون سالها آقا آنجا بود و اطلاعات كامل دارد . ) لاعلاج رفتم و اضافه‌حقوق رياست خالصه‌جات را هم حكم داد بگيرم . اين محاكمات كه سابق براى دعاوى خالصه‌جات بود حاليه مىبايست به تمام محاكماتى كه در وزارت ماليه واقع مىشود رسيدگى كند . هركس تظلمى از امناء و پيشكاران و اعضاء مركز ولايات داشته باشد رسيدگى خواهد شد . هنوز ساير دواير معين نشده است . [ به 
  ] عميد الملك ، حاج عز الممالك ، ميرزا محمود خان معلوم نيست چه‌كار خواهند داد .\r\nعبد اللّه ميرزا هم بيكار شد . لكن وزير و ميرزا رضا خان قول به من داده‌اند خدمتى رجوع كنند .\r\nحضرت و الا به اصرار و ابرام كتابچهء خالصه‌جات كه مرحوم حاجى ميرزا آقاسى نوشته از من خواست آوردم . مىفرمايند در اين كتابچه آتان و كلايه و مدان شش دانگ خالصه نوشته شده چرا كميسيون چهار دانگ معلوم نموده . البته به شما شرح مفصلى خواهند نوشت . ( پايان‌نامهء عماد السلطنه )\r\n\r\nوضع آتان و مدان\r\nهمين قسم است . حضرت و الا شرحى دستخط و حكم مىفرمايند كه اين كتابچه صحيح است و شما حتما شش دانگ معامله كنيد . درحالىكه كميسيون كتابچهء ميرزا هدايت وزير دفتر را كه آخرين كتابچهء تعيين خالصه‌جات است سند قرار مىدهد . نوشته\r\n\r\n","description":"","footnote":"","page_name":" 6260 ","page_number":394},
  {"content":"\r\n\r\nهم به آتانى و مدانى داده‌اند . از همه اينها گذشته آتانى فعلا آن چهار دانگ را هم به تصرف نداده و سه سال است اجارهء آن مانده است . هنوز در ظرف اين مدت طولانى ما آن املاك كه به تحقيق خالصه [ بوده 
  ] و انتقال به ما شده درست تصرف ننموده و همه ساله مرافعه و زدوخورد ، عرض و عرض‌كشى داريم و فقط يك اجاره به ميل خود مىدهند . آن هم به زور ، به‌عنف . برفرض آن دو دانگ هم روى اين آمد چه خواهد شد كه پدر من آنقدر حرص مىزند . حالا به اين قناعت ننموده باز مىنويسد چون در فرمان من تلال ، عيون ، انهار ، مراتع ، مزارع ، مرابع را نوشته شده پس محققا ايواتر و پيچ بن و خسر و غيره و غيره مال من است . به‌ايشان عرض شده هرچه جزو خالصه بوده به يك شكلى در تصرف است . اما اينها مال خودشان است نه مال ما . مراتع و مزارعى كه ماليات جداگانه ندارد جزو ملك خالصه است . اما هريك جمع دولتى دارند و اسم دفترى آن ملك است مثل ايواتر مثل پيچ بن ، مثل زنگولان و غيره و غيره .\r\n\r\nالموت ملك نمىشود\r\nسى سال است امير اسعد پيچ بن را خريده است نه امروز . به‌هرحال يقين است هركس هرقدر پيرتر شود حرص و طمعش زيادتر مىشود . من به واسطهء همين دستخطها و خورده فرمايشات بىاساس است كه نمىخواهم اينجا ديگر بمانم ، از بس‌كه در اين مدت من جواب امثال اين مرقومات را داده‌ام خسته شدم و باز چندى بگذرد تجديد مطلع مىفرمايند . هزار دفعه من در باب پيچ‌بن نوشته باشم باور بايد كرد و دست‌بردار نيست . آن‌كه مال خودش است پايش هوا است ، دودستى مال غير را چسبيده . هزار سال ديگر باشد اينجا براى ما ملك نمىشود جز آن‌كه بفروشيم يا معاوضه كنيم ، دست‌دوم و سيم ملك خواهد شد نه حالا .\r\n\r\nاختيارات مصدق السلطنه\r\nبرويم سر روزنامه‌ها . چندان اخبارات مهمى نداشت . در مجلس گفتگو سر همان ماده واحدهء وزير ماليه بود كه سليمان ميرزا و بعضى مخالفت شديد مىكنند . جرايد و مردم هم دو دسته شده ، زدوخورد كتبى و لفظى مفصلى مىكنند . بالاخره مادهء واحده به تصويب مجلس قبول مىشود و مخالفين « بور » مىشوند .\r\n\r\n","description":"","footnote":"","page_name":" 6261 ","page_number":395},
  {"content":"\r\n\r\n\r\nسميتقو\r\nتبريز يعنى آذربايجان خيلىسخت شلوغ است . اسمعيل آقا سمتقو پانصد ژاندارم را با تمام صاحب‌منصبان آن مقتول و اسير مىكند و گويا اسرا را هم حكم قتل مىدهد .\r\nفقط ملك‌زاده رئيس ژاندارم و اردو مرخص شده به اردوى ديگر دولت ملحق مىشود ، فورا مظنون واقع شده . او را حبس و تبريز براى محاكمه روانه مىكنند .\r\n\r\nكنفرانس خلع‌سلاح و اخبار خارجه\r\nكنفرانس خلع‌سلاح در امريكا منعقد شده است . للويد جرج بنا بود شخصا برود جديدا ترديدى حاصل شده بود . شارل امپراطور سابق اطريش مجددا به مجارستان رفته بود . از قرار تلگرافات حكم به دستگيرى او شد . احتمال مىرود در جزيرهء « 1 » كه مال پرتغال است توقيف شود . مجلس هنگرى به موجب مادهء قانونى به كلى او را از سلطنت خلع نمود . رئيس الوزراء ژاپن هنگامى كه در استاسيون قصد عزيمت افتتاح مجمع سياسى داشت به دست يك نفر ژاپنى با كارد كشته شد . ادميرال فيشر فوت نمود .\r\nزپلن بسيار بزرگى كه در انگليس ساخته شده بود و چندى قبل دولت امريكا به چند مليان ليره خريدارى نموده بود هنگام طيران به سمت امريكا به علت نامعلومى منهدم و سقوط نمود . پنجاه و دونفر صاحب‌منصب انگليسى و امريكائى تلف [ شدند 
  ] چهارنفر زنده ماندند . اسم كشتى هوائى 38  R  طول 695 فيت ، قطر 85 فيت ، انبار گاز 2724000 فيت مربع ، قوت 2100 اسب . 24 اگوست در بالاى شهر هول به رودخانه سقوط كرد .\r\n( نقل از روزنامهء لندن نيوز . ) . هاردينگ رئيس‌جمهور امريكا با تلگراف عظيم بىسيم كه مقابل شهر نيويورك در جزيره نصب نموده‌اند با تمام كرهء ارض صحبت نموده است .\r\n\r\nمقالهء افراط و تفريط\r\nايران - شمارهء 1010 - افراط و تفريط - هرچيزى از حدود اندازهء معمولى خودش تجاوز كند افراط است و از وجه نقص آن تفريط است . افراط و تفريط هردو بد است .\r\nولى هردو آنها براى ما يك حالت و رويهء ثابتى شده است . ايرانى آنقدر تند مىرود كه يك مسافت كوچك تكامل را هم در ظرف پنجاه سال نمىتواند به بپيمايد . آن‌وقت به حالت وقوف و قهقرا و انحطاط مىافتد . اين تناقض و اين افراط و تفريط ما و عقايد سياسى و اجتماعى و حتى مذهب ما هم به اندازه‌اى در جامعه شيوع پيدا كرده كه به\r\n\r\n\r\n","description":"","footnote":"\r\n( 1 ) - نام جزيره در اصل نوشته نشده است .\r\n","page_name":" 6262 ","page_number":396},
  {"content":"\r\n\r\nهرچه دست مىزنيم و يا به هركس نظر مىاندازيم و يا هرعقيدهء سياسى و اجتماعى و تاكتيك افرادى مبرز را مىسنجيم مىبينيم تمام آنها يا در حدود افراط يا تفريط است :\r\nيكى از حيث نقص ، ديگرى از وجههء تجاوز از حقيقت دور مانده و همين است كه طرفين قضايا در جامعهء ما غلط و موجب اشكال و زحمت شده است ( لفظ جامعه « 1 » چندى است در جرايد استعمال مىشود تاحال ملت مىنوشتند . ) . در جامعه‌هاى ديگر و درميان ملل اروپائى و غيره قضايا و مسائل اجتماعى يك طرفش خوب و طرف ديگرش بد و خطرناك است . ولى در ايران هردو طرف آن بد است و موجب اشكال .\r\nاينجا شرح مىدهد كه در 1914 كه جنگ شروع شد مردم انگليس موافق و مخالف با جنگ بودند . دستهء موافق غلبه كرد پنج سال هم جنگ كردند فاتح هم شدند و معلوم شد فكر دستهء اولى صحيح و مطابق منافع انگليس بود و دستهء دوم به خطا مىرفت . ولى در ايران قضيه شكل عجيبى دارد و طرفين آن بد است . حتى حالا كه جنگ خاتمه يافته اگر از يك قسمت سياسيون ما سؤال كنيد كه تكليف ايران در آن موقع چه بود متحير مىماند به‌شما چه جواب دهد . موافقت با انگليس و اعلان جنگ به متحدين را تجويز نكرده و نمىكنند و آن را به دو مخالفت منافع و استقلال آتيه مثلا مىداند و طرف ديگر قضيه را هم مغلوبيت قطعى و مخاطرهء اجتماعى مىبيند .\r\nساير مسائل نيز حتى مسائل داخلى و شخصى هم بر خلاف ساير دنيا طرفين آن بد است . مثلا در ايران از فقدان آزادى صدمه مىخوريم . از وجود آزادى آن طورى كه ما تعبير كرده و خواهانش مىباشيم از آن نيز صدمه مىخوريم . به اين معنى كه اين‌قدر از حدود مشخصهء آن تجاوز مىكنيم كه هرج‌ومرج اخلاقى ظهور مىكند . وجود ديكتاتور را ايجاب مىنمايد و پشت‌سر آن ديكتاتور هم تشريف مىآورند . وقتى كه ديكتاتور مصنوعى را دقيق مىشويم نتيجهء همان آزادى مصنوعى و بىاساس ما بوده است .\r\nنداشتن مطبوعات ما در ولايات وسيلهء عدم قوت مركز و تهيج و قيام عشاير و ايلات قرار داده مىشود . از اينها بگذريم در روابط خصوصى هم تدقيق كنيم مىبينيم باز طرفين منحوس قضيه به ما رو مىكند . به رفيق خود ابراز صميميت نكنيم بد . وقتى هم كه كرديم باز نتيجه بد شده است . عجب مسئلهء بغرنجى است . در مملكت نبايد ديكتاتور وجود داشته باشد ولى پاره‌اى موارد و قضايا كه مىرسيم مىبينيم ديكتاتور و يا يك‌نفر كه داراى همان اراده باشد نمىتواند آن قضيه را حل و رفع كند . « ديكتاتور حكومتى » از بين مىرود « ديكتاتور ملى » به جايش ظهور مىكند و مىخواهد با آلت و ابزار آزادى به\r\n\r\n\r\n","description":"","footnote":"\r\n( 1 ) - تذكار خوبى است كه براى شروع استعمال اين كلمه داده است . ( ا . افشار )\r\n","page_name":" 6263 ","page_number":397},
  {"content":"\r\n\r\nوسيلهء كنفرانس و تهيهء مقاله عقيدهء خودش را بر همه تحميل نمايد . تمام اين مسائل در مملكت ما وجود دارد . وقتى كه مىخواهيم علت اصلى اين تناقض را به دست آوريم مىبينيم تمام اين مشكلات و اين بدى طرفين قضايا از همين‌جا ظهور مىكند كه ما هميشه از حقيقت و حقيقت مفيده به حال مملكت و ملت و جامعه دور بوده روى احساسات و يا خودپرستيهاى عجيب و غريب در دوطرف افراط قرار گرفته‌ايم . و همين حس افراط و تفريط در قضايا ما را به سنگلاخهاى عجيب و دره‌هاى عميق هولناك سوق مىدهد .\r\nيك روز در جلو خان بهارستان فرياد يا مرگ يا استقلال بلند كرده طهران را به يك لرزهء مصنوعى درآورده فرداى آن‌روز التيماتوم را قبول كرده‌ايم و عجب تناقض و هرج و مرج غريبى محيط ما را فراگرفته . يك روز تمام قوانين اساسى و غيراساسى اين مملكت زير پا مىرود روز ديگر مىبينيم در سر يك مسائل جزئى اختلاف‌نظر شديد به نام تزلزل فلان مادهء قانون ظهور مىكند ( مقصود همان مادهء واحده و مخالفت بعضى از وكلاست . )\r\nبالاخره تمام آنها آن افراط ، اين تفريط همه‌وهمه بر ضرر مملكت تمام مىشود .\r\nديروز مستشاران خارجى تمام اقتدارات وزارت‌خانه‌ها را در دست گرفته بودند و همه فرياد مىكردند كه ايرانى لياقت اداره كردن خود را دارد . امروز كه نوبت به ايرانى رسيده است و حالا بايد او كار كند باز هم وجههء قضيه را چسبيده‌ايم ( سليمان ميرزا با مادهء واحده ضديت مىكند و مىگويد مستشار از خارجه بايد آورد . در صورتىكه از همه بيشتر او ضديت با مستشارهاى ماليه داشت . )\r\nمشاهدهء اين جريانات عجيب و غريب است كه انسان را متحير مىكند و اين عقيده را در ما توليد مىنمايد كه در ايران طرفين قضايا بد است . اما حقيقتا اين‌طور است . گمان نمىكنم و قاعدة هم نبايد اين‌طور باشد . پس بايد فكر كرد فهميد كه چرا چنين شده ، سوءتفاهم از كجا حاصل گشته است و تا كى ما گرفتار اين بلا ، بلاى افراط و تفريط مىباشيم . ( پايان مقالهء افراط و تفريط )\r\nآقاى عماد السلطنه حاشيه نوشته : « سرمقاله را خوب نوشته ولى نمىتواند نتيجه بگيرد و تكليف را معلوم دارد » .\r\nمن نسبت به وطن خودم بايد خوش‌بين باشم ليكن از قرار معلوم ساير دول نسبت به آتيهء ما خوشبين نمىباشند . چنانچه از ترجمهء بعضى جرايد انگليس ، فرانسه و امريكا كه در روزنامه‌جات خودمان مىخوانيم اين‌طور معلوم مىشود .\r\n\r\n","description":"","footnote":"","page_name":" 6264 ","page_number":398},
  {"content":"\r\n\r\n\r\nايران‌خواهى لرد كرزن\r\nروزنامهء « ايران » مقالهء مفصلى درباب ايران و مجاهدات لرد كرزن و دلسوزى و ايران خواهى او مىنويسد كه به خيالات يك همچو آدم خيرخواهى پشت‌پا زدند و به كلى لرد كرزن ايران را رها كرده و ديگر ما نسبت بدان دولت علاقمند نيستيم ، تا خود را به دست خود خراب نمايد و رتشتين محيل او را بولشويكى كند . البته بولشويكها كه روسيه را جهنم كردند ، ميل ندارند ايران بهشت شود . چون ما ايرانيها دولت متحدهء اتازونى را بدون ادله و برهان قوى از روى احساسات خوب خودمان دوست خود مىدانيم . لذا مقالهء « نيويورك هرالد » كه در ماه اوت نوشته و حاليه در ايران ترجمه [ شده 
  ] آن را درج نموده ذكر مىكنم .\r\n\r\nمخاطرات ايران\r\nمخاطرات ايران - ايران مملكتى است كه جرياناتى كه بعد از جنگ به وقوع پيوسته است آن را هم سرحد هرج‌ومرج و اغتشاش قرار داده است . انتريگهاى بلشويكى و عمليات آنان در ايران به موفقيت كاملى نائل آمده و انگلستان در نتيجهء گرفتاريهاى خود در جاهاى ديگر خويشتن را مجبور ديده است كه از شركت و مداخله در امور داخلى ايران خود را كنار بكشد .\r\nلرد كرزن در طى اظهاراتى كه اخيرا در مجلس اشراف انگلستان نمود عقيم ماندن اين سياست را خاطرنشان ساخت و چنين گفت كه استقلال ايران به طور سختى در مخاطره واقع شده و سياست انگلستان راجع به نگاهدارى آن مملكت به عنوان حفاظت منافع خود در آسياى جنوبى به كلى متروك شده و حاليه نمىشود پيش‌بينى كرد كه نتيجهء اين وضعيات حاضره چه خواهد شد . ولى چيزى كه هست محقق است كه اين اوضاع موجب ترقى و سير تكامل تمدن آسيائى نخواهد گرديد .\r\nايران مجددا به سمت باتلاق عدم‌خبرويت و صلاحيت هيئت دولتها و ورشكستگى مالى پيش مىرود . در صورتى كه موقتا چنين به نظر مىآمد كه خود را از اين ورطهء هولناك خلاصى مىبخشد . ايران ممكن است به سهولت شكار دولت روسيه گردد و تنها اميدوارى كه درميان است اين است كه رفتارهاى غيرقانونى و عمليات متنفذين بلشويكى طورى ملت ايران را برماند كه ناچار قيام كلى كرده و تصميم قطعى براى حفاظت و نگاهدارى خويش اتخاذ نمايد . بلشويسم به هيچ‌وجه با اخلاق و عادات و مذهب و آداب و سنن ايرانيها توافق و يگانگى ندارد . ولى ممكن است كه كثرت مصائب\r\n\r\n","description":"","footnote":"","page_name":" 6265 ","page_number":399},
  {"content":"\r\n\r\nو بدبختى اثرات مستحسنى نبخشد و در نتيجه يك ارتجاعى كه يك ملت بىحال تنبل كه سالها عادت به اطاعت كوركورانه و لاقيدى داشته است ممكن است بنمايد و موجبات سعادت و خوشى آن مملكت فراهم آيد . » ( پايان مقالهء روزنامه ايران )\r\n\r\nتعداد اعضاى سفارت روس\r\nدولت انگليس چندى قبل نوتى براى روسيه فرستاد . مفاد آن اين بود كه شما به تعهدات معاهدهء اقتصادى خود عمل ننموديد . در افغانستان و ايران تبليغات مىكنيد .\r\nسفارت ايران داراى صد نفر اعضاء و اجزاست كه به واسطهء مراودات خصوصى مردم را فريب مىدهد . صد نفر اجزاء درصورتىكه كارى هم نداريد براى چيست . در افغانستان اين‌همه قونسلگريها داير نمودن براى چه مهمى است . روسيه جوابى داد اگرچه من آن جواب را نديدم ، ليكن در اين موارد سكوت اختيار نموده است . اين است مىبينيم دولت انگليس در تهيهء جواب مجددى است كه اسناد علل و دلايل تبليغات را به دو ارائه داده و به ثبوت برساند .\r\nتلگرافات بىسيم مسكو كه ازطرف سفارت روس به جرايد طهران داده مىشود چهار قسمت است :\r\nاول - مثل جرايد ما كه از دست روس و انگليس آه‌وناله ، گريه و ندبه مىنمودند همان قسم آه و زارى است كه لهستان اين‌طور رفتار مىكند . انگليس اين‌طور مىگويد .\r\nفرانسهء بورژواز رباخوار اين قسم نشريات مىكند ، امان ، دخيل . دولت دهاقين و كارگران را آرام نمىگذارند ، چه‌وچه .\r\nقسمت دوم - هر جاى عالم يك مطلبى يا اقدامى بر عليه دول معظمه صورت گرفته باشد فورا انتشار داده با يك شاخ و برگى به نظر عامه مىرساند .\r\n( سوم ) - كمك و استعانتهائى است كه از جانب فلان انجمن با فلان عمله‌جات كارخانه يا حزب به قحطىزدگان روسيه مىشود .\r\nچهارم - مژده‌اى است به عالم كه در مسكو دو قهوه‌خانه باز شده يا در پطروگراد يك كارخانه ريسمان‌بافى داير شده ، يا يك كشتى ماهىگيرى به دريا انداخته شد ، يا از فلان معدن جديدا فلان مقدار پودر زغال بيرون آمده است . پدرسوخته‌ها پس از آن‌كه يك مملكت معمورآباد رزخيز را كه معادل نه مليان مربع زمين و سيصد كرور متجاوز جمعيت داشت با خاك سياه يكسان نموده‌اند تازه مژده به عالم مىدهند كه دوتا قهوه خانه در مسكو باز شد و يك كارخانهء ريسمان‌بافى در پطروگراد . باز زبانم لال گمان مىكنم روسيه هم به سرخانهء اول برود و ما هنوز در خم كوچهء اول باشيم .\r\n\r\n","description":"","footnote":"","page_name":" 6266 ","page_number":400},
  {"content":"\r\n\r\n\r\nاعلاميهء كميته خارجه روس : پذيرفتن قروض\r\nدر « ستارهء ايران » كه مجددا منتشر شده اعلاميهء كميسر ملى خارجهء روس را درج مىكند . چون خالى از اهميت نيست با فى الجمله حذف زوايد آن درج گرديد :\r\n« راجع به پذيرفتن قروض - يادداشت كميسر خارجه در 18 اكتابر 1921 - به عنوان بريطانياى كبير - فرانسه - ايطاليا - ژاپن - دول متحدهء امريكا ارسال داشته است .\r\n« چنانچه جرايد ممالك غربى اروپا اطلاع مىدهند كنفرانس نمايندگان دول در بروكسل منعقد شده است . تأديهء اعتبار به دولت سويت روسيه را براى امداد به قحطىزدگان منوط به آن قرار داده است كه دولت اخير قروض دول سابق روسيه را بپذيرد . راجع به تصميمات كنفرانس مزبور هنوز به دولت روسيه اطلاعى نرسيده . ولى دولت سويت مقابل دستجات قحطىزدهء ملت مايل نيست به جزئيات آداب ديپلوماسى وقعى گذارد و از اين‌رو دين حتمى خود مىداند كه هرچه زودتر رويهء خود را نسبت به مصوبات بروكسل خاطرنشان كند .\r\nپيشنهاد راجع به اين را كه بايستى از قحطى روسيه استفاده نمود تا دولت مشار اليها مجبور به پذيرفتن مقروض دول تزارى گردد قصد شيطانى نام گذارده با وصف آن كنفرانس بروكسل كه كاملا مستحضر است به واسطهء شدت بدبختى قحطى روسيه دولت ساويت با قواى خود قادر نيست اهالى ستم‌ديده را از هلاكت نجات دهد تأديهء اعتبار به دولت روسيه را كه بدون آن امداد كامل به قحطىزدگان غيرممكن است مشروط به آن دانست كه دولت ساويت قروض سابقه را بپذيرد . نظر به تودهء رنجبران عالم عموم اشخاصى كه نوع‌پرستى را عزيز مىدارند به اين‌گونه عمليات كنفرانس بروكسل جلب و در عين‌حال دولت روسيه اعلام مىدارد كه پيشنهاد راجع به شناختن قروض سابق با شرايط معينه اكنون نظريات خود دولت روسيه را استقبال مىكند .\r\nاينجا مىنويسد - ما از اول شرايط اصلى سياست خود را مسائل اقتصادى قرار داديم كه سرمايه‌داران خارجى از منابع ثروت ما بهره ببرند ( دروغ مىگويد . از اول دشمن سرمايه‌دارى بود . ) . حاليه دولت امريكا و بريطانيا مىگويند سه سال است جنگ بين‌المللى تمام شده و هنوز صلح حقيقى برقرار نيست . بديهى است بدون يكصد و سى مليون اهالى روسيه ممكن نيست به خيال صلح حقيقى افتاد و محال است خرابى را ترميمى كرد و روسيه را مخروبه گذاشت كه رأس مسائل صلح عالم است . براى تمام ملل عالم وضعيت اقتصادى روسيه نه فقط براى مملكت مزبور بلكه براى آنها اولين درجهء اهميت را دارد . بدون شركت ممالك ديگر مسئلهء احيا كردن اصول اقتصادى روسيه\r\n\r\n","description":"","footnote":"","page_name":" 6267 ","page_number":401},
  {"content":"\r\n\r\nامرى است بسى مشكل .\r\nمنافع شخصى سرمايه‌داران طماع مانع از اين نخواهد بود كه دولت روسيه امور اقتصادى ملت خود را برقرار نمايد . دولت كارگران و دهاقين مظفرانه از جنگهاى داخلى و دخالتهاى متفقين رهائى يافته است . براى سرمايه‌داران كه حاضرند با وى مساعدت نمايند و ثروت طبيعى روسيه را استخراج نمايند وسايل ممكنه را آماده كرده است .\r\nدولت ساويت تجارت شخصى را داير و مالكيت شخصى كارخانجات و ادارات جزء و همچنين امتيازات و اجاره‌دارى كارخانجات و ادارات عمده را اجازه داده است . دولت ساويت به سرمايه‌داران خارجه تأمين و منافع كافى خواهد داد براى آن‌كه سرمايهء ايشان را براى امور اقتصادى روسيه جلب نمايد . روسيه حاضر است به اين طريق با تمام دول عالم داخل مقاولات اقتصادى گردد . براى نيل به اين مقصود واجب است كه صلح بين روسيه و ممالك ديگر كاملا خاتمه يابد . درحالىكه دولت ساويت اين امر را در مدنظر گرفته دول ديگر از وى تقاضا مىكنند كه قروض سابقه را بپذيرد . دولت ساويت اعلام مىدارد هيچ ملتى موظف نيست تأديهء ثمن زنجيرهائى را كه قرون متمادى بر دوش وى بوده عهده‌دار گردد . ولى دولت روسيه براى نيل به نيت خود اين امر مهم كه عبارت از موافقت كامل با تمام دول است به يك سلسله گذشتهاى حقيقى مبادرت ورزيده . دولت مشار اليها باوجود اين ، اين تمايلات صاحبان قرضهء مملكت روسيه را كه متعدد و خصوصا در فرانسه اقامت دارند و پذيرفتن قروض سابق تزارى نهايت علاقمند هستند استقبال مىكند .\r\nدولت روسيه حاضر است تمام قروض را كه دولت تزارى الى 1914 از ممالك و رعاياى دول دريافت داشته است پذيرفته براى تأمين اجراى عملى پرداخت قروض مذكور شرايط سهلى پيشنهاد نمايد . بديهى است درعين‌حال شرط حقيقى شناختن قروض مذكور اين خواهد بود كه دول عظيمه نيز متعهد شوند به اقداماتى كه امنيت جمهوريهاى ساويتى و جمهورى شرق اقصى و همچنين امتيازات حكمرانى و تماميت حدود آنها را تهديد مىكنند محققا خاتمه داده و شرايط كامل حكمرانى و تماميت ممالك مذكور را ملحوظ دارند .\r\nبه عبارة الاخرى جمهورى شوروى فقط در صورتى مىتواند قروض را عهده‌دار شود كه دول عظيمه عموما آخرين صلح را با وى برقرار [ كنند 
  ] و جمهورى او را به رسميت بشناسند . براى اين مقصود دولت روسيه پيشنهاد مىكند كنفرانس بين‌المللى به فوريت تشكيل گردد كه راجع به مسائل مذكوره در فوق اقدام كرده تقاضاهاى دول ديگر را از دولت روسيه و همچنين تقاضاى دولت اخير را رسيدگى و آخرين قرارداد صلح را\r\n\r\n","description":"","footnote":"","page_name":" 6268 ","page_number":402},
  {"content":"\r\n\r\nفيما بين آنها منعقد نمايند . فقط پس از تشكيل كنفرانس مذكور مىتوان صلح و سلم عمومى را برقرار نمود .\r\nدر اين چهارمين سال تشكيل حكومت ساويتى عموم به حكم اجبار مشاهده خواهند نمود كه [ باوجود 
  ] مجاهدات و مساعى دشمنان بىشمار داخلى و خارجى ، روسيه فقط پاسبان حقيقى و پيشواى منافع رنجبران و استقلال روسيه است ( پدر رنجبر را مثل دمكراتهاى ما درآورده رجز هم مىخواند ) [ و پايه‌هاى حكومت را 
  ] در مملكت مزبوره مستحكم نموده‌اند نيات منافقانه كه برعليه روسيه اعمال و اظهارات بىشمار مديران جرايد متفقين وجود آنها را خاطرنشان مىكند بيشتر معنويت لاينفك تودهء كارگران روسيه را با حكومت دهاقين و كارگران مستحكم مىسازد ( دروغ مىگويد پدر دهاقين و كارگران درآمده است . خود اين قحطى دليل واضح آن است . ) . اما با وصف اين اجراى نيات مذكوره تعب توده را مضاعف نموده و برقرار داشتن امور اقتصادى روسيه را به تأخير خواهد انداخت و از اين‌رو لطمه هم به منافع اقتصادى ممالك ديگر وارد خواهد آورد .\r\nپيشنهادى كه روسيه بدان مبادرت ورزيده است بهترين شاهد مساعى صلح‌جويانهء اوست و واضح‌ترين دليل بر آن است كه دولت مشار اليها مايل است با تمام ممالك داخل ارتباط اقتصادى خلل‌ناپذيرى گردد . اجراى اين پيشنهاد منافع تمام ممالك و ملل را ايجاب خواهد نمود . دولت روسيه كاملا اميدوار است كه در نتيجهء پيشنهاد وى آخرين تنظيم ارتباط سياسى و اقتصادى بين روسيه و ممالك ديگر در آتيهء خيلى نزديكى به عمل خواهد آمد . كميسر ملى امورخارجه دولت جمهورى شوروى ساويتى روسيه .\r\nچيچرين\r\n\r\nتغيير لفظ\r\nمثل ما كه قلّق را فوق العاده ، فراش‌باشى را رئيس اجرا ، نايب الحكومه را معاون ، مسوده را مينوت و غيره و غيره نام گذاشتيم و گفتيم همه كارها خوب مىشود آن بولشويكها هم وزير را كميسر ، جنابعالى را رفيق ، دولت استبدادى لنين را جمهورى شوروى ، پادشاه و امپراطور را لنين و تروتسكى اسم گذاشته‌اند .\r\nجواب دول در اين جرايد آمده بود . فقط رويتر تلگرافى انتشار داده بود كه للويد جرج گفته است اين نوت چندان واضح و پسنديده نيست . قروض از 1914 و مابعد ذكر نشده است . قروض بلديه‌هاى روسيه ذكر نيست . آنچه خسارت هم بولشويكها به اتباع ممالك خارجه وارد آورده خانه ، ملك ، پول ، مال التجارهء آنها را هم برده‌اند بايد\r\n\r\n","description":"","footnote":"","page_name":" 6269 ","page_number":403},
  {"content":"\r\n\r\nكارسازى دارند .\r\n\r\nتنبيه كمال السلطان\r\nبه مناسبت آنكه شرحى از جريدهء « ستاره ايران » درج شد لازم است آنچه درباب تنبيه او سركار شعاع الدين ميرزا بنابر سفارش من مرقوم داشته‌اند ذكر شود . مىنويسد :\r\nپس از قتل كلنل محمد تقى خان در ستون طرايف و ظرايف خود نوشته بود خوب است به پاس خدمات صاحب‌منصبانى كه اين فتح كامل را نموده‌اند القاب زعفران الدوله و زعفران السلطنه و خنجر الدوله و شمشير الملك داد . وزير جنگ سردار سپه او را احضار مىكند و روزنامه را نشان مىدهد كه اين [ چه 
  ] چيز است نوشته‌اى . جواب مىگويد شوخى كردم . مىفرمايند من هم يك شوخى حالا با شما مىكنم و امر مىكند او را در قزاقخانه با فكل و كراوات و ردنكت دراز نموده دويست تازيانه مىزنند . مدتى حبس و جريده‌اش توقيف بود . بعد به شفاعت رئيس الوزرا مستخلص شد تا من بعد شوخى نكند .\r\n\r\nموقع بذركارى\r\nسه‌شنبه 20 ربيع الثانى ، 28 قوس - بعضى روزها آفتاب رقيقى است و بعضى روزها باران و برف مىآيد . اما چندان مثل پارسال سرد نيست ، معتدل است . اگر رعيت بذر كافى داشت خوب موقع بذركارى بود . از شهر آنقدر آدم نيامد تا محمدآقا را با مقدارى سوغات الموت براى نواب عاليه و بيست من تبريز پنير براى عدل الممالك شهر فرستادم . امروز بايد شهر باشد . همه‌چيز ما تمام شده ، از شهر بياورد . متواترا خبر مىرسد كه ميرزا كوچك به درك و اصل شده است . خبر كتبى موثق به من نرسيده است .\r\n\r\nسرنوشت مموارهاى من\r\nدر باب كتابها فراموشم شد بنويسم . با كمال شوق‌وذوق عباس را دو هزار قريهء اشتوج فرستادم كه نوشتهء ساعد الدوله را به ناظر عشور بدهد و بگيرد . ده روز طول كشيد تا عباس آمد . بدبختانه آن چهار جلد « مموار » خط من درميان آنها نبود . عشور گفته بوده است هربلائى سر كتابها آمده اقتدار الملك آورده . در تابستان وقتى كه خانهء امير اسعد بودم و شيخ نور الدين آمد او هم گفت ساعد الدوله كتب را برهم زد و گفت آن كتابهاى اصلى شاهزاده نيست . بايد اقتدار الملك برداشته باشد . به‌هرحال اينك بايد دنبال اقتدار الملك دويد . او هم يك آدم لغو بىمعنى كثيفى است كه به وصف نمىآيد . فقط از\r\n\r\n","description":"","footnote":"","page_name":" 6270 ","page_number":404},
  {"content":"\r\n\r\nكتابهاى من يك لغت انگليسى بود با جلد دوم رمان دون كيشوت . يك مجلد روزنامهء انگليسى مصور ، يك جلد جغرافى انگليسى . تتمه چند جلد مال درس بچه‌ها بود . دوسه جلد هم هيچ مال من نبود . يكى متعلق به يك خانم امريكائى بود كه فرمايشات عباس افندى را نوشته و چاپ كرده ، دو سه تا هم رمان مختصر . يك كتابچهء صورت عرايض كه به صلحيهء تنكابون شده ، يكى هم حساب خود ساعد الدوله . ميان اينها يك كاغذ وثوق الدوله با چند تلگراف كشف و رمز كه ساعد الدوله به طهران نموده يكى از آنها را مسوده نموده در تحت آن رمز نموده‌اند . اين بود كه تمام عدهء خودم را از الموت و رودبار خواستم . ديگرى ورود كاپيتان و ربا بود كه مىخواهد مرا خلع‌سلاح كند . آن كتابهاى خطى خوب من هم يك‌دانه ميان اينها نبود . روىهم‌رفته به زحمت و تملق آن نمىارزيد . اگر مىدانستم هرگز اصرار نمىكردم . اسناد مرا هم هنوز نفرستاده . يحتمل آنها هم مثل كتابها مزخرف باشد .\r\n\r\nوضع بچه‌ها\r\nخيلى بىكارم ، هيچ سوار نشده‌ام ، به كلى تنبل شده‌ام . اما براى مسعود و عباس اينجا خيلىبهتر از شهرست . آزاد هستند . متصل مىدوند و بازى مىكنند . ژيمناستيك هم دارند و براى مزاج و بنيهء آنها بسيار نافع است . بهمن بهتر است اما پرستارش ننه لله سخت ناخوش و افتاده . كشمرزى است ، اعتقاد به دواهاى الموتيها ندارد و نمىخورد .\r\nكار مشكلى شده . صفر آشپز كشمرزى ما اگر دوائى به ترتيب خودشان درست كند مىخورد . بهمن پاك ترك است . بچه‌ها و كلفتها هم اين مدت كه قزوين بودند و با كشمرزيها صحبت كرده‌اند تركى بلد شده‌اند . فقط مادرش خوب بلد نيست و هنگام صحبت با بهمن درمىماند و فورا مرا به كمك مىطلبد و من ياد مىدهم . آن‌وقت به بهمن مىگويد . بهمن تازه كلمه‌كلمه حرف مىزند . اما همه را مىفهمد . گيت ، اتور ، دور ، يى ، ور . اين چند كلمه را خوب مىگويد . صداى خروس ، سگ و گاو را خوب ياد گرفته اسباب مشغوليات همه است .\r\n\r\nكمبود بذر\r\nبراى بذر رعايا مرا دارند از اين‌جا بيرون كنند . روزى نيست كه دسته‌دسته با گردنهاى كج نزد من نيايند . من هم جز خجالت و شرمندگى چاره ندارم . امسال كه چيزى نداشتند . حالا هم كشت‌وزرع نكنند سال ديگر هم نخواهند داشت . اين است كه از روى اضطرار و استيصال اين سمت و آن سمت مىزنند بلكه بذرى به دست بياورند . دولت\r\n\r\n","description":"","footnote":"","page_name":" 6271 ","page_number":405},
  {"content":"\r\n\r\nسه‌جا انبار در الموت دارد و هرقدر از روز ورودم نوشته‌ام تحصيلدار هم نوشته كه اجازهء فروش بدهيد هم حالا خوب مىخرند هم رعيت محتاج بذر است و براى سال آتيه نتيجه دارد يك كلمه جواب نمىرسد . حتى من به طهران نوشتم ، به حكومت قزوين نوشتم باز جواب نيامد . هيچ‌كسى دربند اين مملكت نيست . صلاح و صرفهء دولت را هم منظور ندارند . اين غله از اينجا ممكن نيست به جائى حمل شود . نه مال هست ، نه راه نه لازم دارند . كرايه تا شهر خروارى ده تومان است ، بااين‌حال ادارهء ماليهء قزوين نه ملاحظهء مردم نه ملاحظه از خدا دارد كه به اين خلق گرسنه كه بذر هم ندارند غله به قيمت اعلى بدهد . هرقسم بود من از خرج خودم باز مقدارى بذر به جاهاى لازم كه هيچ نداشته‌اند داده‌ام . اما كجا كفايت مىكند .\r\nچهارشنبه 28 ربيع الثانى ، ششم جدى - شب‌وروز اول چله برف آمد يخ بست . بعد هوا خوب شد . بيشتر روزها آفتاب است . يخ‌بندان مثل سال قبل نيست . ديروز محمدآقا از شهر آمد يك قاطر قزل من در چاله مرحوم شد در اين عالم بىپولى . روزنامهء ايرانى نداشتم . فقط سه نمره « لندن نيوز » بود .\r\n\r\nنامهء افخم الدوله ( اخبار سياسى )\r\nآقاى افخم الدوله نوشته بودند ظهير الاسلام در قم متوقف است . گلرپ را وزير جنگ معزول كرد . حاليه كفالت ژاندارمرى با كلنل عزيز اللّه خان است . اداره و دفتر و غيره را به وزارت جنگ بردند . وزير جنگ با كمال استقلال و جدا مشغول كارهاست . امير موثق مأمور آذربايجان شد . دوسه روز طهران بود . هروقت ملاقات كردم دعا و سلام به شما رسانيد . مسئلهء نفط شمال را البته در روزنامه خوانديد . عجالتا انگليسها به سكوت مىگذرانند . خداوند بخواهد تا به آخر همين‌طور باشد ( من روزنامه نديده‌ام ) . حاليه تغييرات ماليه در بين است . آقاى عماد السلطنه را به زور و اصرار باز به محاكمات بردند .\r\nاز قزوين نوشته بودند سر ميرزا كوچك خان را خالو قربان طهران برد . آمد رفت آذربايجان كه سر اسمعيل آقا را ببرد .\r\n\r\nميرزا كوچك‌خان\r\nمن تفصيل قتل آن را درست نمىدانم . بعدها خواهم نوشت . بعضى حسابها را در ايران نمىكنند . دلم مىخواست يك آدم با اطلاعى حساب مىكرد از طلوع تا غروب كوچك خان چه مبلغ براى اين تمام شد . تا دم مردن هم طهرانيها او را مقدس و وطن‌پرست مىدانستند و حمايت داشتند . اما اين آدم خيلى لگد به بخت خودش زد .\r\n\r\n","description":"","footnote":"","page_name":" 6272 ","page_number":406},
  {"content":"\r\n\r\nيعنى خدا خواست او را مجازات و كيفر بدهد كه كوروكر شد . به ضمانت دولت انگليس مؤونهء كافى به او داده مىشد برود بين‌النهرين ، بعد هم مكرر به مكرر از طهران سفراى متعدد رفت . همه قسم پول به او مىدادند دست بردارد قبول نكرد و بعضى شرايط خيلى سخت نمود كه از عهدهء دولت خارج بود . اين آخر من از امين الوزاره شنيدم كه به نصير السلطنه گفته بود دولت تمام اهل ايران را خلع‌سلاح كند تا من هم سلاح خودم را بدهم . وكلاى مجلس را عزل كند و مجددا انتخابات شروع شود ، اين قبيل شرايط مىكرد . بلاى مبرم بدى بود . به حمد اللّه دفع شد .\r\n\r\nمرغ‌كشى براى حرف لغو\r\nيك مسئلهء غريب اين است كه هرچه مرغ در دهات و شهر هست مىكشند . اين مطلب از شهر و طالقان به اينجا رسيد . در تمام دهات شروع به كشتن مرغهاى پارساله شد . مىگويند در شكم مرغ مارى است كه دو سر دارد . بهار اين مار از زير بال مرغ سر درمىآورد و به صاحب مرغ تا نگاه كند خواهد مرد . من نمىدانم مطلب به اين لغوى از كجا درآمده و چطور به فوريت مردم شروع به عمل نمودند . ما دو مرغ براى امتحان كشتيم . يك رودهء دوسرى درميان روده‌ها بود اما نه روح داشت نه به شكل مار حقيقى بود . از هركس هم پرسيدم اين‌روده سابقا هم در شكم مرغ بوده يا نه جواب داد من هيچ‌وقت اين امتحان را ننموده‌ام . به‌هرحال ايرانيها آبله نمىكوبند . اما يك همچو حرفهاى لغو را فورا تعقيب مىكنند .\r\n\r\nاخبار اروپا\r\nوليعهد انگليس به هندوستان رفته الان بايد آنجا باشد . در يك كارخانهء شيميائى آلمان در شهر ابااوا انفجارى واقع شد پانصد نفر آدم كشته و يك هزار و پانصد مجروح شده است . در پاريس هم حريقى در عمارت ماكارمين واقع شده كه يك مليان و چهارصدهزار ليره خسارت وارد شده است . اين خسارت سواى مبلغ 740000 ليره است كه بيمه بوده است . چند روز پس از اتمام و افتتاح سوخت . اين سه نمره مال اكتبر است . خيلى دير و غيرمرتب مىرسد .\r\n\r\nقبوض متجاسرين\r\nبعد از پنجاه كاغذ تازه وزارت ماليه به من نوشته است قبوض متجاسرين را روانه طهران كنم . چقدر به سرعت امورات ايران مىگذرد . نايب الحكومه ما و تحصيلدار شهر\r\n\r\n","description":"","footnote":"","page_name":" 6273 ","page_number":407},
  {"content":"\r\n\r\nتشريف دارند .\r\nامير اسعد پانزده روز در قريهء مير طالقان توقف كرد تا از گدوك گذشت . درحالىكه عيالش همان روز اول گذشته بود و امسال گدوك هيچ بلد ندارد .\r\n\r\nنايب الحكومهء خدايار خان\r\nشنبه 8 جمادى الاولى ، 16 جدى ، هفتم ژانويه 1922 ميلادى - من هيچ نمىدانستم عيد ميلاد گذشته است . اين هم به واسطهء خوشى هواست كه كمتر عيد ميلادى به اين خوشى گذشته بود . درست ظهر بود شاهزاده نايب الحكومه با حاج عبد العلى شمس كلايه‌اى آمدند . نايب الحكومه از شهر به رودبار و از آنجا الموت آمده است . پس از احوال‌پرسى فصلى شكايت كرد كه خدايار خان مرا به زور فرستادند . هرقدر گفتم چيزى براى من ندارد ، خرج من بيرون نمىآيد مسموع واقع نشد . به من مىگويد سيصد و پنجاه شصت آبادى دست شماست . از صبح تا غروب بايد مشغول رسيدگى به عرايض ، خواندن و نوشتن باشى . سردار سعيد هم خيلى پاگيرى كرد كه اقلا سيصد بره به خودش ضرر زده . همين مبلغى مىشود ، چه‌وچه ، صحبتهاى غريب و عجيب . پس از همهء اين گفتگوها كاشف به عمل آمد كه به تمام دهات آدم فرستاده سيورسات خواسته . كدخدا هم بيايند تعليمات جديد داده شود .\r\n\r\nميرزا كوچك خان ( از زبان خالو قربان )\r\nاز شهر پرسيدم كه قضيهء قتل كوچك خان چه بود . گفت دو مرتبه خالو قربان به حكومتى آمد كه من بودم . يك‌دفعه نزد حاكم ، دفعهء ديگر نزد عدل الممالك . خودش مىگفت من با خيالات كوچك خان همراه نبودم . او بىدينى را اواخر پيشهء خود قرار داده بود . در تعقيب او من بودم و جمعى از سوار . خودم تا پاى كوهى او را تعقيب نموديم .\r\nشب شد تا توقف نموديم صبح كه بالاى كوه رفتيم نعش ميرزا و يك‌نفر ديگر در آنجا افتاده بود . من سر او را جدا كرده قزوين آوردم و بعد طهران بردم . محمود ميرزا اضافه نمود كه شاه از اين مطلب خوشش نيامده بود و سر را اجازه نداد حضور ببرند . همان ساعت فرمود دفن كردند .\r\n\r\nخالو قربان\r\nبعد از شمايل خالو گفت كه خيلى قوىهيكل است ، مچ‌دست او به قدر بازوى آدم متعارف . سنش پنجاه و دوسه سال بايد باشد . موهايش تمام سياه است . يك كلاه نمد\r\n\r\n","description":"","footnote":"","page_name":" 6274 ","page_number":408},
  {"content":"\r\n\r\nبه قدر يك ديگ بسياربسيار بزرگ بر سر ، دور كلاه دستمال پيچيده يك مزر حمايل نموده بود . پاگن سرهنگى را هم روى سردارى خود زده بود . از خودش خيلى تعريف كرد . از همه‌كس جز رضاخان سردار سپه بد مىگفت . حتى از شاه و رئيس الوزرا . به عدل الممالك گفت از بولشويكها ترسيده بودى ، اما من ده‌نفر سوار معين نموده بودم ورود قزوين خانهء شما را حفظ كنند . چاى آوردند در فنجان معمولى بود گفت كوره اين را براى بچه ببر . مال من گاودوش است . رفتند و فنجان بزرگ آوردند . از سوارهايش پرسيدم . گفت خيلى بود و همه جنگى و رشيد و هيكل‌دار بودند . من جويا شدم از قيافهء او چه ديدى . اگرچه صاحب ذكاوت نيست ليكن گفت به نظرم مرد شرورى آمد كه باز هم اطمينان به وى نمىتوان نمود . گفت شش هزار قزاق تاحال تبريز رفته ، خالوها هم كه رفتند . گفتم عدل الممالك مطالبهء طلب خودش را نكرد . گفت در آن مجلس كه چيزى نگفت ، اما مشكل جرئت اظهار كند .\r\n\r\nامير اسعد - زنهاى او\r\nاينجا يك مطلب ديگرى هم به من كشف شد كه امير اسعد همشيرهء سردار سعيد همان حاجيه خانم - همان‌كه مىگفت سواى شب هفتاد سال دارد - رودبار منزل خودش آورده و عروسى كرده است . محترم السلطنه بيچاره و يك دوجين بچه را طهران ويلان و سرگردان گذاشته . همشيرهء امير انتصار عيال مرحوم حاج ميرزا اكبر را با دوتا صيغهء تنكابونى و چند بچه آتانك . اين پيركفتار را هم تازه عروسى كرده است . امير اسعد مايل به جماعت نسوان نيست . بااين‌حال من نمىدانم چرا آنقدر عيال اختيار مىكند . آن هم اين قبيل زنهاى جاماندهء واماندهء ديگران . من انشاء اللّه پس از تحقيقات كامل فقرهء قتل ميرزا را خواهم نوشت .\r\n\r\nحسابهاى گذشته\r\nدوشنبه دهم - از ديشب نايب الحكومه ، حاج عبد العلى و سيد حسن و بزرگ و فرج آتانى را اينجا فرستاده كه كارشان را تمام كنند . امروز فقط قدرى با آنها صحبت داشتم .\r\nعمل مرتع را مىگويند با وكيل ما بايد گفتگو كرد . آن گردن‌شكسته هم اسناد را تاحال نفرستاده . در باب مال الاجاره به ما اين دوسال را ببخشيد . در باب مطالبات عند القدرة و الاستطاعه . گفتم صحبت تمام شد كارى نداريد برويد . حاج عبد العلى رسيد ميانه افتاد .\r\nبالاخره قرار شد اين دونفر بروند چهارنفر ديگر را هم همراه گرفته بياورند و مذاكرات مجددى بشود ( چشم من آب نمىخورد كه اينها چيزى بدهند ) . اينها رفتند ميرزا اسحق\r\n\r\n","description":"","footnote":"","page_name":" 6275 ","page_number":409},
  {"content":"\r\n\r\nوارد شد . مداخل كم است كار زياد . متصل مىآيند و بايد متحمل شام‌وناهار ، چاى و منزل شد ، با نداشتن بيرونى و طويله بزرگ . از سال ئيلان ايل حساب ميرزا اسحق مانده .\r\nيونت ئيل را ولى آقا برد . قوى ئيل پس از تخفيف حسن خان و جنس ديوان قدرى پرداخته‌ام ، تتمه نزد رعيت است . مال پيچى ئيل و تخافوى ئيل هم سيل خراب كرده چيزى نيست كه داده شود . اين حساب هم كه الحمد اللّه گذشت .\r\n\r\nدزدى\r\nيك‌نفر گرمارودى از شهر مىآمد كاغذى از ابو القاسم بيك داد . اول كاغذ شرحى نوحه‌سرائى نموده از بدبختى خود نوشته بود كه من حتم نمودم يك مصيبتى براى من رخ داده يا براى خودش پائين‌تر آمدم ديدم نوشته شب دوم ماه خانهء معمار رفته بود كه صبح ببرم طرح زمين شما را بكشد . مراجعت ديدم قفل در منزل باز است . داخل حياط و اطاق شده ديدم قاليچه‌هاى شما و مال خودم را جمع نموده و برده‌اند با يك بقچه رخت شما و يك‌دست رخت خودم . رفتم كميساريا كه نزديك است . آمدند دقت كردند . بعد از تأمينات آمد . تا ساعت پنج از شب رفته تحقيقات [ كردند 
  ] بعد گفتند مطمئن باشيد پيدا مىكنيم . صبح رفتم نزد عدل الممالك و ملك‌آرا . خيلى همراهى كردند . فعلا صورت آنچه در بقچه بوده روانه داريد كه خواسته‌اند . آنچه از گير دزد ، دغل ، غارتگر درآوردم نصيب دزدهاى شهر شد . اين بقچه هم لباسهاى تابستانى من و دو سردارى مشكى به اصطلاح « پلوخورى » بود كه با قيمت گزاف جديدا تهيه نموده بودم ، رفت . اصلا نصيب و قسمت من به مال و خانه نيست . باز اگر راست نوشته و دزد به همينها قناعت كرده باشد خوب است . ديگر توقف بيرون نتيجه نداشت آمدم تو . اما به زنها نگفتم زيرا آنها مال دوست‌تر و رفيق‌القلب‌ترند .\r\n\r\nپنير\r\nسه‌شنبه - ميرزا اسحق اينجاست . با حال اوقات‌تلخى باز گازرخانيها و كوچنانيها آمده بودند . به حكومت عارض شده بودم مأمور گذاشته ليكن دست‌بردار نشدند تا نوشتم مزاحم نباشد . يك ماه قبل براى عدل الممالك از كوچنان پنير خواستم . گفتند يك سير نيست . حالا جلدجلد پنير عوض اجاره مىآورند . به التماس مىگويند قبول كن . سه جا براى آنها نفع دارد : يكى از روى كشش سنگ كلوخ نمك فراوان داخل مىكنند ، يكى قيمت ، يكى هم بدى جنس پنير . مبتلا هستم گرفتار . متصل طهران مىنويسم بلكه مؤونه از حضرت و الا معين شود من نجات يابم . مگر من چقدر پنير لازم دارم ، چقدر پنير\r\n\r\n","description":"","footnote":"","page_name":" 6276 ","page_number":410},
  {"content":"\r\n\r\nمىشود خورد .\r\n\r\nامير اسعد\r\nميرزا اسحق ديدن امير اسعد رفته بود ( من براى آن حركتى كه آن سفر نمود ديگر ديدن نكردم ) . مىگفت پايش درد مىكند نقرس دارد . حاج رئيس طالقانى و حسين آقا و يك نفر تارزن و ضربگير همراه دارد . شب تا ساعت ده و دوازده بكوب‌بكوب است .\r\nشمس قزوينى مسخره هم هست كه طرف شوخى همه مىباشد . خانم تازه اندرون است . خيلى گفتند جهيز آورده ، چند رأس قاطر دوتا اسب . مبلغى پول نقد ارث پدر ، گليم ، جاجيم ، قاليچه ، مس ظروف . اما امير اندرون نمىرفت . شبها بيدار و روز خواب بود . مسكر هم مىخورد . ترياك را جويا شدم . گفت در حضور ما نكشيد ، اما معلوم بود استعمال مىكند . خير اللّه را هم باز آورده و نگاه داشته است .\r\nمىگفت آنجا كاغذى از طهران براى حاج رئيس آمد كه نوشته بودند شاه ميل دارند اروپا بروند و فرموده‌اند سردار سپه نايب السلطنه باشد . بعد آهى كشيده گفت عبد البها هم فوت شده در دو ماه قبل سنش هشتاد و سه چهار سال بود . گفتم مىدانيد چه ترتيباتى براى فوت او دادند . گفت خبر ندارم . پسر ندارد . فقط دو دختر دارد ، چند نوه و بعد از او هم بايد ده‌نفر از ملت بهائى انتخاب شده امناء بيت العدل ناميد شوند كه به امورات مردم برسند . عبد البها پير بود اما قوىبنيه . عكسهاى او را بسيار ديده بودم . ضمنا در جريدهء « نجم باختر » كه چندى در شيكاگو منتشر مىشد . تا بود يك قسمتى از اين مردم ابله سرپرستى مىكرد . اما حال كه به دست امناء بيت العدل بيفتد شلوغ و شرب اليهود مىشود . آن هم در ايران كه نمىتوانند چنين مجلسى داير كنند و عمدهء حمقا معلوم است در ايران هستند .\r\n\r\nمدح محمد رحيم خان و قزاق\r\nمن از همه‌چيز الموت در « مموار » هاى خود نوشته‌ام مگر از شاعر و شعر الموت .\r\nملا موسى معروف به مرشد ، كهنه و قديمى شاعر الموت است كه در ورك سكنى دارد .\r\nشعرهاى بسيارى دارد . در آن از شكارهاى خرس و گردشگاههاى ما گفته كه فعلا در دست نيست . مثنوى « 1 » در مدح قزاقها و محمد رحيم خان « 2 » گفته بود كه براى من تازگى آوردند . چند بيتى براى تيمم و تبرك درج مىگردد :\r\n\r\n\r\n","description":"","footnote":"\r\n( 1 ) - اصل : قصيده\r\n( 2 ) - اين شخص فرمانده اترياد اردبيل در الموت بود ( م . سالور )\r\n","page_name":" 6277 ","page_number":411},
  {"content":"\r\n\r\n بده ساقى آن آب آتش گداز * كه باغ سخن را كنم زو طراز\r\nدل شير را روشنائى دهد * تن خسته را موميائى دهد\r\nاز آن بادهء روح‌پرور بيار * كز آشوب دوران شوم رستگار\r\nكه اين عهد آشوب بينم بسى * كشم خويش را در پناه كسى\r\nكه از بالشويكان شوم شرور * جهان‌گشته يك‌سر پرآشوب و شور\r\nاز اين فرقهء زشت بيدادگر * كه از دين و مذهب ندارند خبر\r\nچنان فتنه كردند هرسو عيان * كه شد بر فلك نالهء مردمان\r\nچه آتش از آن قوم بد اعتقاد * به مال و به جان رعيت فتاد\r\nچو آشوب اين فرقهء سست پى * خبردار گرديد داراى رى\r\nطلب كرد يك سرسران سپاه * ز گردنكشان از سفيد و سياه \r\nاينجا مدح رحيم خان است مىگذريم :\r\n قزاقان همه اردبيلى نژاد * كه بردى سبق در دويدن ز باد\r\nچو وارد به خاك إله موت شد * جوان گوئيا دهر فرتوت شد\r\nدر آن سوى بالشيوكان باشكوه * ز بحر خزر تا سر تيغ كوه\r\nچو يأجوج كردند سد راه را * فراموش بنموده اللّه را\r\nابر قلهء كوه سنگر زدند * به جان تروخشك اخگر زدند\r\nرئيس سپه چون خبردار شد * كه بر مردمان كار دشوار شد \r\n\r\n","description":"","footnote":"","page_name":" 6278 ","page_number":412},
  {"content":"\r\n\r\n قزاقان روان كرد پس فوج‌فوج * تو گفتى كه دريا درآمد به موج\r\nپى دفع آن قوم بىآبرو * فرستاد قزاق از چارسو\r\nدليران جنگى سواران يل * گرفتند نگشتند ز رفتن ستوه ؟\r\nشبى چون دل تيره‌بختان سياه * نه سياره پيدا نه تابنده ماه\r\nيكى دسته از نرگس و از لزور « 1 » * گزيدند مأوا به يارى هور\r\nدگر دسته از پشت كاروانسرا * صداى تفنگان شده بر سما\r\nرسيدند يك چند در پيش‌رو * ز هرسو ببستند راه عدو\r\nقزاقان بعينه عقابان شدند * بر آن بركه چون خيل مرغان شدند\r\nسحاب اجل ريخت باران مرگ * گلوله بباريد رشك تگرگ\r\nفروريخت آتش ز هر گوشه‌اى * سلامت ز خرمن نشد خوشه‌اى\r\nشعاع فشنگان در آن دشت داغ * به هر جاى روشن نمودى چراغ\r\nقزاقان به مانند ثعبان شدند * به هر سنگرى آتش‌افشان شدند\r\nدليران چنگى چو شيران نر * بدان حزب ناپاك شد حمله‌ور\r\nغريو جوانان و دود تفنگ * ابر چهرهء آسمان برده رنگ\r\nيكى روز و يك شب همى جنگ بود * جهان بر جهان بينشان تنگ بود\r\nنديدند يك‌تن ز جان ايمنى * كشيدند خود را به يك مأمنى\r\nشبانگاه ديوار بشكافتند * فرارى به سوى مران تاختند\r\nبه مثل شغالان مازندران * ز چنگال شيران به جنگل روان\r\nقزاقان گرفتند بنگاه را * به گردان رساندند خرگاه را\r\nطناب سخن به كه كوته كنم * دعاى بقاى شهنشه كنم\r\nبود تا جهان ، شاه ما زنده‌باد * به ظلّش ترا عمر پاينده باد\r\nبه پاى بزرگيت ار جان دهم * چو ران ملخ بر سليمان برم\r\nجز اين نيست تاراج « 2 » را آرزو * به پاى سمندر ترا سر عدو \r\n\r\nنطق از خصائص الموتى\r\nشعرهاى مدح رحيم خان انداخته شد . مرشد راست گفته خيلى فقير است . زمستانها تنكابون مىرود بچه درس مىدهد . سير باشد و دماغ داشته باشد بهتر از اينها شعر\r\n\r\n\r\n","description":"","footnote":"\r\n( 1 ) - نرگس و لزور اسم دو كوه است .\r\n( 2 ) - ظاهرا تاراج تخلص شاعر است .\r\n","page_name":" 6279 ","page_number":413},
  {"content":"\r\n\r\nمىگويد . الموتى باهوش و ذكاوت است . اگر تعليم و تربيت شود در هرعلمى و فنى سرآمد اقران است . با آن قوهء ناطقه كه خداوند به آنها داده است كه هيچ آدم با علم و سوادى مثل اينها نطق نمىكند .\r\nميرزا اسحق مىگفت چيزى كه از جهيز خانم فايده‌اش به من رسيد رخت‌خواب آن شب بود كه بسيارعالى و نو كه نظير آن من رخت‌خوابى نديده بودم ، خصوصا خانهء امير اسعد .\r\n\r\nمرغ‌كشى حيله براى خريد ارزان\r\nحكايت مرغ‌كشى را از نايب الحكومه پرسيدم . گفت در شهر گفتند رضا خان نامى قفقازى براى خريد مرغ به محال انبارلو رفته بود . در راه اين حكايت را براى آن‌كه مرغها را به قيمت نازل خريدارى كند جعل مىكند و كم‌كم شهرت مىكند و بعضى حواشى هم بدان علاوه مىكنند . در رشت و تنكابون مرغ ديگر قيمت ندارد . از دستگرديها هم جويا شدم گفتند در دستگرد و دهات حول‌وحوش آنجا هم تمام را كشتند . هيچ قانونى ، هيچ حكم دولتى ، هيچ حكم مذهبى اين قسم به سرعت رواج و به اجرا گذاشته نمىشد كه اين حرف دروغ بىمعنى رواج و اجرا گرديد . در فيشان يك روز شصت مرغ كشتند . در بالاروچ شيلان‌كشيده در امامزاده روضه خواندند كه خداوند از بليهء مرغ آنها را نجات بدهد .\r\n\r\nدخل نقد و جنس\r\nدوشنبه 17 جمادى الاولى - سه روز ميرزا اسحق ماند . كاغذى هم براى آتان نوشت نيامدند و جوابهاى بىمعنى نوشتند . با تقى خان و آن جواب نزد نايب الحكومه فرستادم .\r\nپس از هزار نازوغمزه كاغذى به آتانيها نوشت . بالصراحه جواب دادند حاضر نمىشويم . طفره زد و رفت رودبار كه راپرت جامعى به شهر داده‌ام تا مراجعت جواب آن هم مىرسد ، آن‌وقت پدر آتانى را در مىآورم . اين چندروزه حساب كردند قرب دويست تومان به كلاه‌بازى نقد و جنس دخل او شد و متصل هم ناله دارد . يك ورق كاغذ و پاكت همراه نياورده بود . تا توانست از من گرفت . بعد نزد هركس سراغ داشت . طورى كه يك ورق كاغذ باقى نگذاشت . بىجهت مقدارى روغن و جو و غيره برايش دادم .\r\nشمس از رودبار اينجا آمد . شب بچه‌ها و نوكرها را خيلى خندانده بود . حرف بامزهء ميرزا اسحق اين بود مىگفت ما با شمس اطاق وسط بوديم امير اسعد اطاق جنب آن و براى جمعى تعريف از ايام گذشته مىكرد . در ضمن صحبت تا مىگفت سردار مرحوم\r\n\r\n","description":"","footnote":"","page_name":" 6280 ","page_number":414},
  {"content":"\r\n\r\nشمس يك صداى تحتانى بزرگى از خود خارج مىكرد . اين مىگذشت تا مىگفت مرحومه عاليه خانم باز شمس همان صدا را خارج مىكرد . مختصر اسم هرمرحومى را امير آورد همين كار را كرد . تا امير گفت اين را از اطاق بيرون كردند و تتمهء حكايت را به راحتى به پايان رسانيد .\r\n\r\nسر ميرزا كوچك خان\r\nمن دل‌ودماغ شوخى كردن و گوش دادن ندارم . فقط دو سه ساعتى كه روز نزد من بود به تحصيل اطلاعات پرداختم . شمس در ماه قوس براى گشت و گدائى و تهيهء زمستان خود رشت رفته بود . تفصيل قتل ميرزا را جويا شدم . اين قسم حكايت كرد كه در ادارهء حكومتى نزد ساعد الملك حاكم بودم . خبر دادند كه ميرزا كشته [ شده 
  ] و سر او را مىآورند . دو روز ديگر سر را آوردند . اول در كماندانى بعد به ادارهء حكومتى . سر را از زنخ جدا كرده بودند ، گردن نداشت . سمت چپ صورت سياه شده بود . گفتند روى برف بوده و بدان‌واسطه سياه شده ( خدا خواست در دو دنيا رويش سياه باشد ) . گيسوان و ريش به‌جاى خود بود . يك ثلث از مو سفيد تتمه سياه بود . سر را بردند مريض‌خانه . با يمين السلطنهء امينى آنجا رفتيم . جمعيت اطراف مريض‌خانه بىحساب جمع شد . در را بستند . طبيب اول سوراخى پشت گوش نمود بعد با اسباب تمام مغز سر را درآورد و با آب‌دزدك دواى چندى داخل كله نمود . آن‌وقت با صابون ريش [ و 
  ] گيسوى انبوه ميرزا را شست و روغن ماليد و توى يك قاب بزرگى گذاشت . ازدحام خيلى شد با تلفن از حكومت اجازه گرفتند سر را نشان مردم بدهند . به قدر چند دقيقه اجازه داده شد و بردند و به مردم نشان دادند . بعد در جعبه گذاشته به دار الحكومه فرستادند . عكس سر را چه درميان قاب و چه توى جعبه انداختند كه به همه‌جا براى فروش برده‌اند « 1 » .\r\n\r\nتفصيل مرگ ميرزا كوچك خان - نقره‌اى طالش\r\nاما تفصيل قتل خود ميرزا - گفت ميرزا با ده‌نفر فرارى شده بود و به سمت خلخال مىرفت . چند نفر صاحب‌منصب كه دونفر آنها سلطان حسين خان و سلطان احمد خان باشد در تعقيب او بودند . يك‌نفر نقره‌اى نام طالش از آن كهنه حرامزاده‌ها دليل راه قزاق بود . اينها مىرسند به قريهء حسن‌رود كه پاى كوه مرتفعى واقع است كه از آن كوه بايد به سمت خلخال و ماسوله رفت . اهل آبادى مىگويند ديروز ناهار اينجا صرف نمود و بعد\r\n\r\n\r\n","description":"","footnote":"\r\n( 1 ) - اين عكس چند جا چاپ شده از جمله در كتاب سردار جنگل از ابراهيم فخرائى .\r\n","page_name":" 6281 ","page_number":415},
  {"content":"\r\n\r\nسر شرور پركينهء كوچك‌خان\r\nاسمعيل‌خان مىگفت اين عكس كله كوچك‌خان را من انداختم . فيلمها را به عكاس دادم ظاهر كند مال كوچك را دزديد . من چندروز بعد سر زده به عكاسخانه رفتم به كلى حاشا كرد و قسمها خورد كه چنين عكسى نبود . بعد چاپ و منتشر نموده مبلغها فايده برد . ( عنوان و يادداشت از نويسندهء خاطرات ) .\r\n\r\n","description":"","footnote":"","page_name":" 6282 ","page_number":416},
  {"content":"\r\n\r\nحركت كرد . فىالفور نقره‌اى مىگويد كه اينها نمىتوانند بعدازظهر از اين گدوك رد شوند . چون ديروقت بود قزاق شب را توقف مىكند . نقره‌اى طالش هنگام سحر حركت مىكند . نرسيده به قلهء كوه راه دوتا مىشود يكى به سمت ماسوله ، ديگرى به سمت خلخال مىرود . به دوراهى نرسيده نقره‌اى مشاهده مىكند هفت نعش در زير يك تخته سنگى به فاصله افتاده . يكى يك گلوله به هرنعش مىزند . بعد مىرود اول آنچه داشتند برمىدارد و جائى مخفى مىكند . سپس سر ميرزا را از زنخ جدا كرده با دفتر بغلى ميرزا به حسن‌رود مىآورد و مژده مىدهد كه ميرزا و شش‌نفر را كشته . اين است سر ميرزا و دفتر بغلى او . حسين خان و احمد خان به اشتباه مىافتند و مىگويند بايد اصل مطلب را تحقيق نمود . سوار شده مىروند . مىبينند نعشها افتاده و گلوله خورده ، اما خون درنيامده و معلوم مىدارند به واسطهء سرما و كولاك اين هفت‌نفر تلف [ شده‌اند 
  ] ، سه‌نفر ديگر جان به سلامت دربرده‌اند . ديگر تعقيب آن سه‌نفر را نكرده مراجعت به اردو و شهر مىكنند . در دفتر بغلى ميرزا آنچه اسلحه نزد هركس و هرجا مخفى نموده بود ثبت بود .\r\nهمه را رفتند گرفتند . اما نقره‌اى را آنچه كردند كه ساير اسباب و نقدينه و اسناد را بدهد تمام را منكر بود و يك تكه اسباب و يك دينار پول بروز نداد . او را حبس كردند و تا من آنجا بودم حبس بود .\r\n\r\nخالو قربان و سر ميرزا كوچك\r\nاز طهران تلگراف رسيد كه سر را با خالو قربان روانهء طهران كنيد . خالو وحشت كرد .\r\nبه او اطمينان دادند متقاعد نمىشد . بالاخره راضى شد و گفت بروم با اهل خانه وداع كنم . رفته بود و روضه و نوحه‌سرائى به زبان كردى بسيار نموده بود . با يك‌نفر صاحب منصب قزاق در اتومبيل نشسته به طهران رفتند .\r\nمىگفت خالو قربان حكايت مىكرد كه ميانهء من و ميرزا در دفعهء آخر براى اين برهم خورد كه همه روز دو فرسنگى شهر مجلسى داشتيم كه من و ميرزا و تمام صاحب منصبان جمع شده و مشورت مىكرديم . يك روز هرچه معطل شديم ميرزا نيامد . من فرج آدم خودم را فرستادم دنبال ميرزا . بين راه آدم ميرزا را ديده بود مىآيد . با هم دوست بودند و مشغول صحبت شده بودند . خالو فرج گفته بود من عقب ميرزا مىروم . او گفته بود ميرزا نمىآيد و مرا فرستاد فلان‌وفلان را از مجلس نزدش ببرم . اينها خيلى گفتگو مىكنند . نوكر ميرزا مىگويد حقيقت اين است امروز آن عمارت آتش خواهد گرفت و اين دونفر چون دوست ميرزا هستند من مىروم خبر كنم خارج شوند . فرج خداحافظى مىكند و رد مىشود . ليكن بلافاصله از راه ديگر به سرعت نزد من آمد و حكايت را\r\n\r\n","description":"","footnote":"","page_name":" 6283 ","page_number":417},
  {"content":"\r\n\r\nگفت . من به عجله خارج شده و هركس هم بود خارج نمودم . چيزى نگذشت عمارت محترق شد و متعاقب شهر رشت را مشغول بمبارده شدند . من خيلى زود خودم را به شهر رساندم . خالوها را به جنگ ترغيب نمودم و مشغول شديم .\r\n\r\nتسليم شدن خالو قربان به سردار سپه\r\nروز ديگر با خالو كريم خان اردو رفته تسليم سردار سپه شدم . بعد مراجعت كردم و شهر را نگاه داشتم تا قزاق وارد شد . مىگفت بااين‌حال بيشتر مردم مىگويند ميرزا كشته نشده و دروغ است . اين بود ماحصل آنچه در دو ساعت مذاكره من از اين آدم فهميدم .\r\nخالو قربان را « سالار ظفر » لقب داده‌اند . گفتند پسر رشيد خوبى هم دارد تا از آذربايجان سلامت برگردد يا به درك و اصل شود . در تعقيب ميرزا كوچك خان از قرار گفتهء شمس ابدا خالو قربان دخيل نبوده است .\r\nيك برف كوچكى پريشب آمد . ليكن هوا خوب است و آفتاب قشنگى است . امان از سال قبل كه اين موسم سنگ مىتركيد . افسوس بااين هوا رعيت بذر ندارد كه تلافى سال قبل را بنمايد . دوازدهم از شهر روزنامه و كاغذ رسيد . چند روز را مشغول خواندن آنها بودم . از بس‌كه به من ديردير روزنامه مىرسد وقتى كه رسيد مثل گرسنه كه غذاى مأكولى بيابد به عجله و شتاب هرچه تمامتر مىخوانم . اينك مطالب مفيد تازهء آن معمولا درج مىشود اما چون نمرات مرتب روانه نمىشود بعضى مطالب ناقص مىماند .\r\n\r\nدستخط آقاى عماد السلطنه - بىپولى دولت\r\nپس از دعاوسلام اوضاع طهران به سختى ، در بىپولى مفرط ادارات كه معلوم نمىشود خاتمه‌اش چه وقت خواهد بود . از بابت اجارهء نفط شمال مشكل به اين زودى پول بدهند يا اين معامله اصلا سربگيرد . زيرا مىگويند انگليسها كمپانى اتازونى را متقاعد نموده‌اند . درهرصورت گويا همچو باشد كه بىپولى به حد افراط كه رسيد خود انگليس يك چيزى بخورونمير بابت نفط جنوب و غيره بدهد . يا واقعا انقلابى ديگر در جلو بيايد . ماليهء دولت چنان است كه قبض مستمرى و مقررى اضافه بر پنج تومان را دو ماه است نمىدهد و شهريهء علاوه بر ده تومان . وزارت معارف شش ماه است حقوق نگرفته و تااين اول جدى بخارى روشن نشده . اين حكايت بىپولى است و بايد بفهميد كه مقررى سركار هم نصفش گرفته نشده . وزيرمختار انگليس روز سه‌شنبه سىام حضور شاه مشرف شد . آنجا بودم يعنى فرح‌آباد . سفير زياد بود . تا بعد از چند روز\r\n\r\n","description":"","footnote":"","page_name":" 6284 ","page_number":418},
  {"content":"\r\n\r\nچه حوادثى در طهران رخ بدهد . سفير فرانسه هم دو سه روز ديگر وارد مىشود « 1 » با سفيركبير عثمانى .\r\nروزها از صبح تا غروب در وزارت ماليه هستم . كار زياد است . ميرزا رضا خان به عكس سابقين فهميده و كارى است . بايد تمجيد كرد ( به‌به آفرين مرحبا ، اين هم تعريف من ) . البته شنيده‌ايد ميرزا كوچك خان بالاخره كشته شد سرش را طهران آوردند ( شنبه دهم ع 2 وارد طهران نموده‌اند ) . عجالتا همين كار آذربايجان و ساويج بلاغ كه دور نيست آن هم به خوشى تمام شود . هروقت پولى پيدا كردم كلاه و كاغذ و غيره را مىفرستم .\r\nسينهء من لرزش دارد . همين ديشب نصف شب گرفت و نيم ساعت در كمال سختى اذيت كرد . حضرت اقدس و الا قدرى پايشان درد گرفته ولى عجالتا بهترند . از اين خانواده چند نفرى عجالتا بيكار هستند . حاج عز الممالك ، عميد الملك ، رضا قلى خان ، هرمز ميرزا ، عبد العلى خان ، علاء الدين ميرزا ، اسد اللّه ميرزا . اما هرمز ميرزا و عبد العلى خان خودشان بداخلاقى كرده‌اند ( زمستان گذشته كه شعاع الدين ميرزا قزوين بود به اصرار او يك شب حساب كرديم اولاد حى حضرت و الا از پسرودختر و نوه‌ونتيجه يكصد و دونفر شد . ) ارزاق قزوين كه با اهتمام حاكم مىگويند قسمى تصفيه شد كه رضايت‌بخش است . مال طهران خوب است تا اول حمل غله دارد . زياده رحمت است . عماد السلطنه\r\n( پايان‌نامهء عماد السلطنه )\r\n\r\nمصدق السلطنه و اختيارات\r\nعبد اللّه ميرزا دو كاغذ نوشته بود . اخبار تازه نداشت . فقط نوشته بود مصدق السلطنه وزير ماليه با كتك‌كارى مادهء واحده را تصويب مجلس شورا رساند . چند روزى است خزانه‌دارى را برهم [ زد 
  ] و خيلى از اجزاء را خارج نمود ، من‌جمله فدوى را . اما مدت بيكارى طولى نكشيد . آقاى وزير در حق چاكر مرحمت فرموده كه نقدا در كابينه وقت مىگذارنم . مجددا « استاژير » چاكر شروع شده و اين دفعهء سيم است .\r\n\r\nنفت شمال\r\nدر جرايد و افكار عمومى چيزى كه پيدا شده حكايت اجارهء نفط شمال است كه به كمپانى امريكا داده شده . از سفارت روس و انگليس متصل يادداشت به وزارت خارجه مىرود . از قرارى كه امروز روزنامه نوشته وزارت خارجه به سفارت روس مدلل كرده\r\n\r\n\r\n","description":"","footnote":"\r\n( 1 ) - اسم سفير انگليس سر پرسى مرلى - سفير فرانسه مسيو ناندپرو ( از يادداشت‌هاى نويسنده خاطرات )\r\n","page_name":" 6285 ","page_number":419},
  {"content":"\r\n\r\nاست كه كنترات خوشتاريا تمام شده و دولت حق دارد به شخص ديگرى اجاره بدهد .\r\nروزنامه‌جات چهار نمره « ايران » و چندين شماره « ستارهء ايران » بود ، اما ترتيب درستى ندارد . عمده گفتگو در اين ايام همان حكايت امتياز نفط و ساير معادن شمال ايران است كه از حدود خراسان و سواحل بحر خزر الى آذربايجان به كمپانى اتازونى موسوم به « استاندارد اويل » دولت ايران داده است . در تمام شهرهاى ايران اين اقدام دولت موردتوجه و حسن‌تلقى واقع شده . تلگرافات تبريك تحسين [ و 
  ] تهنيت به طهران مخابره گرديده است . بااين‌حال معلوم نيست عاقبت آن‌چه مىشود و ظن قريب‌به‌يقين حاصل است كه دولت با همه جد و كوشش نايل به مقصود نشود و اگر خداى نكرده اين شكست را بخورد ديگر احدى از دول نزديك و دور اقدام به گرفتن امتياز نمىكند و به كلى استقلال ظاهرى ايران هم محو مىشود . زيرا صاحب‌خانه كه اختيار امور خانه خود را نداشته باشد چه صاحب و مالكى است . من از جزئيات و اصل اين امتياز اطلاعاتى ندارم . فقط اطلاعات من همين جرايد است كه تا حدى مطلب را واضح مىدارد .\r\n\r\nيادداشت سفارت روس\r\nخلاصهء يادداشتهاى سفارت روس مندرجه در « ستارهء ايران » شمارهء 70 - برطبق ماده 36 قرارداد منعقده فيما بين روس و ايران قرار است تا مدت سه ماه از روز امضاء آن تصويب شود . مدت مزبور در 26 ماه ماى هذه السنه منقضى گرديد و از نقطهءنظر حقوقى اين قرارداد از درجهء اعتبار ساقط و بدين‌لحاظ عمليات دولت عليه در تصاحب مؤسسات متعلقه به دولت سابقهء روس و اتباع روسيه و نيز عدم پرداخت اقساط قروضى كه از دولت سابقهء روس استقراض شده به كلى بر خلاف قانون مىباشد . پنج ماه از انقضاء مدت تصويب گذشته نه از طرف مجلس و نه از طرف مقامات دولت عليه ايران به هيچ وجه تاكنون اقدامى در تصويب قرارداد به عمل نيامده است .\r\nاين نظر بىاعتنائى و بلكه توهين‌آميز به قرارداد منعقده در ماه فورال را كه براى آن سفارت فوق العاده به مسكو اعزام شده است علت عدم ميل دولت عليه ايران و مجلس نسبت به تصويب آن تفسير نموده و بدين جهت براى دولت متبوعه دوستدار راه ديگرى نمانده است جز آن‌كه براى بر طرف ساختن اين تكليف نامطبوع اين‌طور اظهار دارد كه اين قرارداد ملغى است . ( سفارت به اصطلاح گزك به دست آورد ، محض آن‌كه مبادا فسخ قرارداد بشود يا آن‌كه بعضى از مواد آن تغيير كند در اين موقع فشار آورده است ) .\r\n\r\n","description":"","footnote":"","page_name":" 6286 ","page_number":420},
  {"content":"\r\n\r\nبنابر مراتب فوق‌الذكر احتراما اظهار مىدارد كه تا روزى كه قرارداد به تصويب نرسيده و تعهدات را كه به موجب قرارداد دولت متبوعهء جناب مستطاب عالى به عهده گرفته به موقع اجرا نگذارد دوستدار هرگونه اقدامى كه از طرف دولت عليه ايران به استناد امضاى قرارداد مزبور به موقع عمل آورده و تصديق نمايد خود را مجاز مىداند كه به اطلاع خاطر محترم جناب مستطاب عالى برساند كه هرگاه قرارداد مزبور در نزديك‌ترين اوقات به تصويب نرسد دوستدار مجبور است كه مراجعه به دولت متبوعهء خود نموده و دستورى نسبت به تكليف آتيه قرارداد بخواهد .\r\nاز جرايد امروز دوستدار مستحضر گرديد كه دولت متبوعهء جناب مستطاب عالى پيشنهادى راجع به امتياز معادن نفط شمال ايران كه تاكنون متعلق به اتباع روس بوده به مجلس شوراى ملى نموده و تصويب آن را به فوريت تقاضا كرده است . مجلس هم فورا تصويب نموده است . نظربه آن‌كه قرارداد روس و ايران تاكنون تصويب نشده است اين اقدام دولت متبوعهء جناب مستطاب عالى و مجلس نسبت به حق صاحب آن امتياز تصرف غاصبانه است و چون مادهء 13 معاهدهء مزبور واگذارى امتيازات و مؤسسات را به دولت ثالثى ممانعت مىكند بعد از تصويب قرارداد هم‌چنين اقدامى از طرف دولت عليهء ايران و مجلس مخالف قانون خواهد بود . لهذا دوستدار لازم ديده‌اند كه فورا خاطر جناب مستطاب عالى را به اين مسئله معطوف دارد كه در صورتى كه دولت ايران و مجلس از اقداماتى كه حقوق دولت روس و عمده‌ترين شرايط قرارداد را پايمال كنند صرف‌نظر نمايد نتايج آن را خاطرنشان خواهد نمود .\r\nفصل سيزدهم قرارداد جديد اين است : « دولت ايران هم از طرف خود وعده مىدهد كه امتيازات و املاك كه به موجب همين قرارداد به او تفويض شده است به تصرف يا اداره يا استفادهء هيچ دولت ثالثى يا اتباع دولت ثالثى نداده اين امتيازات و املاك را براى رفاه ملت ايران نگاهدارى نمايد . » ( پايان يادداشت دولت روس )\r\n\r\nمقالهء روزنامهء ايران دربارهء واگذارى نفت شمال\r\nاز جريدهء « ايران » به قلم يك‌نفر دانشمند - مطابق فصل سيزدهم نبايستى دولت و ملت ايران به دولت يا تبعهء دولت ثالثى آنها را واگذار كند و ميل دارند اين معادن همان قسم كه روزى براى استفادهء تزارها در زيرزمين احتكار شده بود حاليه هم براى استفادهء ملت ايران در زير خاك مستور بماند و به دولت يا كمپانى ثالثى حق شركت و استخراج آنها داده نشود .\r\nصرف‌نظر از اين‌كه خود اين مواد عهدنامه قابل‌ملاحظه و شايان دقت و تعجب\r\n\r\n","description":"","footnote":"","page_name":" 6287 ","page_number":421},
  {"content":"\r\n\r\nاست و بوى خيرى از نكات دقيقهء آنها به مشام هوشمندان وطن‌خواهان حقيقى نمىرسد اساسا امتياز خوشتاريا در عداد امتيازات جبرى امپراطورى نبود ، فقط معامله غلط و خبطى بوده است كه يك كابينه بر خلاف ارادهء ملت و تجويز قانون اساسى نموده و بلافاصله ملغى شد و شبيه قرارداد انگليس و ايران است كه يك كابينه منعقد كرده سپس خود او ملتفت آن شد و تصويب آن را به نظر مجلس ملى واگذار [ كرد 
  ] و قبل از افتتاح مجلس خود نامشروع بودن آن را [ اعلام و 
  ] الغاء و از بين برده است . اين يك امتيازى نبوده است كه دولت امپراطورى براى خود يا اتباع خود به جبر و عنف گرفته باشد .\r\nحكومت شوروى روسيه در عين استفاده از آن معنا و عملا سنگ منافع انگليس را به سينه مىزند . زيرا در عين اين‌كه مأمورين انگليس مدعى هستند كه خوشتاريا امتياز خود را به اتباع ما فروخته ( خوشتاريا پس از يأس از اجراى مقصود خود امتياز را به انگليسها فروخته است ) و شما حق نداريد آن امتياز را به ديگرى واگذار نمائيد . مأمورين روس هم نظير همان اقدام را منتهى در لباس ديگر به كار برده و مىخواهند ما را از حقوق مشروع ملى خود ممانعت نمايند .\r\nاين اقدام مأمورين محترم روسيه دو معنى بيش ندارد . يكى آن‌كه بگويند شما اين امتياز را به كمپانى امريكائى ندهيد تا در آتيه انگليس مطابق سندى كه از خوشتاريا مدعى هستند امتياز مزبور را تصرف كنند ، يا اينكه امتياز مزبور را به كمپانى انگليسى نداده براى خود ذخيره كنيد . اين هم جز اين نخواهد بود كه اين امتياز را براى آن دولتى كه در آينده مجاور شما ظهور كرده و دعوى سوسياليست و اشتراك را مانع از اجراى مراسم امپرياليستى نداند ذخيره نمائيد و يا بگذاريد اين معادن به واسطهء عدم سرمايه‌هاى مادى و فنى در زير خاك و پاى شبانان و گوسفندان مسكين تا چند قرن ديگر هم مدفون ماند و خودتان از آوانسهاى موقتى همجواران امرار معاش كنيد و آنقدر ملت را در فقر و بيكارى باقى بگذاريد تا از گرسنگى و سوءخلق محو و مضمحل شوند .\r\nنه رفقاى سوسياليزم ، نه همسايگان بافضيلت ، شما محترم‌تر از اين هستيد كه آلت اجراى منافع رقباى خودتان بشويد . شما عاقل‌تر از اين هستيد كه از بين‌المللى شدن ايران و از ريختن سرمايه‌هاى هنگفت امريكا در شمال ايران متوحش شده و آن را براى خودتان يك فاجعهء خطرناك تصور كنيد .\r\nايران اولين دولتى است كه در دنيا شما را به رسميت شناخته ( آن هم به زور بود نه به رضا ) و در عين اقتدار و سلطهء دولت انگلستان با شما مراوده كرده و به دربار خونين و پرشرارهء شما سفير فرستاده و با شما معاهده بسته و نمايندهء شما را با هلهله و شادباش ملى به پايتخت خودش ورود داده است . شما حساس‌تر از اين هستيد كه از مواد معاهدهء\r\n\r\n","description":"","footnote":"","page_name":" 6288 ","page_number":422},
  {"content":"\r\n\r\nخودتان سوءاستفاده نموده گريبان ما را در هركارى سخت گرفته و بهانه به دست رقباى خود داده و پارلمان ايران را به نگرانى واداشته و او را نسبت به ساير مواد عهدنامهء خودتان بدبين و متأمل و كنجكاو سازيد .\r\nشما اى رفقاى سوسياليزم ، با آن اعيان و لاشخورانى كه مزدور شما شده [ اند 
  ] كه به شما تملق گفته ( خودش بيشتر تملق گفته است تا آنها كه خيال مىكند ) و براى رسيدن به مقام رياست و وزارت با شما گرم گرفته و براى شما هل و گل فرستاده و به شما بله‌بله مىگويند طرف نيستيد . بلكه طرف شما ملت ايران و آن عناصر هوشمند و حساس و آن طبقهء منورالفكرى هستند كه حقايق حيات ملى و معيشت اجتماعى خود را بهتر و بىطرفانه‌تر از شما شارلاتانها و هوچيها و وزارت مآبهاى طهرانى تشخيص داده و مىدهند .\r\nآنهائى كه در كابينهء وثوق الدوله گرفته تاحال حاضره همه‌وقت اصرار داشته و كار مىكردند كه دولت ايران با حكومت شوروى روسيه عقد اتفاق بسته و ايران را عملا از چنگال قرارداد خلاص كند ، آنهائى كه اولين تلگرافات چيچرين را با شعف و شادمانى نجات‌يافته از غرق تلقى مىكردند ، آنهائى كه به ملاقات شما نيامده و نخواهند آمد .\r\nآنهائى كه هيچ‌وقت وزير نبوده و نوكرى دولت نكرده و نان مفت و پول سياسى نگرفته و نخواهند گرفت ، آنهائى كه هميشه با اراده‌هاى خستگىناپذير فكر كرده و بدون همهمه كار كرده و خواهند كرد ( بايد از ما بهتران باشند ! و الا اين قسم آدمها ما هيچ در ايران سراغ نداريم . اگر هم باشد فقط نويسندهء مقاله است كه از قم نوشته ) آنها با شما طرفند و اين آنها هستند كه مىگويند شما حق نداريد و فضيلت ملى به شما حق نمىدهد كه به دولت ايران در اين باب و نظاير آن سختگيرى و جنجال پلتيكى راه بيندازيد . زيرا همان عناصر منورالفكر و صاحب‌عقيده بودند كه به مأمورين تزار هم نظاير همين اعتراضات را مىنوشتند و مىگفتند و نمىترسيدند . حالا هم به شما مىگويند با ما با خشونت و ستمكارى رفتار نكنيد . ولى اين گفتن با آن گفتن فرق دارد . چنانچه شما هم با آنها فرق داريد . ( پايان مقالهء روزنامهء ايران )\r\n\r\nسرنوشت نفت\r\nانگليسها ظاهرا سكوت دارند . چنانچه در سرمقالهء همين مكتوب قم برداشت مطلب نموده بود كه انگليسها هميشه به دست ديگران كارها را صورت داده‌اند مثل قضيهء شوستر ، ديگرى ، ديگرى و آن‌وقت به طور ملايمت نصيحت به دولت مىكند كه گوش بدهيد ، اجابت كنيد . حالا هم يا حقيقتا به دست سفارت روس يا امورات مخفى مشغول\r\n\r\n","description":"","footnote":"","page_name":" 6289 ","page_number":423},
  {"content":"\r\n\r\nانتريگ است يا خير تماشاچى شده كه فقط گفته است خوشتاريا امتياز خود را به ما برگذار نموده و گويا نيز گفته باشد كه اصلا دولت روسيه در موقع بستن عهدنامه مالك اين امتياز نبوده كه بخشيده باشد . بااين هياهوها گمان نمىكنم چنانچه آقا هم مرقوم داشته بود كمپانى امريكا ولعى در اين امتياز داشته باشد . پول نمىدهد براى خود دردسر و زحمت بخرد . براى خاطر ايران هم تصور نمىتوان كرد دوستى و روابط خودش را با اين انگليس مقطوع نمايد . از خراسان تا آذربايجان يك بلكه دو « كردارمه » قشون لازم دارد تا كمپانى امريكا بتواند به امنيت و آزادى مشغول عمل شود ، خصوصا رضايت انگليس نباشد .\r\n\r\nاجارهء الموت\r\nمن هم خيلى ميل دارم دهات الموت را اجاره بدهم و در يك گوشه از منافع بىدردسر كه مستأجر مىدهد آسايش و راحت كنم . اما كسانى كه شغلشان اجاره و استجارهء دهات مردم است براى همين‌كه الموت انقلاب دارد و رعيت اطاعت نمىكند ، مشايخ آن تحريك مىكنند ، همسايه انگشت مىرساند احدى جلو نمىآيد . برفرض يكى را هم من فريب بدهم ، تطميع كنم كم اجاره بدهم پس از آن‌كه آتان را از من اجاره كرد و آن هياهو و هنگامه و دادوقال رعايا را شنيد همسايه مرا هم بىميل ديد يا ناچار شده بوسيده و زمين مىگذارد ، يا يك توفيرى ، انعامى ، هديه‌اى از رعيت يا همسايه من گرفته حقوق خود را به او تسليم مىكند .\r\n\r\nمعاهده با روس\r\nبارى مجلس به عجله مشغول گذراندن معاهدهء روس شد و دولت با سفارت با آن زبانهائى كه ما ايرانيها داريم و شمه‌اى در مكتوب قم درج افتاد مشغول مذاكره شد ( ما ايرانيها به تملقات التيماتوم را به تأخير انداختيم ، خنثى نموديم ، موادش را تغيير داديم .\r\nبلكه التيماتوم اخير روس را در فقرهء آذرى لينكو پاك عقيم نموديم . )\r\nبالاخره در فصل پنجم و ششم به موجب يك مكتوب رسمى سفارت توضيحات داد كه رفع مشكل مجلس شد . در فصل سيزدهم هم يا از مكتوب قم و نظاير آن ترسيد يا واقعا توپ و تشرى بود براى تسريع گذشتن عهدنامه .\r\n\r\n","description":"","footnote":"","page_name":" 6290 ","page_number":424},
  {"content":"\r\n\r\n\r\nسرنوشت نفت شمال\r\nايضا به موجب مكتوب رسمى اطمينان داد كه تغييرات بدهد . يعنى به او گفتند ما وقتى مىتوانيم از اين بخشش شما فايده ببريم كه سرمايه و متخصص خارجى مشغول عمل شود و الا نه شما سرمايه‌داريد كه با شرايط سهل‌ترى به شما بدهيم نه در مملكت ايران پول هست .\r\nخود شما كه دست توسل به دامان تمام اروپائيها دراز نموده استدعا و استمداد پول و سرمايه و متخصص مىكنيد و به كلى منابع ثروت و كارخانجات و سرمايهء مملكت شما نابود شده . ما از كجا مىتوانيم از مملكت خودمان تهيه نمائيم . پس چرا مانع مىشويد .\r\nاين بود قبول كردند . اما حالا مىبينيم دولت انگليس چه پرده‌اى بالا مىكند و كمپانى امريكا چه خيال دارد . دير يا زود انشاء اللّه آن هم معلوم مىشود .\r\n\r\nسميتقو\r\nجنگ با اسمعيل آقاى سميتقو و اكراد اهميت گرفته . اگرچه قشون منظم و چريك زيادى تهيه شده لكن دستجات اكراد هم زياد با ميترايوز و توپخانه بسيار هستند . طورى كه دستجات چهار هزار نفرى پنج هزار نفرى حمله مىآورند . از تلگرافات تبريز همه‌جا پيشرفت و غلبه را نسبت به قشون دولتى مىدهد . شرح قتل و كشتار اردوى ژاندارم در روزنامه درج شده بود . عين آن را ملصق به اين كتاب نمودم تا قضيه به خوبى معلوم باشد « 1 » .\r\n\r\nژاندارمرى\r\nتشكيلات ژاندارمرى به كلى جزو قزاقخانه شد . آنچه در باغ شاه و يوسف‌آباد اثاثيه و ملزومات و مهمات بود قزاقخانه حمل نموده‌اند ، حتى نفرات ژاندارم يوسف‌آباد را ميان دستجات قزاق تقسيم نمودند . اين‌طور نوشته بود كه براى طرق و شوارع سوار امنيه خواهند گرفت .\r\n\r\nقيمت ليره و طلا\r\nطلا خيلىبالا رفته . ليرهء انگليس نزديك به شش تومان رسيده است . تجار يهود بين‌النهرين و ايران آنچه طلا ممكن شود خريدارى و خارج مىكنند . ادارهء گمركات ما با بعضيها شركت دارند يا حقيقتا از راههائى اخراج مىكنند كه گمركچى نمىفهمد . طورى كه اگر به اين شكل پيش برود يك مثقال طلا در همدان و كردستان و كرمانشاهان باقى\r\n\r\n\r\n","description":"","footnote":"\r\n( 1 ) - در قسمت پيوست ( پايان كتاب ) آورده شده‌است .\r\n","page_name":" 6291 ","page_number":425},
  {"content":"\r\n\r\nنخواهد ماند و به سمت ساير شهرها هجوم خواهند آورد .\r\n\r\nآذرى\r\nآذرى لينكو مرخص شد . وكيل او با سفارت روس بست و بندى كرد كه خود سفارت خواهش استخلاص وى را نمود . افخم الدوله مىگفت زن آذرى يك زن طرار زبردست بسياربسيار وجيهه‌اى است كه تمام اين بازيها را او درآورد . با اجزاء سفارت فرانسه ساخت ، با صاحب‌منصبان محبس نظميه رفاقت كرد بالاخره نردبان ابريشمى درست كرد و شب او را فرار داد . تمام پيشرفت كار آذرى لينكو به واسطهء اين زن است . با وجاهت و طرارى كارهاى شوهر را انجام مىدهد و پولها را صرف مىكند .\r\nچون جزو معاهدات روس ، معاهدهء تركمان‌چاى كه تشريفات ورود سفرا در آن معاهده مقيد بود فسخ و نسخ شده دولت ايران در صدد است كه تشريفات ورود سفراى دول را به طرز جديدى كه مناسب و مقتضى اين زمان باشد ترتيب بدهد . فقط چون آن ترتيب معين نشده بود ورود سفراى انگليس ، فرانسه و عثمانى را به طور استثنا به همان طرز سابق به عمل آوردند .\r\nشنبه دهم ربيع الثانى - سر ميرزا كوچك خان وارد طهران [ شد 
  ] اما ديگر هيچ شرحى نداده بود .\r\nقونسل بوشهر انگليس اعلان نموده كه صاحب‌منصبان پليس جنوب هريك مايل باشند در قشون بين النهرين پذيرفته مىشوند و گويا جمعى داوطلب شدند .\r\n\r\nپيام به برادران فارسى\r\n« ستارهء ايران » در تحت عنوان « پيام به برادران فارسى » شرحى ملامت و شماتت و بالاخره نسبت بىغيرتى و فحش و ناسزا به همهء آنها مىدهد كه چرا قبول استخدام مىكنيد ، چه‌وچه ، مهملات بسيار . درحالىكه استخدام صاحب‌منصب ايرانى در يك قشونى درصورتىكه خيانت به وطن خودش ننمايد در تمام ممالك ممكن الوقوع است و مايهء مباهات است و اين مسئله از قديم در ممالك دنيا معمول بوده است . قشون خوب ايران يونانى بود . چنانچه بازگشت ده‌هزار يونانى معروف است . قشون خوب فرانسه در عهد لوئيها سويسى بود . نادر ، سلطان محمود قشون و صاحب‌منصب هندى ، عرب ، ترك ، افغان بسيار داشتند . در اين عهد اغلب دول آسيائى و بالكانى صاحب‌منصب نظامى و متخصص فنى در ادارات خود دارند . خود ما هميشه صاحب‌منصب از خارجه داشتيم . الان هم بطور وجوب لازم داريم . اگر جمعى از ايرانيها هم بروند در قشون يك\r\n\r\n","description":"","footnote":"","page_name":" 6292 ","page_number":426},
  {"content":"\r\n\r\nدولت خارجى امر ننگينى نيست كه « ستارهء ايران » آنقدر هتاكى و شرف‌ريزى كند .\r\nروان سيروس و داريوش در آسمان زارزار مىگريد از اين‌كه وطن آنها فارس تاريخى شاهد يك چنين مناظر ننگ‌آورى است . آرى فارس كه هميشه مكمن شيران و مهد دليران بوده امروز از دنائت و فرومايگى پاره‌اى از فرزندان ناخلف خود دق مىكند .\r\nفارسى در سايهء شمشير سركردگان با شهامتش بقاى خود را اثبات نموده . فارسى كه در زير چنگال قتال اجانب ايرانيت خود را حفظ و حراست كرده امروز به اين ناخلفان نفرين مىكند و لعنت مىفرستد . شهداى تنگستان ، دشتستان و قشقائى كه از خون خود خاك مقدس وطن را گلگون كرده‌اند امروز در سست‌عنصرى اين خائنين در قبور خود مىلرزند . روح اين شهدا به اين مزدوران مىگويد شما خاك وطن ما را از لوث وجود خودتان منزه مىكنيد . شما براى زندگانى مادى ، شرافت روحى و اخلاقى را مىفروشيد .\r\nشما به هواى نفس يك ملتى را ننگين مىكنيد . شما بجاى اين‌كه قواى خود را به شكرانهء تربيتى كه از اين آب‌وخاك يافته [ ايد 
  ] صرف اعتلاء و عظمت آن نمائيد مزدور اجانب مىشويد . » ( پايان مقالهء ستارهء ايران )\r\n\r\nنظر مؤلف\r\nببينيد چه خوب عبارت‌پردازى مىكند . خودش از پول سفارت روس روزنامه‌اش را اداره مىكند و اگر ده تومان به او بدهى هرچه ميل آدم باشد در جريده‌اش درج مىكند آن وقت براى چند نفر ايرانى كه دولت انگليس استخدام آنها را استقبال مىكند « 1 » سيروس زارزار گريه مىكند ، داريوش سينه‌چاك مىكند ، فارس دق مىكند ، شهداى قشقائى كفن پاره مىكنند . پس براى آن خيانتهاى بزرگ‌بزرگ چه بايد نوشت . سيروس چه خواهد كرد ، داريوش چه خاك بر سر خواهد نمود . اين است كه در مملكت ما از كلام و نوشتجات خوب‌وبد اثرى برداشته شده . زيرا بس‌كه به غير محل خود و به هواى نفس گفتند و نوشتند ما كه اين صاحب‌منصبان مجرب به اعلم و تربيت‌شدهء جنگ ديده‌ها را كار رجوع نكرديم ، پس بيچاره‌ها چه كنند براى خاطر « ستارهء ايران » از گرسنگى تلف شوند تا سيروس براى آنها زارزار گريه نكند ، فارس دق نكند .\r\n\r\n\r\n","description":"","footnote":"\r\n( 1 ) - من شهر بودم شنيدم دولت انگليس شش هزار نفر قشون ايرانى در بين النهرين دارد و بيشتر پليس و اجزاء جزو ادارات آنجا ايرانى است . ستارهء ايران خبر ندارد . ( يادداشت از نويسندهء خاطرات )\r\n","page_name":" 6293 ","page_number":427},
  {"content":"\r\n\r\n\r\nسيد فاضل كاشانى\r\nبارى باز « ستارهء ايران » براى يكى از وكلا آقا سيد فاضل كاشانى « 1 » چهار هزار تومان رشوه از خبازخانه درج مىكند و در مجلس يك كميسيون پنج‌نفرى معلوم مىشود به مندرجات جريده رجوع [ شود 
  ] و تحقيقات به عمل بياورد . « ستارهء ايران » محكم ايستاده بود كه به موجب اسناد مدلل مىدارم . نتيجه از اين جرايد معلوم نيست در نمرات بعد ابدا ذكرى ننموده بود . معلوم مىشود حق السكوتى گرفته و لال شده يا اصلاحى نمودند و مجلس هم تعقيب نكرد كه پاس احترام وكلا باقى ماند ولو رشوه هم گرفته باشند .\r\n\r\nحقوق عقب‌افتاده ( نقل از ستارهء ايران )\r\nايضا حقوق عقب‌افتادهء ادارات - مهم‌تر از حقوق اجزاء وزارت‌خانه‌ها و دواير دولتى حقوق وزارت جنگ و افراد نظامى است كه از قرار معلوم بودجهء آن وزارتخانه هم تأخير شده و حقوق افراد قشونى كه در فصل زمستان براى استقرار نظم و آسايش اهالى فداكارى مىنمايند به عهدهء تأخير است . حقوق ادارهء نظميه سه ماه است پرداخته نشده .\r\nآژانها با شكم گرسنه و لباس تابستانى مشغول خدمت هستند . حقوق گارد شهرى هشت ماه است نرسيده . مدرسهء پليس به واسطهء فقدان پول شام‌وناهار شاگردها را تعطيل [ كرد 
  ] و سپس منحل گرديد . اغلب ادارات و وزارت‌خانه‌ها تا به حال تهيهء زغال‌سنگ و سوخت زمستانى نكرده حتى مختصر مصارف روشنائى هم در صورتى كه لازم شود ندارند . به موجب صورتىكه تحصيل شده حقوق عقب‌افتادهء وزارت‌خانه‌ها به قرار ذيل است :\r\nوزارت داخله چهار ماه از قرار ماهى 4800 تومان\r\nوزارت خارجهء مركز پنج برج هربرجى 11000 تومان\r\nوزارت معارف پنج برج 27000 تومان\r\nساير وزارت‌خانه‌ها و دواير دولتى هم كه عايدات ندارند از سه الى چهار ماه .\r\nاين بود مختصر از گرفتارى دولت . حال اگر به آلودگى وزارت ماليه در خصوص وجوهى كه بايد به دائنين دولت و شهريه بگيرها و تصويب‌نامه‌ها و غيره بپردازد توجه كنيم خواهيم ديد كه غائله بسى بزرگتر از آن است كه فرمول حل آن را به آسانى بتوان پيدا كرد .\r\n\r\n\r\n","description":"","footnote":"\r\n( 1 ) - از اين سيد فاضل كاشانى اجازه‌اى كه آخوند خراسانى به دو داده است به لطف آقاى احمد شهيدى ( سردبير مدبّر پيشين روزنامهء اطلاعات ) به دستم افتاد كه عكس آن درج مىشود . ( ا . افشار )\r\n","page_name":" 6294 ","page_number":428},
  {"content":"\r\n . \r\n","description":"","footnote":"","page_name":" 6295 ","page_number":429},
  {"content":"\r\n\r\nحالا سيروس چه كند . حالا داريوش چه چاره نمايد . شما را به خدا كسى كه حيا نمىكند در ذيل آن عبارات فوق يك همچو شرحى بنويسد ، به آن آدم و گفتهء آن مىتوان وقعى گذاشت . اقلا اين شرح فقر و پريشانى را مىخواستى در نمرهء ديگر بنويسى تا آن شاهنامه‌خوانى تو رونقى داشته باشد . آن هياهو را در صدر جريده مىكند در ذيل آن اين نالهء بىپولى .\r\n\r\nوقايع اروپا\r\nمهمترين وقايع اروپا از قرار تلگرافات رويتر تصفيه و اصلاح امر ايرلند است كه بالاخره جدوجهد آنها و تدابير كابينهء مستر للويد جرج انجام و فيصله يافت .\r\n10 دسامبر ساعت شش و نيم . ايرلند از اين به بعد يك مملكت آزاد ايرلند شناخته مىشود .\r\n\r\nآزادى ايرلند\r\n21 دسامبر - لندن 16 - مجلس مبعوثان امروز در موقعى كه مجددا مفتوح گرديد بىاندازه تماشائى بود . رئيس‌الوزراء وقتى كه وارد شد حضار شروع به دست زدن را گذاردند . كلنل هور اظهار داشت مجلس حاضر است معاهدهء ايرلند را تصويب نمايد و نقطهءنظر مجلس اين است كه براى هميشه روابط دوستانهء ملتين انگليس و آيرلند پاينده و برقرار بماند و نسبت به اعليحضرت اظهار اطاعت بنمايند . للويد جرج از صندلى برخاست اظهار نمود كه معاهدهء انگليس و ايرلند در تمام عالم متمدن حسن‌استقبال شده است . ( هلهله ) . در بعضى مراكز براى تحقير انگليس نسبت به اين معاهده انتقاداتى نموده‌اند . للويد جرج اظهار نمود كه براى حصول به اين نتيجه دولت با مخاطرات عديده مقابل گرديده است و سعى كرده است از آزاديهائى را كه به نيوزيلند ، كانادا ، افريقاى جنوبى و استراليا داده شده در حق آيرلند نيز برقرار نمايد . سپس للويد جرج شرحى از زحمات و حمايت نمايندگان انگليس اظهار كرد . اشعار داشت كه بدون كمك و مجاهدت آنها به هيچ‌وجه نمىتوانست نايل به عقد قرارداد بشود و نيز شرحى راجع به اخلاق و خوى نيكوكارانهء نمايندگان ايرلند اظهار قدردانى [ كرد 
  ] و اشعار داشت كه آن نمايندگان هم سعى مىكردند هميشه از راه صلح‌وصفا پيش بيايند . مشار اليه اظهار داشت كه بعضى همكاران من بيشتر از امضاى اين معاهده خود را در معرض خطر انداخته‌اند . نسبت به آنها هم بايستى اظهار قدردانى و سپاسگزارى كرد . مشار اليه موقعيت ايرلند را به موجب اين معاهده تشريح نمود و اظهار داشت كه حالت يك\r\n\r\n","description":"","footnote":"","page_name":" 6296 ","page_number":430},
  {"content":"\r\n\r\nمستعمره را پيدا كرده است . بدين معنى كه در امورات داخلى خويش حق همه‌گونه عمليات را دارد . فقط به ملاحظهء مجاورت با انگلستان و موقعيت جغرافيائى وى تا اندازه‌اى اين حق نسبت به قشون و بحريهء ايرلند محدود شده است . در صورتى كه دولت امپراطورى مجبورا بارى به دوش بگيرد اين جوانان ايرلندى هم ناچار قطعه‌اى از بار را به‌دوش خواهند كشيد . مشار اليه اظهار داشت كه ايرلنديها كاملا تبعيت دولت امپراطورى را قبول كرده‌اند ( هلهله ) .\r\nمخالفت - كريك در الستر معاهدهء انگليس و ايرلند را مورد حمله خويش قرار داد و اظهار نمود كه اين معاهده به قيمت كاغذى كه روى آن نوشته شده نمىارزد . مبين يك خيانتى بوده است ( فرياد كارگران ، دزدى ) بقيهء نطق .\r\nدر جواب تنقيدى كه ازطرف يكى از نمايندگان به عمل آمده بود للويد جرج اظهار داشت كه اين معاهده پشت مملكت امپراطورى را محكم كرده است و روح جديدى به بدن انگلستان دميده است و اظهار نمود آيا به خاطر داريد كه هيچ انقلابى به اين‌طور به خوبى و از روى صلح‌وصفا خوابيده باشد و براى اثبات اين اظهار خويش دلايلى چند نيز اقامه كرد . سپس دلايل ديگرى نيز اظهار داشت ( بيست جا در ترجمه اظهار كرد .\r\nاظهار داشت ، اظهار نمود نوشته ) كه چرا دولت انگليس نتوانسته است زودتر از اين به عقد يك چنين قراردادى موفقيت حاصل كند . در خاتمهء نطق خويش اظهار نمود كه من بىاندازه ممنونم كه اظهار بدارم اگر بعد از اين دولت امپراطورى مورد حمله و تهديد واقع شود برادران ايرلندى ما بر خلاف سابق دوش‌به‌دوش ما در ميدان جنگ قدم خواهند گذارد . ( هلهله ) .\r\n\r\nحكومت متحدهء قفقاز\r\nرويتر اطلاع مىدهد كه جماهير قفقاز لغو و به‌جاى آنها يك حكومت متحده كه مقر آن تفليس و در تحت رياست كميسرهاى قشون سرخ خواهد بود منعقد خواهد گرديد كه هريك از دول ثلاثهء ارمنستان ، گرجستان و آذربايجان چهار عضو در كابينهء دول متحدهء جماهير قفقاز داشته باشند . معادن نفط باكو در تحت ادارهء مستقيم مسكو خواهد بود .\r\n\r\nاخبار جهان\r\nقشون انگليس مصر را تخليه نكرده و گفته است مصر قادر به رفع اغتشاش نشد و ما مىتوانيم با عدم رشد و فعاليت مصريها آنجا را رها نمائيم .\r\nآلمانها قادر به پرداخت قسط خسارت جنگ كه موعد آن نيمهء جانيورى بود\r\n\r\n","description":"","footnote":"","page_name":" 6297 ","page_number":431},
  {"content":"\r\n\r\nنگرديدند . تمناى مهلت دارند . يك ليرهء انگليسى كه قبل از جنگ بيست مارك آلمانى بوده اكنون به يك هزار و سيصد مارك رسيده است .\r\nوليعهد انگليس كه در چهارشنبه 26 اكتبر از بندر پرتسموس براى هندوستان حركت كرد ورود به شهر بمبئى مصادف با يك هيجان و اغتشاش گرديد كه چندين نفر در اين هيجان ملى مقتول و مجروح گرديد .\r\nصاحب‌منصبان ورنكل به روسيه وارد شده دولت سويت تقصيرات آنها را عفو نمود .\r\nاعليحضرت پادشاه ايران خيال مسافرت اروپا را دارند .\r\n\r\nلطائف و ظرائف\r\n( كه بالاى همين مسئله شلاقها را نوش‌جان كرد ) . سميتقو درطى اعلاميهء خود به اكراد مىگويد از شكست متوحش نشويد ، براى اين‌كه عدهء زيادى شكسته‌بند در اردو حاضر است .\r\nتلگرافات اشرار فارس در اثبات برائت ذمهء آنها متضمن اين دليل است كه باوجود فقدان قواى دولتى در كوير لوت ، ابدا آن ناحيه را غارت نكرده‌اند .\r\nسميتقو در نطق خود به اكراد مىگويد بودن طسوج در دست دولت اهميتى ندارد .\r\nچه اگر چندين طسوج هم تصرف كنند تازه يك « دانگ » در دست نخواهند داشت .\r\nفرمانفرماى كوير لوت در طى راپرت راجع به شرارت مستعلى مىنويسد كشتن و زخم زدن زوار فقط يك بدمستى ساده است .\r\nكميسيون مبارزه با گل در اولين جلسهء خود اين حقيقت را كشف كرد كه اگر همه خيابانها و كوچه‌ها مثل بازار طاق داشت هرگز گل در معابر پيدا نمىشود .\r\nحكومت گروس براى استقرار امنيت در دهات بائر شده از حملهء اشرار اقدامات لازمه نموده است .\r\nالغاى خزانه‌دارى كل بهترين مثل تحصيل حاصل است .\r\nبه اهالى عراق اجازه داده شده كه هروقت سواران بختيارى قيمت اشياء را نپرداختند فورا به صلحيه مراجعه نمايند .\r\nفقراى طهران به قحطىزدگان روسيه راهنمائى كرده‌اند كه هروقت آذوقه به دست نياوردند مثل ايرانيها غصه بخورند .\r\nمأمورين تنظيف براى كم شدن گل كوچه‌ها درميان متظلمين از رفتار حكام احياء اصول گل به سرماليدن را ترويج مىكنند .\r\n\r\n","description":"","footnote":"","page_name":" 6298 ","page_number":432},
  {"content":"\r\n\r\n\r\nاخبار اروپا\r\nدر ليزبن پايتخت پرتغال اغتشاش عمده برپا گرديده . رئيس‌الوزرا و دونفر از وزراى ديگر به قتل رسيدند . كابينهء جديد پس از چندين روز موفق به آرامش مملكت گرديد .\r\nدر پاريس كمونيستها تهيهء ميتينگ و يك اغتشاشى مىدارند و براى اين‌كه در امريكا دونفر سوسياليست ايطاليائى براى شركت در چندين قتل و جنايت شركت كلى داشته و محكمه حكم به اعدام آن دونفر را صادر نموده بود پرتست نمايند . بلكه نسبت به سفارت آمريك اهانتى بنمايند . دولت فرانسه قشون زيادى در پاريس حاضر نموده و جلوگيرى نمود . بااين‌حال يك بمب در جلوى سفارت امريكا محترق نمودند كه فى الجمله صدمه به سفارت‌خانه وارد نمود . تلفات جانى نرسانيد .\r\nدر جرايد « لندن نيوز » اشكال زيادى كه ديده مىشود فقط يادگارهائى است كه براى مقتولين جنگ برپا مىشود . در هرشهر و قصبه حتى دهات اين مسئله بطور كلى صورت مىگيرد . دفن سرباز گمنام در ايطاليا و امريكا هم به طور خيلى مفصل انجام گرفت .\r\n\r\nقيمت پوتين\r\nدوشنبه غرّهء جمادى الثانيه ، دهم برج دلو ، 30 ژانويه 1922 - ابراهيم سه روز قبل از شهر آمد . آقاى عماد السلطنه يك زوج پوتين و مقدارى كاغذ و پاكت فرستاده بودند . قيمت پوتين چهارده تومان . درست با قبل از جنگ ده تومان توفير قيمت آن است كه همين پوتين را در چهار تومان بلكه چيزى كمتر خريدارى مىكرديم .\r\n\r\nبىپولى\r\nبىپولى در طهران به حد كمال رسيده است ، كسب‌وتجارت به كلى خوابيده ، ادارات بىپول مغشوش ، آنچه هم پول برسد سردار سپه براى قشون مىبرد ، مجلس داخل مناقشات و فشار به وزرا ، شاه در تهيهء حركت به اروپا ، ولايات گرفتار بىپولى و فشار حاكمهاى نظامى ، تحصيلداران ماليه ، مأمورين نظامى و اغتشاش قطاع الطريق . معلوم نيست چه خواهد شد .\r\n\r\nنامهء عز الدوله\r\nبا اين‌همه گرفتارى مملكت طمع و حرص حضرت والاى ما روزبه‌روز در تزايد و پس از يك سلسله مكاتبه و مناقشه با من . اينك مرقوم مىدارند از وجود تو ديگر آنجا\r\n\r\n","description":"","footnote":"","page_name":" 6299 ","page_number":433},
  {"content":"\r\n\r\nداماد تازه : و نه زه‌لوس\r\nسرباز گمنام يك‌نفر سرباز انگليسى در قزوين\r\n\r\n","description":"","footnote":"","page_name":" 6300 ","page_number":434},
  {"content":"\r\n\r\nكارى ساخته نيست . يك‌نفر روانه مىكنم و بيا طهران . اگرچه من از توقف اينجا سير شدم فايده هم نبردم . بلكه از اصل مال خودم هم ضرر كشيدم ، خانه هم ندارم . امروز زمستان است در اين عمارت على محمد مىشود زندگى كرد . فردا كه بهار و تابستان شود رعيت صحرا برود نمىشود در اين خانهء بىدروديوار و حفاظ با زن‌وبچه زيست . عباس و مسعود هم بزرگ شده موقع مدرسهء آنهاست . نه مىتوانم تنها روانهء طهران كنم نه بضاعت آن را دارم و جاى آن را دارم كه معلم قابل بياورم . بيرونى من هم كه خانهء مهدى است و بايد به دست خودش داد .\r\nنكتهء ديگر اين است كه اگر براى من نفع ندارد و انسان بدون آن‌كه منافع سرشارى داشته باشد در همچو جائى اقامت نمىكند و آنقدر تملق نمىگويد . آن شخص پاريسى يا آلمانى يا انگليسى كه ولايت به آن خوبى و امنى خود را مىگذارد به افريقا يا استراليا يا هندوستان مىرود فقط براى منافع است . من هم طهران را گذاشتم آمدم اينجا فقط براى انتفاع . وقتى آن نباشد بدنام هم باشم ديگر چه ماندنى دارد . به‌هرحال ممكن بود [ وقتى 
  ] قزوين بودم مىنوشت كه من دچار اين‌همه زحمت و ضرر و خسارت هم نمىشدم . اما اين آدم را اگر با يك فكر و ترتيب صحيح روانه دارد يمكن بتواند توقف كند ، اما اگر به همان خيالات سابق باشد و از روى آن نقشه روانه دارد محال است الموت را اداره كند .\r\nآن هم با اين حاكم نظامى و اين نايب الحكومهء چاپچى طماع مفتن .\r\n\r\nرد نظرات عز الدوله\r\nجواب عرض كردم خيلى آرزو دارم بيايم طهران . اما تا شهريهء مرا معلوم نكنيد نمىشود . من همان شب اول كه طهران برسم گرسنه‌ام ، بلكه خرجى تا طهران را ندارم . به من ده مرتبه نوشته شماتت كرده [ ايد 
  ] پول را چرا توى طاق اطاق گذاشتى . هرچه به ملايمت عرض كردم من اين‌كار را نكردم ، شيخ ابراهيم بعد از من كرد وانگهى ما علم غيب نداشتيم ، از مقدرات آگاه نبوديم باز دست برنمىدارد . تا بالاخره نوشتم من توى سقف گذاشتم ، شما حجرهء تاجر معتبر مثل طومانيانس ، عاقبت هردو يكى شد . چرا مرا آنقدر اذيت مىكنيد . از اين جوابها بدش مىآيد . من هم چه كنم ناچارم . مىنويسد چون در كتابچهء خالصهء عهد شاه مرحوم ( محمد شاه ) آتان و مدان شش دانگ نوشته شده شما به موجب اين دستخط ضبط كنيد . جواب ندهى مىنويسد اعتنا به نوشتهء من نمىكنى .\r\nمىدهى اسباب رنجش مىشود . مىنويسد در فرمان من اسم مراتع و مزارع برده شده البته ده خالى به من نفروخته‌اند . در اين صورت تمام مراتع و مزارع الموت مال من است .\r\nهرچه عرض مىشود مراتع و مزارع متعلق به خالصه جدا ، اربابى جداست باز مىنويسد\r\n\r\n","description":"","footnote":"","page_name":" 6301 ","page_number":435},
  {"content":"\r\n\r\nخير چه‌وچه . كاش يك سال نوشته باشند ، يك‌بار گفته باشد ، اقلا به قدر يك كتاب شاهنامه در اين مدت اين مطالب نوشته شده باز دست‌بردار نيست . من آنقدر پير نشده‌ام ، اما حاجى ميرزا تقى در قزوين مىگفت من هرقدر پير مىشوم و سنم علاوه مىشود . حرصم علاوه مىشود . حضرت و الا هشتاد سال دارد . دوازده سال قبل كه من الموت آمدم شصت و هشت سال داشت و مالش را هم به ما نبخشيده بود . خيلى طمعش كمتر بود تا حالا . چنانچه تمام مقررى خودش و تمام منافع اينجا در دست من بود هيچ اين فشار را نمىآورد و آنقدر بد نمىنوشت . برويم سر مطالب جرايد كه گفتگوى حضرت و الا با من و الموتى با ما و ما با آنها تا قيام قيامت تمامى ندارد .\r\n\r\nمسئلهء نفط شمال\r\nرويتر مخابره مىكند كه كمپانى نفط جنوب مىگويد مسئلهء نفط شمال بايد به موجب اصول بين‌المللى تصفيه شود . زيرا دولت ايران اين معامله را بدوا با اتباع خودش نموده و از 1895 الى 1919 اعتراض نداشته است . در اين صورت معلوم است نتيجهء حكميت چه خواهد بود . متأسف هستم كه دولت ايران به وسيلهء ادخال يك ماده كه انتقال امتياز را منع مىكند مىخواهد امتيازات اوليه را هم ملغى بداند و ايجاد اختلاف بين انگلستان و امريكا بنمايد .\r\n\r\nراه مبارزه با بىپولى - پندواندرز جرايد\r\nچون معلمين مدارس دولتى مدتى است در وزارت علوم متحصن شده‌اند به ساير وزارت‌خانه‌ها هم چندين ماه است مواجب داده نشده جرايد پندواندرز مىدهند كه صبور باشيد ، دندان روى جگر بگذاريد ، اطفال گرسنهء خود را ساكت كنيد ، هياهو نكنيد ، دادوبيداد ننمائيد ، تهيهء پول با شرايط استقلال‌شكن صحيح نيست . از آژانها كه ماهى ده تومان مواجب دارند [ و 
  ] چند ماه است نگرفته‌اند شرم كنيد . با گرسنگى بسازيد ، با شرمندگى عيال و اطفال صبور باشيد . هزاران نصيحت پدرانه كه شكم گرسنه آنها را درك نمىكند . باز مىنويسد بيائيد راههاى عملى نشان دولت بدهيد كه از آن ممر حقوق شما را تأديه كنند . اينجا يك بخشش عمده كه جريدهء « ستاره » مىكند . ما صفحات روزنامهء خود را براى پيشنهادات و ارائه طريق شما باز كرده‌ايم . افكار شما را با كمال امتنان خواهيم نگاشت ( نون شد ، آب شد براى آن بيچاره‌ها ) .\r\n\r\n","description":"","footnote":"","page_name":" 6302 ","page_number":436},
  {"content":"\r\n\r\n\r\nماليات - مميزى و تعديل عمومى\r\nوزير ماليه راجع به وضع ماليات و تعديل عمومى ، نظامنامه‌اى در ده ماده و ايضا سى و چهار ماده تقديم مجلس مىكند كه اگر تصويب شود اول مصيبت زارع و مالك بيچاره است كه بايد هى سيورسات و پول تقديم به مميز و مصدق بىانصاف بدهد ، بعد متظلم شود و هزار قسم ضرر و خسارت جديد . يك مميز و مصدق ديگرى بيايد تصديق و مميزى اول را مشاهده و معاينه كند ( چنانچه چندين مرتبه ديده‌ايم ) . مهندس الممالك را قزوين فرستادند . مبلغها دولت خرج داد . پدر رعيت و مالك درآمد از بس‌كه سيورسات داد ، تقديم داد تا مجددا به خرج رعيت و مالك ميرزا ابو الحسن خان مميز آمد . مبلغها هم مخارج اين آدم شد . اين هم ناقص گذاشت و رفت . كابينه برهم خورد نسيا منسيا ماند . ادارهء ماليه هركس پول زياد مجددا داد همان ماليات سابق را گرفت . هرجا نداد يا محل ملاحظه بود ماليات مميزى را اخذ كرد . همين‌طور چند سال است بدين‌منوال مىگذرد . بعضى دهات است كه يك سال ماليات اوليه را داده اما سال ديگر ماليات مميزى را . بعضى برعكس است و اين بسته به نظريهء تحصيلدار و رئيس ماليه است كه چاق‌ولاغر مىكنند . پول خوب دادى ماليات سابق ، ندادى ماليات امروزى .\r\n\r\nممتاز الملك رئيس بانك استقراضى\r\nبانك استقراضى روس كه منتقل دولت شده جديدا ممتاز الملك را رياست داده‌اند و او به بدهكارها اعلان مىكند در ظرف يك ماه مطالبات بانك را بپردازيد و الا چنين و چنان مىكنم كه از اين اعلانها مكرر شده و احدى اعتنا ندارد ، زيرا پول نيست .\r\n\r\nتجارت قالى\r\nتجارت قالى ايران در تمام ممالك خارجه نكس حاصل نموده است . مىگويند در صورتى كه گمرك صادر [ ات 
  ] كه صد بيست و پنج است برداشته نشود يك تكه قالى به خارج نخواهد رفت و به كلى تجارت آن از بين مىرود .\r\n\r\nبودجه و مصدق السلطنه\r\nصورت جمع و خرج كه بطور اختصار به مجلس رفت و پس از هجده روز كه در كميسيون بودجه مداقه شد و به مجلس آمد باعث يك مناقشه گرديده است . اقليت مجلس مىگويد اين بودجه نيست و بايد بودجهء صحيح به مجلس بيايد . اكثريت مىگويد\r\n\r\n","description":"","footnote":"","page_name":" 6303 ","page_number":437},
  {"content":"\r\n\r\nتا آن بودجهء كامل به مجلس بيايد مدتها طول دارد . لذا بايد همين را تصويب كرد تا بعدا آن بودجه بيايد و چون ما سه مليان از خرج كاسته‌ايم اگر هرقدر تصويب آن طول بكشد هفت هزار تومان ضرر ملت است . اقليت مىگويد در ظرف چند روز ممكن است بودجهء كامل را بدهند و ضرر معتنابه نمىشود . در اين زمينه چندين جلسه مشاجرات بين دو حزب طولانى مىشود و به كلمات خشن مىرسد . حتى در سر معنى لغت « بودجه » گفتگوها حاصل مىشود كه رجوع به كتاب لغت فرانسه مىگردد و در جرايد مردم خارج شرح و توضيحات در اصل و نسب بودجه مىدهند و بيشتر اين مباحثهء اقليت باطنا راجع به مصدق السلطنه و عدم ميلى است كه نسبت به او دارند كه مادهء واحده را به تصويب رسانيد و وزارتخانه را تقريبا منحل نمود .\r\n\r\nمخارج مملكت ( معارف و قشون )\r\nاصل ماليات سال گذشته پيچى ئيل [ را 
  ] كه نوزده مليان تومان بوده مأخذ امسال قرار داده‌اند و در مقابل بيست و دو مليان خرج كه كميسيون سه مليان از خرج را كاسته و مأخذ دخل‌وخرج را مطابق نموده است ( روزنامه‌اى كه دخل‌وخرج را نوشته بود فعلا مفقود شده . اگر پيدا كردم شرح داده مىشود . ) . باز اقليت در خرج گفتگو دارند كه از بودجهء معارف كاسته شده . درصورتىكه از تمام مخارجات لازمتر معارف است . اما جرئت نمىكنند واضح بگويند كه مخارج قشونى نه مليان تومان شده و يك شاهى كميسيون جرئت نكرد از تمام اين مبلغ كسر كند . فقط مىگويند قشون خوب است اما قشون بىعلم بىسواد نتيجهء مطلوب را حاصل نمىكند . پس اول معارف است . اكثريت مىگويند ما عجالتا براى امنيت قشون لازمتر داريم . درحالىكه منكر بسط معارف نيستيم ، اما پول نيست و نمىتوانيم بودجهء معارف را به قدر اشتهاى شما و خودمان و مردم توسعه بدهيم . جرايد هم نصف طرفدار ازدياد قشون نصف طرفدار معارف هستند .\r\n\r\nمناقشهء سليمان ميرزا و مصدق السلطنه\r\nبالاخره اين مناقشات منجر به يك مجلس بدى مىشود كه سليمان ميرزا طرف مىشود با مصدق السلطنه وزير ماليه كه هنوز بودجه نگذشته پنجاه هزار تومان براى چيست . او جواب مىدهد براى مخارج لازم كه تا بودجه بگذرد و شرح مىدهد . در ضمن شرح مخارج لازم اسم كاه‌گل‌مالى و سدسازى را مىبرد . سليمان ميرزا بطور تسمخر ايراد وارد مىكند كه زمستان كاه‌گل‌مالى ، زمستان سدسازى . شايد كاه‌گل عمارت خودش باقى است . مصدق السلطنه با حرارت تمام جواب مىدهد ، سد مال‌رود\r\n\r\n","description":"","footnote":"","page_name":" 6304 ","page_number":438},
  {"content":"\r\n\r\nجاجرود و دهات ورامين است كه موسم ساختن آن امروز است . كاه‌گل هم براى عمارت دولتى است كه هروقت هوا مساعد شد پول آن حاضر باشد . بعد مىگويد تو از نقطهءنظر عوام‌فريبى اين حرفها را مىزنى ، تو بىشرف ميل دارى ( كه همهمه و قال در مجلس برخاسته مىشود . رئيس هى زنگ مىزند . تماشاچيها به صدا مىآيند ، فورا حكم به تنفس مىشود و مىروند به اطاقهاى تنفس ) .\r\n( مدتى است در ايران يك كلمهء قشنگى پيدا شده كه براى رفع هراشتباهى يا هر حرف خشن بدى حتى فحش كسى داده باشد و بخواهد عذر بخواهد كلمهء سوءتفاهم را اظهار مىدارد و اين لغت جديد ماحى تمام سيئات كبيره و صغيره شده است . )\r\nپس از تنفس مجلس كوچكى منعقد مىشود و آقاى مشير الدوله نطق مىكند كه در مجلس قبل از بيانات آقاى وزير سوءتفاهم حاصل شده بود . مقصود مصدق السلطنه از اداى كلمهء « بىشرف » اين بود كه هركس بخواهد به اين ترتيب قرض كند شرف ندارد و اين نوع استقراض مال اشخاص بىشرف است . البته همه آقايان تصديق مىكنند كه در اين كلمه مقصود شخص واحدى نبوده است و مجلس ختم مىشود .\r\n\r\nقشون خوب\r\nرضا خان سردار سپه خوب لياقتى به خرج داده ، بخت‌واقبال هم يار و مددكارش هستند . چنانچه افراد كابينهء سياه از رئيس تا مرئوس منفور ملت و مجلس شدند . اما اس اساس آن رضا خان روزبه‌روز محبوب‌تر واقع مىشود و آن به آن ترقى مىكند . امروز نه هزار قشون مطيع بسيار خوب در پايتخت دارد و نه مليان تومان براى بودجهء قشونى هذه السنه اعتبار گرفته است . اگر پول برسد و مهمات هم فراهم شود صاحب‌منصبان هم خيانت نكنند اميدواريم مملكت ما دارى قشون خوبى بشود . در يكى از جرايد سردار سپه اعلان ذيل را نموده است :\r\n\r\nاعلان سردار سپه حكم نظامى\r\nاجراى مواد ذيل را امر مىدهم و بايد فورا به موقع اجرا گذارده شود .\r\n1 - در تعقيب عقايد و نظريات خود از اين تاريخ كلمهء ژاندارم و قزاق مطلقا ملغى و متروك خواهد بود و براى افراد نظام عليهء ايران بلااستثناء عنوان قشون را انتخاب و تصويب نموده ، امر مىدهم كه عنوان مزبور را به رسميت شناخته مارك نوشتجات و مراسلات دواير قشونى را به عنوان فوق تبديل مىنمايند :\r\n\r\n","description":"","footnote":"","page_name":" 6305 ","page_number":439},
  {"content":"\r\n\r\n2 - چون تشكيل اركان حرب كل قشون در درجهء اول از اهميت است لهذا به شاهزاده امان اللّه ميرزا سرتيپ فرماندهء توپخانه كه مراتب لياقت خود را در انجام وظائف مرجوعه كاملا ابراز داشته اجازه مىدهم كه فورا اركان حرب كل قشون را از عناصر لايقى كه قابل فيصلهء امور داشته باشند تشكيل داده و به من معرفى نمايند .\r\n3 - رياست اركان حرب كل قشون با شاهزاده امان اللّه ميرزا سرتيپ و معاونت آن با سرهنگ حبيب اللّه خان شيبانى خواهد بود .\r\n4 - نظر به اين‌كه رئوس مطالب قشون با حضور صاحب‌منصبان متفقا بايد مورد مطالعه و مشاوره واقع شود به سردار مقتدر حكم مىكنم كه صاحب‌منصبان ذيل را در تحت رياست خود به رسميت شناخته و وظائف راجعه به اين امور را مجموعا ايفا نمايند ( به نام هيئت شوراى قشونى ) . اسامى يازده‌نفر از صاحب‌منصبان كه ذكر آن ثمرى ندارد .\r\n5 - تبديل اسامى و لغات ذيل را به موجب اين حكم متحد المآل به تمام دواير قشونى امر مىدهم و بايد فورا تلفظ و اطلاق قرار دهند : اسم عمومى : قشون . اسم سرباز :\r\nنظامى . بجاى ديوزيون : لشكر . بجاى بريگاد : تيپ . بجاى رژيمان : فوج . بجاى باطاليان :\r\nگردان . بجاى باطرى : آتشبار . بجاى اسكادران : بهادران . بجاى مترايوز : مسلسل .\r\n6 - در اين موقع كه به حفظ تمركز ( پس چرا تمركز نوشت ) قشون امر داده شد براى حفظ انتظامات قطعى داخلهء نواحى ايران به پنج قسمت تقسيم و به جهت هرناحيه يك لشكر ( كه سابقا دويزيون ناميده مىشد ) تخصيص مىدهم كه مركز آنها عبارت از طهران - تبريز - مشهد - اصفهان و همدان خواهد بود و چون براى هريك از اين مراكز اركان حرب جداگانه را امر به تشكيل داده‌ام لهذا شعبات جزو نواحى تمام مطالب خود را بايد به اركان حرب ناحيهء خود اظهار و در مقام كسب تكليف برآيند . مجموع اركان حربهاى جزو نيز به اركان حرب كل قشون رجوع و مراجعه خواهند نمود .\r\n7 - اركان حرب كل قشون بايد فورا وارد تشكيل اركان حربهاى مراكز قشونى شده و نتيجهء اقدامات خود را به من راپرت بدهد .\r\n8 - مدلول اوامر فوق از امروز بلافاصله مجرا خواهد بود . وزير جنگ - رضا شاهانه اعلان و ابلاغ مىكند . همين است كه همه را ترسانده و قدرت نفس كشيدن در مقابل گفتهء او ندارند .\r\n\r\n","description":"","footnote":"","page_name":" 6306 ","page_number":440},
  {"content":"\r\n\r\n\r\nاسامى توپ مسلسل\r\nتوپ مسلسل در قشون با شش اسم ناميده مىشد . قزاقها « پلى موت » مىگفتند ، ژاندارم « ميتراليوز » ، بريگاد « ماكسيم » . بعد انگليسها آمدند ماشين كان و مسلسل هم گفته شد . پنجاه تير و شصت‌تير هم مردم خارج مىگفتند .\r\n\r\nمعاهدهء اتفاق ملل\r\nدر باب تعهدنامه اتفاق ملل كه به دولت ايران تكليف نموده بودند در مجلس هم مذاكرات شد غالب وكلا مايل به تصويب اين تعهدنامه نبودند . يكى مىگفت كه امريكا كه خود مؤسس بوده است داخل نيست . ديگرى مىگفت چون انگليس داخل است ما داخل نمىشويم . شخص ديگر مىگفت اصلا اين « اتفاق ملل » اسم بىمسمى است و دخول و تعهد ما جز يك مخارج زياد و ضرر به ملت فقير نتيجه ندارد . بالاخره نطق مفصل نصرت الدوله و بعد نطق مشير الدوله خاتمه به اعتراضات داد و تصويب گرديد .\r\nنمايندهء ايران در آنجا فعلا ارفع الدوله ( پرنس صلح ) با ذكاء الدوله سفير هلاند پسر مهندس الممالك مرحوم [ است 
  ] . تصويب معاهده اتفاق ملل در شب هفتم جدى 1300 شمسى واقع شد .\r\nچون معاهدهء ايران و روسيه به تصويب مجلس رسيد از تمام وزارتخانه‌ها نماينده معلوم شد كه در وزارت خارجه كميسيونى نموده براى مطالعه و اجراى آن طريقه‌اى اتخاذ نمايند . هنوز نتيجهء آن معلوم نيست .\r\n\r\nسميتقو\r\nسردار ارشد قراچه داغى در جنگ اسمعيل سميتقو كشته شد . عثمانى زيادى در ميان كردها هستند كه جمعى كشته شده‌اند . اين نزاع كردها فقط براى چپاول و غارت نيست بلكه جنبهء سياسى دارد كه ميل ندارند جرايد ما يا به حكم دولت يا به ميل خود افشا نمايند . اين كردها به معيت كردهاى دياربكر و غيره عنوان استقلال كردستان را مىكنند و مىگويند بنابر تصميم دول ما هم بايد آزاد [ باشيم 
  ] و دولتى از خود تشكيل بدهيم . اسمعيل سميتقو هم همين عنوان را دارد و محض تقويت ساير اكراد فرونت ايران را تشكيل داده است .\r\n\r\n","description":"","footnote":"","page_name":" 6307 ","page_number":441},
  {"content":"\r\n\r\n\r\nاخبار خارجه\r\nدر ممالك خارجه خيلى خبرهاست . ليكن در جرايد ما فقط به همان اخبار تلگرافى رويتر قناعت مىكنند . زيرا جرايد ما ستونهاى خود را براى مداخل و منافع باز و پر نگاه مىدارد نه براى اخبار اروپا . اين‌همه كنفرانسهائى كه در اروپا مىشود ما درست خبر نداريم كه مقصود آنها چيست و اين‌همه كنفرانس براى چه‌چيز است . للويد جرج با برياند كنفرانس داشتند . اما رويتر مىنويسد دوستانه بود . كنفرانس واشنگتن به نظرم خاتمه يافته است . اما هيچ نمىدانم نتيجه چه شد . اما در عين آن‌كه اين كنفرانس خلع سلاح منعقد است دولت فرانسه صد مليان فرانك براى ساختن كشتى مىدهد و خود امريكا و انگليس متصل كشتيهاى تازه به آب مىاندازند . باز در رويتر ديدم كه هيچ‌يك از دول زير بار تقليل يا فسخ تحت‌البحرى نرفته‌اند .\r\n\r\nكنفرانس ژن\r\nحالا گفتگوى كنفرانس مفصل ژن است كه مىگويند اين كنفرانس خيلى مفصل و چهل و چهار دولت عضويت آن را قبول نموده است و اعضاء اين كنفرانس هزار نفر خواهد بود . دولت روسيه وجدى دارد كه خيال مىكند داخل عضويت خواهد شد . اما فرانسه بعضى شرايط قبلا به دول نموده است كه اگر روسيه داخل شود بدوا بايد اين شرايط را قبول كند .\r\n\r\nاستالين و امپرياليزم\r\nمىنويسد استالين كه پس از لنين و تروتسكى اول شخص قاهر قادر روسيه است خيال دارد يك امپرياليزم وسيعى ايجاد و تشكيل بدهد كه عريض‌تر و طويل‌تر از امپرياليزم تزارى باشد . حتى ايران و افغانستان و عثمانى و مستملكات انگليس را هم داخل آن محوطه نمايد . انور پاشا روح اين نهضت روسيه است . با كمال بشاشت تلگرافات بىسيم مسكو بشارت به اهل عالم مىدهد كه ماليات روسيه در 1922 پانصد و هفتاد و پنج مليان منات طلا خواهد بود و شادى مىكند كه ماليات نقدى رل عمده بازى كرده كه سىدرصد كليهء مخارج را ايجاب مىكند . خرج 1922 يك مليارد و هشتصد و هشتاد و هفت مليون منات طلا بالغ مىشود . گمرك خارجه ما نه مليان شده است . ( ماشاءاللّه خيلى ترقى كرده است ) .\r\n\r\n","description":"","footnote":"","page_name":" 6308 ","page_number":442},
  {"content":"\r\n\r\n\r\nامپراطور اتريش\r\nشارل امپراطور سابق اطريش بازيتا امپراطريس با اتومبيل از سويس فرار نمودند . در سرحد يك ايروپلن آلمانى كه اجاره نموده بودند آنها را به سرحد هنگرى رسانيد . در آنجا جمعى از صاحب‌منصبان و دسته قشونى براى همراهى آنها حاضر شده بود . در يكى دوسه شهر هم نهايت پذيرائى و همراهى با وى نمودند . اما قشون آدميرال ( ) « 1 » از آنها استقبال خوبى نكرد . امپراطور و امپراطريس با قشون و صاحب‌منصبان دستگير شدند و مجلس مبعوثان هنگرى او را به كلى از سلطنت خلع نمود . چون دو مرتبه قول داده بود از سويس حركت ننمايد و به قول خود وفا ننموده بود اين دفعه شوراى سفراى دول متفقه و وزراى هنگرى چنين تصويب كردند كه به جزيرهء « مادر » در ساحل غربى افريقا متعلق به اسپانيول جلاى وطن داده شود با سالى پانزده هزار ليره مواجب و به فوريت يكى از قايقهاى رود دانوب انگليس وى را به ساحل رومانى برد ، از آنجا با اتومبيل تا لب دريا . سپس زره‌پوش انگليس به جزيرهء « مادر » عزيمت داده شد . در يك عمارت و باغ خوبى موسوم به « ولنا ويكتوريا » منزل دادند . اطفال او را هم كه شش پسر و دختر است متعاقب از سويس به آنجا نقل داده شد . اين شرح را در « لندن نيوز » خواندم با اشكال زيادى كه متعلق به اين واقعه بود . اما نوشته بود جزيرهء « مادر » بهشت است و عمارت ويكتوريا يكى از قصور آن . در سويس زيتا خودش پارك و عمارت خوبى داشت كه شكل آن را كشيده بود . اين شد نتيجهء امپراطور شارل و اقامتگاه آخر او . مزه دارد چون آيروپلن را هنگريها ضبط نموده بودند صاحب آيروپلن متظلم شده ادعاى قيمت مىكرد .\r\nشارل كه فقط سه هزار ليره در بانك سويس داشت گرفته در عوض قيمت آيروپلن دادند .\r\n\r\nمصر\r\nمصر باز انقلاب شديدى شده . زغلول پاشا را با جمعى گرفته اخراج بلد نمودند . به عيال زغلول پاشا مىگويند ميل دارى نزد شوهرت برو . جواب مىگويد زغلول پاشا پدر ملت بود . حالا من مىخواهم مادر ملت بشوم و نمىروم . در شهر قاهره خيلى مغازه‌ها و دكاكين و عمارت غارت و خراب شد . جمعى كشته و مجروح شدند .\r\nعيد ميلاد را در انگليس بسيار خوب گرفتند . حتى مستر للويد جرج در عمارت صدارت خود موقع پذيرائى اطفال خانواده كلاه كاغذى به سر گذاشته و براى بچه‌ها آتش روشن مىكرد .\r\n\r\n\r\n","description":"","footnote":"\r\n( 1 ) - نام آدميرال در اصل نوشته نشده .\r\n","page_name":" 6309 ","page_number":443},
  {"content":"\r\n\r\n\r\nشوخى ميرزا زكى\r\nحاجى ميرزا زكى خان باز يك تلفن گتره‌اى به ميرزا نظام الدين نورى از اقوام خودش كرده . گمان مىكنم در تلفن خبر مرگ پدر يا مادر وى را داده . ميرزا نظام با كمال شتاب و اندوه به سمت خانه مىرود درحالىكه عملهء موتى هم آنجا حاضر بودند . وقتى داخل خانه مىشود مىبيند خبرى نيست . اين جوان ايرانى از اين حركت نامطبوع زكى خان عصبانى مىشود و يك شرح مفصلى در جريدهء « ايران » از اين شوخيها و از اين حركات زشت زكى خان سرزنش مىكند و بالصراحه اگر راست بگويد مىنويسد دفعهء ديگر اگر از اين تلفنها بنمائى يا به من يا به غير من با يك هفت‌تير تو را به هلاكت مىرسانم . معلوم مىشود حاجى ميرزا زكى خان هنوز دست از شوخى و تلفن گتره‌اى خود برنداشته است .\r\n\r\nروزنامه‌هاى طهران\r\nدر طهران سواى آن‌همه جرايد كه طبع مىشود هركس هم در ولايات جريده داشته به طهران مىآيد و روزنامهء خود را آنجا انتشار مىدهد ، جديدا اين چند روزنامه عالم مطبوعات را به نور قدوم خود رشك روضهء رضوان نموده است : نهضت شرق ( ميرزا احمد خان آذرى مىنويسد ) - بهارستان - حقيقت - مينو - زنبور . ديگر از نيش زنبور كه خلاصى محال است . گويا در طهران بيست و پنج روزنامه طبع شود . همه ناله مىكنند خريدار نيست ضرر مىكنيم . اما از آن‌طرف متصل روزنامهء جديد طبع و انتشار مىيابد .\r\nپس چطور ضرر مىكند . پس دروغ مىگويند . هركدام براى خود راه دخلى فكر و تهيه نموده‌اند كه ديگران نمىدانند . اين هم هست كه اين‌روزنامه‌ها يك‌جور و يك نسخه [ اند 
  ] . خرجى ندارند جز قيمت كاغذ و اجرت طبع . آن هم سفراى روس و انگليس و رجال و وكلاى مملكت ما سخى هستند ، صاحب كرم هستند و مىدهند .\r\n\r\nآتان و كلايه\r\nجمعه 5 ج 2 ، 14 دلو - صادق خان بنابه عداوتى كه با محمود ميرزا دارد دامان مردى به كمر زده هفت‌نفر از كدخدايان و عقلاى آتان و كلايه با ميرزا اسحق زوارك آورده پس از دو سه شب توقف و گفتگوهاى زياد من ناچار شدم كه از پنج خروار مرتع بگذرم و پانزده خروار به من قباله مجدد بدهند . فرستادند عقب آقا شيخ موسى خوشكچالى ملاى ناحيهء آتان آمد نوشته را نوشت . آن‌وقت گفتند اجارهء سه‌ساله را هم صلح كنيد .\r\n\r\n","description":"","footnote":"","page_name":" 6310 ","page_number":444},
  {"content":"\r\n\r\nبعلاوه آتان و كلايه را هم سه‌ساله سالى يكصدتومان اجاره بدهيد ، درحالىكه اجارهء آنجا پانصد تومان بود . من راضى نمىشدم ، بالاخره مهدى و ميرزا اسحق گفتند شما بدهيد بعد مىتوانيد بگوئيد ملك مال حضرت والاست و راضى نشد ( اسم مهدى به ميان آمد . اين هم دنبال صادق خان و آتانيها افتاد و آمد روى دست‌وپاى من افتاد كه از تقصير من بگذريد . بقدرى گريه و التماس كرد كه من ناچار پذيرفتم و حالا فضول‌باشى شده . )\r\nاين اجاره‌نامچه هم نوشته شد من مهر كردم و دادم به ملا موسى . ملا موسى زوارك ماند و آن نوشتهء آتانيها را كه اين هفت‌نفر مهر كردند به آتان فرستاد تا سايرين هم مهر كنند . دو روز جواب نيامد و ما با نداشتن منزل متصل مشغول مهمان‌دارى اين‌همه آدم ، اسب و قاطر شديم . روز سيم كاغذى نوشته بودند كه ما راضى نمىباشيم . آن هفت‌نفر نوشته بودند ملا موسى خودش بيايد . ملا رفت و به من نوشت فقط سه نفر در اين ميانه اغتشاش مىكنند . كار هم به‌جاى بد رسيد . لهذا اسناد شما را فرستادم و خودم هم رفتم خوشكچال و يك نوشته هم به من ملا موسى داد كه درصورتىكه قباله ابراز شود اين صلح از درجهء اعتبار ساقط است .\r\n\r\nبستهء ساعد الدوله\r\nدر اين بين تاج الدين از شهر آمد با كاغذجات طهران و قزوين و روزنامه . تقى نوشته بود مستشار الملك و ميرزا سيف اللّه از طهران وارد شده از جانب حضرت اقدس و الا الموت مىآيند . بعد هم نوشته بود از كماندانى ( حالا قلعه بيگى مىگويند ) به آقاى رفعت السلطان اطلاع داده شده كه يك‌بسته امانت محتوى كاغذجات از طرف ساعد الدوله براى شاهزاده عين السلطنه رسيده قبض بدهيد و ببريد . اما تا امروز هرچه من نزد احمد خان قلعه بيگى رفتم سر پيچاند و نداده است .\r\nدر اين بين كاغذ صادق خان و ميرزا اسحق از آتان رسيد كه نوشتجات را روانه داريد به مهر برسانيم . اين دفعه من به طمع افتادم كه شايد از بستهء نوشتجات قباله مراتع آتان باشد ، چرا بىجهت آنقدر ضرر و خسارت بكشم . جواب نوشتم چون جناب مستشار از طرف حضرت اقدس و الا آمده‌اند صبر كنيد وارد شود و به مشورت او امر خاتمه يابد .\r\nآنها هم چهار روز آتان ماندند . اتفاقا برف و كولاك شديدى هم شده از آمدن مستشار مأيوس شده مراجعت نمودند تا مستشار بيايد و مجددا هم بروند . من هم ابدا حكايت اسناد را بروز ندادم از بيم آن‌كه مبادا قباله نباشد و اين پانزده خروار هم برهم بخورد .\r\n\r\n","description":"","footnote":"","page_name":" 6311 ","page_number":445},
  {"content":"\r\n\r\n\r\nسفر شاه به فرنگ\r\nتقى نوشته بود روز 26 ماه گذشته كه وارد شهر شدم غروب اعليحضرت تشريف آوردند . شهر را آئين بسته بودند . سردار سپه با اعليحضرت بود . تا بغداد مىرود . شاه خانهء سردار مفخم منزل كرد و صبح 27 به سمت همدان و بغداد تشريف بردند . عجالتا شاهزاده اعتضاد السلطنه ( برادر بزرگ شاه از مادر غير كريمه ) نايب السلطنه [ است 
  ] تا وليعهد تشريف بياورند . باز نوشته بود حكومت عدل الممالك را از معاونت عزل كرده جهت را حضورا مىگويم . كاغذجات طهران متعلق به دخترها هم بود و مطلبى نداشت .\r\n\r\nمخالفت با مصدق السلطنه و نصرت الدوله\r\nجرايد پس از قرائت . مشاجرات مغرضانهء حزب دست چپ مجلس كه بيشتر ناشى از عداوت چندنفر نسبت به مصدق السلطنه و نصرت الدوله حاصل شده بود و بودجه و مصارف را بهانه قرار داده بودند بالاخره منجر به يك دل‌خورى و رنجش بدى شد كه در عصر شنبه 23 جدى پس از مذاكرات زياد و ايراد نطقهاى متضاد از دو طرف رئيس مجلس مادهء 26 نظامنامه را يادآور مىشود كه نبايد به اطناب كوشيد . لكن چندان گوش نمىدهند و هى چانه مىزنند . تنفس داده مىشود و پس از تنفس بيشتر آقايان دست چپ « 1 » بيرون مىمانند و سليمان ميرزا اظهار مىكند كه وكلا بيرون مانده‌اند كه راه‌حلى براى مادهء 26 پيدا نموده داخل اصل موضوع شده و مطالب خود را به طور اطناب بدهند . باز نطقهاى زياد مىشود . سپس معلوم مىشود كه آقايان وكلاى دست‌چپ مايل به معاودت مجلس نمىباشند و ميل دارند عدهء جلسه كافى نبوده و مجلس تعطيل شود .\r\n\r\nنطق مؤتمن الملك\r\nبنابراين آقاى مؤتمن الملك رئيس با خون‌سردى اظهار مىكند كه من ديگر به اين مجلس نخواهم آمد ، استعفا مىدهم و با جرأت تمام مىگويد حاضر نيستم ده‌نفر بدون مراعات مواقع خطرناك با مقدرات مملكت بخواهند بازى كنند و مجلس را از اكثريت بيندازند . من نخواهم بود . فردا استعفاى خود را مىدهم . ديگر حاضر نيستم . براى خودتان ديگرى را تعيين كنيد . از طرف اكثريت اظهار مىشود پس مسئوليت اين اوضاع به عهدهء كيست . مىگويد اقليت مسئول است . . . « 2 » آنها . . . آنها . . . « 3 » صندليها به صدا\r\n\r\n\r\n","description":"","footnote":"\r\n( 1 ) - اصطلاح دست‌چپ به معنى مخالف .\r\n( 2 ) و ( 3 ) - نقطه‌چين در اصل است .\r\n","page_name":" 6312 ","page_number":446},
  {"content":"\r\n\r\nدرمىآيد و حركت مىكنند بدون همهمه ، اما با خشم . در ضمن صدائى شنيده مىشود كه مىگويد تعطيل مجلس چهارم را به شما اى اقليت تبريك مىگوئيم . رئيس قبلا رفته بود ، وكلا هم مىروند .\r\n\r\nمؤتمن الملك متين‌ترين شخص\r\n« ايران » ايضا مىنويسد « ما از حركت لاقيدانه‌اى كه از طرف طباطبائى و بعضى از اعضاى اقليت مجلس در شب گذشته بروز كرد و براى مخالفت با تعديل جمع و خرج مملكت از حضور در مجلس استنكاف [ كردند 
  ] و مجلس را از اكثريت انداختند به اندازه‌اى متأسفيم كه قابل ذكر نيست . اين حركت متين‌ترين اشخاص يعنى آقاى مؤتمن الملك را هم به خشم آورده و ناچار بيان حقيقت احوال آنها نمود . فعلا جاى هيچ حرف باقى نيست . خشم افكار عمومى موقتا كافى است تا بعد چه شود . ما با خاتمهء حيات مشروطيت ، با خطرات هولناك در مقابل مملكت ، با مرگ آزادى ، با بسته شدن مجلس شوراى ملى و بالاخره با اضمحلال ملت مرگ ناگهانى خودمان مخالفيم . در زمينهء مبارزات اقليت و اكثريت با يك حركاتى كه خطر همان خطر خونين و استقلال‌كش را به ما نزديك مىسازد مخالفيم . شيروانى مدير ميهن . نوبخت مدير بهارستان .\r\nما از زبان ايران به نمايش‌دهندگان ديشب نفرين مىكنيم . ما هركس را كه اندك تظاهرى در اختلال جلسات مجلس و در زمينهء انحلال دار الشورى و كبرى و كعبهء آمال ايرانيها بروز بدهد مرتجع و خودخواه و بىعلاقه به مليت و مشروطيت و دست‌آموز اجانب مىشناسيم . ما اين سابقهء شوم يعنى خارج شدن بعضى از اعضاء اقليت در موقع رأى در تعديل بودجه را از بدترين ضربات مهلك به آزادى و حريت و مشروطيت ايران شمرده مرتكبين آن را لعنت مىنمائيم . زبان ايران . ( پايان مقاله )\r\nاز آنجائى كه در مادهء ايرانيها اين مشاجرات و بلكه بالاتر از آنها تأثيرى ندارد و همان قسم كه زود از جا در مىرويم هم به‌جاى خود مىنشينيم به فاصلهء يك روز پوزشها به عمل آمد ، كارها اصلاح شد . هم مؤتمن الملك به مجلس و مقام رياست خود نشست و هم وكلاى چپ و راست در كرسيهاى عزيز خود كانه هيچ مطلبى ، هيچ گفتگوئى ، هيچ نقارى به ميان نيامده است ، [ نشستند 
  ] .\r\n\r\nمصدق و سليمان ميرزا\r\nآقاى عماد السلطنه مرقوم داشته بودند كه در دو مجلس بقدرى بين سليمان ميرزا و مصدق السلطنه مطالب بد و ركيك ردوبدل شد كه دولت حكم نمود در جرايد به هيچ\r\n\r\n","description":"","footnote":"","page_name":" 6313 ","page_number":447},
  {"content":"\r\n\r\nوجه درج نشود .\r\n\r\nرياست‌وزرائى مشير الدوله\r\nبارى كابينهء قوام السلطنه تاب اين‌همه مصائب را نياورد و استعفا داد و اكثريت و اقليت مجلس طالب رياست‌وزرايى مشير الدوله شدند و اعليحضرت شهريارى در روز 21 جمادى الاولى مطابق اول دلو دستخط ذيل را صادر فرمودند .\r\nنظر به مرحمت و اعتماد خاصى كه در هرموقع نسبت به جناب اشرف مشير الدوله داشته و داريم به صدور اين دستخط انجم نقط مبارك معزى اليه را به رياست وزراء منصوب و برقرار فرموديم كه با كمال استظهار به مراحم مخصوص ما مشغول خدمت باشد .\r\nآقاى مشير الدوله به فاصله سه روز وزراى خود را از احزاب مختلفه تعيين و از اين قرار به اعليحضرت و مجلس معرفى نمود .\r\nوزارت داخله معمولا با خود رياست وزرا - سردار سپه وزير جنگ ( كرا قدرت است به غير آن بكند ) - حكيم الملك وزير خارجه - سردار معظم خراسانى عدليه - نير الملك معارف و علوم - اعتلاء السلطنه پست‌وتلگراف - اديب السلطنه فوايد عامه - مدير الملك كفيل ماليه .\r\n\r\nمشير الدوله و شدائد اوضاع\r\nوكلا از اكثريت و اقليت تبريكات و تهنيتها گفتند . ليدر دست راست نصرت الدوله ، ليدر دست‌چپ سليمان ميرزا نطق غرائى نمودند . چيزى كه هست يعنى به تجربه رسيده هيچ‌وقت كابينهء مشير الدوله پايدار نيست و به مجرد استشمام رايحهء سوئى فورا استعفا مىكند و علت محبوبيت عامه هم نسبت به او همين مسئله بوده است كه هيچ‌وقت اصرار در بقاى خودش در مقابل ناملايم و شدايد نمىكند . از حكيم الملك هم چشم من آب نمىخورد . زيرا هزار بار وزير شده و صد دينار كار از او ساخته نشده است . سردار معظم هم در رشت خوب امتحانى نداده تا در وزارت چه كند . وكالت او بهتر بود .\r\n\r\nدستخط شاه در مورد سفر خود\r\nاعليحضرت دستخطى صادر مىفرمايند كه « از چندى قبل نظر به كسالت مزاجى و لزوم معالجه به مسافرت اروپا تصميم نموده بوديم . ليكن علاقمندى به امور مملكت ما را مترصد مىداشت كه پس از استقرار نظم و تأمين آسايش عمومى اين تصميم را به\r\n\r\n","description":"","footnote":"","page_name":" 6314 ","page_number":448},
  {"content":"\r\n\r\nموقع اجرا گذاريم . اينك كه بعون اللّه تعالى انتظام كامل برقرار و نگرانيها مرتفع و امور دولت با موافقت مجلس قرين حسن‌جريان است به ضرورت معالجه كه سرعت مسافرت را ايجاب مىنمود روز چهارشنبه بيست و ششم جمادى الاولى از طهران و از راه بغداد به‌طرف اروپا حركت خواهيم كرد . الى آخر كه فايده ندارد .\r\n\r\nتحريك محصلين مدارس\r\nدر روز قبل از حركت شاه جمعى از جوانهاى محصل مدارس به اتفاق چند نفرى از مفسده‌جوها به بازار مىروند و مردم را اغوا مىكنند كه تعطيل كنند و مانع از عزيمت شاه شوند . بعضى از دكاكين بسته مىشود و مىروند مسجد شاه كه فورا از طرف حكومت نظامى حكم به نظميه مىشود همهء آنها را دستگير مىكنند و تا روز حركت در حبس نگاه مىدارند و پس از حركت شاه مرخص مىكنند . وليعهد يا نمىآيد يا به اين زودى نخواهد آمد .\r\n\r\nنفت شمال و كمپانى امريكائى\r\nچون در جرايد هيچ اسمى از كمپانى امريكا نديدم چنين تصور مىكنم كه قبول نكرده باشد . اين هياهو و شادى مردم ، اين تلگرافات ولايات ، اين مقالاتى كه در جرايد نوشتند :\r\nحيات ايران تازه شد ، استقلال شش هزار ساله احيا شد ، موفقيت دولت قابل هزارها تحسين است ، تمام سرمايهء امريكا به مملكت جم سرازير شد ، روح سيروس و اردشير شاد گرديد ، چه‌وچه . اگر انگليسها خواب بودند و در بادى نظر اعتنائى نداشتند بيدار و هوشيار نموده ديدند هنوز تغارى نشكسته ماستى نريخته اين‌همه بادوبروت مىكنند واى از آن وقتى كه كمپانى امريكا وارد و مشغول عمليات شود . زود جلو را گرفت و كمپانى را پشيمان كرد . كمپانى هم با آن‌همه منازعات يقينا مايل نبود و منتى به سر انگليسها گذاشت فسخ نمود . از بس ما عجول هستيم و هنوز هيچ كار صورت نداده رجزخوانى مىكنيم .\r\n\r\nتوسعهء معارف\r\nمردم و جرايد جدى در توسعهء معارف دارند و هروكيلى براى ولايت خودش سينه مىزند و مىگويد اقلا نصف آنچه در طهران به اين مصرف مىرسد در ولايات خرج كنيد . وزير معارف مىگويد توسعهء معارف به تدريج بايد در ولايات شروع شود . فعلا تا حدى كه ممكن بوده اقدام شده ليكن بيشتر مؤسسات معارف بايد در پايتخت داير شود .\r\n\r\n","description":"","footnote":"","page_name":" 6315 ","page_number":449},
  {"content":"\r\n\r\nما معلم نداريم كه به تمام ولايات روانه كنيم . در طهران بايد به تدريج در دار المعلمين تهيه نموده و بفرستيم . باز وكلا هاىوهو مىكنند .\r\n\r\nنطق سليمان ميرزا\r\nسليمان ميرزا نطق مىكند كه با ذره‌بين به وكلاى مجلس نگاه كنيد . به غير شاهزاده و اعيان و اشراف و ملا كسى هست . تا مردم تربيت نشوند وكلاى خود را نمىتوانند به ارادهء خود انتخاب كنند . ما در مجلس دوم قانون انتخابات را طورى نوشتيم كه از رعايا و كارگر داخل باشد . بدبختانه طورى شد كه به كلى عكس آن گرديد . در خارج مىگويند شما كه نخبهء مردم و صاحب همه قسم اطلاعات و كمالات و علوم هستيد چه كرديد كه فلاح و زارع بيسواد عامى ما بكنند .\r\n\r\nنصرة الدوله و برادرانش\r\nچون سردار معظم وزير شده است براى نيابت رياست مجلس رأى گرفتند نصرت الدوله انتخاب شد . سليمان ميرزا نشد . روزنامهء « ستارهء ايران » با همان عداوت مخصوص و حمايت از سليمان ميرزا يك ورق مذمت و تكذيب و بدگوئى نموده بود .\r\nعلىرغم او محمد ولى ميرزا در تبريز و سالار لشكر در همدان انتخاب شدند ( دو برادر نصرت الدوله ) . حالا ديگر وقت آن است كه سيروس زارزار و داريوش هاىهاى گريه كنند . شهداى مشروطيت لعنت بفرستند ، دروديوار بهارستان نفرين كند . خصوصا وقتى كه خبر شوند فرمانفرما هم حكمران بروجرد ، لرستان ، همدان ، ملاير ، نهاوند ، تويسركان شده است .\r\n\r\nهفتاد و چند كابينه !\r\nوزير معارف سابق نزد خود چهار كرور تهيهء بودجه ديده بود . با اين بىپولى و بودجه فعلى 351000 تومان تصويب شده است . جرايد تازهء ما در حقيقت متعلق به افغان و انقوره است . زيرا مطالب بعضى آنها منحصر به رجزخوانى از اين دو دولت است . هفتاد و چند كابينه تا امروز در مملكت ما روى كار آمده و منحل شده است ( پس از مشروطه ) .\r\n\r\nاروپا\r\nدر كنفرانس واشنگتن برياند رئيس الوزراى فرانسه نطق مفصلى مىكند كه ما از ترس آلمان ناچار و لاعلاجيم كه قشون برى خود را نگاه داريم و با همه صلح‌طلبى متحمل اين\r\n\r\n","description":"","footnote":"","page_name":" 6316 ","page_number":450},
  {"content":"\r\n\r\nهمه مخارج و نگاه‌دارى قشون باشيم . آلمان بطور تحقيق فعلا مىتواند شش مليان قشون حاضر كند . روسيه تهيهء حمله به لهستان را مىبيند و فعلا دو مليان قشون حاضر دارد .\r\nبعلاوه در آلمان در مدارس دروس بغض و عداوت فرانسه را تعليم مىدهند . مستر بالفور و رئيس الوزراى ايطاليا تصديق برياند را مىنمايند . سپس هاردينگ مىگويد صلح عالم برقرار نمىشود به غير خلع‌سلاح ، خلع‌سلاح واقع نمىشود ، به غير آن‌كه آلمان تضمينات كافى بدهد كه عموما متقاعد شويم .\r\nفرانسه‌ها با دولت آنقوره معاهده بستند و مقدارى اراضى به وى دادند . انگليسها بدبين شده‌اند . برياند نهايت فروتنى را از للويد جرج به عمل آورده بود و آنچه للويد جرج گفته بود قول پذيرفتن داده بود . از امريكا وى را به عجله خواستند . توضيحاتى در مجلس عوام داد . وكلا متقاعد نشده رأى عدم اعتماد دادند . او هم فورا استعفا داد و به جاى او مسيو پوانكاره رئيس‌جمهور سابق رئيس الوزرا شد و اعلان نمود پلتيك او با انگليس همان پلتيك برياند است و قرار بود با للويد جرج ملاقات نمايد و رضايت او را به عمل بياورد . پاپ وفات نموده است .\r\nانگليس معاهده با افغانستان بسته . در اين معاهده دولت افغانستان به رسميت شناخته شده . سفير او به لندن و قونسلهاى او در شهرهاى هندوستان پذيرفته خواهند شد . بر خلاف معاهدهء سابق آنچه اسلحه و مهمات و كارخانجات صنايع و غيره بخواهد از راه هندوستان وارد نمايد ممانعت به عمل نخواهد آمد . هروقت ايلات و عشاير سرحدى طرفين بخواهند اغتشاش كنند كه قشون‌كشى لازم شود بايد قبلا دولت ثانى را خبر بدهند . دولت افغان در شهرهاى مجاوز سرحد هندوستان قونسلهاى روس را اجازهء اقامت نخواهد داد . تتمهء فصول راجع به سفارت‌خانه‌ها است كه چه مقدار زمين و چقدر مستخدم داشته باشند . چه نوع محاكمه شوند ، چه‌وچه ، چيزهاى غيرلازم .\r\n\r\nروسيه\r\nتلگراف بىسيم مسكو از قول جرايد امريك شرحى داده بود كه روسيه حاضر شده است براى كسب مقام با ساير دول معظمه در كنفرانس ژن تغييرات كلى بدهد . عنوان جمهورى شوروى سوسياليستى اشتراكى روسيه را فقط جمهورى روسيه بنمايد و براى تعيين رژيم سلطنت روسيه مجلس مؤسساتى از عموم وكلاى ملت برقرار نمايد . فعلا هم اصول مالكيت خصوصى و اعادهء كارخانجات و اموال را به صاحبان حقيقى آن داير نموده است . درهرصورت تصميم گرفته‌اند كه با يك سلسله اقدامات رضايت‌بخش كه دعوت و تشكيل مجلس مؤسسان ، قبول قروض ، تجديد اقتدارات چكها ، دول معظمه را\r\n\r\n","description":"","footnote":"","page_name":" 6317 ","page_number":451},
  {"content":"\r\n\r\nانور پاشا\r\nبا خود مساعد نمايند . زيرا به روسها مدلل شده است كه بدون مساعدت دول معظمه روسيه از ورطهء فعلى نمىتواند نجات يابد . 29 ژانويه .\r\n\r\nعثمانى\r\nدولت آنقوره تقاضاى دستگيرى انور پاشا را از روسها نموده و دولت سويت فورا انور پاشا را دستگير و تسليم آنها خواهد نمود . از قرار معلوم خيانتهاى او ثابت شده است ( دولت عثمانى در سر خيالات خام اين جوان به اين‌روز افتاد . طلعت كه به كيفر خود رسيد اين هم البته خواهد رسيد . ) . دولت آنقوره و يونان هردو تدارك مهمى براى حمله به يكديگر مىبينند . چون خسته نشده‌اند دول معظمه خصوصا انگليس اقدامى براى اصلاح آنها نمىنمايند .\r\nمن نمىدانم حال دولت آنقوره با دولتى كه در اسلامبول واقع است چيست ؟ آنها چه مىگويند اينها چه ؟ حدود اختياراتشان چيست ؟ دولت آنقوره پول و مهمات از كجا مىآورد ، يا چطور اين قشونى كه از 1915 تاكنون تحت سلاح و مشغول جنگ است نگاه داشته . معاهدات دول درحالىكه سلطان و كابينهء او در اسلامبول است چه صورت دارد .\r\n\r\n","description":"","footnote":"","page_name":" 6318 ","page_number":452},
  {"content":"\r\n\r\nاين مطالب براى من معما شده . نه از جرايد حل مىشود نه كسى اينجاست كه از او جويا شوم . آنچه محقق است كمال پاشا مرد كارى است . سليمان ميرزا و آقاى مدرس و تدين و ساير مهاجرين ما هم خواستند در كرمانشاهان دولتى تشكيل بدهند اما يك ماه دوام نياورد . اول توى خودشان در سر مشاغل دعوا شد . سپس بين آلمان و عثمانى را برهم زدند تا فرار كردند . چنانچه مفصلا شرح آن نوشته شده است .\r\n\r\nايرلند\r\nاهالى انگليس از صلح با ايرلند زايد الوصف مسرورند . پارلمنت را هم به فوريت مفتوح و تصويب گرديد . للويد جرج و دو والرا خدمت شايانى نمودند كه اين نزاع تاريخى را محو و زايل نمودند . پنج هزار نفر محبوس ايرلندى بود كه به موجب فرمان جرج آزاد شدند . فعلا مصر و هندوستان انقلاب دارد .\r\n\r\nمصر\r\nعدلى پاشا رئيس الوزراى مصر كه لندن رفته بود مايوسا مراجعت [ كرد 
  ] و استعفا داد .\r\nگويا ثروت پاشا رئيس الوزراء شود . انگليسها چون از نزاع خانگى آسوده شدند به هر شكل باشد قضيهء مصر و هند را هم انجام مىدهند .\r\n\r\nدختر پادشاه انگليس\r\nپادشاه و ملكه انگليس پرنس مرى دختر منحصربه‌فرد خود را به يكى از نجباى انگلند وايكنت لاسلز پسر ارل‌اف‌هاروىود نامزد نمودند . ملت انگليس نهايت بشاشت را از اين‌كه پادشاه دختر خود را به يك نفر انگليسى داده دارند . لرد لاسلز در جزو فوج گرندرگارو در فرونت فرانسه بود . دو دفعه زخمى شده ، يك‌مرتبه مبتلاى گاز خفه‌كننده شده است . در 1916 عمومى بزرگ او وفات كرد دو مليان پانصد هزار ليره نقد و سالى سى هزار ليره عايدى خالص نصيب او شد . پدر و مادرش فعلا حيات دارند . عروس بيست و چهار سال و داماد چهل‌سال دارد .\r\n\r\nكنفرانس ژن\r\nبراى كنفرانس ژن گويا لنين ، چيچرين و كرسين . بروند فعلا خيلى اظهار خرمى مىكنند و احتمال كلى مىرود مقدرات روسيه در اين كنفرانس معين شود . معاهدهء انگليس و ژاپن لغو شده . عقد اتحادى گويا بين امريك و انگليس فرانسه و ژاپن منعقد\r\n\r\n","description":"","footnote":"","page_name":" 6319 ","page_number":453},
  {"content":"\r\n\r\nشود . در باب تخليهء چين و برگذارى شانتن صحبتى است . ژاپن فقط در باب منچوريا گفته است غيرممكن خواهد بود .\r\n\r\nاشياء عتيقه\r\nمدتى است در « لندن نيوز » از اشياء عتيقه كه از حفريات مصر و شامات ، يونان ، آسياى صغير ، ايطاليا مىشود اشكالاتى مىكشد . يكى از پرفسورهاى ايطاليا احتمال داده بود در رم مكانى كه سفارت دولت آلمان واقع گرديده آثار عتيقه بسيارى باشد . قبل از جنگ آلمان راضى به انهدام سفارت‌خانه نمىگرديد در اواخر جنگ سفارت‌خانه را منهدم نمودند و كشفيات بسيار مهمى نموده‌اند . از معابد و كليسا و عمارات ديگر . در افريقاى جنوبى هم كشف منازلى و امواتى در شكاف سنگها پيدا شده كه نوشته است اين قوم دوازده هزار سال قبل بوده‌اند و بيش از چهار پا الى پنج پا قد آنها نبوده است .\r\n\r\nاتهامات تيمورتاش\r\n« ستارهء ايران » به امضاى مجهول « ن و ك » مىنويسد : چون در مجلس شوراى ملى راجع به حساب گندمى كه ارباب كيخسرو در سال قحطى براى دولت خريدارى نموده بود سؤالى مىشود و آقاى مؤتمن المك مىفرمايند مشار اليه از اعضاء و هيئت رئيسهء مجلس است و من بايد دفاع از ايشان بنمايم كه رفع تهمت و نسبت از او بشود عليهذا از معظم له تقاضا مىكنم درصورتىكه آقاى سردار معظم خراسانى ( وزير عدليهء حاضر ) را هم كه عضو دوم هيئت رئيسه‌اند از نسبتهاى ذيل مبرا و منزه مىدانند در مجلس علنى برائت ساحت ايشان را اعلام فرمايند .\r\nاولا در سنهء 1334 ظاهرا براى كنترل وجوه « مورا توريوم » و باطنا به جهت اجراى مقدمات محو استقلال ايران كميسيون مختلطه ( ميكس ) تشكيل و در سايهء تهديد و تخفيف به دولت تحميل شد . آقاى سردار معظم نظربه روابط و مناسباتى كه با سفارت تزارى داشتند به عضويت اين كميسيون مفتخر بودند يا خير . ثانيا مىتوانند بگويند تا چه مدت بعد از انحلال حقوق عضويت را دريافت كرده‌اند . آيا عضويت چنين كميسيونى مخالف استقلال‌طلبى كه امروز مدعى هستند نخواهد بود . آيا اخذ چنين شهريه مخالف با عقايد امروز ايشان كه براى كسر بودجه به نام جلوگيرى از خطرات متصوره به استقلال مملكت خودكشى مىنمايند نبوده است . ثالثا با صرف‌نظر از عمليات سوء و بىرويهء ايشان در حكومت گيلان چنانچه خودشان مىدانند و معروف است پنج‌نفر زارع بىگناه را بدون محاكمه فقط به هواى نفس به دار آويخته‌اند . آيا دليل منطقى در تكذيب اين\r\n\r\n","description":"","footnote":"","page_name":" 6320 ","page_number":454},
  {"content":"\r\n\r\nنسبت و تبرئهء خودشان از اين جنايت در دست دارند . درصورت عدم برائت آيا يك جانى صلاحيت عضويت در هيئت قانون‌گذارى دارد . رابعا آيا حساب مالياتى خود را با دولت تصفيه كرده‌اند و بقاياى خود را پرداخته‌اند . اتكاء و اختصاص ايشان به بعضى مقامات هميشه مانع وصول طلب دولت بوده . چنانچه چندى قبل در مقابل استنكاف ايشان به وسيلهء ژاندارم در تحت فشار درآمدند . منتهى رئيس الوزراى وقت‌نظر به خصوصيت و جانب‌دارى امر به برداشتن ژاندارم صادر كرد . آيا در آنجائى كه دولت را توصيه به وصول بقاياى مالياتى مىفرمايند خودشان را هم در جزو مؤديان محسوب داشته‌اند . يا اين دفعه هم مثل دفعات ديگر مرگ را فقط براى همسايه مىخواهند . »\r\n\r\nفرمانفرما حاكم لرستان\r\nفرمانفرما متروك شده بود ، از روزى كه اين حكومت را قبول كرده باز توى دهنها افتاده جرايد مطلب به دستشان افتاده و چيزها مىنويسند كه در قوطى هيچ عطارى نيست . حقيقتا جاى افسوس است كه فرمانفرما چرا بايد در اين سن و با اين مكنت هنگفت و با اين پسرهاى از خودش زرنگ‌تر باز قبول [ حكومت 
  ] لرستان كند .\r\n\r\nبدگوئى از قوام السلطنه\r\nاز قوام السلطنه هم در جريدهء « اقدام » و « ستارهء ايران » خيلى بد نوشته بود . خصوصا در « ستاره » بدزبانى [ و 
  ] هتاكى را به درجهء كمال رسانيده بود . در نمرهء بعد آن رئيس الوزراى حاليه را سرزنش مىكند و عمليات كابينهء او و خود او را تقديس مىكند .\r\n« ستارهء ايران » در ذيل آن مىنويسد ما هرقول شفاهى كه به آقاى مشير الدوله داده‌ايم فعلا از تعقيب تتمهء نظريات خود و اعمال او صرف‌نظر مىكنيم . اين مطالب را از روى واقع يا بنابر غرض و مرض و طلب نفع مىنويسند اما كسى تعقيب و اعتنا نمىكند .\r\nمىخوانند ، مىخندند و مىگذرند . زمستان تجديد شده متصل سرما و برف است .\r\n\r\nمتصدى شدن مستشار الممالك در الموت\r\nچهارشنبه يازدهم جمادى الثانيه - جناب مستشار الممالك به معيت ميرزا سيف اللّه و تقى خان يك ساعت به غروب مانده در اين سرما وارد زوارك شدند . من حمام بودم . بعد كه بيرون آمدم در اطاق آقا برار به ملاقات آنها رفتم . پس از تعارفات و حال و احوال‌پرسى و استفسار از سلامتى حضرت اقدس و الا و آقايان معلوم شد كه ميرزاى بيچاره نزديك بود در گدوك تلف شود . دوسه نفر پيادهء الموتى به داد آنها مىرسد .\r\n\r\n","description":"","footnote":"","page_name":" 6321 ","page_number":455},
  {"content":"\r\n\r\nدستخط حضرت و الا و رقعهء حاجى افخم الدوله را زيارت كردم . مال حضرت و الا را ملصق كتاب نمودم .\r\n\r\nنامهء عز الدوله\r\nهو نور چشما پاكت 16 جمادى الاول شما 19 رسيد . از مطالب مستحضر شدم . اينقدر دلتنگى از توقف الموت لازم نبود بمانيد . من محض راحت شما مىخواستم . از بىحالى شماست . بلى اگر در هراداره شما اين‌قدر خدمت بكنيد و مىكرديد واضح است شئونات و مشاغل عمده رجوع مىشد . حيف كه تميز در كار نيست . مستشار الممالك را فرستادم شما كارهاى آنجا را به او بسپاريد خودتان بيائيد . اقلا شما را ببينم چه شده‌ايد .\r\nاز زحمات الموت هم قدرى فارغ باشيد . دلتنگى ننمائيد تا ببينم خدا چه مىخواهد .\r\nتقدير چه باشد . بيش از اين ماندن شما هيچ فايده ندارد . صورت املاك خريدارى و مراتع و اجاره‌نامهء املاك و مزارع ، طلب و حسابى با كسى باشد مستشار الممالك مسبوق شود بداند ، در صدد انجام برآيد . زياده زحمت است . 23 جمادى الاول 1340 .\r\n\r\nنامهء حاجى آقا\r\nاما حاجى آقا نوشته بود : « حضرت و الا بدون مراجعه به من و آقاى عماد السلطنه به عجله هرچه تمام‌تر مستشار الممالك را الموت روانه فرمودند . چون به من مراجعه نكردند من هم دخالت نكردم و هيچ نمىدانم چه دستورى داده‌اند . چون مستشار خدمتگذار قديمى و صديق است از فرمايشات شما و صلاح‌بينى خارج نمىشود . آنچه بفرمائيد اطاعت مىكند . منتظرم پس از آگاهى از دستور آنچه مايل هستيد مرقوم داريد تا اقدام شود . از مستشار توجه كنيد . »\r\nتقى خان هيچ‌يك از كارها را انجام نداده . حتى اسناد را هم نگرفته . فقط مادهء آبله و دستورالعمل اين مرض و دواى آن را همراه آورده ( چون مرض آبله مجددا بروز كرده و تا خوبان يك ميدانى زوارك تشريف كثيف را آورده است . )\r\n\r\nوضع پولى - خروج پول زرد\r\nاز اوضاع طهران و قزوين سؤالات شد . مستشار مىگفت فقر و فلاكت سرتاسر اين دو شهر را فراگرفته ، مردم مات و متحير و براى يك شاهى معطل هستند . پرسيدم پس اين همه پول زرد كه طهران جمع شده بود چه شد . گفت مايهء تعجب همه است كه مىخواهم\r\n\r\n","description":"","footnote":"","page_name":" 6322 ","page_number":456},
  {"content":"\r\n\r\nنامهء عز الدوله\r\n\r\n","description":"","footnote":"","page_name":" 6323 ","page_number":457},
  {"content":"\r\n\r\nعرض كنم در ظرف يكى دو ماه به كلى اين پولهاى زرد را بانك جمع كرد و يك‌قدرى هم مردم مخفى نمودند . طورى كه هيچ باقى نيست . پول به‌جاى خود ، آنچه طلاآلات هم بود ازبين رفته و ديگر نيست . جويا شدم چه قسم جمع نمودند . گفت كسى نمىداند . جز يك فقره را كه نرخ طلاوسكه را در هرشهرى به يك تناسب قرار ندادند . مثلا در طهران قيمت طلا سه تومان ، در قزوين دلالهاى آنها سه تومان و دو قران خريدارى ، در همدان سه تومان و چهار هزار ، در كرمانشاهان سه‌تومان و شش‌هزار . مردم براى اين منفعت دست‌به‌دست تا كرمانشاهان بردند . آنجا يهوديها يا دلالهاى بانك خريده و به طور قاچاق يا زور يا به طمع گمركچيها خارج و وارد بغداد نمودند . همين قسم از خط اصفهان و شيراز و بوشهر .\r\n\r\nنفط شمال و كمپانى امريكائى\r\nپرسيدم حكايت كمپانى امريكا چه شد . گفت روسها اول و انگليسها بعد به هزار زحمت اين امتياز را تبديل به يك قرضهء دو مليان و نيم دالر نمودند كه ربح آن از منافع معادن نفط جنوب كمپانى انگليس ساليانه داده شود . اين ايام معلوم شد كه كمپانى امريك استمزاج از كمپانى نفط جنوب مىكند . او اظهار مىدارد كه منافع سال آتيهء معادن را هم دولت ايران گرفته و ما بدهكارى نداريم . بانك شاهنشاهى هم قيمت دالر كه سيزده قران بود فورا به هشت قران تنزل داد . اولا كمپانى امريك به واسطهء نكول كمپانى انگليس نداد . ثانيا به واسطهء تنزل فاحش دالر دولت هم نتوانست از راه ديگرى سر معامله را به‌هم بياورد و تحمل اين‌همه ضرر دالر را بنمايد . برفرض هم هيچ‌كدام نبود اين مبلغ كفاف هيچ‌كارى را نمىداد . آنها خسته بودند . برخاسته اندرون آمدم .\r\n\r\nزمستان : زغال - علوفه\r\nشنبه 14 ج 2 - هوا سرد است . برف اغلب مىآيد و اين از اثر قدم مستشار است . يكى از اطاقهاى اداره راكرسى گذاشته لوازمات داديم كه مستشار و ميرزا سيف اللّه منزل كنند .\r\nيك ماديان و يك قاطر هم دارند كه قوز بالاى قوز شده . محمدآقا با دو قاطر ( يكى مجددا در صدوپانزده تومان خريدم ) متصل بايد « كلش » و علف بياورد . كاه هيچ نيست .\r\nديگر نمىتواند به كار ديگر برسد . زغال دارد تمام مىشود . طالب آتانى هم هيچ‌كارى جز آوردن هيزم ندارد . بدگرفتار شدم . توى اين قبيل دهات همه‌چيز را مثل سابق كه بودم بايد در فصل خودش تهيه كرد . فقر و فلاكت سرتاسر اينجا را گرفته . مردم شام شب ندارند . من هم كه امسال مثل خود آنها هستم .\r\n\r\n","description":"","footnote":"","page_name":" 6324 ","page_number":458},
  {"content":"\r\n\r\n\r\nدستورهاى عز الدوله\r\nاما دستورات حضرت اقدس و الا به مستشار . مىرويد مشغول ضبطوربط مىشويد .\r\nمنافع را جمع مىكنيد . پول خوب مىفرستيد . اگر استعداد و كمك هم بخواهيد بعد روانه مىكنم ، چه‌وچه كه هيچ ربط به كارهاى درهم‌وبرهم اينجا ندارد . مال دهات همدان و ورامين و مازندران حضرت والاست .\r\n\r\nفرندج\r\nدو دانگ مزرعه و مرتع فرندج را كوچنانيها به من فروخته بودند قبالهء آن هم مثل ساير قباله‌جات رفته است . اما مداركى در دست بود . اين ايام محمود ميرزا ، محمد حسن بيك وشته‌اى را به‌جاى خودش الموت فرستاد كفيل اسم گذاشته . آقاى كفيل براى يك گاو كه گفتند در اوانك به طور مخفى خورده شده رفت آنجا . هشتاد تومان پول و مخارج گرفت . دو نفر زن را هم بىجهت طلاق گرفت . به من نوشت نايب الحكومهء نظامى حكم نموده امر فرندج شما را انجام بدهم . تقى را با او فرستاديم رفتند تا چه شود .\r\n\r\nعزل عدل الممالك\r\nتقى مىگفت جهت عزل عدل الممالك ظاهرا اين بود كه در موقعى كه حضرت حكمران نظامى در باغ تفرج مىكردند با امير محترم ، عدل الممالك بلندبلند صحبت مىكرده است . فورا اوقات حكومت تلخ مىشود . رعدوبرق به ظهور مىرسد . آنچه از دهانش بيرون آمده به عدل الممالك و امير محترم ناسزا فحش گفته و خارج نموده است .\r\n\r\nروزنامهء ايران آزاد - ضياء الواعظين\r\nدر شهر كه بودم ماژر ابو الحسن خان رئيس ژاندارمرى دوستانه رقعه‌اى به من نوشت و تكليف كرد جريدهء « ايران آزاد » كه جديدا طبع خواهد شد آبونه بشويد . من محض دوستى با او شدم به سالى ده تومان . اين ايام نمرهء اول آن رسيد . مدير آن بهاء الواعظين است كه حاليه بهاء را به ضياء مبدل نموده ضياء الواعظين شده است . در ستون اول آن خطاب به كابينه‌ها مىكند كه شما اى كابينه‌هاى سياه و سفيد ، كابينه‌هاى نجات و اميد هيچ‌يك ناجى ما نبوديد . مردم زودباور ايران آخرين دقايق حيات خود را روى نسخه‌هاى چاپى شما گذاشت . شما همه ديپلومه‌هاى يك مدرسه و سروته يك كرباسيد .\r\nشما همه تعزيه‌خوانهاى قديمى و آكتورهاى امروزه‌ايد . تاخت مىآورد به همهء آنها .\r\n\r\n","description":"","footnote":"","page_name":" 6325 ","page_number":459},
  {"content":"\r\n\r\n\r\nحمله به مشير الدوله\r\nدر خاتمه مىنويسد آقاى مشير الدوله شما يك عادت و خلقى را تعقيب مىكنيد كه براى ايران خيلى مضر و بدعاقبت است . شما پارازيت ( لغتى كه بسيار جديد استعمال مىشود و فارسى آن نباتات طفيلى است ) درست مىكنيد . شما مفت‌خوار پرورش مىدهيد . شما خارهاى راه سعادت بشر را تميز مىكنيد . شما زياد تصويب‌نامه صادر مىكنيد ( شهريه و انعام و مقرريها و مخارج فوق العاده‌اى كه در هيئت‌وزرا تصويب مىشود . ) . كالسكهء شما هرصبح‌وشام درب خانهء ملاهاى اين شهر رحل اقامت افكنده .\r\nپس شما چه وقت به كارهاى مملكتى و چه موقعى را براى حل معضلات امور سياسى اختصاص مىدهيد . اين‌رويه و اسلوب از عادات مشئومهء صدراعظمهاست . شما باور نمىكنيد كه دنيا به اين سيستم زمامدارى و اين‌گونه سياست فاتحه‌خوانده است . اين هم دربارهء مشير الدوله كه محبوب و منتخب خاص‌وعام است .\r\n\r\nلاهوتى به سوى تبريز\r\nبارى مطالب مهم اين‌روزنامه اين است كه لاهوتى خان صاحب‌منصب ژاندارمرى كه در مهاجرت مهاجرين جزو آنها بود و از آنجا اروپا رفته بود دو ماه قبل وارد تبريز [ مىشود 
  ] و تلگرافا شرح خدمات خود را به آقاى قوام السلطنه عرض مىكند ، در جواب او را به همان درجهء نظامى برقرار مىكند ، مىرود شرفخانه به اردوى ژاندارم ، مشغول تحريكات مىشود . هفتهء گذشته ( تقريبا غرّهء جمادى الثانيه ) با دو سه‌هزار ژاندارم به سمت شهر تبريز حركت مىكند . مخبر السلطنه والى پيغام مىكند براى چه آمده‌اند . آن شب جوابى نمىدهد و صبح زود حمله به شهر مىآورند . دويست‌نفر قزاق فقط در شهر بوده . پنج ساعت با اين عده جنگ مىكند . بعدا لاهوتى غلبه مىكند شهر را متصرف [ مىشود 
  ] و تمام ادارات را تصرف مىكند و مشغول كار مىشود . تجار ، كسبه پس از نشر بيانيهء لاهوتى دكاكين را بسته تعطيل مىكنند . لاهوتى خان وحشت مردم را مىبيند مجددا اعلانى مىكند كه قواى ژاندارم ياغى نيست و مستدعياتى دارد كه از دولت خواستار مىشود .\r\n\r\nمخبر السلطنه - قوام السلطنه\r\nمخبر السلطنه مخفى شده و يكى از مستدعيات عزل اوست . مردم تلگرافخانه مىروند و با طهران مخابره مىكنند . اما خود تلگرافخانه هم سانسور لاهوتى است . در\r\n\r\n","description":"","footnote":"","page_name":" 6326 ","page_number":460},
  {"content":"\r\n\r\nطهران مىخواهند قوام السلطنه را حكومت بدهند و حكم مىشود اردوى قزاق ساويچ بلاغ تبريز برود و نتيجه در اين‌روزنامه معلوم نيست .\r\nملاحظه كنيد حركات ايرانيها را . در صورتى كه اسمعيل سميتقو آنجا مشغول اين‌همه غارت و جنگ و خونريزى است قشونى كه براى دفع او مىرود يك همچو حركتى مىنمايد . افراد ژاندارم عامى گرسنه هستند . يعنى آن‌همه صاحب‌منصب هم بايد دخالت كند كه همه تربيت‌يافته‌گان يالمارسن مىباشند .\r\n\r\nسوابق لاهوتى\r\nبارى اين لاهوتى خان ( لاهوتى تخلص اوست ) مرد بسيار شارلتانى بود . اول كه داخل اداره شد ترقى فاحش كرد . مأمور قم و عراق بود . شعر هم مىگفت . همه از او تعريف و تمجيد مىكردند . بعد حركات زشت او ظاهر شد خارجش نمودند . در ايام مهاجرت خودش را باز داخل كرد . اين ايام كه مراجعت كرد مصدر يك همچو كار زشت‌ترى شد .\r\n\r\nدرس از رضا خان\r\nاز عدم مجازات است كه مردم جرى شده‌اند . ساعد الدوله سرهنگ مىشود . خالو قربان سرتيپ و سالار ظفر مىشود . اگر كوچك هم تسليم شده بود البته حكمران فارس مىشد . كلنل محمد تقى خان كه كشته شد . به آن صاحب‌منصبان و ژاندارم تو نگفتند به اينها هم نخواهند گفت . تا ديگرى نعم‌البدل آنها شود . خود اين عفوهاى بىموقع ، امتيازات بىجهت مردم را براى اين كارها تهيه و تربيت مىكند . من يادم هست يك‌وقتى دو فوج روس در شهر ادسا تخلف از حكم صاحب‌منصب نمودند چهار فوج ديگر حاضر نمودند ، ميان آن دو فوج شليك كرد كه غالب كشته شدند . يك كشتى بحر سياه روس ياغى شد او را در بندر رومانى گرفتند ، تمام ملاح كشتى را تيرباران كردند . قشون دولتى كه بىجهت ياغى شود مجازات لازم دارد و الّا ممكن نيست سايرين نكنند . به همهء اينها همان رضا خان سردار سپه درس آموخته كه با هزارنفر به طهران رفت آن هنگامه را برپا كرد .\r\n\r\nبهاء الواعظين ضياء الواعظين\r\nيك معرفى هم از بهاء الواعظين سابق و ضياء الواعظين فعلى بكنيم . مشار اليه روضه‌خوان بود كه مشروطهء اول در رديف آب السادات و غيره بود . بد هم حرف نمىزند . با ماها آشنا بود . روزى را كه علاء الدوله مرحوم به تقلب مردم را خانهء\r\n\r\n","description":"","footnote":"","page_name":" 6327 ","page_number":461},
  {"content":"\r\n\r\nعضد الملك جمع نموده بود و مشروطه‌خواه شده بود و برعليه امير بهادر و سلطانعلى خان وزير دربار و مجلل السلطان و غيره در حقيقت قيام نموده بود تا اين اجتماع بزرگان قوم باعث طرد آنها از دربار سلطنت شد و همين مسئله مقدمهء توپ‌بستن مجلس شد و آن تفصيلات كه نوشته‌ام من و جمعى از دوستان و خويشان در يك اطاقى نشسته بوديم .\r\nاين بهاء آنجا بود و براى هريك از اين امرا و بزرگان كه جمع شده بودند مضمونى و حكايتى مىگفت كه ما خنده مىكرديم .\r\n\r\nدربارهء علاء الدوله\r\nدر اين بين گفتند علاء الدوله توى طالار آمده نطق مىكند . هركلمه كه او مىگفت بهاء صد تا قسم مىخورد كه دروغ مىگويد . بالاخره ما گفتيم اگر راست مىگوئى برو در مقابل علاء الدوله همينها را بگو . رفت توى حياط دم منبر ( حياط حسينيهء عضد الملك بود ) تا نطق علاء الدوله تمام شد رفت روى پلهء منبر و گفت حضرات گول حرفهاى علاء الدوله را نخوريد . گرگى است امروز به لباس ميش درآمده . حذر كنيد ، دقت كنيد كه چه حيله زير سر دارد . من قسم ياد مىكنم علاء الدوله دروغ مىگويد . مشروطه‌خواه نيست ، چه‌وچه . داستانى كه بالاخره عضد الملك پسرش را فرستاد تمنا و خواهش كرد زياده از اين هتاكى و رسوائى نكند .\r\n\r\nقربان ايران\r\nبهاء شوخ بود ، بامزه بود ، با خانمها علاقهء مخصوص داشت . چرچرش هم راه افتاده بود . من آمدم از طهران ديگر خبرى از او نداشتم ، جز بعد از اولتيماتوم روس و آن اجتماع يا مرگ يا استقلال كه همين سليمان ميرزا و همكاران دمكرات او با كمك مادى و معنوى مستر شوستر برپا نمودند . روزى كه زنهاى طهران را جلوى بهارستان جمع نموده بودند كه بيشتر از فواحش شهر بودند يك خانم معروفه بود مسماة به ايران باستيانى ( خانه‌اش نزديك باستيان بود ) . بنا شد بهاء نطق كند برخاسته بود . اول نظر دوربينى به خانمها انداخته بود رفيق خود ايران باستيانى را در مدنظر گرفته بناى خطابه را گذاشت .\r\nايران عزيز من است . ايران جان شيرين من است . من براى ايران خودم را هلاك نكنم كه خواهد كرد . همه قربان وطن مىروند . من قربان ايران فقط مىروم و دم‌به‌دم به خانم اشاره مىكرد و از اين مقوله مىگفت كه تمام حاضرين يعنى آنها كه دانا و ملتفت نكات بودند نتوانسته بودند از خنده خوددارى كنند . تا مجلس ختم يا مرگ يا استقلال دروغين شده و متفرق شدند . باز از او خبر نداشتم تا اين‌روزنامه رسيد ، معلوم شد آقا ترقى كرده\r\n\r\n","description":"","footnote":"","page_name":" 6328 ","page_number":462},
  {"content":"\r\n\r\nهم ضياء الواعظين شده هم مدير جريدهء فريدهء « ايران آزاد » .\r\nدر سرمقاله نوشته بدون پول و بدون درخواست نامهء كتبى و وجه آبونه براى احدى روزنامه ارسال نمىشود و حال آن‌كه من هنوز يك شاهى نداده‌ام .\r\n\r\nآتيهء الموت - جواب به نامهء پدر\r\nجمعه 19 جمادى الثانيه ، 28 دلو - زمستان عقب‌افتاده سرد است ، برف مىآيد ، يخ مىبندد . در شهر هم برف و سرما شده است . جواب حضرت و الا را عرض كردم با كمال امتنان و شعف براى شرفيابى حاضرم . اما چنانچه عرض نموده بودم حاليه حركت غيرمقدور است . زيرا نمىتوانم عيال و اطفال را در اين برف و سرما بياورم . چشم اينها هم از آن سفر ترسيده راضى به اقامت نمىشوند . ديگر اين‌كه من همان شب اول كه طهران برسم گرسنه‌ام ، به حق خدا نه اندوخته دارم ، نه فروشى ، نه گروگذاردنى . پس شهريهء مرا تعيين كنيد كه با يك دلگرمى شرفياب شوم . به حاجى افخم الدوله نوشتم شما كه از حالت روحيهء الموت و الموتى مسبوق هستيد چطور تصور مىكنيد ، مستشار با آن عصاى ظريف فرنگى خود بتواند اينجا را اداره كند . آن هم با اين حكومت كه براى صد دينار قيصريه را به باد مىدهد ، با اين نايب الحكومهء طماع چاپچى .\r\nاولا از قرار گفتهء مستشار مدت زمانى است حضرت و الا در خيال فرستادن ديگرى بودند ، من كه متمرد نبودم . قزوين آمديد همراه مىآورديد . با يك ترتيب صحيحى به الموت روانه مىكرديم . من هم كه تا اندازه‌اى تهيهء زمستان خود را ديده بودم همان قزوين مىماندم و مقوى كار او بودم تا پيشرفتى حاصل كند . چرا باعث اين‌همه ضرر و خسارت من شديد كه بيايم الموت و بعد هم باز متحمل ضرر كلى شده بيايم طهران . ثانيا من كه نوشته بودم طهران خواهم آمد ، پس تحمل مىكرديد مىآمدم و تبادل افكارى مىشد با مشورت و ترتيب صحيح كسى مىآمد . اين مستشار كه نه يك پول همراه دارد ، نه يك تكه اسباب ، نه نوكر و آدم چه قسم بماند ، چه قسم گذران كند . من كمال ميل را به آمدن طهران دارم ، از توقف اينجا سير شدم . خانه هم ندارم ، فايده هم برايم ندارد . اگر مىدانيد كه زحمت و دردسر آتيه به عهدهء شما و من نيست فورا بيايم . اما اگر اينجا برهم خورد اغتشاش شد ، مستشار فرار كرد باز من و شما در زحمت و مشقت هستيم . پس بايد دخالت كنيم تا اساس آن صحيح شود . اين مال غير نيست كه شما تغير كنيد ، من قهر كنم .\r\nمال پدر ماست . امروز يك اقدام بىرويه نموده فردا كه مغشوش شد به شما رجوع نمود يك روز اعتنا نكردى ، دو روز طفره زدى ، روز چهارم مجبورى باز اين وزارت‌خانه آن وزارت‌خانه ، در خانهء سگ‌وگربه به روى . پس چون زحمت به عهدهء ما خواهد بود و ذى\r\n\r\n","description":"","footnote":"","page_name":" 6329 ","page_number":463},
  {"content":"\r\n\r\nدخل هم هستيم نبايد به دست خودكارى صورت داد كه باعث پشيمانى شود . الموتيها گفته‌اند اين عين السلطنه نيست ، علاقه ندارد . عيال ندارد منافع مال او نيست . هرساعت بخواهيم به يك‌هو بيرونش مىكنيم . الموت فتح‌آباد ، اميرآباد و كوريجان نيست كه هركس به هراسم برود بتواند كار انجام بدهد .\r\nخود مستشار هم شرحى به‌همين مضامين نوشت . پس از آن‌كه من مىگفتم چرا اين شكل آمدى گفت حضرت و الا مرا مجبور كرد و چاره نداشتم . گفتم مىروم و از آنجا مىنويسم . به‌هرحال حضرت و الا هنوز در خم همان كوچه اول است و محال است اين همه تغييرات در وجود او تأثيرى كند . من براى رفتن حاضرم . اما به محض رفتن من مستشار هم بايد از سوراخ ديگر فرار كند . همين نايب الحكومه براى انتفاع خودش اسباب حركت او را فراهم مىكند . رعيت هم كه از خدا مىخواهد . الموت محال است مثل دهات ديگر مردم بشود ، جز آن‌كه يك‌دست بگردد يا امير اسعد بخرد .\r\n\r\nماليات\r\nكاغذى براى رفعت السلطان و كاغذى براى احمد خان قلعه‌بيگى نوشتم كه بسته كاغذجات را روانه دارند . خدا كند قباله‌جات باشد و مثل كتابها نشود . شاهزاده امير امجد كه دو سال قبل حاكم تنكابون بود رئيس ماليهء قزوين شده . چون تقى جواب كاغذ سابق كه براى تخفيف چهار قريه بود نگرفته بود مجددا شرحى نوشتم كه ما تمام ماليات نقد و جنس خود را همان تابستان پرداختيم ، جز ماليات جنسى اين چهار قريه كه سيل برده و خراب [ است 
  ] و يك سير غله نداده . تحصيلدار هم برحسب حكم رئيس سابق معاينه نموده تصديق داده . تكليف را معين فرمائيد . اين كاغذها را دو روز قبل ابو الحسن به شهر برد .\r\n\r\nآبله‌كوبى\r\nمحمد على آبله‌كوب كوچنانى را خواسته بودم ديشب آمده بود . امروز روى بام خانهء كدخدا مشغول آبله‌كوبى شديم ، زيرا در زوارك هم يك زن مبتلا شده است . اول اطفال را كوبيدم ، بعد بچه‌هاى خودم را ، سپس بزرگها يعنى جوانها را . هشتاد بزرگ و كوچك تلقيح شد . بچه‌هاى دهات خيلى دليرند . از بچه‌هاى شيرى گذشته يك نفر از آن سه‌ساله تا پنج شش‌ساله گريه نكرد . بلكه خودشان مىآمدند و زانو زده دست خود را دراز مىكردند . افسوس فقط يك شيشهء كوچك مايه فرستاده بود و حال آن‌كه از طرف دولت به دكتر رضا خان داده مىشود و مفت است . دستوراتى را هم كه براى جلوگيرى شيوع آن\r\n\r\n","description":"","footnote":"","page_name":" 6330 ","page_number":464},
  {"content":"\r\n\r\nو مريض آن داده بود اعلان كرديم و اكيدا قدغن شد به آن عمل شود . خود زنها و مردها هم ترسيده و ساعى هستند كه مطابق دستور رفتار كنند . باز بايد بنويسم از شهر بياورند .\r\nبعد هم مواجبى به محمد على بدهم ميان دهات برود اطفال را بكوبد . مردم بقدرى فقيرند كه به قدر آن‌كه جزئى پول به آبله‌كوب بدهند ندارند .\r\n\r\nفقر عمومى\r\nدولت و عقلاى مملكت بايد فكرى براى اين فقر و فلاكت عمومى بنمايند . اين قرضهاى چند كرورى بلكه چند مليانى هيچ نتيجه‌اى برفرض آن‌كه بدهند هم ندارد . اين قرضهاى جزئى درهمان طهران به مصرف فكل كراوات و كاش پوسير « 1 » و مسكرات و تزيينات خواهد رسيد . ابدا از طهران يك قدم بيرون نخواهد گذاشت . دولت بايد كارى كند رفع فقر و احتياج رعيت و كسبه بشود . كار و سرمايه زياد گردد . امروز كسبه و رعايا همه‌چيز را بايد با پول بخرند . درمقابل يك شاهى براى خريد از محصول و دست‌رنج او عايدش نمىشود . چندين سال است تمام محصول و ثروت اين مملكت نه در مقابل پول ، نه در مقابل معاوضه بيرون نرفته و هرچه داشتند بالاى امتعه و اجناس خارجه گذاشته است . لو فرض پول قرض كردند به اهل ادارات مىدهند . آنها هم در همان طهران خرج مىكنند ، يك شاهى به دست رعيت و زارع و تجار و كسبهء خارج نخواهد رسيد . اين فقر عمومى و اين فلاكت به اين چيزها رفع نمىشود ، هى ماليات زياد كنند رعيت كه ندارد از كجا خواهد داد . كارى كنند كه محصول و امتعه به خارج برود يا امر معاوضه به ميان بيايد .\r\n\r\nفكر تجار\r\nمعاهدهء با انگليس شوم بود ، بد بود ، مخالف استقلال مملكت بود خيلىخوب . چارهء ديگرى بكنيد . فكر ديگر بكنيد كه شوم نباشد ، خوب باشد ، مخالف استقلال نباشد و الّا همان نشستن توى مجلس و گفتن اين حرفها چارهء درد را نمىكند . يكى از فلاكت و ورشكستگى تجار مملكت ما اين فقر است كه در موقع ارزانى ليره هركس از صد ليره الى چند هزار ليره پول پيش برات كشيده و سفارش مبلغهاى گزاف‌گزاف اجناس ، امتعه داده است كه برايش روانه دارند . ليره رفت بالا ( فعلا شش تومان رسيده ) تجار حساب كردند ديدند مبلغها ضرر براى آنها دارد . آن هم در مقابل اين فقر عمومى كه يك تكه فروش نمىرود . از آن پيش‌قسط صرف‌نظر كرده دنبال مال نرفتند و همهء آن پولها ضرر\r\n\r\n\r\n","description":"","footnote":"\r\n( 1 ) -  Cache - Poussiere  رولباسى\r\n","page_name":" 6331 ","page_number":465},
  {"content":"\r\n\r\nشد . درحالىكه در روزنامه خواندم كه كمپانى و كارخانجات همه قيمت مال را به پاى تجار با تنزيل مىخواهند حساب كنند . ميل دارند مال را ببرند . ندارند نبرند ( چنانچه در روزنامه آن تاجر با اطلاع نوشته بود از صد مليان ليره مىگذرد . ) . روسها هم تمام حرفشان دروغ بود . هيچ امتعه و اجناس وارد نكردند . بلكه هياهوى اول آنها باعث يك ضرر عمده به تجار گرديد كه به اين هوا قيمت كشمش ، مغز بادام ، پسته ، پنبه را بالا بردند و سلف خريدند . امروز همه ضرر آنها شده است .\r\n\r\nاسناد بىارزش\r\nچهارشنبه 24 ج 2 ، سيم درجهء حوت - صبح هنوز بيرون نرفته بودم گفتند ابو الحسن آمده و چيزى نگذشت بستهء امانتى شمسى روى كرسى جلوى من گذاشت . چون مىدانستم جز بستهء اسناد چيز ديگرى نخواهد بود زود شكافتم و بيرون آوردم . هرقدر برهم زدم بر غمم افزود . زيرا يك قباله كه پنج‌تومان مبيع آن باشد درميان همهء اين كاغذها پيدا نشد ( درست همان حكايت كتابها ) . اينها چه بود بروات نقد و جنس ديوانى دهات ، كاغذجات متفرقهء كهنه مال چندين سال قبل ، صورت نقل انبار بعضى دهات ، سياهه‌جات مخارج يوميه و ماهانهء ابو القاسم بيك و تقى خان ، صورتهاى خرمن آشنستان و دستگرد و غيره دهات خودش . چيزى كه فايده داشت تمسكات غلهء خريدارى لوى ئيل و ايلان ئيل رعايا بود كه آن را هم هركدام سريع الوصول بود برداشته بودند . حال تتمه هم معلوم است ، چند سال گذشته سوخت و ناوصول گرديده است . معلوم شد الموتيهاى شيطان قباله‌جات را هم مثل اجاره‌نامچه و اسناد گوسفند براى ساعد الدوله نفرستادند . آنچه هم محقق شده كاغذجات بىمعنى را سوزانده‌اند . پس قباله‌جات يا نزد جلال غيرمرحوم بوده يا ولى آقا در محلى پنهان كرده است . مهدى هم گفته است كه كلان بردند زشت‌وزيبا كردند . من فقط به مستشار و نقى گفتم ديگر ابدا نبايد بروز داد و بيرون آورد تا امر آتان بلكه بگذرد و تمام منظور من هم همان آتان است . ساير جاها انكار نكردند و قبالهء جديد دادند در تصرف هم هست . ابو الحسن مىگفت شهر برف زياد آمد .\r\nراه گدوك بسيار برف داشت . قزاق زياد تبريز مىرفت . رئيس ماليه نوشته بود گماشتهء شما جز يك‌دفعه نزد من نيامد . مطالب را مرقوم داريد اقدام بشود . كاغذ رفعت السلطان تازه‌اى نداشت جز آن‌كه ميرزا اسمعيل خان ساويج بلاغ است و مدتى است رئيس ادارهء محاسبات كل است .\r\n\r\n","description":"","footnote":"","page_name":" 6332 ","page_number":466},
  {"content":"\r\n\r\n\r\nفرار لاهوتى خان به روسيه\r\nچند نمره روزنامه از طهران فرستاده بودند . يك قسمت اردوى قزاق از حدود ساويج بلاغ تبريز مىرود . اگرچه اهالى شهر واسطه مىشوند كه جنگ نشود ليكن ژاندارمها به خوشى تسليم نشدند . قزاق حمله به شهر مىآورد . پس از زدوخورد ژاندارم تسليم مىشود . لاهوتى خان قبلا به سمت روسيه فرار نموده است . از قرار معلوم جمعى از اهالى شهر هم با اين قصد و نيت لاهوتى شركت داشته‌اند كه حكم به دستگيرى آنها هم مىشود . ( البته تا شهرى همراه نباشد ژاندارم نمىتوانست وارد شهر به آن عظمت بشود ) . فعلا شهر نظامى و اسمعيل خان سرهنگ قزاق حاكم است . مخبر السلطنه هم به سمت طهران حركت نموده است .\r\n\r\nبودجهء خرج - مقررى محمد على شاه مخلوع\r\nدر مجلس بودجهء خرج قرائت مىشود . براى هرخرجى يكى دو ساعت مباحثه مىشود و تصويب مىشود . در حقيقت تضييع وقت مىكنند . براى مقررى شاه مخلوع مباحثه طولانى مىشود . سليمان ميرزا نطق مفصلى مىكند كه يك دينار نبايد تصويب كرد . من به كسىكه ملك المتكلمين و ميرزا جهانگير خان و قاضى را كشته يك شاهى تصويب نمىكنم ، من به كسىكه مجلس را توپ بسته يك دينار تصويب نمىكنم . خيلى فرمايشات عوام‌فريب [ مىكند 
  ] . ساير وكلا دفاع مىكنند . بالاخره رئيس الوزرا مىگويد گرچه فرمايشات شاهزاده را تصديق داريم اما محمد على شاه املاكى داشت كه به دولت برگذار كرد . فعلا هم دست دولت است و امروز او را شاه [ مخلوع 
  ] ايران مىگويند . در آنجا خرج دارد ، خانواده همراه دارد ، نمىشود نداد . صد هزار تومان مقررى او بود . پس از آن‌كه به ايران آمد بيست و پنج هزار تومان هم كسر شد و حاليه هفتاد و پنج هزار تومان داده مىشود و ما مدت هم براى وظيفهء او قرار نداده‌ايم . تصويب مىشود .\r\nروزنامه‌نويس مىنويسد اين افتخار قطع مقررى محمد على ميرزا نصيب مجلس چهارم نشد اما وكلاى مجلس پنجم اين افتخار را خواهند داشت .\r\n\r\nطعن و دق نصرت الدوله ( مقالهء روزنامهء ستارهء ايران )\r\nبرويم باز سراغ رفيق خودمان نصرت الدوله كه « ستارهء ايران » باز چه در وصف و ستايش او گفته .\r\nبازهم نصرت الدوله در موقعى كه غريو كوس گيتى خدائى دهقان ، پيكر اشرافيت\r\n\r\n","description":"","footnote":"","page_name":" 6333 ","page_number":467},
  {"content":"\r\n\r\nدنيا را به لرزه درآورده ، هنگامى كه برق چكش كارگر آتش به خرمن سرمايه‌دارى دنيا افكنده اين زاده و پروردهء دامان ابو الهول فرتوت استبداد زمام اكثريت پارلمان ملى ما را در دست گرفته و مملكت را به قهقرا به سوى ارتجاع مىكشاند . حاكم زمان استبداد نصرت الدوله ، وزير دورهء مشروطيت نصرت الدوله ، وكيل پارلمان ملى نصرت الدوله ، مخبر كميسيون ماليه نصرت الدوله ، نايب‌رئيس مجلس نصرت الدوله . بعد از چندى رئيس مجلس و رئيس الوزراء هم نصرت الدوله . حضرت و الا عما قريب بر فيل سوار خواهند شد . بعد از پانزده سال مشروطيت ، در نتيجهء تمام انقلاب ، خونريزيها ، گفتنها ، نوشتنها ، به حبس افتادنها ، شهيد شدن جوانان ، نصرت الدوله حاكم دورهء استبداد [ از 
  ] برگزيدگان ملت مىشود ( اين تقصير نصرت الدوله است يا تقصير خودتان ) ، حاكم و مالك نصف مملكت برادر و پدر مكرم حضرت و الا ، نايب‌رئيس مجلس خود حضرت و الا . نمايندهء ديگر مجلس اخوى حضرت و الا چيزى نخواهد گذشت كه حكومت مطلق سرتاسر مملكت به خانوادهء فرمانفرما تعلق خواهد گرفت . بدبختى تا كجا كه نصرت الدوله نماينده‌چى مملكت شده است . هركس مىخواهد به وكالت انتخاب گردد بايد دست به دامان حضرت و الا بشود . برگزيدگان قوم ، نمايندگان ملت ، اكثريت پارلمان ، شما نظر اميد ملت را فريب داديد ، شما منتخب ملت هستيد و با مردم ستيزه مىكنيد ( ملت همان خود نويسنده است لاغير . )\r\nآرى هزار بار گفتيم ، نوشتيم ، فرياد زديم ، كه ملت نصرت الدوله را نمىخواهد .\r\nدوستى با نصرت الدوله و امثال او دشمنى با ملت است . آقايان فريب اين اشراف پوسيده را نخوريد . رونق بازار دو روزهء اين سرمايه‌دارى مختصر چشمهاى شما را خيره نكند ( چنانچه چشم ستارهء ايران را خيره كرده ) . در آتيه حكومت با ملت خواهد بود . شما با رنجبر و كارگر سروكار داريد . شما وكيل ملت هستيد درمقابل اشراف . شما حافظ حقوق رنجبر هستيد در برابر سرمايه‌دارى ( در ايران سرمايه نيست ) . شما نمىتوانيد با آنها باشيد . منفعت شما غير از منفعت آنهاست . اقتدار شما در اضمحلال و انقراض اشراف است . امروز براى اين‌كه به شما احتياج دارند مىخواهند به وسيلهء شما اقتدارات اوليه خود را به دست بياورند . وزير شوند ، رئيس الوزرا شوند ، حكومت بكنند ، به شما مىگروند . خود را در لباس شما نمايندگان ملت بيرون مىآورند . مىگويند تو به كرديم ولى همين‌كه اقتدارى پيدا كردند نابود كردن شما و معدوم ساختن شما اولين انديشه و فكر آنها خواهد بود . برحذر باشيد و تيشه به ريشهء خود نزنيد .\r\nهمين نصرت الدوله در شش ماه قبل كه مجلس داير نبود و شما مورد احتياج او نبوديد ، آن‌روزى كه وزير بود و عقد اتحاد و قرارداد منحوس را پروپاگاند مىكرد ، نه شما\r\n\r\n","description":"","footnote":"","page_name":" 6334 ","page_number":468},
  {"content":"\r\n\r\nرا مىشناخت نه نظر به شما داشت و نه صحبت توبه و بازگشت در كار بود . چرا براى آن كه حضرت و الا در آن موقع پايهء مقام خود را محكم مىدانست به مقامات ديگرى اتكاء داشت ( به انگليسها مقصود است ) . نگاهداريهاى خارجى از او مىشد و بالاخره با كمال اطمينان خاطر فرمانفرمائى مىنمود . اتفاقا كابينهء آقاى سيد ضياء الدين روى كار آمد . بنابر معروف نظر به خصومت شخصى و يا رقابتى كه با حضرت و الا داشت او را در رديف ديگران به حبس انداخت . بعد از حبس ايشان خود را مطهر دانستند ، توبه كردند ، ملت شدند . ولى ضمنا اين نكته را هم ملتفت شدند كه اقتدار براى ايشان باقى نمانده ، ديگر به شيوهء سابق نمىتوانند بر مردم حكومت كنند ، فعال ما يشاء باشند . اين است دست به دامن شما شده پارتى درست مىكنند ، جمعيت مىتراشند . ولى همهء اين تلاشها چند روزى بيشتر اثر نخواهد داشت . ملت نصرت الدوله را نمىخواهد . مردم از اين ليدر اكثريت بيزارند . - نامدار . ( پايان مقالهء ستارهء ايران )\r\nرفيق ما نامداران اين دفعه باز عصبانى شده و حقايق تلخى را با لهجهء خود بىپرده به رشتهء تحرير درآورده . ولى درعين‌حال فراموش كرده‌اند سلف شاهزاده هم كه جالس اين مقام بود ( مقصود سردار معظم خراسانى است ) چندان مورد خوش‌بينى و داراى سوابق نيكى نبوده است . بنابراين از اين نكته غفلت شده است كه مخالفت ايشان در اين مورد هم حسن‌ظن به سلف شاهزاده است و بطور كلى آنچه در اين دوروزه [ از 
  ] افكار عامه فحص و استنباط شده مقام نيابت رياست مجلس دوره چهارم تقنينه روزگار تيره بختى را طى مىكند .\r\n\r\nدام پول - دوتا شاهزاده\r\nمنظور من از نگارش اين جمله نصرت الدوله نيست كه دفاع از او نموده باشم . من او را نمىشناسم . آن‌وقت كه طهران بودم داخل آدم نبود . فقط دو دفعه در ايامى كه غارت شده بودم با او مكاتبه كردم كه نتيجه هم نداد . اما هركسى در خارجه يا ولايات خيلى دور ايران اين مقالات را در جرايد ما بخواند خنده مىكند كه يك همچو مجلسى مىخواهد ايران را اداره كند كه جالسين آن اين نوع مردم هستند و اگر از ايران بىخبر باشند خواهند گفت مملكتى است به اعلىدرجهء تمدن ، داراى اشخاصى بافكر وطن‌خواه ، با جرايد آتشين و حقيقت‌نويس كه نظير آنها در ممالك ديگر وجود ندارد . اما خير اينها نيست .\r\nهمه دام پول است ، همه دكان امتعه‌فروشى . افسوس كه ساير جرايد ضد آن براى من نمىآيد تا مىديديم كه چه‌چيزها برله نصرت‌الدوله و عليه سليمان ميرزا و اقليت مىنويسند . دوتا شاهزاده‌اند و باعث زحمت همه شده‌اند .\r\n\r\n","description":"","footnote":"","page_name":" 6335 ","page_number":469},
  {"content":"\r\n\r\n\r\nمقالهء اعلم الدوله\r\nدكتر اعلم الدوله كه اواخر طبيب مخصوص و محرم مظفر الدين شاه بود ، سواى پولها و جواهرهاى نفيس يك ملك شش دانگ بسياربسيار معتبرى هم در شهريار به او داد شرحى در « ستاره ايران » نوشته در تحت عنوان « اشخاص بزرگ قرن سيزدهم شمسى ايران » - كه ماحصل اين است :\r\n« قصدم از اشخاص بزرگ آن است كه در اين يكصدسال در مملكت ما مىتوان آنها را تا حدى مردمان بزرگ خواند . يعنى وجودشان مثمرثمر عمومى بوده . چندين كرور تخم و هسته ضايع و تلف مىشود تا يكى درخت و مثمرثمر مىشود . سپس اسم مىبرد مظفر الدين شاه ( كه بدون اكراه و اجبار مشروطه را داد . نه در قرن سيزده بلكه در اين شش هزار سال سلطنت ايران چون او پادشاهى نيامده است ) ، اميركبير ( كه مدرسهء دار الفنون از او باقىمانده ) ، حكيم الملك مرحوم ( كه پول نيكل را در مملكت رواج داد ) ، سالار معزز ( كه مدرسهء موزيك را داير و آهنگ ملى اختراع كرد - زنده است ) ، سپهسالار حاج ميرزا حسين خان ( مدرسه و مسجد ناصرى را باقى گذاشت ) ، سردار سپه ( كه در آخرين سال اين قرن قشون ايران را منظم ساخته و امنيت را در مملكت برقرارنمود ) ، كاشف السلطنه ( شاهزاده محمد ميرزاى خودمان [ كه 
  ] چاى را در مملكت غرس كرد ) ، كمال الملك ( زنده است ، مدرسهء نقاشى جديد را كه مزين الدوله در جادهء تكوين آن پيش قدم و دكتر ابراهيم خان حكيم الملك مؤسس آن است ترقى داد و اولين نقاش قرن سيزدهم است ) ، شاهزاده محمد طاهر ميرزا مرحوم ( اولين رمان را ترجمه كرد ) ، متين السلطنه عبد الحميد خان ( نخستين روزنامهء ملى ، روزنامهء مظفرى را در مملكت تأسيس و منتشر نمود ) ، ناصر الملك محمود خان مرحوم ( توتون سيگار را كاشت ) ، وثوق الدوله ( مدارس ابتدائى مجانى در مملكت تأسيس نمود ) .\r\n« ستارهء ايران » مىنويسد اگر مراد اشخاص بزرگ است پس چرا اسامى قائدين نهضت آزادى ملت ايران را درج ننموده‌ايد . اگر تنها مقصود ذكر اعمال پاره‌اى اشخاص است خوب بود به عقد قرارداد منحوس 1919 و تشكيل پليس جنوب و و و و و اشاره مىفرموديد ( مقصود وثوق الدوله است ) . اگر من اين آرتيكل را به روزنامه داده بودم هزار قسم مسخره ، مضحكه ميكرد اما [ چون 
  ] اعلم الدوله داده درج نمود و فقط گوشه زده است .\r\n\r\n","description":"","footnote":"","page_name":" 6336 ","page_number":470},
  {"content":"\r\n\r\n\r\nمردان بزرگ ديگر\r\nاگرچه مردمان بزرگ اين ايران بايد همين اشخاص باشند و تعجب ندارد ، ليكن اگر مقصود قرن صد ساله است ، خيلى اشخاص ديگر هستند كه هزار بار براينها ترجيح دارند كه هيچ ذكرى از آنها ننموده است . اگر قرن سى سالهء ايرانى باشد باز هم بسى كسان ديگر هستند كه هزار مرتبه كارهاى آنها بزرگتر است . اينها كه اسم برده جز امير اتابك و ميرزا حسين خان سپهسالار عمر ما همه را ياد دارد و اغلب آنها زنده هستند كه كسى پهن بار آنها نمىكند . كاشف السلطنه چاى كاشته ، حكيم الملك پول نيكل رواج داده - واقعا كارى از اين بزرگ‌تر نمىشود . مثل اين است اختراع آيروپلن و تلگراف بىسيم نموده . پس چرا اسم آن‌كه سيب‌زمينى و شلغم را كاشته نمىبرد . در فضيلت محمد طاهر ميرزا شكى نيست اما او بزرگى او را از ترجمه رمان ذكر مىكند . در حقيقت تكذيب اوست . اگر اول رمان ترجمه كن را بايد ستود اول بهمن ميرزا است كه رمان الف ليله را ترجمه كرد . از حاجى ملاهاى سبزوارى و ميرزاى جلوه اسم نمىبرد اما تمجيد متين السلطنه را مىكند . از اعتضاد السلطنهء مرحوم ، معتمد الدولهء مرحوم ، اعتماد السلطنه محمد حسن خان مرحوم كه هريك صاحب تصنيفات عديدهء مفيده هستند ذكر نمىكند .\r\nسالار معزز را مىنويسد كه موزيك خوب مىداند . بارى اگر مردمان بزرگ صدساله ايران را بايد نوشت خيلى هستند كه بايد از روى كتب به دقت نوشت . اگر مقصود تملق بوده است كه حرفى نيست . اعلم الدوله خوب بود اسامى امير اتابك و سپهسالار و محمد طاهر ميرزا را از اين جدول خارج [ مىكرد 
  ] ( كه حقيقتا حيف است در رديف سايرين باشند ) و مىنوشت اشخاص بزرگى كه در عمر خودم ديدم . نكتهء ديگر در اينجاست كه پاى خود را از محوطهء طهران خارج نكرده . ايران همان طهران نيست .\r\n\r\nژاپون\r\nپادشاه ژاپن به واسطهء كسالت موقتا كنار گرفته وليعهد نايب السلطنه شده . جديدا شاهزاده خانم ناگاكو دختر پرنس كونه را براى وليعهد نامزد نموده‌اند . شاهزاده خانم ظريف زيبائى است . ونزلوس « 1 » در اين سن پيرى دخترك بسيار متمولهء يونانى جوانى را به نكاح خود درآورده و از لندن با عروس خود به سمت امريكا و تفرج ( ماه‌عسل ) عزيمت نموده است . از ونزلوس خيلى تعريف نوشته بود كه اول مرد سياسى است .\r\n\r\n\r\n","description":"","footnote":"\r\n( 1 ) - عكس او در صفحهء 6300 به چاپ رسانيده شد .\r\n","page_name":" 6337 ","page_number":471},
  {"content":"\r\n\r\n\r\nفرندج\r\nچهارشنبه غرّهء ماه رجب ، دهم حوت - از 28 الى امروز عصر پنجاه و چند ساعت برف باريد . نه مرتبه بام پارو شد . يخ مفصلى بسته ، گدوكها به كلى مسدود شده . الجوع‌الجوع مردم به آسمان رسيده است . تقريبا يك ماه است كه هوا ساكت نيست . از اول حوت شدت كرد . امر فرندج خاتمه يافت . به اصرار و ابرام ملك را برگذار و پول مرا يكصد و چهل تومان دو رأس « شيرچه » « 1 » دادند و ده تومان ديگر را روغن . نگاهدارى « شيرچه » سخت بود . اتفاقا مشترى پيدا شد در همان صد و چهل هردو كره قاطر را خريد . اما گفتند خوب كره‌هائى بود . حقوقات ديوانى به عهدهء آنها شد به‌جاى سه سال اجارهء ملك . صادق خان و ميرزا اسحق و ميرزا على اكبر امروز اينجا آمدند .\r\n\r\nماليات\r\nچون تحصيلدار را مىخواهند عوض كنند صادق خان تمنا كرد من به ادارهء ماليه و طهران بنويسم بلكه تغيير ندهند . الحق بىموقع هم هست . تمام قبوض دست رعيت [ است 
  ] و هزار حساب دارند . من شرحى نوشتم كه امسال به واسطهء قشون‌كشى ترتيب مالياتى اينجا مغشوش است . تغيير بىموقع است . خوب است سرحوالهء ماليات سال جديد تغيير داده شود . از رعايا هم عريضه‌اى به من در اين باب رسيده بود جوف آن گذاشته دادم روانه كند . طريق گرفتن ماليات هنوز به سليقه و ميل تحصيلدار است و اين صادق خان شلوغ هم كرده ، هزار جور قبض از ژاندارم و انباردارها و قزاق و ديگرى در دست است . هروقت بخواهند انكار كنند ممكن است يكى با مداد نوشته ، يكى از نسخهء حكيم كوچك‌تر است ، يكى امضايش هيچ خوانده نمىشود ، يكى مشهدى محمد داده ، يكى آقا كوچك ، يكى صادق خان ، يكى ميرزا شفيع خان . يك شرب اليهودى است كه‌به وصف نمىآيد . هزار مرتبه از حساب من شلوغ‌تر .\r\n\r\nصادق خان\r\nاين صادق خان اهل سوهانك شمران است [ و 
  ] رعيت‌زاده . به واسطهء سال گرانى مىگفت پنجاه خانوار متوارى شديم ، من‌جمله من و پدرم و كسانم بوديم . در ماليهء عراق نوكر بود . با ميرزا شفيع خان آمده . او ميرزا و تنبل است شهر مانده اين را فرستاده . سواد ندارد . يك خط منحوسى دارد . اما طبع شعر دارد و شعر مرتجلا مىگويد . من يك جوى\r\n\r\n\r\n","description":"","footnote":"\r\n( 1 ) - برهء شيرى .\r\n","page_name":" 6338 ","page_number":472},
  {"content":"\r\n\r\nطلب‌كار بودم ديدم بگيرم تمام نفله مىشود صادق خان قاطر خوبى داشت شش خروار جو در صد و پنجاه تومان و ده تومان نقد دادم قاطر كهر سه‌سال او را گرفتم با يك قالطاق انگليسى و از شرّ فروش نسيهء جو و توقع مردم خلاص شدم . صادق خان روزى كه آمد الموت كلاهش دو من چرك داشت ، شلوارش ده وصله . امروز قاطر يكصد و شصت تومان مىفروشد . اسب ، ماديان ، مزر ، ششلول همه‌چيز دارد .\r\n\r\nگرانى - يك تومان يك تومان\r\nكربلائى غلامعلى از شهر آمده اينجا آمد . از كسادى بازار پول خيلى چيزها گفت . آن سه سال بخت من بود كه همه‌چيز به اعلىدرجه گران بود . امسال ارزان شده است . هيزم مىگفت پانزده قرآن ( پارسال از هفت الى دوازده تومان رسيد ) ، زغال شش تومان ( پارسال شب عيد شصت تومان بود . ) . تمام مىگفت براى نبودن پول است . از خانه‌ها مىآورند يك من شاه دوازده هزار . روغن داغ‌كرده چهارتومان . پول نقد يك تومان روزى يك تومان منافع دارد . ملك هزار تومانى را به دويست تومان مىفروشند خريدار نيست . مىگفت سال قبل شش درب دكان در خيابان رشت شخصى به هشت هزار تومان خريد . همه مىگفتند ارزان و مناسب خريده . همان دكاكين را امسال به چهار هزار تومان فروخت . همه مىگفتند گران فروخته است ، زيرا با چهار هزار تومان يك ده شش دانگ اعلى مىشود امروز خريد .\r\n\r\nپول نقد نيست - مداخل كريم آقا خان\r\nحاجى محمد حسين يزدى با آن‌همه مكنت براى يكصد تومان بيست روز است حبس است و نمىتواند پول نقد بدهد . ديگر درميان تجار و كسبه ندارم و نمىتوانم بدهم ننگ نيست . آن يكى هم به طلب‌كار خودش همين را مىگويد . در يك هفته 27 رقعهء افلاس و ورشكستگى براى حاجى سيد موسى رئيس اصناف رسيده بود . قالى و قاليچه نصف و ثلث قيمت . از حكومت جويا شدم گفت چنان صلابتش مردم را ترسانده كه نفس‌كش نيست .\r\nسردار سپه حمايت تمام [ ازو 
  ] دارد و مردم از او مىترسند . دخل سرشارى كرده و مىكند . فعلا روزى چهار تومان از هردرب دكان نانوائى دريافت مىكند و سى و پنج باب مفتوح است . گفتم سابقا گندم مىداد گفت تا چندى آن‌طور بود حاليه اين قسم را به صرفه نزديك‌تر ديده . از هرگوسفند كه كشتار شود چهار قران . رؤساى دمكراتها روزى كه شاه مىآمد عريضه نوشته بودند كه اين پول را براى چه اخذ مىكند فهميد فورا قريب\r\n\r\n","description":"","footnote":"","page_name":" 6339 ","page_number":473},
  {"content":"\r\n\r\nچهل نفر نانوا و چند نفر از دمكراتها گرفت حبس كرد . ساير دموكراتها مخفى شدند . شاه كه تشريف برد مرخص كرد . بقدرى از بىپولى مردم شهر گفت كه من بىپولى خود را فراموش كردم .\r\n\r\nشعر صادق عوامى\r\nتخلص صادق خان « عوامى » است .\r\n ساقى بريز باده كه كفها خراب شد * هنگام نوش‌نوش كباب و شراب شد\r\nجمعيت آتان به تفاق كلايه‌اى * يك‌يك به جمع دفتر ملا حساب شد\r\nآن خانه‌اى كه دشمن موذى بنا نمود * شكر خدا به حكم شريعت خراب شد\r\nشهزاده‌اى كه دور ز املاك خويش بود * اكنون بدون واسطه مالك رقاب شد\r\nهركس در اين ديار كند تكيه بر كسى * صادق غلام سلسلهء بوتراب شد \r\nهرشب كه حوالهء عرق مىخواست ناچار بود شعرى نوشته براى من روانه كند و بالاخره ذخيرهء عرق احتياطى ما را تمام كرد .\r\n شهزادهء بزرگ به كوچك نظاره كن * يك جرعه‌اى از آن مىخود در پياله كن\r\nگر تنگ باده در كف خدام محرم است * شرحى در اين خصوص به ايشان حواله كن\r\nشاهانه در گذر ز گناه كلايه‌اى * آتان را به نام شريعت قباله كن\r\nبهر خراج مرتع و ملك و منال خويش * صرف‌نظر ز بذر خودت زين دو ساله كن\r\nصادق براى جرعهء مى دل كباب شد * از كف عنان طاقت و هم ( . . . ) تاب شد\r\nشهزاده‌اى كه حاصل مى در كفش بود * مهرش به دل فكند و به گردن طناب شد \r\nچون صادق خان دخترك شورستانى را گرفته و با شمسى كلفت بدذات من دخترخاله است صادق خان اين اشعار را گفته است .\r\n شبى براى امورات مردم آتان * شدم به منزل پور شهنشه خاقان\r\nبراى تسويهء امر شرع بازآمد * دو شيخ از چپ وز راست تيره سبحان\r\nفغان ملا على و قرقر شيخ موسى * به‌لب رسيد مرا زين دو فعل آجر جان\r\nشدم به خانهء مرد زواركى ناچار * براى اينكه نفهمد جناب شيخ نوان\r\nپيام دادم و گفتم كه حضرت و الا * ز مرحمت‌بخشان زان مى عقيق نشان\r\nجواب داد اگر آرزوى مىدارى * نشانه‌اى بده از اقرباى شورستان\r\nبراى آنكه يكى دخترى است شمسى نام * قرابت است به تو زان عيال تازه‌جوان\r\nبراى خواهش اسحق و خدمت شايان * سزاست گر بنمائى عريضه‌ام پنهان\r\nبراى روز مبادا تخلصم اين است * « عوامى » از رعاياى حقيقى شمران \r\n\r\n","description":"","footnote":"","page_name":" 6340 ","page_number":474},
  {"content":"\r\n\r\nايضا در سر گدوك كه گرفتار برف و سرما شده است گفته :\r\n خلق كوفى و ره زنان يموت * بهترند از اهالى الموت\r\nمشق موذىگرى و شيطانى * كرده هريك به عالم ملكوت\r\nكرده‌هاى حسن‌لقب صباح * زين جماعت رسد به نشر و ثبوت \r\nشعرى هم به مدح من گفته بعد مىگويد :\r\n گردش روزگار و چرخ بلند * الموتش بداد جا و مكان\r\nگرچه تكذيب آن نبايد كرد * گنج در ويرانه مىشود پنهان\r\nاى « عوامى » مده ز گنج سراغ * كه برندت به محبس ديوان \r\n\r\nعادت حرف زدن - موضوعات لاستيكى\r\nروزنامهء « ايران » شمارهء 1060 مورخه 19 ج 1 - « يك عادت - ما عادت كرده‌ايم بيشتر حرف بزنيم در موضوعهاى مختلفه . هركدامى كه بيشتر لاستيكى و براى پرگونى و جدل و نزاع و كشمكش دامنه‌اش وسيع‌تر مىباشد طبعا آن را بيشتر دوست مىداريم .\r\nمتأسفانه اين‌رويه براى ما يك عادتى شده است . حالا جهتش چيست و براى چه اين عادت در تمام طبقات مختلفهء ما پيدا شده از وكيل تا روزنامه‌نگار تا واعظ و حتى سياستمدارهاى ما ، كاسب ما هم همين عادت را دارند يك موضوع عليحده‌اى است و شايد يكى از علل مهم آن همان شش هزار ساله بودن ماست .\r\nمعروف است كسىكه پير شد تمام قوايش در چانه‌اش تمركز پيدا مىكند . به‌جاى كار كردن و عضلات خود را براى وصول به مقصد به كار انداختن حرف مىزند و آنقدر هم مىگويد كه طرف را مستأصل و او را كسل و خسته مىكند . رفقا ، پرگوئى ما هم گمان مىكنم براى همان كهنگى كه براى ما فقط در عالم لفظ افتخارآور و در موقع عمل از كوچكترين جامعه‌هاى اروپائى هم صدسال عقب هستيم مىباشد .\r\nشانزده سال تجدد و جوانى ، ذره‌اى در اين عادت ما خلل وارد نكرده بلكه موضوعات لاستيكى بيشترى به دست ما داده كه متصل حرف مىزنيم . از عقيدهء كارل ماركس تا شرح بوكستر و عقايد دارون و فصاحت دموستن و فلسفهء دكارت و سياست ماكياول و تردستى للويد جرج و سادگى ويلسون آنقدر مىگوئيم و شرح مىدهيم تا يك موضوع ديگرى براى ما و شهوت كلام ما پيش آيد و بدان سرگرم شويم . اين عادت سياست مآبهاى ماست . اجتماعيون ما آن كسانى كه گفته‌هاى آنها در طرز حيات جامعه مؤثر است آنها نيز همين‌طور .\r\nاين عادت در تمام طبقات مملكت ما عموميت دارد و همه آن را دوست مىداريم . در\r\n\r\n","description":"","footnote":"","page_name":" 6341 ","page_number":475},
  {"content":"\r\n\r\nاجتماعات و جلسه‌ها اين شهوت طغيان مىكند و مانند آب چشمه سرازير مىشود . ولى اين موج معلومات نيست كه به درد مردم بخورد و بر آشنائى آنها كمك كند يا در زندگانى عملى آنها مؤثر واقع شود و يا آنها را از اين حيات پر از خيال و لفظ نجات داده به عمل سوق دهد . بلكه براى اين است كه خواننده يا شنونده بخواند و بشنود و برود در خانهء خود و رفقاى خويشتن در اطراف آن اظهار عقيده كند و با مخالف خود آن كسى كه از طرف ديگر همين رويه را اتخاذ كرده نبرد نمايد .\r\nاتفاقا اين لفاظيها و يا كشمكشها كه به اصطلاح ديروز تركها و امروز ما بارقهء حقيقت از آن جستن مىكند هميشه به نقار و كدورت و گاهى نيز به الفاظ خارج از نزاكت منتهى مىشود ! در اين صورت من نمىدانم حقيقت از كجا پيدا خواهد شد ؟ و اين‌بارقه كه امروز لنگر كلام ما شده از كجا جستن مىكند ؟ ديدگان من متأسفانه بارقه را نمىبيند و حقيقت را به طريق اولى . اين لفاظى و پرگوئى ، شهوت كلام مشكلات زيادى براى ما ايجاد كرده و فوق العاده عقب‌مانده‌ايم . چانهء ما در حرف‌زدن قوى است ، ولى بازوى ما ضعيف و دماغ ما از آن ضعيف‌تر . اينها و اين عادتهاى بد آيا كافى نيست كه ما را از زندگانى عالى ، آن زندگانى كه حتى ما كوچكترين اثر آن را هم نداريم محروم نمايد ؟\r\nما خود متوجه آن و زيانهائى كه از اين‌طريق به ما و جامعهء ما وارد مىشود نمىشويم و متحيريم چرا بدبختى ما رفع نمىشود ؟ به‌همين جهت است كه كمتر به مسائل عملى پرداخته و هميشه در فضاى لفظ و خيال كه سرچشمه آن است سير كرده‌ايم و با كسانى كه كمتر حرف مىزنند و بيشتر كار مىكنند و جوانتر مىباشند كشمكش مىكنيم ( مقصودش مصدق السلطنه است ) . كشمكش و جنجال و هياهو و نقار سر اين موضوع ، موضوع حرف زدن و چانه تكان دادن خيلى ديده‌ايم و گاهى همان كشمكش به جاهاى باريك كشيده و شايد ضررهاى مهمى براى ما و مملكت ايجاد نموده است . گاهى يك غوغاى مهم يك كشمكش سخت و يك رنجشهاى فوق العاده براى ما و خسرانى براى مملكت پيش‌آمده كه با مجاهدهء زيادى موفق به رفع و حل آن شده‌ايم .\r\nفقط در همين موضوع ، موضوع حرف و اظهار عقيده مدت زيادى عمر ما و جامعهء ما يا حزب و جمعيت و مجلس ما صرف شده و پس از آن هم باز مدت زيادى سر همين موضوع كه من چرا كمتر و شما بيشتر حرف زده‌ايد صرف وقت كرده‌ايم و جنجال توليد نموده‌ايم . يكى كمتر حرف زده و براى انتقام از حريف خود جنجال مهيا ساخته و مسئله كم‌كم به تماشاچى سرايت كرده . او هم به حرف آمده با طرف خود ، آن يكى با ديگرى و همين‌طور به طور مسلسل يك‌جامعه سر يك ربع كمتر حرف زدن يا بيشتر اظهار عقيده كردن دچار زحمت شده است و كسى نيست كه در اين ميانه بگويد خيلىخوب شما يا\r\n\r\n","description":"","footnote":"","page_name":" 6342 ","page_number":476},
  {"content":"\r\n\r\nكمتر يا بيشتر حرف زده‌ايد و گذشته حالا تكليف من چيست و من چه گناهى كرده‌ام كه دچار همين كشمكش حرفى بشوم .\r\nخير اين « بارقه » هيچ‌وقت جستن نمىكند و چشم ما اين حقيقت را هيچ‌وجه نمىبيند و شايد حالا من هم كه از اين‌همه حرف و اشاره به يك عادت عمومى كه هيچ نقطه‌نظر خصوصى منظورم نيست اين سطور را مىنويسم باز معترضى در اين ميانه و اين مخلوق خدا كه هيچ‌كارى جز حرف‌زدن ندارند پيدا شود و بگويد كه چرا در موقع ديگران موضوع كم‌حرفى و پرحرفى را پيش نگرفتى . نه ، هيچ ممكن نيست به اين زوديها ما اين عادت را ترك كنيم . به‌جاى گوش دادن به پرگوئى و چانه تكان دادن و وقت خود و يك مشت مردم بيچاره را تلف كردن . به كاركردن و گرهى از كار مردم و بارى از دوش اين مملكت برداشتن نمىپردازيم . حرف باز هم حرف . اين معشوق ماست و آن را صميمانه و حتى بيش از مملكت خود هم دوست مىداريم . حالا يك عده جوان آنهائى كه بيشتر بخواهند كار كنند و كمتر وقت خود و ملتى را تلف نمايند تكليفشان با اين اشخاص و اين همه پارتى حرف و پرگوئى كه براى حرف زدن دست‌آويز از دروديوار پيدا مىكنند چيست . كار كردن و باز هم كار كردن . تنها اين است فرق جوانها و پيرها . كار كنيد ، كارهاى خوب‌ومفيد به حال جامعه ، اقدامات مؤثر و سودمند به حال مملكت و نترسيد و به پرگو هم جوابى ندهيد . تااو نيز اگر مىخواهد پيش بيفتد اصول لفاظى را كنار گذارده و در عمل لياقت و صلاحيت خود را نشان دهد . - رهنما ( اين زين العابدين رهنما مدير ايران است ) . ( پايان مقالهء ايران )\r\n« روز قبل و شب قبل جنگ و جدلى بين وكلا و مباحثه باز با وزير ماليه در مجلس بوده كه از شدت بدى و بدنمائى به حكم دولت در جرايد شرح ندادند . عماد السلطنه » « 1 »\r\nبه چه زبان ليّن و عبارتهاى خوب « ايران » مذمت از آن دو مجلس و وكلا مىكند ، نه مثل « ستارهء ايران » و آن عبارتهاى خشن ، زشت ، دروغ . اما من يقين دارم خريدار آن بيشتر از « ايران » . است مردم دوست دارند كه فحش بخوانند و خنده كنند .\r\n\r\nبرف قد آدم\r\nيكشنبه 12 رجب ، 21 حوت - هوا چند روز است آفتاب شده و برفها آب مىشوند .\r\nدر ييلاقات برف به قد آدم است . گدوك سلمبار به زحمت باز شد . مردم دسته‌دسته براى آوردن برنج عيد مىروند . امروز بعضى لوازمات كه از شهر خواسته شده بود آمد .\r\n\r\n\r\n","description":"","footnote":"\r\n( 1 ) - اين عبارت دو سطرى را ظاهرا عماد السلطنه در حاشيهء روزنامه نوشته بوده است . ( مسعود سالور )\r\n","page_name":" 6343 ","page_number":477},
  {"content":"\r\n\r\nدستخطى از حضرت و الا و رقعه‌اى از حاج افخم الدوله و يك بسته روزنامه داشتم .\r\n\r\nنظر عز الدوله\r\nحضرت و الا دستخط فرموده بودند من مستشار را فرستادم شما بيائيد . دوازده سال غربت و زحمت كشيدم آخر هم هرچه ملك خريده‌ام و طلب دارم تحويل نموده دست از پا درازتر طهران بروم . معامله از اين سودمندتر در عالم نشده است . كلمه‌اى هم از بابت شهريه مرقوم نداشته بودند .\r\nافخم الدوله نوشته بود ابدا با من و عماد السلطنه شور نكردند . آنچه مرقوم داشته‌ايد تصديق دارم . آقاى عماد السلطنه هم كاغذ شما را خواندند . با مشورت ايشان براى اتمام حجت بعدها ، نزد حضرت و الا فرستاديم . يك شب هم مهلت گرفتند بخوانند جواب بدهند . بعد فرمودند شلوغ شد جهنم كه شلوغ شد . در باب شهريه هم فرمودند آمد طهران خودش زبان دارد . شما هم پس از باز شدن راه بيائيد . هرچه پيش‌آمد به من و شما حرجى نيست . تدابير بىرويهء خودشان است . من هم خيال زيارت ارض اقدس را دارم .\r\nاگر اجازه التفات نكنند بدون اطلاع احدى چند روز بعد از عيد خواهم رفت .\r\n\r\nورود نايب الحكومه با چهارده‌نفر\r\nنايب الحكومهء ما از رودبار آمده با چهارده‌نفر اجزاء و هشت اسب . اين دفعه يوزباشى و رئيس اجرا و منشىباشى هم علاوه شده است . وزارت داخلهء ما خواب است و الا مىپرسيد اين جماعت گرسنه ، بىجيره ، بىمواجب ، از كجا معاش مىكنند . در اين مدت كه من اينجا توقف دارم يك مرتبه نديدم يك‌نفر مفتش خواه راستى خواه دروغى از جانب داخله و ماليه اينجا آمده باشد . مردم در الموت شام شب ندارند ، اين چهارده نفر را چطور خرج بدهند كه اقلا روزى هم هفت هشت‌نفر اطرافى سر ناهاروشام حاضر است . من چهار ماه است به اسبهاى خودم كلش برنج مىدهم . اين هشت اسب آقا از كجا كاه و علف مىخورد . محمود ميرزا نذر كرده جماعتى را با خودش به زيارت رودبار و الموت بياورد و از ثلث مرحوم پدرش معاش و گذران بدهد . مالك ظلم مىكند .\r\nمالك دست‌رنج رعيت را مىبرد . آقايان حاميان رنجبر ، اينها چه مىگويند ؟ من در آن زمانى كه [ به 
  ] حكومت ماليات [ مىدادم 
  ] و اين‌همه ملك خودم بود به حق خدا چهارده نفر نوكر نداشتم .\r\nروزنامه‌جات قرائت شد . 25 نمره روزنامه آمده بود . اما همهء اينها را روى هم بگذاريم به قدر يك نمره روزنامهء « تايمز » هفتگى كتابت و مطلب ندارد . اعليحضرت وارد\r\n\r\n","description":"","footnote":"","page_name":" 6344 ","page_number":478},
  {"content":"\r\n\r\nنيس شدند . وليعهد به زيارت شاه رفته كه بعد به ايران بيايد .\r\n\r\nعلاء و نفت شمال\r\nدر باب امتياز نفط شمال بشارت مىدهد كه احتمال مىرود تصفيه شود . در باب قرض چنين مىنويسد كه ما بين كمپانى امريكا و نفت جنوب موافقت حاصل شده دور نيست عما قريب پنج مليان دالر به شركت هم قرض بدهند . اين اقدامات به توسط ميرزا حسين خان علائى ( پسر بزرگ مرحوم علاء السلطنه كه سابقا معين الوزاره لقب داشت ) كه فعلا سفير امريكاست مىشود و چون مشار اليه شخص بسيار زرنگ عاقل دانائى است مىشود اعتماد نمود كه جديت او كارى انجام بدهد . از به غير از او ديگرى بود من ابدا اميد نداشتم .\r\n\r\nايران و روس - تقىزاده مأمور مسكو\r\nعهدنامهء ايران و روس در وزارت خارجهء ما مبادله شد و در خيال هستند ميسيونى از طهران براى عقد معاهدهء تجارتى روانهء مسكو نمايند . اين هيئت مركب از اجزاء هر وزارت‌خانه خواهد بود . تلگرافا آقاى تقىزاده را از برلن مأمور مسكو و رياست هيئت نموده‌اند . رد و قبول مشار اليه معلوم نيست .\r\n\r\nمصدق السلطنه حاكم آذربايجان\r\nمصدق السلطنه فرمانفرماى آذربايجان شد . به عجله حركت كرد . در اين موقع گويا رسيده باشد . وثوق السلطنه وزير جنگ سابق والى رشت شده و حركت كرد .\r\n\r\nدزدى در راه يزد\r\nدر يزد ، كرمان و فارس و اصفهان سرقتهاى عمده مىشود . وكيل يزد در مجلس مىگويد كه سرقت جديدى كه در يزد شده يك‌برابرونيم تمام ماليات آنجاست .\r\nدستجات سارقين به قدر يك گروهان و باطاليان و رژيمان حركت مىكنند ( پليس جنوب منحل شده و قايم‌مقام آن عده منظم هيچ‌چيز نيست . البته سارقين استفاده مىكنند ) .\r\n\r\nجواهرات سلطنتى\r\nارباب كيخسرو وكيل زردشتيها و رئيس مباشرت مجلس سؤالاتى در باب جواهرات سلطنتى مىكند بدين قرار :\r\n\r\n","description":"","footnote":"","page_name":" 6345 ","page_number":479},
  {"content":"\r\n\r\nشصت و دو طغرا استاد و قبالجات مهم كه نزد ممتاز الدوله بود كسر ، [ است 
  ] ، زمردها كه نزد شاهزاده كامران ميرزا بود و هشتصد هزار تومان غرامت آن را مىبايست بدهد .\r\nمرواريدهائى كه نزد دو نفر از تجار هست ، جواهراتى كه شاه مخلوع در بانك روس گرو گذاشته بود ، مقدار تفنگ‌واسلحه قديم كه سيصد هزار تومان ارزش داشت ، سيزده جلد كتاب قيمتى كه شاه برده و فروخته در امريكا مفقود شده و يازده مليان دالر غرامت مىخواهند ، چهل و نه فقره جواهرات كه بعد برداشته شده ، كتبى كه نزد قايم‌مقام بود ، دوازده فقره تسبيح مروايد و انگشتر برليان ، زمرد و ياقوتها ، ساعتهاى طلاى قيمتى ، جعبهء جواهرى كه در بانك سويس به عباس نام سپرده شده كه عباس نام معلوم نيست كيست و اينها را كه به او سپرده است . چه خواهد شد و چه وقت مسترد مىشود . به علاوه دوازده صندوق جواهرات حاضر و مقدار زيادى ذخاير و اشياء نفيسه را در جاى مرطوب چندين سال است گذاشته‌اند كه به كلى ضايع و فاسد خواهد شد .\r\n\r\nفروش كتابهاى خطى - لسان الدوله كتابدار\r\nمشير الدوله جواب را به بعدها حوالت مىكند . درجاى ديگر روزنامه خواندم كه آن سيزده جلد كتاب را آرشاك خان ارمنى به قيمت سيصدهزارتومان و كسرى در امريكا مىفروشد . اين كتب از كتابخانه سرقت شده و رئيس كتابخانه يازده مليان دالر كه بيست و پنج كرور پول ما مىشود از دولت امريكا ادعاى قيمت آنها را دارد . حالا بايد قياس كرد كه لسان الدوله كتابدار چه كتابى برد و به چه قيمتهاى نازل فروخت .\r\n\r\nستارهء شرق\r\n« ستارهء ايران » براى مندرجات شمارهء 138 توقيف شد . بلافاصله جريده‌اى به اسم « ستارهء شرق » منتشر نمود كه آن هم توقيف شد .\r\n\r\nروز جشن مشروطيت\r\nبنابر پيشنهاد ارباب كيخسرو كه جشن مشروطيت مصادف با زمستان شده و ما اطاق زياد براى پذيرائى و شركت مردم نداريم خوب است مطابق فصل و تاريخ شمسى كه 14 اسد بوده تصويب شود ( 14 جمادى الثانيهء 1324 بود ) پس از مذاكرات مختصر به همان 14 اسد تصويب شد . اگرچه اين هم عيب ديگرى دارد كه آن تصادف با ايام عزيز و ماه محرم و ماه رمضان خواهد بود . زمام شريعت به دست خودشان است . آن‌وقت هم ممكن است با يك قيام و قعود باز تغيير داده به ماه قمرى تبديل نمايند . فهيم الملك\r\n\r\n","description":"","footnote":"","page_name":" 6346 ","page_number":480},
  {"content":"\r\n\r\nمىگويد خوب است چهارده ميزان باشد كه به كلى بىربط بوده است .\r\n\r\nرواج دادن منسوجات وطنى\r\nتجار اصفهان تلگراف مىكنند كه سال گذشته هشتاد كرور تومان صادرات مملكت كسر از واردات داشت . دواى اين‌درد به نظر چنان آمده كه منسوجات وطنى را رواج داد .\r\nلذا ما همه ملبس به لباس وطن شديم . خوب است اولياى امور و ساير مردم نيز همين رويه را اتخاذ كنند .\r\nاولا منسوجات وطنى ما بقدركفايت نيست . ثانيا خيلىگران است و پس از آن‌كه طالب پيدا كرد بنابر رسم ايرانيها كمياب‌تر و گرانتر مىشود . ثالثا نخ يا ابريشم آن و رنگهاى آن مال خارجه است . فقط اجرت ريسيدن به كيسهء ايرانى است .\r\n\r\nزمان ناصر الدين شاه\r\nمن يادم هست گاهى ناصر الدين شاه حكم مىكرد اهل نظام « شال گسكر » بپوشند ، يا « آغرى » يا شال خلخال و طارم و تبريز . به فاصلهء دو ساعت از اين حكم تمام اين شال و آغرى را تجار مخفى مىكردند و آن‌وقت به هزار زحمت كه ما مبتلا مىشديم وعده مىدادند براى خاطر شما هرقسم هست يك‌دانه پيدا مىكنيم . روز ديگر پس از آن‌كه هزار منت مىگذاشت به دو مقابل و سه مقابل قيمت سه چهار روز قبل مىفروخت و به همين لحاظ اين حكم سر نمىگرفت .\r\n\r\nكرباس الموت\r\nدر الموت كرباسهاى خوب كه با نخ‌فرنگى بافته شده بود ذرعى يك قران بود . حاليه پيدا نمىشود و اگر باشد ذرعى سه هزار مىدهند . چادرشب ، رخت‌خواب خودم تمام مىكردم دانه‌اى دو تومان ، امروز پنج‌تومان تمام مىشود . يك من شاه نخ‌فرنگى سه تومان بود حاليه دوازده تومان است . نيل و ساير رنگها ده مقابل بالا رفته . توپى دو قران مزد بافت بود اينك شش قران است . كارخانه نداريم ، همه‌چيز آن هم غير دست ، مال خارجه است . آن‌وقت وطنى اسم مىگذاريم . اگر صادرات تهيه مىكنيم محال است .\r\nنمىشود ، سر نخواهد گرفت ، حرف است حرف . چندروزه به كرات تجربه شده ، چه سابق عهد استبداد ، چه حالا عهد مشروطه ، چه بعدها كه بالشويك شويم .\r\n\r\n","description":"","footnote":"","page_name":" 6347 ","page_number":481},
  {"content":"\r\n\r\n\r\nفرار لاهوتى\r\nلاهوتى در شهر تبريز سه‌ساعت جنگيد . يك عده قزاق كه خارجى آمده بودند ، عده‌اى هم كه در شهر بود و لاهوتى نتوانسته بود مغلوب يا متفرق كند و در حال سكونت بودند . كمك به قزاق خارج نموده اين باعث شد كه تاب مقاومت نياورد و با دستيارى اراذل شهرى خيلى از دكاكين و مغازه و خانه را غارت كرده با سيصد ژاندارم و همان اراذل شهرى به سمت ارس و خاك روسيه فرار كرد . اين ژاندارمها بعضى به خاك روس و برخى در دهات متفرق شد ، تتمهء ژاندارم تسليم شد . اين قضيه در 22 جمادى الثانيه واقع شد . لاهوتى با صولت الملك و پسرش و برادرش ، علمدار گرگر با شريف‌زاده رفتند . دولت ايران از سفارت روس اين اشخاص را خواسته ، آنها هم وعده مساعدت داده‌اند .\r\nمسئلهء غريب اين است كه امير نصرت ( مظفر نظام سابق ) از زهراى قزوين به طهران رفته است .\r\n\r\nعليه مخبر السلطنه\r\nدر باب انتخاب آقاى مخبر السلطنه در مجلس مذاكرات مىشود . آقا سيد يعقوب و سليمان ميرزا نسبتها به او مىدهند : من‌جمله قتل خيابانى ، توپ بستن مجلس ، القاى مشروطهء مشروعه را به مردم آن عهد ، بستن كليهء جرايد و مانع شدن از تشكيلات دمكراتها در ايام وزارت داخله‌اش و غيره و غيره . بالاخره محمد هاشم ميرزا پيشنهاد مىكند كه خوب است اين مذاكرات بماند تا خود مخبر السلطنه به طهران وارد شود .\r\nپيشنهاد تصويب مىشود .\r\n\r\nخدمت مخبر السلطنه\r\nآنچه من حاضر معركه بودم و ديدم مخبر السلطنه نسبت به مشروطه خيلى خدمت كرد . واسطهء بين مجلس و مردم ديگر و اهل دربار او بود و عاقلانه حركت كرد و اگر زبانهاى چرب و نرم او نبود به اين سهولت كار نمىگذشت . منتهى بعدها كه پرافتضاح بالا آمد مخبر السلطنه هم به نوبهء خود زبان توبيخ و سرزنش را گذاشت . اصلا فاميل مرحوم مخبر السلطنه اس اساس مشروطيت بودند . قانون اساسى را آنها ترجمه و منتشر نمودند . صنيع الدولهء مرحوم اولين رئيس مجلس شوراى ملى بود . انصاف نيست به مخبر السلطنه نسبت استبداد و بعضى چيزها داد .\r\n\r\n","description":"","footnote":"","page_name":" 6348 ","page_number":482},
  {"content":"\r\n\r\nدر روزنامه ديدم كه محض بروز آبله در الموت طبيب از طهران خواهد آمد .\r\nافخم الدوله كاغذ مرا به مجلس حفظ الصحه فرستاد . اما آقا نوشته بود بيايد ، يا اين هم مثل ساير چيزها بنويسند و اقدام ننمايند باشد .\r\nقضات عدليه و مديران وزارت فوايد عامه براى شش ماه و نه ماه مواجب عقب افتادهء خود تعطيل نمودند . تا چه نتيجه بدهد .\r\n\r\nستايش بولشويكى\r\nجرايد ما خصوصا « زبان ايران » و « اقدام » آرتيكلهاى مفصل در ستايش بولشويكى درج مىكنند و بسيار اصرار در رواج اين مسلك دارند كه بايد گفت ، زد ، بست ، خونهاى فاسد اشراف و سرمايه‌دارى را مثل جوى روان كرد تا ايران گلستان شود . يك نفرى در چند نمره از « ايران آزاد » در ستايش و تقويت مسلك بولشويكى مقاله درج مىكند . در آخرين نمرهء اين مطالب را نوشته بود : اساس مرام بولشويكى - آنچه را در رساله ديدم كه مطابق طبيعت و همه‌چيز است اين است : انهدام يا اعدام ثروت ، سرمايه‌دارى - تقسيم كار - تساوى مراتب - الغاى كلمهء امتيازات فضلى و فاميلى - تنظيم معيشت عمومى - ايجاد يك زندگانى - برچيدن اساس فاميلى - انهدام كليهء چيزها كه موجد عشق و عواطف رقيقه مىباشد - آزادى زناشوئى - تربيت اطفال ملى در تحت يك نظم و برطبق يك دستور .\r\nآن‌وقت مىنويسد حقيقتا امروز هرايرانى حساس براى نجات ايران و روح خودش راهى جز بولشويك شدن ندارد . نويسنده فقط اعتراض به دو اصل دارد كه آن را هم مىنويسد : احتمال مىدهم مخالفين بدتفسير و ترجمه نموده باشند و آن زناشوئى و تربيت اطفال است ( كه به نظر من همين دو چيز را هم داشته يكى زن و ديگرى اولاد .\r\nشايد اگر يك ملك شش دانگ هم داشت به تقسيم اراضى و اموال هم اعتراض مىكرد .\r\nچون ندارد مرگ را براى همسايه مىپسندد ) .\r\nدر اينجا هم مىنويسد اگر مرد زن خود را بخواهد كه تا آخر عمرش با او باشد يا اولاد خود را هم به همان اصول عمومى تربيت كند چه ضررى خواهد داشت .\r\nمىنويسد چون من و شما مخالف هستيم بالطبع موافق مىتراشيم ، و ليكن طرفداران آن بقدرى اصول برگزيدهء خود را زيرورو مىكنند تا راه اجراى آن به دست بيايد و محققا مردمانى كه از جنس ما نبوده و پيروان او خواهند بود سعادتمندتر از ما خواهند گرديد . ما هرچه بگوئيم و هرنسبتى به آنها بدهيم چون موافق عقيده و فكر زندگانى خودمان است براى رد يك فلسفه كافى نيست .\r\n\r\n","description":"","footnote":"","page_name":" 6349 ","page_number":483},
  {"content":"\r\n\r\nبايد اعتراف نمود اين فلسفه اگر براى بقاء انجمن بشرى و تمدن كنونى مضر است برعكس براى يك هيئت اجتماعيه كه اين اصول را پيروى نمايند فوق العاده نافع است و مسلم است آن هيئت به مراتب سعادت را طى خواهد نمود . انجمن حاليه به واسطهء قيود آهنين تمدن امروزه هيچ‌وقت به آن درجه نخواهد رسيد .\r\n\r\nاخبار خارجه\r\nبين مملكت اولستر ( ايرلند شمالى ) و ايرلند در سرحدود مخالفتى برخاسته .\r\nسن‌ستينها حمله به پاسبانان سرحدى مىكنند . اگرچه شكست خوردند ليكن قريب يكصدنفر از اهالى اولستر را سرقت مىكنند كه از سى و پنج‌نفر آنها هنوز اثرى به دست نيامده . دولت انگليس مىگويد عهدنامه را به مهلكه انداختند و مشغول اقدامات در تصفيهء آن است .\r\nمصر منقلب است . جنرال النبى به لندن رفته با كرزن و چمبرلين مذاكره نمايد .\r\nهندوستان متصل شورش مىكند كه به واسطهء تجزيهء عثمانى و عدم همراهى انگليس اين انقلاب برخاسته است . فرانسه اصرار دارد كه كنفرانس ژن سه ماه تعويق افتد . تصور مىكنم صحت پيدا كند . دولت ايطاليا هفت كرور ليره براى مصارف كنفرانس ژن پول داده است . للويد جرج با پوانكاره در لندن و پاريس يكديگر را ملاقات خواهند كرد . دنيا شلوغ است . اين‌همه ملاقاتها ، كنفرانسها براى همان است و شايد نتيجه هم ندهد .\r\nچنانچه تاكنون نداده . من از كيفيت كنفرانس مفصلهء امريكا و نتيجه آن چيزى نفهميده‌ام .\r\nجرايد ما شرح نمىدهند . جريدهء يوميه خارجه هم ندارم . يونان و آنقوره تداركات مىبينند كه موسم خوبى هوا مشغول جنگ شوند . هنوز دول معظمه وساطت را منتج به نتيجه نمىدانند . دولت عثمانى را هم در كنفرانس ژن قبول نكردند . در مملكت ژاپن براى انتخابات عمومى اقدامات مىشود . ليكن مجلس مبعوثان نپذيرفته و رد كرده است .\r\nدر يك جلسه مباحثات و مشاجرات كلى مىشود . در اين بين مارى درميان مجلس رها مىكنند كه هيجان و هياهو را چندين مقابل مىكند و موجد بىنظمى فوق العاده مىشود .\r\n\r\nميزان باسواد ايران\r\nسهم مخارج جامعهء ملل ايران يكصد و شصت و نه و كسرى فرانك طلاى سويس است . در ايران مطابق راپرت وزارت معارف از صدنفر يك‌نفر و نيم سواددار است .\r\n\r\n","description":"","footnote":"","page_name":" 6350 ","page_number":484},
  {"content":"\r\n\r\n\r\nمقالهء ايران آزاد دربارهء كودتا\r\nجريدهء « ايران آزاد » شمارهء 9 پنجم حوت - تاج افتخار ، سردار سپه - سردار سپه زنده كنندهء قشون ايران بلكه بلندكنندهء نام تاريخى ايران ( يك‌وقتى همينها را براى ستار خان و باقر خان مىنوشتند و آن آخرش بود ) و پاك‌كنندهء خاك مقدس اين كشور باستانى .\r\nخوشبختانه تاريخ ايران سرلوحهء دفتر اخير را پيدا كرد . قلم تاريخ ارتعاش ، تزلزل ، سكوت و ترديد را دور ساخت و آن بازوى تواناونيرومند سردار سپه بود كه قلم تاريخ را خود به دست گرفته پايان تاريخ يك‌ساله ، يك سال پرآشوب و ولوله را با شجاعت و رشادتى كه مخصوص به اوست امضاء نمود و نوشت : مسبب حقيقى كودتا وزير جنگ رضا .\r\nخوشبخت‌ترين ادوار عمر ملل آن دوره است كه همان‌كس كه سرصفحهء يك تاريخ را باز نمود خود پايان آن قسمت را نيز امضاء دهد . چه در خلال سطور تجديدنظر نموده و به اقدامات گذشته مراجعه كرده ، تمامى امور و جزئيات اعمال كه از او ناشى شده و قلم تاريخ ثبت كرده است مطالعه و دقت كامل نموده و به حواشى تاريخ نظر انداخته دقايقى كه از او فوت شده انجام داده و آن قسمتىكه محتاج به جبران است با دست خود جبران نموده و اگر نقيصه داشته با دست خودش مىرسد و خنگ و چوگانى چرخ رام دست اوست و تكميل نمايد .\r\nيك سال از عمر كودتا گذشت و من جواب سؤالات خود را كه در گوشهء اختفا يك سال پيش در چنين ايام مىنمودم امروز گرفتم ( دروغگو سگ شود ) . من در آن بيغوله كه پنهان بودم لاينقطع به خود مىگفتم علت اين كودتا چيست . چه‌چيز موجب اين هياهو شد . كدام بازوى نيرومند و قوى درندگان آدم‌خوار را به زنجير كشيده است . خوشبختانه بعد از يك سال امروز جواب گرفتم .\r\nامروز به كنه مسئله پىبردم ( آفرين براين هوش ) . امروز موجب علت و علل آن كودتا را يافتم . امروز آن مشت آهنين را از نزديك مىبينم . امروز دانستم كه علت اصلى واقعا همان ميدان جنگ و زمين باطلاق ، همان غرش توپها و برق اسلحه ، همان بازار گلوله و سيل خون بوده است . سائق واقعى همان وضوگرفتن از درياى خون ، خون پاك ايرانى و براى صداقت و جان‌بازى در راه وطن . به‌همان خون مقدس قسم ياد نمودن بوده است ( من كه معنى اين جمله را نفهميدم ) . موجب حقيقتى مشاهدهء فلاكت مملكت و فقر و بدبختى ملت ، بيچارگى و تشنجات آخرين وطن محبوب بوده و بالاخره موجب و علت فرونت حقيقى را پيدا كرد . سرباز واقعى ، سربازى كه زائيدهء آهن و پروردهء آتش و فرماندهء\r\n\r\n","description":"","footnote":"","page_name":" 6351 ","page_number":485},
  {"content":"\r\n\r\nجان‌بازان وطن بود با تشخيص فرونت فرمان حمله داد و در سوم حوت گذشته پاى خود را روى كله‌هاى پوسيدهء اشراف و دماغهاى كثيف شاهزادگان گذارد و گفت هموطنان اينك در طهران هستم . اينك بايد پايتخت وطن عزيز را مركز حكومتى كه در فكر ايران باشد قرار دهم .\r\nحكومتى كه تماشاچى بدبختيها و فلاكت ملت نباشد ، حكومتى كه تجليل و تعظيم قشون را از اولين شرايط سعادت مملكت بشمارد ، حكومتى كه بيت المال مسلمين را وسيلهء شهوت‌رانى مفت‌خوران تنبل و تن‌پروران قرار ندهد ، حكومتى كه سواد اعظم مسلمين را ، مركز شقاوتها و كانون مظالم و قساوت را بدرود بگويند ، حكومتى كه ناموس اهالى را با خواهر و مادر خود فرق نگذارد ، حكومتى كه براى زينت تجمل معدودى بدبختى مملكت را تجويز ننمايد ، حكومتى كه بازيچهء دست سياسيون خارجى نباشد ، حكومتى كه براى چند صدهزار تومان قرض هرروز آبروى ايران را نريزد و مملكت خود را زير بار فروتنى نبرد ، حكومتى كه موجبات شرافت وطن ، آزادى ، آسايش و ترقى ملت را عملا نمودار سازد و با ملت مثل گوسفند زبان‌بسته رفتار ننمايد .\r\nبالاخره همان دستى كه ابلاغيهء فوق كه من آن را فرمان نويد دانسته‌ام و در سوم حوت گذشته يعنى يك چنين روزى اشاعه يافت خود دفتر يك‌ساله را امضاء نمود و با قلم برجسته نوشت ( ببينيد چه عبارتها محض تملق پيدا كرده و نوشته است ) مسبب حقيقى كودتا منم . چه خوشبخت ما . سعادتمند مملكتى كه پهلوان يك‌قسمت مهم از تاريخ آن خود قاضى قضيه واقع گردد . به‌نام همان سعادت و خوشبختى است كه فقط خاطر شخص او را مراجعه و دقت كامل در فقرات فرمان نويد لازم و آن دقت مخصوص شخص سردار سپه و دوست ملت است كه ملاحظه بفرمائيد . آيا ريشهء فساد قطع شد و آيا گريبان مملكت از دست دزدان داخلى نجات يافته ، آيا بيت المال مسلمين را از حلقوم مفت‌خواران بيرون كشيده ( به‌همان ترتيب آيا ، آيا است ) .\r\nبعد مىنويسد نه ، تصديق دارم كه آشوب اطراف هنوز مجال نداده . ولى بچهء افعى در آستين جادادن و در به روى حريف بازگذاردن ممكن است مجال را تنگ‌تر نمايد . من قلب شخص شجاع و ارادهء قوى ، عزم ثابت و شهامت بىنظير سردار سپه زنده‌كنندهء ايران را برابر چشم قرار داده و مىگويم به كارى بزرگ اقدام نمودى . آن كار را موافق انتظار ملت محبوب خود تمام كن . در فقرات فرمان نويد كه سوم حوت گذشته صادر فرموديد و براى بشارت عموم اشاعه دادى كاملا غور فرما . اجزاء به عهدهء تعويق افتاد .\r\nخائنين به مجازات نرسيده و بلكه مقامات عاليه را اشغال نمودند و چنگال تيز آنها بىرحمانه تا اعماق قلوب ايرانيها فرورفته و به يأس عموم مدد مىدهد .\r\n\r\n","description":"","footnote":"","page_name":" 6352 ","page_number":486},
  {"content":"\r\n\r\nاجازه مىخواهم كه در پايان نويد بعد از يك سال از تاريخ اشاعهء آن از مجلس شوراى ملى كه كعبهء حقيقى ملت است كلمه‌اى افزوده و توجه عالمى را به اهميت آن جلب نمايم . مشروطيتى كه حيات و سعادت و نجات و آزادى وطن را تضمين نمايد و مجلسى كه اعضاء آن از نقطهءنظر علاقمندى مفرط به مملكت انتخاب شده و در راه آزادى ايران مثل سرباز با طلاق ديده ، شكنجه و عذاب و بدبختى كشيده و قدر مشروطيت را دانسته و مجلس را آلت اغراض فاسدهء خود قرار ندهد و يا اقلا طفل نورس نبوده بالغ و رشيد باشد . بدون اين‌كه به جزئيات وارد شويم با ذكر يك جمله از فردريك كبير پادشاه عظيم الشأن ( بهاء الواعظين فردريك را كجا مىشناسد ، هيهات ) پروس مؤسس خانوادهء هوهن زلرن ، وقتى در كوچه‌اى عبور مىكرد شخصى او را ديد و از ترس فرار كرد . پادشاه با تعجيل از عقب او دويد او را گرفت و با ملاطفت گفت لازم نكرده كه از من بترسى و فرار كنى . بلكه بايد مرا دوست داشته و در قلب خويش جاى دهى و بعد از مشاهدهء انجام دقايق فرمان نويد و اتمام كار عرضه خواهد داشت ( با قلم درشت ) آقاى سردار سپه ، تاج افتخار ، افتخار ابدى ، افتخار تاريخى از جانب ملت ايران بر شما مبارك باد . - ضياء الواعظين ( پايان مقالهء ايران آزاد )\r\n\r\nمقالهء ستارهء ايران\r\nاينك مقايسه كنيم شعراى پيش بيشتر مدح‌وثنا مىگفتند يا روزنامه‌نگارهاى امروز .\r\nحالا بايد ديد كه « ستارهء ايران » چه مىنويسد :\r\n« مسبب حقيقى كودتا ، نقشهء اصلى كودتا در بغداد با رأى و شور شاهزاده نصرت الدوله طرح و ايشان مأمور اجراى آن بودند و به‌همين جهت با عجلهء هرچه تمامتر به‌طرف طهران عازم و در كرمانشاهان هم با شاهزاده صارم الدوله در مذاكره شده و خواستند او را در اقدام به اين امر شركت دهند و همان اوقات هم شايعاتى راجع به حركت صارم الدوله با نصرت الدوله در طهران بود . ولى صارم الدوله گويا موافقت نكرده و نصرت الدوله به تنهائى به‌طرف قزوين آمد . سابقا اين مذاكره با آقاى سردار سپه شده ولى ايرانيت ايشان و علاقهء تام تمامى كه به سعادت اين مملكت داشتند ايشان را مانع از قبول بود . شاهزاده نصرت الدوله اين مسائل را وجههء اصلاحات مملكتى داده و با آقاى سردار سپه به ميان گذاشت و قرار شد كه قزاق به طهران حركت كند ( چطور علاقه به سعادت مملكت مانع از قبول شد و فورا قبول كرد ) . نصرت الدوله صورتى نوشته بود كه در موقع ورود قزاق عده‌اى را دستگير كنند و در آن صورت اسامى يكصدوهشت‌نفر ذكر شده بود .\r\n\r\n","description":"","footnote":"","page_name":" 6353 ","page_number":487},
  {"content":"\r\n\r\nآقا سيد ضياء الدين از مقامات مربوطه مطلب را مطلع و فوق العاده مضطرب گرديد .\r\nزيرا مقصود نصرت الدوله را مىدانست كه در خيال تغيير رژيم مملكت است و مىخواهد رئيس‌جمهور بشود و چون اين مملكت استعداد جمهوريت را ندارد يك‌باره از بين خواهد رفت . لهذا آقا سيد ضياء الدين در صدد رابطه با آقاى سردار سپه برآمد تا ايشان را از خيانتهاى نصرت الدوله مسبوق نمايد . به توسط والاحضرت در موقع حركت با آقاى سردار سپه رابطه پيدا كرد و قضيه را معكوس كرد .\r\nآقاى سيد ضياء الدين از نقشهء نصرت الدوله استفاده كرد . ولى به موقعيت خود اطمينان نداشت ( غرض و دروغ از خود عبارت بهتر معلوم مىشود تا من توضيح بدهم سيد ضياء گمنام روزنامه‌نويس چه كاره بود كه تا مطلع شد نصرت الدوله را عقب رانده خودش پهلوان معركه مىشود . اگر جمهوريت را مخالفت داشت چرا خودش همين داعيه را داشت . ) و قبلا هم كميتهء آهن [ را 
  ] در مركز و قزوين تشكيل داده بود كه در برابر نصرت الدوله قوه داشته باشد .\r\nروزوشب قبل كودتا آقا سيد ضياء با آقاى صمصام السلطنه تفصيل قضيه را پيغام داده و اظهار داشته بود كه من براى خدمت به مملكت به اين كار اقدام كردم . اگر امشب قزاق وارد طهران شد مطمئن باشيد كه من هستم . اگر صبح وارد شد كه باز دست نصرت الدوله در كار است و فكر خودتان را بكنيد . چه كه در صورت نصرت الدوله اسامى صمصام السلطنه و عدهء ديگر از قبيل مشير الدوله سپهدار اعظم ، مؤتمن الملك ، حكيم الملك ، حاج امام‌جمعه خوئى و غيره بوده كه آقا سيد ضياء آنها را خارج و به‌جاى آن اسامى خود : حضرت و الا فرمانفرما و نزديكان را درصورت آورد . اگر نصرت الدوله موفق شده بود آقاى مشير الدوله و سايرين را هم به حبس مىانداخت .\r\nآقايانى كه در قزاقخانه بودند مكرر شنيده‌اند كه هنگامى كه پاره‌اى اشخاص را مىآوردند نصرت الدوله اظهار مىداشت كه اينها جزو صورت نبود . غرض اين است كه مردم مسبب حقيقى كودتا را بشناسند . اگر سيد نرسيده بود آقاى سردار سپه نيز تأييد نمىكرد يا خيال تغيير رژيم ، مملكت ازبين رفته و اسمى از عظمت و استقلال امروزى نبود . پس انتقام را بايد از نصرت الدوله كشيد . هرگاه نصرت الدوله منكر است در يكى از جرايد تكذيب كند تا اسناد و مدارك از براى اطلاع عامه شايع شود .\r\nامضاء محفوظ ( پايان مقالهء ستارهء ايران )\r\nاولى مقصودش تملق سردار سپه بوده ، دومى غرض و دشمنى با نصرت الدوله . زيرا ده نمرهء « ستاره ايران » كه مىرسد در هفت نمرهء آن بدگوئى ، تهمت و افترا به نصرت الدوله درج است . مسبب حقيقى كودتا انگليسها بودند به دست سفارت و كلنل\r\n\r\n","description":"","footnote":"","page_name":" 6354 ","page_number":488},
  {"content":"\r\n\r\nاسمايث ، سايرين آلت دست آنها ، منتهى به قول مشديها نماسيد .\r\n\r\nمذمت قوام السلطنه\r\nستارهء ايران شمارهء 138 - بيست و هفتم دلو ( كه پس از اين شماره توقيف شد ) تشبثات قوام السلطنه - دلايل ما - براى اين‌كه مخالفين ما با تبليغات منابع ارتزاق خود مسائل را در انظار عموم مشتبه نسازند با تقديم معذرت به حضور آقاى مشير الدوله رئيس الوزرا حق‌گذار ، به ذكر دلايل خود مبنى بر جنايتها ، خراب‌كاريهاى قوام السلطنه از زمان حكومت خراسان الى موقع ترميم كابينهء ايشان مبادرت مىورزيم .\r\nبنابر صلاح‌انديشى آقاى رئيس الوزراء تصميم كرده بوديم كه عجالتا موضوع را مسكوت عنه گذارده و از تعقيب قوام السلطنه صرف‌نظر نمائيم . ولى آيا آقاى مشير الدوله راضى مىشوند كه ما درمقابل حملات خالى از منطق مخالفين خود ساكت باشيم و حتى از نسبتهائى كه‌به ما داده مىشود مدافعه نكنيم .\r\nما قوام السلطنه را خائن گفتيم ، دژخيم اهالى خراسان و ملازم درگاه عناصر پوسيده استبداد خوانديم . ايشان را به خام فكرى و خودپسندى منسوب داشتيم . كدام‌يك از اين حقايق را منكر هستيد و نسبت به خود تهمت‌وافترا مىدانيد . آيا ملازم درگاه عناصر پوسيدهء استبداد نبوديد . يك مراجعه به سوابق و دورهء دبير حضورى خود بنمائيد تا معلوم شود كه به چه وسايل و چگونه قوام السلطنه شده‌ايد . آيا در خراسان آزاديخواهان را دسته‌دسته به ديار عدم نفرستاديد . اگر منكر هستيد به اسناد و تلگرافات و دوسيه‌هاى وزارت داخله و وجدان خود مراجعه نمائيد . آيا خام فكر و خودپسند نيستيد ؟\r\nبه عمليات دورهء زمامدارى خود و دادن امتياز نفط شمال و برخوردن آن به موانع خارجى و به قضيهء استقراض يك مليان دالر اندكى تأمل فرمائيد مطلب مكشوف مىشود ( خودش مىنويسد برخوردن به موانع و آن‌وقت ايراد مىكند ) . در مقابل اين نسبتها يقين دارم كه آقاى قوام السلطنه سكوت اختيار كرده به اين مسائل جزئى اهميت نخواهد داد .\r\nحقيقتا اين مسائل هم قابل اهميت نيست . ايشان هركه و هرچه بوده‌اند اين نسبتها در اين محيط سراپا مغالطه چه تأثير خواهد داشت . اما اين‌كه ايشان را به خيانت منسوب داشتيم قضيه به اندازه‌اى روشن و معروف است كه ما خود را محتاج به ذكر دلايل نمىدانيم . معذلك براى نمونه به درج چند فقره از مطالعات خود قناعت مىكنيم .\r\nآقاى قوام السلطنه در زمان حكومت خراسان يكصد و نود و سه هزار تومان ما فوق بودجهء مصوبه و مخالف حكم وزارتى و بدون اين‌كه حساب آن را بپردازد از ادارهء ماليه\r\n\r\n","description":"","footnote":"","page_name":" 6355 ","page_number":489},
  {"content":"\r\n\r\nآنجا به زور و به عنف و به جبر دريافت داشته‌اند و اسناد آن در طهران موجود [ ست 
  ] و شايد روى ميز نويسندهء اين سطور باشد ( از كجا بلكه دروغ باشد يا راست باشد ) .\r\nآقاى قوام السلطنه بر خلاف قانون و بر خلاف هروجدانى سه سال مستمرى سابق خود را در زمان ايالت خراسان از ادارهء ماليه عنفا گرفته و با اين‌كه وزارت ماليه چندين بار تأكيد نموده كه وجه مزبور را رد نمايد ايشان امتناع ورزيده‌اند . ميزان حقوق در سال دو هزار و پنجاه تومان بوده است كه مجموع آن از بابت سه سال ششهزار و يكصد و پنجاه تومان مىشود .\r\nدر كابينهء وثوق الدوله آقاى سردار اقدس به توسط حاجى رئيس التجار پيشكار خود كه به طهران آمده بود صد هزار تومان به وثوق الدوله مىداد كه مقدارى از طلب دولت به ايشان تخفيف داده شود . وثوق الدوله ، همان وثوق الدوله كه همه مىشناسند قبول نكرد .\r\nدر زمان كابينهء اسبق سيصد هزار تومان به آقاى سيد ضياء الدين مىدادند كه مفاصا حساب بگيرند . حكومت آن سيد ضياء الدين ، همان حكومت سياه راضى نشد و گفت بايد تا دينار آخر ماليات را بدهى . آقاى قوام السلطنه با اينكه اخيرا سردار اقدس راضى شده بود كه ماليات را بدهد نمىدانم به چه علت به تخفيف رأى دادند ولى خوشبختانه پيشرفت نكرد و حكم را پاره كردند .\r\nآقاى قوام السلطنه بر خلاف صريح قانون اساسى امتياز درياچهء ارومى را در موقع افتتاح پارلمان بدون مراجعه به مجلس به بداغيانس معروف داده‌اند و فعلا معلوم نيست در چه حال است .\r\nآقاى قوام السلطنه در مسئله اكسيد دوفر در صدد تصفيه بودند و اگر جمعى مطلع نشده و تعقيب نمىكردند عمل خاتمه پيدا كرده بود . در صورتى كه تصفيهء اين نوع مسائل بايد با نظر پارلمان باشد .\r\nمعروف است آقاى قوام السلطنه جنس كرمان را در خروارى شش تومان تسعير كرده‌اند . در صورتى كه در آن اوقات در خود محل بيست الى بيست و پنج تومان قيمت داشته است .\r\nدو هزار و چهارصدتومان به عنوان خسارت به يكى از مديران جرايد سابق داده‌اند كه از مراجعه به دوسيهء ايشان و تصويب‌نامه‌ها معلوم مىشود .\r\nدرموقعى كه حقوق ادارات چندين ماه عقب‌افتاده و مردم در نهايت تنگدستى و سختى بودند آقاى قوام السلطنه مبلغ هشتاد هزار تومان تصويب‌نامه براى خود و پيشكار خود صادر [ كرد 
  ] و در آن اوقات روزنامهء « سياست » نوشت و بدون محاكمه توقيف شد ( مثل مال خودت ) .\r\n\r\n","description":"","footnote":"","page_name":" 6356 ","page_number":490},
  {"content":"\r\n\r\nمطبوعات دولتى را پنج ساله بدون اعلان مناقصه كنترات بستند كه هرسال مبالغ كثيرى ضرر دولت است . طلب آقاى معتمد السلطنه از طومانيانس را از وجه پنبهء دولت پرداختند . در صورتى كه صندوق دولت تحمل اين نوع تحميلات را ندارد .\r\nدكتر رولان قونسل فرانسه را نمىدانيم به چه نظر براى معلمى طب مدرسهء دار الفنون با ماهى چهارصدتومان كنترات كردند . در صورتى كه مىتوانستند يك متخصص فنى براى اين كار استخدام كنند ( گناه لايغفر . همين هم متخصص بوده است ) .\r\nاين بود قسمتى از هزاريك اختلاسها و خراب‌كاريهاى آقاى قوام السلطنه كه صحت و سقم هركدام را مىتوان از دوسيه‌هاى مربوطه استخراج [ كرد 
  ] و به معرض اطلاع عامه گذاشت . قسمتى كه از همه مهمتر است انتخابات سوئى است كه در كابينهء ايشان از قبيل حكام و رؤساى ادارات و غيره شده و افكار عامه شاهد مدعاست كه هركابينه بخواهد موفق به اصلاحات شود بايد دست شئامت‌كاران را كوتاه كند تا موفقيت نصيب گردد .\r\nبا تشبثات گوناگون و هياهو و به اصطلاح معروف به كمك هوچيهاى اجتماعى حقايق را نمىتوان مستور داشت عامه را به اشتباه انداخت و خود را جنت‌مكان و تالى ابا ذر و سلمان معرفى كرد . » ( پايان مقاله )\r\n\r\nمطالب بىسند\r\nاينها كه نوشته من نمىدانم صحت دارد يا ندارد . اما چون از جرايد و حال روحيهء مديران آن معرفت دارم به دروغ نزديك‌تر است تا راست . وانگهى كسىكه مىخواهد با يك رئيس الوزراء اين‌طور بىدليل و بدون آن‌كه اسناد معتبر خود را در تلو آنچه ادعا مىكند طبع نمايد نمىبايست قلم‌فرسائى كند و رجوع به فلان دوسيه يا رجوع به فلان تصويب‌نامه يا فلان پول را گرفته خرج نكرده سند و مدرك نمىشود براى خواننده .\r\nافسوس محاكمه و رسيدگى دركار نيست و الا مطالب معلوم مىشد و همه‌كس صحت و سقم آن را مىدانست . فقط توقيف مىكنند و به توسط خارج ( كذا ) و مطالب در حال كتمان باقى مىماند . روزنامه‌نويس هم شاهنامه مىخواند و رجز مىگويد .\r\nهمين روزنامه نوشت فلان وكيل فلان مبلغ پول از نانوا گرفته و معلوم نشد راست است يا دروغ و قس على هذا . پس تا زمانى كه قانون رسيدگى و محكمهء عدالت دركار نباشد نوشتن يا دفاع‌نمودن نتيجهء مطلوب را به دست نمىدهد . همين است كه مردم ديگر وقعى به جرايد نمىگذارند ، چه خوب بنويسند چه بد .\r\nاگر قوام السلطنه متعاقب آن آرتيكل اول و امر رئيس الوزراء دوتا قاليچهء كار مشهد يا چند توپ برك بيرجندى يا پول زردى روانه نموده بود من قسم ياد مىكنم كه كلمه‌اى\r\n\r\n","description":"","footnote":"","page_name":" 6357 ","page_number":491},
  {"content":"\r\n\r\nنمىنوشت . او نداد ايشان هم باوجود قولى كه به رئيس دولت داده بودند هرچه ميلشان كشيد نوشتند . توقيف هم اسباب اعتبار و شأن است . هرقدر عدد توقيف بالا برود بر مراتب مدير افزوده مىشود . مثلا مىنويسد دكتر رولان را نمىدانيم به چه نظر براى معلمى طب برقرار كرد . خودش مىنويسد دكتر و مىنويسد براى معلمى طب . آن‌وقت به چه نظر دارد . به‌هرحال جرايد ما هم مثل خودمان است ، مثل اداراتمان ، مثل اخلاقمان است ، مثل مملكتمان . اين ديگ همين چمچه را لازم دارد . ابدا نبايد تعجب كرد .\r\nجرايد ذيل از افق مطبوعات طالع گشته : نجات ايران - صيحهء آسمانى - صاعقه - تنبيه درخشان - مجلهء فردوسى . اين‌همه روزنامه چطور فروش مىرود معمائى است و اگر دخل يا فروش نداشت چطور هرهفته بر عدد آن افزوده مىشود .\r\n\r\nتوقيف جرايد\r\nسه‌شنبه 21 شهر رجب ، سىام حوت 1300 شمسى - پنج ساعت و نه دقيقه بالا به غروب مانده تحويل شمس به برج حمل گرديد . اندرون اطاق بچه‌ها هفت‌سين حاضر نموده بودند و همه جمع بوديم . پس از تحويل هم شيرينى و لوازماتى كه از شهر خواسته بوديم رسيد . همه را آباد و معمور كرد . آقاى رفعت السلطان و نواب عاليه كاغذ نوشته بودند كه يا از سمت قزوين بيائيد يا اجازه بدهيد رفعت‌السلطان بيايد و ملكه را بياورد .\r\nاسمعيل خان هم از ميانج كاغذى داده بود كه حتما ملكه را شهر بياوريد . من در سر قول و گفتهء خودم باقى هستم و نهايت ميل را هم بدين وصلت دارم . مطلب تازه رقعهء رفعت السلطان اين بود كه دولت تمام جرايد را به غير روزنامه « ايران » توقيف نمود . چقدر بدزبانى و شرف‌ريزى نموده‌اند كه حلم‌وبردبارى مشير الدوله هم طاقت نياورد و با بودن مجلس اين حكم جارى گرديد .\r\n\r\nبرف‌وسرما\r\nكربلائى محمد على لله چند روز است از كشمرز آمده . تازه‌اى جز نبودن پول و سختى امر معيشت و خرابى دهات و رعايا نداشت . همه‌جا برف در زمين است . در حوت برف زياد آمد . من كمتر عيدى در الموت ديدم كه آنقدر برف باشد . به‌همين واسطه و به واسطهء سردى هوا نتوانستم بالاروچ زيارت مشرف شوم .\r\nدر ييلاقات به قدر قد يك آدم برف است . گدوكها خوب نيست . من اميدوارم در اين ماه حمل شهر بروم . اما آنچه كوشش مىكنم پولى فراهم نمىشود . توقف الموت ديگر براى\r\n\r\n","description":"","footnote":"","page_name":" 6358 ","page_number":492},
  {"content":"\r\n\r\nمن صرفه ندارد ، لو فرض دويست خروار هم امسال غله داشته باشم . وقتى كه پول نباشد چه نتيجه دارد . از آن‌طرف خرج گزاف ، خرج بىمعنى تمام به‌جاى خود باقى است .\r\nايران را فقر و افلاس احاطه كرده . الموت كه هميشه فقير بود ، هميشه گدا بود .\r\nتمام شد اين جلد سيزدهم « 1 » مموار من پس از مشروطيت ايران . اگر حياتى باشد باقى داستان در جلد چهاردهم « 2 » خواهد آمد . ايت ئيل 1340 .\r\nعين السلطنه قهرمان قاجار - زوارك الموت .\r\n\r\n\r\n","description":"","footnote":"\r\n( 1 ) - اصل « يازدهم » كه غلط است .\r\n( 2 ) - اصل « دوازدهم » و به « سيزدهم » اصلاح كرده ولى باز غلط است .\r\n","page_name":" 6359 ","page_number":493},
  {"content":"\r\n . \r\n","description":"","footnote":"","page_name":" 6360 ","page_number":494},
  {"content":"\r\n\r\n\r\nجلد چهاردهم ( پس از مشروطه ) از تاريخ 22 رجب 1340 الى 16 شوال 1341\r\n\r\n","description":"","footnote":"","page_name":" 6361 ","page_number":495},
  {"content":"\r\n . \r\n","description":"","footnote":"","page_name":" 6362 ","page_number":496},
  {"content":"\r\n\r\n\r\n1301 شمسى « 1 »\r\nبسم اللّه الرحمن الرحيم شروع مىشود به اين مجلد چهاردهم « 2 » در روز چهارشنبه 22 رجب المرجب 1340 هجرى - مطابق روز اول حمل نوروز سلطانى 1301 شمسى - اول فروردين 844 جلالى - 21 مارس 1922 ميلادى در قريهء زوارك الموت .\r\n\r\nديدن عيد\r\nامروز به واسطهء اول سال و عيد جمعى از پيرمردها و رعاياى دهات نزديك ديدن آمدند و تا ظهر مشغول پذيرائى بودم . به واسطهء نداشتن منزل وسيع و لوازمات پذيرائى از رعاياى دهات نواحى آتان و اندج و تركان فيشان عذر خواستم و به آنها نوشتم زحمت نكشند كه اسباب خجلت من خواهد شد . هوا آفتاب بود برفها آب مىشد . زواركيها دو سال بود عيد نگرفته بودند . امروز تجديد مراسم عيد را بجاى آورده ناهار دادند و تا عصر توى لاتها مشغول بازى بودند . سال خوبى نبود . عيد با كسالتى است . فقر و فلاكت به مردم رمقى باقى نگذاشته .\r\n\r\nنوروز فقيرانه\r\nمن امروز يك قبا و كلاه نو درميان تمام اين رعيت نديدم . شهر هم اعلاناتى نموده‌اند كه مردم در تهيهء لوازمات عيد امساك كنند ، شيرينى نگذارند . با چاى كشمش به‌جاى قند بخورند . ديشب بچه‌هاى من « يلكا » گرفته بودند . از كوه درخت كاجى آورده بيرق و گلهاى كاغذى الوان و فتيله‌هاى مومى به‌جاى شمع و بعضى شيرينىجات و آجيل بدان آويخته بودند . دخترهاى زوارك و پسربچه‌ها را دعوت نموده بودند . گراموفون از غارت درآمده را هم كوك كرده مشغول عيش بودند . دخترها همه رقصيده بودند و بعد شيرينى\r\n\r\n\r\n","description":"","footnote":"\r\n( 1 ) - از اين پس چون سالهاى شمسى مبدأ تاريخ مرسوم در ايران است سال شمسى را در اول صفحه مىآوريم و آغاز سال قمرى در هركجاى صفحه كه قرار مىگيرد به ضبط در خواهد آمد . ( ا . ا . )\r\n( 2 ) - اول دوازدهم نوشته بوده و بعد به سيزدهم و سپس به چهاردهم اصلاح كرده است .\r\n","page_name":" 6363 ","page_number":497},
  {"content":"\r\n\r\nو آجيلها را ميان آنها تقسيم نموده ، ساعت پنج از شب رفته به هزار مرافعه شامى دادند كه باز بچه‌ها مىگفتند زود بود ، فردا شب هم دعوت مىكنيم .\r\n\r\nنايب الحكومه - پير بابو\r\nشاهزاده نايب الحكومه هم امروز ديدن آمد . اما در اين مدت هيچ‌يك از كارهاى مرا انجام نداد . دروغگوى بىبدلى است . مىگفت سپهسالار شريف‌آباد قزوين آمده . شب نماند و رفت مبادا بره‌ها را ببرند نباشد . به همه دهات پيغام داده برهء مرا بايد بياوريد .\r\nوركيها « پير بابو » آوردند . مدتى بازى درآوردند . من يك عكس از آقاى بابو انداختم .\r\n( رسومات الموت و الموتى و ترتيب زندگانى آنها را من چون كاملا در مموارهاى گذشتهء خودم نوشته‌ام و باز اميدوارم كه آن چهار جلد مفقود شده پيدا شود اين‌مطالب را تكرار نمىكنم .\r\nبيدمشك و بنفشهء تازه بازشده . به واسطهء سرماى حوت شكوفه‌ها عقب‌افتاده و بسيار خوب شد . زيرا در اين كوهستانها اعتبارى به هوا نيست . هرقدر دير باز شود بهتر است .\r\nپنجشنبه 24 رجب - بعدازظهر به زيارت امامزاده زكريا ( ع ) بالاروچ رفتم . صحراى آنجا برف بسيار داشت و خاك روى برف مىريختند كه برف آب شود . پس از زيارت خانهء خالهء زينب معمولا رفتم . ملا شعبان ، ملا على و پيرمردها آمدند . تا نيم ساعت به غروب مانده آنجا بودم . بعد سوار شده مراجعت نمودم . نايب الحكومه براى آن‌كه راپرت داده بودند چرچى بالاروچ ترياك را ده شاهى گرانتر فروخته دوتا مأمور فرستاده بودند هشت تومان براى اين حرف مفت چرچى بيچاره داده بود .\r\n\r\nتعداد ترياكى\r\nسال اول 1328 كه من اينجا آمدم دونفر ترياكى داشتيم . امروز عدهء ترياكى به حساب نمىآيد و روزبه‌روز هم علاوه مىشود . لله همراه بود . معلوم شد براى چهار نفر سوار كشمرز و برزلجين هفتصد تومان به مناصفه رعيت و ارباب پول داده . ماهى يكى از آنها هم فرار مىكنند . آن‌وقت مأمور مىآيد مبلغى هم هرمرتبه دريافت مىدارد . جهت فرار را هم جويا مىشدم . مىگفتند اولا از دست شپش ، ثانيا به واسطهء قلت و بدى غذاى قزاقخانه ، ثالثا به واسطهء كار و مشقت زياد كه از صبح تا پاسى از شب رفته ماها را به پهن بردارى و زباله‌بردارى و كارهاى پست زحمت مىدهند . يك شاهى پول نمىدهند كه ما اقلا ماهى ، دو ماهى يك دفعه حمام برويم . يا صابون گرفته پيراهن خودمان را بشوئيم .\r\n\r\n","description":"","footnote":"","page_name":" 6364 ","page_number":498},
  {"content":"\r\n\r\nرعاياى دهات دوردست گله نموده بودند كه چرا نيائيم . جواب نوشتم هيچ مقصودى جز دورى راه و نبودن جا در بين نبود . خواستم زحمت شما كم [ شود 
  ] و خجالت نكشم .\r\nانشاء اللّه هوا خوب شد هرقدر ميل داريد بيائيد .\r\n\r\nنايب الحكومه و بره\r\nنايب الحكومه هرجا بره نياورده‌اند مأمور فرستاده دوتا بره و پنج هزار هم فوق العادهء مأمور وصول بدهند . بعضى دهات هم كه شركت نموده و يك بره برده بودند محسوب نداشته است . از يك گاوى هم كه سه سال بود در گازرخان مفقود شده بوده شصت تومان جريمه گرفته كه گاو سرقت شده است و بايد سارق را به دست بدهيد . هركس براى مطلبى دهن باز كند مأمور او اسبش حاضر است و بلكه مسافتى هم به سمت مقصود رفته است . آشكار مىگويد تا وزير جنگ و خدايار خان هستند من هركار بخواهم مىكنم و مىكند . من كه رونده هستم و براى اين چند روز حرف نمىزنم ، اما خدا به داد مردم برسد . وزارت داخلهء ما از تمام وزارتخانه‌ها مهمل‌تر است .\r\nيكشنبه 26 رجب - قدم زواركى از شهر آمد . على محمد دو ماه است يك دكان باز كرده اگر از شر نايب الحكومه ايمن باشد كاسبى خواهد كرد . قدم بار او را آورده بود .\r\nكاغذى نوشيروان ميرزا نوشته بود . دو بسته هم روزنامه آقاى عماد السلطنه روانه نموده بودند . دو « لندن نيوز » هم آورده بود . نوشيروان نوشته بود اگر خدا بخواهد و درست امتحان بدهم يكى از مدارس كمبريج خواهم رفت و خيال دارم درس فلاحت بخوانم ( من مشكل مىدانم ) .\r\n\r\nتوقع رفتن نزد شاه انگليس\r\nحضرت و الا اصرار دارند من نزد پادشاه انگليس بروم و تقريبا در هركاغذى كه از ايشان مىرسد امكان ندارد از اين بابت ننوشته باشند . سه چهار ماه قبل وزيرمختار مفتاح السلطنه برايشان نوشت رفتن نزد شاه لباس رسمى لازم دارد . آن هم تقريبا صد الى صد و پنجاه ليره تمام خواهد شد . اولا جواب كاغذ او نيامد . اما براى من نوشته‌اند كه اين طور چيزها لازم نيست . مثل اين‌كه مىخواهم نياوران بروم . دو مرتبه وزير تشريفات اجزاى سفارت را دعوت گرفت . بنده براى نداشتن لباس نتوانستم بروم .\r\n\r\n","description":"","footnote":"","page_name":" 6365 ","page_number":499},
  {"content":"\r\n\r\n\r\nعروسى پرنس مرى\r\nاخبار جديد كه لابد در روزنامه خوانده‌ايد عروسى پرنس مرى دختر پادشاه انگليس است . اوايل ماه فوريه صورت خواهد گرفت ( در اول مارچ عروسى شد ) . مردم تمام مشغول جمع كردن پول براى عروسى  Peor out  بخرند . اسم فارسى او را بلد نيستم ( يك سال و نيم است از ايران رفته « مبارك‌باد » عروسى از يادش رفته ) . اجزاى سفارت خانه‌هاى خارجه هم پول جمع مىكنند . براى همين كار من هم مجبور شدم يك ليره بدهم . چون آتاشهء افتخارى هستم . باقى مطالب اخبار ايران بود كه تازه آنجا شايع شده و او براى من نوشته است كه درج آن بىفايده است .\r\nاما جرايد پس از قرائت گويا تا 18 رجب توقيف نشده بودند جز « ستارهء ايران » و « اقدام » .\r\n\r\nاوضاع داخله\r\nجرايد . فصل بهار هنوز نرسيده . سرقت و شرارت در ايران طلوع كرده . خوى ، سلماس ، ارومى و خيلى از محلهاى آذربايجان گرفتار چپاول‌وغارت و . . . « 1 » اكراد و اسمعيل سميتقو و شيخ عبيد اللّه است . هنوز اردوى دولتى شروع به جنگ نكرده .\r\nمصدق السلطنه هم تازه وارد شده است . در فارس و كرمان تا يزد ايلات قشقائى و حسين خان بندر ديلمى و ساير عشاير شروع به سرقت و غارت نموده‌اند ، طورى كه سلب آسايش عمومى شده است . ايلات لرستان هم به نوبه خود تا خاك ملاير و تويسركان را مشغول غارت هستند .\r\n\r\nامريكائيها و نفت جنوب\r\nپس از مذاكرات طولانى بين كمپانى امريكا و كمپانى نفط جنوب انگليس مصالحه واقع شد . بدين شرط كه كمپانى نفط جنوب در امتياز كمپانى استاندارد اويل امريكا شريك و سهيم باشد و دو مليان دالر پيش‌قسط را هم به شركت [ بدهد 
  ] و مناصفه كارسازى دارند . در 21 حوت يك مليان دالر به حوالهء بانك شاهنشاهى و اصل خزانهء دولت گرديد . و از قرار صورت مندرجه پول به ادارات داده شد .\r\nعدليه 23 هزارتومان\r\nمعارف 30 هزارتومان\r\n\r\n\r\n","description":"","footnote":"\r\n( 1 ) - يك كلمه ناخوانا\r\n","page_name":" 6366 ","page_number":500},
  {"content":"\r\n\r\nوزارت داخله 6 هزار تومان\r\nخارجه 13 هزار تومان\r\nماليه 18 هزار تومان\r\nمجلس شوراى 473 هزار تومان\r\nدربار سلطنتى 30 هزار تومان\r\nنيابت سلطنت 5 هزار تومان\r\nنظميه 30 هزار تومان\r\nكابينهء رياست وزراء 5 هزار تومان\r\nكمك‌خرج پست‌خانه 15 هزار تومان\r\nمريضخانهء دولتى 3 هزار تومان\r\nمريضخانهء وزيرى 3 هزار تومان\r\nمريضخانهء نسوان 500 تومان\r\nايضا 1500 تومان\r\nمدرسهء سياسى 3 هزار تومان\r\nوليعهد 5 هزار تومان\r\nسفارتخانه‌ها 28700 تومان\r\nمسيونهاى خارجه 15 هزار تومان\r\nجامعهء ملل 34 دالر\r\nشهريه و مستمرى وظائف 50 هزار تومان\r\nحواله‌جات متفرقه 10 هزار تومان\r\nحواله‌جات متفرقهء صحيه 4500 تومان\r\n\r\nاعلان حكومت‌نظامى - قلم‌شكسته مىشود\r\nحكومت‌نظامى طهران اعلان مىكند . زبان گوينده و قلم نويسنده بايد پاك و بىآلايش باشد . هرزبانى كه آلوده به فحاشى و هتاكى شد قطع و هرقلم كه تجاوز از حدود آزادى نمايد شكسته خواهد شد . محمود آقا انصارى .\r\n\r\nتصرفات سردار سپه\r\nادارهء تحديد ترياك و ماليات غيرمستقيم و قسمت عمده‌اى از خالصه‌جات دولتى را سردار سپه تصرف و اعلان در جرايد مىكند كه كسى توصيه و توسط و مداخله در\r\n\r\n","description":"","footnote":"","page_name":" 6367 ","page_number":501},
  {"content":"\r\n\r\nامورات اين ادارات نكند و اجزاء به قدر كفايت است و اجزاء جديد قبول نمىشود .\r\n\r\nباندرول ترياك\r\nاعلان ديگر مىكند كه تا 15 حمل باندرول ترياك همان مثقالى سى و يك شاهى است . از 15 حمل در بيست و يك شاهى مقرر خواهد شد . در اين اعلان كه مثقالى ده شاهى از باندرول كسر مىكند هيچ اسمى از تصويب مجلس يا مطابق فلان فصل يا مادهء قانون مصوبه درج نيست .\r\n\r\nمخارج قشون\r\nسردار سپه هرجا محل و ممر نقدى باشد براى مخارج قشونى ضبط نموده است ، حتى راه شسهء قزوين و رشت و قراتو . احدى هم ياراى دم زدن ندارد .\r\n\r\nبودجهء عدليه\r\nوزير عدليه در مجلس بودجهء عدليه را بدين ترتيب بيان مىكند . در 1298 و 99 بودجهء عدليه 401552 تومان بوده كه هشت محكمهء استينافى موظف : آذربايجان ، خراسان ، فارس ، كرمان ، اصفهان ، همدان ، گيلان ، مازندران و دو محكمه ابتدائى قزوين و خمسه و پنجاه و سه محكمهء بدايت غيرموظف داشته است . در هذه السنه با فى الجمله اضافه و فى الجمله كسر از حقوقات اجزاء 484727 تومان ، هشت محكمهء استينافى و سيزده محكمهء بدايت موظف برقرار و باقى غيرموظف است و به عقيدهء وزير اين محاكم غيرموظف بايد لغوگردد . زيرا منظور فقط تهيهء كار براى اشخاص بىكار بوده است و در عوض طرفدارى اصول مسلم تقليل دعوى ، برعكس مروج اصل مخالف آن بوده‌اند و اگر 113160 تومان اضافه بودجه تصويب گردد سيزده محكمهء استيناف ، چهار بدايت و شصت و يك صلحيه علاوه خواهم نمود . تا انشاء اللّه عايدات كه علاوه گرديد تمام ولايات داراى عدليه و محاكم قانونى شوند . در مقابل عدليه عايداتى هم دارد كه اگر ادارهء ثبت كه قانون جديد آن به مجلس تقديم شده است تصويب و داير شود قسمت اعظم بلكه تمام مخارج خود را خواهد پرداخت . درحالىكه مصارف تأسيسات قضائى را هيئت اجتماعى بلاعوض پذيرفته و حتى عايداتى را نبايد منتظر بود .\r\n\r\n","description":"","footnote":"","page_name":" 6368 ","page_number":502},
  {"content":"\r\n\r\n\r\nشكايت تجار - منع خروج قالى\r\nتجار ايران متواليا شكايت مىكنند كه مقدار زيادى قالى جوهرى موجود شده است و اداره‌جات گمرك مانع از خروج آن هستند كه قدغن دولتى است . در صورتى كه ايران كارخانجات رنگ‌ريزى ندارد و اين قاليهاى جوهرى به مراتب از آن امتعهء قلب و بد كه تجار خارجه وارد مىكنند برترى دارد . چرا بايد ممانعت به عمل آيد . درحالىكه صد بيست و پنج هم گمرك اخراج بايد داد و در اين موقع مبلغهاى گزاف ضرر تجار است . بله يك همچو قدغنى شد و مدتها هم در مجلس دوم مباحثه شد . آخر رأى به عدم‌اخراج دادند اما بچه جهت‌وعلت معلوم نيست . يك مملكت يا يك كارخانه نبايد مجبور باشد همه‌چيز را اعلى و گران و به زحمت تمام كند . هم كار خوب و اعلى ، هم كار پست داشته باشد ضرر ندارد . البته قالى رنگ ثابت ايرانى بهتر است . اما خوبى آن دليل نمىشود كه قالى جوهرى پست تهيه نكند .\r\n\r\nدادوفرياد تقىزاده\r\nبارى در آن مجلس يادم هست آقاى تقىزاده مخالف بود . هرقدر دادوفرياد كرد به جائى نرسيد . خوب است ملاحظهء امتعهء ژاپن را بكنند كه براى ارزانى و رواج تجارت چقدر در پستى و بدى آن جهد نموده‌اند . ايرانيها را كه امتعهء ژاپن به ستوه آورده است .\r\n\r\nاخبار خارجه\r\nاروپا - رفع اختلافات و انقلابات نشده است . هرقدر كنفرانس تشكيل مىدهند نتيجهء مطلوب دست نمىدهد . جنگ بين‌المللى و قضيهء روسيه چنان سكته به عالم وارد نياورده كه بدين زودى بتوان مرمت و ترتيب داد . هرنقطه را ساكت مىكنند نقطهء ديگر منقلب مىشود . انقلاب ايرلند موقوف شد اما اولستر و شهر بلفاست متصل بلوا مىشود و مصادمات شديد رخ مىدهد . يونان و انقوره تجهيزات خود را كامل نموده‌اند . قريبا جنگهاى خونين طلوع مىكند . روسيه دچار قحطوغلا . با اين حال تداركات جنگ ديده مىشود و يك مليان و پانصد هزار نفر قشون حاضر السلاح دارد . فرانسه‌ها براى حفظ خود و مواقع تسخير شده مجبور از نگاهدارى قشون بسيار است . هرچه پيدا مىكند صرف آن مىشود . حالت روحيهء ممالك مغلوبه و ممالك جديد التأسيس بسيار بد است . گذشته از منازعات و گفتگوهاى حدودى همه گرفتار فقر و فلاكت و سختى امر معيشت هستند . انگليس گرفتار قسمتى از ايرلند و دچار انقلاب مصر و هند است . روى\r\n\r\n","description":"","footnote":"","page_name":" 6369 ","page_number":503},
  {"content":"\r\n\r\nهم رفته كره امنيت و آسايش ندارد و احتمال مىرود بدتر از اينها هم بشود .\r\n\r\nقحطى زدگان\r\nاز موقع متاركه الى پنجم مارس آلمان هشت مليارد مارك طلا از بابت وجه غرامت پرداخته است . مسيو واتر اتر وزير معارف سابق فرانسه كه رئيس هيئت اعزامى براى مساعدت به قحطىزدگان روسيه بود چنين مىگويد . قحطوغلاى روسيه حيرت‌آور ، قراء و دهات منهدم ، آنچه از مردم باقىمانده از شدت ضعف و ناتوانى در كلبه‌هاى خراب خود افتاده منتظر مرگ هستند . اطفال به اندازه‌اى ضعيف‌اند كه حتى نمىتوانند شش سير آرد كه‌به آنها تقسيم مىشود برداشته ببرند . هراقدامى به عمل آمده و بيايد محققا دو ثلث قحطىزدگان تلف خواهند گرديد . مرض تيفوس تلفات زياد داده . قريب عشر هيئت‌هاى اعزاميهء اروپا و امريكا در نتيجهء ابتلاى امراض تلف ، عشر ديگر داراى امراض مسريه هستند . هيئتها با كمال جديت مشغول تسكين و تخفيف بليّه هستند .\r\nقريب هزاران مطابخ عمومى ترتيب ده هزار بچه را نگاهدارى مىكنند . اميدوارند تا صد هزار ديگر را بعدها نگاهدارند . ليكن سيصد و هفتاد هزار طفل گرسنه موجود است .\r\n\r\nهندوستان\r\nهندوستان شلوغ است . گاندى معركه مىكند . در مجلس مبعوثان منتاكو در جواب يكى از وكلا مىگويد اغتشاش آنجا به واسطهء نطقهاى للويد جرج و هاردينگ است ، ديگر به واسطهء نتيجهء جنگ كه مردم دچار سختى امر معيشت شده‌اند . ديگرى عسرت مالى و نبودن كار است . امروز هندوستان به واسطهء بودن ما وحدت پيدا نموده ليكن هيچ جا به قدر هندوستان اختلاف مذاهب نيست . ما هيچ‌وقت ممكن نيست هندوستان را از دست بدهيم . ليكن در امورات آنجا جدا اصلاحات خواهيم نمود .\r\n\r\nمصر و سودان\r\nبه واسطهء انقلابات مصر جنرال البنى كميسر عالى مصر به لندن احضار شد . اينك ابلاغيه‌اى رويتر منتشر مىكند كه للويد جرج اظهار مىدارد ما حمايت خود را از مصر برداشتيم . در باب حفظ منافع اتباع خارجه و انگليس در اين تلگراف توضيحى داده نشده . اما در اعلاميهء سلطان مصر اين قسم نوشته بود : حق حمايت انگلستان به مصر خاتمه پيدا خواهد كرد و همين‌كه دولت مصر قانون ترميم خسارات وارده به ساكنين مصر را امضاء نمود استقلال آنجا اعلام مىشود و حكومت‌نظامى ملغى . روابط\r\n\r\n","description":"","footnote":"","page_name":" 6370 ","page_number":504},
  {"content":"\r\n\r\nانگلستان با ممالك امپراطورى از طريق مصر بايد مأمون باشد . مدافعهء مصر در مقابل هر حمله‌وتجاوزى از خارجه با انگلستان خواهد بود . از دخالت مستقيم و غيرمستقيم جلوگيرى خواهد كرد . منافع اجانب را حفظ خواهد نمود . همچنين مللى [ را 
  ] كه در اقليت واقع شده‌اند حمايت خواهد نمود . وضعيات سودان تا اختتام مذاكرات به حالت امروزى باقى خواهد ماند . در تشكيل وزارت خارجه اشكالى نخواهد داشت ( در حقيقت حكم يكى از كلنى و مستعمرات را پيدا خواهد كرد ) . ثروت پاشا كه تاكنون قبول رياست وزرا نمىكرد رئيس الوزرا شده و كابينهء خود را تشكيل داده . پس از اين اعلاميه وضعيات آنجا درست معلوم نيست .\r\n\r\nانگليس و فرانسه\r\nبين انگلستان و فرانسه توافق نظر كلى حاصل شده و اتحاد دولتين كامل و مستحكم‌تر گرديده . كنفرانس ژن به ماه آوريل مقرر گرديد . اصرار در تأخير فرانسه‌ها داشتند . پس از اتفاق كامل با انگليس آنها هم راضى شده‌اند . روسها از اين بابت بسيار خشمگين و ملول شده تروتسكى كميسر جنگ ابلاغيه به قشون احمر و ملاحان سرخ مىكند كه براى انعقاد كنفرانس ژن تأخير را قائل شدند و به اين جهت گاردهاى ابيض به جوش‌وخروش افتاده احتمال حمله به روسيهء ساويتى مىرود . بايد حاضر جنگ بود و تداركات كامل ديد كه از دشمنان روسيه كارگر و زارع را نجات داد .\r\n\r\nانگليس و روسيه\r\nمستر للويد جرج و فرانسه‌ها گفتند دعوت روسيه به كنفرانس دال بر شناختن آن نيست . پس از آن‌كه روسيه تضمينات و وثائق كامل داد و شش ماه هم از موعد گذشت و ديده شد كه به گفتار خود عمل مىنمايد با شرايطى شناخته خواهد شد و نيز گفته‌اند دولت روسيه حق رأى در كنفرانس ندارد . بدين‌جهت رويتر اطلاع حاصل نموده است كه روسيه در فرستادن نماينده خوددارى دارد و مىگويند چيچرين چه حق داشته است كه رضايت دهد به اينكه دولت روسيه تا مدت شش ماه به عنوان عضو بىرأى نماينده داشته باشد ، بلكه بايد نسبت به روسيه معامله دول متساوى الحقوق بشود . نبايستى بطور دول صغار يا دولت پستى با آن رفتار كرد .\r\nلاندرو شخصى است كه دوازده زن و چند مرد كشته . اخيرا اين آدم نجيب متمدن انسانيت دوست در فرانسه گرفتار شد و پس از محاكمه اعدام شد . غالب زنها زوجهء خودش بوده‌اند ( ندانستم از كدام نژاد پاك است ) .\r\n\r\n","description":"","footnote":"","page_name":" 6371 ","page_number":505},
  {"content":"\r\n\r\nمخارج معاش در انگليس ماه گذشته 92 درصد بيشتر از ايام قبل از جنگ بود . در ماه مارچ به 88 تنزل نمود . تا ماه جانيورى عدهء بيكاران انگليس به 1885300 نفر بالغ شده بود . ما چه كنيم كه ده كرور بيكار داريم . ديگر تازه‌اى در اروپا نيست .\r\n\r\nنصرة الدوله\r\nنصرت الدوله در شكارگاه تفنگ ساچمه از شانه‌اش افتاده و بازوى وى را مجروح نموده است . فورا به مريض‌خانه بردند ساچمه‌ها را بيرون آورده [ اند 
  ] به استخوان آسيب وارد نشده بود ( يقين از نفرين « ستارهء ايران » بود ) .\r\nابن سعود از طرف انگليسها سلطان نجد شد . كمك مالى به وى مىشود .\r\n\r\nسردار سپه\r\nجرايد ما بسيار از سردار سپه تعريف مىكنند . براى مبالغه در تعريف و تشويق او و اين‌كه جزو تجددپروران هستيد همه‌جا مشاراليه را يك‌نفر جوان ايران‌دوست وطن‌خواه بىآلايش مىنويسند . درحالىكه از من پيرتر است و ترياك هم استعمال مىكند ، عرق هم مىخورد .\r\n\r\nكمك را كفلر به انگليس\r\nمستر راكفلر امريكائى پادشاه نفط مليانر بىنظير دو مليان دالر تقديم مىكند كه در انگليس مدرسهء صحيه بنا شود . در صورتى كه يك مليان دالر به ايران بدبخت نداد با آن كه وثيقه و تأمين و همه‌چيز مىداد تا كمپانى انگليس را راضى نكرد . حالا مىبينيم به غير شهرت اين پول را براى بناى مدرسه به انگليس داد . آيا انگليس مدرسه نداشت يا محتاج به اعانه بود . خيرات بود . نوع‌پرستى بود . اين پول را به ايران مىداد به افغان مىداد . در يكى از ممالك افريقا و آسيا خرج مدرسه مىكرد كه از نداشتن طبيب گروه گروه ، دسته‌دسته ، طايفه‌طايفه ، جان عزيز خود را نثار مىكنند .\r\n\r\nجرايد تازه\r\nجرايد ذيل تازه از دايرهء مطبوعات پا به عرصه وجود گذاشته است ، افسوس كه عمرها بسيار كم . خوش درخشيد ولى دولت مستعجل بود : سياست ، قانون ، شفق سرخ ، شهاب .\r\nاينك مختصرى از مقالات جرايد درج شود كه شايد تا چندى از شرف قرائت آنها\r\n\r\n","description":"","footnote":"","page_name":" 6372 ","page_number":506},
  {"content":"\r\n\r\nمحروم باشيم .\r\n\r\nمقالهء طوفان - ملى شدن آب و اراضى\r\nجريدهء فريدهء « طوفان » در باب ملى نمودن اراضى راه‌آهن . . . « 1 » صرفه و غيره و غيره مقالهء مطولى درج مىكند . چون از ساير [ چيزها 
  ] در ايران خبرى نيست بسط مقال در اراضى و دهات مىدهد و دواى درد ايران ملى شدن آنهاست ، بعضى چيزها هم ذكر مىكند كه به افسانه اشبه است تا حقيقت . اين رباعى را هم براى اقامهء برهان خود درج نموده است .\r\n در محكمهء عدل تراضى شرط است * وجدان حكم و عاطفه قاضى شرط است\r\nخواهى كه كنند مالك و دهقان صلح * ملى شدن آب و اراضى شرط است \r\n\r\nملك و ثروت\r\nايران هيچ ثروت و مكنتى نداشت و ندارد جز دهات و اراضى مزروع . ازبس‌كه اين را هم بدون فكروتفكر دنبال كردند همه زمين خورد و تقريبا به كلى اين مكنت ازبين رفت . امروز هيچ‌كس مايل نيست پول بدهد ملك بخرد و هركس هم دارد محض اين عنوانات مىخواهد بفروشد و چون كار و مؤسسات و كارخانجات و چيزهائى كه در ممالك خارجه هست اينجا نيست ، به پاى آن پول خواهد نشست و خورد تا تمام شود .\r\nدهات هم به نوبهء خود با اين ترتيب كه مملكت ما دارد ، خراب خواهد شد . چنانچه شده است . اين حرفها مال وقتى است كه مملكت امن‌وامان باشد ، بانكهاى فلاحتى زراعتى داير باشد . صلحيه ، عدليه و قواى تأمينيه سرتاسر مملكت موجود باشد ( نه مثل صلحيهء الموت كه از خر ما چه صرف‌نظر نكرد ) . براى پول نقد هم بانكها ، كارخانه‌ها ، كشتىرانيها ، راه‌آهنها باشد كه از آن پول فوايدى نصيب صاحب آن و مردم بشود . و الا من ملك خود را فروختم به رعيت ، آن بيچاره چه قسم اداره كند . از كجا پول براى آبادى آن پيدا كند ، چطور ماليات بدهد ، چه قسم با نايب الحكومه‌ها رفتار كند . يا من آن پول را چه كنم ، كجا بدهم كه صبح صاحب آن باشم . يا ده تومان حواله كنم نكول نكنند . چه منافعى به من مىرسد كه امرار معاش كنم . همه‌چيزهائى است كه طريق حل آن نامعلوم است .\r\nروزنامه‌نويس هم نمىداند نمىفهمد . طرف خود را هم نمىشناسد كيست . رعيت ايران سواد ندارد و نمىتواند خود را اداره كند يا دفاع نمايد .\r\n\r\n\r\n","description":"","footnote":"\r\n( 1 ) - يك كلمه ناخوانا\r\n","page_name":" 6373 ","page_number":507},
  {"content":"\r\n\r\nدر خاتمهء جريده خود براى تهديد دولت فرانسه و دفاع از مراكش مىنويسد امروز غريو چكش و سندان و برق داس چشم تمام ملل را گشود ، ديگر زير بار فريب ساكنين حوالى رودسن را نمىخورند .\r\n\r\nمقالهء اقدام\r\nروزنامهء « اقدام » در يكى از نمرات خود در تعقيب وجوهى كه « ستارهء ايران » نوشته بود قوام السلطنه از ماليهء مشهد گرفته و به مصرف نرسانده شرحى نوشته بود كه پس از توهين و بدگوئى نوشته است اسناد حاضر است . چون اين جريده خيلى مقالات مهيج مىنوشت چنانچه واضح حكم به كشتن ، زدن ، بستن مىنمود رياست وزرا [ آن را 
  ] توقيف مىكند .\r\n\r\nنامهء قوام السلطنه\r\nآقاى قوام السلطنه در روزنامهء « ايران » مىنويسد :\r\nآقاى مدير اقدام - بعد از ملاحظهء مندرجات شمارهء 18 اقدام مورخهء 13 حوت از مقام محترم مجلس شوراى ملى تقاضا نمودم كه كميسيونى براى رسيدگى اسنادى كه ادعا نموده‌ايد معين فرمايند تا حقيقت مكشوف گردد . اينك هم لزوما از شما تقاضا مىكنم اسناد مزبور را براى اطلاع عامه در روزنامهء خود درج نمائيد و اگر متعذر به توقيف روزنامهء خود باشيد به تاريخ ديروز كه از توقيف روزنامهء « اقدام » مطلع شدم از مقام محترم رياست وزراى عظام تقاضا نمودم چنانچه روزنامهء « اقدام » براى توهين به اينجانب توقيف شده باشد از توقيف خارج فرمايند و برفرض تاكنون رفع توقيف نشده باشد ممكن است اسناد مزبور را در روزنامهء ديگر به اطلاع عامه برسانيد . - قوام السلطنه\r\n\r\nانتخابات ، وقت امتحان ( مقالهء اقدام )\r\nدر معرض افكار : جسارت ، جسارت ، شجاعت ، شجاعت . جوانها موقع امتحان رسيد ، موقع لياقت و برترى است . جوانها وقت جسارت و نيرومندى است ، موقع انتخابات فرارسيد ، وقت امتحان شما هم . صفوف ارتجاع آراسته مىشود . عناصر پوسيده صف‌آرائى مىكنند . غارتگران در جست‌وخيزند . مانعين شما شب‌وروز در حركت . دستهاى سياه خود را براى سيه روزگارى شما آماده مىكنند . جيره‌خواران خود را به تكاپو انداخته‌اند . كانديدهاى خود را ترويج مىكنند . مىخواهند نبروى خويش را به شما تحميل نمايند . بجنبيد ، بجنبيد ، برخيزيد ، برخيزيد كه عامهء مظلوم ، عامهء معصوم\r\n\r\n","description":"","footnote":"","page_name":" 6374 ","page_number":508},
  {"content":"\r\n\r\nدرتيه جهالت [ اند 
  ] و جز شما جوانها حامى و پشتيبانى ندارند . عامه بدبختند و كليد سعادت در دست شجاعت و نيروى شماست . بشكنيد ابواب سيه‌روزى را ، پاره كنيد اوهام عامهء بيچاره را ، دشمنان سعادت ملت را نشان بدهيد و دوستان صميمى و قوى القلب را معرفى نمائيد . دشمنان عامه را به آنها بشناسيد و دوستان آنان را هم . ببريد مهرهء فيروزىرا . عالم جوانى را رسوا نكنيد . وقت شجاعت است ، موقع جسارت است .\r\nنمرهء ديگر كه در همين موضوع چيزهاى غريب نوشته بود فعلا پيدا نشد . مقالهء به تو اى . . . ! ملصق كتاب شد .\r\nاينها واعظ غيرمتعظ هستند . به‌خدا اگر يك كوره‌ده به آنها بدهى از بندگى خدا بيرون مىروند . براى يك روزنامه اين قسم نخوت و غرور به خرج مىدهند كه فلان مليانر به خرج نمىدهد . پس از اين مقالات كه نوشته براى رواج و تعريف جريدهء خود مكاتيبى درج مىكند كه خيلى بامزه است .\r\n\r\nمقالهء « اقدام »\r\n« ما را چه مىگويند » - تصدق نيت و فداى مجاهدت و قربان رشادتت گردم . حاليه ديگر اگر هم بميرم چندان آرزو ندارم . زيرا از اولين ساعت مشروطيت كه با يك عشق و جنونى بالاوپائين دويدم و براى رفع همان سبع و درندگان اجتماعى كه از اثر سوزش چنگال بىرحمانهء چندين صدسالهء آنها بىطاقت شدم يك‌بار دست از جان شسته براى انواع فداكارى حاضر شديم و بسى خونهاى پاك در اين مبارزه حياتى ريختيم . پس از همهء اين كوششها كه به كلى فاقد قواى بدنى و سرمايهء زندگانى شديم بالاخره باز هم صفحهء وطن را به رنگهاى ديگر همان سرزمين شقاوت و فجايع و غارتگرى ديده ، همان انسان‌كشيها و آدم‌خواران را به لباس آقا و وزير و وكيل و رئيس و حاكم و غيره و غيره ، بزرگ و مولى و بيش‌ازپيش صاحب‌اختيار جان‌ومال و ناموس خود مشاهده كرده ديگر مأيوس شديم .\r\nدر عين همين حال روزنامهء « اقدام » رسيد و مطالعه شد . نه يك دفعه بلكه هزار دفعه دست‌به‌دست براى زيارتش در خانه‌هاى كوته دلان گردش و تاكنون در چندين جلسه قرائت شد . چرا براى اين‌كه معنى و روح همان اقدامى را كه عاشقان آرزو داشتيم در روزنامهء « اقدام » ديده شد . يعنى پس از هفده سال مشروطيت زبان حال ملت و يگانه مفتاح ابواب سعادت مملكت در صفحات روزنامهء « اقدام » مشاهده شد . بالاخره اشتراك اين نعمت و رحمت آسمانى تقاضا . الخ . چقدر تملق !\r\n\r\n","description":"","footnote":"","page_name":" 6375 ","page_number":509},
  {"content":"\r\n . \r\n","description":"","footnote":"","page_name":" 6376 ","page_number":510},
  {"content":"\r\n . \r\n","description":"","footnote":"","page_name":" 6377 ","page_number":511},
  {"content":"\r\n\r\n\r\nمقالهء ديگر\r\nايضا - اى خامه‌اى كه در اين عصر تاريك به دوران افتاده مثل سهام زهرآگين به چشم خمارآلود و قلب بىرحم اشراف كارگر شده . آفرين ، آفرين براين جسارت مدنيه . هميشه بيدار كردن ملت و تهييج افكار و آگاه كردن به حقوق مدنى منوط به آزادى بيان و بنان است . امروز شانزده سال ( يكى شانزده مىنويسد ، يكى هفده ، يكى نوزده مثل جمعيت ايران ) است از عمر مشروطيت ما مىگذرد و از خون فدائيان در راه آزادى لاله‌ها دميده .\r\nدورهء چهارم مجلس تفنينيه با يك قيافهء معماآميزى مشغول تعيين مقدرات اين ملت بدبخت گرديده . آزادى نطق در مجامع عمومى لغوگرديد ، فقطوفقط يگانه اسلحه‌اى كه براى آزاديخواهان حقيقى باقىمانده همان قلم است و بس ، ما يدرك كله لا يترك كله .\r\nزمانى كه با سرنيزه‌هاى بورژوارى و كاپيتالزى از تاخت‌وتاز توسن بيان جلوگيرى كرده بايد با قلم فرسائيها بيان هويت اين يك مشت عزيزان بىجهت را به اين ملت به خواب رفته بفهمانيم . بايد با نيشهاى قلم چشمهاى بد هيولاى اين عفريتها را كور كرده و به ديار عدم فرستيم . بايد با نوك خامه عمارات متزلزل و لرزان اشرافيت را منهدم نمود و بر روى خرابه‌هاى آن شالودهء متينى كه سزاوار عصر تمدن است استوار كرد . بلى شالودهء متين رزين كه جامعهء ملت از دست‌رنج خود منتفع شده و با هزار زحمت و مشقت وسايل آسايش و عياشى يك مشت گداسازان ملت را فراهم نكنند . قواى مادّيه و معنويّه كه در عالم براى افاده و استفادهء عامّهء بشر خلق شده مخصوص يك عدهء معدودى اشراف و سرمايه‌دار نشود . كرسىهاى صدارت ، وزارت ، وكالت و بالاخره رياست تيول يك عده معدودى نشود تا آن‌كه تعديل بودجه ، تنظيم قشون ، توسعهء معارف ، حفظ حدود و ثغور ممتنع بيايد .\r\nنويسندهء محترم عملى شدن اين آمال ممكن نيست مگر به نهضت ملى و نهضت ملى هم به اين جهل عمومى متصور نمىشود مگر آن‌كه قلمهاى حق‌نويس مثل نويسندگان صدر انقلاب از هيچ‌چيز نترسند ، حقايق را برصفحه كاغذ آورد و به نظر عامه برسانند ( اما خودش ترسيده و امضاء خود را به رمز نوشته . ا . ل . لسانى « 1 » ) .\r\nآقاى مدير محترم - من مىخواهم قبل از همه تشكرات قلبى خود را كه از بروز احساسات آتشين شما ايجاد شده است تقديم نمايم . من مىخواهم پيش از همه‌چيز فداكارى قلم شما را در راه حقيقت‌گوئى صرف وقت مىنمائيد تحسين نمايم . انعكاس افكار و عقايد شما عنقريب خون جوانان را كه از بيم اشراف سرد و بىحركت مانده به\r\n\r\n\r\n","description":"","footnote":"\r\n( 1 ) - ظاهرا بايد ابو الفضل لسانى باشد . ( ا . ا . )\r\n","page_name":" 6378 ","page_number":512},
  {"content":"\r\n\r\nطغيان درآورده كه دربند رقيت و بندگى يك مشت خودپرست مىباشد . اكنون نمىدانم اين سلسله حقايقى كه هر ذىحسى را متأثر مىنمايد از لحاظ اشراف يعنى استخوانهاى پوسيده مىگذرد يا نه . ( آرى ، آرى ، بلى ، بلى ) . چه بيمى ، چه ترسى از اين مقالات ، از اين حقايق ( هيچ‌هيچ ) . پس غيرت ، همت ، رحم و مروت ، مساعدت بالاخره كمك و مساعدت يعنىچه . آيا اينها يك مشت لغات لغو و بىاساسى است . نه ، نه ، غيرت هست ، اما براى دستهء رنجبر زحمت‌كش كه از صبح الى شام با كمال جديت و حرارت براى پارك فلان حضرت و الا ، فلان حضرت اشرف ، فلان آقا دوله ، سلطنه ، ملك و غيره با زحمات زياد تهيهء آسايش‌وراحتى مىنمايد . همت معنى دارد . اما فقط براى طبقهء كارگر كه با همت شايان درشكه ، كالسكه هزاران مبل مخمل نرم ساخته و وسايل تنعم و استراحت اغنيا را فراهم مىكنند . لغت مروت ، جوانمردى براى دسته‌هاى كارگر معنى و موضوع له پيدا مىكند . اما از دسترنج فلان دهقان برزگر بالاخره براى فشاندن آتش معدهء اشراف و تأمين حيات‌وراحت آنها ، بيچاره‌بيچاره ما هستيم . اما مىدانيد اين بدبختى به كجا كشيده مىشود . چرا يك‌بار صاعقهء آسمانى يك مشت شكم‌پرست خودخواه را از ميان ما يك مشت بىنوا دور كند ( آن‌وقت خودمان اينها را صاحب شويم و متنعم گرديم ) . وقت آن رسيده است كه ساعتى در بستر راحت آسايش داشته باشيم . چرا وقتى راحت مىشويم كه اين پارازيتها ، زالوها كه هرساعت مترصد مكيدن خون ما مىباشند بر طرف بشوند ( و ما قايم‌مقام آنها بشويم ) « 1 » . قيام كنيد ، همت بگماريد . تا چند ، تاكى ، وقت تنگ است . كوشش كنيد ، مملكت در خطر است . حريت ، جان ، مال و ناموس ما در خطر است . براى هوا و هوس اين يك مشت خونخوار همه فدائى و پامال شديد . باز هم حركت نمىكنيد ( غيرت نداريد ) . بىاعتنائى مىكنيد ، آزرده نيستيد يا راه علاج را مطمح نظر ننموده‌ايد .\r\nعجب است راه علاج ، چه راه سهلى . مگر علم كاويانى نامش از صفحهء تاريخ محو گشته . مگر كاوهء رشيد ما چه كرد . بهتر از اين نمونه و سرمشق لازم است . جوانان ، جوانان پرحرارت برخيزيد نام علم كاويانى را جلوه دهيد . روح جديدى در كالبد ايران دهيد .\r\nشايد از اثر اقدام و پيشرفت شما لكهء تاريخى ما محو شود . اقدامات مجدانه نابود شود .\r\nاقدام كنيد برضد اشراف نالايق ، برضد عقايد پوسيدهء آنها ، برضد بىرحمى و شقاوت آنها ، برضد آقا بودن اين يك مشت خودپرست جاهل كه خون شما را مىمكند و از دسترنج شما عياشى [ مىكنند 
  ] و خوش مىباشند . بجوشيد ، حركت كنيد ، رفقا شما را\r\n\r\n\r\n","description":"","footnote":"\r\n( 1 ) - آنچه در بين هلالين نوشته شد الحاق من است ( يادداشت از نويسندهء خاطرات ) .\r\n","page_name":" 6379 ","page_number":513},
  {"content":"\r\n\r\nآلت دست خود قرار داده‌اند . شما اى جوانان وطن‌دوست پرحرارت و باحس ، احساسات وطن‌پرستى از بروز عمليات شما ظاهر مىشود ، نه از سكوت . از اقدام و كار ، از پاره كردن رشتهء افكار اشراف نالايق ، از شجاعت و غلبهء احساسات شما ، از كار و همت و غلبهء شما . يك قيام مردانه ، يك جديت و همت افق تيرهء ما را روشن خواهد كرد .\r\nاقدام ، اقدام . شمس الدين كيسانى .\r\nبيشتر اين كاغذها را خودشان نوشته به اسم يك نفر مجهول يا به امضاء رمز درج مىكنند و حقيقت ندارد .\r\n\r\nمحكمهء مطبوعات\r\n« ايران » مورخهء پنجم رجب 1340 شمارهء 1091 - « محكمهء مطبوعات » - عقيده آزاد است و هركس عقايد خوب خود را كه مخالف قوانين مملكتى نباشد مىتواند اظهار كند .\r\nولى فحاشى آزاد نيست و بايد جلو آن را گرفت . آزاديخواه آن نيست كه آزادى را فقط براى خود خواسته و آن را هم سوءاستعمال كند . همه در لواى آزادى بايد زندگى كنند .\r\nهمه بايد از آن استفاده نمايند و بالاخره اين يك نعمتى است كه همه بايد از آن بهره‌مند شوند . وقتى كه آزادى اختصاص عده‌اى شد منتهى به ارتجاع و بدبختى عمومى خواهد شد . اهميت مطبوعات در عصر حاضر و تأثيراتى را كه در جامعه و ملل دارد همه‌كس مىداند . ولى متأسفانه در مملكت ما روزنامه از اهميت و حيثيت خود افتاده و اسباب شكايت همه شده است . چرا ؟ براى اين‌كه محكمهء مطبوعات نبوده و فقدان اين محكمه و عدم‌اجراى قانون مطبوعات وضعيت ناگوارى به مطبوعات داده و فحش و بىادبى و گستاخى در صفحات جرايد ديده مىشود . اگر يك نفر مدير روزنامه درمقابل خود محكمه و قانون مطبوعات را مىديد فحش نمىداد ، بدگوئى نمىكرد و اگر هم مىنمود ناچار به اثباتش مىشد . آن‌وقت حقيقت از تهمت روشن مىشد و شرافت و حيثيت مردم هم محفوظ مىماند . دزد ، خائن و وطن‌فروش و اجنبىپرست از الفاظ معموله شده از اهميت خود افتاده است . ازيك‌طرف مطبوعات از اهميت خود افتاده هيچ‌كس وقعى به مندرجات روزنامه نمىگذارد و از طرف ديگر هيچ شرافتمندى صبح كه از خواب برمىخيزد مطمئن نيست كه به حيثيت و شرافتش لطمه وارد آمده است يا نه ! ما كه در چنين منجلابى افتاده‌ايم شايد درست احساس نمىكنيم كه چقدر اين وضعيت شرم‌آور است . ولى با همهء اينها شيوع اين بداخلاقى رفته‌رفته دارد همه را عاجز مىكند . راستى چه بايد كرد ؟ آيا باز هم بايد تماشاچى شد و به ادامهء اين اوضاع تن در داد ؟ به عقيدهء ما بيش از اين ديگر قابل‌تحمل نبوده و بايد به وسيلهء محكمهء مطبوعات و قانون مطبوعات\r\n\r\n","description":"","footnote":"","page_name":" 6380 ","page_number":514},
  {"content":"\r\n\r\nجلوگيرى نمود . از طرفى حيثيت مردم و از طرف ديگر اهميت مطبوعات را حفظ كرد . ما قانون مطبوعات داريم ولى محكمه موقوف به هيئت منصفه شده كه قانون آن هنوز به تصويب نرسيده است .\r\nبنابراين عقيدهء ما اين است كه دولت براى حفظ آزادى و اخلاق عمومى هرچه زودتر قانون تشكيل هيئت منصفه را به مجلس تقديم دارند و تا تصويب آن مقدمتا موادى به مجلس تقديم دارند كه محاكمهء مطبوعات را به يكى از محاكم عدليه مراجعه دهند و با حضور سه‌نفر نماينده از طرف مدير روزنامه و سه‌نفر هم ازطرف مدعى شاكى مطابق قانون مطبوعات رسيدگى و قضاوت نمايند و به وسيلهء اجراى قانون از اين هرج‌ومرج اخلاقى جلوگيرى نمايند . زيرا ادامهء اين [ وضع 
  ] لطمات فوق العاده به اخلاق عمومى وارد مىكند كه جبرانش مشكل است . اين وظيفهء مجلس شوراى ملى است كه هرچه زودتر به اصلاح اين وضعيت بپردازد . ما نمىدانيم آيا باز هم اين مسائل مورد فراموشى واقع خواهد شد يا هرچه زودتر خاتمه به آن خواهند داد . - رهنما ( پايان مقالهء ايران )\r\n\r\nامتحان مديران جرايد\r\n« اتحاد » شمارهء 136 - ششم رجب . « امتحان مديران جرايد » - ما به قدر لزوم عقايد خود را در خصوص مديران جرايد و مقام روزنامه‌نگارى نوشتيم و بسيار خوشوقت هستيم كه اين مسئلهء عظمت مطبوعات مورد مذاكره و مطرح ساخته شده است . تصور مىكنيم در اين خصوص اشتباه نكرده باشيم كه وضعيات اسفناك تحمل‌فرسا و وضعيات جرايد ، متفكرين حتى علاقمندان به مطبوعات را عصبانى نموده است . هركس در اطراف اين قضيه فكر مىكرد زيرا تجاوزات قلمى از حدود اشخاص خائن و اجنبىپرست هم گذشته دامان بىآلايش اشخاص بىگناه و خادمين مملكت را ملوث كرده بود . ما در موقعى كه در اين جريان وارد شديم مشاهده كرديم كه هرناموسى را مىتوان با ده سطر لكه‌دار كرد و لوايحى را كه به نام محافظت ناموس اشخاص ما رد كرديم روز ديگر در ساير جرايد قرائت نموديم . از اينجا هم مسئله تجاوز كرده و نسبت به كاركنان بدبخت مطبوعات توسعه پيدا كرد . به‌جاى اين‌كه اشخاص خائن و عناصر غيرصالح متفقا و بدون فحاشى و با يك اسنادى معرفى شوند بعضى از مديران شرافتمند مطبوعات مورد هجوم و حملات گرديدند و خلاصه كار به جائى رسيد كه ما هم از اين وضعيات دلتنگ و افسرده شديم ( روزنامه‌ها نسبت به همديگر بيشتر فحاشى نموده بودند جريدهء « وطن » با « اتحاد » مدتى منازعه داشتند تا يك روز مديران جرايد مجلسى كرده بين آنها را آشتى دادند ) . طبيعى بود كه اخلاق عمومى هم در تحت تأثير اين كوران شديد فحاشى به\r\n\r\n","description":"","footnote":"","page_name":" 6381 ","page_number":515},
  {"content":"\r\n\r\nطرف فساد اخلاق سير مىكرد . او هم با كسىكه به دو با عقيدهء مخالف بود فحش مىداد ، تهمت مىزد و به اصطلاح « هو » مىكرد و چون در اجتماع طبقه‌بندى نشده و رسما اركان هرطبقه معين نبود هركدام از جرايد هرچه مىخواست مىگفت و هراسنادى كه مىتوانست به كسانىكه مخالف عقيدهء او بودند مىداد . ما مىديديم كه تمام اين جرايد از پول و سرمايهء اشراف ادامهء موجوديت مىكرد و براى هتاكى طرف مقابل را اركان اشراف معرفى مىنمود . اما تصديق نمىكنيد كه اين وضعيت چگونه سير ترقيات را جلوگيرى كرده و تا چه درجه عقايد را خفه و تهديد كرده و بالطبع چه‌بسا از حقايق در لفافه‌ها گفته و يا در زواياى فساد اخلاق عمومى مستور مىگرديد .\r\nاينجا شرحى مىنويسد كه جبران اين مفاسد را براى نبودن محكمه مىدانستيم . بعد ترديد حاصل كرديم و بالاخره يقين داشتيم به واسطهء جهل و بىسوادى مردم است و مىنويسد آن رفيق فاضل ما بهتر مىداند كه در ممالك عثمانى با اين‌كه خيلى روشن‌تر از ايران است . مدير روزنامه اول بايد داراى معلومات باشد از مختار ( كدخدا ) ورقهء حسن حال به تصديق بلديه داشته باشد . از رئيس محكمهء جزا شهادت‌نامه كه تا به حال مرتكب جنحه يا خيانتى نشده باشد است . اين اسناد به اداره يا وزارت‌خانه تقديم [ مىشود 
  ] و بعلاوه اگر روزنامه هفتگى است سيصد ليره ، اگر يوميه است هزار ليره به صندوق ماليه تسليم مىشود تا اين‌كه به او امتياز بدهند .\r\nاما قانون مطبوعات ما امتياز را با يك شرايط بسيار سهل و ساده مىدهند . حق هيچگونه قيود اخلاقى را رعايت ننموده و بيشتر از مصالح مملكت دقت در استفادهء وزارت‌خانه از جرايد كرده است . البته ما طرفدار قسمت حق الضمانه و يا شرايط داشتن سرمايه نبوده و نيستيم ( چون خودش هيچ ندارد ) . درحالىكه بسيار آرزومنديم منابع استفاده و انتشار جرايد معلوم و معين شود كه اشخاص باشرافت چه كسانى هستند .\r\nدر خصوص داشتن معلومات و قضيهء امتحان و نيز در مسئلهء ضمانتهاى اخلاقى ما فوق العاده علاقمند مىباشيم . خوشبختانه اين يكى از عيبهاى من است كه اعتقاد كاملى به تحصيلات و علوم و درس خوانده و شاگردمدرسه دارم و البته معلومات را هم منحصر به معلومات عصرى نمىدانم . تا يك فحش‌نامه به استناد ديانت و علوم دينيه بخواهد ما را « هو » كند . خير آقاى فحاش . بايستى امتحان شامل اقسامى باشد كه مدير روزنامه مىخواهد در او قلمفرسائى نمايد .\r\nاينجا شرح مىدهد : اگر روزنامه دينى است بايستى صرف و منطق و فقه و غيره بدانيد . اگر اجتماعى است تاريخ و غيره و غيره .\r\nمخالفين اين نظريه به غير اشخاصى كه بىسواد هستند فقط استناد به آزادى مىكنند ،\r\n\r\n","description":"","footnote":"","page_name":" 6382 ","page_number":516},
  {"content":"\r\n\r\nآنها فراموش مىكنند كه يك پينه‌دوز تا معلومات طبى را نخوانده باشد حق ندارد طبابت بكند . محدود كردن پينه‌دوز براى طبابت محدود كردن علم طب نيست بلكه بالعكس دخالت اشخاص بىاطلاع به يك قضيه و عدم‌صلاحيت آنها روزبه‌روز از ظهور اشخاص مطلع يا متخصص را جلوگيرى مىنمايد . اگر ما اين قضيه را خودمان مطرح نمىساختيم ديگرى مطرح مىنمود و اگر اين قدم بزرگ از طرف روزنامه‌نگاران براى اصلاح مطبوعات برداشته نمىشد له و عليه مسئله معلوم نمىگرديد و بالاخره قضيهء مطبوعات يا به اختناق قطعى و يا ايجاد يك هرج‌ومرج اخلاقى منتهى مىگرديد . ( پايان مقالهء اتحاد )\r\n\r\nمطبوعات و مجلس اول\r\nاين قانون فعلى مطبوعات كه خيلى هم مختصر است در مجلس اول كه صنفى و نسبتا وكلايش بىسوادتر و بىتجربه‌تر بودند تصويب و تدوين شد ، خيلىسهل و خيلىساده بدون قيد و شرط زياد . من درست يادم هست روز اولى كه با شعاع الدين ميرزا به تماشاى مجلس رفتم همين قانون مطبوعات مذاكره‌اش بود . وكلا در اطاق سر درب عمارت بهارستان همه روى زمين نشسته بودند . « نورين و نيرين » « 1 » ما هم در يك سمت ، احتشام السلطنه رئيس مجلس بود . از بس‌كه تماشاچى هم داخل وكلا شده و خيلى اوقات حرف زده و دستور مىدادند يا ايراد مىگرفتند و رد ايراد مىكردند قسمت تماشاچى را نردهء چوبى كوتاهى كشيده بودند كه جلوگيرى از دخالتهاى تماشاچى به عمل آيد . باز ممكن نبود . جوانان حساس ما از بالاى نرده داخل صف وكلا شده هياهو مىكردند .\r\nكفش را هم بيرون مىآوردند . ما آدم براى نگاه‌دارى كفش نداشتيم . ناچار كفشها را به دست گرفته از پله‌ها بالا رفتيم . داخل اطاق كه شديم ديديم همه تماشاچيها كفش در پا دارند . از يكى جويا شديم گفت چون اينجا كسى براى تفتيش كفش نمىآيد ما پائين در حضور باشماقچى « 2 » بيرون مىآوريم در اينجا پا مىكنيم . شما هم پا كنيد كه هيچ مسئوليتى نيست . ما هم‌چنان كرده و نشستيم .\r\nبارى در همان مجلس اسد اللّه ميرزا ( شهاب الدولهء حاليه ) وكيل شاهزادگان با چند نفر ديگر كه از دست روزنامه‌نگارها به تنگ آمده بودند ( امروز به آنها رحمت بايد فرستاد\r\n\r\n\r\n","description":"","footnote":"\r\n( 1 ) - مجازا دربارهء سيد محمد طباطبايى و سيد عبد اللّه بهبهانى گفته مىشد . ( ا . ا . )\r\n( 2 ) - باشماقچى - تركى كفش‌دار .\r\n","page_name":" 6383 ","page_number":517},
  {"content":"\r\n\r\nكه اخلاق و نگارشات آنها در آن عهد به امروز برترى داشت . چنانچه خود اربابان جرايد تصديق دارند ) مىگفتند شرايط ساده و سهل است . جواب به آنها دادند كه چون امروز ما محتاج به نگارشات آنها هستيم و اول طلوع جرايد است بايد شرايط را سهل كرد . بعدها البته بايد شرايط سخت و جلوگيرى نمود .\r\nمخصوصا يادم هست حكايت سرمايه و حق‌الضمانه به ميان آمد . گفتند امروز كسانى كه روزنامه مىنويسند فقير هستند . نمىتوان سختى كرد و بعضى شرايط سخت‌ترى گذاشت . همان قانون سهل و ساده تا امروز اجرا نشده است . نه همان محاكمهء جريده هتاك يا بهتان زن ، بلكه به هيچ‌يك از فصول آن عمل نشد . جزآن‌كه هركس پنج تومان و سه قران بدهد و امتياز يك جريده بگيرد .\r\nمجلس اول ما اگرچه صنفى بود و اغلب وكلاى آن‌كه از اصناف بودند سواد فارسى هم نداشتند اما خيلى بيش از مجالس بعد كار كردند و باهم صميمى و متفق بودند .\r\nمردمان خارج هم بيشتر از بعد كار كردند . اگر اين مردم امروزه و اين وكلا سه‌دوره بعد بودند ده‌يك آنچه آن بقال و چقال كردند نمىتوانستند كار كنند يا عمدا نمىكردند . ما سير قهقرائى هم نكرديم بلكه روزبه‌روز بدتر شد .\r\n\r\nقارچ و زرپيچ\r\nسه‌شنبه 28 رجب - هوا از عيد به اين طرف آفتاب و خوب است . زمينها سبز شده .\r\nاول صفاى اينجاست . حضرت اقدس و الا باز يادش نرفته به معمول همه‌ساله كه از من قارچ و سبزيهاى كوهى و زرپيچ مىخواست از مستشار الممالك خواسته است . وقتى كه به من گفت بىاختيار خنده كردم . حافظهء حضرت و الا در اين قبيل امور بسيار خوب است . من كه در مدت اقامت خود نتوانستم بفرستم . تا مستشار چه كند . اما نفرستادن من نه به علت مخالفت از فرمان بود بلكه اينها چيزى نيست كه چهار روز درميان جوال يا توبره دوام بياورد و فاسد نشود . اما نفرستادن دليل نمىشود كه حضرت و الا مرقوم ندارند . در هرفصل و موقع سال دستخطهاى حضرت و الا مفادش معلوم است . من درست مىدانم كه اول بهار چه مىخواهند ، تابستان چه ، پائيز چه ، زمستان چه . اين پرگرام دوازده‌ساله تغيير نكرده و نمىكند .\r\n\r\nصادق خان\r\nنه امير اسعد در ايام عيد از من حالى پرسيد و مبارك بادى گفت نه من . ابن الوقت غريبى است . صادق خان به واسطهء كاغذجات من ابقا شد . اما رئيس ماليه به ابو القاسم\r\n\r\n","description":"","footnote":"","page_name":" 6384 ","page_number":518},
  {"content":"\r\n\r\nبيك گفته بود از فلانى گله دارم . صادق خان يك شبانه‌روز از امير اسعد در شهرك پذيرائى و مهمانى كرد . نايب الحكومه و اغلب الموتيها با همه خدم و حشم امير بودند ، يكى نيست از اين مرد كه بپرسد تو را چه به اين غلطها . مخارج اين مهمانى از كجا آمد ؟ از سوهانك آمد ؟ مال دولت و مردم بيچاره اين قسم يغما مىشود . پدرش از طهران قزوين آمده بود . از ترس آن‌كه اينجا بيايد رسوا مىشود به شهر رفت و عذرش را خواست .\r\nگفتند كلاه در سر و كفش در پا نداشت . يك شاهى صادق خان مواجب ندارد . نوكر ميرزا شفيع خان است . از يك‌سال دخالت ماليات اينجا كارش به جائى رسيده كه از صد نفر در شهرك در اين گرانى دعوت مىكند . به خدا من جاى رئيس ماليه بودم چوب به او مىزدم كه زمين را گاز بگيرد . روزى كه الموت آمد كلاه و سرداريش از كهنگى رنگ سياهى خود را مبدل به سبزى نموده بود . من كه ارباب همه اين دهاتم قوهء يك همچو مهمانى ندارم . بيشتر غلهء دولت كه بىجهت انبار نموده بودند فروخته اما ماليه تصور مىكند در انبار موجود است . من نمىدانم براى چه نگاه داشتند . حتى هرقدر هم من نوشتم ثمر نكرد . برفرض اين آدم باقىدار هم بشود چه دارد كه بگيرند . يابويش را سوار شد و به يك سمتى رفت چه خواهند نمود . نصف مال دولت به‌همين شكل تفريط مىشود . رعيت و ارباب خراب همين مأمورين جور و ظلم است .\r\n\r\nسررشته‌دار در زمان مرحوم استبداد\r\nدر مرحوم استبداد كه با اوضاع فعلى بدان بايد رحمت فرستاد در قزوين يك نفر وزير يا سررشته‌دار تمام كارى را كه امروز صدنفر در ادارهء ماليهء قزوين صورت نمىدهد انجام مىداد . ماليات را در شهر مىدادند . بعضى دهات كه مىماند تحصيلدار مىرفت .\r\nحقوق او يك عباسى از گيرندهء ماليات ، حاكم ، يك عباسى از دهندهء ماليات بود . چون منافع ديگرى نداشت چندروزه وصول مىنمود و به كار ديگر مشغول مىشد . الان كه سال تمام شده باز يك‌ثلث نقد و جنس اينجا مانده است و اين جاى مهرى است براى امسال .\r\n\r\nروزهاى آخر در الموت\r\nكارهاى من دارد تمام مىشود . اسناد مطالبات آنچه بود تحويل مستشار كردم . هرچه صورت بود دادم . تقى هم خواهد ماند با بعضى از نوكرها . انتفاع و صرفهء الموت را تقى برد و بس . ماها همه غارت شديم و مطالباتمان سوخت [ شد 
  ] جز او . بلكه در اين غيبت من هم بهتر منافع برد . تمام خرج هم كه به عهدهء من بود ، حتى كاغذ و پاكت و لاك\r\n\r\n","description":"","footnote":"","page_name":" 6385 ","page_number":519},
  {"content":"\r\n\r\nسرپاكت . بارى آنچه زحمت در باغات قلعه كشيدم كه هدر رفت . قطعه زمين در سمت شرق عمارت على محمد بود براى آن‌كه عمارت مستور و محفوظ بشود طرحى كشيده به كمك محمد على لله و رضا بيك و ساير نوكرها و چند نفر عمله در ظرف چهار روز باغچه [ را 
  ] غرس و آباد نموديم كه بسيار قشنگ شد . ميوه‌جات خوب و بعضى گلها كه سابقا آورده بودم و در باغات قلعه بود كاشته شد . عباس و مسعود از صبح تا غروب كار مىكردند ، طورىكه اول شب خواب مىرفتند . يادگارى باقى گذاشتيم . اگر عمرى بود و براى تفرج و گردش آمدم جائى باشد . كربلائى غلامعلى شهر رفت . اما بار ما را تا امروز نفرستاده هنوز من تقويم ندارم . به يك اندازه مهمل است . گله‌هاى الموت عراق مىرود .\r\nنصف حشم سالهاى قبل باقى نمانده است .\r\n\r\nتفريح زنها\r\nشنبه 4 شعبان المعظم - سيزده عيد بود ديشب جزئى برفى آمد . هوا هم ابر است .\r\nجائى نرفتم . زينب خانمهاى زوارك را كنار رودخانه به آش‌رشته دعوت نموده بود . از صبح‌تاغروب تاب خوردند و بازيهاى خودشان را درآوردند كه صداى قال آنها تا مسافتى مىرفت . زواركيها كه هيچ مايل نيستند ما برويم براى همين چيزهاست . من و خانوادهء من كه اينجا باشند از هرحيث به آنها خوش و راحت مىگذرد . درب خانهء من براى آنها باز است و مثل خانهء خودشان . نبات مادر نوروز و نه‌نه خانم عيال بزرگ كدخدا چند ماه قبل فوت كردند . از زنهاى كلانتر زوارك بودند . اين مدت اقامت من نبات نانواى ما بود . هردو زن بامزه ، خوش‌مشرب و حراف بودند . خداوند رحمتشان كند .\r\n\r\nمادر على محمد\r\nمادر على محمد كه ديگر حواس ندارد . واقعا به او خيلى تلخ و بد خواهد گذشت .\r\nسواى آن‌كه از هرجهت راحت معزز و محترمه بود يك انسى با پسرهاى من دارد و اين پسرها به او دارند كه مفارقت به طرفين آنها صدمه كلى خواهد زد . منتهى اينها بچه هستند و فراموش مىكنند . اما آن بيچاره فراموش نمىكند . يك‌مرتبه هم برويم او مىماند و على محمد و هركس هم جاى او باشد طاقت نمىآورد . به‌هرحال من به او دلدارى مىدهم كه مىتوانيد پائيز بيائيد طهران . سفرى هم به زيارت قم برويد . من و بچه‌ها ممكن است بيائيم ، حتى راضى هستم يكى از پسرها را محض دلتنگى او بگذارم .\r\nاما خودش راضى نشد . گفت درس بايد بخوانند . ناچار بايد روزى براى آن كار بروند .\r\nمادر على محمد واقعا مرد است ، زن نيست و در اين مدت بقدرى زحمت در خانهء من با\r\n\r\n","description":"","footnote":"","page_name":" 6386 ","page_number":520},
  {"content":"\r\n\r\nصداقت ، با دلسوزى كشيده كه من تا عمر دارم فراموش نمىكنم . واقعا نره شير است .\r\nامروز هم زينب اگر يك كار بدى [ بكند 
  ] يا يك‌كلمهء حرف نامناسبى بزند چنان خشمگين به او نگاه مىكند كه زهرهء زينب آب مىشود . نگاهدارى خانهء من با اين‌همه نوكر و كلفت و اين‌همه خرج شوخى نبود . هرچه هم داشت در سر مال من رفت . جبران همه ممكن نشد بكنم . به همه اينها راضى بود كه ما باشيم ، آن هم ممكن نشد و اسباب اين قسم فراهم آمد .\r\n\r\nقصد عتبات\r\nمن يك خيال هم نزد خودم مىكنم و اميدوارم خداوند اسباب آن را فراهم نموده و موفق شوم . خيال دارم اگر بتوانم يك پولى از تتمهء پولها و فروش قاطر و اسب تهيه شود بچه‌ها را با نوكرها طهران فرستاده خودم با محمد على خان اتومبيل گرفته به سمت عتبات عاليات زيارت مشرف شوم . اين خيال من فعلا قوت دارد و اميدوارم هرقسم هست بروم .\r\nاگر باز طهران بروم گرفتار مىشوم و خيلىسخت است . من به احدى نيت خود را نگفته‌ام و نمىگويم مبادا اشكالات فراهم شود . چيزى كه فى الجمله باعث خيال است گرماست . اگر به آن بشود طاقت آورد باقى سهل است . من به زيارت عتبات مشرف نشده‌ام و آرزومندم . عمرها كم است معاصى زياد . بايد استخوانى سبك كرد و براى رفتن تهيهء زاد نمود .\r\n\r\nقاشق و چمچه\r\nملكه خانم تعريف امروز را مىكرد . مىگفت چون در پيغام دعوت گفته شده بود قاشق براى خوردن آش مدعوين همراه بياورند زنها كه مىآمدند بعضى چمچه برخى قاشق به كمر خود زده و با يك حال بامزهء خنده‌دارى مىآمدند و به ما ارائه مىنمودند .\r\nبعضى با آن چمچهء كمر رقص مىكردند .\r\n\r\nكبك درى\r\nپريروز مسئلهء غريب تازه‌اى واقع شد كه در اين مدت نشده بود . كبك درى در قله‌هاى كوه منزل دارد . شكارش خيلى دشوار است . امسال فقط دوتا براى من آوردند .\r\nقراقوش يكى از آنها را از قلهء كوه دنبال كرده بود . كبك آمد به زوارك و توى خانهء مرحوم على مردان . عيالش ناخوش افتاده بود . از ورود ناگهانى كبك ترسيد . برخاست فرار كرد .\r\nعلى محمد و هدايت كبك را رفتند بگيرند بيرون آمده و از شدت ترس و خستگى\r\n\r\n","description":"","footnote":"","page_name":" 6387 ","page_number":521},
  {"content":"\r\n\r\nنتوانسته بود پرواز كند و بناى راه رفتن را گذاشته بود . اين دونفر عقب كردند تا نزديك شاهرود آنجا كبك را گرفتند و زنده براى من آوردند . هرچه تفحص كرديم هيچ علامت يا زخم چنگال قراقوش هم نداشت . اما كبك ترسيده بود و مشرف موت [ بود 
  ] . پس از برداشتن عكس ، شهيد حرص و آز ما گرديد . شعر سعدى عليه الرحمه به يادم افتاد :\r\n شنيدم گوسفندى را بزرگى * رهانيد از دهان و چنگ گرگى\r\nشبانگه كارد بر حلقش بماليد * روان گوسفند از وى بناليد\r\nكه از چنگال گرگم در ربودى * چو ديدم عاقبت گرگم تو بودى \r\nامشب ما شكم خود را بدان وعده داده‌ايم .\r\nپنجشنبه هشتم شعبان - به هيچ‌وجه براى حركت پول فراهم نمىشود . رمضان هم مىآيد و مشكل مىشود . مستشار هم خيلى ميل دارد من زود بروم . حضرت و الا به او مرقوم داشته‌اند پس كى راه باز مىشود ، پس كى عين السلطنه مىآيد . مثل اين‌كه من نمىخواهم بروم و مانع امورات شده‌ام .\r\n\r\nسردار سپه و مشهدى ابراهيم\r\nامروز جمعى اينجا بودند . در اين بين حسين آقا طالقانى كه در جوانى نوكر من و حالا از كار چاق‌كنهاى حكومت طالقان است وارد شد . چند ماه نزد امير اسعد بود ، اينك تنكابون مىرود . آدم زرنگ چاپلوس ناقلائى است . از همان جوانى هم معلوم بود . گفت مشير الدوله استعفا داده است . اسمعيل سمتقو با عدهء معتنابهى گروس وارد شده . يك كار غلطى هم شده كه باعث زحمت گرديده . سردار سپه مشهدى ابراهيم برادر حاجى احمد « 1 » را [ كه 
  ] اسلحه داده و در جنگل گذاشته بود اينك بناى ياغيگرى را گذاشته و بساط سابق جنگل را احيا نموده . قرب صدنفر قزاق هم كه آنجا بود خلع‌سلاح و اخراج نموده است .\r\n\r\nاتهام سپهسالار\r\nگفت سپهسالار شريف‌آباد بود به آتانك رفته و امير اسعد هم فردا به سمت آتانك مىرود . آنها را گرفته به سمت سمنان تبعيد نمودند . سپهسالار متهم شده و به اين جهت از طهران خارج [ شد 
  ] كه چندى طفره زده باشد . سپهسالار تا لب گور دست از هرزگى و فساد برنمىدارد . بازگفت خدايار خان معزول شد طهران رفته بود . جديدا خبر رسيد\r\n\r\n\r\n","description":"","footnote":"\r\n( 1 ) - مقصود حاجى احمد كسمائى است . ( ا . ا . )\r\n","page_name":" 6388 ","page_number":522},
  {"content":"\r\n\r\nتلفن نموده مراجعت نمىكنم .\r\n\r\nنايب الحكومه\r\nنايب الحكومهء ما رودبار رفت با پنجاه رأس بره . يك شاهى كار هم جهت من صورت نداد . تا رسيد چند روز رفت گرمارود . عبد السلام رعيت را خواست گفت آنچه لازم است بگير بده ، روز آخر پول مىدهم . روز آخر كه سياهه برد نخواند . سوار شد آمد . سى و چهار تومان پاى رعيت را گرفت . تقسيم كرده گرفتند . در هرانك چيزى باقى نگذاشته بودند . رفت كوچنان خراب كه آمده تحقيق كنم كه چرا عريضه به فلانى نموده‌ايد . آدم من براى يكصد و پنجاه تومان مدعا به چهل تومان ده‌يك گرفته . به اين عنوان سه شب هم آنجا ماند ، پانزده تومان هم گرفت . به كوچك و بزرگ هم فحش و ناسزا گفت . از آنجا گفت مهمان على جانم در شورستان عليا . درحالىكه على جان در هفت‌آسمان پشيزى ندارد . رفت و منزل كرد . از اين ده مرغ گرفت ، از آن ده علف ، از آن يكى روغن ، از ديگرى برنج . عيد را سر كرد و بره‌ها را جمع . رفت سراغ بره‌هاى رودبار . اما آنجا مثل الموت نيست زهرمار هم نمىدهند . اين است طريقهء زندگانى رعيت .\r\nمن هم تا حرف بزنم خدايار خان مىگويد حاكم من مانع از تعديات فلانى است ، به اين جهت شكايت مىكند . رعيت هم دو دفعه عريضه كرد . عين عريضه را براى نايب الحكومه فرستاد و اسباب زحمت و صدمه رعيت گرديد و ديگر نكرد .\r\n\r\nبيوهء سردار سعيد\r\nمحمود ميرزا از روزى كه آمده حسبند « 1 » خواهر بيوهء سردار سعيد شده كه مىگويند مبلغى هم مال دارد و اين عشق‌وعاشقى براى مال اوست نه براى جمال . چند مرتبه به عنوان مهمانى سر عمارت منزل سعيد نظام رفت . دو مرتبه به من گفت عمل گذشته .\r\nچندين مرتبه به امير اسعد پيغام داده است كه مرا به نوكرى قبول و همشيره خانم را به من التفات كنيد . امير اسعد بدخلق متغير شده فحش‌وناسزا جواب داد . محمود ميرزا خم به ابرويش نيفتاد و اين دفعه براى خود خانم كاغذ نوشت . خانم به صدا آمد . نزد امير و خواهرش پيغام داد باز نتيجه نداد . محمود ميرزا دست نكشيد . بالاخره دفعهء آخر مدفوع سگ جوف پاكت گذاشته در جواب شاهزادهء نايب الحكومه نظامى ما فرستاد . با اين‌حال عيد كه نزد من آمد با او به طور مزاح صحبت كردم . گفت چيزى نمانده در جواب رقعهء\r\n\r\n\r\n","description":"","footnote":"\r\n( 1 ) - ظاهرا هسبند درست است . كلمهء فارسى است به معنى عاشق و دلباخته . ( ا . ا . )\r\n","page_name":" 6389 ","page_number":523},
  {"content":"\r\n\r\nاخير من اظهار لطف نموده بود . من بىاختيار خنده كردم و گفتم بله « هرچه از دوست مىرسد نيكوست » .\r\n\r\nمحمود ميرزا و صيغهء صادق خان\r\nدر شورستان صيغه‌اى صادق خان گرفته بود . چندى است مدت را بذل كرده . محمود ميرزا به خيال او شورستان را مركز قرار داد . تقى خان مىگفت خانهء دختره مقابل منزل محمود ميرزا بود ليكن تل زباله و كود كه روى بام ريخته بودند مانع بود كه شاهزاده از اطاق خود به آنجا نگاه كند . من قضيه را نمىدانستم و مىديدم محمود ميرزا صبح و عصر كنار اين تل زبالهء متعفن يك‌تاى زيرجامه نشسته آينه و شانه گذاشته سر و زلف خود را با دقت تمام ترتيب مىدهد . از رحمن رعيت خودمان كه ايستاده بود پرسيدم مگر جا قحط است كه اينجا سروزلف را صفا مىدهد . گفت مگر شما خبر نداريد . گفتم نه ، چه‌چيز را . با انگشت خانهء دخترك را نشان داد . گفت براى خاطر آن است كه متصل كنار اين تل زبيل مىنشيند . دو شب بعد گفتند دختر را صيغه كرده . طرفه اينجاست كه محمود ميرزا خوشگل و خوش‌سيما هم نيست . بااين‌حال در هرجا وارد شود اول در جستجوى زن است .\r\n\r\nعزل محمود ميرزا\r\nدوشنبه 12 شعبان ، 21 حمل - ديروز پنج شش بار مخلفه و غيره به شهر روانه شد .\r\nمراجعت قاطرها همگى انشاء اللّه مىرويم . كربلائى غلامعلى سه روز بعد از عيد رفته الى كنون هيچ خبرى كاغذى نفرستاده ، به كلى ما را سانسور نموده است . صادق خان ديروز اينجا آمد . مىگفت حكومت قزوين تغيير نموده . محمود ميرزا هم احضار شهر شد رفت .\r\nخيلى التماس دعا داشت كه متعاقب او عريضهء رضايت [ نوشته شود 
  ] و استدعاى ابقاى او بشود . اما به هركس اظهار شد با تنفر تمام جواب يأس دادند . گفتم خودش اظهار مىكرد به تمام امامزاده‌هاى الموت نذر نموده‌ام كه احضار شوم . گفت شما بهتر از حال او اطلاع داريد . باز صادق خان مىگفت اهل طهران دوگروه شده : نصف با سردار سپه ، نصف ديگر برعليه او هستند . امير اسعد به ديدن سپهسالار شريف‌آباد رفت . مىگويند سپهسالار كليهء قروض خود را به طور استهلاك قرار داده بپردازد .\r\n\r\n","description":"","footnote":"","page_name":" 6390 ","page_number":524},
  {"content":"\r\n\r\n\r\nگذران با علف صحرا\r\nمدانيها براى باقى ماندهء جنس خود آمدند . آه‌وناله مىكردند . قسم مىخوردند كه چندين خانوار ما با علف صحرا گذران مىكنند . مشهدى ابراهيم پيرمرد با حال اندوهناكى گريه مىكرد كه هفت‌سر عيال‌واطفال من گرسنه [ اند 
  ] علف را مىجوشانيم با نمك مىخوريم . بيانات اينها همه ما را به رقت آورد . باز مهلت داد تا من شهر بروم و چاره كنم . به‌همين جهات است من مايل به عزيمت از اينجا شده‌ام . سابقا همه اينها با خودم بود ، به مهلت و مدارا رفتار مىكردم . نمىگذاشتم رعيت آنقدر صدمه ببيند و از همين نقطه‌نظر بود كه نصف مال من تمسك شده بود . همه هم رفت . حالا از چندين سمت به رعيت فشار وارد مىشود . آن تمول و تمكن آن ايام هم براى من نيست . نه مىتوانم دفع آن فشار و صدمات را بنمايم ، نه دارم كه دستگيرى از رعيت بكنم . ناچار شدم كه بروم و ناظر اين فجايع و شاهد اين وقايع ناگوار نباشم . اردوكشى آن‌همه خسارت وارد نمود . نايب الحكومه پدر مردم را درآورد . ماليات ديگر چيزى براى مردم باقى نگذاشت . چه قسم من بنشينم و تماشاچى واقع شوم . اين چند سال رعيت تمام شد به‌خاك سياه نشست . من به حق خدا شرم مىكنم اسم طلب يا مال‌الاجاره ببرم . مدان يك خروار و شصت من تبريز برنج به همه جهت اجاره بنا شد بدهد ، سواى آن‌همه سيورسات و علف و گوسفند و روغن و بيگار كه به قزاق و ژاندارم و نايب الحكومه داده است . ديگر براى آن آبادى چه مىماند كه من بگيرم . عصر صادق خان رفت . باز اين آدم قدرى منصفانه نسبت به رعيت رفتار كرده . از حق نبايد گذشت .\r\n\r\nمال‌گيرى\r\nپسر كربلائى شعبان گرمارودى از شهر آمد . جلو دكاكين بودم و از او جوياى شهر شدم . گفت مال‌گيرى سختى است و بارهاى شما را قرار شد در آشنستان بگذارند .\r\nپرسيدم قشون كجا مىرفت . گفت به سمت رشت كه مشهور بود دو سه كشتى وارد شده و مغشوش است .\r\n( تمام خرابى و انقلاب ايران از تبريز است و رشت . رشتى . . . هركس هو كند اطاعت دارند . تبريزى ساده است و گول خور و زود به هرحرفى و به هركس مىگرود و قبول مىكند ) .\r\n\r\n","description":"","footnote":"","page_name":" 6391 ","page_number":525},
  {"content":"\r\n\r\n\r\nقشون‌گيرى جديد و قديم\r\nمن عقيده به اين قشونى كه سردار سپه گرفته و مىگيرد ندارم . قشون داوطلب و هردم‌بيل براى ما قشون نمىشود . در اينجا چون قشون اجبارى ممكن نشده است همان از روى بنچه خوب بود كه به ترتيب قديم بگيرند ، از روى ديسيپلين صحيح . و الا يك دسته سوار هركدام اهل يك ولايت بدون ضامن ، بدون وثيقه و بدون تناسب امكان ندارد پايدار بماند . سابقا گذشته از اين‌كه يك ده شش دانگ ضامن سرباز محل خود بود كه همه قسم در غيبت آن سرباز از خانه و عيال و اطفال حتى كسان دور آن نگاهدارى مىكرد كه مبادا اسباب شكايت سرباز شود و از سفر فرار كند يا شكايت نمايد . آن سرتيپ ، آن ياور ، آن سلطان ، آن نايب همه اهل ولايت و اهل همان دهات بودند . آحاد سرباز را مىشناختند . همه قسم دستگيرى مىكردند . پول مىدادند ، پرستارى مىكردند .\r\nنمىگذاشتند به تن سرباز بد بگذرد . چون دخل آنها ، احترام آنها ، رتبهء آنها به واسطهء اين فوج بود . كوشش داشتند كه هميشه سرباز از آنها راضى باشد كه تغيير نكنند . حالا اين صاحب‌منصبها ابدا دربند و قيد اين نكات نيستند كه از افراد نگاهدارى كنند و اسباب رضايت آنها را فراهم نمايند . امروز سراين دسته است ، فردا سر دستهء ديگر . يك ماه رشت است ، ماه ديگر تبريز . به خود افراد هم‌چون هركدام اهل يك ولايت هستند خوش نمىگذرد . خو ، عادت ، زبان ، عدم شناسائى همديگر ، حتى غذا و پوشاكشان مختلف است . برعكس سابق كه هشتصد نفر اهل يك بلوك يا يك ولايت بودند كه نهايت پيوستگى را از هرحيث بهم داشتند . از سرتيپ گرفته تا تابين يك سرباز كه قوه و تمكن داشت ده سرباز هم‌ولايتى خود را نگاهدارى مىكرد . اما حالا اگر آن اصفهانى هزار تومان داشته باشد صد دينار به آن همدانى نمىدهد . وضع غذا و پوشاك هم كه بسياربد است . در اروپا هم رژيمانها از قشون اجبارى و داوطلبى هريك اهل يك ناحيه يا يك ولايت هستند ، نه آن‌كه « آترياد » اصفهان بيشترش ترك باشد ، آترياد اردبيل بيشترش فارس ، هرده پانزده‌نفر اهل يك ولايت .\r\n\r\nقشون در ايران\r\nايران به واسطهء عدم‌وسايل حمل‌ونقل قشون بسيار لازم دارد . صاحب‌منصبان خيلى قابل امين صديق خدمتگزار حقيقى كه بتوان به آنها اطمينان نمود . صد هزار نفر قشون تبريز باشد تا براى اغتشاش خراسان برود كارازكار گذشته . در هرنقطه از ولايات قشون بايد باشد كه همان‌جا را فقط حفظ كند ، حتى قشونى كه در مشهد باشد به درد\r\n\r\n","description":"","footnote":"","page_name":" 6392 ","page_number":526},
  {"content":"\r\n\r\nسيستان و قاينات نمىخورد . قشونى كه شيراز باشد به درد بنادر و كرمان [ باشد 
  ] به‌درد بلوچستان . قزاق رشت بود امن‌وامان كرد تا رفت تبريز و رشت خالى ماند مجددا مغشوش شد .\r\n\r\nكارهاى سردار سپه\r\nيك نفر سردار سپه آهن و فولاد هم باشد با همهء اين كارها واخواهد ماند . سردار سپه سواى وزارت جنگ و شعبات آن‌كه روزبه‌روز علاوه مىشود متصدى يك قسمت عمده از امورات وزارت داخله و نصف ادارهء ماليه است . ارباب‌رجوع طهران و توصيه‌آورها ، توصيه‌بگيرها ، متظلمين ادارات و حكام ، ارباب‌طلبها ، بادمجان دورقاب چينها و منتظرالرياسه‌ها شب‌وروز موى دماغ [ اند 
  ] و بدانيد كه مجال سر خاراندن به وى نمىدهند . بااين صدرشته كار چه قسم مىتواند رفتارش نيكو و اموراتش از روى صحت باشد . ناچار به دست اين و آن مىدهد و خراب مىشود . سردار سپه يك آدم خارق‌العاده نيست ، بشر است و شخص عادى . حالا متملقين و روزنامه‌نگارهاى ما او را به قاب قوسين رسانيده‌اند مناط نيست .\r\n\r\nقرارداد بهتر بود\r\nباز من تكرار مىكنم به عقيدهء ناقص من با آن قرارداد ايران بهتر خودآرائى مىكرد ، امورات نظم مىگرفت ، مملكت امن و آباد مىشد . راهها داير و همه آهن [ مىشد 
  ] .\r\nفلاحت و زراعت ترقى مىكرد . دادوستد و تجارت رواج پيدا مىنمود . اين خلق بيچاره از كسالت ، از تهىدستى ، از خمودى نجات مىيافتند و هيچ سكته هم به اين استقلال موهوم دروغى ما واقع نمىشد . انگليس نمىتوانست ايران را بلع كند . آنهائى را كه سالهاست بلع نموده امروز بيرون مىآورد . ما از كسى پست‌تر نبوديم . عنوان تحت الحمايگى نبود . عنوان استعمارى نبود . به‌هرحال برهم زدند و او هم كه ديگر آن احتياج را نداشت زود پذيرفت . بلكه خودش مسبب كودتا شد تااين قرارداد را برهم بزند . اتحاد با انگليس ، دوستى با او هيچ نقصى براى ايران نداشت . چه ضرر داشت . صبر مىكرديم پس از اين‌كه كارهاى مملكت ما را انجام مىداد اين هياهو را مىكرديم ، مثل مصر ، مثل افغانستان ، مثل هندوستان .\r\n\r\n","description":"","footnote":"","page_name":" 6393 ","page_number":527},
  {"content":"\r\n\r\n\r\nمقايسه\r\nبه‌عقيدهء آن كسانى هم كه مىگويند انگليس دست از ما برنمىدارد و متصل مثل تلگراف بىسيم مسكو شكوه و شكايت و ناله مىكنند هم آن‌طور خوب بود ، زيرا همه كار علنى بود و مىديدند مىشنيدند . ممكن بود جلوگيرى از مفاسد آن نمود . امروز كه مخفيانه و بطور انتريگ و دزدى كار مىكنند كه ما نمىبينيم و نمىفهميم مضارش و معايبش صد درجه بيشتر است . هزار سال هندوستان دست هندى بود ترقى نمىكرد .\r\nمصر دست مصرى بود به اين پايه نمىرسيد . ايران كم‌ثروت‌تر و خرابتر و محصولات طبيعيش به مراتب كمتر از آنهاست . با عدم همه‌چيز و فقدان تمام وسايل ترقى چه قسم به‌خودىخود ترقى و تعالى خواهد نمود . هيجده سال است مشروطه شده هنوز وزراى ما دزدى مىكنند . وكلاى ما سرقت مىكنند . شاه ما رشوه و تقديم مىگيرد . حكام ما از نان و گوشت مبلغها دخل مىكنند . باز غرور مىكنيم ، نخوت به خرج مىدهيم . غرض و مرض ما را خراب كرد و محال است با اين اخلاق ، بااين عادات ما جلو برويم .\r\n\r\nحرص سردار سپه\r\nرضا خان سرتيپ يك فوج قزاق كه منتهى آمالش همان بود كه به دستيارى ديگرى رئيس ديويزيون قزاقخانه شود وقتى كه وزير جنگ مىشود باز هل من مزيد مىزند و جلوى طمع و حرص خود را نمىتواند بگيرد . نصف حكومتها را اختصاص به خودش مىدهد . نصف ماليه را ضميمهء وزارت جنگ مىكند . تمام خالصه‌جات را جزو ادارهء شخصى خود مىنمايد . به اينها هم قانع نمىشود حساب بانك است مىگويد با من .\r\nمطالبات طومانيانس است مىگويد با من . راه شسه است با من . بنائى است با من . هرچه هست و نيست با من . عارض با من ، معروض با من ، امنيه با من ، ژاندارم با من . چه خبر است . مگر يك‌نفر آدم هرقدر زبردست و زكى و با علم و كاردان باشد چقدر كار مىكند .\r\nمگر شب‌وروز ما چند ساعت است . بارى چه بنويسم كه ننوشتن بهتر است . اول مشروطه به ما مىگفتند آقايان تا كى يك‌نفر دو تا سه تا چهار تا كار داشته باشد سايرين بيكار ، تا كى سردار افخم نصف كارهاى وزارت جنگ به دستش باشد . همين است كه امورات خراب است . حالا چرا لال شده‌اند .\r\nسه‌شنبه 20 شعبان المعظم ، 29 برج حمل - چند روز است باران متصل مىآيد مجال رفتن نمىدهد . زينب ناله مىكند و اسباب جمع مىنمايد . مىگويد سه سال و نيم است\r\n\r\n","description":"","footnote":"","page_name":" 6394 ","page_number":528},
  {"content":"\r\n\r\nخانه‌كشى مىكنم . سفر قطعهء سقر « 1 » است ، امروز منحصر به مملكت ماست . براى ده فرسنگ راه چهل روز است ما اسباب‌كشى و تهيهء حركت مىبينيم . چقدر هم بايد پول بدهيم ، چقدر اسباب ضايع شود ، چقدر ناز نوكر و كلفت بكشيم . انسان عاصى مىشود .\r\n\r\nدست‌خالى\r\nالموتيها جمع شده بودند كه نمىگذاريم برويد . پس از سه‌سال شش‌ماه است خواب راحت مىكنيم . گفتم چه مىدانيد شايد براى شما بهتر شود . من هم خسته شدم ، خير هم نديدم . مخالفت با پدر هم نمىتوانم بكنم . به‌خود زحمت ندهيد عريضه هم نكنيد .\r\nخداوند بزرگ است . من هروقت از درب حياط على بيرون مىروم و چشمم به قلعه و باغات آن مىافتد مثل ميشى مىمانم كه گرگ ديده باشم ، نصف گوشتم آب مىشود .\r\nحالا هم پس از اين‌همه زحمت و صدمه و دردسر دست‌خالى مىروم . خيلى مال بود همه رفت . بعلاوه خسارت چند سالهء قزوين كه اين گرانى و خرج آنجا هرچه گوشه و كنار هم ذخيره داشتم تمام كرد و تمام اين جد و كوشش و خسارت را براى آن متحمل شدم كه نگويند همه را خراب كرد و در حال انقلاب گذاشت و رفت . اگر آن غارت از من نشده بود و آن خرج كمرشكن قزوين نبود ، به كلى تأمين آتيه‌ام شده بود . بخت‌واقبال در هر كارى شرط عمده است كه در من نبوده و نيست . حتى شهر مىروم لباس هم ندارم . آن را هم دزد برد . باهمهء اينها من هيچ از خدا مأيوس نيستم و ناشكرى هم نمىكنم . خداوند را قادر و روزىده و بنده‌نواز مىدانم . آن كسىكه تا امروز به من داده باز هم مىدهد .\r\n\r\nجرايد طهران\r\nچند كاغذ از شهر رسيده بود . همان قسم كه كاغذ من دير رسيده بود اينها هم دير رسيد . از قضيهء استعفاى وزراء و توقيف جرايد چيزى نوشته نشده بود . اما سه روزنامه شيخ محمد على « 2 » فرستاده بود . اول سيد خليل ملاحظه نمود و به سيد نور الدين رسانيد . « 3 » او به ميرزا مسيح خان رسانيده . پس از قرائت براى جناب شيخ نور الدين تنكابونى ارسال دارند . يك عباسى داده ده‌نفر را مىخواهد ممنون كند . اين جرايد بعد\r\n\r\n\r\n","description":"","footnote":"\r\n( 1 ) - سقر جهنم .\r\n( 2 ) - شيخ محمد على ثابت الموتى گازرخانى وكيل دورهء پنجم مجلس شوراى ملى از قزوين ، متوفى در مرداد 1327 . ( م . سالور )\r\n( 3 ) - سيد نور الدين الموتى فرزند سيد صدرا ويكانى الموتى جزو پنجاه و سه نفر كمونيست زندانى دورهء رضا شاه و وزير دادگسترى در كابينهء دكتر على امينى . ( م . سالور )\r\n","page_name":" 6395 ","page_number":529},
  {"content":"\r\n\r\nاز عيد بود . يكى « ستارهء ايران » ، ديگرى « اقدام » كه خبر توقيف هردو به واسطهء جرايد ديگر اينجا رسيده بود . و قطعا توقيف بوده . به اين واسطه كه اين‌دو از توقيف خارج شده‌اند يقين بايد حاصل كرد كه توقيف كليه دروغ است . اما آقا روزنامه نفرستاده بود و روزنامهء آبونهء خود من هم نرسيده است .\r\n\r\nطلوع جنگل ديگر\r\nبه‌هرحال در اينها نوشته بودند كه در جنگل جمعى به همان عنوانات طلوع نموده سه نفر طالشى را گرفته نيز باران نمودند . حاكم فومن و غيره را حبس نمودند براى مخارج هم از كدخدايان و مباشرين تنخواه دريافت مىكنند .\r\n\r\nخارجه\r\nشرحى هم از اقدام گاندى و بالاخره دستگيرى او و چندين صدنفر در كلكته [ نوشته بود 
  ] . گويا كنفرانس ژنو هم منعقد شده است . روسها چيچرين را نامزد نموده‌اند . رفتن لنين موقوف شد . يك شكل گاندى كه يك‌نفر آرتيست انگليسى كشيده در « لندن نيوز » بود تيمنا ملصق كتاب شد . ليكن از او تعريف نوشته بود كه با كمال و باكله است .\r\n \" HUGE EARS AND LACK OF TEETH \" : GANDHI , THE INDIAN NON - CO - OPERATION LEADER . \r\n\r\n","description":"","footnote":"","page_name":" 6396 ","page_number":530},
  {"content":"\r\n\r\n\r\nرقعهء آقاى عماد السلطنه\r\nپنجم حمل - مرقومهء پانزدهم حوت رسيد و دير بود . درحالىكه پريروز كرت پستال تبريك عيد كه براى شاهزاده عميد الدوله فرستاده بوديد در منزل ايشان ديدم ، اما تاريخ نداشت . مسئلهء فقر عمومى اسباب تذكر كسالت است و البته اين مطلب هم يقين بايد باشد كه در طهران كمتر اين احساس پيدا مىشود تا در ولايات و دهات خارج ، يعنى آدم اينجا بيشتر پول و اسباب مىبيند ، لهذا كمتر ملتفت مىشود . ولى چون صادر [ ات 
  ] مملكت بسياركم شده قهرا و جبرا فقر عمومى بيشتر خواهد بود . فكر اين مردم هم به جائى نمىرسد . دست‌آخر قرض از خارجه است و السلام . دالر ينگى دنيا گرفته و در وهلهء اول بلع شد . زيرا يك مليون دالر چيزى نيست . فقط يكى يا دو برج حقوق ادارات را دادند كه باز هريك چهار برج سه برج يا بيشتر طلب‌كارند ، سواى وزارت جنگ كه آن هم گويا .\r\nكاغذ سابق كه به حاج افخم الدوله نوشته بوديد خواندم و هرچه هم مىدانستم گفتم كه البته عرض كرده است . تعيين شهريه و غيره از دور با اخلاقى كه مىدانيد ، با ورشكستى طومانيانس غيرمقدور است ، بلكه بايد طهران تشريف بياوريد خوردخورد جلو برويد . زيرا نديده‌ام كارى به فوريت اينجا بگذرد .\r\n\r\nاصلاح روزنامه‌ها\r\nاما حكايت روزنامه و آنچه اعلم الدوله و يا امثال او مىنويسند شما خيال كرديد كه روزنامه يكى دو تاست ، يا مطلب لايعنى ده آرتيكل و بيست آرتيكل است . خيرخير بلكه بقدرى روزنامه زياد است و چرندوپرند بسيار كه ابدا كسى نبايد در اين فكر باشد كه آنها را اصلاح كند يا ايراد بگيرد . از اين خيال منصرف شويد .\r\n\r\nنصرة الدوله\r\nاما دنبال كردن نصرت الدوله و تندروى خود او بالاخره منجر به اين شد كه از اسب زمين خورد و تفنگ كه دوشش بود دررفت ، بازوى راستش را گرفت كه حال مدتى است در منزل افتاده . از قرار معلوم آن دست ديگر دست‌كارى نخواهد بود . بلكه مىگويند ممكن است بريده شود .\r\n\r\n","description":"","footnote":"","page_name":" 6397 ","page_number":531},
  {"content":"\r\n\r\n\r\nخالصه‌جات و وزارت جنگ\r\nخالصه‌جات [ جزو 
  ] ادارهء وزير جنگ رفته ، من هم آنجا هستم و نظمى نگرفته . ترتيب ادارهء طرح ديگر شده است . همان روزى كه مرا رئيس خالصه كردند فرداى آن ماليات غيرمستقيم و خالصه را به وزارت جنگ برگذار كردند . اينجا كه آمديم ادارهء كل خالصه خواستند ترتيب بدهند و هنگامه‌اى برپا شد . بالاخره اسم مرا معاون گذاشتند . رئيس يك‌نفر بلژيكى است كه احتمال دارد استعفا بدهد . درهرصورت نمىدانم چه مىشود كه طولانى بنويسم ، زياده زحمت است . ( پايان‌نامهء عماد السلطنه )\r\n\r\nوضع ادارات\r\nچون كارها در اينجا از روى يك اصول صحيح نيست همه‌كس با كلهء خودش مىخواهد اداره تشكيل بدهد و وزارت‌خانه مرتب كند . به‌همين واسطه خراب‌تر و ضايع‌تر مىشود . بدون معلم ، بدون مستشار ممكن نيست . چندين سال امتحان مىكنند و هنوز امتحان تمام نشده است . ما براى يك باغ ، يك گرمخانهء يك كارخانهء آجرپزى ، صابون‌پزى معلم مىآوريم اما براى يك وزارت‌خانه يا يك ادارهء مهمى خير . مظفر الدين شاه براى گاوهاى خودش ، ماديانهاى روسى ، دستگاه جوجه‌گيرى معلم داشت ، براى كارهاى مهم نه . ادارهء گمرك ما سالهاست دست رؤساى بلژيكى است هيچ‌وقت غيرمرتب نبود ، هيچوقت از يك‌نفر گمركچى شكايت ديده‌وشنيده نشد . جمع مرتب ، خرج مرتب ، اجزاء سركار خود . در هيچ روزنامهء فضولى كه به كاينات بد مىگويد ديده نشد كه از اين‌همه ايرانى كه داخل اين اداره است ذكرى شده باشد . اما برويد توى ماليه كه گمرك يك شعبه آن است ببينيد چه‌خبر است ، مردم چه مىگويند ، جرايد چه مىنويسند .\r\nزنهاى زوارك چه آنها كه قوم زينب هستند چه آنها كه با بچه‌ها روابط كلى دارند نزديك است يك عزاخانه برپا كنند . شازينب ، دوتا ربابه‌ها ، حسنى ، بتول ، خيرى و غيره و غيره متصل اطاق ملكه و روشن‌فكر و ذكر رفتن آنهاست . دو شب هم هست فاطمه عمهء زينب ، شهربانو خالهء زينب و جمعى ديگر اينجا هستند . پريروز هم زينب و بچه‌ها بالاروچ رفتند با زنهاى آنجا و خويشان وداع نمودند . اينها گذشته از خويشى انس گرفته‌اند ، البته سخت است .\r\n\r\n","description":"","footnote":"","page_name":" 6398 ","page_number":532},
  {"content":"\r\n\r\n\r\nدل‌درد اسب\r\nپنجشنبه 22 شعبان ، 31 حمل - مادر على محمد بس‌كه در اين چند روز كار كرده و پذيرائى بيرون و اندرون نموده از نفس افتاده ، بااين‌حال هيچ به روى خود نمىآورد .\r\nبقدرى اين چند روز شام‌وناهار داده شد كه به وصف نمىآيد . چهارنفر متصل نان مىپزند و دست‌به‌دست تمام مىشود . چندبار هم امروز رفت ، ديگر قاطر نرسيد .\r\nغلامحسين مقلد كه اسب خوك را ( از كره‌هاى چركسى من دوتا از غارت برگشت ، يكى اين خوك بود ) سوار شده گرمارود برده بود . عرق‌دار بسته بود امروز كه آمد اسب سرما خورده دل‌درد گرفته بود ، به حال فلاكت افتاد . رضا بيك هم براى گرفتن طلب من از صادق خان رودبار رفته و نيامده . اگر بشود فردا رفت كار بزرگى است . گمان مىكنم ليلهء آخر توقف باشد . عمرى ما اينجا بوديم ، انس و الفت گرفتيم ، وطن ثانى من شده بود .\r\nخداوند عاقبت همه ما را به خير كناد .\r\n\r\nعزيمت به قزوين\r\nجمعه 23 شعبان 1340 ، اول درجهء ثور 1301 ، بيست‌ويكم اپريل 1922 - از صبح مشغول توديع و خداحافظى بودم . بالاخره اندرون يك ساعت از ظهر رفته و من دو ساعت از ظهر گذشته از زوارك حركت كرديم . زن‌ومرد زواركى تا پل چيان گريه‌كنان همراهىومشايعت نمودند . به هزار زحمت آنها را مراجعت داديم . مثل تعزيه شده بود .\r\nدو سه‌بار ماند كه بعد روانه دارند . در يارفى ملا شعبان ، ملا على و ملا محمد على و بعضى رعاياى بالاروچ ، پائين‌روچ و همه رعاياى كوشك دشت و يارفى حاضر بودند .\r\nفرش انداخته چاى حاضر نموده بودند . نشستم و چاى صرف شد . اجاره نامچهء يارفى كه ملك خودم است حاضر نموده بودند ردوبدل شد . يك عكس هم محمد على خان از همه انداخت .\r\nبعد با همه وداع نموده سوار شدم . مختصر در تمام دهات سر راه تا شورستان اوضاع وداع و گريه و خداحافظى بود . نيم ساعت به غروب مانده شورستان پياده شدم .\r\nرضا بيك آمده بود . اما صادق خان پول نداده خودش آمده كه اينجا فراهم كند . اسب خوك پس از آن‌كه مقدار زيادى روغن ، شير ، عسل هزار خرت‌وپرت توى حلقش ريختند ديشب نصف شب به رحمت ايزدى پيوست و در حقيقت قربانى و تصدق راه ما شد .\r\n\r\n","description":"","footnote":"","page_name":" 6399 ","page_number":533},
  {"content":"\r\n\r\n\r\nدوازده سال و هشت ماه\r\n21 شهر محرم يكهزار و سيصد و بيست و هشت هجرى 1328 من وارد زوارك و قلعه شدم . در يازدهم ربيع الثانى 1337 به شهر رفتم كه آن قضايا رخ داد . سه سفر مجددا الموت آمده تا در پنجم ربيع الاولى 1340 مجددا با خانواده اينجا آمدم و امروز 23 شعبان 1340 حركت مىكنم كه خيال مراجعت يا توقف قزوين ندارم . فقط چهارصد تومان پول نقد ، سه قاطر و سه اسب مىبرم . به حساب قمرى دوازده سال و هشت ماه اين غيبت من از طهران طول كشيد . در اين مدت پنج مرتبه طهران رفتم كه سفر طويل آن چهل روز بيشتر نبود .\r\n\r\nياد دن كيشوت\r\nسانكوپنزا وقتى كه از سفر آن جزيره كه حاكم شده بود مراجعت نزد دون كيشوت مىكرد در راه با خود مثل هميشه صحبت مىكرد كه چيزى در اين سفر زياد نكردم . اما چيزى هم كم ننمودم .\r\nاما خدا را شكر مىكنم كه با صحت مزاج و سلامتى خود و اهل‌وعيال خود مىروم كه از همه‌چيز بهتر و اعظم نعم الهى است . همان‌طور كه سانكو با مزاج سلامت و اشتهاى كامل بود .\r\n\r\nهمراهان\r\nهمراهان : ملكه خانم - روشنك خانم - زينب خانم - عباس ميرزا - سلطان مسعود ميرزا - بهمن ميرزا - نه‌نه للهء كشمرزى - صغرا كشمرزى - گوهر زواركى - شمسى كه مستغنى از تعريف است . لله كربلائى محمد على - على محمد - محمد على خان - آقا برار - اسمعيل جلودار - عيسى زواركى - ابراهيم زواركى .\r\nعلى محمد شهر مىآيد هم زينب را برساند ، هم خريد رمضان براى دكان بنمايد . با اسمعيل جلودار مراجعت خواهد كرد . رضا بيك را هم نزد مستشار گذاشته‌ام . تقى خان هم براى راهنمائى و دادن بعضى صورتها ماند و تصور مىكنم نيايد .\r\nامشب به مادر زينب خيلى تلخ‌وبد خواهد گذشت . يك‌مرتبه آن حياط خالى شد ، حتى على هم نماند . اگرچه به روى خود نمىآورد اما محققا با آن‌همه انس و علقه ناگوارترين ايام به وى خواهد گذشت .\r\n\r\n","description":"","footnote":"","page_name":" 6400 ","page_number":534},
  {"content":"\r\n\r\n\r\nمالها و كرايه\r\nدوازده بار ما سابقا رفته . هفت بار همراه داريم . هفت مال شخصى و هفت مال هم كرايه . همراهان سوارند . بيست و يك مال بنه و سوارى همراه است . كرايه تا سه سال قبل يك من چهارعباسى بود . مدتى است دو قران شده است . رسم است مكارى هم با ارباب خود مسافرت مىكند . شام ، ناهار ، چاى ، حتى توتون چپق را هم به علاوهء كرايه بايد بدهد . هرقاطر الموت هم مال يك‌نفر است كه هرقاطر يك آدم همراه دارد و ما دو بار براى اين جمعيت نان ، برنج ، روغن همراه داريم . وقتى كه درست حساب شود خرج ده فرسنگ راه از زوارك تا قزوين معادل يك مسافرت از قزوين تا بغداد است كه چند نفر بروند .\r\n\r\nاقر راه\r\nشنبه 24 شعبان - پنج به ظهر مانده حركت كرديم . جمعى از قبيل ولى بيك و غلام حسين « 1 » بدذات ، على جان ، رضا بيك و غيره را هم از اينجا مراجعت دادم . از زوارك تا اينجا مبلغى به قدر بيست تومان دو هزار و چهار هزار اقر راه به زن‌ومرد داده شده است .\r\nشورستان و حسنقلى بيك مرحوم ، مصطفى قلى ، جمشيد و اتباع آنها در تاريخ اقامت الموتم داستان مفصلى دارند كه در روزنامه‌هاى سابق من درج است . عمارت اينجا را هم حسنقلى بيك به پول من ساخت .\r\nمن بادشت رفتم كه با صادق خان حساب شصت تومان تتمهء پول فرندج را صورت بدهم . زنها را از راه زوارك دشت ( دشت گرگ ) بروند . صادق خان و مشهدى مهدى آمدند ، همان سر سوارى قدرى پول گرفته تتمه را به شهر حواله گرفتم . چند نفر بادشتى دليل شده از آب گذشتم . دو شعبه شده بود و چون صبح بود زياد نبود . در دوروان آب جمع مىشود و عبور ممكن نيست . از تله بىدلان رفتيم . هركس از تله بگذرد بايد آمرزش براى پدرومادر حسن خان بخواهد كه [ پل 
  ] به همت او درست شده و به كلى مردم راحت شدند .\r\nشيركوه ناهار خورده شد . زنها را خيلى پياده آورده بودند خسته بودند . من بعد از\r\n\r\n\r\n","description":"","footnote":"\r\n( 1 ) - غلامحسين تقليد تمام آخوندهاى الموت و روضهء آنها را بيرون مىآورد بلكه دست رد به سينهء ميرزا اسحق و پيرمردها و كدخدايان هم نگذاشته اما ديگر كارى جز اينها نبايد از او توقع داشت ، مثل رفتن گرمارود و كشتن اسب . ( يادداشت از نويسنده خاطرات )\r\n","page_name":" 6401 ","page_number":535},
  {"content":"\r\n\r\nناهار و صرف چاى زودتر حركت كردم . چهار به غروب اكبرآباد رسيدم . فورا دادم عمارت اربابى را فرش كردند . تهيهء چاى ، آب خنك نمودم تا بچه‌ها برسند . من اكبرآباد را به واسطهء اين سه اطاق خارج آبادى بر چاله ترجيح مىدهم . چشم‌انداز اين عمارت سرتاسر كوه سيالان است تا تخت سليمان سه هزار كه اكنون سفيد از برف است و بسيار تماشائى . قلعهء حسن و گازر خان خوشكچال و توان الموت با دهات چهار ناحيهء رودبار كه عمارت امير اسعد آنجاست خوب نمايان است .\r\n\r\nحضرت و الا و حضرت اشرف\r\nآقاى امير اسعد هم از رفتن من مسرور است . هيچ مايل نبود حضرت والائى هم الموت مقابل حضرت اشرفى در رودبار باشد . به حمد اللّه فرد و بىهمتا شد و از اين غصه رهائى يافت . حالا ديگر از حلب تا كاشغر ميدان حضرت اشرف است . من خلاص شدم ، آسوده شدم ، اينك نوبت مستشار است . خصوصا با دستخطهاى حضرت و الا . من مىدانم تمام آنچه در اين مدت به من مىنوشت و به مرور زمان كهنه و بىاثر شده بود حالا تجديد مىكند . طابق النعل‌بالنعل كه يك كلمهء آن ترك نخواهد شد .\r\nهواى اكبرآباد سرد است . پشت عمارت برف است . از چاله به گدوك نزديك‌تر است . بچه‌ها از خستگى خواب رفته‌اند تا موقع شام برخيزند . بهمن به كلى ترك است و همه را هم مجبور كرده تركى حرف بزنند . خيلى شيرين است و وقت مزهء اوست . هوا ابر است برق هم مىزند ، يك فردا را مهلت مىداد خوب بود .\r\n\r\nشرح مشكلات\r\nيكشنبه 25 شعبان - پنج به ظهر مانده از اكبرآباد حركت كرديم ، نسيمى مىآمد . هرچه به گدوك نزديك شدم شدت كرد تا به حدى كه مبدل به يك طوفان شديدى شد كه اسب و آدم را هيچ نمانده بود پرتاب كند . تمام خيال من نزد زنهاوبچه‌ها [ بود 
  ] و هيچ كارى هم از دستم برنمىآمد . من اين‌همه از اين گدوك گذشته بودم همچو طوفانى نديده بودم . به هزار ماجرا به سر گدوك رسيده سرازير شدم و بجاى راه دستگرد از ورس آمدم . يعنى باد حواسها را به كلى پرت كرد . در ورس و عمارت اربابى پياده شدم . كدخدا فرش و سماور آورد . يك ساعت بعد از من بچه‌ها وارد شدند و به آنها صد مرتبه سخت‌تروبدتر از من گذشته بود . نزديك بود همه هلاك شوند . خواست خدا و كمك پياده‌ها نجات داده بود . ملكه كه سوار « تاتو » بود و از اسبهاى ديگر كوچك‌تر يك‌مرتبه باد پرت كرده بود كه اسمعيل جلودار و عيسى او را مىگيرند و يك كمربندى به كمر خانم\r\n\r\n","description":"","footnote":"","page_name":" 6402 ","page_number":536},
  {"content":"\r\n\r\nبسته يك‌سر را اسمعيل گرفته سر ديگر را عيسى تا او را مىتوانند حفظ نمايند . ساير بچه‌ها را هم هريك به يك‌شكلى نگاه داشته بودند . زينب را طناب‌پيچ نموده بودند .\r\nناهار صرف شد ، چاى صرف شد . بچه‌ها به عشق شهر اصرار در حركت داشتند . باد قاقازان بىپير هم ساكت نمىشد . بالاخره سوار شديم . كم‌كم باد ساكت‌تر شد . دم‌گورانه ديدم درشكه‌اى مىآيد . يك سمت بت بزرگ ( سپهسالار ) ، سمت ديگر امير انتصار نشسته بودند . تعارف خيلى خنكى به‌هم كرده رد شديم . يك ساعت به غروب مانده وارد باغ آقاى رفعت السلطان شدم . فورا درشكهء ايشان را براى بچه‌ها فرستادم و مغرب همگى وارد شدند . دو اطاق بيرون كه مال اسمعيل خان بود براى ما معين نموده بودند و منزل كرديم .\r\n\r\nحاكم جديد قزوين : غلامرضا خان\r\nخدايار خان معزول شده غلامرضا خان حاكم شده است . رفعت السلطان مىگفت بطور محقق خدايار خان يكصد هزار تومان پول از قزوين برده است . الان هم رئيس خالصه‌جات شده و در نزد سردار سپه منزلتى دارد .\r\n\r\nتحصن در سفارت روس\r\nروزنامه‌نويسها و بعضى ديگر سفارت روس متحصن شده [ اند 
  ] . چند نفر را سردار سپه بيرون آورده بعضى ديگر هستند . احرار دروغى ما باب تحصن سفارت را كه مىرفت متروك شود تجديد و مفتوح نمودند . سفارت انگليس هم گفته است ما هم تحصن را بعدها قبول مىكنيم . اوضاع طهران خوش نيست . مردم از رفتن شاه و نيامدن وليعهد هم دلتنگ هستند . استعفاى مشير الدوله دروغ بود . همه كاره سردار سپه است و امروز ايران به كاكل ايشان مىگردد .\r\n\r\nعقدكنان ملكه\r\nسه‌شنبه 27 شعبان - عيد شاه بود . فقط چند تير توپ انداختند . عصر عقدكنان فرزندى ملكه بود براى ميرزا اسمعيل خان . مجلس مختصرى در بيرون و اندرون منعقد شد . يك دسته مطرب زنانه هم براى خاطر ملكه آورده بودند . به سلامتى عصر عقد شد ، خداوند مبارك كند . خود اسمعيل خان در تبريز است رئيس محاسبات لشكر شمال . كارش خوب است . اما از اقامت تبريز و غيرمأنوسى مردمان آنجا شكوه نموده بود . خيلى مايل است تغيير محل بدهد . ملكه همين‌جا مىماند تا شوهرش بيايد . ملكه\r\n\r\n","description":"","footnote":"","page_name":" 6403 ","page_number":537},
  {"content":"\r\n\r\nدختر خوبى است . اين مدت اقامت الموت تمام نزد من بود . خيلى محجوب و معقول است . چنانچه در سر عقد و بعضى چيزها كلمه‌اى حرف نزد ايراد نگرفت . هرچه عمه آورد روى سر گذاشت . من هم كه ديگر مخلفه و اسباب لايقى ندارم بدهم ، بايد پول بدهم به سليقهء خودش تهيه كند . هوا سرد است باد باز مىآيد .\r\n\r\nكنفرانس ژن\r\nبستهء روزنامه برايم آمده بود . مطالب نوشتنى زياد داشت . اما اينجا مثل الموت فراغت ندارم كه همه را بنويسم . كنفرانس ژن در روز دهم اپريل مفتوح شد . به موجب پيشنهاد للويد جرج فاكنى رئيس الوزراى ايطاليا رئيس گرديد . در نطق اول خود چيچرين خلع‌سلاح و دخالت كارگران را مذكور داشت . بارتو وزير عدليهء فرانسه رئيس نمايندگان آن دولت جواب خشنى داد . نزديك بود مشاجرهء كلى بشود ، للويد جرج ميانجى شد .\r\nايراد خطابه كرد و بين آنها را اصلاح داد . دوسه روز بعد نمايندگان آلمان و چيچرين معاهدهء آن دو دولت را امضاء كردند ( مفاد معاهده را نمىدانم ) . اين مسئله هم باعث يك مشاجره و مباحثهء طولانى ديگرى شد كه كم مانده بود به كلى كنفرانس منحل شود يا سفراى آلمان و روس را خارج كنند . اين مسئله هم به يك شكلى مرمت شد . اينك بايد منتظر نتيجه يا عدم‌نتيجه بود كه جرايد ما كمتر اين مطالب را تشريح مىكنند . اول آپريل شارل امپراطور مخلوع اطريش هنگرى وفات كرد . قلب او را هنگرى و نعش را اطريش مىبرند . بيچاره زيتا بيوه شد . محقق است شارل جوان از غصه هلاك شده است .\r\n\r\nمشدى ابراهيم كبريت بيگ\r\nقضبهء جنگل را ذكر نموديم اهميت نداشت . مشهدى ابراهيم مشهور به كبريت بيگ دستگير و تيرباران شد . از تبريز چيزى ننوشته بودند . فعلا ساكت است .\r\n\r\nكلنل محمد تقى خان\r\nشرح مفصلى جرايد از محمد تقى خان تعريف مىنويسند كه مظلوم كشته شد . فرزند رشيد ايران و سردار نامى ما بود . گويا نعش او را هم در جوار قبر نادر شاه به خاك سپرده بودند كه نبش مىكنند و اين بيشتر باعث حملهء جرايد به قوام السلطنه شده است كه آبروى او را مىبرند . مثل مشاجرهء سليمان ميرزا با مخبر السلطنه در مجلس شوراى ملى در باب خيابانى .\r\n\r\n","description":"","footnote":"","page_name":" 6404 ","page_number":538},
  {"content":"\r\n\r\n\r\nمنطقهء نفوذ\r\nروسها همان پلتيك 1324 انگليسها را تعقيب نموده‌اند كه ملت را به سمت خود كشيد تا روس مجبور شد صلح كرد و منطقهء نفوذ معين شد . من تصور مىكنم چندى بگذرد آن عهد تجديد شود و آن منطقه‌ها روى كار بيايد . اين تحصن ارباب جرايد و بعضى ديگر در سفارت خوب نشد .\r\n\r\nكرايه تا تهران\r\nجمعه سلخ - امروز بارهاى ما به سمت طهران رفت . كرايه خروارى چهار تومان و نيم الى پنج تومان بود . در طهران گارىگيرى براى حمل غله شروع شد و يك‌مرتبه هشت تومان شد . شش خروار و چيزى بالا بار ما بود با سه سرنشين پنجاه و چهار تومان پول داده شد . آقا برار و عيسى هم سوار اسب كرنگ سوارى من و تاتو شده رفتند . كلفت گوهر و شمسى با ربابه سلطان آشپز سابق قزوينمان رفتند . سه شب يا چهار شب در راه هستند . اسب و قاطر خريدار ندارد .\r\n\r\nقزوين و كسادى\r\nشنبه غرهء شهر رمضان المبارك - شهر قزوين به كلى از رونق سابق خود افتاده . از يكصد و نه درشكهء كرايه دوازده دستگاه داير است . بطور تحقيق دو ثلث دكاكين و كاروانسراها بسته . آنها هم كه باز است كساد ، بدون معامله ، مثل نبودن است . پول هيچ وجود ندارد .\r\nهمه‌چيز هم ارزان است . من تابستان گذشته تخت‌خواب آهنى انگليسى خودم را دوازده تومان خريدم امروز در پنج تومان مىدادند . همه‌چيز به‌همين منوال است .\r\n\r\nارباب بهمن\r\nكنترات ارباب بهمن زردشتى منقصى شده ، دولت شرايطى براى داير نمودن راه اعلان نموده بود ، من‌جمله يك كرور پول نقد ضمانت . معلوم است با همچو شرطى كسى جلو نمىآيد . راه خوابيد وزارت پست‌خانه فقط چند اسب و چند گارى توانسته فراهم نمايد كه همان پست برود . كار مسافر دشوار شده . ما هرچه كرديم كالسكهء پستى و شهرى پيدا نشد . بالاخره از يك ارمنى كالسكه و اسب بسيار منحوسى در بيست و هفت تومان كرايه شد . امروز يك ساعت به ظهر مانده زينب و روشنك و عباس ، مسعود ، بهمن ، نه‌نه لله با خود لله به سمت طهران رفتند . اما گمان نمىكنم اينها با اين اسبها از\r\n\r\n","description":"","footnote":"","page_name":" 6405 ","page_number":539},
  {"content":"\r\n\r\nگارى زودتر برسند .\r\n\r\nكنترات راه قزوين\r\nوضع ايران روزبه‌روز مغشوش‌تر مىشود . وقتى هم كنترات مىخواهند بدهند با اين عالم بىپولى و فقر عمومى يك كرور ضمانت نقدى مىخواهند . اگر كسى همچو پولى داشته باشد هزار كار لايق صحيح پرمنافع ديگرى براى خود پيدا مىكند . ديگر چرا مىآيد راه قزوين را بردارد كه يك كرور هم اسب و كالسكه و گارى تهيه كند و آخرش هم مثل [ ارباب 
  ] بهمن ورشكست شود .\r\nملكه و من تنها مانديم تا ببينيم آن خيال من سر خواهد گرفت يا كسى اسب و قاطر نخواهد خريد . على محمد و اسمعيل هم فردا مىروند . على اكبر پسر لله هم امروز كشمرز رفت . من متصل آدم راه مىاندازم و خداحافظى مىكنم . دوازده سال بود اينها جمع بودند . حالا يكىيكى متفرق مىشوند . كار دنيا همين است ، جمع است و تفريق .\r\nخداوند همگى را به سلامت و راحت درپناه خود بدارد . با همه مأنوس شده بودم ، مفارقت هركدام مؤثر است .\r\n\r\nاين مجلس چارم به خدا ننگ بشر بود « 1 »\r\nاز جريدهء « زبان ايران » - تذكر به مجلس چهارم - مجلس چهارم صفحات سياهى كه از اعمال فجيع خود تهيه كرده ، يادگارهاى ننگين فضاحت‌آورى كه در قلوب ملت باقى گذارده ، اينك مىخواهد به لايحهء طرح قانون آن را تكميل كند . مىخواهى آخرين جنايت را نسبت به فرزندان ايران مرتكب شوى ، مىخواهى ما را از حقوقى كه مدتهاست دولتيها متعهد و منتخب تو از ما گرفته‌اند محروم كنى ( مقصودش طرح لايحهء محاكمه ارباب جرايد است ) . مجلس چهارم قبل از طرح لايحهء فعلى آيا براى ملت حقوقى قائل بودى . مجلس چهارم همان‌روز افتتاح تو سىكرور ملت ايران از حقوق مدنى محروم شد . مجلس چهارم آيا در مقابل تو مدير روزنامه را شلاق نزدند و تو ساكت نشستى . مجلس چهارم آيا در برابر تو آزاديخواهان را تبعيد نكردند و تو دم فروبستى . مجلس چهارم آيا باوجود تو ، بدون محاكمه حكم اعدام ندادند و تو نديده انگاشتى . مجلس چهارم آيا حكومت‌نظامى را در مركز كه تو در آن ابراز موجوديت\r\n\r\n\r\n","description":"","footnote":"\r\n( 1 ) - اشعار ميرزادهء عشقى دربارهء مجلس چهارم را مؤلف درين موضع الصاق كرده است . چون مكررا در مراجع مختلف چاپ شده است ضرورتى به نقل آن نبود .\r\n","page_name":" 6406 ","page_number":540},
  {"content":"\r\n\r\nمىنمائى نگاه نداشته درحالتىكه تو مشغول تصويب مقررى شاه مخلوع بودى .\r\nآرى تو مشغول تصويب ماليات طواحين بودى ، هنگامى كه دو هزار خانواده در تبريز دستخوش يغماوچپاول ، يك قسمت مهم از بازار و دكاكين و كاروانسراها غارت ، شريف‌ترين نفوس و بهترين عناصر آزاديخواه از قبيل صفوت ، تربيت ، بادامچى ، گنجه‌اى و جمعى ديگر تبعيد و محبوس مىشدند ( مىگويند لاهوتى خان اين غارت را نكرد . قشون دولتى پس از ورود شهر نمود و اين اشخاص را با اسامى غريب و عجيب كه احرار بودند حبس و تبعيد نموده‌اند ) .\r\nتو به الحاق رود كارون به زاينده‌رود خود را سرگرم مىنمودى موقعى كه زنهاى قزوين به‌جاى شوهرهاى خود از مظالم حكومت‌نظامى شكايت مىكردند و متذكر بودند كه مردهاى ما قدرت شكايت ندارند ( اين تلگراف زنها را هم بشارت الدوله بنابر دشمنى كه با خدايار خان داشت نويساند و مخابره كرد . بشارت الدوله رئيس تلگرافخانه است . ) مجلس چهارم ، تو كوچكترين عمال كودتا را در مجلس بيرون نمودى و به مسبب معترف آن رأى اعتماد دادى ( مقصود وزير جنگ است ) . چقدر ما شرافتمنديم كه در زمان تو از حقوق مدنى محروم مىشويم . زيرا در آتيه در مقابل قضاوت تاريخ مفتخر خواهيم بود .\r\nتو مطمئن باش اگر ما موفق نشديم از تو انتقام بكشيم نوباوگان با اخلاق مصنوعى تو انتقام خواهند گرفت . رفقا ، متحصنين ، روز عيد و افتخار ماست كه با دست چنين وكلائى مسلوب الحق مىشويم . هموطنان ، متظلمين ، گاه جشن و مباهات شماست كه در زمان مجلس چهارم كه وكلاى صالح آن خائن ، جانى ، قاتل بىاعتبارنامه و كرسىنشينان صالح آن سست‌عنصر ، جبون ، محافظه‌كار ، وظيفه‌ناشناس بىعلاقه هستند از حقوق مدنى محروم مىشويم . يك دسته خطاپيشه و يك مشت دنى ، محكوم هواى نفس و اشراف غنى\r\n يك دسته خطاپيشه و يك مشت دنى * محكوم هواى نفس اشراف غنى\r\nخواهند كه پيروان آزادى را * محروم كنند از حقوق مدنى \r\nليلهء جمعهء اول برج ثور 1301 - كميسيون مطبوعات - متحصنين : مدير طوفان - مدير تنبيه درخشان - مدير حيات .\r\nپس آنها كه فرياد مىزنند قانون مطبوعات بايد اجرا و عملى شود چه اشخاصى هستند و دربارهء اينها كه متحصن شده‌اند چه مىگويند . بايد به جرايد ديگر نظر انداخت و به حرفهاى دستهء ديگر گوش داد و قضاوت كرد .\r\n\r\n","description":"","footnote":"","page_name":" 6407 ","page_number":541},
  {"content":"\r\n\r\n\r\nنوشتهء رهنما\r\n« ايران » مىنويسد : به جريدهء مزدور اجنبى . تو كوچك‌تر و ننگين‌تر از آنى كه قلم عفيف من سابقهء فجيع تو را تشريح نمايد . افكار عمومى مزدوران اجانب را شناخته و محاكمه مىكند . رهنما .\r\n\r\nمقالهء « تنفر از تحصن »\r\nتنفر از تحصن - مقالات مهمى راجع به اظهار تنفر از اجنبىپرستان و چند نفر مزدورى كه به نام ملت مىخواهند آشوب برپا كنند به اداره رسيده كه به واسطهء اهميت مذاكرات مجلس و لزوم نگارش تمام آن در اين شماره درج نشد و به شمارهء آتيه موكول شد ، مخصوصا مقالهء « مشاهدات من » ازطرف يگانه آزاديخواه شهير آقاى آقا شيخ حسين طهرانى كه عامهء مردم شناسائى كامل به مجاهدات ايشان دارند به اداره رسيده كه خيلى جالب توجه و اسباب تنبيه مىباشد .\r\nايضا آقاى دهگان ، ورقهء مزدور و سياه‌كار « حقيقت » « 1 » تو بقدرى بيشرف و جنايت‌كار هستى كه شايسته نيست نويسندهء معظم « ايران » به تو جواب دهد . تو ديروز در انزلى و بادكوبه به شهادت دوسيه مأمورين نظامى و غيرنظامى كه در حدود بحر خزر متوقف بودند يك‌نفر دزد و قاچاقچى بودى امروز به مزدورى و خيانت و پول گرفتن از اجنبى و به قول خودت به نوكرى و ارگان بودن يك سفارت‌خانه افتخار مىكنى . تو يك روز قاچاقچى انزلى و چندى قبل در طهران درميان كارگران بيچاره مبلغ بهائى بودى و امروز بولشويك شده و مىخواهى طهران را غارت كنى و ملت ايران را جزو ممالك اجنبى درآوردى . چه نقشهء مضحك و جنايت‌كارانه‌اى . مردم ، تو دزد قاچاقچى و بىشرف را خوب شناخته‌اند ( هيچ نمىشناسند اگر مردم آدم مىشناختند كارها اين قسم نبود ) . تو ايرانى نيستى و از نژاد حمالهاى قفقاز و پرورش‌شدهء آنها هستى و اين نقشهء خيانت‌كارانه تحصن هم روى آب افتاد و هرحقه‌بازى هم تو يا رفقاى تو كنند ديگر اثرى نخواهد داشت و كسى گول شما را نمىخورد ، به اجنبى پناه نمىبرد و طهران هم به رغم شما بادكوبه و گيلان و انزلى نخواهد شد . تو باز فحش بده . ولى صفحات روزنامهء « ايران » مقدس‌تر و پاكتر از اين است كه نام ميشوم و ننگ‌آور و كلمهء بىمعنى و مزخرف « دهگان »\r\n\r\n\r\n","description":"","footnote":"\r\n( 1 ) - سيد محمد دهگان مدير روزنامهء « حقيقت » بود . ولى مقالات مهم آن را سيد جعفر پيشه‌ورى مىنوشت . نگاه كنيد به كتاب « آخرين سنگر آزادى » كه رحيم رئيس‌نيا جمع‌آورى و چاپ كرده هست ( تهران ، 1376 ) . اين دهگان پدر كاوه دهگان ( مترجم مشهور ) است . ( ا . ا . )\r\n","page_name":" 6408 ","page_number":542},
  {"content":"\r\n\r\nرا كه حتى خودت هم از تفسير كردن آن عاجز هستى دوباره ذكر كند . ديگر به تو جوابى نخواهيم داد . همين‌قدر مىگوئيم كه‌كسى تحصن اختيار نمىكند ، طهران هم هرج‌ومرج و نمونهء گيلان نمىشود و مردم زهر اين قبيل حقه‌بازيهاى شما را چشيده‌اند و با نظر نفرت به شما نگاه مىكنند .\r\n« به امضاء جمعى مطلعين و آزادىخواهان » .\r\nدوشنبه سيم رمضان ، يازدهم ثور - از جمعه به اين طرف « باد مه » سركرده درست مثل زمستان شده است . آتش به خوبى مطلوب [ است 
  ] و اغلب مردم بخارى روشن كرده يا منقل آتش در اطاق گذاشته‌اند . من يقين دارم در راه به بچه‌ها خيلى تلخ گذشته . على اى حال امشب بايد طهران باشند . من معطل پول هستم ، كرايه بسيار گزاف است . از چهارصد تومان ، دويست تومان خرج شده . دويست تومان دارم و كفايت نمىكند . قاطر سوارى را روز اول در يكصد و چهل تومان ، دو قاطر ديگر را يكصد و پنجاه خريدارى مىكردند . كربلائى غلامعلى مانع شد كه من زيادتر مىفروشم . حالا طورى شده كه هيچ مشترى هم نمىآيد و روزى مبلغى هم خرج آنها و محمدآقا قاطرچى مىشود . بالاخره هم گمان مىكنم فروش نرود . اين هم كار كربلائى .\r\n« لندن نيوز » چهارم مارچ كه تمامش اشكال عروسى دختر پادشاه انگليس بود رسيد .\r\nواقعا تماشائى بود و مدتى مرا مشغول نمود . نوشيروان ميرزا هم كارتى فرستاده بود .\r\nهمه‌جا در تماشا حاضر بوده است .\r\n\r\nبدگوئى به احمد شاه\r\nجرايد ما پس از آن‌كه در باب مسلك بولشويكى آنچه خواستند و نوشتند حالا يواش يواش شروع به بدگفتن به شاه نموده‌اند . جسته‌وگريخته مشغول بدگوئى شده‌اند . در يكى دو جرايد ديدم نوشته بود شاه ما روى قبر سرباز گمنام فرانسه دسته‌گل مىگذارد ، در صورتى كه راضى به نبش قبر سردار رشيد و يگانه رادمرد ايران كلنل محمد تقى خان مىشود . درجاىديگر نوشته است ديشب مراسم آتش‌بازى و جشن تاجگذارى باشكوهى به عمل آمد و مبلغى از بيت المال مملكت باز دود گرديده در اين جو فساد منتشر شد .\r\n\r\nانتقاد از احمد شاه - مركز ثقل كجاست\r\nدر يكى ديگر كه جستجوى مركز ثقل و اتكا مىكند مىنويسد : اساسا بايد پرسيد مسئول كيست و بلكه قبل از همه‌چيز بايد سؤال كرد كه اين مملكت مشروطه است يا\r\n\r\n","description":"","footnote":"","page_name":" 6409 ","page_number":543},
  {"content":"\r\n\r\nمستبده . اگر مستبده است پس شاه اين مملكت كيست ؟ كجاست ؟ چه مىكند ؟ كجا رفته ؟ براى چه رفته ؟ چه لياقت در تمام اين مدت بروز داده ؟ چه خيالات باطلى كه ما داريم . علاقهء او را به اين ملت در روزهاى سخت مشاهده نموديم كه براى كشتن احرار و قلع ريشهء وطن‌پرستى چه اختيارات به وثوق الدوله و سايرين مىداد .\r\nدر ايام قحطى كه هرروز هزارها بيچاره از زن‌ومرد و بچه‌هاى كوچك در اطراف خيابان برابر چشم ما و صدها هزار در بيابانها از گرسنگى جان دادند درهاى انبار را قفل آهنين‌زده و جنس موجود خود را به مزايده گذارده و براى آن‌كه يك قران ترقى كرده بود روزى چند مرتبه فسخ معامله مىنمود . آرى او پروردهء ناصر الملك بود و مرعوب دشمن ايران است . او ترسو است . او شجاعت و قوت‌قلب و ارادهء قوى ندارد .\r\nاگر اين مملكت مشروطه است پس مركز ثقل و نقطهء اتكاء پارلمان و هيئت وزراء خواهد بود . پارلمان امروزهء ما يعنى دورهء چهارم تقنينيه ، اين مجلسى كه مىخواهند او را به‌ما بقبولانند آيا طرف اعتماد مردم هست . آيا ملت ايران به اين مجلس اطمينان دارد ( ملت همان خود مدير روزنامه است . خيلى تجاوز بشود با ده بيست‌نفر هم عقيدهء خودش ) . در اين مجلس وكيل بىاعتبارنامه ، وكيل غاصب و مخلص همه نايب‌رئيس هم تشريف دارد ( مقصود باز نصرت الدوله است ) . در اين مجلس وكيل جانى ، وكيل قاتل ، وكيل شلتاق ، وكيل نابالغ ، وكيلى كه دزدى او ثابت شده ، وكيلى كه رشوه‌گرفتن او به ثبوت پيوسته ، وكيلى كه معروفيت محلى ندارد ، وكيلى كه براى كانديد كردن او قطع‌نامه از دربار لندن و سفارت اجنبى صادر شده است عضويت دارد . چگونه به اين مجلس اعتماد حاصل مىشود . دورهء داس‌وچكش ، عصر پتك و سندان ، روزگارى كه پيشانى پرعرق و دست پينه‌بسته ، رخسار زرد رنگ‌پريده ، آيت عزت و پرچم سعادت است ، اين زباله‌هاى اشرافيت و اين پارازيتهاى شهوت‌پرست ، اين حاشيه‌نشينهاى كم‌فكر و كوته نظر لايق اشغال مقام نمايندگى و جلب اعتماد و اطمينان ملت هستند ؟ اينهائى كه در دامان ناز و نعمت پرورش يافته‌اند اين مفت‌خوارهائى كه جز نظر عنايت حضرت اقدس و الا موهبتى ديگر نشناخته ، اشخاصى كه به ميل انگليس لذت مفت‌خوارى ، مقام وزارت با اختيارات تامه چشيده ، چه اعتمادى خواهند داشت .\r\nمردم ، اين است شاه و مشروطهء شما ، اين است مجلس و كابينه و حكومت ملى شما ، اين است مركز ثقل و نقطهء اتكاء شما . خودتان بايد فكر خودتان را بكنيد .\r\n( پايان مقالهء روزنامه )\r\nسپس ملت را تهييج مىكند كه لكه‌هاى عار را پاك كنيد . بزنيد ، بكشيد تا كارها درست شود كه نمىشود و بد اندر بدتر مىشود . اما آقاى ضياء الواعظين امروز پول\r\n\r\n","description":"","footnote":"","page_name":" 6410 ","page_number":544},
  {"content":"\r\n\r\nمىگيرد و مىنويسد . فردا هم كه زدن و بستن شروع شد صاحب همه‌چيز مىشود . پس ناچار است براى معيشت امروز خود و تأمين فرداى خود قلم به دست گرفته به كاينات هم بد بگويد . خودش از همه مفت‌خوارتر است ، به مفت‌خوار بد مىگويد .\r\n\r\nجشن بلشويكى در قزوين\r\nامروز جشن روسها بود . امشب هم تياتر و لاطار و غيره مىدهند براى قحطىزدگان .\r\nاما هرجا بليت بردند يا هيچ قبول نكردند يا چيز ناقابلى دادند . گفتند يك اتومبيلى را زينت كرده چند نفر كه سرهاى خود را با پارچهء قرمز بسته بودند توى آن نشسته كلنگ ، بيل ، داس در دست گرفته متصل از توى اتومبيل دست خود را بيرون آورده به مردم نشان مىدادند و خنده‌ها مىكردند .\r\nاينها هم مردم روسيه و همه‌جا را مشغول فريب‌دادن هستند . گفتند شب مهمانى قونسل قزوين تمام مشروب ، ويسكى اعلى بوده و بقدرى در غدا و مشروب افراط شده بود كه كفايت چهار برابر مدعوين را مىكرد . چهارصد تومان فقط قيمت مشروب داده بودند . سيد رضوى از شدت استعمال ويسكى و رم و شامپانى مست شده توى اطاق قى كرده بود . امير محترم گوزيده بود . خدايار خان در نطق خود به مزاح گفته بود اگر بولشويكى اين است ما همه آرزو مىكنيم بولشويك و مهمان بولشويك شويم . وضع اين قونسل به مراتب بهتر از قونسلهاى سابق است كه من ديدم . ماهى صد و پنجاه تومان خانهء سردار مفخم را كرايه كرده كه اول خانهء قزوين است .\r\nاينها همه دروغ است . فلاح و عملهء بيچاره كروركرور از گرسنگى جان مىدهد اينها مشغول عيش [ اند 
  ] و چهارصد تومان ويسكى به مردم مىدهند . لنين پنجاه كرور ليره در بانكهاى امريكا مىگذارد ، در قصر كرملين مسكن مىكند . يك مليان و چهارصدهزار قشون دارند . آن‌وقت هفتاد كرور مردم از قحطوغلا جان مىدهند . روزى مبلغها صرف تبليغات هند و افغان و ايران و ساير ممالك مىكنند . آن‌وقت در شهر قزوين كه خودش محتاج اعانه است اعانه جمع مىكنند . آن پولها را بدهند به آن گرسنه‌ها .\r\nحتى من در جرايد ديدم كه از پول اعانهء ممالك اروپا و امريكا خرج قحطىزدگان نشده به مصارف ديگر رسانده‌اند . بيچاره فلاح ، فلك‌زده كارگر ، اسباب كار خوبى شده است . مايهء ارتزاق بزرگى براى مردم بيكار .\r\n\r\n","description":"","footnote":"","page_name":" 6411 ","page_number":545},
  {"content":"\r\n\r\n\r\nنويسندگى ! روزنامهء ايران شمارهء 1102 - سال ششم - دوشنبه 20 رجب المرجب 1340\r\nآقاى مدير محترم اگر بنده را بشناسيد تصديق خواهيد فرمود كه در سلسلهء نويسندگان اين شهر يكى از خودنماها هستم و در پرتو نويسندگى مىخواهم مشهور شوم ، برجسته گردم ، طرف بيم واقع شوم و بالاخره در انظار كسب وجاهت كنم . ميل نويسندگى بر ساير هوسهايم غالب است و الان در مزاجم مانند طبيعت ثانوى شده است .\r\nاز اول نويسنده نبودم و ترديد غريبى داشتم دراينكه چه شغل و عنوانى براى خود اختيار نمايم و در رديف مشاغل و عناوينى كه از مقابلم دفيله مىدادند يكى هم نويسندگى بود و مثل حالا خيلى هم دوست داشتم كه نويسنده باشم ! ولى مىترسيدم .\r\nزيرا معنى نويسندگى در نظرم « هو » غريبى داشت و تصور مىكردم كه نويسنده بايد نظير همان بزرگانى باشد كه دنيا را از آثار و افكار عاليهء خود پر و مجذوب كردند و اين استعداد بدبختانه در من نيست . از اين جهت مرعوب مىشدم ، سنگر خالى مىكردم و از اين ميدان عقب مىكشيدم .\r\nبا اين ترديد و احتياط مدتها در جدال و مثل صعوهء خايف همراه در خيال از شاخى به شاخ ديگر مىپريدم كه ناگهان به حمد اللّه و به قول خودتان - نويسنده‌ها ! - خوشبختانه پرده از پيش چشمهايم برداشته شد و عزم كردم كه نويسنده شوم . شايد اينجا حس كنجكاوى شما براى دانستن جهت عزم من بر نويسنده شدن به حركت آمده كه گرفتار زحمت شويد و چيزى كه از خداوند پوشيده نيست ، بگذار كه از خلق نيز پنهان نماند و خود هرچه باداباد مىگويم . وانگهى كتمان را چه حاصل . مخصوصا با وضعيت امروز و اين پيش‌آمدهاى ناگوار كه اطراف ما نويسده‌ها را فراگرفته و يكسره سرمايه و سود از ميان رفته‌اند .\r\nچرا نويسنده شدم ؟ براى اينكه طهران را شناختم ، محيط را تشخيص دادم ، پايهء افكار و معلومات فضلاى معاصر را سنجيدم ، نويسندگان را از نزديك ديدم و نوشتجات و خلاصهء افكار ايشان را در صفحات جرايد نظما و نثرا مطالعه كردم .\r\nنتيجهء اين اطلاعات و مطالعات مرا تشجيع و ترغيب كرد كه نويسنده شوم و اين عنوان را بر خود پيرايه كنم .\r\n\r\n","description":"","footnote":"","page_name":" 6412 ","page_number":546},
  {"content":"\r\n\r\nهركس هم به‌جاى من بود نويسنده مىشد و گويا اين‌همه نويسنده كه پيدا شده به واسطهء مطالعهء همين كتبى بوده است كه بنده مطالعه كردم و اينها هم با خود گفتند كه ما از ديگران كمتر نيستيم و مىتوانيم حلقهء زنجير ادب و عضو انجمن نويسندگى شويم و شدند .\r\nنويسندگى ! به‌به نويسندگى ! آن هم در طهران . كسب خيلى محترم ! سرمايه ، خيلى رايگان و آسان ! زنده‌باد نويسندگى اگر آخر داشته باشد .\r\nبالابالا نشستن - پول پيدا كردن - مشهور شدن - حزب شدن - دسته‌بندى كردن و خلاصه به همه‌جا رسيدن در نويسندگى است . هرقدر نويسنده زبردست‌تر اجر و احترامش بيشتر . سعى كن كه زبردست باشى . زبردستى هم كارى ندارد . بهتر فحش بده و اگر مصلحت اقتضا كرد خواه منطق داشته باشد و خواه نداشته باشد از حمله و تنقيد فروگذار نكن و هرقدر مىتوانى بروز حرارت بده كه مردم بگويند به ، به ، عجب وطن‌پرستى است با پاره‌اى شاهكارهاى ديگر . . . « 1 »\r\nاين بود كه مثل سايرين من هم نويسنده شدم . شما هم بوديد مىشديد . ابن عميد و شاتوبريان هم اگر به‌جاى من بودند هرگز تحصيل نمىكردند و بىزحمت نويسنده مىشدند .\r\nچه خوب زمانى بود آن وقتى كه من اديب و نويسنده شدم . محيط جاهل ، مملكت بىقانون ، ليدرهاى احزاب همه مثل من . . . « 1 » كابينه‌هاى روى كار كه همه يا مثل من بودند و يا به واسطهء خيانت خوف داشتند . حكومت بىقدرت و ترسو و متزلزل .\r\nاينجا است كه به نويسندگى اكتفا ننموده خواستم شاعر هم بشوم . چرا ؟ به‌همان دليل كه نويسنده و سياسى شدم . بعضى شعراى معاصر را هم از نزديك تماشا كرده و با خود گفتم اگر اينها شاعرند شاعر شدن هم كار مشكلى نيست . مقالات نثر وقتى وزن و قافيه پيدا كرد شعر مىشود و درضمن هم به واسطهء هوش و فراست فطرى فهميده بودم كه بعضى از شعرا چه مىكنند . من هم رفتم پى آن كار و با زحمتى موفق شدم . خدايا بگويم يا اين سر مكتوم در پرده بماند براى ذخيرهء روز مبادا . على اللّه مىگويم چه اهميت دارد .\r\nدرصورتىكه نويسندگى اصل بود و شاعرى فرع و حالا اصل رو به زوال است بگذار فرع هم برود . خلاصه چه دردسر بدهم . يكى دو ديوان خطى صاحب‌مرده پيدا كرده و شاعر شدم !\r\nخودم هم گاهى شعر مىگفتم و خواه‌ونخواه مردم را وادار مىكردم به گوش دادن و\r\n\r\n\r\n","description":"","footnote":"\r\n( 1 ) - نقطه‌چين در اصل است .\r\n","page_name":" 6413 ","page_number":547},
  {"content":"\r\n\r\nبيچاره‌ها به‌به مىگفتند . ولى از دهان بعضى مىپريد كه آن غزل سابق و آن قصيده كه آن روز خوانديد غزل و قصيدهء آن دو ديوان خطى - از اين شعر - شعر خودم - بهتر است . در جواب مىگفتم كه البته بايد بدانيد كه شعرا حالات مختلف دارند و درهرحالى كلمات موزونه يك قسم از آنها تراوش مىكند و اين است كه ديوان هرشاعرى خالى از غث و سمين نيست و اين مصراع را براى شاهد مثل فورا به ناف طرف مىبستم « كى بود تبّت يدا مانند » ( يا ارض ابلعى ) . اما شعر فايده ندارد هرچه هست در نويسندگى است و به اين جهت است كه ماشاءاللّه اين‌همه نويسنده فراوان شده و تخمى صد تخم حاصل مىدهد !\r\nفىالحقيقه عجب روزگار خوشى بود ، خصوصا بعد از انقلاب روسيه و هياهوى اين كه سواد لازم نيست و علم آدم را داخل طبقات ممتازه نمىكند . اين نعمت غيرمترقبه ماها را از ترس بيرون آورده مسلح كرد و داس و چكش را برداشته بر سر هركس كه ميل خودمان بود و طرف بىميلى واقع مىشد يا مصلحت اقتضا مىكرد فرود مىآوريم . نان در روغن و چرچر راه ! والى ، حاكم ، امين ماليه ، رئيس تحديد و هرمأمورى قبل از رفتن به مأموريت به ملاقات مىآمد و روزى نبود كه چند « آكسيون » ده تومانى و بيست تومانى به فروش نرسد و چند نفر بر عدهء آبونمانها افزوده نشده و پيش‌پيش وجه اشتراك را ندهند .\r\nچه ايامى بود ، شيرين و دلخوش مانند اميد !\r\nحقيقة خدا بيامرزد پدر نويسندهء قانون اساسى ايران را و آن شرط و قيد حضور هيأت منصفين در محاكمهء مطبوعات . اگر هيچ‌چيز قانون اساسى مقدس نباشد اين يك اصل او مقدس است كه . به ما نويسندگان آزادى نامحدود و راه فرار وسيع را داده است . ما هم تكيه براين اصل مقدس و پشتيبان محكم كرده ، مىگفتيم هرچه مىخواستيم و مىنوشتيم هرچه سر قلم مىآمد .\r\nوقتى دنيا به كسى اقبال كرد از هرطرف پيش‌آمدهاى خوب او را استقبال مىكنند .\r\nمحكمه و محاكمه و بازخواست و ساير چيزها كه نبود سهل است ، براى تعقيب و حمله چه موضوعهاى خوب پيدا مىشد و چه شكارهاى فربه ! اقتضاى وقت هم كمك بود .\r\nاولا حمله هيچ اهميتى نداشت و ثانيا به هريك از اشراف حمله مىكردم ديگران كه رقباى او بودند خوشوقت و ممنون مىشدند . به مجلس اگر حمله مىكردم تمام منتظر - الوكاله‌هاى محروم تشكر و تعريف مىكردند و به هركدام از مليون كه حمله مىشد به واسطهء شدت نفاقى كه داشتند غير از همان يك‌نفر كه هدف حمله شده بود مابقى قند در دلشان آب مىشد و تصور مىكردند كه به واسطهء لكه‌دار شدن اين يك‌نفر قسمت وجاهت ملى او بر سايرين تقسيم مىشود .\r\n\r\n","description":"","footnote":"","page_name":" 6414 ","page_number":548},
  {"content":"\r\n\r\nفى الواقع چه خوش روزگارى بود ! « خوشا روزگارى چنان سبز و خرم » كيا بيا بوديم و بروبروئى داشتيم .\r\nاين تشخصات ضميمهء مراتب نويسندگى و شاعرى من شده بود و حقيقة اين اواخر باور هم كرده بودم كه شاعرم و نويسنده . اين بود كه گاهى خود را با روسو مقابله مىكردم . و گاهى با ويكتور هوگو و چون در كار ورزيده شده بودم با همه طبقات معاشرت داشتم به حكم « خذ العلم من افواه الرجال » تا از دهن كسى مطلب دندان‌گيرى خارج مىشد فورا او را ضبط كرده و به نام خود يك مقاله پرآب‌وتاب نشر مىدادم و خود هم پروپاكانديست شده و به هركس مىرسيدم مىپرسيدم كه فلان مقالهء مرا خوانديد ؟ چطور نوشته شده بود ؟ حتى به صاحب مطلب . البته قدرى وقاحت لازمه اين كارها است .\r\nمن كه حالا « اعترافنامه » مىنويسم بهتر كه به همه‌چيز اقرار كنم .\r\nآقاى مدير ! نصرة الدوله براى ما نويسندگان ، خوب سوژه و سرمايه بود و حكم مقالات ذخيره و پاورقى را داشت كه اگر كسى براى فحش و حمله و تنقيد دم دست نبود فورا اين شاهزادهء محترم را به دم قلم مىداديم .\r\nولى افسوس كه فلك بر يك محور و مدار هميشه در سير نيست و اين دنيا به بىوفائى ضرب المثل است . روزگار نسبت به ما تغيير قيافه داد و دوك زمانه شروع كرد به كج تابيدن .\r\nدولت رفته‌رفته بنيه گرفت و در انظار صاحب قدرت و ابهت شد . مجلس كار بدى نكرد و بلكه اقدامات جالب توجه از خود نشان داد . در اغلب جاها امنيت برقرار گرديد و حرفهاى بالشويسم و سوسياليسم خيلىزود كهنه شدند . زمزمهء امتحان و شرط سواد نويسندگان از طرف شما و رفيق شما « اتحاد » شنيده مىشود . مىگويند آن اصل مقدس قانون اساسى را نسبت به هيأت منصفين مىخواهند عملى كنند و براى قانون مطبوعات ضميمه‌اى تهيه مىنمايند كه در او شرط سوادداشتن قيد شده است . اين چه‌اوضاعى است !\r\nاز حالا بگو كه مشير الدوله آمده و رئيس الوزرا شده كه هيچ كارش نمىشود كرد .\r\nسردار سپه در باب مطبوعات بيانيه مىدهد و شوخىبردار هم نيست و حكومت‌نظامى آن اعلاميهء سخت را و سردار معظم كه خودش يك‌پا نويسنده است وزير شده و راتق و فايق كارها . يارب ، رحمى كه عرصه‌ام تنگ شده ! از همه بدتر از دست رفتن نصرة الدوله ، از پاى درآمدن و مريض بودن اين شاهزاده محترم است كه اگر او هم سرپا و روى كار بود باز مىشد گوشه و كنايه‌اى زد و ترك عادت نكرد . تا وقت امتحان هم خدا بزرگ است و\r\n\r\n","description":"","footnote":"","page_name":" 6415 ","page_number":549},
  {"content":"\r\n\r\nيك سيب را كه به هوا بيندازى تا به زمين برسد هزار چرخ مىزند .\r\nهاى نصرة الدوله ! هاى نصرة الدوله ! خدا شفات بدهد . فىالحقيقه عجب سوژه و سرمايهء خوبى بودى براى ما نويسندگان . حالا قدرت به خوبى معلوم شده و فىالحقيقه اگر تو نبودى ما نويسندگان چه . . . « 1 » مىكرديم خدا شفاش بدهد .\r\nاز بادكوبه تا تفليس با پيرمرد تركى در يك اطاق ماشين تصادفا همنشين شده بودم .\r\nاين مرد خيلى چاى مىخورد ، آن هم در آن ليوانهاى مد روسيّه و مخصوصا هروقت كه يك روسى امر به ميوه مىداد ، يا يك ارمنى و گرجى به مشروبات ديگر اظهار ميل مىكردند رفيق من فورا پيشخدمت را صدا كرده و چاى مىخواست . من از روى حس خيرخواهى و رفاقت او را از افراط در خوردن اين‌همه چاى منع و طبابت مىكردم كه چاى زياد مضعف قلب است و كثرت ادرار مضر كليه . يك روز او در چاى خوردن افراط كرد و من در منع و توبيخ ، تا اينكه تركه عصبانى شده بناى جواب دادن گذاشت و يك فقره از اجوبه‌اش اين است كه با كمى حافظه هيچ فراموش نكرده‌ام : در همان حال تغير و تندى با لهجهء تركى گفت : به ! چه مىگوئى هيچ‌چيز از چاى ياخچىتر نيست . جانم چاى ، ايمانم چاى ، قربانش شوم ، اگر چاى نبود ما چه . . . « 1 » مىخورديم . . . « 1 »\r\nدر حقيقت اين مثل شرح‌حال ما نويسندگان است . ما بيچاره‌ها كه تحصيل نكرده‌ايم ، فضل و كمال و تخصص علمى و فنى كه نداريم ، نان هم بايد بخوريم ، و خيلى چيزهاى ديگر هم مىخواهيم . پس اگر فحش و حمله و تنقيد را از ما بگيرند و شاهزادهء نصرت الدوله هم ناخوش و بسترى شد پس ما چه كنيم ؟\r\nانصاف خوب است ، رحم و مروت در قرآن آمده !\r\nآقاى مدير ! اين است وضعيت طاقت‌فرساى ما و اين است شرح‌حال ملالت اشتمال من . چه بايد كرد ؟ حقيقتا در كار خود حيرانم و از پيدا كردن طريق علاج عاجز ! راهى پيش پاى من بگذاريد . اى كاش آن وقتى كه ادارات جرح و تعديل نمىشدند و ما هم نفوذ كامل داشتيم يك شغل ادارى تهيه مىكردم . اگرچه مىترسم امتحان پدرسوخته از گريبان ادارات هم سر بيرون آورد !\r\nگاهى خيال مىكنم كه همان رويهء ديرين و سبك سابق را تعقيب كنم ، باز ترس توقيف و تبعيد و اين حرفها جلوگيرى مىكند .\r\nبه هرجهت هنوز كه فكرم به جائى نرسيده و با گرانى همه‌چيز عيد هم نزديك است . خدايا رحمى كن ! نويسندهء متحير !\r\n\r\n\r\n","description":"","footnote":"\r\n( 1 ) - نقطه‌چين در اصل است .\r\n","page_name":" 6416 ","page_number":550},
  {"content":"\r\n\r\n\r\nباد و باران\r\nسه‌شنبه چهارم - باد ساكت نشده بيم آن مىرود كه انگور و ساير ميوه‌جات را فاسد كند . اگرچه قدرى به مو صدمه رسيده است . باران نيامده محصول ديم و علف نزديك است به كلى از دست برود . پانزده سال است محصول مملكت ما خوب نيست . اگر ديم آمده ، آبى ضايع شده ، آبى آمده ، ديم خراب بوده ، بهاره خوب است ، پائيزه نيست ، يا بالعكس . هردو آمده ، سر درختى سوخته . علىاىحال يك طرفش خراب بوده است .\r\n\r\nبرق داس و غريو چكش\r\nديشب و امشب حقه‌بازى روسهاست براى اعانه . اما گفتند چندان كسى نرفته . ديروز عصر اتومبيل سابق الذكر با برق داس و غريو چكش سراغ من و رفعت السلطان آمده بودند . به حمد اللّه منزل نبوديم . گفتند صورتهاى خود را سياه كرده بودند ، پارچه‌هاى قرمز به سر و سينه آويخته بودند . بعضى كارهاى مضحك مىكردند .\r\n\r\nخواستگارى از روشنك\r\nعصر كاغذى سفارشى از مهذب الدوله و عيالش عين الملوك رسيد كه منيع الملك دائى مهذب الملك كه فعلا جنرال قونسل بمبئى است و موقتا طهران آمده مايل شده صبيهء شما روشنك خانم را بگيرد . بسيار مرد خوبى است . ديده شناخته ، صاحب علم و كمال و ماهى سيصد تومان مواجب ، نهايت خوبى را دارد . اگر خودتان مىآئيد زودتر و الا روشنك را روانه داريد كه بايد عقد كند و دهم ماه به سمت مأموريت خود برود .\r\nحضرت اقدس و الا پس از معرفى و تحقيقات رضايت حاصل نموده‌اند ، شما هم البته راضى شويد كه وصلت بسياربسيار خوبى است و فورا آنها را طهران روانه كنيد كه وقت كم است .\r\n\r\nجواب عين السلطنه\r\nمن كرت پستالى نوشته شب به صندوق پست انداختم بدين مضمون كه كاغذ شما به واسطهء آن‌كه سفارشى بود دير رسيد و تصور مىكنم هرقدر اسبهاى كالسكه مفلوك بود باز دو شب باشد كه خانواده طهران باشند . اگرچه اجازه و مرخصى با حضرت اقدس و الا و آقايان اخوان است اما خوب بود مىگذاشتيد من يك نفسى تازه و نمدى آفتاب كنم .\r\nهنوز از شرّ ملكه خلاص نشده‌ام به دام ديگرى بيفتم . علىاىحال مبارك است . هرچه\r\n\r\n","description":"","footnote":"","page_name":" 6417 ","page_number":551},
  {"content":"\r\n\r\nحضرت اقدس و الا بفرمايند من چون‌وچرا ندارم . ضمن العقد شرط شرعى است كه محل يك‌نفر مسافر در اتومبيل خود تا بغداد به اجازهء من باشد . روشنك سنى ندارد به واسطهء آن‌كه در قزوين و الموت بود تحصيلاتش تمام نيست ، اقلا بايد يك‌سال فرجه بدهند .\r\n\r\nوضع قزوين\r\nقزوين خيلى بىسروصدا شده ، هيچ قزوين سابق نيست . مردم افسرده دو ثلث بيكار ، فقيروگدا توى كوچه‌وخيابان الى ماشاءاللّه ، همه شاگردها را جواب كرده ، نويسنده‌ها را بيرون . هيچ‌كس هم به فكر مردم نيست .\r\nجمعه ، هفتم ، 15 ثور - باد و سرما ساكت شد . باغات را كمى صدمه زد كه روىهم‌رفته نصف انگور به دست خواهد آمد . اما باران هيچ نيامده و محصول ديم به كلى خراب شده يا مىشود . امروز آفتاب خوبى است و لكه‌اى ابر در هوا ديده نمىشود . قاطرفروش نرفته . در يك شهرى مثل قزوين سيصد تومان پول نيست . اوضاع بىپولى يك مصيبت بزرگى شده است .\r\n\r\nاخبار خارجه\r\nاز كنفرانس ژن جرايد ما اكتفا به همان تلگرافات رويتر و بىسيم مسكو مىكنند . به واسطهء معاهدهء آلمان و روس كه در همان ژن به امضاء طرفين رسيده قيل و قال زيادى درگرفت . مخلّص آن اين است كه انگليسها چندان طرفدارى از فرانسه نكردند و همين قدر گفته شد كه آلمان در كميته راجع به قضاياى روسيه حاضر نشود . آلمانها منافع خود را در عدم‌حضور ديدند تا الغاى قرارداد و قبول كردند . پوانكاره نطق مفصلى در پاريس نمود كه مقررات معاهدهء روس و آلمان مخالف و منافى قرارداد ورسايل است و بايد حتما ملغى شود . پس از گفتگوهاى زياد بين متفقين و دولت بىطرف و صغار بالاخره يادداشتى به آلمانها دادند كه اصلا معاهده شما كه در ژن بدون اطلاع كسى امضاء شده مخالف با مقررات كنفرانس است و شما تزوير نموده‌ايد بايد ملغى شود . ليكن همچو معلوم مىشود كه راه‌حلى پيدا كنند و امر به خوشى بگذرد ، اگرچه فرانسه‌ها بسيار سخت ايستاده‌اند حتى به اخراج وكلاى خود از ژن .\r\n\r\n","description":"","footnote":"","page_name":" 6418 ","page_number":552},
  {"content":"\r\n\r\n\r\nروسيه\r\nاما قضيهء روسيه تقريبا ختم شده . بايد دانست تلگرافات 21 آوريل بيان مىدارد كه به موجب پيشنهاد نمايندگان انگليس تصميم گرفته شده است چنانچه روسيه قروض خود را به رسميت بشناسد متفقين قانونا به رسميت وى را بشناسند . 25 آوريل جواب نمايندگان روس اين است : فقط به شرط مساعدت كافى فورى حاضر خواهند شد كه تعهدات حكومت امپراطورى سابق را كه در تاريخ 1914 منعقد گشته به دول و اتباع خارجه تأديه نمايد . قروض را قبول كند ، اموال ضبط شده اتباع خارجه را بدهد من بعد هم جان‌ومال اتباع خارجه ايمن باشد . چون دولت انگليس باطنا با روسها همراه است احتمال كلى مىرود كه به زودى قضاياى عمدهء روسيه حل شود .\r\n\r\nدو ثلث اروپا\r\nللويد جرج در ضيافتى كه مخبرين جرايد امريكا ترتيب داده بودند مىگويد درمقابل اروپا يك سلسله قضاياى لاينحلى عرض اندام كرده كه هريك از آنها ممكن است مصادمهء مسلحى توليد كند . فقط اشخاص ديوانه مىتوانند به جلوگيرى و اسكات دو ثلث اروپا كه عبارت از روسيه و آلمان باشد اميدوار باشند . معاهدهء روس و آلمان براى بعضيها واقعهء تازه‌اى بود . درصورتىكه من مدتها قبل پيش‌بينى كرده بودم ما در رديف فاتحين قرار گرفته‌ايم ليكن اين اوضاع الى الابد ادامه نخواهد داشت . اگر فاتحيت ما به ظلم و فشار تبديل يابد ظهور انتقام حتى در حيات اشخاصى كه موى سر آنها مثل مال من سفيد گشته ما را در انتظار نخواهد گذاشت و قطعهء اروپا يك‌بار ديگر درميان خون غوطه‌ور خواهد گشت .\r\n\r\nاراذل و اوباش\r\nجريدهء « ايران » برضد كسانى كه سفارت روس رفته‌اند و برضد آنهائى كه به وسايل مختلفه مىخواهند باعث آشوبى بشوند مقالات مىنويسد . من‌جمله در تحت عنوان « اراذل و اوباش » شرحى مىنگارد كه جملهء آخر آن را درج مىكنم : « خطر اراذل و اوباش و بىشرفان فرومايه ، آنهائى كه معتقد و پاىبند به هيچ اصلى نيستند براى ملت و جامعه بيش از قشون اجنبى مىباشد . اينها شب به حد افراط عرق مىخورند و غروب ترياك مىكشند و چشم ناپاك خود را به عرض و ناموس مردم مىدوزند و دنبال آنها را مىگيرند . تمام مقدسات را سبّ مىكنند و هراخلاق و پاكدامنى و شرافت را مسخره\r\n\r\n","description":"","footnote":"","page_name":" 6419 ","page_number":553},
  {"content":"\r\n\r\nمىنمايند . از رو در نمىروند ، دزدى و جنايت مىكنند و وقتى هم بزرگ مىشوند دورو و آتش‌بيار يك سفارت‌خانه شده و باهمان اخلاق و وقاحت و پرروئى به جان اين مردم بيچاره و اين ملت كه هميشه او را در دامنهء كوهها مانند يك‌نفر دزدشقى ديده و با او طرف شده است مىافتند و از راه سياست با او طرف شده ، خطر اينها بيش از هرقوهء مستقيم اجنبى مىباشد .\r\nكسى كه دورهء طفوليت خود را به مستى و خمارى و جنايت و بداخلاقى گذرانده امروز بيش از يك رژيمان قشون سرنيزه‌دار و سالدات به درد اجنبى مىخورد . چنين شخصى كه ديروز ملت از دست او ناله مىكرد و يك زارع و دهاتى و بدبخت هرجا او را مىديد با گلوله او را معدوم مىساخت امروز در طهران و جاى گرم و نرم و پول سرشار با . . . « 1 » حركت مىكند و به دستور ولىنعمت و رازق او به هركس و هرشرافتمندى كه با سياست آقاى او موافقت نكرده و ماهى يك هزار تومان پول او را رد كرده و با تحصن شوم و ننگين و خطرناك آنها را خنثى نموده است فحش مىدهند و هتاكى مىكنند و مملكت را به آنارشى و هرج‌ومرج در تحت الفاظ و اسامى مقدسه‌اى كه از اين و آن ياد گرفته دعوت مىكنند و هيچ انديشهء اين را نمىكنند كه ملت ايران زنده بماند ، يا طهران و تمام ايالات ايران هم دستخوش يغماوچپاول قفقازى و آذربايجانى ماوراء بحر خزر بشود .\r\nكسى كه در طفوليت آن‌طور زندگانى كرده در بزرگى هم همين جنايات را مىكند و اهميت نمىدهد . اينها خطر است و اين يك خطرى است كه متوجه استقلال و آسايش عموم بوده و قانون و ملت و مجلس شوراى ملى بايد از آن جلوگيرى كند .\r\nاينها هستند كه پدر ندارند . عرض و ناموس اشخاص يا يك ملتى را پايمال شهوت خود مىكنند . در رذايل اخلاقى بار آمده و بقدرى در آن غوطه‌ور هستند كه ديگر حتى جنبهء انسانيت آنها نيز به كلى مسخ در شهوت‌رانى و بيشرفى شده‌اند .\r\nاينها هستند كه از فحش نمىترسند . و كلمهء فحش را نمىفهمند ، زيرا در زندگانى خود مرتكب فحشا و بىناموسى شده‌اند .\r\nاينها هستند كه مىگويند نه خدا نه وطن ، نه عروسى نه زناشوئى مشروع . اينها هستند كه از فرط بيشرفى مىخواهند هرباشرفى را لكه‌دار نمايند و به آنها فحش مىدهند ، زيرا از فحش خوردن نمىترسند و دردشان نمىآيد .\r\nاينها هستند كه ديروز در بين دست‌وپاى حمالهاى قفقاز به وجود آمده و در آنجا نشو\r\n\r\n\r\n","description":"","footnote":"\r\n( 1 ) - دو كلمهء ناخوانا .\r\n","page_name":" 6420 ","page_number":554},
  {"content":"\r\n\r\nنما كرده در آنجا قاچاقچى و مال مردم‌بر و دزد بوده و اينجا آمده‌اند براى اجنبى روزنامه‌نگار شده و روزنامهء يوميه كه همه مىدانند مخارجش را از كجا و از كى مىگيرند انتشار داده ، كلاه سفارت را برمىدارند و از طرف ديگر حيثيت اجتماعى ملت ايران را نزد ساير ملل از بين مىبرند .\r\nاينها مىخواهند شورش و بلوى و هرج‌ومرج درست كنند و به قول خودشان اول سفارت روس را بچاپند بعد هم به جان‌ومال و عرض و نواميس مردم افتاده چند صباحى خوش‌گذرانى نمايند .\r\nبالاخره اينها هستند كه هرروز تعرض به شرافت و حيثيت مردم نموده و آنقدر هتاكى و بىناموسى مىكنند تا شخص را مجبور به مقابله نمايند . اينها هستند اراذل و اوباش و اينها هستند كسانى كه براى يك دستمال قيصريه را آتش زده شب‌وروز آرزوى چاپيدن و به خانهء مردم ريخته و به دارائى و نواميس آنها دست‌درازى نمايند . اين است خطر اراذل‌واوباش .\r\nاينها هستند كسانى كه هميشه سبب انقراض و بدبختى و فلاكت و محو استقلال جامعه‌ها و ملل بوده‌اند . بايد اينها و اين اخلاق شوم و اين جنايت‌كاريها در جامعه محو و نابود شود تا مملكت زنده شود و مردم آسايش پيدا كنند و خارجى قوى نتواند تحميلات طاقت‌فرسا بر يك ملت‌وجامعه وارد نمايد . ايران شمارهء 1111 - 1340\r\n( پايان مقالهء « ايران » )\r\n\r\nانتظار فروش قاطر\r\nيكشنبه نهم ، 17 ثور - كاغذى از طهران نزهت الملوك نوشته بود و بچه‌ها ظهر دوشنبه سيم سلامت وارد شده بودند . دوازده ساعت هم در طهران باران آمده و باعث تسكين قلوب شده است ( در قزوين هيچ اين باران نيامد و مردم مشوش هستند ) . كار من راه نمىافتد . متحيرم چه كنم بروم طهران . ديگر حركت من غيرممكن مىشود . باز انتظار دارم بلكه قاطرها فروش برود .\r\n\r\nروزنامهء حقيقت\r\nدر روزنامه‌ها برحسب معمول همه‌ساله اعلانى حكومتى طهران نموده بود كه هركس بر خلاف مقررات اسلامى رفتار كند سخت مجازات مىشود . در اينجا شب هفتم تياتر و رقص و سازى به عنوان اعانهء فقرا ترتيب داده بودند ، آن هم در خيابان شاهى . من يك‌دانه از آن اعلان را به پسر آقاى حاجى سيد حسين دادم . گفتم تقديم آقا كن و بگو\r\n\r\n","description":"","footnote":"","page_name":" 6421 ","page_number":555},
  {"content":"\r\n\r\nطهران آن‌طور جلوگيرى دارد ، حتى از ساز زدن در خانه و اينجا اين قسم علنا مرتكب مىشوند . ديروز خواستم اين مسئله را تعقيب كنم قضا را ميان مسجد شاه ملك‌آرا جريدهء « حقيقت » را به من داد بخوانم . ديدم ستون اول نوشته حكومت‌نظامى اعلان مىكند در خانه‌ها تار نزنند . يكى نيست به اين آدم بگويد به تو چه . در قرن بيستم عقايد آزاد است . تار هم مىزنند ، تياتر هم مىروند . مردم با عقيدهء خود نزد خدا مسئولند نه نزد شما . من از تعقيب خودم صرف‌نظر كردم . گفتم همين روزنامه جواب من است . ديگر چه بگويم .\r\n\r\nجواب روزنامهء گلشن\r\nامروز جريدهء « گلشن » رسيد . اين شرح را نوشته بود بر خلاف « حقيقت » . جريدهء « حقيقت » كه غالبا بر خلاف حقيقت مىنويسد و تا سه چهار روز قبل فقط مخالف منافع و پلتيك ايران قلم را جولان داده و براى ديگران يعنى اجانب پروپاگاند مىكرد اخيرا با كمال بىشرمى بر تهور و جسارت خود افزوده و مخالف مذهب اسلام و ديانت حقهء محمدى قلم منحوس خود را در صفحهء نجس خويش به جولان درآورده است .\r\nمىنويسد در ماه رمضان قرن بيستم مردم دلشان مىخواهد تار بزنند و فلان‌وفلان بكنند به كسى مربوط نيست و آزادند و نمىفهمد كه چه . . . « 1 » مىخورد . باز مىگويد حكومت نظامى چه كاره است كه روزه خوردن يا فلان كردن مردم را جلوگيرى كند . اين احمق نادان نمىفهمد ايران مملكت اسلامى و قانون رسمى آن قانون اسلام و طريقهء جعفرى مىباشد . ما با حكومت‌نظامى پسرخاله نيستيم ، ولى به هرفاسق و فاسد العقيده اجازه نمىدهيم كه هر . . . « 1 » مىخواهد بخورد و جدا از دولت مىخواهيم و صريحا مىگوئيم كه اگر اولياى امور سستى و رخوت آنها را نگرفته و داراى حس ديانت هستند و غيرت اسلام در وجودشان هست بايد ناشرش را به مجازات رسانند ، و الا ما سكوت را خيانت به اسلام دانسته و درشمارهء ديگر به تكليف خويش عمل مىنمائيم .\r\n( پايان مقالهء روزنامهء گلشن )\r\n\r\nقصد اغتشاش\r\nمردم اصلا بد شده‌اند و بىجهت مىخواهند باعث اغتشاش شوند ، و الا از اين اعلانات مىشود نبايد رد يا تكذيب كرد و وجوب ندارد كسى توى بازار روزه بخورد يا\r\n\r\n\r\n","description":"","footnote":"\r\n( 1 ) - نقطه‌چين در اصل است .\r\n","page_name":" 6422 ","page_number":556},
  {"content":"\r\n\r\nعلنا تار بزند . چنانچه هزار سال است معمول روزه‌خور بوده يا ساززن بوده و هست . پس براى چه در اين قبيل جرايد تذكار مىكنند و بد مىگويند . به عقيدهء من به دو جهت : يكى آن‌كه باعث انقلاب و اغتشاش و گفتگو بين مردم بشوند . ديگرى براى كسب شهرت و اعتبار خود است . به اين واسطه شهرت كنند ، معرفى شوند ، آنها را تنبيه كنند ، توقيف كنند و بر اعتباراتشان افزوده شود . يك آلت و عنوان حمله و اعتراض هم به دست متفقين خود بدهند كه متصل بنويسند بيچاره مدير روشن‌ضمير حقيقت‌نويس « حقيقت » را بدون محاكمه حبس كردند و نامهء گرامى « حقيقت » را در محاق توقيف مبتلا نمودند ، چه و چه . ستونهاى جرايد خود را پر كنند . براى همين دو كلمه مزخرف كه هيچ فايده نداشت ببينيد چه مرافعه‌اى در طهران و بلكه ساير جاها برپا مىشود و اقلا تا آخر ماه كابينهء وزراى ما گرفتار نايرهء اين آتش خواهد بود كه به هيچ كار ديگر نرسد . در طهران فعلا بيش از لندن و نيويورك روزنامه طبع مىشود .\r\n\r\nو با و طاعون\r\nاز قرار خبر روزنامه از تاشكند تا حدود عشق‌آباد مرض و با و طاعون بروز نموده و نيز در هفت فرسنگى گروس مرض و با و طاعون بروز كرده است . از طرف مجلس حفظ - الصحهء طهران براى جلوگيرى اقدامات شده است ( ايران همينها را كسر داشت ) . ما بين ايلات كلهر و سنجابى جنگ است . اسمعيل سميتقو تا شرفخانه رسيده و گمان مىرود اين عدهء قشون دولتى از مقاومت عاجز باشد .\r\n\r\nوهابيها ، شيعه‌ها\r\nاز قرار يك خبر وهابيها امير جبل را شكست داده به سمت عتبات عاليات حركت كرده‌اند و مىخواهند اماكن مشرفه را تاراج كنند . علماى شيعه كلا به نجف رفته امير فيصل هم مشغول جمع‌آورى سپاه است .\r\n\r\nخانهء كلنل ابو الحسن خان\r\nشب را منزل كلنل ابو الحسن خان رئيس قشون قزوين رفتم . در باغ امجد جلوى باغ رفعت السلطان منزل دارد . فعلا از ژاندارم سابق و عدهء جديد يك هزار و پانصد نفر در قزوين نظامى است . كلاه ژاندارم را هم عوض كرده مثل مال قزاق نموده‌اند و پس از آن كه عمارت نادرى به واسطهء خرابى از حال سكونت افتاده به محل و عمارتهاى سابق انگليسها بيرون شهر رفته‌اند .\r\n\r\n","description":"","footnote":"","page_name":" 6423 ","page_number":557},
  {"content":"\r\n\r\n\r\nعمارت نادرى\r\nمن تعجب دارم آنهائى كه براى عمارت « هشت‌بهشت » و « نمكدان » و « هفت دست » اصفهان آنقدر نوحه‌سرائى مىكردند و ناسزا به ايام استبداد مىگفتند چرا براى عمارت نادرى كه چند سال است رو به انهدام گذاشته هيچ نمىگويند . اول كرياس نادرى را طويله كردند بعد ايوان نادرى را كاهدان . بالاخره حالا به كلى منهدم شده است .\r\n\r\nضياء الواعظين\r\nاز ماژر جوياى ضياء الواعظين شدم كه همان بهاء الواعظين است يا نه . گفت او نيست .\r\n« بهاء » در اسلامبول مرد و ايران را از لوث وجود خود پاك كرد . اما اين هم كم از او نيست بلكه برادر بزرگ اوست . سيدى است شيرازى كوتاه‌قد ، خيلى ضعيف البنيه مخرب ايران . چنانچه از جريده‌اش معلوم شما مىشود .\r\n\r\nسپهسالار\r\nاز من جويا شد سپهسالار به چه خيال است . گفتم من درست مسبوق نيستم . اما آنقدر مىدانم اين آدم بىخيال قزوين نيامده و تا لب گور دست از شر و فشاد خود برنمىدارد . فعلا كارى كه كرده پسر و نوه و عموزادگانش را جزو قزاقخانه نموده . رعيت و نوكرهاى خودش را بدين‌عنوان سپاهى نموده . مقدار زيادى هم از اسلحهء احسان اللّه خان را در دو هزار دارند . تا فرصت كند شروع به هرزگى خواهد كرد . كلنل سرى تكان داد گفت پس محرمانه باشد مشغول اسلحه خريدن و چادر خريدن هم هست . پس خواهش مىكنم تحقيقات عميقه نموده به من خبر بدهيد . بعد گفت از مقامات عاليه هم دستور داده شده مواظب حال او باشيم . بعد شرحى از مردم طهران شكايت كرد كه نمىگذارند ايران آرام باشد . متصل مشغول افساد هستند .\r\n\r\nروسها و گلدان شاش\r\nروسها هم آنى ، دقيقه‌اى از تبليغات و افساد فروگذار نمىكنند . متصل هم پول مىدهند . در قزوين هم قونسل آنها ، تجار دروغى آنها مشغول تبليغات شديدى شده‌اند .\r\nمن در مغازهء آشوت بودم با او در همين باب صحبت بود . مىگفت امتعه‌اى كه اينها آورده‌اند چيزى نيست كه قابل باشد ، حتى به قدر دكان من متاع ندارند . آن هم از دور داد مىزند كه مال غارتى است . زيرا چهار تكه بلورآلات و يك توپ چيت آن يك‌جور\r\n\r\n","description":"","footnote":"","page_name":" 6424 ","page_number":558},
  {"content":"\r\n\r\nنيست . فقط اين حجره را براى اين باز كرده است كه به اين اسم وارد ايران و شهرها شده تحريك و تبليغ نمايند . نه بارى مىآورند نه اينها قابليت خريدن را دارد . چيز يك‌دست جور زيادى كه در حجرهء آنهاست گلدان شاش است . اقلا يك هزار گلدان شاش آورده‌اند كه من به آنها گفتم اين چه متاعى است آورده‌ايد . گفتند مگرچه عيب دارد .\r\nگفتم هيچ به درد اينجا نمىخورد .\r\n\r\nفرخى و تحصن در سفارت روس\r\nشيخ مهدى از طهران آمده بود مىگفت مردم خيلى از رفتن سفارت اين جمع بدشان آمده . دوستان آنها رفتند بعضى را بيرون آوردند . اما مدير « طوفان » فرخى مىگفت با من گفتگو نكنيد ، سفير را متقاعد نمائيد ! با نايب قونسل جمعى از احرار صحبت نموده بودند و گفته بودند اين سبك و روش و رفتار شما از اشرافيت صد درجه بالاتر است .\r\nپس كو سبك كمونيست شما . گفته بود ما چون با اشراف و اعيان بايد آميزش داشته باشيم بايد اين قسم باشيم . بعد گفته بودند از يك‌جا اعانه جمع مىكنيد ، از طرفى روزى اين‌همه پول بىمعنى خرج مىكنيد . چه محملى بايد قرار داد . گفته بودند به جهاتى لازم است . بعد گفته بودند نه ما اين‌روش شما را نمىپسنديم و باعث خيال ما شده است .\r\nگفته بود تمام برحسب ظاهر است ، باطنا كمونيست هستيم . شيخ مىگفت يك‌نفر سيد ضياء كه مدير جريده بود رئيس الوزرا شد . حالا هرمدير روزنامه خيال رياست وزراء دارد . همه به اين عقيده‌اند . فرخى مىخواهد شهرت كند ، مىخواهد وزير شود .\r\nهيچ راهى جز اين نداشت كه مزخرفاتى در روزنامهء خود نوشته بعد برود سفارت تا آوازه در كند .\r\n\r\nداعيان امريكايى\r\nقونسل روس اينجا كه هيچ‌كارى ندارد ، يا اينها كه به اسم تجارت آمده‌اند همه‌شب و روز مشغول تبليغات هستند . نه يك تومان امتعه فروختند ، نه يك سير كشمش و يك مثقال پنبه خريدند . درست مثل داعيان امريكائى كه هرجا به اسم طبابت بودند و دعوت به دين مسيح مىكردند . مختصر ايران منقلب است و ساكت نمىشود .\r\nشب پنجشنبه 13 رمضان ، 21 ثور - به حمد اللّه تا امروز روزه را گرفته‌ام . شانزده ساعت حداقل امساك است . چون هوا خنك است حركت هم نمىكنم عطش چندان ندارم .\r\nكنفرانس ژن از قرار اخبار رويتر و گفتهء للويد جرج دو ماه الى سه ماه طول خواهد كشيد . در اين مدت كار مهمى صورت نگرفته و همه اوقاتشان به منازعه و مشاجره ،\r\n\r\n","description":"","footnote":"","page_name":" 6425 ","page_number":559},
  {"content":"\r\n\r\nرضايت يك دسته عدم‌رضايت دستهء ديگر و پروتست و لوايح و نوتها گذشته است .\r\nبالاخره تصور مىكنم به منافع روس و آلمان خاتمه بيايد . تلگرافات طورى متضاد است كه هيچ مطلب درست از آن مفهوم نمىشود . بايد منتظر بود تا امورات از گفتار به كردار از لفظ به معنى برسد و آن هم مدتى طول خواهد داشت .\r\n\r\nمصر\r\nسلطان مصر فواد افندى خود را ملقب به ملك مصر نموده در شهرهاى بزرگ مصر جشن و چراغان نموده . تشريفات نصب بيرق و شليك توپ به عمل آمد . ملك مصر در ميدان عباسيه سان قشون ديده يكصد و ده تير شليك توپ نمودند .\r\n\r\nهندوستان\r\nهندوستان به اغتشاش خود باقى [ است 
  ] . منتاكو وزير هند استعفا داد و ايكنت پيل جانشين او شد . گويا جهت استعفا نشر تلگراف نايب السلطنهء هند بود كه تا امورات عثمانى بطور دلخواه آن دولت صورت نگيرد مسلمين هند ساكت نمىشوند . كابينه از نشر تلگراف اظهار بىاطلاعى نمود . منتاكو مدعى بود لرد كرزن خبر دارد . بالاخره منجر به استعفاى وى شد .\r\n\r\nجنگ كاتوليك و پرتستان\r\nدر شهر بلفاست و نواحى سرحدى بين پرتستانها و كاتوليكها متصل جنگ و آدم‌كشى است . حتى قشون ايرلند جنوبى در سرحدات جنگ مىكنند . هنوز طرفين طريقى براى حل منازعه پيدا ننموده‌اند . حتى در ايرلند دستهء معظمى برعليه قرارداد برخاسته و به كلى جمهوريت را طالبند . من‌جمله خود دووالرا مىباشد كه امضاءكنندهء قرارداد است و اول متنفذ ايرلند .\r\n\r\nاخبار ديگر خارجه\r\nشامات برعليه فرانسه اقدامات مىنمايد و انقلاب شديدى روى داده . اروپا هم ساكت نيست . دول جديدالتأسيس و روسيه آرام نگرفته . عثمانى و يونان هم كه مشغول جنگ شده‌اند . در چين مدتهاست بين دستجات مختلفه جنگ برپاست و اكنون به نهايت اشتداد رسيده و تا نه فرسنگى پكن رسيده است . فقط امنيت در ممالك امريكاست و ژاپن . از اينها گذشته هيچ نقطه امنيت و آسايش ندارد . للويد جرج گفته است اگر ما طريق\r\n\r\n","description":"","footnote":"","page_name":" 6426 ","page_number":560},
  {"content":"\r\n\r\nحل مسائل را در اين كنفرانس پيدا كرده و خاتمه بدان ندهيم به كلى رشتهء امنيت و امور اقتصادى اروپا گسيخته خواهد شد :\r\n« من مانند زمانى كه وارد ژن شدم مطمئن و اميدوار هستم هررفتارى كه به موجب آن تصور شود مىتوان روسها و آلمانها را در زير نگاه داشت كوركورانه و از روى جهالت است . من از مدتى به اين طرف قطع داشتم كه بالاخره روسيه و آلمان دست‌به‌دست يكديگر خواهند داد چنانچه همواره در اروپا سياستى تعقيب شود كه روسيهء گرسنه از يك‌طرف و يك آلمان با اسلحه و مهمات و غضبناك از طرف ديگر وجود داشته باشد ، چيزى نخواهد گذشت كه سرتاسر اروپا تل خاكستر خواهد گرديد . »\r\nجديدا مقدار زيادى اسلحه در آلمان كشف شده است ، حتى در « لندن نيوز » ديدم كه مردم با تفنگ و توپهاى چوبى كه درست نموده‌اند مشق نظام مىكنند .\r\n\r\nتقاضاى متحصنين\r\nسفير روس ( اسم صحيح آن رتشتين است ) منفصل شد به مسكو رفت . فعلا يك‌نفر مستشار جديد الورود قايم‌مقام سفير است . امير امجد از طهران آمده بود به ملاقات او رفتم . خانهء سالار منصور كه محل قونسلگرى انگليس بود منزل نموده . از وضعيات طهران و تبريز بسيار بد مىگفت . من از متحصنين پرسيدم . گفت پانزده‌نفر در سفارت روس تحصن دارند ، قرب چهل نفر در مجلس شوراى ملى و بيست‌نفر هم حضرت عبد العظيم . مىگويند ما اجراى تمام اصول قانون اساسى را مىخواهيم . مجلس به آنها جواب داد قانون اساسى از قرآن بالاتر نيست كه از صدر اسلام الى كنون تمام قوانين آن جارى نشده است . از آن گذشته قانون اساسى وقتى تدوين شد كه هيجان و آزادى خواهى مردم به اعلى درجه بود و بدون غور و تعمق نوشته شد . تجربه معلوم و محقق داشته كه تمام آن اصول در ايران ممكن الاجرا نيست ، حتى بعضى از اصول آن مضر به حال مملكت و اقتضاى زمان ماست . به اين جواب و جوابهاى ديگر قانع نشدند ماندند .\r\nديگر كسى هم به آنها اعتنائى نكرد . بيرون مجلس موافقين آنها مىخواهند نطق كنند ، مخالفين كه اكثريت دارند يا بقدرى دست مىزنند كه ناطق اجبارا ساكت شده پىكار خود مىرود ، يا بقدرى صلواة مىفرستند كه نطق فراموشش مىشود ( همان‌طور كه در مشروطه براى نطق سيد على آقا پدر آقا سيد ضياء پيش‌گرفته بودند و در روزنامه‌هاى سابق من مفصلا آمده است ) . بازگفت اول دسته‌اى به سفارت رفت كه عمدهء مهم آن ارباب جرايد بودند و آن هم از ترس سردار سپه و شلاقها . بعد كه مردم از اين اقدام اظهار تنفر شديد نمودند قانون اساسى را جلو كشيدند و محرك جمعى ديگر شدند كه به\r\n\r\n","description":"","footnote":"","page_name":" 6427 ","page_number":561},
  {"content":"\r\n\r\nمجلس و حضرت عبد العظيم بروند و قصد آنها به رنگ ديگر در انظار جلوه نمايد . اما مردم حقيقت را دانستند و در تنفر خود باقى مىباشند .\r\nاخبار تبريز سانسور است . اما مىگويند آنها جدا محمد على شاه را مىخواهند . كار خودش را پرسيدم ، چون اينجا مشهور بود رئيس امنيه شده . گفت پس از انتقال ژاندارمرى به وزارت جنگ سوار امنيه براى طرق و شوارع قرار شد بگيرند . اولا عدهء آن يك هزار و هفتصدنفر است و اين عده براى يك‌مملكتى مثل ايران حكم صفر را در مقابل ارقام دارد . ثانيا خواستند اين خطوط را به من بدهند . هشتادنفر امنيه ، ماهى دوازده تومان مواجب است ، زين برگ و اسلحه با خود سوار ، آن هم با اين عده از عراق تا رشت ، از خمسه تا طهران ، از همدان الى قزوين با گرفتن ضامن كه در صورت وقوع سرقت پس از ده روز يا عين مال يا غرامت بدهم . من زير اين‌بار نرفتم . چطور ممكن خواهد بود با هشتاد سوار اين‌همه شارع را حفظ كرد . هيجده هزار ژاندارم قراسوران ايران بود با آن تشكيلات و آن مواجب باز همه‌جا سرقت و دزدى مىشد . حاليه با عدهء يك هزار و هشتصدنفر چه قسم مىشود حفظ نمود .\r\n\r\nداستان خودم\r\nبرويم سر داستان خودم . ديروز عيسى زواركى كه با گارى بار طهران رفته بود آمد كه برود الموت . كاغذى از زينب داد بدين مضمون « الحمد للّه سلامت وارد شديم . ورود به خانهء شما شد . حضرت و الا فرموده بودند ماه رمضان است منزل من نيايند . ما پيش نزهت خانم هستيم . خانمها تشريف آوردند . بعد منزل حضرت و الا ديدن رفتم . عجالتا سرگردانم و خوش نمىگذرد ، تا خدا چه خواهد . آقاى عماد السلطنه فرمودند چون آقا به من چيزى ننوشته من چه كنم . به ملكه خانم سلام مىرسانم . بگوئيد خوب كردى نيامدى . از آقاى عماد السلطنه يك‌قدرى پول قرض كردم حالا خرج مىكنم . زياده عرضى ندارم . زينب » .\r\nزبانى عيسى گفت آنها را مانع شدند كه اندرون حضرت و الا برويم در خانهء شما هم نزهت خانم بود و بسيار بدخلقى مىكرد . حتى دو شب « ارباب زن » قهر كرد رفت خانهء شاهزاده افطار كرد . به كلفتها اطاق نداده بودند . اطاق بزرگ هم تيرش شكسته است و نمىشود منزل كرد ، خطر دارد . نوكرها جا نداشتند . اطاق توى دالان را مرغ‌دانى كرده بودند و تا سقف اطاق شپشه مرغ بود ممكن نشد بمانيم . خواستيم اطاق ديگر توى دالان برويم گفتند اجازه نداريد . اين بود توى دالان منزل كرده بوديم و لله مىخواست بيايد .\r\n« ارباب زن » گفت بگو خيلى به من بد مىگذرد . پول هم نداريم . جا هم نداريم . پس از\r\n\r\n","description":"","footnote":"","page_name":" 6428 ","page_number":562},
  {"content":"\r\n\r\nخواندن كاغذ ( زينب چون سواد كامل ندارد نتوانسته بود همه را بنويسد ) و اصغاى فرمايشات عيسى كه من هيچ راضى نبودم اين پسره اين مطالب را بداند و برود الموت همه‌جا را پركند بهت غريبى به من دست داد كه مزيد بهت روزه شد . اولا اگر يك شب خانهء شاهزاده مىماندند مطلبى نبود كه راه ندهند . نه خانه را مىخوردند نه كول گرفته مىبردند . ثانيا در اين سه ماه نزهت را به خانهء ديگر نفرستاده‌اند . در صورتى كه آقاى عماد السلطنه خانهء ديگر دارد كه فرخ ميرزا نشسته بود و حالا رفته . ثالثا برادرها چرا بايد آنقدر بىاعتنائى بكنند ، حتى يك اطاق در تمام آن عمارت مفصل به نوكر من ندهند يا سرپرستى و همراهى با اينها كه تازه وارد شده‌اند ننمايند .\r\nبه‌هرحال اينها مطالبى است كه من هيچ پيش‌بينى نكرده بودم و با نهايت اطمينان سر جاى خود نشسته و خيال ديگرى پيش خود مىبافتم بروم عتبات چندى بمانم . چه كنم چه نكنم ، بصره بروم . حتى اگر كمى پول قرض بدهند هندوستان هم سياحتى تفرجى نموده باشم ، بلكه يواش‌يواش تا نزديك چين و ژاپن هم سرى بكشم . هيهات . هيهات .\r\n\r\nحسابهاى خيالى\r\nخوب اينجا چه كرديم ، پول چه قسم فراهم شد . مثل آن يكىها چه خيال مىكردم .\r\nچه نتيجه آن شد . من پيش خود حساب مىكردم اقلا چهارصد تومان اسب و قاطر فروش مىرود ، صد و پنجاه تومان دست‌كم تفنگها . شصت تومان از ژاندارمرى دو سال است طلب دارم با دوستى كه كلنل با من دارد به رسيدن شهر وصول است . پنج خروار توفير سىوپنج خروار حواله ماليه است كه چون يكصد و سى خروار ماليات جنسى دهات الموت را به سنگ آنجا گرفته اقلا تفاوت سى و پنج خروار به من خواهد داد . اين هم مبلغى پول مىشود . چهل تومان هم صادق خان حوالهء كربلائى كرده و اقلا صد و پنجاه تومان هم از بابت قيمت برنج نزد كربلائى دارم . دويست تومان هم كه نقد كيسه كرده حاضر است . از اين‌همه پول صد و پنجاه تومان به ملكه يا يك برابر و نيم الى دو برابر تمسك از بابت طلب مىدهم ، آن‌وقت صد يا صد و پنجاه هم براى زينب روانه مىكنم ، تا حضرت اقدس و الا شهريهء او را قرار داده و برسانند خرج كند . تتمه هرقدر زيادتر باشد بهتر برمىدارم يا على مدد و چندى پس از اين‌همه اقامت كوهستان الموت راحت مىكنم و نفسى به استراحت مىكشم .\r\nحالا چه پيش‌آمد يكىيكى مىنويسم : قاطر و اسب در سيصد تومان قطع قيمت شد هنوز كسى نبرده . فقط سيد ابراهيم دستگردى شصت تومان داده و رفته ، تتمه را تا دويست تومان بياورد ، صد ديگر دو ماه ديگر و تا امروز نيامده است و من روزى دو هزار\r\n\r\n","description":"","footnote":"","page_name":" 6429 ","page_number":563},
  {"content":"\r\n\r\nبه محمدآقا و روزى پانزده هزار خرج قاطر مىدهم . تفنگ چهار قبضه پنج تير روسى كه دانه‌اى هفتاد هشتاد تومان خريده بودم دانه‌اى دوازده تومان با پنجاه فشنگ در چهل و هشت تومان پس از هزارمرافعه نازوغمزه فروش رفت . هنوز پولش نرسيده است . دو قبضهء ديگر كه بلژيكى پنج‌تير با ژاپنى يكى ورندل كوتاه‌دانه‌اى دوتومان چهارتومان كه از غيظ نفروختم . شصت تومان ژاندارمرى پول نيست ، حوالهء طهران مىكنم ادارهء لشكر بدهد كه خوب داد . پنج خروار توفير غلّه سيد شفيع خان مىگويد من نوكرم خدمتگذار اين را به من انعام التفات فرمائيد ، من بعد هم باز خدمت مىكنم . رسيدم سر حوالهء صادق خان و تتمهء قيمت برنج . اولى را كربلائى نكول نوشت روانهء الموت شد . ثانى پس از خرج اسب و قاطر و كرايهء مال از الموت به شهر جيرهء نوكر سى تومان بدهكار شد .\r\nحالا ندارم تمسك مىدهم دو ماه ديگر يا مىفرمايند حوالهء تقى خان يا مستشار مىكنم .\r\nبااين‌همه پول من از چين و ماچين گذشته البته سرى هم به امريكا مىزنم كه وصف آنجا را خيلى شنيده و خوانده‌ام .\r\n\r\nنطق محمد ولى ميرزا\r\nشاهزاده محمد ولى ميرزا پسر سيم فرمانفرما نطق مفصلى راجع به خرابى و ويرانى آذربايجان در مجلس مىكند . مىگويد اين خرابيها به واسطهء مأمورين وظيفه‌نشناس واقع شده كه يك‌دستهء آنها امورات را به كلى تفويض خود اهالى نموده ، دستهء ديگر به ميل و ارادهء مطلقهء خود رفتار نموده نتيجه محو و فلاكت قطعهء معظم آذربايجان گرديد .\r\nآذربايجان نه فقط به واسطهء فقدان تجارت و صادرات به اين‌روز افتاده بلكه فلاكت تأسف‌انگيز دهاقين بيش از همه در آن مؤثر است . اين شدت فلاكت و محو شدن زراعت در اين ايالت پرثروت علت خارجى ندارد و منحصرا ناشى از جبر و تعديات عمال و مأمورين داخلى است . در بعضى از ولايات جزو آذربايجان به اندازه‌اى ماليات ديوانى ، جزو جمعى و تحميلات و عوارض به عناوين مختلفه از اهالى اخذ شده و مىشود كه موجب از ميان رفتن رعاياى بيچاره شده است ( خودش چندين سال رئيس ماليهء آنجا بود ) . تاجر معامله را قطع نموده ، بازارها كساد طرق تجارت مقطوع ، از شدت جبر به شتردار و چارپاداران ديگر هيچ باربردارى و لو دو برابر كرايه از طهران به قصرشيرين را بدهند حاضر به رفتن سمت تبريز نمىشوند . ملاك در مقابل حكومت كيف مايشائى ملك را مخروبه [ مىكند 
  ] و بلكه درمقابل ماليات حاضر به تسليم آن مىشود . فقط اشخاصى بهره‌مند هستند كه به شرارت و غارت و چپاول پرداخته از خرابى ديگران منتفع شده‌اند . آقايان قطع داشته باشيد كه براى مطلع‌ترين شما هزاريك بدبختيهاى\r\n\r\n","description":"","footnote":"","page_name":" 6430 ","page_number":564},
  {"content":"\r\n\r\nآذربايجان پوشيده است . آذربايجان امروز عبارت از دهات مخروبه ، رعاياى متوارى كه براى گذران يوميه دست عيال‌واطفال خود را گرفته به گيلانات و ايالات ديگر مىروند .\r\nدر شاهراهها هزاران مهاجر اروميه ، سلدوزى و غيره ديده مىشود كه با رقت‌انگيزترين حالات فاقد كليهء ما يحتاج حياتى نيمه‌جان ، بىروح خود را در پى قرص نان فرسنگها مىكشاند . ذكر اين مسائل شايد به نظر سهل آيد ، ولى بايد دانست كه اين اجساد بىرمق كه با ريشهء درخت و سبزهء صحرا امرار حيات مىكنند تمام اهل اين مملكت ، توده حقيقى ملت و برادران ما هستند . هررئيس اداره ، هررئيس بلديه براى خود ايجاد و وضع ماليات نموده ، عايدات آن را به مصرف دلخواه خود رسانده . ماليات دولت ، عوايد گمركات و راهها قريب به صفر شده . از پانصد هزار تومان و پنجاه هزار خروار ماليات جزو جمعى مستقيم امروز به اندازه‌اى وصول نمىشود كه نان شهر تبريز اداره شود .\r\nراست است يك قسمت اين ماليات پاى متمردين مانده ، ولى صدى سى و چهل راجع به خرابى و ويرانى دهات است . تصور نكنيد اغراق است . صدى سى دهات آذربايجان مخروبه و مسلوب المنفعه و خالى از سكنه از دست تعديات مأمورين به اندازهء اصل و فرع ماليات فوق العاده و مهلتانه و غيره مطالبه مىكنند . آلات و ادوات زراعت خود را فروخته و مهاجرت مىكنند . اگر راه روسيه باز مىبود و در آن‌طرف سرحد كار پيدا مىشد نصف بيشتر اهالى آذربايجان مهاجرت اختيار مىكردند . الى آخر كه بسيار رقت‌آور است . ( پايان نطق محمد ولى ميرزا )\r\nآذربايجان از تمام ممالك ايران پرجمعيت‌تر و آبادتر و متمول‌تر بود و امروز به اين روز افتاده كه محمد ولى ميرزا براى آن نوحه‌سرائى مىكند ببينيد چه خبر است .\r\n\r\nراههاى شوسه ايران\r\nراههاى شسه ايران در اين تاريخ\r\n1 - جلفا به تبريز 20 فرسنگ\r\n2 - قزوين به همدان 32 فرسنگ\r\n3 - همدان به سنندج 60 فرسنگ *\r\n4 - انزلى به طهران 66 فرسنگ\r\n5 - همدان به قرتو 60 فرسنگ *\r\n6 - طهران به اصفهان 69 فرسنگ *\r\n7 - قوچان به مشهد 25 فرسنگ\r\n8 - مشهد به دزداب 155 فرسنگ *\r\n\r\n","description":"","footnote":"","page_name":" 6431 ","page_number":565},
  {"content":"\r\n\r\n9 - اصفهان به اهواز 70 فرسنگ\r\n10 - اصفهان به شيراز 82 فرسنگ *\r\nجمعا طول فوق 601 فرسنگ .\r\n( آنچه به اين علامت است * در ايام جنگ به پول روس و انگليس كشيده شده فعلا دست دولت ايران افتاده است ) .\r\nاين دو فقره راههاى عمده كه به توسط مهندسين و متخصصين و با صرف مخارج گزاف شوسه شده و اكنون كه حوادث روزگار اتفاقا سرنوشت آنها را به دست وزارت فوائد عامه سپرده ، دارد به كلى از ميان مىرود . شايد در وزارت فوايد عامه صورت دخل و خرج هيچ‌يك از اين راهها وجود نداشته [ باشد 
  ] و اگر هم باشد خيلى ناقص [ باشد 
  ] و از وجود بعضى از آنها هم اطلاع ندارند . از قرار مذكور براى ساختن راه همدان الى قره‌تو كه شصت فرسنگ است تقريبا يك مليون و هشتصد هزار تومان يعنى فرسنگى سى هزار تومان مصرف شده و بدين‌حساب مخارج ساختن ششصد و يك فرسنگ راه بيش از هيجده مليون تومان مىشود كه وزارت فوايد چندان اهتمامى در نگاهدارى آن ندارد .\r\n( ايران شمارهء 1132 ) .\r\nدر باب مخارج به نظر خيلى اغراق مىآيد . فرسنگى سى هزار تومان خيلى پول است ، آن هم با ارزانى مزد عمله و آن هم راه‌هاى بىموانع .\r\n\r\nپست‌خانهء ايران\r\nقبل از سنهء 1320 كه مباشرين آن بلژيكى نبودند يعنى رئيس ادارهء مركزى و مستشار پستخانه . پنج دفتر پست بود و ششصد فرسنگ . شعبه‌هاى پستى و عايدات خرج دررفته صد هزار تومان و فقط چهار پست‌خانه معاملات با خارجه را متصدى بود ( همهء اين پول را امين الدوله مرحوم مىخورد و هيچ‌كس از حساب آن سر در نمىبرد . در حقيقت نان خانهء امين الدوله پستخانه و نان خانهء مرحوم مخبر الدوله تلگرافخانه بود . ) در عرض بيست سال ادارهء بلژيكيها عدهء پست‌خانه دويست و بيست و مسافت طرق پستى 2840 فرسنگ و دفاتر مبادلهء پست‌خانه به بيست بالغ شده . سابقا هفته‌اى يك پست مىرفت و حاليه شش پست . در سال گذشته چهل هزار نفر با پست سفر كرده‌اند . در بيست سال قبل عدهء مكاتيب سه كرور و سال قبل از جنگ اروپا از ده كرور تجاوز كرده بوده است .\r\nفقط دو وزارتخانهء ما پست و گمرك همه‌ساله كتابچه از وضعيات آن چاپ‌ومنتشر مىكنند ، امسال تلگرافخانه هم كتابچه منتشر كرد كه من نديده‌ام . ساير وزارت‌خانه‌ها ترتيب صبح الى عصر خود را نمىدانند چه است ، تا برسد به امورات ساليانه .\r\n\r\n","description":"","footnote":"","page_name":" 6432 ","page_number":566},
  {"content":"\r\n\r\n\r\nاول ماه مه\r\nروز اول ماه مه بولشويكهاى طهران ما يك دسته از عمله و كارگرها را در مسجد سپهسالار جمع كرده ايراد نطق نموده همدردى با كارگران روسيه و عالم نموده در خاتمه مرده و نابود اشراف پوسيده گفته‌اند . دسته‌اى برضد آنها در مسجد شاه مجتمع [ شده 
  ] و ايراد خطابه نموده اظهار تنفر از آنهائى كه مىخواهند باعث خرابى و فتنه ايران شوند .\r\nبالاخره مسجد شاه كار به زدوخورد و نزاع و كتك‌كارى كشيد . با كلاه دريده و عباى پاره گيوه‌هاى مفقود شده طرفين به خانه‌هاى خود رفتند .\r\n\r\nروسيه\r\nدر اخبار رويتر ديدم كه نوشته بود از احصائيه‌هاى اخير معلوم مىشود در نتيجهء قحطوغلا و امراض مسريه در روسيه عدهء تلفات بيست و پنج درصد از كبار و پنجاه درصد صغار واقع گرديده است . در ادسا از قحطى صدى نه نفر تلف شده و در ماه ژانويه عدهء مواليد يكصد و هشتاد و اموات 2008 نفر بوده است . امراض و فلاكت روز به روز كسب شدت مىكند . چنين خوانده‌ام كه سى مليان در اين انقلاب آدم تلف شده است و شش مليون مهاجر روسيه است در اقطار عالم .\r\n\r\nسردار سعيد\r\nسردار سعيد براى آن‌كه چند سال است قسمت عمدهء ماليات نقدوجنس خود را نپرداخته ، ماليه سخت گرفته و دو ژاندارم درب خانه او گذاشته بود مىرود به قونسلگرى روس تحصن اختيار مىكند . آقاى قونسل هم مىرود ماليه كه حساب او بايد در قونسلگرى بشود . پس از يك شبانه‌روز خود حكومت رفت و او را به دار الحكومه آورد . فعلا آنجاست . ولى گفته است من از پناهندگى خارج نشده‌ام . خيلى اسباب تنفر مردم شد . اما چه فايده فتح باب شد . ديگران هم به اين خيال خواهند افتاد . در قزوين هم كه اين مطلب سابقهء بزرگى دارد . روسها آرام نمىگيرند و بالاخره اغتشاش و انقلابى برپا مىشود .\r\n\r\nتوقيف « حقيقت »\r\nشب يكشنبه 16 رمضان - كابينهء آقاى مشير الدوله در سيزدهم استعفا داد . فعلا سردار سپه وزير جنگ از وزرا باقى [ است 
  ] و به تمام معاونين حكم نموده است در سر كار خود\r\n\r\n","description":"","footnote":"","page_name":" 6433 ","page_number":567},
  {"content":"\r\n\r\nباشند تا رئيس الوزرا و كابينه معلوم شود . گفتند يعنى امير امجد ادعاى رؤيت مىكرد كه در جريدهء « شفق سرخ » نوشته بود علت استعفا اين بوده است كه سردار سپه به مشير الدوله پيغام مىدهد مدير جريدهء « حقيقت » را تبعيد و جريده را توقيف كنيد . او مىگويد قانون مطبوعات به ملاحظهء مجلس رفته بيرون بيايد به موجب قانون عمل مىشود . مجددا پيغام مىدهد اگر نكنيد مىگويم شما را به دربار راه ندهند . فورا مشير الدوله از جاى خود برخاسته و تلگرافا استعفاى خود را به شاه مىدهد . روزنامهء « حقيقت » را چه مردم ، چه ساير جرايد به شدت تعقيب نموده‌اند . او هم تا مجالى براى خود دارد هرچه ميل دارد و جلوى قلمش مىآيد مىنويسد . ارگان بولشويك بودن او محقق است . در بالاى يكى از اوراق خود نوشته بود « تعرفهء انتخاب قوام السلطنه در خراسان از سى شاهى تا چهار قران خريدارى مىشود . » « 1 »\r\n\r\nمقالهء روزنامه « ميهن »\r\nجريدهء هفتگى « ميهن » به‌تاريخ غرّه رمضان صفحهء اول اين شرح را مىنويسد :\r\nآقاى مشير الدوله . يك نظرى طولانى با نهايت تعمق و تفكر به تمام اين مملكت انداخته و درست گوش بدهيد . ضمير شما به شما چه خطاب مىكند . اگر خوب گوش فرادهيد آذربايجان نالهء استغاثه‌اش دل هر قسىالقلبى را كباب مىكند . اگر خوب گوش فرادهيد . ضجهء دختران يتيم ، شيون زنهاى بىپرستار ، زارى پيران كهن‌سال ، فرياد الامان جوانان بىمددكار قطعات كردستان ايران و آذربايجان را خواهيد شنيد . اگر خوب گوش فرادهيد نفرين جوانمردان غيور آذربايجان با شهقهء دمادم مرگ از گلوى آنها بيرون مىآمد سامعهء شما را پاره مىكند .\r\nآقاى مشير الدوله ، آذربايجان مىسوزد ، گيلان دوباره تسليم انقلاب خونين مىشود ، استراباد به حال بىنظمى خود باقى است . سردار رشيد كردستانى و قاسم خان سنجابى صفحهء غرب را آتش زدند ، فارس در نتيجهء بىكفايتى نصرت السلطنه در دست دزدان و قطاع الطريق به اشارهء قوام الملك از هستى ساقط شد ( روزنامهء ديگر از هر دوى اينها به شدت تعريف مىكند ) ، يزد و كرمان عرصهء تاخت‌وتاز سوار عرب و قشقائى شده است ، اطراف كاشان و اصفهان دچار ناامنى و هرج‌ومرج است .\r\n\r\n\r\n","description":"","footnote":"\r\n( 1 ) - به نظرم اين خريدارى جعلى آمد . سپس كه جرايد ديگر را قرائت نمودم ديدم حقيقت دارد . در به دو امر رأى دانه‌اى سى شاهى بود براى هركس كه بخواهند . بعد روزبه‌روز ترقى كرده به رأى يك تومان رسيده بود و نويسنده شرح داده بود مردم فقير پريشان و يك تومان عرادهء ده روز آنها را مىچرخاند . ( يادداشت از نويسندهء خاطرات )\r\n","page_name":" 6434 ","page_number":568},
  {"content":"\r\n\r\nآقاى مشير الدوله خزعل خود را تابع ايران نمىداند . امير شوكت الملك قائينى به مركز مىخندد . سردار معزز بجنوردى كوس استقلال و ياغيگرى مىزند . مرتضى قلى خان بختيارى ماليات نمىدهد ( سردار سعيد رشوند فكسنى ماليات نمىدهد ، چه رسد به مرتضى قلى خان ) .\r\nآقاى مشير الدوله من نمىگويم تمام اين نواقص نتيجهء زمامدارى سه ماههء شماست ولى عناصرى كه در رديف شما هستند هريك به نوبهء خويش يك بدبختى به دوش ملت گذارده و شما هم در اين اعمال بىسهم و نصيب نبوديد .\r\nآقاى مشير الدوله اگر شما بارى به دوش ملت نگذارديد بارى هم از دوش او برنداشتيد .\r\nآقاى مشير الدوله شما مىتوانيد مسئوليت فوق‌الذكر را از خود سلب نمائيد ولى مسئول اين هرج‌ومرج شرم‌آورى كه امروز به دست اجانب در مركز مملكت حكم فرماست كيست . اجانب با مقدرات ما بازى مىكنند ، شما ساكت نشسته‌ايد . اجانب ما را به يك پرتگاه هولناكى سوق مىدهند ، شما ساكت نشسته‌ايد . اجانب علنا به دست بهراميها پول توى مردم پخش مىكنند ، شما ساكت نشسته‌ايد . اجانب رسما در روزنامه‌هاى ارگان خودشان به معتقدات و مقدسات ما فحش مىدهند ، شما ساكت نشسته‌ايد . اجانب به اسم قانون اساسى مواد همان قانون را لگدمال مىكنند ، شما ساكت نشسته‌ايد . اجانب حمالهاى قفقاز و روسيه و روضه‌خوانهاى كلاش را به اسم آزاديخواهى به جان اين مملكت انداخته با هديهء چند منات طلا روح هرج‌ومرج‌طلبى را تقويت مىكنيد ، شما ساكت نشسته‌ايد .\r\nآقاى مشير الدوله اين سكوت خطرناك شما از چه نظر است . تنها اميدوارى ملت به حفظ سياست خارجى شما بود . بدبختانه اين صفت نيز از شما سلب گرديده است .\r\nآقاى مشير الدوله شما را مثل وثوق الدوله‌ها ، سيد ضياء الدينها خائن نمىدانيم . شما را در رديف سپهسالارها قرار نمىدهيم . علم و درايت شما را با صمصام السلطنه‌ها هيچ وقت مقايسه نمىكنيم . اما زمامدارى اين سه ماههء شما را هم خوب تلقى نمىنمائيم .\r\nآقاى مشير الدوله حس لاقيدى ، محافظه‌كارى و بىاعتنائيها مملكت را به دست معدودى اراذل و اوباش به سوى مرگ سوق مىدهد . اما باز بايد افسوس خورد كه شما نتوانستيد به وظيفهء يك عنصر فوق العاده و زمامدار نيرومند رفتار فرموده و لاعلاج هستيد آن مسند را باز تخليه نمائيد . آرى تخليه كنيد بدهيد به دست عناصر جوان و افكار قوى كه از وجاهت خود نترسيده با يك قوت قلب و شجاعتى به دورهء زندگانى كثيف اين پارازيتهاى اجتماعى خاتمه بدهد . تخليه كنيد و بدهيد به دست يك عدهء ديگر كه از\r\n\r\n","description":"","footnote":"","page_name":" 6435 ","page_number":569},
  {"content":"\r\n\r\nجرگهء شماها ( يعنى شبيه‌هاى تعزيه ) خارج باشند ( آنها هم كارى صورت نخواهند داد مثل سيد ضياء ) . تخليه كنيد بدهيد دست قدرت و عظمت ملى . تخليه كنيد بدهيد به دست قانون ، قانونى كه از دهنهء توپ بيرون بيايد .\r\nشماها مىترسيد شماها لايق نيستيد . شماها اعتمادبه‌نفس نداريد . شماها رشادت و شجاعت را فاقد هستيد . خاتمه دادن به اين انحطاط اخلاقى و فقر اقتصادى و هرج و مرج داخلى و بالاخره جلوگيرى از دسايس خارجى محتاج به يك‌نفر مردى است كه در مقابل ملت تمام اين تضمينات را نموده و بدون هراس داخل معركه شود . هركه باشد ( كجاست اگر راست مىگوئى نشان بده . ) . ( پايان مقالهء ميهن )\r\n\r\nمقالهء دوم\r\nدرشمارهء بعد باز اين شرح را مىدهد : « يك‌بار ديگر به آقاى مشير الدوله » .\r\nآقاى مشير الدوله عقيدهء شما اين است كه اين پارازيتهاى هوچى در نتيجهء بىاعتنائى دولت و بىتكليفى خودشان محو مىشوند . عقيدهء بنده اين است كه در سايهء اهمال شما چون دست خارجه در كار است مادهء فساد قوى شده مملكت را دچار بدبختى خواهند ساخت . اثرات اين دو عقيده براى روز امتحان . عرض ديگرى هم با شما دارم . در به دو تشكيل كابينه نوشتيم وزراى شما نالايق [ و 
  ] غيرمتجانس هستند و مملكت از وجود آنها استفاده نخواهد كرد . صحيح است ؟\r\nسردار سپه مال شما نيست ، بلكه يك‌سال و اندى است مملكت و همه دولتها در سايهء عمليات شجيعانهء او ، در مقابل همه حوادث بنيان‌كن مصون و محفوظ مانده . سردار سپه بهترين وزير جنگها بوده و هست در هركابينه كه باشد .\r\nآقاى سردار معظم عنصر فعال و لايقى هستند ولى ماشاءاللّه از لاحول آن‌طرف غلطيده‌اند . ايشان ميل دارند شما ، مجلس ، دولت و حتى آحاد و افراد اهالى ايران از فكر صائبانه‌شان متابعت نمايند . پس به عبارت اخرى آقاى سردار معظم جوان مستبد الرأى [ است 
  ] و در غالب مواقع حزم و متانت را هم از دست داده خلاصه اين‌كه وزير خوبى نيستند .\r\nبا موقعيت خطرى كه امروز ايران در مقابل اجانب خاصه هم جواران تباين السياسيه حائز گرديده با سياست بين‌المللى مقابل جريانات كنفرانس ژن با اين‌كه شما و همه‌كس مىداند كه يكى از مسائل مطروحه بين انگليس و روس در ژن حتما مسئلهء شرق وسطى و ايران است آن‌وقت حضرت اشرف حكيم الملك را به وزارت خارجه مىگماريد .\r\nحكيم الملك آدم خوبى است . دزد نيست ، خائن نيست . شايد تحصيلاتش هم بد\r\n\r\n","description":"","footnote":"","page_name":" 6436 ","page_number":570},
  {"content":"\r\n\r\nنباشد . ولى اگر شما يك قطعه چوبى را بتراشيد پشت ميز وزارت خارجه نصب مىفرموديد با آقاى حكيم الملك چندان فرقى نداشت . آقاى حكيم الملك كار بلد نيست . وزارت از عهدهء او خارج است . تكليف يك مملكتى در مقابل خوبى ايشان چيست .\r\nنير الملك در امور معارف متخصص است اما قابل وزارت نيست . اعتلاء السلطنه وزير پست و تلگراف شما به كلى نالايق [ است 
  ] و حتى قادر نيست كه پست‌خانهء سبزوار را اداره نمايد . وزير فوايد عامه شما را سابقا به مردم شناسانيديم . اكنون نمىدانم كجا تشريف دارند ( كرمانشاه سر راه رفته است ) . در كفايت و علم و عمل ايشان همين بس‌كه يك راه ساخته و آماده را كه روسها در مقابل مليونها قتل و غارت به ملت ايران عوض دادند هنوز به اداره نمودن آن موفقيت حاصل نكرده‌اند .\r\nآقاى مشير الدوله ملت ديگر حوصلهء مشاهدهء قرطاس بازيهاى معمولى اين وزارت خانه‌ها را ندارد . ملت از عمليات يكنواخت و عقيم شانزده سالهء مشروطيت به تنگ آمده . ملت ديگر پاىبست اين وجاهتهاى دروغى و فورماليته‌هاى اين عناصر خوب شما نيست . اين مملكت محتاج اصلاحات است . اين مملكت محتاج رفورم است . اين مملكت محتاج علم ، محتاج پول است . اين مملكت محتاج تجارت ، محتاج امنيت است .\r\nبالاخره محتاج رجال كافى است . ما وزير خوب يعنى حكيم الملك لازم نداريم ، ما وزير وجيه المله نمىخواهيم . ما وزير مىخواهيم كه هرروز به ما نشان بدهد كه چه كارى از پيش برده .\r\nآقاى مشير الدوله از بس اين جملات تكرار شده است در نزد شما بىاثر [ است 
  ] و از مندرجات معمولى جرائد مىپنداريد . از بس اين حقايق با مسائل خصوصى توأم گرديده گوش شماها را شنيدن آن عادت داده است . اما من در هرشمارهء « ميهن » بقدرى تكرار نموده و بطورى لحن خود را تغيير مىدهم كه يا شما را به كار بازداشته و يا مجبور به تخليه نمايم . آرى يا كار كنيد يا تخليه نمائيد . شيروانى\r\n( پايان مقالهء دوم ميهن )\r\n\r\nاستعفاى مشير الدوله\r\nخير تخليه كردند و شما را از مشقت تكرارنويسى و تغيير لحن و زحمت نجات دادند . كاش همه‌كس مثل مشير الدوله حرف‌شنو بود . از بس‌كه در به دو تشكيل هركابينه ما تحسين و تعريف خوانديم و آخر آن توبيخ و تكذيب خسته شديم . كى مىشود كه اين دروغ و تملقات به دو تشكيل و تكذيبات وسط و آخر انفصال متروك شود . كه ازبس\r\n\r\n","description":"","footnote":"","page_name":" 6437 ","page_number":571},
  {"content":"\r\n\r\nهمين را ديديم مرديم .\r\n\r\n« خوش‌دأبى »\r\nخوش‌دأبى ، اصطلاح اصفهانيهاست . چون مدير « ميهن » اصفهانى است گاهى در تحت اين عبارت بعضى مطالب مىنويسد كه گاهى بىمزه نيست . اما بعضى اوقات بسيار هم خنك و بىمزه است .\r\nآنها دروغ مىگويند - شما هم .\r\nآنها مزدور اجنبى هستند - شما هم .\r\nهردو منات مىخواهند - پوند هم .\r\nشما اشرفى طلا لازم داريد - اسكناس هم .\r\nشما باغ باصفا مىخواهيد - پارك هم .\r\nشما درشكه دوست داريد - اتومبيل هم .\r\nشما پول ميل داريد - فسنجان هم .\r\nشما مىخواهيد كنياك بياشاميد - شراب قزوين هم .\r\nشما دلباختهء پرويز خان طناز هستيد - ساده‌رويان باناز هم .\r\nشما مذهب نمىفهميد - ديانت هم .\r\nشما وطن نمىشناسيد - مليت هم .\r\nشما دروغ مىگوئيد - رفقاتان هم .\r\nشما دشمن اخلاق ما هستيد - ادبيات هم .\r\nشما به زبان ما خيانت مىكنيد - به نگارشات هم .\r\nشما راپرتچى هستيد - جاسوس هم .\r\nشما [ نوكر 
  ] روس هستيد - مزدور انگليس هم .\r\nشما حقه بازيد - شيّاد هم .\r\nشما بازيگر هستيد - رقاص هم .\r\nملت شما را مىشناسد - دولت هم .\r\nبزرگ شما را مىشناسد - كوچك هم .\r\n\r\nظرائف و طرائف « ستارهء ايران »\r\nنظر دولت در اين‌كه كميسيون توافق نظر را دوازده‌نفر پيشنهاد كرده اثبات اثنى عشرى بودن خويش است .\r\n\r\n","description":"","footnote":"","page_name":" 6438 ","page_number":572},
  {"content":"\r\n\r\nمهمترين طريقه كه براى الغاى حكومتهاى نظامى به نظر اهل خبره رسيده اين است كه حكام نظامى لباس كشورى ( سويل ) بپوشند .\r\nرئيس محاسبات هيئت مباشرت مجلس تصديق كرده است اكثريت سابقا « باقى » داشت و امروز « فاضل » دارد .\r\nپانزده‌نفر از وكلا پيشنهاد كرده‌اند ميان هيئت مقننه و مجريه علائم سرحدى نصب شود تا به حدود يكديگر تجاوز ننمايند .\r\nاعتراض بعضى جرايد به والى آذربايجان از اين نقطه‌نظر است كه از نتيجهء سياست مشار اليه در دستگيرى اشرار سوانحى در آن ايالت رخ نداده و ستونهاى جرايدشان سفيد خواهد ماند .\r\nس - تصور مىكنيد هزار تومانى كه براى خلاع و انعام ريش‌سفيدان الوار تصويب شده به‌همين مصرف خواهد رسيد ؟\r\nج - اختيار داريد مگر ما ريشمان را در آسياب سفيد كرده‌ايم .\r\nآقاى معترض - تمديد دورهء اجلاسيه باعث خستگى دماغ وكلا نيست . هروكيلى كه احساس خستگى كند شغل دولتى گرفته خارج خواهد شد . ( وكلا براى تمديد دورهء وكالت جدوجهد دارند و گويا مدت طولانى بشود ) .\r\nآقاى وزير فوايد عامه - ميان ماهى حلال و حرام بيهوده تفاوت قائل شديد . اگر اكثريت مجلس بخواهد ، حلال را حرام و حرام را حلال خواهد كرد .\r\nدر موقع مذاكره راجع به قالى - يكى از وكلا : قالى مجلس به سمت نمايندگى از طرف قاليها اجازه نطق مىخواهد .\r\nنايب‌رئيس اول : اعتبارنامه‌اش تصويب نشده است ( مدتى است وقت مجلس براى رنگ قالى صرف مىشود و هرچه تجار فرياد مىكنند كه رنگ ثابت كم است گران تمام مىشود و قالى جوهرى بيشتر و بهتر فروش مىرود ، در هرمملكت جنس خوب‌وبد هست مخالفت نكنيد نتيجه نمىدهد . وكلا جدا ايستاده‌اند بايد گمرك خيلى زياد گرفت ) .\r\nوكيل ملاك اظهار داشته است . بيسوادى رعايا در انتخابات اهميتى ندارد ، ما سواد مطابق اصل ورقه رأى خود را به آنها مىدهيم .\r\nعلت تعطيل صلحيه‌هاى ولايات اين است كه متنازعين را صلح مىدادند و ساير محاكم بيكار مىماند .\r\nآقاى نماينده - ودايع استيناف و تميز جائى نمىرود ، آنچه از بين مىرود « رعايا » ودايع الهى است .\r\n\r\n","description":"","footnote":"","page_name":" 6439 ","page_number":573},
  {"content":"\r\n\r\nاتباع شاهزاده فرمانفرما در مجلس به مخمصهء غريبى دچارند . چه بايد فرمان نظر به چپ و نظر به راست را در آن‌واحد اطاعت كنند ( خيلى بامزه نوشته . زيرا نصرت الدوله جزو اعتدال و محمد ولى ميرزا جزو دمكرات در راست‌وچپ نشسته‌اند . )\r\nمحبوسين سردار عشاير قراچه داغى كه مصدق السلطنه او را توقيف كرده فرياد گرسنگى و نان بلند نموده‌اند . اين است در لطائف مىنويسد : « سردار عشاير پس از شنيدن خبر گرسنگى محبوسين خود كه اخيرا آزاد شده‌اند گفته است حالا قدر عافيت را بدانيد » .\r\nمأمورين روس راجع به تجاوز اتباع ايران اظهار داشته‌اند ما بدتر از آنچه در خود ايران معمول است با آنها رفتار نكرده‌ايم .\r\nاعلان - اشخاصى كه تاكنون حق الشرب سال گذشته را نپرداخته‌اند بلديه آنها را حلال نخواهد كرد و تطهير آنها با آبى كه بلديه داده باطل خواهد بود .\r\nجواب روسيه به مطالبات چهارگانهء متفقين : 1 - تأديهء قروض جنگى ، 2 - پرداخت قروض قبل از جنگ ، 3 - جبران خسارات وارده به اتباع خارجه ، 4 - استرداد اموال ضبط شده .\r\nجواب به شرح ذيل - 1 - المفلس فى امان اللّه ، 2 - اگر آنها كه اسناد قروض را امضاء كرده‌اند زنده‌اند بگيريد و الا از ورثه‌شان مطالبه نمائيد و هرچه وصول شد بندگى و اطاعت ، 3 - چون به اتباع روس هم در ساير ممالك خساراتى متوجه شده اين به آن در ، 4 - چون خيلى دست‌به‌دست شده بيشتر از ميان رفته به زحمتش نمىارزد .\r\nمخبر رويتر به نمايندگان كنفرانس ژن اظهار داشته است اگر اخبار جلسه ويلدراجيس را به من نگوئيد هرچه دلم مىخواهد در باب آن جلسه جعل و منتشر خواهم كرد .\r\nكميتهء مركزى تنبلها به افتخار اول ماه مه كه بر تعطيلات بىشمار ايران افزوده شده ضيافتى خواهد داد . در اين ضيافت حضار دراز كشيده و مأكولات و مشروبات را در حلق آنها خواهند ريخت . ( پايان لطايف و ظرايف )\r\nشب 17 - امروز دو ساعت باران آمد باعث اميدوارى شد . بعد شروع به وزيدن باد قاقازان شد و به شدت سرد كرد . مردم از باران خوشحال و از اين سرما بدحالند .\r\n\r\nخراب شدن عكس\r\nاين اواخر چهار فيلم كه بيست و چهار قطعه عكس باشد در الموت انداخته بودم كه بسيار يادگارهاى نفيس برايم بود . نمىدانم دوربين عيب كرده بود يا فيلم كهنه و خراب بود كه همگى سواى دوسه دانه به كلى نگرفته و محو بود . بسياربسيار اوقات مرا تلخ\r\n\r\n","description":"","footnote":"","page_name":" 6440 ","page_number":574},
  {"content":"\r\n\r\nكرد . من راضى بودم حقيقتا پنجاه تومان بدهم و اينها خراب نشود . چند صفحه روزنامه را براى همين عكسها سفيد گذاشته بودم كه نشد ، مگر عكسهاى ديگر بعدها بگذارم .\r\n\r\nفروش قاطرها\r\nبالاخره با هزار مرافعه امشب قيمت قاطرها تمام شد . يكصد و نود نقد ، صد تومان دو ماهه تمسك . يازده تومان كم كردند به علاوه كه سىوسه روز خرج خوردند . محمدآقا جيره و مواجب گرفت . اين است اوضاع بىپولى . قاطر يك چيزى بود كه اگر پنجاه رأس آدم داشت در ظرف يك روز فروش مىرفت . من با همهء اين وضع ناگوار طهران و شدت گرما و بروز ناخوشى در عراق عرب باز مىرفتم اگر پول فراهم مىشد . ليكن نشد مقدور و قسمت نبود . ما را نطلبيده بودند ، چه چاره زورم كه نمىرسد .\r\n نرسد دست من به چرخ بلند * ورنه بگشادميش بندازبند\r\nقسمتى كرد سخت ناهموار * بيش‌وكم درميان خلق افكند\r\nوان نپوشد همى به رنج پلاس * وان نپوشد همى به ناز پرند\r\nخيز مسعود سعد رنجه مباش * آنچه يزدان دهد برو بپسند \r\nخوب شد من از قصد خود به احدى جز محمد على خان اظهارى نكردم و الا دچار توضيحات بودم و مىبايست همه كارم را كنار گذاشته متصل جواب اين سؤال را بدهم كه واقعا چه شد كه فسخ عزيمت نموديد ؟ برايم اگر مقدور بود توقف قزوين هم بهتر بود تا طهران . اما خير مقدور نيست و بايد ديگر بروم . انشاء اللّه خيريت در آن است . ما از قزوين مىرويم بالاخره « تاريخ گزيده » را نخوانده . فقط يك نسخه معين الرعاياى بدگوشت داشت آنچه من به وسايل مختلفه خواستم چند شبى گرفته مطالعه كنم نداد ، حتى وثيقه و رهينه هم راضى شدم بد هم طفره زد .\r\n\r\nسپهسالار\r\nسپهسالار به مجرد آن‌كه شنيد كابينه استعفا داده دست از جان بىنفس عازم طهران شد . بد نيست سردار سپه پول خوبى گرفته و رياست وزراء بدهد . به دو ورود قزوينش چندين ورق كه گفتند نودتومان قيمت مخابره و كپيه‌هاى آن بود تلگراف به دولت نمود ، از پريشانى اوضاع و هرج‌ومرج و غيره‌وغيره . ضمنا تقاضا نموده بود كه موقع آن است من و عين الدوله و فرمانفرما كى ، كى را بنشانيد كه امورات شور كنيد و ما مشغول اصلاح اوضاع ناگوار شويم . جرايد يكىيكى به نوبهء خود جوابهاى شافىوكافى دادند . من جمله در يكى نوشته بود :\r\n\r\n","description":"","footnote":"","page_name":" 6441 ","page_number":575},
  {"content":"\r\n\r\nخواب پريشان - تلگراف سپهسالار . آن‌وقت پس از جوابهاى زياد نوشته بود شما چندين مرتبه مصدر كارها بوديد چه گلى چيديد كه اينك گلاب آن را بگيريد . همان مصائبى كه به سر ملت آورديد كفايت كرد .\r\n\r\nروزنامهء « ايران آزاد »\r\nدر « ايران آزاد » كه رديف جريدهء « حقيقت » است و مرا كلنل ابو الحسن خان مبتلاى به آبونمان آن كرده و هرماهى هم پانزده روز يا توقيف است يا به واسطهء گرفتارى مطبعه يا تغيير مكان يا مرض اعضاء نشر نمىشود ، شرحى در ستايش « ستارهء ايران » و ذم قوام السلطنه نوشته است . با حذف زوايد آن درج مىشود .\r\n\r\nبليط اعانه براى ستارهء ايران\r\nرفقا . جرايد ملى كه ناشر افكار شما و مخاطرات قبل از همه متوجه آنهاست و آنها هم با كمال شجاعت از سعادت اين مملكت دفاع نموده و با آغوش باز مخاطرات را استقبال مىنمايند در نتيجه سنگينى حوادث و فشار دشمنان آزادى مستقيما متوجه آنها مىگردد و از اين‌روز خسارات زياد متوجه آنها مىشود به كمك و مساعدت مادى محتاجند . شرافت و مناعتى كه لازمه يك روزنامهء آزاد ملى مىباشد ( يعنى كشك ، ما پول نمىگيريم . رجوع به جرايد ديگر لازم است كه چه مىگويند ) جرايد ملى را از قبول مساعده‌هائى كه از طرف مقامات عاليه اظهار مىشود بازمىدارد ( آره تو بميرى ) ، از فشار دستهاى پرى كه به التماس به‌طرف آنها دراز است منع مىكند ( به حق‌حق دروغ مىگويد ، همين عبارت حسن‌طلب است ) . از تكيه دادن به سرمايه‌هاى متنفذين احتراز را واجب مىشمارد . درعين‌حال دست به سوى شما دراز نموده استعانت مىجويد ( از يك ماه قبل از نمايش بليتها به درب خانهء مهاجر و انصار روانه است . همت‌عالى خودش عنوانى است كه بايد خيلى زيادتر از آنچه در بليت ذكر است داد ) به اين معنى ( آنجا كه ذكر قيمت شده سياه نموده و مىنويسد همت‌عالى ) .\r\n\r\nستايش ستارهء ايران\r\nروزنامهء « ستارهء ايران » مهمترين جرايد است كه ساليان دراز منادى آزادى بوده ( منادى آشوب ، انقلاب ، دشمنى بدين آب‌وخاك ) . « ستارهء ايران » هميشه در چشم اشراف و متنفذين خار و مرهم دلهاى تيرخورده ضعفا بوده است . مدير محترم روزنامه « ستارهء ايران » در روزهاى سخت و تيره پيش قدم و با يك شجاعت بىنظيرى ( شلاقها را\r\n\r\n","description":"","footnote":"","page_name":" 6442 ","page_number":576},
  {"content":"\r\n\r\nخورده ) در راه آزاديخواهى و حمايت از مشروطيت و استقلال قلمفرسائى نموده . چه حبسها ، چه تبعيدها ، چه صدمات و مشقتها كه تحمل نموده‌اند . ابتلا اخير ايشان كه ضربهء مهلك و وهن بزرگى به جامعهء آزاديخواهان وارد آورده و لكهء محونشدنى به تاريخ اين مجلس ميشوم ، اين مجلس ننگين ، اين مجلس شرم‌آور و كابينه‌هاى يك‌جور بود قلب عامهء احرار را متألم نمود و همگى ذمه‌دار تجليل و قدردانى هستند .\r\n\r\nذم قوام السلطنه\r\nقوام السلطنه ، در مدت زمامدارى تو چه لطمه و ضربه‌اى ماند كه از دست تو به اساس آزادى وارد نيامد . مرحوم كلنل محمد تقى خان كه تاريخ ايران او را به عظمت ياد نمود و به‌نام او افتخار مىنمايد و بزرگترين ضايعات ملت ايران به شمار است بدون گناه به دست تو و فقط به ميل تو كشته شد ( راست است اين‌طور است تاريخ همين را خواهد گفت ، بلكه تاريخى كه تو بنويسى اين قسم باشد ) . تو جنايت عظيمى مرتكب شده و خيانت بزرگى به دولت و ملت ايران نمودى . تو اين عنصر شريف و مقدس كه مادر ايران از پرورش مثل او عجز دارد از اين مملكت كه بيشتر از هرچيز به نظامى عالم ، شجاع ، نامى ، ثابت العقيده ، مستقل الفكر ، نظامى وطن‌پرست و ايران‌شناس محتاج است گرفتى و با كشته و سر او چه معامله نمودى ( روضه مىخواند ) . بلكه يك ثلمهء بزرگ به ديانت اسلام وارد آوردى . به نبش قبر يك نفر مسلمان و متعصب آن هم در جوار قبر مقدس امام هشتم امر دادى . به قلب نادر شاه افشار از اين عمل تير زدى ( تير سه شعبه زهرآلود ، اى امان ، اى فغان ، شيعه نشستى و ساكت مىباشى ) . در ساعات تنهائى ببين كه دست شجاع كلنل محمد تقى خان گريبان تو را سخت گرفته و خون پاك اوست كه جوش مىزند . نفرين نادر شاه در اطراف تو هالهء سياهى ايجاد نموده و غضب اين مردم است كه روزى به حق‌شناسى برخاسته تو را به محاكمه خواهد كشيد . تو تسليم مجازات‌خواهى شد و يك پنجهء نيرومند كلنل محمد تقى خان گلوى تو را فشار خواهد داد . زيرا تو هم با سر و هم با دل او بازى كردى . ( مرد كه توى جنگ به دست سواران زعفرانلو كشته شد ، آن هم در جنگى كه بر عليه دولت و مملكت شروع نموده بود و همين جرايد چه‌چيزها دربارهء قلع‌وقمع او نوشتند . حالا پنجهء نيرومند او گلوى قوام السلطنه را فشار خواهد داد ! ) . او آزاديخواه بود . او سعادت و عظمت اين مملكت را خواهان بود . او وطن‌پرست و ايران‌دوست بود و اگر علم و مهارت نظامى خود را مخصوص ايران نمىدانست به ايران نمىآمد ( دليل ديگر از اين بهتر نمىشود ) .\r\nقوام السلطنه تو تاريخ مشروطيت ايران را لكه‌دار نمودى و براى مدير محترم يك\r\n\r\n","description":"","footnote":"","page_name":" 6443 ","page_number":577},
  {"content":"\r\n\r\nروزنامهء آزاد ملى اين‌گونه توهين روا داشته و به قانون اساسى يك مملكت مشروطه وهن عظيمى وارد آوردى ( سردار سپه قشون فرستاد . سردار سپه شلاق زده چون زورش به او نمىرسد قوام السلطنه را چسبيده ) . تو كينه‌خواهى نموده قلب برادر خود وثوق الدوله و حليف خود نصرت الدوله و جمعى از پارازيتهاى بىحقيقت مجلس را از اين توهين شفا دادى . رفقا جراحتهاى بدن مدير محترم « ستارهء ايران » را بايد مرهم گذارد ( مرهم خريدارى بليتها و پول دادن به اوست لاغير ) .\r\nبه عقيدهء من بزرگترين تسليتها و نافع‌ترين مرهمها براى ايشان خريدارى بليت است .\r\nحفظ اين‌روزنامهء ملى مىباشد . مردم شركت در اين نمايش علاوه‌براين‌كه ابراز حسن قدرشناسى نسبت به روزنامهء « ستارهء ايران » و مرهم جراحات روحى و جسمى مدير محترم آن است خدمت بزرگى به عالم مطبوعات آزاد پاك اين مملكت است . براى خريدارى بليتهاى نمايش و ابراز حسن‌قدرشناسى تعجيل نمايند .\r\nضياء الواعظين ( پايان مقاله )\r\nاين آدم پول بگير نيست كه براى فروش بليت نمايش آنقدر چاپلوسى كرده و هزار مهمل بافته است . چون با قوام السلطنه عداوت دارند آن‌همه تعريف از كلنل مىكند كه‌به اين واسطه لكه‌دار شود . در حقيقت قتل او حكايت قتل عثمان و عنواناتى است كه دستهء مخالف مىنمودند .\r\n\r\nضرر تغيير كابينه\r\nسه‌شنبه 18 رمضان ، 26 ثور - جريدهء « ايران » رسيد ، در خصوص استعفاى آقاى مشير الدوله نوشته بود كه متجاوز از دو سه‌هفته بود عناصر مختلف در اطراف كابينهء مشير الدوله و تشكيل كابينهء جديد مذاكراتى مىنمودند ، انتشاراتى مىدادند ، عملياتى مىكردند ، ملاقاتهائى با مراكز سياسى خارجى به عمل مىآوردند و فقط نقطهءنظر آوردن كابينهء جديدى بود . ما در عين آن‌كه با آقاى مستوفى الممالك بدبين نبوده ولى دورور عملياتى كه يك‌عده عناصر ناجور در اطراف نام ايشان مىنمودند نپسنديده ، اين اقدامات را براى ايشان كه هميشه از تشبثات خود را دور نگاه داشته‌اند شايسته نمىدانستيم .\r\nبعد علت استعفا را بدين ترتيب ذكر مىكند . پيش‌آمدهاى اخير و جنجالهاى سياسى و كشمكشهاى عجيب و غريب كه در مدت يك ماه گذشته ظهور كرد تا سى روز قبل به اوج سير خود رسيده بود ، موقعيت دولت و كابينه را سخت كرده و از طرف ديگر موقعيت دولت ايران را در انظار خارجه از نقطهءنظر جلب ثروتها و سرمايهء اجنبى و به كار\r\n\r\n","description":"","footnote":"","page_name":" 6444 ","page_number":578},
  {"content":"\r\n\r\nانداختن منابع ثروت داخلى و اصلاحات اقتصادى مشكل نموده و آنها را نسبت به اين پيش‌آمدها و هياهو بدبين كرده بود . درميان اين ولولهء تحريكات و تهييج و تاخت‌وتاز و دعوت مردم به شورش و هرج‌ومرج كه به عناوين مختلفه در طهران وقوع يافت كليهء اقدامات دولت را در جلب اعتماد سرمايه‌دارى خارجى و آوردن ثروت آنها و اعطاى امتيازات ، خلاصه هرگونه عمليات خنثى مىنمود .\r\nدرست است عناصر داخلى ايرانيها به اين هياهو و جنجالهاى مصنوعى و مبادى آنها اطلاع كامل دارند و براى آنها اهميت نداشت ( مثل قتل كلنل محمد تقى خان و آنچه حاليه جرايد رفيق او مىنويسند نزد ما . اما يك كسى در خارجه بخواند البته اهميت خواهد داد ) . ولى براى خارجه و دول مخصوصا سرمايه‌داران كمپانيها كه كاملا از مسائل سياسى دور بوده هميشه به ظاهر يك‌جامعه و ملتى نگاه مىكنند اين پيش‌آمدها كمال اهميت را دارا بود و آنها را صد قدم به ما دور تر مىنمود .\r\nبه كار انداختن سرمايه فرع امنيت كامل است و پس از آن دوام يك وضعيت و ثبات حكومت و به واسطهء همين عمليات كودكانه و مغرضانه عدهء معدودى در انظار خارجه مشكوك واقع شد . پس از آن‌كه ايرانى در محيط خود در پايتخت خود اين صداهاى عجيب و غريب را طنين‌انداز نمايد به كابينه ، به‌دولت ، به مجلس ، به همه حمله كند و اعلان نمايد كه تمام ملت با اين اعتراضات و حملات موافق است و عنقريب قيام كرده و اين مؤسسات را زيرورو خواهد نمود البته سرمايه‌داران خارجى يا دولت ثالثى كه در سلسلهء اقدامات دولت حاضر به كمك‌ومساعدت شده است البته اين احتمال را خواهد داد كه اين وضعيات تغيير نمايد . بنابراين چگونه مىتواند با دولت داخل يك سلسله عمليات اقتصادى بشود . آن هياهو همين خسارات را روزبه‌روز به اين مملكت و اين مردم ايجاد مىكند .\r\nبه واسطهء همين مشاهدات افكار دو تيره شد . عده‌اى عقيده داشتند مصالح مملكت فوق هرگونه مصالح شخصى و عوام‌فريبى و غرض‌ورزى و وجاهت‌طلبى است و بايد جلوگيرى از اين هرج‌ومرج نمود و مردم را از خطردهندهء دست عمال خارجى كه براى برهم زدن آسايش عمومى حاضر شده‌اند قطع نمود و نترسد . عدهء ديگر عقيده داشتند تا روشن شدن كنفرانس ژن بايد صبر نمود و تأمل داشت . اولى به سرعت و دومى به بطىء و كندى علاقه داشتند و هردو عقيده در يك مسئله توافق‌نظر داشتند و آن لزوم جلوگيرى از اين بازيها و جنجالها بود كه مستقيما نه تنها در افكار سرمايه‌دارى و كمپانيهاى دول خارجه سوءاثر داشت بلكه در ولايات انعكاس بد و زشتى را حائز بود اين عقايد و اختلاف وجود داشت ، هنوز روشن نشده بود و مايل بودند سياست و مشى\r\n\r\n","description":"","footnote":"","page_name":" 6445 ","page_number":579},
  {"content":"\r\n\r\nدولت را روشن‌تر نمايند كه عمال كابينه‌هاى آتيه و اشخاصى كه از طريق آوردن كابينه‌ها ارتزاق مىكنند به تكاپو افتاده و شديدا شروع به عمليات برعليه دولت نمودند . دولت در . . . « 1 » هياهو و جنجال خواست خاتمه به آن بدهد و بالاخره قبل از آن‌كه آنها را خاتمه بدهد خودش رفت . ( پايان مقالهء ايران )\r\nهيچ‌وقت كابينهء مشير الدوله بيش از سه ماه دوام و ثبات نداشته است . ترسوست و از وجاهت ملى خود بيم دارد مبادا زايل شود .\r\n\r\nدستور سردار سپه\r\nسردار سپه به تمام معاونين و مديرهاى وزارت‌خانه‌ها ابلاغ نموده كما فىالسابق مشغول انجام امورات باشند . خودش هم به عمارت هيئت وزرا رفته و مثل رستم جلوس كرده مبادا منقصتى روى دهد .\r\n\r\nكنفرانس ژن\r\nدر ژن تشتت آرا و خيال بين دول متفقه و غير آن حاصل است . چنين عقيده دارند كه كار مهمى صورت نخواهد گرفت . للويد جرج تهديد مىكند كه انگليس كناره خواهد گرفت . سيزده ماده به روسيه پيشنهاد شده كه اگر قبول كنند به ناموس انقلاب سكتهء كلى وارد خواهد شد . گمان مىرود كه باز تعديلى در اين مواد هم بشود . چيچرين و مسكو متصل به كارگران عالم پيام مىدهند نگذاريد ناموس انقلاب دريده شود . در صورت قبول پيشنهاد كمكهاى مادى و معنوى كلى از روسيه مىشود . اما آنها مىگويند در صورتى كه انقلاب ما نتيجهء مطلوب ندهد و سكته بدان وارد شود ما اين كمكها را هم لازم نداريم . روسيه را به طبيعت واگذار مىكنيم و آرام‌آرام اصلاحات مىكنيم . ما كارى نمىكنيم كه گرفتار چنگال بورژوازى خارجه بشويم . اوضاع عالم شلوغ است . درهم و برهم است . روى دول و مردم باز شده . ديگر به احترامات و قدرت دول اعتنائى ندارند .\r\nآن سابق بود اگر در اقصى بلاد عالم سانحه‌اى رخ مىداد ، يا يك‌نفر اروپائى كشته مىشد تمام دول اروپا به صدا آمده قشون و كشتى مىفرستادند ، خسارت و غرامت مطالبه مىكردند .\r\n\r\n\r\n","description":"","footnote":"\r\n( 1 ) - يك كلمهء ناخوانا .\r\n","page_name":" 6446 ","page_number":580},
  {"content":"\r\n\r\n\r\nوهابيها\r\nوهابيها حمله آورده صداى توپ در نجف اشرف مىآمده . دولت ايران تلگرافات به لندن نموده به سفارت نوشته اقدامى بكنند . اطمينان داده‌اند كه جلوگيرى مىشود .\r\nمن از عصر به خيال عزيمت افتادم با همان درشكهء آقاى رفعت السلطان ، موسى خان درشكه‌چى مشغول تداركات شد و من با رفعت السلطان به آستانهء حضرت شاهزاده حسين رفته زيارت و استمداد طلبيده منزل آمدم . كربلائى غلامعلى و ميرآخور آمدند .\r\nحسابها رسيدگى شد فقط هفت تومان كربلائى بدهكار شد . بيشتر پول صرف كرايه و عليق مالها شده بود . بعد اندرون آمدم . ملكه خانم بسيار ملول بود . به قدر سيصد تومان عجالتا پول نقد و تمسك‌طلب به او دادم كه بگيرد تا بعدها ببينم چه مىشود . در باب مال‌الاجاره و مرتع آتان هم به حكومت تشكى كرده بودم ، همه را احضار شهر نموده است . آقاى رفعت السلطان را وكالت دادم تا داخل گفتگو شود . به يك اندازه متوحش شده‌اند .\r\n\r\nغلامرضا خان\r\nهرقدر خدايار خان رند و ناقلا و شياد بود غلامرضا خان حاكم حاليه ساده و نفهم است .\r\n\r\nحركت به طهران\r\nچهارشنبه 19 شهر رمضان المبارك 1340 ، 27 ثور 1301 ، هفدهم ماه مه 1923 - بعد از سحر خواب نكرديم تا درشكه حاضر شد و بارها را بستند آفتاب زد . در ساعت پنج از نصف شب گذشته با نواب عاليه و بچه‌هايش و ملكه عزيز كه اين مدت هيچ از او مفارقت نكرده بودم وداع ، ماچ و بوسه نموده بيرون آمدم . با آقاى رفعت السلطان هم وداع نموده حركت كرديم . پشت به قزوين رو به طهران ، هى به جانب قدم . در يونس‌آباد اسبها را خوراك داديم چاى خورديم .\r\n\r\nمقبرهء آقا ميرزا حسن\r\nدر سر قبر آقا ميرزا حسن شيخ الاسلام قبه و بارگاهى ساخته ، گنبد را كاشىكارى نموده كانه يك امامزادهء واجب التعظيمى و واقعا چيزى نخواهد گذشت كه امامزاده حسن حقيقى خواهد شد . اين آدم شب‌وروز مست عرق و ترياك ، چرس و بنگ بود و\r\n\r\n","description":"","footnote":"","page_name":" 6447 ","page_number":581},
  {"content":"\r\n\r\nشايد يك ساعت در تمام ماه و سال هوش نبود . انواع فسق و فجور را مرتكب [ شد 
  ] و براى احدى پوشيده نبود . اينك امامزاده شده . اگر خداى نكرده . . . وزير دربار وقتى كه استقبال شاه مىرفت مىگفت برويد اهالى قزوين آنجا را خراب كنيد ، اين چه ترتيب است داده شده .\r\n\r\nمعدن زغال‌سنگ\r\nدو ساعت بعدازظهر آبيك پياده شديم . در حياط كاروانسراى مخروبهء اطاق كاه‌گلى منزل نمودم . چون دو اسب به درشكه بسته شده و قدرى هم خام هستند ملايم مىرويم .\r\nعلى اكبر خان پسر سيم آقاى رفعت السلطان را هم براى درس مثل آن وقتى كه اسمعيل خان را بردم همراه است . اما اين پسر گمان مىكنم هوش و ذكاوت آن يكى را نداشته باشد . از آبيك الى فشند بزرگ همه‌جا داراى معادن زغال‌سنگ بسيار اعلى است كه عاطل‌وباطل افتاده . فقط جزئى براى قزوين و اگر صرف كند طهران مىبرند . ملت غيور راضى نمىشود كه در سابق روس و حاليه انگليس كار كند ، مايل است يك كمپانى از امريك با ژاپن بيايد و صد پنج هم بيشتر از منافع طمع نكند . با اين امنيت البته خواهند آمد . اسنيفكو قونسل روس به من مىگفت تمام كارخانجات كه در اين سمت ايران داير شود در همين اراضى خواهد بود و زغال اينجا به واسطهء قرب دريا و پايتخت بسيار مصرف خواهد داشت .\r\nشب محمد على خان با گوشت خوبى كه اينجا پيدا شد غذاى صحيحى درست كرد و تناول شد . در ذيحجهء 1327 كه براى قزوين و الموت آمدم شب دوم را با مرحوم ملك آراء و شعاع الدين ميرزا همين‌جاها مانديم . اتفاقا مثل امشب پروارى كشته بودند .\r\nشعاع الدين ميرزا به علاوه يك مقدار روغن طبخى از آن تهيه كرد وقت خوردن ديديم بقدرى چرب است كه نمىشود دست به آن دراز كرد . اما شعاع الدين ميرزا چون خودش پخته بود با اشتهاى كامل مشغول شد . فردا كه شهر رفتيم مبتلاى اسهال شد تا چند روز و هرقدر ما گفتيم از غذاى آن شب است مىگفت خير . حتى طبيب تصديق قول ما را كرد .\r\nباز مىگفت خير نمىفهميد .\r\n\r\nقزوين سوت‌وكور\r\nآن‌سال اين راه از كثرت عبورومرور مال‌التجاره و مسافر مثل بازار بود . اما حالا مثل شهر قزوين سوت‌وكور وادى خاموشان است . ندرت مسافر يا بار ديده مىشود . در قزوين تا پارسال معاملات مستغلات از روى ده‌نيم منتهى دوازده شاهى بود . به اين\r\n\r\n","description":"","footnote":"","page_name":" 6448 ","page_number":582},
  {"content":"\r\n\r\nمعنى هرمستغلى كه در سال پنجاه تومان مىداد هزارتومان قيمت آن بود . امسال هر مستغلى كه سيصد تومان بدهد يك هزار تومان قيمت مىگذارند . اما خريدار و پول نيست . حكيم اف در خيابان شاهى پانزده دكان و دو هوتل بالاى آن داشت تا ماهى چهارصد تومان اجاره مىگرفت ، حاليه به ماهى هفتاد و پنج تومان رسيده كه آن را هم نمىدهند . در خيابان باغ شاه سيد اف عمارتى رو به خيابان ساخته ( پارسال ) به يك مبلغ گزاف به اميد اجارهء ماهى صد الى دويست . من پريروز به او گفتم چقدر اجاره مىدهى .\r\nآهى كشيده گفت اگر شخصى پيدا شود كه خرابى نرساند مفت مىدهم كه خرج سرايدار و باغبان اقلا نداده باشم . پارسال مزد بنا چهارده قران ، ناوه‌كش هشت قران ، عمله پنج الى شش قران بود امسال بنا رسيده به هفت هزار ، ناوه‌كش دو ريال ، عمله دو قران . با اين حال همه گرسنه [ اند 
  ] و كار نيست .\r\n\r\nبىپولى - فقر\r\nتجار ، اينها كه باقىمانده‌اند هفته‌اى نيست كه چهارتا پنج تا اعلان افلاس و ورشكستى ندهند . دادوستد ، بيع و شرى كليتا در حال وقفه است . اربابها به قيمت گزاف تهيهء بذر و تخم نموده‌اند . باران نيامده همه در كار فاسد شدن است . نخود و گندم بهاره هيچ سبز نشده است . نادم و پشيمانند كه چرا پول دادند و خريدند و كاشتند . بانك تمام پول طلا را جمع كرد هيچ نيست . چندى است پولهاى سفيد را جمع نموده امروز در بازار قزوين هزار تومان كه خيلى است سيصد تومان پول سفيد فراهم نمىشود . آن جزئى كه هست تمام قرانهاى كهنهء ناصر الدين شاهى ، فتحعلى شاهى ، محمد شاهى ، همه دسته‌دار يا سوراخ با مقدارى پنج شاهى و ده شاهى كثيف . تمام پول اسكناس شده و جديدا اسكناسهاى پنج تومانى ، سه تومانى و دو تومانى نو فراوان است . من براى روزنامهء « لندن نيوز » پول فرستادم درحالىكه ليرهء طلا پنج تومان و نيم بود برات را شش تومان و دو هزار داد و من ايراد كردم گفت همين است . ميل نداريد نگيريد . چون مىداند ، ديگرى نيست كه برات بدهد حتى تا طهران يا زنجان . اين بىپولى اين فقر شيرازه مملكت را پاره خواهد كرد . احدى هم در فكر نيست .\r\nبه كفارهء آنچه درج شد اين ظريفهء « ستارهء ايران » جبران خواهد كرد .\r\n\r\nلطايف و ظرايف\r\nمذاكرات مجلس شوراى : ملى يكى از وكلا - شرحىكه آقايان وكلا راجع به تاريخ جوهر و قالى جوهر فرمودند جزء تاريخ طبيعى است يا تاريخ عمومى . نمايندهء مورخين .\r\n\r\n","description":"","footnote":"","page_name":" 6449 ","page_number":583},
  {"content":"\r\n\r\nآهسته مسلما جزو تاريخ عمومى است براى آن‌كه استعمال قالى عموميت دارد .\r\nاز صندليهاى دست راست بلند - خير جزء تاريخ مصنوعى است .\r\nنايب‌رئيس - خارج از موضوع است . اگر آقايان مايلند مذاكرات در اين مسئله جزء دستور جلسهء آتيه خواهد شد .\r\nوكيل ديگر - صادرات منحصر به قالى و انقوزه و كتيرا است .\r\nمعاون وزارت تجارت - ترياك را فراموش كرديد .\r\nناطق اكثريت - امتعهء خارجه هم مثل امتعهء ايران اصل و جلب دارد .\r\nمخبر كميسيون - فقط فرمايشات بعضى از وكلاء است كه هيچ اصل ندارد .\r\nيك نماينده - يك‌مرتبه نمىتوان صدى شش را به صدى هشت يا صدى دوازده ترقى داد .\r\nمخبر كميسيون - اين مسئله سابقه دارد . ما وكلا حقوق خودمان را يك‌مرتبه از صد تومان تا دويست تومان ترقى داديم . حالا هم مىخواهيم دورهء اجلاسيه را از دوسال به چهارسال پنج‌سال ترقى بدهيم .\r\nنمايندهء ديگر - من با تقلب در صنعت مخالفم .\r\nوزير معارف و صنايع مستظرفه - پس چرا در اشعار خودتان صنعت ملت به كار مىبريد .\r\nوكيل ديگر - بايد دولت وسائل رنگ‌رزى را فراهم كند .\r\nمعاون وزارت فوايد عامه - به اندازه‌اى وسائل رنگ‌رزى را فراهم خواهيم نمود كه همه ايرانيها را بتوانيد رنگ كنيد . ( پايان لطايف )\r\nدليل موافقين در لزوم دو شور در پيشنهادها اين است كه وقت مجلس صرف شده و براى عدم‌تصويب قانون استخدام كه مانع انجام توصيه‌هاى وكلاست بىمجالى عذر موجهى خواهد بود .\r\nوكلا حقوق خود را دويست تومان نموده‌اند . به وكلا خيلى بدگوئى مىكنند ، ناسزا مىگويند . برفرض خود اين معترضين را هم وكيل كنند باز معترض ديگرى پيدا شده و براى آنها هم همين مطالب را خواهند گفت و نوشت .\r\nروزنامهء « ستارهء ايران » كه خيلىتند و بدزبان بود امروز در مقابل جرايد « اقدام » ، « حقيقت » و « ايران آزاد » تحت‌الشعاع واقع شده و بايد او را تقديس كرد و گفت هزار رحمت به كفن‌دزد اولى .\r\n\r\n","description":"","footnote":"","page_name":" 6450 ","page_number":584},
  {"content":"\r\n\r\n\r\nسلمان خان تاجرباشى روس\r\nپنجشنبه 20 - سه ساعت بعد از نصف شب سوار شدم . اسبها خوب نمىرفتند . هوا هم سرد بود . نيم ساعت به ظهر مانده به كرج رسيديم . داخل كاروانسرائى شديم .\r\nهوتل‌چى اطاقى داد كثيف ، چرك ، دروديوار از دود سياه . در اين بين ده پانزده‌نفر قزاق سوار با چند عرادهء توپ مسلسل وارد همين كاروانسرا شدند ولدى الورود با هوتل‌چى بناى فحش و منازعه را گذاشتند . من سرم را از اطاق بيرون كردم ببينم چه خبر است .\r\nديدم سلمان خان تاجرباشى سابق روس طرف هتاكى قزاق است و بعد از تغييرات قزاقها رفتند به كاروانسراى ديگر . من داخل اطاق سلمان خان شدم . پس از احوال‌پرسى گفت يك ماه است اينجا هستم . اين كاروانسرا و باغ جلوى آن دكاكين جنب آن ملك من است .\r\nاين سلمان‌خان اهل شوشى است [ و 
  ] از اقوام امير بهادر . با مظفر الدين شاه طهران آمد . كارخانهء نجارى و فشنگ‌سازى دست او بود . بعد تاجرباشى شد . در آن عهد تسلط و اقتدار روسها شمشيرش به ابر كار مىكرد ، حاليه مفلوك شده مثل خود روسها . در مدرسهء صناعت و فلاحت درس خوانده . روسى را هم بسيار خوب ميداند ( آشنائى من با او در قزوين شد ) . من به اطاق خود رفته ناهار خوردم و استراحت كردم . عصر بيدار شدم كنار نهر آب كه از انتهاى كاروانسرا مىگذرد فرش انداخته با تاجرباشى نشستيم . از بس‌كه عبورومرور نيست كاروانسرا خلوت‌تر از جاده است .\r\n\r\nكرج - عمارت سليمانيه - صف سلام\r\nحاكم نظامى ساويچ‌بلاغ در كرج اقامت دارد . پست‌خانه ، تلفن‌خانه هم دارد .\r\nعمارت دولتى اينجا مدرسهء برزگران كرج بود . حاليه مدرسه منحل شده و مىگويند در يكى از دهات خالصه ديگر مىبرند و عمارت را براى نظاميان تخصيص داده‌اند و بدخيالى هم نيست . عمارت كرج صف سلام خوبى از خاقان مغفور دارد . افسوس كه مثل تمام نقاشى صف سلامهاى خاقان اين‌هم روى گچ كشيده شده و بالاخره معدوم مىشود ( مثل مال همه‌جا ) . در اطاق ديگر عمارت كرج شكل آقا محمد خان و برادرهايش كشيده شده .\r\n\r\nرمان آقا محمد خان\r\nآقاى عماد السلطنه وقتى كه رمان تاريخى براى آقا محمد شاه مىنوشت به زحمت و خرج زياد فرستاد عكس آقا محمد خان را از روى آن انداخته براى آن كتاب آوردند . اين\r\n\r\n","description":"","footnote":"","page_name":" 6451 ","page_number":585},
  {"content":"\r\n\r\nرمان را من نخوانده‌ام ، اما چون آقاى عماد السلطنه متخصص در علم تاريخ قديم و جديد هستند و بسيار هم كتاب رمان و غيره خوانده‌اند بايد بسيار خوب كتابى نوشته باشند . « 1 »\r\n\r\nزيرخاكى در كرج\r\nبارى اين عمارت از قرار گفتهء تاجرباشى خيلى خراب شده . مگر نظاميان تعمير و مرمت نمايند و الا منهدم مىشود . با تاجرباشى تا پاى پل گردش رفتيم . بعد آمديم توى باغچه . تاجرباشى گفت در اراضى اين باغچه اشياء عتيقه از قبيل چينى ، كاشى ، مفرغ پيدا شده و من از بىپولى و ترس مردم و وزارت فوايد عامه در آن را گذاشته و جرأت نمىكنم مشغول حفر آن شوم . درميان باغ كه فعلا زراعت شده و كمى درخت جوان دارد تل خاك مرتفعى است به ارتفاع سه ذرع و قطر سى ذرع كه معلوم و محقق است عمارت بوده و خراب شده . گفت چند ذرع فاصله گودالى بود من از خاك اين تپه گفتم بردارند به آن گودال بريزند كه مسطح شده زراعت كنم ، سنگ‌چينى پيدا شد سنگها را براى ساختن عمارت برداشتيم و سنگ‌چين تا مسافتى به طول مىرفت . يك شب آب افتاد و اين سوراخ زير اين تپه پيدا شد . دادم كندند اطاقى ظاهر شد و چندين تكه چينى و مفرغ به دست آمد . در اينجا را گذاشتم و باز سنگهاى سنگ‌چين را بيرون آوردم . يك‌مرتبه حوضى پيدا شد كه كف آن آجرهاى هشت ترك داشت . راه آب حوض را گرفتيم و رفتيم دوحوض ديگر پيدا شد . در اين راه هم گذاشتيم . بعد نقطهء ديگر را كندم باز كاشى و چينى درآمد . در اين را هم بستم و حاليه منتظر پول و وقتم كه شروع كنم و آنها را بيرون بياورم . اين‌طوركه نشان داد تقريبا سه چهار هزار ذرع زمين را بايد حفر كند و به كلى خاك اين تل كهنه را بردارد . ازقرار گفته و تخمين خودش چندان پول هم لازم ندارد ، چه بيش از چهار پنج ذرع نبايد حفر كند . بعد رفتيم اطاق آجر و چينيهاى شكسته را نشان داد .\r\nچينيها لاجوردى و كرمى بود ، بسياربسيار اعلى . يك النگوى چينى پيچ‌پيچى ميان آنها بود كه شبيه مار بود . گفت سالم بود از دستم افتاد و دوتا شد . معلوم شد سلمان خان اينجا نشسته و كشيك گنجينه را مىكشد . در اين‌كه سليمانيهء كرج شهر قديمى بوده شكى نيست . خود اين عمارت و اين اشياء عتيقه هم دليل واضحى است .\r\nشب محمد على خان آبگوشت خوبى تهيه كرده نان بسيار اعلى كرج داشت صرف شد . بعد محمد على خان و على اكبر خان خوابيدند . من تا پاسى از شب رفته مشغول نماز و دعا شدم . خداوند قبول كند .\r\n\r\n\r\n","description":"","footnote":"\r\n( 1 ) - تاكنون چاپ نشده و يك نسخه دستنويس اين رمان نزد اينجانب است . ( مسعود سالور )\r\n","page_name":" 6452 ","page_number":586},
  {"content":"\r\n\r\n\r\nمهاجرين گرسنه در راه تهران\r\nجمعه 21 رمضان - روز قتل است دكاكين كرج بسته ، مردم دسته‌دسته به زيارت امامزاده مىرفتند . چهار به ظهر مانده با سلمان خان وداع كرده حركت نموديم . راه خلوت بود . فقط مهاجرين ارومى و زنجانى زن ، مرد ، بچه همه لخت عور به سمت طهران دسته‌دسته مىروند . يك زنجانى از شدت گرسنگى ميان جاده ضعف نموده بود .\r\nقضا را نان هم همراه نداشتم . بالاخره يك كوفته دوتا كاهو قدرى آجيل به او داديم كه بيچاره نمىدانست كجايش بگذارد . يك ضعيفه هم بچه‌اش را گم كرده بود گرسنه هم مانده بود . اينها مىگفتند تمام آن صفحه در دست اسمعيل آقاست و هركس قادر بوده جان خود را برداشته فرار كرده است .\r\n\r\nسميتقو\r\nقبل‌ازظهر مهرآباد رسيدم . در اطاقهاى جنب قهوه‌خانه اقامت كرديم . با تلگرافچى ساويچ‌بلاغ كه فرار كرده بود با زن‌وبچه به طهران مىرفت خيلى صحبت كرديم .\r\nمىگفت اسمعيل آقا شخص با كله و ديپلومات بىنظيرى است . سميتقو [ را 
  ] روسها اسم داده‌اند . الان هم انگليسها تقويت مىكنند . قشون زياد دارد . كردهاى ما هم كمك و همراهى دارند و خوب جنگ مىكنند . اين قشون فعلا نمىتواند او را دفع كند .\r\n\r\nورود به طهران\r\nسه ساعت و نيم به غروب مانده سوار شديم ، يك ساعت و نيم به غروب مانده پس از دوازده سال و نه ماه و ده روز وارد طهران شدم . لدىالورود شرفياب حضور حضرت اقدس و الا شده پاى مبارك را بوسيدم . بعد آقاى عماد السلطنه تشريف آوردند . سپس منزل خودم رفتم . به حمد اللّه همگى سلامت و خوش بودند . برحسب اتفاق كه در حقيقت بايد از غرائب شمرد قرارنامه‌اى كه روز حركت از طهران با مرحوم ملك‌آرا و شعاع الدين ميرزا از درشكه‌چى گرفته بودم در كاغذجات پيدا شده بود من ملصق به اين كتاب كردم تا به يادگار باقى باشد « 1 » تمام كاغذجات نافع من از اسناد ، قباله‌جات و غيره و\r\n\r\n\r\n","description":"","footnote":"\r\n( 1 ) - الواصل - به توسط حضرت اشرف و الا شاهزاده عين السلطنه دام اقباله مبلغ پانزده تومان نقد از بابت كرايهء دو درشكه تا قزوين و پانزده تومان ديگر را در قزوين دريافت دارم . مخارج بين راه با اين بنده است و وجه زنجير و دروازه‌ها با خود حضرت والاست شنبه 11 ذيحجه 1327 .\r\nچونكه خرجى به جهت راه نداشتم پانزده تومانى كه شهر مرحمت فرموده بوديد به ارباب داديم از بابت قسط دوم كه در قزوين بايد مرحمت بفرمايند .\r\n","page_name":" 6453 ","page_number":587},
  {"content":"\r\n\r\n\r\n\r\n","description":"","footnote":"\r\n- مبلغ پنج تومان در شاه‌آباد به ما رسيد مشهدى حنيفه به شهادت قهوه‌چى . . .\r\nتتمه وجه كرايه كه مبلغ ده تومان است به توسط ملازمان حضرت مستطاب اشرف و الا شاهزاده عين السلطنه دامت شوكته به اينجانب محمد حنيفه رسيده است .\r\n","page_name":" 6454 ","page_number":588},
  {"content":"\r\n\r\nغيره رفت و پيدا نشد . اين كاغذ بىمصرف باقىمانده بود .\r\n\r\nعذرخواهى سردار سپه - كابينهء مجدد مشير الدوله\r\nبه واسطهء تمايل مجلس كه اعليحضرت استفسار نموده بودند و به خواهش شاه مجددا مشير الدوله قبول رياست وزراء را نمود با همان وزراى سابق . سردار سپه نيز عذر خواسته و گفته است در پيغام من سوءتفاهم شده ، من گفته بودم روزنامه‌نويسها فردا شما را راه نمىدهند .\r\n\r\nكنفرانس ژن\r\nكنفرانس ژن بلانتيجه منحل شد . در چهار ماه ديگر در شهر لاهه مجددا تشكيل خواهد يافت . در اين چهار ماه هيچ‌يك از دول حق ندارند با دولت روسيه عقد معاهده يا قرارداد منعقد نمايند . پادشاه و مالك رقاب روى زمين امروز للويد جرج است . به هر سمت متمايل شود فتح و غلبه ، عزت‌وشوكت نصيب آن دولت است . فرانسه فعلا به واسطهء انحلال كنفرانس پيش برد و روسها به مقصود نرسيدند ، جز معاهدهء آلمان را .\r\nانگليسها تمام كارها را به توسط فرانسه يا ديگرى انجام دادند . براى آن‌كه بتواند در هر موقع منافع خود را حفظ كند و با هركس مايل شود و پلتيك اقتضا كند كمك و همراهى كند . اين جلو انداختن فرانسه و بستن تمام قراردادها در پاريس همه از اين نقطه‌نظر بود .\r\nبا دولت انگليس كسى نمىتواند ستيزه كند . اينك اگر فرانسه در اين چهار ماه به خوبى رضايت انگليس را تحصيل كرد در آن كنفرانس لاهه كارش پيش [ مىافتد 
  ] و الّا روس و آلمان پيش خواهند افتاد .\r\n\r\nوهابيها\r\nدولت بين‌النهرين غلوّى نموده بود . وهابيها جنبش نمودند ( اينها مسلم هستند ، ليكن مخالف بقاع و احترام آن مىباشند . مىگويند اينها بت‌پرستى است . ) . كار سخت شد .\r\nامير فيصل و كابينهء عرب مستأصل شد ، شيعه‌ها مضطرب و پريشان . اين شد تمام شيعهء عراق عرب پناه به كميسر عالى انگليس برد و متحصن شد . امير فيصل هم عجز آورد .\r\nفعلا دفع وهابيها را نمودند و خطر گذشت .\r\n\r\n","description":"","footnote":"","page_name":" 6455 ","page_number":589},
  {"content":"\r\n\r\n\r\nسميتقو و خزعل و بختيارى و قشقائى\r\nدر ايران ما سمتقو كه مشغول جنگ است ، از طرفى هم اسباب اتحاد شيخ خزعل سردار اقدس را با خوانين بختيارى و قشقائى فراهم نمودند . اين سه ئيل و قبيلهء عظيم جنوبى ما متحد شده‌اند و چنين شهرت دارد كه جنوب ايران را مىخواهند مستقل نموده سدّى ما بين نفوذ بالشويك و هندوستان واقع شوند . مىگويند صمصام السلطنه هم خواهد رفت .\r\nچهارشنبه 26 رمضان ، 3 جوزا - اين دوسه روز قوم خويشها ديدن كردند . دوستان آمدند . نزهت و عبد اللّه ميرزا خانهء آقا رفتند تا خانه تهيه نمايند . اسبابهايشان اينجاست و ما هنوز فرصت نكرده‌ايم اسبابها را بيرون آورده جابه‌جا كنيم . تعمير اطاقها ماند براى ماه نو . خيلى مرافعه خواهم داشت تا سرانجام بگيرم .\r\n\r\nاستعفاى مشير الدوله - گرو عدليه\r\nامروز گفتند باز آقاى مشير الدوله استعفا داد . عدليه هم « گرو » نمود . گويا وكلا و مردم تغيير بعضى از وزرا را مايل بودند و مشير الدوله استنكاف داشت و مىگفت تضمين وزير بايد به ميل و اراده و انتخاب خودم باشد . به اين واسطه استعفاى مجدد داد . مجلس و مردم در تغيير سردار معظم مصر بودند . اين تعطيل عدليه هم از همان نقطه‌نظر است .\r\n\r\nلزوم كابينهء جوان - مقالهء اقدام\r\nروزنامهء « اقدام » ديروز نوشته بود اين كابينه دوام نخواهد داشت ، منتهى ده روز اگر در سر كار باشد . ما كابينهء جوان مىخواهيم كه با فكر جوان كار كند . ده روز هم نكشيد بلكه دو روز دوام آورد . بعد شروحى از وكلا بد مىنويسد : اينها دزدند ، خائن هستند ، جانى ، قاتل بدون اعتبارنامه . و به زور پول و شلاق وكيل شده‌اند . آن‌وقت مىگويد اگر در عهد شاه سلطان حسين كه امورات دولت در زواياى مدارس و دروس طلاب اصفهان قطع و فصل مىشد ، اگر به اسم مشروطيت مجلسى داير بود با آن‌كه سروكار با افغان بود نه با روس و انگليس قطعا رياست و قيادت مجلس به عهدهء مدرس مدرسهء چهارباغ اصفهان حواله نمىشد كه حالا شده است .\r\n\r\nمقالهء ستارهء ايران : عناصر جوان\r\nدر « ستارهء ايران » مىنويسد آقاى مشير الدوله به مسالمت و مملكت‌خواهى ،\r\n\r\n","description":"","footnote":"","page_name":" 6456 ","page_number":590},
  {"content":"\r\n\r\nوطن‌پرستى و صحت عمل تبريك و تحسين مىگوئيم ، خاصه اين‌كه مىدانيم سقوط كابينهء مشار اليه براى خنثى ماندن اقداماتى بود كه به نفع مملكت شروع كرده و مىخواست مايه بگيرد ، براى هرشبهه‌اى كه مخالفين ما در آتيه با زبان ساده‌لوحان الغاء كنند ، براى رد هرتهمتى كه دشمنان متوجه ما سازند . با حروف درشت مىنويسم ما حامى حكومت اشرافى نيستيم ، ما آرزومند و عاشقيم كه زمام امر در مملكت به دست عناصر جوان افتد ، ما مىخواهيم طبقاتى مسئول ادارهء مملكت كردند كه خود سختى و بدبختى ديده محنت كشيده و از حال ضعفا و بينوايان آگاه و باخبر باشند . اما به تخم در شوره‌زار كاشتن ، به ميوهء نارس چيدن ، به نقش بر آب زدن ، خشت بر دريا زدن ابدا معتقد نيستيم . ما آن حكومت جوان ، آن زمامدار محنت كشيده را وقتى مىخواهيم بر سر كار آيد كه عناصر آن حكومت درميان احزاب جدى و منظم و تربيت‌يافته ورزيده و تهيه شده باشد . وقتى كه ملت به وسيلهء يك انتخاب كه اكثريت آن از همان عناصر باشد و استعداد لياقت خود را براى آن حكومت اثبات نمايند . بالاخره وقتى نمىخواهيم آن حكومت سر كار آيد كه زمينه صاف و راه هموار شده و چنين حكومتى كه آخرين مايهء اميدوارى ايران و آخرين تير تركش ايرانيان است بتواند دوام و ثباتى داشته .\r\nپس ما طالب و حامى حكومت اشرافى نيستيم . برعكس ما عاشق حكومت رنجبرى هستيم و ما مىخواهيم وقتى آن حكومت سر كار آمد آبرومند و سرافراز گردد نه رسوا و مفتضح . آنها كه مىخواهند امروز چنين حكومتى مستقر گردد ، آنها اگر عاشقند عشق مجازى دارند ، آنها هوسناك زمامدارى چنين حكومتى هستند ، آنها فقط مايل به مغازله با آن حكومتند ، آنها اگرچه صورت عاشق دل‌خسته [ اند 
  ] ولى به معنى دشمن آن حكومتند .\r\nخدا نخواهد دشمنان علنى حكومت رنجبرى امتحانا چنين مجالى را به دست آنها دهند .\r\nاگر دادند تاريخ خواهد نوشت كه قدرت و دوام آن حكومت بيش از خلافت حسينى در عراق عرب و حكومت مسلم در كوفه نخواهد بود . حكومت رنجبرى ايران كه به پشتيبانى كوفى صفتان برقرار شود براى مدت غيرمعينى محو خواهد شد .\r\nآن‌وقت شرح كابينه‌هاى دوساله را مىدهد : از اواسط جوزاى پيچى ئيل 1299 تا اواسط جوزاى ايت ئيل 1301 - اگر تا آن‌وقت بحران مجددى پيش نيايد مملكت بدبخت ايران ، مملكت نفرين كردهء ايران هفت كابينه عوض كرده و هفت دست گشته .\r\nهيچ قريه‌اى ، هيچ مزرعه‌اى در هيچ مملكت خراب شده‌اى ، ملوك الطوايفى نيست كه در اين مدت قليل هفت مالك يا هفت مباشر يا هفت زارع عوض كرده باشد . هيچ مرتعى كه بين ايلات متنازع فيه باشد در عرض دوسال هفت [ بار 
  ] دست‌به‌دست نمىشود .\r\nفقط اراضى و سنگرهاى جنگ بين‌المللى ، تنها زمين‌هائى است كه از اين حيث مىتواند\r\n\r\n","description":"","footnote":"","page_name":" 6457 ","page_number":591},
  {"content":"\r\n\r\nبا ايران بىصاحب ايران مجهول المالك شباهت داشته باشد .\r\nحساب كنيد ، اگر مدت بيست و سه ماه از استعفاى وثوق الدوله تا استعفاى مشير الدوله [ را 
  ] به هفت‌نفر تقسيم كنيد به هركدام به طور متوسط سه ماه و نه روز مىرسد . عمر حشرات و حيوانات خلق الساعه هم بيشتر از عمر حكومتها و كابينه‌هاى ايران است . آيا يك حكومتى كه عمر يك حشره دارد به آثار حياتيه و وجود يك حشره مىتوان متوقع و اميدوار بود . هنوز اهالى مملكت كه سهل است مأمورين دولت هم اسم وزراء متبوع خود را ياد نگرفته‌اند وزير عوض شده است .\r\n\r\nمقالهء ديگر\r\nدر نمرهء ديگر . هيچ فكرى كودكانه‌تر از اين نيست كه با داشتن يك پارلمان مركب از اكثريت محافظه‌كار و اشراف‌منش استقرار حكومت جوان و تندرو درحال‌حاضر خواهان باشيم چنين افكارى به توهمات حشيشى بيشتر شبيه است تا به فكر اشخاص عاقل . آنها كه طالب حكومت جوانند اگر راست مىگويند چرا از امروز مقدمات صحت انتخابات دورهء آتيه را فراهم نمىكنند . امروز خطراتى پيش است كه موضوع اشراف و رنجبر و كارفرما و كارگر در قبال آنها بىاهميت و از مسائل فرعيه به شمار مىرود .\r\nطغيان اسمعيل آقا در آذربايجان اگر با حوادث مختلفه توأم نبود مىتوانست يك واقعهء محلى تلقى شود ، اما در صورتى كه ملاقاتها و مكاتبات نمايندگان اجانب در فارس با سركردگان عشاير و رؤساى ايلات جنوب‌شرقى را به خاطر بياوريم حس خواهيم كرد كه در زير پرده بازيهاى ديگرى است . آن‌وقت نقشهء تجزيهء جنوب و تأسيس بين‌النهرينهاى كوچك در سواحل خليج‌فارس درمقابل چشم ما نمايان مىگردد . اينها خطراتى است كه ما را از قضيهء اشراف و رنجبر و كارفرما و كارگر منصرف مىدارد .\r\nاز يك‌طرف چند نفر به اتكاء بر جماعتى كه خود آن جماعت از آنها اظهار تبرئه مىكنند خود را هوادار و مؤسس انقلاب غيرممكن الوقوع معرفى مىنمايند . از طرف ديگر در بعضى جرايد بيان نامهء كميتهء موهومى برضد آنها نشر مىشود . مفادش اين است ما لوث وجود مخالفين را با سيل خون خود مىشوئيم . ضعف الطالب و المطلوب .\r\nاين انقلابيون مصنوعى با همين ارتجاعيون مجهول متناسبند . اولياء امور و عقلاى ملت از وجود هيولاى موهوم يك انقلاب و يك ارتجاع بايد به نكات ديگر پى برند . نه ، انقلاب و نه ارتجاع در مركز وجود ندارد . اين هردو كه در واقع يكى است در شمال و جنوب است . پهلوان ميدان سياست امروز فقط آقاى مشير الدوله است كه [ با 
  ] ثبات و عزم راسخ زمام امور را به كف گرفته و ما را از اين گرداب نجات دهد . الخ . ( پايان مقالهء ستارهء ايران )\r\n\r\n","description":"","footnote":"","page_name":" 6458 ","page_number":592},
  {"content":"\r\n\r\n\r\nعلل استعفاى مشير الدوله\r\nمىگويند مشير الدوله براى سه امر استعفا داد : يكى براى اقتدار و پيغام سردار سپه ، يكى براى آن‌كه انگليسها مايل به آمدن مستشاران امريكائى نبودند ، ديگرى جرايد بود .\r\nسردار سپه معذرت خواست و همراه شد . سفارت انگليس رضايت به آمدن مستشار حاصل كرد . جرايد را هم قرار شد به سرعت قانونش تصويب شود . اما ديشب باز در سر تعيين وزرا استعفا داد . ليكن ديگرى را ندارند و احتمال كلى مىرود باز قبول كند . جرايد تندرو و مردم انقلابى مايل نيستند عكس آنچه « ستارهء ايران » و بعضى جرايد معتدل مىنويسند و انتشار مىدهند .\r\n\r\nاعلان ميتينگ\r\nديروز اعلانى منتشر شد بدين‌مضمون - ميتينگ ملى در ميدان توپخانه . نظر به اوضاع كنونى و تشتت افكار و روشن نبودن افق سياست مملكت و درآمدن صداهاى مختلف از حلقومهاى موافق و مخالف و آشكار نبودن صداى حقيقى ملت جمعى از وطن‌خواهان از طبقات مختلفه اظهار عقيدهء خود را به وسيلهء يك ميتينگ عمومى لازم ديدند . لهذا روز 25 شهر رمضان سه ساعت به غروب مانده در ميدان توپخانه ميتينگ مزبور به نام ملت داده مىشود . چند تن از مليون وضعيت حاضره را شرح داده و قطع‌نامه‌اى كه حاوى احساسات حقيقى ملى و شامل بيان احتياجات كنونى است قرائت و مطبوعا منتشر مىگردد . عموم طبقات را به حضور در اين ميتينگ دعوت مىنمائيم . هيئت‌مديره ميتينگ .\r\n\r\nكتك خوردن كازرونى\r\nمن هم براى تماشا و اصغاى فرمايشات ملت رفتم . به قدر هزارنفر جمعيت متفرقه جمع بود و صداى صلواة مىآمد . نزديك شدم فقط صداى هياهو شنيده مىشد و جمعى از صاحب‌منصبان نظميه هم در بالكن عمارت نظميه بودند و با آنها كه پائين بودند حرف مىزدند . يك دسته سوار نظميه هم صف كشيده بود . سؤال كرديم ميتينگ چه شد . گفتند مثل هميشه ملت مايل نشد حرف بزنند و شروع به صلوات گرديد . از طرفين آغاز مشاجره و ناسزا شد . آقاى كازرونى وكيل گفته بود مردم حرف نزده شما چرا مانع مىشويد . پس بگذاريد حرف را بزنند . اگر بد گفتند مانع شويد . دو سه تا هم پس گردنى به آقاى كازرونى زده بودند . بالاخره كار به كشيدن ششلول كشيد . اعضاء نظميه\r\n\r\n","description":"","footnote":"","page_name":" 6459 ","page_number":593},
  {"content":"\r\n\r\nناطقين را بالا بردند و هرقدر اصرار نموده بودند مردم نگذاشته بودند كسى نطق كند و گفته بودند ما لازم نداريم شما چيز يادمان بدهيد . همانها كه داديد كفايت كرد . قدرى گذشت آژانها حمله آوردند . جمعى پراكنده شدند كه من از آن جمله بودم . پس از گردش در خيابان علاء الدوله از خيابان لاله‌زار مراجعت كردم . كاشف السلطنه را ديدم . در اين بين همان سوار نظميه مراجعت مىكرد . گفت اين سوار دور جمعيت را گرفت و آنها را به سمت جلو حركت داد تا دم دروازده . يكىيكى از كوچه‌هاى طرفين خيابان لاله‌زار به سمت مساكن خود رفتند . تا آژان به آخر خيابان رسيد كسى باقى نمانده بود جز حاجى ميرزا يحيى دولت‌آبادى كه يكى از ناطقين بود . ميتينگ به اين نحو ختم گرديد .\r\n\r\nتدابير پليس\r\nتودهء ملت ميل ندارد ، همان توده‌اى كه براى آنها مىگويند كار مىكنيم . شنيدم مشير الدوله خوب پلتيكى اتخاذ نموده بود و گفته است مردم و جرايد را به خودشان تا چندى واگذاريد پدر هم را درخواهند آورد . افخم الدوله مىگفت اگر استعفا نداده بود بهم ريخته بودند و احتمال مىرفت تمام هوچيهاى دروغى و راستى را بر طرف كنند .\r\nمىگفت هرجا شروع به نطق كنند اول آژان مىگويد نكنيد ، اگر زورش نرسيد كنار مىرود و مردم شروع به ذكر صلوات مىكنند . آن‌وقت كم‌كم دايره را تنگ نموده ناطق را تنه مىزنند . بعد از هرسمت به ناطق تنه زده و فشار مىآورند . به‌همين منوال ناطق را با هركس هواخواه او باشد تا دم درب مسجد برده و همان قسم او را داخل خيابان مىكنند .\r\nبعضى اوقات كه آن آدم خيرگى و سماجت كند مشت‌ولگد شروع مىشود كه بيچاره با فكل و كراوات آويخته ، كلاه شكسته از مسجد خارج مىشود ( از بس‌كه مردم مهملات گفتند و اصرار به نطق داشتند حكومت اجازه داده ، درمقابل اين تدبير را حكومت‌نظامى نموده . جمعى را پول داده مواظب ناطقين هستند . مردم هم كه براى اين كارها و خنده و مضحكه حاضرند فورى همراهى كرده مقصود به عمل مىآيد . )\r\n\r\nبازى با مذهب\r\nمشديهاى چاله‌ميدان و عودلاجان اجتماع كرده و پيغامات زياد براى مدير « حقيقت » و ديگران داده بودند كه شما را تكه‌تكه مىكنيم . مذهب و بازى با او ديگر شوخى نيست . ميرزا عبد اللّه واعظ در مسجد سپهسالار و مدرسهء مهدعليا وعظ مىكند ، تهديد زياد به روزنامه‌نويسها و ذم و دق آنها كه مشغول به اهانت مذهب شده‌اند و اين ديگر طاقت‌فرساست . آنها هم در جرايد خود بدگوئى از وى نمودند . او دفاع كرد و نزديك\r\n\r\n","description":"","footnote":"","page_name":" 6460 ","page_number":594},
  {"content":"\r\n\r\nبود مفسدهء كلى برپا شود . رفتند معذرت خواستند . روزها با دليل و با برهان عقلى و نقلى همه آنها را حلاجى مىكند و تمام مستمعين هم تصديق دارند .\r\n\r\nكتك خوردن مدير اقدام - قتل مدير حقيقت\r\nمدير « اقدام » را توى كوچه كتك فراوان زدند . يك روز هم به قصد قتل مدير « حقيقت » رفته بودند . سه روز قبل هم سه نفر از هم مسلكان « حقيقت » را توى مسجد شاه كتك فراوان زدند . به‌هرحال مردم ضديت مىكنند ، آنها هم آرام نمىنشينند . و بالاخره كار به يك‌جاى بدى مىرسد . خصوصا روس و انگليس هم دخالت تام و تمام در اين ضديت دارند .\r\n\r\nسيد درختى و خورجين\r\nسيد سقا كه حاليه چون چند مرتبه از لاعلاجى بالاى درخت رفته نطق نموده به « سيد درختى » مشهور شده . اين سيد را مردم اغوا مىكنند نطق كند و كارها دارد . يك روز جلوى عدليه بالاى درخت رفته بود . يك خورجين هم همراه بالا برده بود . مدتى از بدى اوضاع حرف زده بود و فصل‌به‌فصل گفته بوده است آنچه مقصود من است در اين خورجين است . بالاخره خورجين را جلو كشيده قفل آن را باز نموده يك‌مرتبه يك سگ مرده و يك گربه مرده بيرون آورده ميان جمعيت پرتاب كرد كه اينها توى راه آب بود و ما از عدم‌مواظبت بلديه بايد همچو آبى بخوريم . متعاقب آن مشت‌مشت فضلهء سگ و گربه از خورجين بيرون آورده به سروصورت مردم تماشاچى نثار كرده بود . پشمهاى سگ مرده و گربه مرده هم مزيد شده به خندهء بسيار طولانى مجلس ميتينگ سيد ختم شد .\r\n\r\nصحنهء ديگرى از سيد درختى\r\nدفعهء ديگر يعنى ده روز قبل جلوى مسجد سپهسالار بالاى درخت رفته بود . مردم جمع شده بودند آژان رسيد . هرچه كرد پائين نيامد . پاى سيد را گرفت سيد هم تنهء درخت را سفت‌وسخت چسبيده بود . بكش‌بكش شروع شد . پليس زورش نرسيد . آژان ديگرى آمد قلاب گرفت ديگرى بالا رفت . سيد كلاه آژان را برداشته توى جمعيت انداخت و بناى دادوبيداد را گذاشت كه قرن بيستم نمىگذارند كسى نطق كند . آژان ديگرى بالا رفت و سيد را سخت چسبيد . سيد فورا كلام اللّه جيبى خود را بيرون آورده توى سر آژان زده صداى يا حسين بلند نمود . آژان زياد رسيد آقا را به هرنحو بود پائين\r\n\r\n","description":"","footnote":"","page_name":" 6461 ","page_number":595},
  {"content":"\r\n\r\nآوردند . دراز توى خيابان افتاد و خودش را به مرده‌بازى زد . هرچه كردند بلند نشد . پاها و دستها را چوب كرد . مردم هم همه ايستاده و مشغول خنده هستند . بالاخره تفنگ آژانى را گرفته ميان دو پاى او گذاشتند و زور آوردند . سيد بلند شد دو قدم بردند باز به زمين دراز كشيد برنخاست . باز تفنگ را آوردند . اين دفعه سر تفنگ به خايهء آقا بند شد زور آوردند سيد بىطاقت شد ، بناى فرياد را گذاشت آى تخمم ، آى تخمم . مردم هلاك شدم ، تخمم ، تخمم . صداى خندهء مردم تا دم دروازه مىرفت و او تخم‌تخم مىگفت تا ميان درشكه او را انداخته و بردند كميسرى . امروز شنيدم بلديه ماهى بيست و چهار تومان به او مواجب داده كه ساكت باشد ديگر نطق نكند . همه كار در ايران مضحكه و شوخى است ، يا براى آن وضع و ترتيب داده شده . از همان مشروطه و مجلس و اوضاع سلطنت گرفته تا نطق و لايحه و امورات جزئى و به‌همين لحاظ است كه پيشرفت حاصل نكرده و نخواهد كرد .\r\n\r\nاستبداد داخلى\r\nروزنامهء « ستاره ايران » يا به واسطهء ماه رمضان و موعظه‌هاى ميرزا عبد اللّه واعظ شهير يا فى الحقيقه از همه‌جا و همه‌كس مأيوس شده و دست تضرع و زارى به درگاه خداوندى دراز كرده كه مىنويسد : ما بايد كمر اطاعت خداوند آفريدگار اسلام و ملت اسلام بسته ، براى نجات يك‌مملكت اسلامى و از اضمحلال يك مشت مسلمان بدبخت از اسارت استبداد داخلى و سياست خارجى بكوشيم . اين است حكم خدا و آفريدگار ما . اين است امر پيغمبر اكرم و اوصياء او . ما كه خود را مسلمان مىدانيم بايد در انجام مفاد حديث شريف « الاسلام بعلو و لا يعلى عليه » مجاهدت و تلاش كنيم الى آخر . من تا امروز يك همچو عبارتى در جرايد خودمان قرائت ننموده بودم ، بايد به فال نيك گرفت .\r\n\r\nظرائف و طرائف\r\nنخبهء ظرائف و طرائف - براى صرفهء وقت آقايان وكلا و تنظيم امر توصيه نمونهء ذيل از طرف هيئت مباشرت طبع و به كتابچه‌هاى صد ورقى صحافى و به آقايان نمايندگان على قدر مداخلاتهم فى الادارات توزيع شده است .\r\n1 - توصيه‌نامه - نمره . . . وزارت جليله . . . مصرا متمنى است آقاى . . . كه از بستگان نزديك ( دوستان مخصوص ) اين‌جانب است در انجام تقاضاى ايشان راجع به . . .\r\nمساعدت و اين‌جانب را متشكر فرمائيد . نماينده . . . تاريخ . . . برج . . . سنه . . . ئيل . . . 13 . . .\r\n\r\n","description":"","footnote":"","page_name":" 6462 ","page_number":596},
  {"content":"\r\n\r\nامضاء\r\n2 - تذكار - نمره . . . وزارت جليله . . . محترما توصيه‌نامهء مورخه . . . برج . . . سنه . . . ئيل . . .\r\n13 را كه نمرهء فوق راجع به آقاى . . . در موضوع . . . به آن وزارت جليله نوشته شده يادآورى و انجام مفاد آن را مبرما تقاضا مىنمايد . نماينده . . . تاريخ . . . برج . . . سنه . . . ئيل . . . 13 امضاء . . .\r\n3 - اتمام حجت - نمره . . . وزارت جليله . . . در تعقيب تذكاريهء نمرهء فوق مورخه . . . برج . . . سنه . . . ئيل . . . 13 محترما برسبيل اتمام حجت يادآورى مىشود كه انجام منظور . . . ماه . . . روز طول كشيده است و ضمنا مثل معروف را متذكر مىشود گذار پوست به دباغخانه مىافتد . نماينده . . . به تاريخ . . . برج . . . سنه . . . ئيل . . . 13 . امضاء\r\n4 - ته‌چك - نمره . . . توصيه به وزارت . . . راجع به آقاى . . . براى . . . به تاريخ . . . سنه . . .\r\nئيل . . . تاريخ تذكار . . . برج . . . سنه . . . ئيل . . . 13 تاريخ اتمام حجت ، به تاريخ . . . برج . . . سنه . . . ئيل . . . 13\r\nدر صورتى كه آقايان وكلا هريك ماهى دويست تومان مىگيرند ، خوب است اقلا قيمت طبع اين اوراق را از آقايان دريافت دارند .\r\n\r\nنامهء مدير الملك\r\nمحقق است مدير الملك وزير ماليه كاغذى به رئيس مجلس نوشته بود كه براى چند شغل معين ، براى چند نفر شخص معين اين آقايان وكلا توصيه مىكنند و اين آقايان وكلا ضديت تكليف وزارتخانه را معلوم داريد كه به حرف آن آقايان برود يا به فرمايش اين آقايان . آن‌وقت اسامى وكلاى موافق و مخالف را يكىيكى نوشته و فرستاده بود . رئيس وكلا را جمع نموده و كاغذ را خوانده بناى ملامت را گذاشته بود . ليكن هيچ چاره نشد و آن‌كه البته به جائى نرسد فرياد رئيس است .\r\n\r\nكميسيون انتخابات\r\n1 - يكى از اعضاء - بهترين نتيجهء تمديد دورهء وكالت اين است كه داوطلبان بيش از دو سال فرصت داشته به دسائس جلف عجولانه متوسل نمىشوند .\r\n2 - عضو ديگر - ايرانى اگر ده‌سال هم فرجه داشته باشد فقط در موقع اعلان انتخابات به فكر مىافتد و بنابراين كيفيت دسائس فرقى نمىكند .\r\n3 - رئيس كميسيون - تمديد از اين جهت مفيد است كه مردم هردوسال يك‌مرتبه دچار زحمت انتخاب نمىشوند .\r\n\r\n","description":"","footnote":"","page_name":" 6463 ","page_number":597},
  {"content":"\r\n\r\n4 - عضو ديگر مخالف - وكلا پىدرپى شغل دولتى مىگيرند و عوضشان بايد در محل انتخاب شود . بنابراين تمديد زحمت انتخابات را هم نمىكاهد .\r\n* * * عريضهء ترياكها به مقامات عاليه - شامل اين عبارت است : اگر اصرار خارجه در اين است ترياك از ترس به مملكت آنها و سرايت به رعاياشان باشد ، التزام مىسپاريم تمام اراضى ايران را هم ترياك بكارند همه را خودمان بكشيم .\r\n* * * مخبر فكاهى - به چه اعتبار امتياز راه‌آهن اطراف طهران را به طومانيانس مىدهيد .\r\nمعاون وزارت فوايد - به اعتبار ماضى .\r\n* * * اعلان مغازهء بكن بپوش - در اين مغازه خلعت وزارت به قواره‌هاى مختلف موجود است ، طالبين به آدرس ذيل رجوع نمايند . خيابان نگارستان . ضلع شرقى تابلو عدل مظفرى .\r\n* * * مصاحبهء در ژن :\r\nنمايندهء روسيه - مگر دولت فرانسه پيرو چشمش تار شده است كه روسيه را نمىشناسد .\r\nنمايندهء فرانسه - خير رفيق روسيه تغيير قيافه داده است .\r\n* * * بدهكاران بقاياى مالياتى براى مصونيت قطعى از تعقيب وزارت‌ماليه تصميم كرده‌اند به هرقيمتى باشد به وكالت انتخاب و جزو اكثريت شوند .\r\n* * * يادداشت جوابيهء نمايندگان روس در ژن به اين جمله ختم شده است . يگانه وسيلهء شناختن روسيه اين است كه نمايندگان محترم دول عينكهاى خود را درست پاك كنند .\r\n* * * از عشق‌آباد به طهران - وزارت جليله امور خارجه - از سرايت قحطى به اين صفحات بر اتباع دولت عليه نگران نباشيد . آنها كما فىالسابق توسرى مىخورند و گرسنه نمىمانند . نمره 632 .\r\n* * * از باكو - طهران - وزارت جليله امور خارجه - در موقع بحران اقتصادى طرز مشى\r\n\r\n","description":"","footnote":"","page_name":" 6464 ","page_number":598},
  {"content":"\r\n\r\nاولياء دولت عليه چيست كه سرمشق قرار دهيم - جواب كميسر : خارجه شهريهء متنفذين را قبلا مىپردازيم كه هياهو نكنند .\r\n* * * از القاهره - جواب تا ده هزار كلمه قبول - طهران . مبعوثان محترم . طرق و وسايل موفقيت خود را در انتخابات سريعا تلگرافيد . دويست امضاء . ظاهرا آقايان بدون وجاهت ملى مىخواهند وكيل شوند .\r\n* * * آقاى مدير اقدام . از حملهء اشرار برخود دلتنگ نشويد آن هم يك نوع اقدامى است .\r\n* * * وزير مستعمرات انگليس در جواب سؤال يكى از اعضاء مجلس مبعوثان اظهار داشت حمله به وهابيها قبل از اين‌كه كربلا را غارت كنند قصاص قبل از جنايت خواهد بود .\r\n* * * اگر همه اعضاء كميسيون دوازده‌نفرى با حضور يكى از وزرا مجتمع مىگشتند عدد سيزده و نحس مىشد . ولى به علت غيبت يكى از اعضاء كه نتيجهء كسالت اوست اين نحوست مرتفع گشته است .\r\n* * * وزارت خارجه به اين نكته متوجه شده است كه اگر بيست و پنج هزار تومان مخارج هيئت اعزامى به قفقاز به ايرانيهاى غارت شده آن نواحى تقسيم مىكرد خبط نبود .\r\n( چهل هزار تومان آن دفعه به توسط سيد ضياء خرج اين كار شد ، حالا هم بيست و پنج هزار تومان ، درحالىكه يك پول براى ايران نتيجه ندارد . فقط براى آن‌كه ممتاز الدوله بيكار بود و كارى گرفته باشد . )\r\n* * * تلگراف از كاشان - وزارت جليلهء داخله - براى جلوگيرى از اشرار زلقى اجازه مىخواهد هركس را زلق در عصا داشته باشد مجازات و جريمه نمايد .\r\nجواب حكومت كاشان - اقدام موضوع نمره 842 تصويب مىشود . نسبت به كبوترهائى كه زلق بيندازند چه سياستى تعقيب مىنمائيد .\r\n* * * در كنفرانس ژن - چيچرين براى احتراز از قطع رشته مذاكرات خوب است نمايندگان مقراضها و قلم‌تراشهاى خود را دور اندازند . للويد جرج : اين كافى نيست مگر دندان‌هاى\r\n\r\n","description":"","footnote":"","page_name":" 6465 ","page_number":599},
  {"content":"\r\n\r\nنمايندگان فرانسه را هم بكشند . ( پايان ظرائف و طرائف )\r\n\r\nگوش به جرايد نكنيد\r\nغرّهء شهر شوال - كه عيد رمضان است . ديشب بيشتر مساجد احيا گرفته بودند . من و افخم الدوله ، شعاع الدين ميرزا مسجد شاه رفتيم ، هم هوايش بهتر [ بود 
  ] و هم ميرزا عبد اللّه وعظ و روضه مىخواند . شمه‌اى باز از جرايد و تجرى مردم به فسق‌وفجور ذكر كرد و تشكر از كسبه و بازاريها كرد كه اگر مسلمانى هست باز در اين قوم است . مردم را خيلى نصيحت كرد كه گوش به آنچه جرايد مىنويسند نكنيد ، اصلا نخوانيد ، از بىدينها اجتناب كنيد ، چه‌وچه . خيلى حرفها كه تصور مىكنم اثرات آن چندى باقى بماند . پس از اين حرفها شروع به روضه و خواندن دعا و اذكار شب عيد فطر نمود . قرآن سرگرفت تا اذان صبح . آن‌وقت كه صداى مؤذن بلند شد حكم كرد همه جمعيت بلند اذان بگويند .\r\nشور و شيون عظيمى برخاست كانه رستاخيز است . بقدرى شايق بود و تحريض مىكرد اذكار و ادعيه بلند خوانده شود كه سينهء ما سه‌نفر به كلى گرفت ( من در عمرم اذان بلند نگفته بودم جز امشب ) .\r\n\r\nمسجدبه‌مسجد\r\nهمه اينها كه تمام شد گفتيم برويم مسجد آقا سيد عزيز اللّه . جماعت را اقتدا به حاجى آقا جمال اصفهانى به جا بياوريم . آنجا كه رسيديم هنوز آقا بالاى منبر بود ، مسجد مملو از جمعيت . خيلى مردم به اين آقا اعتقاد دارند . برادر آقا نجفى مرحوم است . ريش سياه انبوه ، صورت خيلى پهن چاق و ابروهاى مشكى ، شكم‌گنده ، سيماى ملائى خوبى دارد .\r\nلهجه هم اصفهانى است ، خيلىخيلى غليظ . مردم شهر را فريفتهء خود نموده . افخم الدوله مىگفت بسيار با ورع و تقوى است . مادر اين آقا را كه پدرش طلاق داد ظل السلطان گرفت . پسرى دارد كه معمم شده است يعنى به حكم ظل السلطان و مىگفت من بايد در مقابل آقا نجفى يك ملائى از پسران خودم داشته باشم . از نماز آنجا مأيوس شده رفتيم مسجد شيخ عبد الحسين . درش بسته [ بود 
  ] رفتيم مسجد سيد ولى . نماز صبح را به‌جاى آورده و منزل آمديم . نان و شير و چاى حاضر نموده بودند با اشتهاى كامل خورديم . بعد مسجد شيخ رفته تا آقا براى نماز عيد بيايد مدتى طول كشيد . نماز عيد را به‌جاى آورده درشكه حاضر بود به زيارت حضرت عبد العظيم مشرف شديم . قبل از ناهار مراجعت كرديم .\r\nطهران با همه مفاسدش از همه شهرهاى ايران مراسم مذهبى و عبادت بيشتر\r\n\r\n","description":"","footnote":"","page_name":" 6466 ","page_number":600},
  {"content":"\r\n\r\nمىشود . ملا و واعظهاى اينجا بهتر مشوق مردم هستند . اميدواريم پس از مدتها كه مجددا من موفق شدم خداوند قبول و اجر و مزد كرامت فرمايد .\r\nماه رمضان تمام شد . منازعهء جرايد و وعاظ خاتمه يافت . ليكن اثر كلمات وعاظ چون جنبهء مذهبى و اسلامى دارد بيشتر است . نفوذ آنها هم به مراتب زيادتر ، چنانچه همان ديشب اگر ميرزا عبد اللّه حكم به سياست يا انهدام اداره [ يا 
  ] مدير هرجريده‌اى را مىداد بدون درنگ مجرى مىگرديد . چيزى كه هست مال اينها دائمى نيست ، همان ماه رمضان است آن هم در بعضى مساجد .\r\n\r\nبحران جرايد\r\nدر اين ايام بحران ، جرايد به كلى افسارشان گسيخته شده . هرچه جلوى قلم آنها مىآيد مىنويسند و اگر طرف حمله و فحشى در آن ساعت به فكرشان نرسد به خودشان بدگوئى را شروع مىكنند . هرروزنامه خود را مقدس و وطن‌پرست ، رشوه‌نگير ، منصف و مبرى مىخواند ديگرى را اجنبىپرست ، مفسد ، طماع ، خائن .\r\n\r\nفوق العاده\r\nيك چيز تازه هم « فوق العاده » است كه اغلب جرايد عصرها يك مطلب غيرمهم پوچى را دستاويز قرار داده چاپ مىكنند و ميان كوچه ، بازار ، خيابان به فروش مىرسانند . مردم به گمان اين‌كه يك مطلب مهم تازه‌اى است خريدارى مىكنند و احدى نيست كه به مجرد قرائت پشيمان نشود كه چرا باز من گول خوردم و صد دينار از جيبم پريد . سه تومان يك ورقهء فوق العاده تمام مىشود ، اقلا پانزده تومان فروش مىرود . به اين جهت بقدرى چاپ مىكنند و بقدرى اين مسئله خنك و بىمزه شده كه همه‌كس بد مىگويد و فحش مىدهد ، حتى اطفالى كه فروشنده هستند و فرياد مىزنند .\r\n\r\nعدليه نه ماه حقوق نگرفته‌اند\r\nاوضاع ادارات خيلىبد است . عدليه نه ماه است حقوق نگرفته . با چنين عدليه واقعا مىتوان عدل‌وداد نمود . جرايد طالب كابينهء جوان هستند . درصورتىكه طاقت آن را ندارند ، مثل كابينهء سيد ضياء .\r\n\r\n","description":"","footnote":"","page_name":" 6467 ","page_number":601},
  {"content":"\r\n\r\n\r\nمقدار واردات ايران\r\nسال گذشته واردات ايران نه مليان و نيم ليرهء انگليسى بوده كه هفت مليان و نيم آن فقط مال‌التجارهء انگليس بوده دو مليان مال ساير ملل عالم .\r\n\r\nآتش‌بازى\r\nشب براى تماشاى آتش‌بازى ميدان مشق رفتم . چند مزيت بر سابق داشت . اولا مكان [ بود 
  ] كه به‌جاى ميدان تنگ توپخانه در ميدان وسيع مشق بود . ثانيا از حيث عبور و مرور مردم راحت بودند . ديگر تراموه ، درشكه ، اتومبيل متصل تماشاچى را زحمت نمىداد و زير پا نمىگرفت . ثالثا آتش‌بازيهاى زمينى را از قبيل چرخ‌وفلك و غيره را به تيرهاى بلند نصب نموده بودند كه هر جاى ميدان آدم ايستاده بود مىديد ، حتى از بام خانه‌هاى اطراف و مثل سابق آنقدر كوتاه نبود كه جز همان مردمان صف اول ديگران تماشا نكنند . رابعا ترقى خود آتش‌بازى بود كه بسيار بر سابق برترى داشت . خود سردار سپه نيامد ، گفتند كار دارد .\r\n\r\nوزير بىعزل\r\nسردار سپه روزها همان عمارت هيئت وزرا مىرود و معاونها را مىخواهد و نگذاشته همان چرخهاى زنگ زدهء ادارات از كار به كلى بيفتد . وزيرى است كه عزل ندارد ، يعنى قوهء بالاترى نيست كه او را عزل نمايد . از قرار گفتهء جمعى فعلا چهل‌وپنج هزار قشون در ايران دارد . هفت هزار در طهران است . بايد نهايت تشكر را از اين آدم داشت كه اگر وجود او ، بيم او ، ياساى او ، نبود امروز طهران ويران‌تر از شهرهاى روسيه شده بود . فقطوفقط او بود كه جلوى مردمان مفسد بولشويكى اين شهر را گرفت و نتوانستند ايران را مثل روسيه ويرانه كنند . امروز هركس كه بقاى جان‌ومال خودش را طالب است و آن را محفوظا دارد بايد به اين آدم دعا كند .\r\n\r\nشميران خراب\r\nجمعه پنجم شوال المكرم - صبح به اتفاق افخم الدوله و شعاع الدين ميرزا تجريش رفتيم . عباس را هم برده بودم . هواى بسيار خوبى داشت . اگرچه بعضى باغات آباد شده و عمارات جديد هم بين قلهك و زرگنده خيلى ساخته‌اند اما رويهمرفته شمران خراب‌تر از وقتى است كه من رفتم . گفتند سال قحطى خيلى مردم مردند و خيلى خانه‌ها خراب\r\n\r\n","description":"","footnote":"","page_name":" 6468 ","page_number":602},
  {"content":"\r\n\r\nشد . پل تجريش و دكاكين و خانه‌هاى جنب آن به كلى منهدم است . جعفرآباد ، امامزاده قاسم خيلىخيلى مخروبه شده است . من تصور مىكردم چندين برابر سابق آباد شده و حال آن‌كه خيلى خرابتر است و ظن من خطا رفته بود .\r\n\r\nمدرسهء فردوسى\r\nعباس ، مسعود و ميرزا على اكبر خان را روز سه‌شنبه دوم ماه به سلامتى مدرسه بردند . اسم مدرسه فردوسى است . ملى است ، نزديك خانهء ما در جلوى مسجد حاج ملك . بچه‌ها كه صف كشيده بودند عباس وحشت كرده بود . فورى از صف خارج [ مىشود 
  ] و فرار مىكند . مسعود هم از پائين صف تا فرار عباس را مىبيند اول گريه مىكند و پشت‌سرداشى رو به فرار . لله و مدير آنها را ساكت و نوازش نموده بودند . من پيغام دادم اينها كوهى هستند بايد مدارا كنيد . شهر و رسومات مدرسه را نمىدانند نديده‌اند . غروب مراجعت كرديم .\r\n\r\nمراسم ورود وليعهد\r\nيكشنبه هفتم 14 جوزا - براى تشريف‌فرمائى والاحضرت وليعهد وزير دربار دعوت نموده‌اند در باغ سردار محتشم بختيارى بيرون دروازهء باغ شاه حاضر باشيم . با حاج افخم الدوله رفتيم . خيابانها را خوب آب‌پاشى نموده بودند . قشون همه‌جا تا درب باغ صف كشيده بود . نظام آنها ، لباس آنها بسيار خوب بود . همه پاك و تميز بودند . چهره‌ها سوخته بود . معلوم بود مشق كرده‌اند ، جنگ رفته‌اند . حكم شده است بجاى قداره‌هاى آهنى و شوشكه‌هاى روسى صاحب‌منصبها شمشير حمايل كنند . اغلب دسته و ته شمشيرها را طلا و نقره گرفته‌اند ، اما شمشير بقدرى گران شد كه تا دانه‌اى هفتاد تومان رسيد . بعد از دهات و ساير شهرها آوردند و ارزانتر شد . قيمت سابق آن چهارپنج تومان بيش نبود .\r\n\r\nكمى آب\r\nوارد باغ شديم جلوى عمارت عالى . وسط باغ وزير دربار و غالب مدعوين ايستاده بودند ، سلام كرده دست داده . ما هم ايستاديم . من غالب بلكه بيشتر مدعوين را نمىشناختم ، همان‌طور آنها مرا . حتىالمقدور افخم الدوله مرا به آنها و آنها را به من معرفى مىكرد . مدتها معطل شديم بعد با فخر الملك به اطاق رفتيم . هوا گرم بود . آب يخ و بستنى درست به مردم نمىرسيد . يعنى تا پيشخدمت گيلاس آب مىآورد ده دست به\r\n\r\n","description":"","footnote":"","page_name":" 6469 ","page_number":603},
  {"content":"\r\n\r\nسمت آن دراز مىشد و نمىگذاشتند به آن‌كس كه خواسته برسد .\r\n\r\nورود نايب السلطنه\r\nيك ساعت به غروب مانده صداى هوراى نظاميان برخاست ، معلوم شد والاحضرت تشريف آوردند . با حاج فخر الملك رفتيم بيرون ميان خيابان ايستاديم . وليعهد آمد از اتومبيل پياده شد . لباس مشكى ساده پوشيده بود . اعتضاد السلطنه نايب السلطنهء سابق لباس رسمى پوشيده بود . سردار سپه مثل اشكبوس غرق آهن و پولاد بود و شمشير مكلل به الماس بسته بود كه گويا همان باشد كه مال ناصر الدين شاه بود و اين شاه به وى داده . جمعى از تجاروكسبه نزديك حوض صف كشيده بودند . وليعهد ايستاد . امين - الضرب نطق تبريك ورود گفت . والاحضرت جواب گفتند كه به حمد اللّه همگى را سلامت ملاقات كردم . اعليحضرت مخصوصا فرمودند ابلاغ دارم كه به حمد اللّه معالجه سودمند واقع شده و همين‌قدر به كلى معالجه شوم خواهم آمد . بعد يكى از كسبه اظهار تشكر كرد و بعد عرض كرد ما آرزو داريم در زير سايهء اعليحضرت و والاحضرت اقدس و رجال و وكلا و اعاظم اين مملكت امورات شوريده اصلاح شده مملكت ما منظم و معمور شود .\r\nسپس والاحضرت به سمت عمارت حركت كردند . از گالرى گذشته از پله‌ها بالا رفتند .\r\nدرميان طالار در وسط عمارت فوقانى كه شيرينى و عصرانه روى ميز بزرگى چيده بودند اول ساكت بودند . پس از چند دقيقه فرمودند هواى عربستان خيلى گرم بود . همدان بسيار خوش‌هوا بود . بعد رو به سردار سپه كرده گفتند راهها خيلى امن بود . همه‌جا پست امنيه در كمال نظم و خيلى مواظب بودند . جمعيت اطاق زياد شد . من با جمعى بيرون آمديم . افخم الدوله در راه‌پله ايستاده بود گفت زودتر برويم تماشا بهتر مىكنيم و سرازير شديم .\r\n\r\nسالار السلطنه و ركن السلطنه\r\nشاهزاده سالار السلطنه پسر ناصر الدين شاه كه هشت نه‌سال بود فرنگستان بود همراه وليعهد آمده است . چاق‌تر و گنده‌تر شده اما اين پسر و ركن السلطنه نالايق هستند ، در سلك دراويش ظهير الدوله و همان آنها [ او 
  ] را ضايع كرد . بعد زنها را طلاق داده بچه‌ها را نمىدانم چه كردند و به فرنگ رفتند . هردو آنجا متأهل شده و گويا چند اولاد هم از زنهاى اروپائى خود دارند .\r\n\r\n","description":"","footnote":"","page_name":" 6470 ","page_number":604},
  {"content":"\r\n\r\n\r\nعمارت سردار محتشم\r\nعمارت سردار بختيارى خيلى عالى و مبل خوب دارد ، خصوصا در گالرى آن چندين پردهء بزرگ نقاشى مجلس شكار و عيش شاه عباس نصب است كه واقعا ديدنى است .\r\nنقاشى آن شايد ممتاز نباشد ليكن از حيث تاريخ و سبك لباس و مجلس امتياز دارد .\r\nبيرون در ، طورى كالسكه و درشكه اتومبيل توى هم بود كه حقيقتا مخاطره داشت .\r\nرئيس پليس بود ، آژان بود بااين‌حال يك شلوغ‌بازارى بود كه سگ صاحب خود را نمىشناخت . مدتها گشتيم تا درشكه را پيدا كرديم سوار شديم . راه نبود ، آنقدر معطل شديم تا وليعهد سوار شد رفت . كم‌كم راه باز شد و حركت كرديم . از راه ديگر آمديم ميدان توپخانه و پياده شديم . جمعيت خيلى جمع شده بود . نظاميان هورا مىكشيدند . در اين بين كوكبهء وليعهد پيدا شد . چندين يدك و نىدار جلوى كالسكه بودند . بعد ميرآخور سوار اسب خاصه شاه بود . شاطر و فراش به رسم قديم دو طرف كالسكه مىرفتند .\r\nكالسكه شش اسب داشت . كالسكه‌چيها لباس سرخ پوشيده بودند . روى كالسكه باز و والاحضرت با همان لباس مشكى ساده جوف آن دست را هم براى جواب سلام نظامى و غيرنظامى بالا نگاه داشته بودند . ماشاءاللّه وليعهد جوانى خوبى دارد . پشت اين كالسكه كالسكهء چهار اسبهء اعتضاد السلطنه بود . پشت آن كالسكهء ديگرى سردار سپه و وزير دربار نشسته بودند . سردار سپه سمت راست نشسته بود . پشت‌سر كالسكهء وليعهد چند نفر از صاحب‌منصبان ارشد و اهل دربار سوار بودند . قدرى بازايستاديم يكى دو فوج با موزيك مراجعت كردند . خوب قدم برمىداشتند . مغرب منزل آمديم .\r\n\r\nديدن عز الدوله از وليعهد\r\nدوشنبه 8 شوال المكرم ، 15 جوزا عصر - در ركاب حضرت و الا ديدن والاحضرت رفتيم . در باغ گلستان جلوى قصر ابيض وزير دربار استقبال نمود . پس از حال و احوال‌پرسى اعتماد خلوت و يك‌نفر ديگر را همراه حضرت و الا روانه كرد كه هادى باشند . باغ گلستان را من سالها بود نديده بودم . از آن طراوت و صفا مثل همه‌چيز افتاده بود ، حتى فوارهء حوض . جلوى موزه هم آب نمىآمد . به واسطهء آن‌كه پاى حضرت و الا درد مىكند مدتى طول كشيد تا به عمارت نارنجستان و اطاق برليان رسيديم . از پله‌ها به كمك اعتماد خلوت حضرت و الا بالا رفتند . اطاق جلو عزيز السلطان كه حالا سردار محترم و صندوقدار والاحضرت است و ساير عمله خلوت برخاسته و با هركدام حضرت و الا احوال‌پرسى كرده تا درب اطاق برليان به اطاق عاج كه تابستان خنك‌تر\r\n\r\n","description":"","footnote":"","page_name":" 6471 ","page_number":605},
  {"content":"\r\n\r\nاست باز شد . حضرت ولايت‌عهد برخاسته تا جلوى در استقبال كردند .\r\n\r\nوليعهد و مستوفى الممالك\r\nفقط آقاى مستوفى الممالك آنجا بود . وليعهد با حضرت و الا روى صندلى نشسته مستوفى الممالك خواست زمين بنشيند والاحضرت اصرار كردند ايشان هم صندلى بنشينند . بالاخره به سر شاه قسم دادند تا مستوفى نشست . به من هم اذن جلوس دادند .\r\nخيلى از حضرت و الا و حالشان جويا شدند . بعد از من پرسيدند كه شما را قزوين ملاقات نكردم . عرض كردم بلى . فرمودند آن مناقشات طى شد . عرض كردم خير .\r\n\r\nورزش در اروپا\r\nآن‌وقت صحبتهاى اروپا به ميان آمد كه از همه‌چيز بيشتر ورزش رواج دارد . مستوفى گفت اين كار اول در انگليس شايع بود ، ساير كمك از آنجا آورده‌اند . بعد به والاحضرت توصيه مىكرد كه شما هم مشغول باشيد . وليعهد مىگفت در اينجا مشكل است . عرض كرد هيچ اشكال ندارد ، تكلفات امروزه خيلى كمتر از عهد ناصر الدين شاه است و او متصل مشغول سوارى و انواع ورزشها بود ، حتى هروقت با وزرا هم راه مىرفت و صحبتهاى محرمانه مىكرد با چوب‌دست خود خزهء نهرها را مىگرفت . روزها با اتومبيل تا دم دروازه تشريف ببريد بعد سوار شويد . رو به حضرت و الا گفت من در حضور حضرت و الا تاريخ و كارهاى آن عهد را بگويم جسارت است . اما حضرت و الا مىدانند كه تمام خراب‌كاريهاى عهد مظفر الدين شاه براى همين بود كه ورزش نمىكرد و مزاجش بدين‌واسطه عليل بود و به واسطهء علت مزاج نمىتوانست به كارها برسد و همه خراب شد ، به كلى عكس ناصر الدين شاه . من گفتم بله مردم مىگفتند خوب است روزى كه شاه سوار نمىشود توپ خالى كنند زيرا همه‌روزه شاه سوار است .\r\n\r\nتوپ‌دركردن\r\nوليعهد پرسيد چه حكايتى بود مستوفى عرض كرد روزى كه شاه سوار مىشد توپ خالى مىكردند . يك روز در دربار مجلسى شد كه بعضى مخارج بيهوده را كسر كنند .\r\nحاجى ملك التجار كه از مردمان خوش‌صحبت مضمون‌گو بود گفت يكى از صرفه‌جوئيها اين است كه روزى كه شاه سوار نمىشود توپ در كنند . هم صرفه‌جوئى شده هم مردم خواهند فهميد كه شاه شهر است . وليعهد خنديد . باز همين صحبتها بود و چون خود مستوفى اول سواركار و اول شكارچى است در حقيقت عاشق اين كار است .\r\n\r\n","description":"","footnote":"","page_name":" 6472 ","page_number":606},
  {"content":"\r\n\r\nوليعهد را تحريض و ترغيب مىكرد . حضرت و الا برخاست . وليعهد تا دم در مشايعت كرد و گفت در شمران خدمت حضرت و الا مىرسم . بيرون آمديم .\r\n\r\nهفت ماه بدون حقوق\r\nوزير دربار دعوت چاى كرد نشستيم . حضرت و الا جويا شدند كى رئيس الوزرا مىشود . گفت معلوم نيست . مردم كه اشخاص غريب عجيب را نامزد مىكنند . بعد حضرت و الا از امورات جويا شدند . گفت همه خراب است . هفت ماه است به اين باغبان ، سرايدار ، تا وليعهد پول داده نشده . من خجالت مىكشم به اينها يك كلمه حرف بزنم . برخاستيم .\r\n\r\nقوام السلطنه\r\nقوام السلطنه خدمت وليعهد مىرفت . تعظيمى به حضرت و الا كرده ايستاد . شاهزاده جلو رفته حال و احوال پرسيد . به نظر من خيلى چاق‌تر از سابق شده بود . عباى نازك فلاحيه دوش داشت ، تسبيح دردست . همان غمزه‌ها و عشوه‌هاى سابق باقى بود . وزير دربار گفت از درب باغ هيئت وزرا تشريف ببريد نزديك‌تر است . شاهزاده تشكر كردند .\r\nصدا زد آمدند و گفت در را باز كنند و از آن راه رفتيم . عمارت هيئت بسته و خلوت بود .\r\n\r\nعمارت گالرى - دزدى آنتيكها\r\nاين عمارت گالرى بود كه ناصر الدين شاه ساخت . پرده‌هاى نقاشى و آنچه اسلحهء ممتاز و چينيهاى آنتيك بود در اين اطاق نصب نموده بودند . مجلسهاى بزرگى كه واقع مىشد از قبيل عقدكنان دخترهاى شاه ، قرائت فرمان وليعهدى ( محمد على شاه و سلطان احمد شاه ) در اينجا منعقد مىگرديد . آن اطاق تبديل به چندين اطاق شده و سواى تابستان هيئت وزرا جلوس مىكنند . اما شنيده‌ام كه بيشتر پرده‌ها و آنتيكها را در موقع برچيدن سرقت كردند . تتمه را هم در يك انبار مرطوبى ريختند كه يقينا به كلى فاسد شده است .\r\n\r\nكشته‌شدن خالوقربان و عدّهء او\r\nغالب جاها شلوغ است . واقعهء تازه قتل خالو قربان است با چهارصدنفر از عدهء او .\r\nچنين مىگويند كه خالو قربان محض آن‌كه بروز رشادت فوق العاده داده باشد حمله به شهر ساويچ‌بلاغ مىآورد . كردها از روى خدعه شهر را تخليه مىكنند . عدهء خالو مشغول\r\n\r\n","description":"","footnote":"","page_name":" 6473 ","page_number":607},
  {"content":"\r\n\r\nكارهاى زشت مىشوند و به فاصلهء بيست و دو ساعت كردها وارد شهر خالو و تمام عدهء او را با كمال بىرحمى مقتول مىنمايند . خالو را قطعه‌قطعه نموده‌اند .\r\nبروجرد را لرها غارت مىكنند و غارتگران آنها ملاير ، تويسركان ، نهاوند و عراق را هم چاپيده تا حوالى قم آمده‌اند . محلات در محاصره است . متصل تلگراف استغاثه مىرسد .\r\n\r\nماليات ايران\r\nچهل و يك كرور ماليات را برآورد كرده به هزار زحمت خرج را سى و هشت كرور تقليل دادند . چهل و يك كرور هرگز وصول نمىشود زيرا مالياتهاى آذربايجان يا لرستان و خيلى جاهاى ديگر وصولى نيست . خيلى مالياتها هم تخمينى است لكن خرج البته ده پانزده كرور علاوه خواهد شد .\r\n\r\nممتاز الدوله مأمور تركيه\r\nبااين‌حال ممتاز الدوله را با جمعى به سمت انقوره فرستاده‌اند معاهده ببندد و چهل هزار تومان تاحال پول گرفته .\r\n\r\nمستشار الدوله مأمور سرحد\r\nمستشار الدوله را براى تحويل گرفتن فيروزه و آشوراده و تعيين چند جوى آب با يك دستگاهى به استرآباد و خراسان روانه مىكنند با شصت هزار تومان .\r\n\r\nتقىزاده مأمور مسكو\r\nتقىزاده را از برلن به مسكو فرستاده‌اند فصل قرارداد تجارتى را ببندد . فقطوفقط براى آن‌كه اينها بيكار نباشند و به فكر وزارت نيفتند ، و الا دولت غيرثابت متزلزل آنقوره معاهده لازم ندارد . ما راه به آنجا نداريم كه مال‌التجاره حمل كنيم . يا تحويل‌گرفتن دوتا نهر آب و يك ده فيروزه چنين مأمور و دستگاهى لازم نداشت . فرمانفرماى خراسان و والى استرآباد يك ده و يك جزيره را نمىتوانستند تحويل بگيرند ؟ مشاور الممالك موجد قرارداد روس و ايران در مسكو سفير است ، براى يك فصل آن قرارداد از برلن تقىزاده و از طهران چند نفر مىرود . حرف در اين است يك‌نفر كه از تجارت سررشته داشته باشد يا تاجر باشد جزو اين هيئت نيست . اين‌همه پول را به اين آقايان مىدهند آن وقت براى چهار شاهى مستمرى يا شهريه آنقدر حرف در مجلس زده مىشود . از روز\r\n\r\n","description":"","footnote":"","page_name":" 6474 ","page_number":608},
  {"content":"\r\n\r\nاول الى حال صد دينار از اين پولها به جيب من وارد نشده است .\r\n\r\nبدگوئى از وليعهد\r\nجمعه 13 شوال - جرايد حمله به وليعهد آورده‌اند و بسيار بد مىنويسند . معاشقه‌ها براى او جعل مىكنند . دعواى با زنش را مىنويسند . در ضمن « ستاره ايران » دستخطى از ناصر الدين شاه درج نموده و شرح مفصلى از او تعريف نوشته بود . در ضمن اين دستخط و اين تعريف به همه بدگفته بود .\r\n\r\nبدگويى از قوام السلطنه\r\nدر مجلس شصت و پنج رأى اعتماد به قوام السلطنه داده شده . جرايد براى اين مسئله آنچه جلوى قلمشان مىآيد مىنويسند كه حقيقت شرم‌آور است ، زيرا خواهىنخواهى رئيس الوزرا مىشود و اين بسيار بد است كه دربارهء او اين قسم نوشت . فردا از همچو رئيس دولتى توقع كار نبايد داشت .\r\nاعدل الدوله پسر مرحوم ركن الدوله كه ديدن من آمده بود مىگفت نزد قوام السلطنه بودم صحبت روزنامه‌ها شد . گفت چند روز است به من فحش نمىدهند ترك عادت براى طرفين است . . . « 1 »\r\n\r\nچهل روزنامه و مخارج آنها\r\nروزنامه خيلى زياد شده ، دكان و محل ارتزاق خوبى شده است . گويا چهل روزنامهء هفتگى و يوميه چاپ مىشود . بعضى از جرايد هست كه به همان نصب تابلو و نشر دو سه نمره قناعت نموده است . برخى فقط هفته‌اى يكى دوبار آن هم بيست و پنج نمره چاپ و منتشر مىكنند به همان اسم و دخول در جرگهء جرايد و بعضى دخلهاى مختصر قانع مىباشند .\r\nعميد الملك مىگفت درست حساب كرديم هرروزنامه كه روز چاپ شود پنجاه تومان خرج دارد . از تك‌فروشى و آبونمان هرقدر كوشش كنند بيش از سى تومان و اصل نمىشود . بيست تومان در هرنمره ضرر است و اين ضرر با تمام آن خرجهائى كه دارند تمام يا از سفارت‌خانه‌ها گرفته مىشود يا از مردم ديگر .\r\n\r\n\r\n","description":"","footnote":"\r\n( 1 ) - نقطه‌چين در اصل است .\r\n","page_name":" 6475 ","page_number":609},
  {"content":"\r\n\r\n\r\nكاغذ روزنامه\r\nدر منزل ما گفتند « عصر جديد » با پول انگليس چاپ مىشود . هرمز ميرزا خواست برائت ذمهء او را حاصل كند گفت كاغذش را انگليسها دادند ( حالا طورى شده كه از كاغذ روزنامه شناخته مىشود مال سفارت روس است يا انگليس . )\r\n\r\nامتياز نفت شمال و قول قوام السلطنه\r\nعلى الظاهر نصرت الدوله با انگليسها دشمن شده است . پيشنهادى به مجلس كرده و چهل‌نفر از وكلا مهر نموده‌اند كه چون كمپانى استاندار اويل حاضر براى انجام قرارداد نيست و مدتى است به مماطله مىگذراند خوب است مجلس اين امتياز را آزاد كند كه هركمپانى به غير انگليس از امريكا بخواهد داده مىشود . مناقشه زياد شد . بالاخره رأى به‌همان قسم دادند . نماينده‌اى از جانب كمپانى سنگلر امريكا آمده است . حالا جرايد دو دسته شده [ اند 
  ] . دسته‌اى از استاندار پول گرفته تقويت او را مىكنند ، دسته‌اى از سنگلر .\r\nيك آشوب و ولوله‌اى در مجلس و مردم انداخته‌اند . اما مىگويند قوام السلطنه قول به سفارت داده كه اگر رئيس الوزرا شدم هم نصرت الدوله را با سفارت آشتى مىدهم هم عمل استاندار اوايل را مىگذرانم .\r\n\r\nراه شميران\r\nپنجشنبه 3 شهر ذيقعدة الحرام - زينب و بچه‌ها دو روز است باغ تجريش حضور حضرت و الا رفته‌اند . من و حاجى افخم هنوز معلوم نيست برويم ، جا هست اما ساير چيزهاى ديگر آن فراهم نيست . امروز عصر من هم شمران رفتم . راه [ دروازه 
  ] از دولت سر مرحوم مسيو مرنارد خوب شده و آب‌وجارو مىشود ، سايه دارد . هيچ طرف مشابهت با سابق نيست . واقعا از مسافرت آن هركس لذت مىبرد . باج راه به مصرف مخارج مىرسد . فقطوفقط همين پول است كه به مصرف خودش و به همان عنوانى كه مردم مىدهند در مملكت ما خرج مىشود . شمران و باغ بسيار مصفا بود . زينب هر جاى شمران را به يكى از محلهاى الموت تشبيه مىنمود .\r\n\r\nعز الممالك\r\nحاج فخر الملك در آشوب منزل دارد . حاج عز الممالك را از مديريت كل وزارت ماليه خارج و مأمور ماليه فارس نمودند . هيچ ميل ندارد ، ليكن چاره نيست . ماهى\r\n\r\n","description":"","footnote":"","page_name":" 6476 ","page_number":610},
  {"content":"\r\n\r\nچهارصد تومان مواجب با خرج مسافرت مىدهند .\r\n\r\nكابينهء قوام السلطنه\r\nكابينهء وزرا بالاخره بدين ترتيب معين شد : قوام السلطنه رئيس الوزرا و وزير خارجه - سردار سپه وزير جنگ ، لايتغير . مشار السلطنه وزير عدليه . عميد السلطنه وزير فوايد عامه - وحيد الملك وكيل مجلس وزير پست و تلگراف - فهيم الملك وكيل مجلس وزير ماليه - محتشم السلطنه علوم و تجارت - داخله به همان معاونت منصور السلطنه .\r\nچون حكايت كمپانى نفت شمال در بين است از نقطهءنظر منافع قوام السلطنه وزارت خارجه را براى خود تخصيص داد . وزير داخله براى آن‌كه نصف حكومتها نظامى است و سردار سپه مايل نبود معين نشد و نمىشود . عميد السلطنه نوهء مرحوم حاجى سيد رضى طبيب است يار غار قوام السلطنه ، هركابينه هم بايد يك وزير طبيب داشته باشد .\r\n\r\nخرابى اوضاع روسيه\r\nحاجى ميرزا هادى خان داماد نصير الدوله پنج سال بود امريكا نايب سفارت ايران بود تازه وارد شده حكايتها از روسيه مىكرد كه واقعا باعث حيرت و تعجب بود كه چه قسم يك همچو مملكتى را ويران و خراب و فاقد همه‌چيز نمودند . مىگفت چندين روز در سرحد آلمان ماندم تا ممكن شود با يك ترن خراب كثيف تا مسكو بروم . دويست و سى و دو مليون منات كرايهء پنجاه من تبريز بار خودم را گرفتند . بعد كه مسكو رسيدم گفتند نصف اين پول را به تقلب از شما گرفته‌اند . در مسكو ابدا جائى كه منزل كنم نبود .\r\nويلان ماندم تا به سفارت رفتم . شهر خراب ، كوچه‌ها كثيف ، همه بلند و چاله ، در هر صد قدم هم مىبايست از رژيمان فقيروگدا گذشت . يك روز خرج من سيصد و چهل مليان منات شد و من خودم را مليانر ديدم . از آنجا به هزار مشقت هشت روزه تا باكو آمدم .\r\nواگن سقف نداشت ، آب نداشت . من سه روز با چاى صورت خودم را شستم . بقدرى در و ديوار واگن كثيف و بقدرى كك ، مگس ، پشه و غيره در واگنها بود كه آرام را از ما ربوده بود . در هرتوقفگاه گروه‌گروه گدا بود كه منتظر ايستاده بودند . اگر يك‌تكه استخوان كسى پرتاب مىكرد پنجاه‌نفر به سمت آن مىدويد در تمام اين خط راه من نديدم دود از جائى بلند شود ، نه كارخانه بود ، نه مطبخ . بيست‌وپنج روزه از مسكو تلگراف به باكو مىرسد ، خراب ، ويران .\r\n\r\n","description":"","footnote":"","page_name":" 6477 ","page_number":611},
  {"content":"\r\n\r\n\r\nقدرت مالى امريكا\r\nمىگفت دولت امريكا در اين جنگ خيلى پول قرض داد . هردولتى كه تمايل به آنها داشت مبلغها پول گرفت و خرابيهاى خود را مرمت كرد . اگر دولت ايران تمايل نشان داده بود ممكن بود مبلغها قرض بدهند . ما هم از آنجا خيلى نوشتيم ، ليكن كسى گوش نداد .\r\nفعلا مىگفت در خزانهء امريكا شانزده مليارد پول طلا موجود است .\r\n\r\nتقسيم پول ميان قزاقخانه\r\nهشتصد هزار تومان دولت از بانك قرض كرد . از محل گمرك حواله داد . تمام اين پول را سردار سپه گرفت . پول ميان صاحب‌منصبان سابق قزاقخانه كه فعلا همه كاره و محل اطمينان وزير جنگ هستند فراوان است . همه خانه‌ها خريدند ، پارك مىسازند ، درشكه و اتومبيل نگاه مىدارند ، جواهر مىخرند . من خودم شنيدم كه جواهرى مىگفت احدى جز صاحب‌منصبان قزاق جواهر نمىخرد . در ادارات غيرنظامى آن از مخزن مباشرت ارزاق ، ملبوس ، بخوربخور غريبى است . هيچ حسابى در كار نيست . يك كلاه را اگر دو ريال تمام شود پنج هزار مىدهند و پاى دولت هشت هزار مىنويسند ، و قس علىهذا .\r\n\r\nخدايار خان\r\nخدايار خان در كار ادارهء خودش اعتناء به احدى ندارد . هركس را عزل كند ، هركس را نصب كند ، به هركس هرچه بخواهد بدهد هيچ مانعى ندارد . آقاى عماد السلطنه مىگفت از من پرسيد شهرچه خبرى است . گفتم شهرت دارد شما وزير ماليه مىشويد . خنديد گفت من اعتنا بدان ندارم . خودم وزير تراشم . چه ضرر دارد . همان حرفهاى ركيك ، همان سخنان مستهجن ، همان مشديگرى كه قزوين داشت اينجا هم در ادارهء خود دارد . تمام اجزاء ستوه آمده‌اند ، اما چاره ندارند . كار كم است و مشترى زياد درست براى هريك كار كوچك يا بزرگ ده‌نفر آدم ايستاده است .\r\n\r\nتوقيف جرايد\r\nبيانيهء رئيس الوزرا راجع به جرايد منتشر شد كه عين آن را من ملصق بدين كتاب كردم « 1 » . متعاقب آن روزنامه [ هاى 
  ] « حقيقت » ، « ايران آزاد » و « سياست » توقيف شد [ ند 
  ] .\r\nيك‌نفر روزنامه‌نويس تا امروز به اين قانون اعتنا نكرده و يك مادهء آن اجرا نشده است\r\n\r\n\r\n","description":"","footnote":"\r\n( 1 ) - موجود نيست .\r\n","page_name":" 6478 ","page_number":612},
  {"content":"\r\n\r\nجز دادن سه تومان و گرفتن امتياز . هرروزنامه‌نويس هم خودش يا دوستانش مساعده امتياز چند روزنامه را براى احتياط دارند . چنانچه « حقيقت » فورا به اسم « اقتصاد » روزنامهء خود را منتشر كرد . شهر لندن و پاريس به قدر طهران روزنامه ندارد ، منتهى بعضى هيچ چاپ و منتشر نمىشود .\r\n\r\nطرز انتشار روزنامه\r\nبرخى براى انجام مقصودى چند نمره چاپ [ مىكنند 
  ] و بعد موقوف مىشود . جمعى ماهى يك مرتبه يا دو مرتبه چاپ مىكنند ، يا آن‌كه عدد روزنامه‌اش از بيست و سى تجاوز نمىكند . بسته به اندازهء خرج و طمع آن آدم است . منافع آنها چندين قسم است .\r\nاول بليت شركت چاپ مىكنند و اين بليتها [ را 
  ] به توسط دوستان خود براى هركس كه ممكن شود خواه طهران باشد خواه در بم و نرماشير روانه مىكنند و پولى جمع مىشود .\r\nآن‌وقت بليت براى خريد مطبعه بيرون مىآيد و به همان قسم به مردم تحميل مىكنند .\r\nچند شماره كه منتشر شد اعلان تياتر است كه چون جريدهء « شفق » مثلا دچار بسى خسارات شده لذا به منفعت آن در سالن « گراندهتل » نمايش عالى اخلاقى داده مىشود .\r\nساير همكارها هم كمك مىكنند . بليت تياتر دوره مىافتد . تصور نشود طهران ، خير به تمام ولايات ، آن هم بليت قشنگ پارچهء اعلى .\r\nقوام الملك از شيراز ، جهانشاه خان و اسعد الدوله از خمسه ؛ اميرنظام از همدان ، سردار نصرت از كرمان ، آقا نور اللّه مجتهد از اصفهان ، از اين قبيل اشخاص در هرگوشهء مملكت و هرچند نفر باشند دعوت به تياتر طهران مىشوند . بايد هركدام پانصد تومان ، دويست تومان ، صد تومان تا پنجاه تومان بدهند ، واى به حال كسى كه ندهد . خيلى اوقات مىشود اين‌همه پول را گرفته‌اند اصل تياتر را هم براى همان خرج جزئى نمىدهند .\r\nمنافع جارى هريك هم خوب نوشتن از يكى و فحش‌دادن به ديگرى است . مثلا از قوام الملك تعريف مىنويسد . آن‌وقت وكيل او كه در طهران است يا يكى از دوستان صميمى او را مىبينند كه من اين قسم از قوام نوشتم شما مطلب را حالى كنيد آن وكيل يا دوست به قوام مىنويسد و يك شماره مخصوصا روانه مىكند ( اگرچه اين قبيل اشخاص تمام جرايد برايشان بدون استثنا فرستاده مىشود . ) و مىنويسد شما لازم است انعامى ، كمكى به اين آدم بكنيد . ناچاراست بدهد . از جهانشاه خان بد مىنويسد و آخر مقاله درج مىكند ما شرح فجايع و مظالم اين سفّاك را بعدها به ترتيب ذكر خواهيم كرد . فورا وكيل جهانشاه خان يا دوست او مدير را ملاقات كرده و مىگويد بابا براى طبع جريدهء\r\n\r\n","description":"","footnote":"","page_name":" 6479 ","page_number":613},
  {"content":"\r\n\r\nشما كه امير مبلغى داد ، براى مطبعه كه باز مبلغى داد ، براى تياتر كه داد . در آن موقع كه داد باز شما دست برنمىداريد . او هم جواب مىدهد آقا اينها چه‌چيز است ، از اين آدمها بايد استفاده كنيم . امير پول ندهد كى بدهد ؟ خرج داريم ، گذران داريم . ناچار مىشود مبلغى مىدهد كه تتمه را ننويسد .\r\nبعضى اوقات جرايد باهم سازش مىكنند . يكى بد مىنويسد ، ديگرى خوب و هردو پول خوبى مىگيرند و جنگ زرگرى مىكنند . از اين اشخاص هركدام هم طهران بيايند به هرمدير روزنامه بايد پول و سوغات بدهند . عيدعيدى روانه كنند . قبض آبونمان خودش را هم اگر ده مرتبه گرفته باشد وارد طهران كه شد مجددا بايد بدهد كاش مال همان سال را ، نه هرچند سال باشد كه تأسيس شده برايش روانه مىكند و هرقدر قسم بخورد داده‌ام گوش نمىدهد . مختصر يك حكايتى است ، يك جيب‌برى است ، يك كلاشى و گدابازى است كه نظيرش را احدى نديده و به خاطر ندارد .\r\n\r\nانجمنهاى عصر مشروطه\r\nدرست حكايت جرايد اين عهد شبيه انجمنهاى اول مشروطه است كه دويست انجمن در طهران منعقد شده بود و به‌همين ترتيب جرايد امروز مشى مىكردند . بلكه افتضاح و گدائى و حقه‌بازى اين جرايد امروز بيش از انجمنهاى آن‌روز است ، زيرا جرايد اينها به تمام دنيا مىرود اما حرفهاى انجمنها از محوطهء ايران خارج نمىشد .\r\nسالار اعتضاد پسر سركار معتضد السلطنه ( دائىجان ) دزاشوب ييلاق است .\r\nماشاءاللّه شاهزادهء خوبى شده . برعكس آن بدذات امجد الملك كه امروز هم دست از تقلب و شيطنت و صدمه به پدر برنداشته ، با همه صدمات كه ديده است . خيلى صحبت بامزه مىكند درست مثل دائى . صحبتها از صمصام السلطنه مىكرد ( چون بر سبيل اتفاق آمد از ما گذشت . ) .\r\n\r\nدر اوصاف صمصام السلطنه\r\nمىگفت بسيار احمق است . جزئى سواد فارسىهم بيش ندارد . اما خدا همه‌چيز را ديگر برايش تمام كرد و امروز جواهر و مكنت او را كسى ندارد . معتضد السلطنه حاكم شاهرود و بسطام شده بود امير اعظم مايل نبود و متصل اسباب‌چينى براى عزل او مىكرد . من اغلب اوقات براى استحكام كار او نزدش مىرفتم . درب خانه هم مىآمد . من براى آن‌كه بداند نزد شاه قرب و منزلتى دارم بيشتر از همه‌روزه فضولى مىكردم . شاه هركس را مىخواست من به‌جاى آن آدم داخل اطاق مىشدم ، چه‌وچه . يكى دو دفعه\r\n\r\n","description":"","footnote":"","page_name":" 6480 ","page_number":614},
  {"content":"\r\n\r\nهم با همكارها ساخت‌وپاخت كرديم [ كه 
  ] صمصام اگر پرسيد كى از پيشخدمتها نزد شاه مقرب است او مرا نشان بدهد . از من پرسيد من او را . قضا را همين قسم هم شد و صمصام كه هميشه وارد اطاقش مىشدم مىگفت شاهزاده بسم اللّه . اين دفعه كه وارد شدم گفت حضرت و الا بفرمائيد يا اللّه . من مىدانستم كه تير به كمان آمده ، شكايت زياد از امير اعظم نمودم . گفت خاطرجمع باش . اما شاه از من چه مىگويد . من هم مدتى دروغ ساختم كه شاه چنين تعريف مىكند ، چنان تمجيد . درحالىكه شاه مكرر در خلوت مىفرمود صمصام السلطنه فقط لياقت دارد كه يكى دو هزار گوسفند آدم دستش بدهد و سى چهل چوپان برود و مشغول شبانى شود . چند روز ديگر تلگرافى از شاهزاده رسيد شكايت از امير اعظم . رفتم خانه‌اش . ديدم دونفر از آدمهاى معتبر امير اعظم آنجا نشسته‌اند . چيزى نكشيد تلگرافى به صمصام دادند تا خواند . گفت اين پسر چرا دست از سر معتضد السلطنه برنمىدارد ، چرا آنقدر فضولى مىكند . دست كرد به چماق خودش .\r\nگفت به بخت مرحوم ايلخانى دويست سوار مىفرستم او را بال بسته بياورند و هردو را از اطاق بيرون كرد . من هزار مرتبه شكرگزارش شدم ( عدد دويست را بزرگترين اعداد مىداند . بخت ايلخانى قسم متداولى آنهاست و به‌جاى مرحوم استعمال مىشود . بال لغت دهاتى است كه كتف باشد ) .\r\nروز ديگرى رفتم توى باغ ، خودش راه مىرفت . چماق نامرد هم دستش بود و به هوا تكان‌تكان مىداد . در اين بين فطن الملك پيشكار فرمانفرما و نصرت الدوله با دو سه‌نفر ديگر وارد شدند . چون شنيده بود نصرت الدوله به شاه گفته كه صمصام گفته است حكم شاه را هم اطاعت نمىكنم عقده در دل داشت . باغچه‌هاى حياط گود بود ، آب انداخته بودند مملو از آب شده بود . گلدان زياد دور باغچه‌ها گذاشته بودند . فطن الملك و آن جمع با عريضه در دست جلوتر آمدند . صدا زد چه عريضه‌اى است بياريد ، تا آمدند و چشمش به فطن الملك افتاد چماق را بلند كرد . به آواز بلند بنا كرد به فطن الملك و نصرت الدوله بدگوئى كردن . فطن الملك و آن چند نفر تا خواستند حرفى بزنند چماق را به سمت آنها دراز كرد ، همگى عقب‌عقب رفتند . پايشان به گلدانها بند شد جمعا با گلدانها افتادند توى باغچه مملو از آب . صمصام با چماق خود راه خشكى را بر آنها گرفت و آدمها را صدا مىزد ، اينها توى آب و گل بناى دويدن و فرار نمودن را گذاشتند .\r\nصمصام به دو ، آنها توى گل و آب به دو ، تا بالاخره از درب حياط خارج شدند . صمصام به جاى خود آمد . رو به من كرد خوب تلافى كردم . خوب پدر نصرت الدوله بيرون آوردم .\r\nمن يك‌جا از خنده ، يك‌جا از ترس نمىدانم چه خاك بر سر كنم . از ناچارى بيرون آمده تا منزل خنده كردم و روز ديگر به شاه حكايت را گفتم . در اين بين صمصام آمد . شاه به\r\n\r\n","description":"","footnote":"","page_name":" 6481 ","page_number":615},
  {"content":"\r\n\r\nمن گفت بايست . صمصام آمد نشست . شاه متصل به من نگاه مىكرد و زير لب مىخنديد . بالاخره من ديدم خودم را نمىتوانم از خنده نگاه دارم از اطاق بيرون رفتم .\r\n\r\nاستعفاى صمصام السلطنه\r\nاوضاع فسخ كاپيتولاسيون به ميان آمد . انگليسها به شاه سخت گرفتند صمصام را تغيير بدهد . من پشت درب اطاق بودم . شاه به صمصام السلطنه فرمود كار از شما پيشرفت نمىكند . گفت به سر شاه به بخت مرحوم ايلخانى خوب پيشرفت مىكند . باز شاه تأملى كرد . فرمود خير صمصام پيشرفت ندارد . گفت عرض كردم بسياربسيار خوب پيشرفت دارد . باز شاه پس از دقيقه‌اى فرمود خوب است استعفا كنيد . گفت به سرت قسم نمىكنم . باز شاه صبر كرد ، مجددا فرمود [ استعفا 
  ] بدهيد . گفت من به حكم شما رئيس الوزرا شدم حالا هم اگر ميل داريد استعفا كنم حكم كنيد ، آن‌وقت او دست خود را بلند كرده روى چشم گذاشته گفت حكم شما را روى چشم مىگذارم . شاه ديد نمىشود سكوت كرد . بعد از دو دقيقه فرمود حكم مىكنم . فورا دستها را به چشم گذاشته گفت روى چشم . شاه يقين كرد عمل تمام شد . اما خير پس از قدرى سكوت گفت بنويسيد . شاه ديگر طاقت نياورد گفت مگر رياست شما را حكم دادم . گفت بله ميرزا حاضر است ، ميرزا ! ميرزا ! شاه ديد نمىشود . صدا زد معين الملك بيايد . وارد شد صمصام فرصت به شاه نداده گفت ميرزا تو حكم مرا ننوشتى . معين الملك بيايد . وارد شد صمصام فرصت به شاه نداده گفت ميرزا تو حكم مرا ننوشتى . معين الملك ساكت بود .\r\nشاه پرسيد چه مىگويد . عرض كرد گويا دستخط صادر شد . صمصام گفت ديديد عرض كردم . ميرزا حكم داده شاه فرمود خيلىخوب و بلند شد . زيرا همچو حكمى ممكن نبود بنويسند . صمصام هم برخاست از درب اطاق بيرون آمد . چوب‌دست را گرفت بطورى كه معمول اوست ( ته چماق را به دست مىگيرد ، سر چماق بالا . آن‌وقت تكان‌تكان مىدهد و راه مىرود ) و بنا كرد رفتن . شهاب الدوله كه مسبوق نبود على الرسم تعارف كرد . بفرمائيد در اين اطاق صرف چاى كنيد . صمصام زير دست او زده بنا كرد . اين شعر را خواندن و رفتن : اگر دردم يكى بودى چه بودى ، اگر دردم يكى بودى چه بودى . رفت و سوار كالسكه شد برود خانه تا حكم برسد . در راه كالسكه چرخش شكست و توى كوچه ماند . تلفن كردند به هيئت وزرا كه صمصام رفت شما هم برويد . ميرزا حسين خان علائى وزير جواب داد براى چه برويم . گفتند صمصام استعفا داد و حال آنكه نداده بود و حكم مىخواست . جواب داد قانونا بايد رياست وزراء به هيئت آمده اين فرمايش را به تمام وزرا بفرمايند . شاه ديد دچار محظور ديگرى شده گفت رئيس گارد هيئت را بخواهيد آمد و به او امر شد وزرا را خارج و درها را قفل كند . رفت و به زور آنها را خارج كرد .\r\n\r\n","description":"","footnote":"","page_name":" 6482 ","page_number":616},
  {"content":"\r\n\r\nصمصام در خانهء خود وزراى خود را جمع [ مىكرد 
  ] و احكامات مىداد تا به هزار مرافعه دستش را كوتاه كردند كه نزديك بود مفسدهء كلى برپا شود .\r\n\r\nگربه و جوجه\r\nمدتها بعد يك روز آنجا رفتم . دو سه‌نفر ديگر هم بودند . ما را ناهار نگاه داشت . بين ناهار گربه‌اى آمد تو . صمصام به نوكرش گفت گربه را بران ، بيرون كردند . آن‌وقت گفت ديشب من و جهانگير سر شام بوديم گربه آمد جوجه‌كباب را برداشت و رفت . جهانگير عقب كرد . خير گربه زد و بست و رفت و به ارواح بخت ايلخانى دويست سوار كدامه ، پانصد سوار بختيارى هم نمىتوانست گربه را بگيرد . ما به شدت خنده افتاديم و او تصور مىكرد از اين كار به اين بزرگى گربه كه جوجه‌كبابى را برده از روى تعجب خنده مىكنيم و هى تكرار مىكرد كه به بخت مرحوم ايلخانى چنان زد و بست و از درختها بالا رفت كه هزار سوار بختيارى نمىتوانست از دستش بگيرد و بالاخره تا آخر سفره صحبت او همين بود و نهايت تعجب را از اين حركت گربه داشت و به‌همين تصور باقى ماند كه ما هم مثل خودش تعجب نموديم و چنين كارى از گربه تا امروز سر نزده است .\r\n\r\nوثوق الدوله و صمصام السلطنه\r\nروزى به سفارت انگليس رفته [ بود 
  ] مراجعت به وثوق الدوله گفته بود سفير هرچه گفت من خودم را به خريت زدم . وثوق الدوله گفته بود محتاج نبوديد .\r\nبارى صمصام نزديك به هفتاد سال دارد . قدش بلند است ، مويش سفيد ، ريش كمى دارد ، زلفش مثل قديميها بلند است . هميشه عبا مىپوشد ، يك چوگان يا چماقى نتراشيده ، نخراشيده در دست [ مىگيرد 
  ] كه هميشه ته چوب در دست او و محاذى كمر خود نگاه مىدارد و دايم دست را تكان مىدهد كه سر چوب در آن بالا حركات عجيب و غريب مىكند .\r\n\r\nنيمتاج خانم زن صمصام السلطنه\r\nميرزا مرتضى خانى بود از اقوام مرحوم اتابيك امين السلطان خيلى مقدس ، زاهد عابد . زنى داشت سيده عاليه خانم . جوان خوشگل كه ميلى بدين شوهر نداشت . اغلب با « چپول » معروف و تازه گل خودمان منزل من مىآمد . دختر شوهرى داشت نيمتاج خانم . بعضى اوقات همراه مىآورد . ده دوازده‌سال بيش نداشت ، بسيار خوشگل ، بسيار خوش‌آب‌ورنگ ، بسيار شيطان . قسمت و اتفاق اين نيمتاج خانم نصيب آقاى\r\n\r\n","description":"","footnote":"","page_name":" 6483 ","page_number":617},
  {"content":"\r\n\r\nصمصام السلطنه شد . چندى كار مرتضى خان و عاليه بالا گرفت . مرتضى خان ضعيفه ( عاليه ) را طلاق داد . نمىدانم خودش زنده است يا نه . اما عاليه زنده است و شوهر ديگرى گرفته . نيمتاج دوپسر و يك‌دختر از صمصام السلطنه دارد و بقدرى سوگلى و محبوب القلوب است كه مزيدى بر آن مترتب نيست . هرچه صمصام دارد نثار راه اوست . يكى از پسرها همان جهانگير است كه در حكايت گربه گذشت . صمصام زبانش همان لرى است و به همه « تو » خطاب مىكند . خيلى بخواهد احترام و ادب كند « خدمت با سعادت تو » مىگويد .\r\n\r\nكمپانيهاى نفتى\r\nاين چندروزه دونفر نماينده ازطرف كمپانى سنگلر امريكائى طهران آمده و با كمپانى استاندار اويل رقابت مىكند . جرايد و وكلا و هوچيها يك گنج بادآوردى به چنگشان افتاده كه سر از پا و كلاه از قبا نمىشناسند . چون در آن پيشنهاد فقط ذكر نام « استندار » است . حاليه مشغول زمينه‌سازى هستند كه وكلا آن ماده را تغيير داده به ذكر اسم كمپانى امريكائى مبدل نمايند تا سنگلر بتواند اقدامى كند . علائى « 1 » و مستر شوستر كه حاليه هم باز فضولى خود را دارد تلگراف نموده‌اند اگر مىخواهيد اين امتياز عملى باشد از صد سهم پنجاه امريكا ، سى انگليس و بيست ايران بايد باشد . به غير آن عملى نيست .\r\nچهارشنبه نهم ذيعقده ، 14 سرطان - من شمران « 2 » ، مثل هرمز يا امثال او نوشته شده .\r\nمن شمران دو سه شب ماندم بسيار خوش گذشت . خانهء حضرت و الا درست مهمان خانه‌اى است كه متصل پر و خالى بايد بشود . زنهاى شاهزاده هم خيلىخوب پذيرائى مىكنند كه هركس برود ممنون و متشكر بيرون خواهد آمد .\r\n\r\nخواب‌نما - شمشير حضرت ابو الفضل براى سردار سپه\r\nمن خانهء مهذب الدوله مىرفتم كه در خيابان امين‌حضور است . خانهء عين الدوله در اين خيابان است . ديدم سقاخانه جنب خانهء شاهزاده را آئين‌بندى مىكنند . پرسيدم گفتند خواب‌نما شده . پرسيدم چه خواب‌نمائى . گفتند خواب ديده شده حضرت عباس ( ع ) با شاهزاده عين الدوله در اينجا دست‌نماز مىگرفتند . حالا شاهزاده خرج مىدهد . بعدها\r\n\r\n\r\n","description":"","footnote":"\r\n( 1 ) - حسين علاء\r\n( 2 ) - به سياق گفتهء فرنگ‌رفته‌ها كه فارسى شكسته‌بسته صحبت مىكرده‌اند .\r\n","page_name":" 6484 ","page_number":618},
  {"content":"\r\n\r\nگفتند بابا حضرت عباس كه دست نداشته تا دست‌نماز بگيرد . گفتند مقصود پول بود گرفته شد . حالا مشهور شده است متولىباشى حضرت ابو الفضل خواب ديده كه حضرت يكى از شمشيرهاى بقعهء مباركهء خود را امر فرموده‌اند براى سردار سپه بياورند و به كمر او ببندند ( مثل آن‌كه در مهاجرت براى نظام السلطنه آوردند . )\r\n\r\nواقعهء چهارراه اسمعيل بزاز\r\nشاه سويس است . وليعهد هنوز شمران نرفته ، رئيس الوزرا هيچ نمىرود . واقعهء غريب دو شب قبل در قهوه‌خانهء چهارراه اسمعيل بزاز ، در سر مصطفى نام بچه خوشگلى نزاع مىشود . رضا نام دونفر حيدر و حسين نامى را با كارد شكم پاره مىكند ، يك نفر ديگر شكم برادر حيدر را . همشيرهء دو مقتول خودش را توى آب‌انبار انداخته خفه مىكند . جمعى ديروز عدليه رفتند . بايد استنطاق شود ، داد كردند ، فحش دادند ، رفتند خانهء سردار سپه . او قول داد قصاص كند . امروز در نظميه با حضور حاكم نظامى استنطاق و تيرباران شدند . مىگويند پسره مصطفى خيلى خوشگل است . او را هم حبس نموده‌اند . شاگرد قصاب است .\r\n\r\nاعزام محصل\r\nحاج عليقلى خان پسر حاج فخر الملك با دو پسر حاج عز الممالك برلن براى تحصيل مىروند . مىگويند گذران خيلى آنجا سهل و ارزان است . به اين واسطه دسته‌دسته مسافر و شاگرد مىرود . اشكال گذشتن از روسيه است . اما اين ارزانى موقتى و مثل آن وقتى است كه نوشيروان ميرزا انگليس رفت ، ليره به آن ارزانى بود و حالا آنقدر بالا رفته .\r\nهمهء اين مسافرين و شاگردها معطل خواهند ماند .\r\n\r\nقالى رنگ جوهرى\r\nدر مجلس ما مدتى است صحبت ماليات آنقوزه و كتيرا و رنگ قالى است كه آيا جوهرى باشد يا به كلى قدغن شود . هرقدر تجار ناله و فرياد مىكنند قالى جوهرى بهتر فروش مىرود و خريدار هم چشم دارد هركدام را ميل دارد خريدارى مىكند شما نمىفهميد .\r\n\r\n","description":"","footnote":"","page_name":" 6485 ","page_number":619},
  {"content":"\r\n\r\n\r\nنفت شمال - نصرت الدوله و ملك الشعرا\r\nصحبت نفت شمال از هرمطلبى و صحبتى به كام وكلا و وزرا مديران جرايد فعلا شيرين‌تر است . ملك الشعرا با نصرت الدوله طرف شده در جرايد هنگامه مىكند .\r\nنصرت الدوله خودش نمىنويسد ، ديگران حمايت مىكنند و جواب ملك را مىدهند كه تو دوستى بودى ، رفيق بودى ، حتى مواجب مجلس خود را نصرت الدوله حوالهء شما نمود ، چه پيش‌آمده كه بد مىنويسى .\r\nپنجشنبه 17 ذيقعده ، 23 سرطان - هوا به شدت گرم است ، درجهء 30 الى 35 در اطاق .\r\nشبها ابر كثيفى است مثل حمام . افخم الدوله در اين هوا ورامين رفته . طلب از طومانيانس به جهد و كوشش حاجى افخم الدوله با سيف الملك حواله و قباله شد پنج هزار تومان نقد داده شد با سى هزار تومان طلب طومانيانس دو دانگ ده فرى مازندران سيف الملك دو ساله بيع شرط گرديد . يك هزار تومان دلالى و حق جعاله داده شد تا صورت گرفت . اما حضرت و الا تا ساعت آخر ميل نداشت و مىگفت پول مرا از طومانيانس بگيريد ، پول مرا چرا نمىدهد ، تنزيلش چه مىشود . . . « 1 »\r\n\r\nوضع گردش شمران\r\nعصر سواره از راه عباس‌آباد به ياد سابق تجريش رفتم . اين راه خراب و بىصفا گرديده است . شاهزاده افخم الملك و نزهت الملوك بودند . هيچ‌روز و شبى نيست آنجا خالى باشد . در مهمان‌نوازى هم خانمهاى شاهزاده يد طولائى دارند . هركس يك دفعه برود باز ميل دارد برود . اين ايام در شمران دو محل عمومى است كه سابقا اينجا رسم نبود آنقدر آدم برود ، يكى بين قلهك و زرگنده است كه دكاكين زياد ساخته‌اند ، چند كافه و رستوران است . در يك كافهء بزرگ موزيك و تياتر و سينما هم هست . همه‌روزه عصر اينجا جمعيت زيادى مىشود ، خصوصا عصرهاى يكشنبه و جمعه كه حقيقتا ازدحام غريبى است . اما زنها را آژان نمىگذارد داخل مردها شوند . مگر يكى دو ساعت از شب رفته كه متفرق مىشوند . آن‌وقت ميان راه شهر و ميان كوچه باغها هركسى به خيال رفيق خود يا شكار تازه‌اى است كه ديگر آژان دست‌رسى ندارد . . . اما اين‌همه مردم من كه نديدم بيش از چند نفرى كافه بروند . خود صاحب كافه حكايت مىكرد ما بقدرى كه كرايهء مكان را بدهيم بيرون نمىآوريم . حتى روزى نيست كه جمعى بستنى يا شيرينى يا چيزهاى ديگر نخورند و پول نداده از پشت درختهاى داخل خيابان عمومى نشوند . فقط\r\n\r\n\r\n","description":"","footnote":"\r\n( 1 ) - نقطه‌چين در اصل است .\r\n","page_name":" 6486 ","page_number":620},
  {"content":"\r\n\r\nچيزى كه زياد خريدارى و خورده مىشود گردوى مغز كرده است كه بىنهايت بچه‌ها براى فروش مىآورند . يك‌نفر از سخاوتمندها هرچند نفرى كه باهم حركت مىكنند صد دينار داده پنج عدد گرفته ، نفرى يك‌دانه يا نصف آن را تقسيم [ مىكند 
  ] و ميل مىفرمايند . گاه مىشود چهار تومان كرايهء درشكه رفتن و آمدن را مىدهند ، اما ده شاهى بستنى يا چاى نخورده مراجعت مىكنند و اينها نيست مگر از فقر مردم شهر ما .\r\n\r\nسربند دربند\r\nمحل تفرج عمومى جديد ديگر سربند دربند است . صبحهاى جمعه پياده ، سواره ( اينجا كالسكه يا درشكه نمىرود ) ، دسته‌دسته تا سربند مىروند و مراجعت مىكنند .\r\nبعضى از مردم از سربند تجاوز به پس قلعه [ مىكنند 
  ] يا خيلى همت داشته باشند آبشار مىروند و ناهار صرف نموده عصر براى قلهك مراجعت [ مىكنند 
  ] . اينجا هم گردوئى ، بادامى ، آجيل‌فروشى گله‌گله ايستاده مردم خريدارى مىكنند . كافه يا رستورانى نيست .\r\nناهار هم ببرند دانگى است ( پيك‌نيك ) . اينجاها اگرچه آژان هست اما چون جاده تنگ است و اطراف رودخانه باغهاى بىديوار زياد جوانها بهتر با زنها معاشقه مىكنند تادر قلهك .\r\n\r\nلباس مردم - چوچونچه\r\nلباس مردها كت و سردارى و شلوارهاى سفيد يا الوان نازك است . هركدام يك عباى نازك بيشتر فلاحيه روى آن فكل و كراواتهاى بىآهار دوبل ، تسبيح در دست ، چطر سفيد با عصا هم همراه دارند . كفشها كتان سفيد است يا ملكى و گيوه . بيشتر سرداريها از پارچهء ابريشمى است كه « چوچونچه » مىگويند ، از چين و تبت و غيره مىآورند كه خيلى بادوام است .\r\nزنها چادرهاى اطلس دانه‌اى چهل تومانى با پيچه كه قدرى بالا رفته باشد . سينه‌ها باز است و اغلب چارقد هم ندارند . دستها تا مرفق گاهى تا بازو باز است . چادرها قدرى كوتاه كه جورابهاى قشنگ خانمها بعضى اوقات تور خوب پيدا باشد . البته از پشت جوراب تور سفيدى چاقى پاى خانم هم پيدا خواهد بود . بعضى اوقات همه صورت و گردن و لباس خانم هم پيداست . كفشها سفيد است ، بعضيها زرد و سياه هم مىپوشند .\r\nدر اطراف رودخانه ميان باغات اغلب صداى تار و ضرب و آواز هم بلند است كه خانمها روى سنگها نشسته با دقت گوش مىدهند . بهتر از سابق مىشود با خانمها حرف زد . چندان بداخلاقى و حرفهاى ركيك زشت نمىگويند .\r\n\r\n","description":"","footnote":"","page_name":" 6487 ","page_number":621},
  {"content":"\r\n\r\nوالاحضرت تازه صاحب‌قرانيه تشريف آوردند . خدمهء دربار « گرو » كردند تا به هزار زحمت سه ماه مقررى گرفتند . ده هزار تومان به والاحضرت رسيد كه تهيهء ييلاق شد .\r\n\r\nاروپا\r\nراتنو وزير خارجه آلمان را مقتول كردند . سلطنت‌طلبان شورش دارند . كنفرانس لاهه بلانتيجه ماند . روسيه تمكين ندارد كه بعضى تغييرات بدهد . لنين نمرده است مثل گرگ زنده . انقلاب ايرلند ساكت نشده بين دولت آزاد و جمهورى مناقشه است . عثمانى و يونان هم صلح نكرده تهيهء جنگ مىبينند . روسيه باطنا با عثمانى همراه است ، پول و اسلحه مىدهد .\r\n\r\nباغ چلقوزيه\r\nسالار ملاقات شد . حاجى ميرزا زكى خان هم رسيد . سالار اصرار كرد حكايت كرايه دادن عمارت خودت را براى فلان‌كس حكايت كن . گفت كهنه شده . گفت باشد بگو .\r\nحاجى ميرزا زكى خان گفت باغ چلقوزيه [ را 
  ] كه جنب يوسفيهء شماست اجاره داده بودم به يك‌نفر روس كه مخبر جريدهء مهم روسيه بود . اولا كرايه‌خانه را نمىداد ، ثانى متصل تصرفات مىكرد . من هم جرئت نداشتم به جائى تظلم كنم . يك روز رفتم ديدم بنا و عمله در وسط طالار عمارت مشغول بالا بردن جرز ، كشيدن لوله ، تهيهء حوض و غيره هستند .\r\nمسيو هم دستورالعمل مىدهد . طاقت نياوردم رفتم جلو . گفتم مسيو چه كار مىكنى اين طالار است ، اين‌جا مبلغى خرجش شده ( اينجا كه تقليد زبان فرنگى را مىكند موقع مزه آن است كه البته در نوشتن آن‌طور نمىشود ) . گفت براى خانم حمام مىسازم . گفتم مسيو توى طالار حمام ، و دستم را سخت از غيظ تكان دادم . گفت يواش جاكش . گفتم به مسيو شما مىدانيد اين عبارت چه معنى دارد كه مىگوئيد . بازگفت يواش جاكش . گفتم مسيو روبه‌روى بناها مىدانيد معنى اين خيلى بد است . گفت بلى مىدانى ، البت مىدانى ، يعنى خانم بيار ، يعنى شما خانم بيار ، بچه بيار ، بيريش بيار . گفتم به‌به . گفت به‌به برو بيار ، ما مىخواهى . من ديدم با مسيو جواب و سؤال فايده ندارد . فرياد به سمت بنا كردم ، مرد كه خانهء مرا چرا خراب مىكنى بيا پائين ، بيا پائين . يك‌مرتبه مسيو دست به جيب شلوار خود برده هفت‌تير خود را بيرون آورد كه تا چشم من بدان افتاد دو پا داشتم دوتا هم قرض كردم رو به فرار . مسيو دنبال من . توى اين باغچه زمين مىخورم ، از هول جان بلند شده توى باغچهء ديگر به زمين مىافتم . مسيو خنده‌كنان برگشت . من به هزار مشقت پنجاه مرتبه زمين خوردن از باغ خارج [ شدم 
  ] و تا دم دروازه دويدم . مدتها گذشت\r\n\r\n","description":"","footnote":"","page_name":" 6488 ","page_number":622},
  {"content":"\r\n\r\nمعلومم شد اين تهيه را نصير السلطنه پسر محتشم السلطنه همشيره‌زاده‌ام برايم ديده بود تا كاملا خنده كرده باشند . من ديدم مسيو پول نمىدهد ، روسها هم بقدرى غلو دارند كه نمىشود كارى كرد . من مىدانستم يك اسب درشكه مسيو بدچشم است . يك روز چطر قرمزى پيدا كرده رفتم جلوى باغ توى خندق دراز كشيده چطر را باز كردم . كالسكهء مسيو كه آمد بگذرد چطر را جلوى چشم يابو حركت دادم ، يابو رم كرده خودى زد به در و ديوار و بناى تاختن را گذاشت . صداى بگيربگير مسيو و فرياد كالسكه‌چى بلند شد . من هم همان قسم چطر را تكان‌تكان مىدهم . درشكه به سرعت رفت . چيزى نگذشت يك نفر قزاق سواره پيدا شد كه مىپرسيد اين پدرسوختهء چطر قرمز چه شد ، بالاخره مرا ديد آمد . با هزار فحش و ناسزا مرا گرفت و برد كميسر . آنجا بناى استنطاق من شد . اسم شما .\r\nگفتم حاجى انمى . نگاه تندى به من كرده گفت اسم‌فاميل . گفتم چلغوز . گفت اين مزخرفات چيست . گفتم اسم و نام فاميل من ايناست . شما اگر ميل داريد اسم ديگر بگذاريد مختاريد . پس از قدرى سكوت گفت محل سكنا . گفتم چلغوزيه . باز نگاهى به من كرده گفت شغل . گفتم جاكشى كه ديگر تحمل نياورده گفت پاشو برو گم شو ، پاشو برو گم شو ، پاشو برو گم شو . گفتم تغير نفرمائيد ، همين شغل را دارم . در اين بين يكى دو تا تلفن به كميسر رسيد ، فهميد من كى هستم . مرخص كرد ( حاجى انمى در تياتر گاهى تقليد بيرون مىآورد كه منحصر است به تقليد پيرزن يا كلفت سياه و خوب از عهدهء اين دو تقليد برمىآيد ) .\r\n\r\nرئيس كميتهء مسخره\r\nاز هم جدا شديم اما سالار دنبالهء سخن را گرفت . گفت پسرش مرحوم شد و همان يكى را داشت . قدرى كسل شده ديگر چندان آشوبى برپا نمىكند . با اين‌حال نظام الدين خان پسر ناظم خلوت نورى كه قوم او هستند گفته بود حاجى خان پير شده بايد رئيس « كميتهء مسخره » را عوض كرد . اين حرف به گوش حاجى انمى رسيد گفت من پير شدم ، باشد تا نشانش بدهم . چند روز بعد تلفنى به ناظم خلوت رسيد كه نظام الدين خودكشى كرده برويد نعش او را از كميساريا بياوريد . مادروپدر به حال سكته افتادند . اقوام ديگر رو به كميسر . هرجا مىروند مىگويند چنين چيزى نيست . بالاخره رفتند نظميه . آنجا هم خبرى نبود . آمدند منزل شنگ و شيون در خانه بلند بود . يك‌وقت نظام وارد شد ، فهميدند قضيه از چه قرار است . مادر نظام الدين چندين ماه بدين‌واسطه ناخوش بود .\r\nنظام الدين كاغذى در جرايد نوشت كه حتما حاجى خان را مىكشم . چندى گذشت يك روز جلوى مجلس حاجى خان مقابل نظام الدين آمده گفت تو مرا مىكشى ، من پير\r\n\r\n","description":"","footnote":"","page_name":" 6489 ","page_number":623},
  {"content":"\r\n\r\nشده‌ام . طرفين شروع به خنده كرده امر گذشت .\r\n\r\nدست دادن با عسل\r\nسال گذشته در شمران قرار بود اعضاء « كميتهء مسخره » در امامزاده يا تكيه صف بكشند . تا او مىرسيد مىگفت . . . به ريش همه ، مىگفتند ساق اوسّن . بعد مىگفت آزاد .\r\nهريك براى گردش خود حركت مىكردند . يك روز همه را برد پاى قنات كره و عسل داد . آن‌وقت گفت دستهاى خود را خوب عسل بمالند و به هركس مىرسند دست بدهند . اينها توى تكيه و امامزاده و بازار متفرق شدند و به هركس رسيدند دست دادند .\r\nمن‌جمله من بودم . بعد از آن‌كه رفتم سر قنات براى شستن دست به فاصلهء ربع ساعت سى چهل نفر آنجا جمع شده و مشغول شست‌وشو شدند .\r\n\r\nشوخى با آژان\r\nبارى خيلى از اين كارها دارد كه من گاهى در روزنامهء خود متذكر شده‌ام . يك آژانى است درميان همه آژانها كه ريش بلند انبوهى دارد . حاجى خان در دزآشوب مصادف اين آژان شده بود . بىاختيار گفته بود . . . به‌ريش . آژان دست به باطوم خود كرده بناى فحش را به حاجى خان گذاشته بود . حاجى خان ديده بود سنبه پرزور است فرار كرده بود . آژان با آن هيكل و باطوم دست دنبال او ، اين كوچه آن كوچه ، اين باغ آن باغ . بالاخره حاجى خان ديده بود دست‌بردار نيست پشت يك بوته مخفى شده بود تا آژان رد شده بود . فورا طرف مخالف او را گرفته و به خانهء يكى از دوستان پنهان شده بود .\r\n\r\nخالو قربان\r\nپنجشنبه 24 ذيقعده - چندين نفر از صاحب‌منصبان جمعى خالوقربان به جرم خيانتى كه در مورد او نموده‌اند محكوم به يك‌سال و نيم الى سه سال حبس شدند . از آن جمله است ولى آقا الموتى خودمان كه خودش را ولى خان دماوندى معروف نموده بود .\r\nسربازهاى كشمرزى شناخته هم به صاحب‌منصب خود و هم به ما گفتند . فعلا مشغول اقدامات هستيم كه اين آدم را در تحت استنطاق آورده در ضمن كارهاى ساعد الدوله آفتابى شود .\r\n\r\n","description":"","footnote":"","page_name":" 6490 ","page_number":624},
  {"content":"\r\n\r\n\r\nمأموريت عز الممالك\r\nعصر شمران رفتم . عصر جمعه زرگنده كه واقعا جاى باصفاى تماشائى شده افسوس ما پير شده‌ايم ، اين آزادى در موقع شباب ما نبود . قجر آقا مىخواهد براى هرمز ميرزا دختر مرحوم علاء الدوله را بگيرد ، اما حضرت و الا مايل نيست و متصل به من مرقوم مىدارند مانع شو . حاجى عز الممالك مأمور فارس شد . ميرزا زين العابدين خان مديركل ماليه .\r\n\r\nترس از سردار سپه\r\nسردار سپه اغلب روزها با اتومبيل يا سواره از قلهك رد مىشود . صاحب‌منصبان بدين‌واسطه جرأت اين‌كه بعضى حركات با زنها بنمايند نمىكنند . اگر اين مواظبت و ترس از او نباشد خيلى كار به افتضاح مىكشيد ، زيرا پليس يا ديگرى جرأت مخالفت ندارند . اگر اتفاقا صاحب‌منصبى آنجا باشد به مجرد آن‌كه اتومبيل سردار پيدا شود چنان فرار مىكند كه سر از پا شناخته نمىشود . بعضى اوقات از روى مزاح به آنها مىگويند اتومبيل سردار آمد . جست‌وخيز و فرار آنها اسباب خندهء سايرين مىشود . حقا و انصافا سردار شخصى با عزم منظم و با عرضه‌اى است و تا امروز در اين شانزده سال وزيرى با عرضه مثل او نيامده است .\r\n\r\nحرف سردار سپه\r\nآقاى عماد السلطنه مىفرمود روزى كه ادارهء ما آمده بود مىگفت شايد خيلى آدمها آمدند كه ميل داشتند كارى صورت بدهند و نگذاشتند ، اما من صورت مىدهم و از هيچ چيز هم درنمىروم ، مگر با چماق مرا خارج كنند . در عشرت‌آباد در قصر قاجار اردوست . صبح‌وعصر مشق مىكنند . روزهاى پنجشنبه مانور مىدهند . توپخانه مشق مىكنند ، در كمال نظم و دركمال انتظام . شام ، ناهار خوب مىدهد . كلاه ، كفش ، كت ، شلوار همه خوب است . حقيقتا مايهء تعجب همه است و مردم فهميدند كه مىشود كار كرد . آدم لازم است .\r\n\r\nشمران خراب شده\r\nچهارشنبه غرّهء ذيحجةالحرام - شمران ، زرگنده ، قلهك و دربند رفتيم . شعاع الدين ميرزا و هرمز ميرزا هم بودند . بسيار خوش گذشت . يكى از شبهاى [ خوش 
  ] ايام گذشته\r\n\r\n","description":"","footnote":"","page_name":" 6491 ","page_number":625},
  {"content":"\r\n\r\nبر ما گذشت كه شايد مدتها آرزوى آن را داشتم . آنها شهر آمدند من دو سه شب ماندم .\r\nاما شمران اغلب دهاتش از سال قحطى خراب شده . جعفرآباد و امامزاده قاسم نصف بيشترش خراب است و هيچ رونق سابق را ندارد . شب‌هاى جمعه كه امامزاده قاسم آن جمعيت و هنگامه بود ابدا كسى نيست . تمام دكاكين و بازارهاى آن خراب و باير است .\r\nتجريش سمت پل و مغرب و شمال امامزاده به كلى خانه و دكاكينش خراب است .\r\n\r\nپل معتمد الدوله‌اى « 1 »\r\nخود پل هم خراب شده . چند تا چوب مثل پلهاى دهات الموت به‌جاى پل آجرى مرحوم معتمد الدوله فرهاد ميرزا انداخته [ اند 
  ] كه آدم و مال به زحمت مىگذرد . خصوصا خانمهاى شيك طهران كه صد تا جيغ مىزنند تا بگذرند . يك‌نفر صاحب خير از همه اين متمولين كه پارك و عمارت در تجريش دارند حاضر نشد شخصا يا با شراكت اين پل را كه فقط پانصد تومان خرج دارد بسازد . بلديه هم نساخت .\r\n\r\nكامرانيه ورساى تهران\r\nيك روز به ياد گذشته نياوران و صاحب‌قرانيه رفتم . باغ به آن عظمت كامرانيه يك صحراى وسيعى شده است كه همه‌را زراعت مىكنند . فقط سر در آن باقىمانده بود كه جديدا آقا فروخته مصالح آن را فرمانفرما براى باغ جديد تجريش خودش مىبرد . اين باغ ، منظريه و نياوران و رستم‌آباد را بهم متصل نموده بود ، چه عمارات ، چه قنوات ، چه اشجار و گل‌كاريها ، چه درياچه‌اى و فواره‌ها كه چشم هربيننده را خيره مىكرد . در حقيقت « ورسايل » طهران بود . حالا به اين‌روز افتاده و آن‌همه پول از بين رفت .\r\nاين دهات هم خراب شده سكنه‌اش مرده يا رفته‌اند . باغات اربابى آن مخروبه و بىديوار . يك حالت حزن‌انگيزى داشت كه واقعا انسان از تماشاى آن رقت مىآورد . فقط وليعهد آنجاست و جمعى از اجزاء او . پائين‌تر رفتم ديوار باغ عمارت سلطنتى به كلى خراب [ بود 
  ] و ناچار شده بودند قراول گذاشته‌اند شبها و روزها كشيك بكشد . البته اين نقاط مهم شمران كه به اين نحو خراب باشد ساير دهات كه چندان اهميت نداشت به طريق اولى ويران و خراب است . فقط در شمرانات همان قلهك و كنار جادهء آن آباد شده كه آن وقتها زمين باير بود . مردم شهر ما هم به همان آبادى آن نقطه شاد [ ند 
  ] و چون سابق\r\n\r\n\r\n","description":"","footnote":"\r\n( 1 ) - مراد پل كوچكى است كه از اوايل خيابان مقصود بيك ( چهارراه ثقفى ) به سمت امامزاده صالح ( ع ) مىرود نه پل بزرگ تجريش در امتداد خيابان ولىعصر . ( مسعود سالور )\r\n","page_name":" 6492 ","page_number":626},
  {"content":"\r\n\r\nشمرانات و قصور سلطنتى و مردم را نديده بودند تصور مىكنند امروز آبادتر از سابق است و حال آن‌كه آنچه من ديدم نصف بلكه علاوه از نصف آبادى شمران كمتر از سابق شده است .\r\n\r\nجشن مشروطيت\r\nشب يكشنبه 14 ذيحجه - ارباب كيخسرو وكيل زردشتيها رئيس مباشرت مجلس ( در هردوره وكيل و امر مباشرت با او بوده و خوب از عهده برآمده است كه واقعا اين شغل براى او و شغل رياست براى مؤتمن الملك جامه‌اى است كه به قامتشان دوخته‌اند ) پيشنهادى نمود كه جشن مشروطيت كه در 14 جمادى الاولى مطابق با 14 اسد بوده به همان 14 اسد مبدل گردد ، [ مگر 
  ] درمواقع ايام متبركه عزادارى روضه‌خوانى بشود . اين پيشنهاد كه البته سابقه هم داشت پذيرفته شد و امشب جشن گرفته شد . شب يكشنبه را هم شب دوشنبه به قانون اروپائيها مبدل كردند .\r\nمردم از تغيير هجرى به شمسى آنقدر بد نگفتند ، اما از تغيير ايرانى به فرنگى هرقدر هم فرنگىمآب بودند خوب نگفتند ( بعضيها هم بطور مزاح مىگفتند ارباب خوب است ماه مبارك رمضان را هم در فصل پائيز پيشنهاد كند و مجلس رأى بدهد تا از آن بابت آسوده شوند ) .\r\nبراى تماشا كه سالها بود نديده بودم رفتم . دستهء موزيكى جلو خان مجلس مترنم بود .\r\nداخل باغ عمومى بود . هرطبقه مخلوط داخل و هرجا مايل بودند راه مىرفتند ، مىنشستند . چاى ، بستنى و آب يخ بود . اما به اين جمعيت ابدا نمىرسيد . چنانچه به ما هم نرسيد . چند دسته موزيك بود و چراغان خوبى نموده بودند . باغ باصفا [ بود 
  ] گل و چمن زيادى داشت . يك ساعت گردش و توقف ما طول كشيد . بعد خارج شديم .\r\nگفتند از سال گذشته جشن عمومى شد . شاهزاده سليمان ميرزا درب مجلس ايستاد و نطق كرد [ كه 
  ] باغ [ و 
  ] عمارت مجلس مال همه ملت است ، چرا بايد جشن آن را اختصاص به اشراف و معتبرين مردم داد ، مردم داخل شويد . قراول كنار برود . بسم اللّه ، بسم اللّه .\r\nمردم هجوم آوردند . چراغها شكست ، ظرفهاى آب و چاى ريخت . در اين بين رندى داخل تحويل خانهء مباشرت شده صندوق پول را برداشته فرار كرد . هياهو درگرفت .\r\nبالاخره پليس صندوق را بيرون باغ گرفت و آورد .\r\nامسال احتياطها را منظور داشته بودند جز براى گلها و چمنها و شاخهء اشجار ميوه كه به آنها ترحم نشد .\r\n\r\n","description":"","footnote":"","page_name":" 6493 ","page_number":627},
  {"content":"\r\n\r\n\r\nدكتر ميلسپو\r\nمستشارهاى امريكائى به رياست دكتر ميليسپو معين شده و خواهند آمد . مىگويند چيچرين طهران مىآيد . در مجلس براى مقررى محمد على شاه بين سليمان ميرزا و نصرت الدوله باز مناقشه شد . سليمان ميرزا مخالف بود . گفته بود نبايد به شاهى كه چنين و چنان كرده پول داد و آن‌وقت به پسر « 1 » و ورثهء آقا سيد جمال الدين كه آن فداكاريها را نمود هيچ نداد . خيلى فضاحت مىكند و بد مىگويد . نصرت الدوله دفاع مىكند كه اين مواجب را مجلس داد و مجلس به عوض آن‌كه [ او 
  ] از تخت و تاج دست كشيد داده است و بعلاوه تمام دارائى محمد على شاه براى اين مقررى كه دريافت دارد برگذار شد .\r\nنمىشود شاهى را در خارج مملكت نگاه داشت و به او چيزى نداد . هرچه باشد باز شاه بوده و منتسب به اين مملكت است . دادن مقررى به شاه مانع از آن‌كه به ورثهء سيد جمال الدين هم بدهند نمىشود . پس بهتر اين بود شما براى ورثهء آن مرحوم درخواست مقررى كنيد .\r\n\r\nبدگويى حائرىزاده به وثوق الدوله\r\nحائرىزادهء يزدى نسبت به وثوق الدوله بسيار بد مىگويد ، خائن و جنايت‌كار ، چه و چه : نصرت الدوله باز دفاع مىكند كه شما حق نداريد اين كلمات را به يك‌نفر رئيس الوزرا بگوئيد ، درحالىكه اينجا نيست از خود دفاع كند . اگر او را جنايتكار و مقصر و خائن مىدانيد ممكن است به عدليه ارجاع كنيد و در آنجا مدلل داريد . سليمان ميرزا حمايت مىكند و مىگويد شما حق نداريد به يك‌نفر وكيل بگوئيد داخل سياست و امانت و خيانت مردم نشود . نصرت الدوله جواب مىدهد صحبت از سياست نبود ، صحبت از مقررى و مواجب بود . اگر حائرىزاده مثل شما از اول داخل عنوان سياستى مىشدند و در بين آن يك‌نفر رئيس دولت را نسبتى خوب يا بد مىدادند صحيح بود . اما صحبت از مواجب و بودجه بود نه از سياست مملكت . مثل اين‌كه من به شما ايراد نمىگيرم و به او گرفتم . حالا هم مىگويم حائرىزاده اگر سخنى با وثوق الدوله دارد به محاكم مربوطه تظلم كند . آن [ وقت 
  ] وثوق الدوله يا ديگرى جواب خواهد داد . سليمان ميرزا ناچار مىشود اذعان بياورد و ساكت شود .\r\n\r\n\r\n","description":"","footnote":"\r\n( 1 ) - مقصود سيد محمد على جمال‌زاده است . ( ا . ا . )\r\n","page_name":" 6494 ","page_number":628},
  {"content":"\r\n\r\n\r\nخانهء شعاع الدين ميرزا\r\nچهارشنبه 21 - خانهء شعاع الدين ميرزا دعوت داشتيم . به‌جاى آن غذاهاى مفصل بره و بوقلمون فقط آبگوشت مأكولى بود و آن را هم شعاع زايد مىدانست . . . « 1 » مدتها بود شريكه اين زمين [ را 
  ] كه واقع در خيابان اميريه و مقابل درب اميريه است از عمويش فرمانفرما خريده بود . سه سال است يواش‌يواش بنائى نموده . فعلا داراى چند اطاق است كه مسكن كرده . چند اطاق هم ناتمام [ است 
  ] كه اگر پول برسد بعد بسازد و تمام كند . جاى باصفائى و خوش‌هوائى است .\r\n\r\nراه مردهاوزنها\r\nعصرها هم اين خيابان محل تفرج خانمهاست . طورى جمعيت مىشود كه آژان مواظب است زن‌ومرد داخل نشوند . از يك سمت زن و سمت ديگر مردها بروند و اين مسئله خيلى اسباب تنفر فكليهاى ما را فراهم نموده است . لعنت و نفرين به آن كسى مىفرستند كه اين بدعت را گذاشت .\r\n\r\nشكست و فرار سميتقو\r\nقشون ما به سركردگى امان اللّه ميرزا جوان رشيد در آذربايجان فتوحات شايان نمود .\r\nچهريق فتح شد . خانه و قلعهء سمتقو با خاك يكسان شد . سمتقو فرار كرد . اسلحه و ذخاير زياد نصيب اردو شد .\r\n\r\nكشتن قزاقها در بختيارى\r\nاما عدهء قزاقى كه از اصفهان و خطوط بختيارى به سمت عربستان ما مىرفت در چغاخل « 2 » مركز حكومت بختيارى محاصره [ شدند 
  ] و از يكصد و هفت‌نفر هشتاد فرارى و زخمى تتمه مقتول گرديد . اين مسئله پنهان بود امروز روزنامهء قشونى افشا كرد و به‌موجب تلگرافاتى كه درج مىكند بختياريها اطمينان داده بودند كه به سلامت قزاق را رد كنند و بعد حمله آورده و همه را مقتول نمودند . مردم بسياربد گفتند و خيلى اسباب تنفر و انزجار گرديد .\r\n\r\n\r\n","description":"","footnote":"\r\n( 1 ) - نقطه‌چين در اصل است .\r\n( 2 ) - نام آنجا چغاخورست . ( ا . ا . )\r\n","page_name":" 6495 ","page_number":629},
  {"content":"\r\n\r\n\r\nازدواج سردار سپه\r\nبين اين فتح و اين شكست ، سردار سپه دختر مجد السلطنه پسر حاج مجد الدوله را عقد كرده و ما نمىدانيم قدم خانم را مبارك بدانيم يا نامبارك ؟ به‌هرحال اين دختر از طرف مادر نوهء مرحوم شجاع السلطنه سردار كل بعد اميرنظام است ، بسياربسيار خوشگل كه زنها شيفتهء اويند ، چه رسد به سردار سپه . جديدا هم سردار از فرمانفرما آب خريده و سواى عماراتى كه ساخته بود عمارت مفصل ديگرى بنا نهاده آينه و مرمر زياد از باغ اميريه خريده و مشغول تهيهء جا و مكان براى عروس است . از حالا حاج مجد الدوله و پسرهايش دماغ به خرج مردم بينوا مىدهند . پىدرپى براى خود شهرت حكومت و منصب مىدهد . مجد الدوله كلاهش را از هميشه كج‌تر گذاشته و سبيلها را بيشتر تاب داده است .\r\n\r\nاعدام ظفر نظام و قتلهء خالو قربان\r\nيكشنبه 25 ذيحجه - امروز يوسفيه مهمان آقاى عماد السلطنه بوديم ( آقا همه‌ساله به باغ يوسفيه كه خارج دروازهء شمران است ييلاق مىروند ) . صبح زود صداى چندين تير ميتراليوز آمد در يوسفيه . معلوم شد ظفر نظام سابق امير نصرت حاليه شاهسون را با فارس همايون برادرش و خالو كريم و خالو مراد در ميدان مشق تيرباران كرده‌اند .\r\nصحبت مهمانى امروز ما فقط همين شد . ظفر نظام مدتى بود طهران بود و ماه قبل او را با برادرهايش حبس كردند . امروز با قتلهء خالو قربان مقتول شدند . همه مىگويند اينها شهيد راه بختياريها شدند . سردار خواست آنها را بترساند .\r\n\r\nظفر نظام\r\nظفر نظام داماد عزيز الدوله است . عيال و سه بچه‌اش طهران است . پسر بزرگ از زن ديگر دارد حبس است . بالاخره در سر شرارتهاى خود رفت . چند بلوك قزوين از صدمات و تعديات او راحت شد . عصر به اتفاق آقا و عميد الدوله و شعاع الدين ميرزا حاج افخم الدوله خانهء عزيز الدوله رفتيم . چون خبر نشده بود داخل خانه نشديم .\r\n\r\nفخش به خان بختيارى\r\nجرايد حمله به بختياريها آورده‌اند و اولين قدم را « اتحاد » برداشت . ببينيد به اين اجداد مشروطه چه نسبتها مىدهد : دزدهاى كلاه سفيد ، يغماگران هجده سالهء مشروطه ،\r\n\r\n","description":"","footnote":"","page_name":" 6496 ","page_number":630},
  {"content":"\r\n\r\nگندم‌نماهاى جوفروش ، قطاع الطريق ، چه‌وچه . بايد خواند و لذت برد كه بالاخره پرده برداشته شد و حضرات هم داخل صحنهء تياتر شدند . كار هيچ‌كسى پس از مشروطه به خوبى اينها نبود . سواى آن‌همه غارتها ، آن‌همه پول و اسلحه كه از دولتها گرفتند . پس از آن‌كه نصف مملكت ايران را خوردند ، بردند ، حكومت كردند امروز ملت بيدار هوشيار سرافتاده و تا امروز هم به اينها كسى قدرت بدگوئى نداشت . خدا مىخواهد اينها را هم مثل ساير مردمانى كه باعث اين شر و فتنه و فساد شدند مجازات بدهد ، رسوا كند ( و من يقين داشتم خواهد داد ) . مثل آنها كه ديدم و مىبينم . به‌هرحال فعلا ورد زبان فحش به خان بختيارى است . تا بعد چه شود .\r\n\r\nماهى صد تومان\r\nعباس حال ندارد . از بابت خرج هم به من تلخ مىگذرد . حضرت و الا خيال ندارد از ماهى يكصد تومان علاوه بدهد و آن ، نصف مخارج مرا نمىپردازد . دليل منطقى هم دارد كه من به عماد السلطنه و افخم الدوله بيشتر نمىدهم . هرچه خود آنها مىگويند كه ما از ممر ديگر عايدى داريم ، مثلا آقا مىگويد من ماهى صد و پنجاه از ماليه مىبرم ، ملك دارم ، مىفرمايند خوب او هم بگيرد عقب كار برود . هرقدر هم بىاعتنائى مىكنم ، قهر مىكنم ، بد مىنويسم هيچ تغييرى در حالش حاصل نمىشود .\r\n\r\n« رضا گدا » ( سردار سپه )\r\nسه‌شنبه 28 - پريشب در ميدان مشق چراغان و آتش‌بازى و مهمانى مفصلى بود ، مردم خارج را راه نمىدادند و اين جشن براى فتح آذربايجان بود . همه گمان مىكردند خانم را هم آن شب مىبرند . بعد معلوم شد ديشب بردند بدون تفصيل و من خودم ديدم كه از خيابان جليل‌آباد يك اتومبيل عروس بود با چند درشكه . خانم قديمى گفتند خيلى فحاشى كرده و گفته است برو « رضا گدا » . من به همان چشم ترا نگاه مىكنم كه مىكردم .\r\nافاده و مالت را به اين قحبهء تازه نشان بده . من مىدانستم تو گرسنه روزى كه‌به نوا برسى اول زن خواهى گرفت .\r\n\r\nازدواج سردار سپه\r\nتعريف عقدكنان را خانم سالار برايم كرد . مىگفت سيصد خانم دعوت نموده بودند و از همه اين خانمها عروس زيباتر و خوشگل‌تر بود . اركستر مفصلى بود . چند دسته مطرب بودند كه دو دسته رقاص آن خيلى جوان و خوب بود . رقاصها رخت پولك‌دوز\r\n\r\n","description":"","footnote":"","page_name":" 6497 ","page_number":631},
  {"content":"\r\n\r\nاعلى پوشيده بودند . زن قوام السلطنه تمام جواهرش فقط الماس و برليان بود . زن صارم الدوله دختر اتابيك امين السلطان تمام زمرد ، خانم صمصام السلطنه ( نيمتاج خودمان ) همه مرواريد ، خصوصا تسبيح بسيار ممتازى كه به گردن آويخته بود .\r\n\r\nرفتار مجد الدوله\r\nمجد الدوله مثل مرحوم ناصر الدين شاه چند تا خواجه هم قرض كرده همراه آورده بود . به خانمها يكى يك پنج‌هزارى « دلمه » داد و با هريك از خانمها كه محترمتر و خوشگل‌تر بود مدتى صحبت مىكرد ( لاس مىزد ) . با زن صمصام السلطنه زيادتر از همه لاس زد . خانم هم خيلى عشوه و غمزه آمد . چند پنج‌هزارى براى بچه‌ها و صمصام گرفت . من به او گفتم آقاى مجد الدوله براى يك پنج‌هزارى آنقدر لاس نزنيد ، آن‌وقت دوتا به من داد . از اين حركت مجد الدوله هرچند پيرمرد بود خانمها خوب نگفتند و اغلبى چادر سر كرده و مخفى شدند . بعد هم كه رفت به زبان فصيح ندامت كردند ، ناسزا گفتند كه چه جهت داشت خودش اندرون بيايد داخل اطاق شود . پير است پير باشد .\r\nوانگهى چشمهاى او از جوانها بهتر كار مىكرد ، و الّا با يكى از پيرزنها مىخواست صحبت كند و به‌جاى يك پنج‌هزارى چند پنج‌هزارى بدهد ، نه با خانم صمصام . باز خانمها مىگفتند با آن خلقى كه سردار سپه دارد اين عروس نازنين چه قسم سر كند .\r\nانتهى .\r\n\r\nعقيدهء زنها نسبت به شاه\r\nامروز عصر وليعهد باغ حضرت و الا تشريف مىآورد . هرچند مناسبات من حسنه نبود باز براى پذيرائى رفتم . حاج فخر الملك را هم فرستاديم آمد . والاحضرت خيلى دير تشريف آوردند . عزيز السلطان همراهش بود . خانمهاى تجريش و طهرانيها كه جوار ما ييلاق آمده بودند از بعدازظهر براى تماشاى وليعهد كنار راه نشسته بودند .\r\nوالاحضرت سواره هم آمد و خوب تماشا كردند . زنهاى ايران هنوز به شاه و وليعهد عقيده دارند و هرجا خبر شوند براى تماشا جمع مىشوند ، خصوصا اين شاه و اين وليعهد كه تماشا هم دارند . والاحضرت از شاه بلندتر ، سفيدتر و خوشگل‌تر است . اما شاه از او متين‌تر و معقول‌تر است .\r\n\r\n","description":"","footnote":"","page_name":" 6498 ","page_number":632},
  {"content":"\r\n\r\n\r\nفرانسه و انگليسىدانى عز الدوله\r\nصحبت از يغماى مال من شد . فخر الملك اغراق مىگفت ، من ناچار شدم اصلاح كنم . والاحضرت يك اسب سوارى به حضرت و الا وعده دادند . خيلى تعجب مىكردند كه حضرت و الا در جوانى فرانسه و انگليسى خوانده‌اند كه آن وقتها هيچ معمول نبود .\r\nحضرت و الا عرض كردند معمول نبود اما من مايل شدم و معلم پيدا كردم ، يكى از معلمهاى من مزين الدوله نقاش باشى است كه كاملا مىشناسيد ، معلم شما بوده .\r\n\r\nراه شمران\r\nوالاحضرت تشريف برد و من هم شهر آمدم . راه شمران كه ساخته و آب‌پاشى مىشود ديگر آن زحمت و صعوبت سابقه را ندارد . ما وقتى كه به شمران مىرفتيم و مراجعت مىكرديم حتما مىبايست يا حمام برويم يا ميان آب سرد حوض ، تا رفع آن همه گرد و خاك بشود . نزديك شهر و شمران ديگر رنگ لباس و كلاه از شدت خاك معلوم نبود . هرقدر به روح مرنارد بلژيكى درود فرستاده شود كم است .\r\n\r\n1341 عزادارى محرم\r\nجمعه هشتم محرم - تعزيه‌دارى همه‌جا هست . دسته‌جات سينه زن با طرز خوشى خالى از ريا حركت مىكنند . همه يك قباى مشكى كه سينهء آن باز است تن و يك عرق چين مشكى به سر ، تقريبا همه به يك لباس و يك مد ملبس هستند . زنجير زنها به‌جاى سينه‌پشتشان باز است . ناصر پسر قمر الدوله سقا است . سوار اسب مىكنند و جلوى دسته تركها حركت مىكند . چهل بسم اللّه و كشكول قشنگى دارد .\r\n\r\nدعوت خانم سردار سپه\r\nچهارم محرم - خانم سردار سپه دعوتى از خانمها در دار المساكين نموده بود . در حقيقت سردار سپه به شكرگزارى و معرفى خانم خود اين دعوت را نموده بود . خانم عروس پانصد تومان داد ، خانم قوام السلطنه سيصد تومان ، همين قسم ساير خانمها به قدر همت خود . بد نبود . پولى براى آن بيچاره‌ها جمع شد ، اگر رندان نوش‌جان نكنند ( وقتى در سال گرانى از كفن مرده‌ها مبلغى بدزدند ، از دم‌پخت فقرا آن‌همه پولها ببرند ، عجب\r\n\r\n","description":"","footnote":"","page_name":" 6499 ","page_number":633},
  {"content":"\r\n\r\nنيست كه از پول مساكين هم سرقت كنند . )\r\n\r\nتوقيف جرايد\r\nبيانيه‌اى از رئيس الوزرا امروز منتشر شد كه جرايد اعتنا به اعلاميهء 31 جوزا ننموده هتاكى را بطور اتم تعقيب نموده از وظائف خود به كلى خارج شده‌اند ، لهذا تا زمانى كه قانون منصفه در مجلس تصويب نشده دولت جرايد هتاك را توقيف خواهد نمود و متعاقب هفت روزنامه توقيف شد .\r\n\r\nصمصام السلطنه و روزنامه‌ها\r\nدر باغ گلستان جلوى موزه روضه مىخوانند . با افخم الدوله رفتيم . شاهزاده وزير دربار صاحب‌مجلس است . ميرزا هاشم آشتيانى وكيل و صمصام السلطنه بودند . آقا ميرزا هاشم گفت روزنامه‌نويسها پيش من آمده بودند . من به آنها گفتم شما ديگر آبروئى براى وكلا باقى نگذاشتيد كه توسط كنند . صمصام مىگفت تا ابد خوب است جرايد توقيف باشند ، اين چه لوطىبازى است .\r\n\r\nقاليچهء سفارش اميرنظام\r\nروى قاليچه كه نشسته بودم اين بيت نقش بود .\r\n آسمان خواهد اگر يابد جلال * بايدش بوسد بساط ناصر الدين شاه را \r\nبه دستور جناب مستطاب اميرنظام ( قاليچه كار گروس و تقديمى حسنعلى خان امير نظام گروسى بود . )\r\n\r\nپاى وعظ\r\nسه‌شنبه 12 محرم ، 13 سنبله - در مسجد شيخ عبد الحسين شبها آقاى دست غيب شيرازى وكيل مجلس و آقا ميرزا عبد اللّه واعظ شهير وعظ مىكنند . بيشتر از سياست و تدين اسلام مىگويند . ضمنا از جرايد و اين‌روش مردم بدگوئى مىكنند . شب عاشورا همه را دعوت كرد . بعد از مختصر روضه خواهش كرد همه به همراهى ايشان سينه‌زنان و نوحه‌خوانان به مسجد جامع بروند . به مجرد حركت او تمام اين جمعيت برخاست و همراه شد . من و افخم الدوله هم جزو مستمعين بوديم و همرنگ جماعت شديم . يعنى طورى ازدحام بود كه احدى نمىتوانست جز آن راهى را كه عموم مىرفتند تغيير داده سمت ديگر برود . تا مسجد جامع ما به سر و سينه زده و با بانگ بلند نوحه خوانديم . دو\r\n\r\n","description":"","footnote":"","page_name":" 6500 ","page_number":634},
  {"content":"\r\n\r\nسه جا هم نزديك بود جمعى پايمال و خفه شوند ، به حمد اللّه بخير گذشت .\r\nاين جمعيت و آنچه در راه اضافه بدان شد داخل مسجد و ممزوج جمعيت كثير آنجا شد . ديگر سرسر ، كلاه‌كلاه . من افخم الدوله را همان وهله اول گم كردم و او مرا . به هزار زحمت در مسجد محلى پيدا كردم نشستم . اينجا هم نوحه و سينه شروع شد و در خاتمه حديث كسا ، بعد دعا و زيارت‌نامه ، ساعت پنج و نيم مجلس ختم شد و منزل آمدم .\r\n\r\nحكم دربارهء زنها\r\nروز عاشورا زنها را قدغن كرده بودند در بازارها نه حركت كنند نه بايستند و اين بسيار خوب حكمى بود ، زيرا خانمها ديگر رو نمىگرفتند و حواس سينه زن ، مستمع ، عابر سبيل تمام متوجه آنها مىشد . اگر خداى نكرده نزاعى هم بين دسته‌جات مىشد پاى مال مىگرديدند و محل فرار در بازار نبود . پس از قدرى توقف در بازار امير تماشاى چند دسته رفتيم [ به 
  ] خيابان جلوى شمس العماره كه زنها هم در اينجا اجازهء آمدن داشتند . دو سمت خيابان و تمام جلوى دكاكين و پشت‌بامها مملو از زن بود ، كانه خيابان را با زن فرش كرده‌اند . اما آژان خيلى متوجه بود كه مردها داخل نشده محل ديگر راه بروند و بايستند .\r\n\r\nدستهء محلى دستهء صنفى\r\nجلوى شمس العماره در ميدان سه تخت چوبى روى هم روى هم گذاشته بودند .\r\nگفتند دست آخر دستهء چاله‌ميدان مىآيد خيمه آتش مىزنند و اموال غارت مىكنند ( شبيه عاشوراى 61 ) . دسته‌جات طهران دراين بين - چندين سال كه من نبودم - تغييرات كرده . اولا از محلى و گذرى به صنفى مبدل شده ، هريك از اصناف دسته‌اى حركت مىكنند ، با همان قباهاى مشكى و سينهءباز ، جز مال چاله‌ميدان كه محلى حركت مىكند .\r\nثانيا آن اسبها ، يدكها ، كتلها ، طبقهاى چراغ ، نعشها ، ضريحها تخفيف كلى يافته ، بلكه متروك شده . در حقيقت تجملات كم و بر سوگوارى اضافه شده .\r\n\r\nآمدن سردار سپه\r\nدر اين بين درشكهء وزير جنگ رسيد . سر درشكه باز [ بود 
  ] و پاى خود را روى پا انداخته ، قبضه و ته شمشير را هم با دو دست روى پاى خود گرفته [ بود 
  ] . رسيد به ميدان پياده شد . پس از آن‌كه به اطراف نظرى انداخته همه‌جا را تفتيش كرد رفت بالاى آن تخت‌ونشست . اولا آنچه صاحب‌منصب بود كه براى تماشا آمده بودند از گوشه و كنار\r\n\r\n","description":"","footnote":"","page_name":" 6501 ","page_number":635},
  {"content":"\r\n\r\nمتفرق شدند ، جز خدايار خان و حاكم طهران كه يكى سمت چپ تخت و ديگرى سمت راست ايستاده بودند . ثانيا تمام دسته‌جات نظم گرفت و تماشاچيها ساكت و آرام شده مثل آن‌كه تسمه از پشت همه كشيده شده است و مردم هم مطمئن شدند كه ديگر نزاع و دعوا نخواهد شد .\r\n\r\nچوب‌زدن سردار سپه\r\nدسته‌جات بزرگ كه اسب و يدك داشتند همه از سمت توپخانه آمده مىگذشتند و مىرفتند بازار . يكى از اين دسته‌جات طفلان مسلم درست كرده بودند . يك مردكهء نتراشيده نخراشيده هم زره و كلاه‌خود نموده و شمشير و سپر هيكل نموده حارث شده بود . چند تركه دست گرفته و طفلان مسلم را چوب‌كارى مىكرد . جلوى سردار سپه چوبها را شديدتر نواخت . يك‌مرتبه سردار از تخت به زير آمد و به سمت آقاى حارث روان شد . حارث به گمان اين‌كه جايزه خواهد گرفت و از اين چوب‌كارى سردار خوشش آمده بنا كرد شديدتر زدن كه سردار رسيد . طناب اطفال را از دست حارث گرفته و بچه‌ها را آزاد نمود و آن‌وقت همان چوبها را گرفته و بنا كرد حارث را چوب زدن .\r\nصداى زنها از هرسمت بلند شد قربان دستت برويم ، قربان چوب زدنت برويم . پس از چوب‌كارى رفت و به‌جاى خود جلوس كرد . خدايار خان و محمود آقا خان هم به جاهاى خود .\r\n\r\nقمه‌زنها\r\nبعد دستهء نظام آمد . جلو قمه‌زنها بودند ، اما به حكم سردار جزئى زخمى كه زده بودند قمه و شمشيرها را از دست آنها گرفته و با دست توى سر خود مىزدند . ساير قمه زنها هم كه رد مىشدند هركس زيادى زخم به خود زده بود امر مىكردند قمه را از او مىگرفتند . بعد شاگردهاى نظام بودند . همه سرهاى باز ، به سر و سينه خود مىزدند . بعد توپخانه بود كه تمام اسبهاى انگليسى توپخانه را يدك و كتل بسته بودند . بعد پياده‌نظام ، بعد سواره‌نظام ، همه صاحب‌منصبان سرهاى برهنه ، همراه دسته‌جات موزيك به نواى عزا مترنم [ بودند 
  ] و هردستهء نوحهء مخصوص مىخواند كه من فقط يك شعر آن را توانستم حفظ كنم .\r\n ز بيداد كوفى و از جور شامى * چكد خون ز چشم نظامى \r\n\r\n","description":"","footnote":"","page_name":" 6502 ","page_number":636},
  {"content":"\r\n\r\nسينه‌زنى ) هيئت خانم دختر حاج افخم الدوله كيش است\r\n\r\n","description":"","footnote":"","page_name":" 6503 ","page_number":637},
  {"content":"\r\n\r\n( زنجيرزنى ترك )\r\n\r\n","description":"","footnote":"","page_name":" 6504 ","page_number":638},
  {"content":"\r\n\r\n( قمه‌زنى )\r\n\r\n","description":"","footnote":"","page_name":" 6505 ","page_number":639},
  {"content":"\r\n\r\n\r\nترس ، ناز ، غمزه\r\nبسيارمرتب ، بسيارمنظم ، بسيارمبكى . ظهر شده بود و من آمدم . ديگر منتظر ورود دستهء چاله‌ميدان و آتش زدن خيمه‌ها نشدم . اما گفتند سردار تا آخر نشسته بود و نفس از كسى درنيامد . واقعا اين آدم را مرد مىشود گفت كه مدتها بود ايران مردى به خود نديده بود . مردهاى ايران همه زن شده‌اند . تمام غمزه است ، عشوه است ، بزك است ، فكل است ، كراوات . كجا يك وزيرى ، يك حاكمى ديده شده بود پنج ساعت توى آفتاب ، توى گردوخاك بتواند بنشيند و تحمل كند . تصور همچو آدمى محال مىآمد ، چه رسد به وقوع آن . ترس ، ناز ، غمزه ايران را بدين‌روز انداخته و حالا يك مردى ديده مىشود كه آنها را ندارد ، حتى دوست هم براى ديگرى ندارد باعث اين‌همه تعجب مىشود .\r\n\r\nشب غريب\r\nشب يازدهم - دسته‌جات شب غريب گرفته بودند كه سابقا معمول طهران نبود . تمام افراد سينه زن يك شمع روشن دست گرفته ، بچه‌ها جلو ، بزرگها عقب اشعار سوزناكى در غريبى اهل بيت طهارت مىخواندند . بعضى از دخترهاى وجيهه را هم جلوى دسته انداخته بودند . اين دخترهاى قشنگ با پيراهنهاى سياه عربى سرهاى باز گيسوان آويختهء طلائى يا مشكى پس از قرائت چند شعر سوزناك دستها را به گردن هم انداخته و ساكت مىشدند كه يك دنيا شور و آشوب و گريه و ندبه داشت .\r\n\r\nعزادارى دستهء نظامى و سردار سپه\r\nيك دستهء نظامى با صاحب‌منصب زياد كه جلوى آنها سردار سپه حركت مىكرد سر و پاى برهنه در بازار ديده شد . خود سردار هم سروپاى برهنه بود . به همه مساجد رفته بود و بسيار جالب توجه واقع گرديد . حقيقتا طهران همان‌طور كه مركز مملكت است مركز عزادارى هم هست و اين حقيقة معجزهء امام است ، زيرا به تمام اركان و جوارح مذهب ما در اين سنوات خلل وارد شده ، جز به عزادارى حضرت خامس آل عبا ( ع ) .\r\n\r\nعزادارى همگان\r\nاين متجددين ما ، اين متمدنين ما ، اين اولادهاى قرن بيستم طلائى ، اين پيروان غريو داس و چكش ، بيشتر از آن كهنه‌پرستان به اين كار عقيده دارند و ما مىديديم فلان آقا كه در عمرش رنگ نماز و روزه ، طاعت ، عبادت نديده هميشه نجس بوده از هيچ حلال و\r\n\r\n","description":"","footnote":"","page_name":" 6506 ","page_number":640},
  {"content":"\r\n\r\nحرامى امتناع ندارد با آن لباس فاخر و شيك ، با آن فكل و كراوات كه چشم را خيره مىكند ، با عطر و صابونى كه روزى شش مرتبه استعمال مىكند در اين ايام عزا مثل آحاد مردم توى مجالس عزا و مساجد ، روضه ، خاكسار گريه مىكند ، ناله مىكند ، يا حسين يا حسين مىگويد . شب عاشورا پاى برهنه راه مىرود . روز عاشورا به سر و سينه مىزند .\r\nاشك از چشمش مثل باران جارى است . يك همچو تغييرى جز معجزهء امام چيز ديگر نيست . هركس جز آن بداند انصاف نداده است .\r\n\r\nآزادى جرايد - قانون محاكمهء وزراء\r\nپنجشنبه 21 محرم ، 22 سنبله - جرايد را آزاد كرد . حالا چه شاهنامه‌ها در سر مقاله‌هاى خود از فتح و ظفر خود مىخوانند كه حقيقت تماشائى است . به واسطهء مخالفت سليمان ميرزا قانون منصفه را مجلس نياوردند و بازماند . اينها مخالف هستند و ميل دارند جرايد متصل هتاكى كنند و به زمين و آسمان ناسزا بگويند . فقط براى آن‌كه از خودشان خوب مىنويسند . مىگويند تا قانون محاكمهء وزرا از مجلس نگذرد نبايد اين قانون بگذرد و حال آن‌كه فقط وزرا طرف فحش و حملهء جرايد نيستند ، عموم مردم هستند . همه بايد فحش بخورند ، ناسزا بشنوند و ساكت باشند . چرا براى آن‌كه قانون محاكمه وزرا تدوين نشده است .\r\n\r\nدو پيشنهاد نفت\r\nپيشنهادهاى هردو كمپانى نفط را رئيس الوزرا تقديم مجلس نمود كه خودشان هر كدام را پسند كردند بدهند دولت مذاكره كند . گفته بود اگر دولت هريك را انتخاب مىنمود مىگفتيد پول گرفته است .\r\n\r\nروضه‌خوانى مجلس\r\nمجلس سه روز عصر روضه خواند . آن هم مثل جشن عمومى بود . فقط تفاوتش اجازهء دخول خانمها بود كه‌به مراتب از مرد بيشتر بودند ، به طوريكه تمام فضاى باغ و جلو خان و خيابانهاى اطراف مملو از خانمهاى شيك و قشنگ با چادرهاى اطلس و لباسهاى بسيارممتاز بود داخل شده ، گردش كرده ، چاى خورده خارج مىشدند . وكلا و فكليها حظّى داشتند و مايل بودند هرگز اين‌روضه تمام نشود .\r\n\r\n","description":"","footnote":"","page_name":" 6507 ","page_number":641},
  {"content":"\r\n\r\n\r\nقوام السلطنه و عادت شنيدن فحش\r\nمىخواهند دولت را استيضاح كنند و حرف تازه همين است . اعدل الدوله پسرعمو كه در چند سال حكومت خراسان قوام السلطنه داخل كار بود و هنگام اسيرى خانوادهء قوام السلطنه هم در سبزوار خيلى زحمت كشيد و بالاخره از ترس كلنل محمد تقى خان طهران آمد متوقع بود قوام السلطنه حكومت خوبى به وى بدهد ، بالاخره به قوچان قرار شد برود . براى وداع آمده بود . مىگفت قوام السلطنه به من گفت وكلا و روزنامه‌نويسها مجال به احدى نمىدهند ، جز قوچان جاى ديگر ممكن نيست . بازمىگفت قوام السلطنه گفت امروز چه در جرايد بود . گفتم قابل عرض چيزى نداشت . گفت به من فحش نداده بودند . من سكوت كردم . گفت عادت است اگر يك روز ندهند دلتنگ مىشوم .\r\n\r\nمجمع مستأجرين\r\nمستأجرين دكاكين خيابانها براى كسر اجارات خود هياهوئى دارند و مجمعى درست نموده‌اند . اگرچه مستأجرين بازار كه عمدهء آنها هستند همراهى نكردند و گفتند بر خلاف ديانت است . ليكن ملاكين هم انجمنى تشكيل داده حاج صدر السلطنه را رئيس قرار داده در مقابل آنها آيات و احاديث و اخبار مىخواند . مشكل است به واسطهء عدم‌دخالت بازار كارى پيش ببرند . اينها را هم جرايد و بولشويكهاى خودى ياد داده‌اند .\r\n\r\nسردار سپه و مجد الدوله\r\nاز روزى كه سردار سپه نوهء حاج مجد الدوله را گرفته مردم چندين حكومت براى او و مجد السلطنه تهيه كرده‌اند كه همه دروغ شد .\r\n\r\nساعد الدوله و خسارت من\r\nساعد الدوله از شيراز آمده ، صارم السلطان را نزدش فرستاديم گفتگو كند . پس از چند جلسه گفتگو گفت دوازده هزار تومان به قسط مىدهم كه سالى يك هزار تومان باشد . من راضى نشدم . گفتم اولا خيلى كم است و اگر اين اندازه‌ها مالم رفته بود هيچ اظهار نمىكردم ، ثانى خبر از عمر ندارم كه آنقدر مانده يا نه . من همان سال‌به‌سال پيش شاهزاده گردن كج مىكنم كافى است ، طاقت دو جا تعظيم را ندارم . دفعهء اخير گفته بود پس هزار تومان بگيرد سند مرا بدهد . صارم السلطان خنديده بود .\r\n\r\n","description":"","footnote":"","page_name":" 6508 ","page_number":642},
  {"content":"\r\n\r\n\r\nفقط صدتومان\r\nيك روز شمران رفتم فى الجمله منازعه با شاهزاده شد ، مرغ همان يك پا دارد . ماهى صد تومان علاوه نمىدهم و اين مبلغ به هيچ‌جاى من نمىرسد . گرماها را خورديم .\r\nروشنك و زينب ناخوش شدند . به ضرب انجكسيون بهترند . هوا خنك شده مردم دانه دانه شهر مىآيند . اصلا به واسطهء بىپولى امسال چندان كسى ييلاق نرفت . همان تماشاى قلهك بود و بس .\r\n\r\nهمهمه در مجلس\r\nيكشنبه 24 محرم 1341 ، 25 سنبله - امروز با شعاع الدين ميرزا براى تماشا مجلس رفتيم . ورود باغ از طالار بالا طورى صداى همهمه مىآمد كه فضاى باغ جلو مملو صدا شده بود . پرسيديم چه خبر است . گفتند وكلا به اطاق تنفس آمده‌اند ، اين صداى آنهاست . بالا نگاه كرديم ديديم معركه است و چيزى نمانده توى سر هم بزنند . پس از يك سلسله قال و مقال كم‌كم ساكت شدند ، اما باز همهمه بود . بعضيها كنار پنجره‌ها ايستاده به مردم پائين خودى نشان مىدادند . بعضى سيگار خود را پائين مىانداختند .\r\nبرخى روى معجر ارسىها نشسته پاى خود را روى پا انداخته بودند . دو ساعت تمام اين تنفس كه هميشه حتى امروز را هم كه ما بوديم از ده دقيقه علاوه نمىنويسند طول كشيد .\r\nبعد صداى زنگ آمد . گفتند برويد مجلس منعقد مىشود . رفتيم و در محل تماشاچيها جلوس كرديم . رئيس آمد . هى زنگ زد هى زنگ زد . يكىيكى از وكلا آن هم به فاصله زياد مىآمدند و جلوس مىكردند . اقلا سه‌ربع ساعت كشيد تا عده به قدر مذاكره كافى شد . يكى از وكلا برخاست و گفت مجلس را خوب است پنج روز كنيد . سيد يعقوب گفت كميسيونها وقت و مجال نمىدهد . رأى گرفتند تصويب نشد . رئيس كه خيلىخيلى آرام حرف مىزند گفت مذاكرات بودجه مىماند و خوب است مجلس ختم شود . همه گفتند صحيح است ، صحيح است . يك‌مرتبه مثل سيل كه از كوه سرازير شود و سنگها صدا كند همه از صندليها برخاسته و به طرفة العينى از مجلس خارج شدند كه تا ما از راه ديگر وارد باغ شديم يك وكيل باقى نمانده همه رفته بودند . با آن ناز و غمزه داخل شدن و به اين شتاب و عجله رفتن اسباب خندهء زيادى براى ما شد .\r\n\r\nشوخى در مورد مجلس\r\nبا افخم الملك بوديم و ناهار به خانهء او رفتيم . سرناهار ميرزا حسين خان و عبد العلى\r\n\r\n","description":"","footnote":"","page_name":" 6509 ","page_number":643},
  {"content":"\r\n\r\nخان از مجلس پرسيدند گفتيم نزاع شد . افخم الملك زود گفت بله مدرس عمامهء خود را به سمت رئيس پرتاب كرد . چنان به كلهء رئيس خورد كه عينك رئيس ميان عباى ارباب كيخسرو افتاد . سيد يعقوب صندلى را به سمت تدين انداخت چشمش كور شد .\r\nصدر العلماى اصفهانى ( خيلى قطور است ) نظام الدوله را زير گرفته له‌وپه كرد . بارى ما سه‌نفر چنان مجلس منازعه‌اى راه انداختيم كه شاهزاده افخم الملك از پشت در مىگفت خدا به شما خيلى رحم كرد ، آخر لازم نيست شما مجلس برويد .\r\n\r\nبددهنى زن ماشاءاللّه خان كاشى به مجلسيان\r\nزن ماشاءاللّه خان كاشى امروز درب مجلس را گرفته بود به همان لهجهء كاشى هرچه از آب و آتش عمل مىآمد به وكلا گفت . آژان هم نتوانست او را رد كند . مردم قاه‌قاه خنده مىكردند .\r\n\r\n","description":"","footnote":"","page_name":" 6510 ","page_number":644},
  {"content":"\r\n\r\n\r\nشاگردان مدرسهء آليانس و خر شيخ عبد النبى\r\nسه‌شنبه 26 - خانه‌هاى مشير الدولهء مرحوم يحيى خان در پامنار كه مرحوم سيف الدوله خريده بود حاليه مدرسهء آليانس اسرائيليان است . هنگام خروج شاگردها نوكر حاج شيخ عبد النبى مجتهد كه سوار الاغ آقا بود داخل صف مىشود . يهوديها از اين بىقانونى به خشم آمده به خر آقا و خادم آقا بىاحترامى مىكنند . بالطبع [ به 
  ] كسبهء پامنار كه آقا در آن محله اقامت دارد گران آمده پس از آن‌كه چند نفر از يهوديها را كتك وافر مىزنند دكاكين را بسته مسجد خدمت آقا مىروند كه حكم كنيد محله را بچاپيم ، تمام يهود را تكه‌تكه كنيم . آقا امر به سكوت مىكند كه من با دولت در خصوص تجرى يهوديها گفتگو مىكنم . مردم ساكت نمىشوند . خبر به ساير محلات و مردم مىرسد .\r\nيهوديها كه در شهر براى خريد پراكنده بودند دچار مردم و بچه‌ها شدند . بزن‌بزن درگرفت . آژان و نظامى درمحله و اطراف آن گذاشته شد . فعلا هياهوى بزرگى براى خر آقا درگرفته تا چه شود .\r\n\r\nمدير حيات جاويد و سردار سپه\r\nمدير جريدهء « حيات جاويد » ( از آن جرايدى است كه گاه منتشر مىشود ) نمىدانم چه مزخرفى بازنوشته بود كه احضار به وزارت جنگ شد و حضرت وزير با چوبدست و بعضى گفتند با لگد به سر و مغز مدير نواخته دو دندان آقاى مدير شكسته و در همان‌جا حبس شد .\r\n\r\nخانهء معتمد الدوله\r\nافخم الدوله در اين هوا ورامين رفته است . جمعه خانهء قمر الدوله ناهار مهمان بودم .\r\nبچه‌ها و نزهت بودند . اين خانه در اراضى باغ جنت و گلشن واقع است كه ما در اين باغ عهد ميرزا عيسى وزير گردش [ مىكرديم 
  ] و بعد كه متعلق به معتمد الدوله عبد العلى ميرزا شد مهمانيها رفته بوديم ، بعد معتمد الدوله ، سلطان جنيد ميرزا تكه‌تكه فروخت . حالا خانه‌ها و باغها شده .\r\n\r\nمسئلهء يهوديها\r\nعلما اجتماع دارند . شرايط زياد مثل هردفعه براى يهود پيشنهاد نموده‌اند . محله محاصرهء آژان و قزاق است . مردم را به آنجا راه نمىدهند . يهود را هم نمىگذارند بيرون\r\n\r\n","description":"","footnote":"","page_name":" 6511 ","page_number":645},
  {"content":"\r\n\r\nبروند . اگر اين مواظبت نشده بود تمام را غارت مىكردند .\r\n\r\nبرهان الدوله\r\nعصر خانهء برهان الدوله رفتم . هنوز يكصد تومان از پول مرا نداده . معتمد الدوله پس از فروش باغ اين خانه را براى خودش ساخت . بعد از مشروطه و طلاق دادن قدرت السلطنه دختر كوچك ناصر الدين شاه ( هرزه شد طلاق داد . بعد ميانه افتاد چند شوهر ديگر كرد .\r\nحاليه عيال منجم‌باشى رشتى است ) به برادرزادهء امير بهادر فروخت كه داماد اسعد السلطنهء زنجانى بود . شوهر مرد خانه به اولاد و عيال رسيد . برهان الدوله ضعيفه را گرفته و آنجا منزل نموده است .\r\n\r\nنزاع ميان دو بچه\r\nاينجا گفتند سر خريد هندوانه بين بچهء مسلمان و يهودى در نزديك محله نزاع شده آژان خواسته جدا كند ششلول خالى شده و بچهء مسلمان را مجروح كرد . مردم جمع شدند آژان را كتك وافر زدند و ماده غليظتر شده است .\r\n\r\nجشن براى فتح كمال پاشا\r\nامشب كه شب شنبه غرّهء صفر و 31 سنبله است در مسجد شيخ عبد الحسين براى فتوحات عثمانى و تشكر از مصطفى كمال پاشا اعلان جشنى نموده بودند . چون مسجد شيخ ديواربه‌ديوار خانه است ، بلكه مرحوم اعتضاد السلطنه مقدارى از حياطخلوت كه معروف به حياط كتابخانه بود به مسجد تقديم كرد درست همان بالاخانه و اطاقهاى مرحوم حكيم قاآنى مىباشد كه خود حكيم اين شعر را دربارهء اطاقهاى خود گفته است :\r\n ببين شرافت ميخانهء مرا اى شيخ * كه چون خراب شود خانهء خدا گردد \r\nرفتيم ازدحام بىاندازه بود ، هوا گرم . بىجهت چادر هم زده بودند كه بر حرارت هوا افزوده بود . معلوم شد نطق و لايحه در خصوص فتوحات عثمانى قرائت خواهند كرد .\r\nزنده باد و مرده بادهاى دروغى خواهند گفت ، و السلام . ديگر نمانديم .\r\n\r\nبه ما چه\r\nيك‌نفر مشدى نزديك ما نشسته بود گفت چه‌خبر است . گفتند مصطفى كمال فتح كرده . گفت به ما چه . آن ديگرى گفت به ما همه چه . گفت درست حكايت ما به آن هيزم‌شكن مىماند كه تبر را او مىزند ، هن را ما بگوئيم . داش كمال پاشا فتح كرد قربان\r\n\r\n","description":"","footnote":"","page_name":" 6512 ","page_number":646},
  {"content":"\r\n\r\nبازوش ، ما چه كرديم . پس از اين گفتگو برخاست و رفت . اين فتوحات در دهم محرم سوم سپتمبر واقع شده . جشن در مسجد هواى گرم ، دود سيگار و غليان با چاى گرم نفهميديم چه معنى داشت . مگر باغ قحط بود ، مگر خانه قحط بود . همه‌چيز را با تغيير حقيقت آن استعمال مىكنيم . جشن و روضه كجا ، همچه اسمى هم چه معنى مىدهد ، اعلان كنند جشن برويد روضه و گريه باشد .\r\n\r\nقوام السلطنه و سردار سپه در خانهء شيخ عبد النبى\r\nجمعه هفتم شهر صفر المظفر - رئيس الوزرا و سردار سپه خانهء شيخ عبد النبى رفتند .\r\nمبلغى هم يهوديها محرمانه به آقازادگان و اطرافيها دادند قضيه اصلاح شد كه مدرسه را از آنجا تغيير بدهند ( من بعد اگر الاغ آقا داخل صف شد نازونوازش كنند ) . دكتر امير خان طبيب نظميه و آنچه يهود در نظميه است خارج كنند .\r\n\r\nورود آقازادگان عتباتى\r\nامروز دونفر از آقازادگان كه از عتبات عاليات تبعيد شده بودند وارد طهران شدند .\r\nعلىرغم انگليسها براى ورود آقازاده ( شيخ محمد خالصى سىوپنج‌ساله ، سيد محمد نوادهء صدر سيد اسمعيل چهل ساله ) ترتيباتى داده بودند . علماى درجهء دوم ، آقازادگان ، فضولهاى درب خانهء آنها با جماعتى از تجار ، كسبه ، سيد ، ملا ، اهل منبر تا حضرت عبد العظيم رفته ناهار تهيه شده بود . درشكه‌ها مجانى بود . براى عصر تعطيل عمومى شده مردم در خيابانها جمع شدند . من خانهء شاهزاده خانم همشيره كار داشتم . در اواخر خيابان چراغ‌برق بانگ سلام و صلواة رسيد . مردم به جنب‌وجوش افتادند . معلوم شد كوكبهء آقازادگان كه حالا آيت اللّه و حجة الاسلام شده‌اند نزديك است . براى تماشا ايستادم . چندين يدك و درشكه و كالسكه و اتومبيل گذشت . بعد دو دسته از لوطيهاى چاله‌ميدان كه براى اين كارها جان مىدهند ( دونفرى دو قران گرفته بودند ) بالا و پائين جستن كرده بر ختم انبياء و گل روى محمد ( ص ) صلوات مىفرستادند . كالسكهء مجلس را برده بودند كروك خوابيده . دو آقاى جديد الورود بالا ، دونفر ديگر از طهرانيها پائين روى ركاب [ بودند . 
  ] دو طرف كالسكه هم دو صاحب‌منصب پليس براى احتياط ، مبادا مردم آقازادگان را از فرط شعف بلع كنند . سيد فراشباشى مجلس روى نصف كروك كالسكه نشسته و با زبان و دست و سر و گردن زنده‌باد و مرده‌باد مىگفت و مردم را ترغيب به پيروى مىكرد . چاله ميدانيها اطراف كالسكه را احاطه كرده به صداى فراشباشى جواب مىدادند ، در ضمن مرده‌باد [ مىگفتند . 
  ] دولت جابرهء انگليس\r\n\r\n","description":"","footnote":"","page_name":" 6513 ","page_number":647},
  {"content":"\r\n\r\nتبعيدكنندگان آيت اللّه‌ها بود . يك بيرق بزرگى هم جلو كالسكه مقابل كالسكه‌چى نصب بود كه به خط جلى نوشته بود « تبعيدشدگان پلتيك جابره را از صميم قلب تبريك مىگوئيم . » با اين هياهو آقازادگان را به خانهء مرحوم آقا سيد محمد طباطبائى سنگلج وارد كردند . چون شام مفصلى تهيه شده بود جماعتى شب را آنجا بودند . بطور تحقيق تمام مخارج اين نمايش را كه چند هزار تومان شده بود دولت داد تا پدر انگليس را درآورده باشد . در توى خيابان از چندين نفر شنيدم كه مىگفتند با اين تجليل وارد مىكنند با پشت گردنى خارج .\r\n\r\nاوضاع خارجه - مسئلهء بغازها\r\nاوضاع خارجه - پس از فتوحات عثمانى و شكست مفصل يونان فتح ازمير و تراس ، كمال پاشا ميل دارد به سمت اسلامبول برود و اين مسئله به كلى بر خلاف پلتيك انگليس است . ايطاليا و فرانسه چندان متمايل به اين پلتيك نمىباشند . روسها مىگويند بغازها بايد با دولى باشد كه در اطراف و جوانب آن هستند . مناسبات تيره است . بدين‌واسطه مستر للويد جرج نطقى در پارلمان انگليس مىكند كه به يك اندازه تكاليف را معلوم مىدارد . استحكام قواى برى و بحرى را دو عامل مهم ضرورت مىدهد . يكى تأمين آزادى سفاين در درياهاى رابط بين بحر اسود و مديترانه . جنگ اخير ثابت كرد كه آزادى بغازها لازم است و حيات ممالك امپراطورى است . انسداد بغازها از طرف عثمانى خيانت عظيمى به حيات ممالك ما محسوب مىشود . صلح به غير اين مقصود شكست است . دوم مخالفت از توسعهء جنگ از آسيا به اروپا و بالكان . ما جبل الطارق جديد نمىخواهيم بسازيم . ما مىگوئيم بلكه مايل هستيم مجمع اتفاق ملل بغازها را براى كليهء ملل مفتوح نگاه دارد . ما براى تأمين بغازها هزاران فرزند رشيد خود را فدا نموديم . حاليه حق داريم تا دقيقهء آخر براى حفظ آنچه بدين زحمت و مشقت به دست آورده‌ايم بكوشيم . متعاقب اين نطق كشتيهاى چندى به سمت اسلامبول حركت كرد و ديگر غيرممكن است تركها بتوانند جبرا آنجا را بگيرند . كنفرانس مقدماتى در پاريس با حضور كرزن منعقد گرديد . همه دول شركت دارند . للويد جرج تلگرافى هم به تمام مستعمرات انگليس نمود كه فتوحات و خون جوانان هدر مىرود .\r\n\r\nسيد درختى و كمال پاشا\r\nفوق العاده‌ها زياد در فتح همه‌روزه منتشر مىشود . پريروز « سيد درختى » عكس\r\n\r\n","description":"","footnote":"","page_name":" 6514 ","page_number":648},
  {"content":"\r\n\r\nكمال پاشا را گلها زده و جمعى را دنبال انداخته به سفارت عثمانى مىرفت تا دشت . . . « 1 » بكند ، چرچر راه بيفتد . من اين اقدامات را كه علىرغم انگليس مىشود مفيد به حال عثمانى نمىدانم ، بلكه مضر به حال خودمان هم مىدانم . با كاغذ و بردن عكس و روضهء مسجد شيخ ، ورود دونفر ملا به آن ترتيب كه از بطن همه آنها اطلاع كامل دارند دولتى مثل انگليس واهمه نمىكند از ميدان درنمىرود . بلكه باعث كينه و بغض به ما مىشود .\r\n هركه با پولاد بازو پنجه كرد * ساعد سيمين خود را رنجه كرد \r\n\r\nمحصل براى آلمان\r\nدوشنبه 10 شهر صفر ، نهم ميزان ، 12 اكتبر - به واسطهء شايعهء جريدهء « كاوه » ( كه تقىزاده در برلن چاپ مىكند و الحق جريدهء خوبى است مطالب علمى ، ادبى ، تاريخ به قلم نويسندگان آلمانى و ايرانى درج مىكند ) كه در آلمان مارك تنزل كرده و با پول ايران كه تبديل مىشود مخارج خيلىخيلى ارزان است كه ماهى بيست و پنج الى سى تومان شاگرد زندگانى مىكند از تمام ايران بلكه از همه دنيا مسافر و شاگرد بدانجا حركت مىكند . من‌جمله از شاگردها حاجى عليقلى خان « 2 » پسر آخر حاج فخر الملك است .\r\nتحصيلات خود را كاملا دراينجا تمام كرده مىرود كه پرفسور مراجعت كند . دو پسر حاج عز الممالك پانزده ساله و دوازده‌ساله هم مىروند « 3 » . همين هجوم مردم آلمان را هم مثل انگليس گران خواهد كرد و شاگردها در مىمانند . ما وقتى كه نوشيروان ميرزا را فرستاديم ليره سى و پنج هزار بود و ماهى بيست ليره كافى [ بود 
  ] ، امروز آن ليره شش تومان شده و بيست ليره هم كافى نيست .\r\n\r\nحبس دوولى\r\nبراى گرفتن يك نتيجه ، ما از ولى آقا به محاكمات عسكريه عارض شديم . دو دفعه هم حاضرش كردند . تمام را استنكاف از جواب كرد . فعلا جزو مقصرين و قتلهء خالو قربان حبس است . چون دو ولى حبس هستند ، يكى سه سال ، ديگرى يك سال و نيم در صورت امتيازى نداده است . اين مىگويد يك سال و نيم مال من است ، او مىگويد مال من و لوث شده است . اما ولى الموتى يقين دارد به واسطهء تظلم و شكايت ما حبس شده .\r\n\r\n\r\n","description":"","footnote":"\r\n( 1 ) - يك كلمهء ناخوانا .\r\n( 2 ) - دكتر عليقلى اردلان كه بعدها سفير و وزير شد . ( ا . ا . )\r\n( 3 ) - نصرت اللّه خان و سلطان محمد خان اولى متخصص بندرسازى بود و عهده‌دار رياست كل بنادر دومى در نيروى دريائى به مرحلهء دريادارى رسيد . ( م . سالور )\r\n","page_name":" 6515 ","page_number":649},
  {"content":"\r\n\r\nمىگويد اگر مرا مرخص مىكنيد حقيقت را چنانچه بايدوشايد مىگويم و الّا نه .\r\n\r\nقضيهء بغازها\r\nقضيهء بغازها حل نشده قشون انگليس براى جنگ حاضر شده است . امريكا يك زره‌پوش به اسلامبول فرستاد . روسيه ظاهرا و باطنا از عثمانى تقويت مىكند . با همه فقر پول و اسلحه مىدهد بلكه بغازها به رويش باز شود . فرانسه و ايطاليا چندان حرارت به خرج نمىدهند اما نصيحت مىكنند كماليون صلح كنند .\r\n\r\nيونان - عثمانى\r\nپس از اين شكست كانستنتين پادشاه يونان استعفا داد . با خانواده و دو برادرش از آتن حركت كرد . وليعهد همان‌كه اول بود ( زرج ) پادشاه شد . وزرا و جماعتى را حبس كردند .\r\nفعلا يونان منقلب است . حزب ونزلوس روى كار آمده خودش در نرماندى است ، به پاريس رفت . متفقين از اين حركت يونانيها كه مجددا كانستنتين را پادشاه كردند بدشان آمد . بدين جهت حمايت و كمك مادى و معنوى خود را سلب نمودند . باطنا فرانسه از تركها تقويت كرد ، انگليس تعليمات داد تا شكست خوردند و يقين كردند كه باعث شكست چه بود . استعفاى پادشاه يونان و اقدامات مردم برعليه وزرا و مخالفين احتمال كلى مىرود مورد توجه متفقين خصوصا انگليس واقع شده به هرنحوى است جبران نمايد . تاحال چندين مرتبه خبر قتل و مرگ انور پاشا رسيده و دروغ شده اينك روسها اطلاع مىدهند كه انور پاشا رئيس‌جمهور تركستان شده بود به دست قشون احمر كشته شد . حقيقت معلوم نيست « 1 » .\r\n\r\nفوت حاجب الدوله\r\nمصطفى خان قاجار حاجب الدوله در باغ تجريش خود پس از مدتها ناخوشى وفات كرد . برحسب وصيت جنازهء او را ونك سر قبر بابا « 2 » دفن كردند . يكى از حاجب الدوله‌هاى شديدالعمل متنفذ مقتدر مسلط سلطنت مظفر الدين شاه بود . تفصيلات دارد ، حكايات دارد . عيالش دختر نير الدوله مرحوم است . بقدرى بدخلق بود كه با عيالش هميشه قهر بود و متصل براى او صيغه مىگرفت ، زيرا كلفت تحمل آن‌همه بداخلاقى و فحش را نمىكرد . بالاخره تا دم مرگ هم با خانم قهر بود و نزد خودش راه نداد كه فرستاد از\r\n\r\n\r\n","description":"","footnote":"\r\n( 1 ) - محقق شد مقتول شده است . ( از يادداشتهاى نويسنده خاطرات )\r\n( 2 ) - مقبرهء مستوفى الممالك .\r\n","page_name":" 6516 ","page_number":650},
  {"content":"\r\n\r\nحضرت و الا اجازه گرفت ( همسايه هستيم ) در عمارت كوچك ما منزل كند ، رحمة اللّه عليه . عاقبت همه مرگ است دير يا زود . خوشا به حال كسانى كه رستگار مىميرند .\r\n\r\nامتياز نفت\r\nدكتر ميليسپوبا همراهان خود چهارده‌نفر از امريكا حركت كرده است . شاه ما به دعوت پادشاه اسپانيا مادريد رفته است و پذيرائى مجللى نمودند . امتياز نفت در مجلس قرائت نشده . نمايندگان دو كمپانى ، پول به روزنامه‌نگارها و بعضى از وكلا و هوچيها مىدهند ليكن اشتهاى ما زياد است . « ستارهء ايران » پول گرفته اينك زياده ازحد مىخواهد ، همين‌طور سايرين . دريكى از روزنامه‌ها ديدم نوشته بود از كدام راه اين نفت اخراج خواهد شد ، ما كه راه نداريم .\r\n\r\nوضع خانوادگى\r\n« به‌به » كمى فارسى ياد گرفته ، با تركها تركى با فارسها فارسى صحبت مىدارند .\r\nعباس و مسعود مدرسه مىروند و خوب درس خوانده [ اند 
  ] . معلوم مىشود حافظهء خوبى دارند كه همه را حفظاند . اما اين ذكاوت و هوش طفوليت براى آتيه برهان نمىشود . امسال من طاقت غريبى آوردم . تمام اين مدت در اطاق خوابيدم . حياط كوچك است نمىشد من يك سمت و سايرين سمت ديگر بخوابند . چون من يك‌نفر بودم و آنها خيلى ، بهتر آن بود من گرما را بخورم . من تا امسال تابستانى به اين سختى طى نكرده بودم . يا جايم در شهر خوب بود وزير زمينهاى متعدد داشت يا شمران رفته بودم . همه اين جمعيت من هم اهل ييلاق هستند و بىاندازه به همه تلخ گذشت . از حياط هم راه به بام نداريم كه اقلا بعضى در بام و برخى در حياط بخواهيم . با همهء اين ناملايمات گذشت و حسن اين دنيا همين است . « شب سمور گذشت و لب تنور گذشت » .\r\n\r\nوزارت جنگ و اقدامات آن\r\nپنجشنبه 13 صفر ، 12 ميزان ، 12 اكتبر - جرايد براى آن‌كه وزارت جنگ از ادارات ماليه تصاحب كرده عنواناتى مىكنند . او هم مىگويد قشون شب شام لازم دارد ولو همه چيز نباشد . من اين چند اداره را فقط براى تهيهء شام‌وناهار به دست گرفته‌ام . كاغذ سختى به مجلس نوشت ، اگر جرايد گوش به حرف مجلس بدهند .\r\n\r\n","description":"","footnote":"","page_name":" 6517 ","page_number":651},
  {"content":"\r\n\r\n\r\nاخبار خارجه\r\nعثمانيها غلو نموده‌اند . منطقهء بىطرف نمىشناسد . حتى داخل سيمهاى خاردار شدند . روسيه حمايت دارد و تحريك مىكند . انگليس قشون و مهمات روانه مىدارد .\r\nيونان جمعى را حبس كرده و كلنل كوناكس رئيس انقلاب حكم به انحلال مجلس داد .\r\nروسيه جماهير ثلاثهء قفقاز ، گرجستان ، قراباغ را منحل و ضميمهء خود نمود . اوضاع تيره است اما همه از جنگ انديشه و دورى دارند . عموم تنفر دارند .\r\n\r\nورود شاه - گرو ادارات ( بيست و نه ماه حقوق )\r\nشاه از سمت بوشهر و شيراز اصفهان خواهد آمد . ولاياتى است كه مدتهاست شاه خود را نديده براى شاه و آنها چيز تازه‌اى خواهد بود . وزير جنگ ، وزير دربار استقبال تا بوشهر مىروند . شاهزاده صارم الدوله فرمانفرماى فارس شد . وزارت عدليه و معارف « گرو » نموده‌اند . بيست و نه ماه حقوق مىخواهند . تمام عمر ايران به كاغذخوانى و مهملات طى مىشود .\r\n\r\nقرطاس‌بازى\r\nمثلا عماد السلطنه مىگفت از يك ادارهء خالصهء قزوين كه چهارده بيش نيست از 13 حوت الى حال 1077 كاغذ رسيده . از مال طهران به ولايات نمره به پنج هزار رسيده است . همه مكررات است ، همه مهملات است .\r\n\r\nدزدى در پست\r\nيكشنبه 15 صفر - در مجلس دو روز قبل مخبر كميسيون پست‌وتلگراف مىگويد دو فقره دزدى موليتر مستشار بلژيكى در پست‌خانه محقق شده است . از تمبر بين‌المللى معادل 894677 فرانك ، از تمبر بوشهر چهل هزار تومان . اگر حقيقت پيدا كند بايد فاتحهء همچو مملكتى را خواند .\r\n\r\nاستيضاح يكئيد\r\nايضا واقعات تازه در مجلس روى داد . معتمد التجار وكيل تبريز از وخامت اوضاع و عدم جديت مجلس و مداخلات نامشروع به ماليهء دولت « 1 » ، حبس و تنبيه روزنامه‌نويسها\r\n\r\n\r\n","description":"","footnote":"\r\n( 1 ) - مقصود تصرفاتى است كه سردار سپه براى امور نظامى در امور ماليه كرده بود . صفحهء قبل ديده شود .\r\n","page_name":" 6518 ","page_number":652},
  {"content":"\r\n\r\nنطق مفصلى مىنمايد . آقاى مدرس در جواب مىفرمايند اين همان مجلسى است ( و حال آن‌كه نيست ) كه با صد و پنجاه‌نفر پابرهنه سى هزار قشون سالار الدوله را كه تا پشت دروازه آمده بودند برهم زد ، همان مجلسى است كه كارهاى عمده كرد . مجلس مىتواند شاه را عزل كند . رضا خان كيست . استيضاح بكنيد ، به جايش بنشانيد ، چه‌وچه .\r\nليكن كهنه اصفهانى در خاتمهء نطق خود را بدين قسم ترميم مىكند : بنشينيد بسنجيد تعمق كنيد كه مضار رضا خان بيش است يا منافعش ، آن‌وقت همه كار مىشود كرد . اما به عقيدهء من نفع رضا خان بيش از مضار اوست .\r\n\r\nنطق سردار سپه\r\nديروز در ميدان مشق سردار سپه در حضور صاحب‌منصبان نطق مىكند كه من مىتوانم دندانهاى همه را بشكنم ، اما بهتر مىبينم استعفا كنم . صاحب‌منصبان ارشد مىگويند ما نمىگذاريم استعفا كنيد و براى هرامرى حاضر هستيم . عصر وليعهد شهر آمد . اول با رئيس الوزرا مشورت [ كرد 
  ] بعد با سردار ، بعد با هردو . عجالتا معلوم نيست چه مىشود . امروز مانور و نمايش شهرى دادند . تمام قشون با توپخانه در خيابانها گردش كرده از جلوى مجلس گذشتند ، خيلىمرتب ، خيلىمنظم . سرودهاى تركى و فارسى مىخواندند كه بسيارمهيج بود . حقيقتا خوب ترتيب داده است . تمام لباسها پاك ، چكمه‌ها خوب ، اسلحه براق ، اسبها سردماغ .\r\n\r\nكمال پاشا\r\nكمال پاشا منطقهء بىطرف را شناخت [ و 
  ] عذر خواست . فرانسه‌ها پيغام داده‌اند .\r\nجنرال انگليسى با كمال ملاقات نمود . زمينهء كنفرانس تهيه مىشود . پادشاه يونان در استعفاى خود مىنويسد مايلم اين سوءتفاهم و ظن مرتفع شود كه به واسطهء ابقاى من بر تخت سلطنت انگلستان مخالفت با يونان مىكرد . سلطان محمد ششم استعفا داد و فورا به كشتى انگليسى پناه برد .\r\n\r\nدو كمپانى نفت\r\nدو شكار فربه خدا براى جرايدنگاران طهران رسانيد : 1 - صارم الدوله 2 - جهانشاه خان . شكار دائم فعلى هم دو كمپانى نفط است .\r\n\r\n","description":"","footnote":"","page_name":" 6519 ","page_number":653},
  {"content":"\r\n\r\n\r\nسردار سپه و ادارات ماليه\r\nيكشنبه 23 صفر ، 23 ميزان - جرايد در باب مانور شهرى چيزها نوشتند . ما قشون براى امنيت و جنگهاى خارجى مىخواهيم نه براى مردم طهران و حرف حساب . اين قشون در صورتى كه متمرد هم باشد با بيست كرور مردم چه مىكند ( اين بيست كرور همان مديران جرايدند ) . سردار سپه مجلس رفت . خدمات خود [ را 
  ] ثابت كرد و قول داد مستشارهاى ماليه بيايند ادارات ماليه را به دست آنها مىدهد . ليكن حاليه براى آن‌كه اقلا غذاى شب نظاميان راه باشد چاره ندارد . حكومتها « 1 » را هم ملغى كند كه به همان حرف گذشت . وزارت داخله « گرو » كرده پول نيست . عمل نفط نمىگذرد . شاه گفتند از راه بوشهر مىآيد .\r\n\r\nمائيم و خسروان پوسيده\r\nپنجشنبه 27 - بدون آن‌كه از واقعات ديشب خانهء امام‌جمعه و مجلس شوراى ملى خبر داشته باشم بازار رفتم . دم مسجد شاه شيخ مهدى واعظ معروف به عرب به يك خانمى مصادف شد كه پيچه را بالا زده بود ، بنا كرد فحش دادن . در ضمن فحش گفت كلهء پدر سليمان ميرزا . من تعجب كردم ، فحش به خانم چه مناسبت با سليمان ميرزا داشت .\r\nرفتم دكان « گوهرى » پرسيدم مگر تازه‌اى واقع شده . گفت آرى ديشب در مجلس رئيس الوزرا لايحهء قانون موقتى هيئت منصفه جرايد را تقديم مىكند كه به فوريت مذاكره و تصويب يا رد شود . سليمان ميرزا مخالفت مىكند ، سيد يعقوب موافقت . معلوم نيست سليمان ميرزا چه حرفى بر خلاف ديانت زده كه سيد عمامه زمين مىزند و سايرين هياهو مىكنند و مجلس را برهم مىزنند . امروز علما در مسجد جامع اجتماع نموده‌اند .\r\n\r\nحجاب زنان\r\nاما خانهء امام‌جمعه . در جريدهء « ميهن » و « پژوهش » شرحى در باب عدم‌حجاب مىنويسد كه ما معنى حمام زنانه‌ومردانه را نمىدانيم چيست . بايد زنها آزاد باشند .\r\nبدين‌واسطه خانهء امام‌جمعه مجلسى تشكيل و مراتب به دولت اخطار مىشود . حكايت سليمان ميرزا بد اندر بدتر كرد . اين است در مسجد جمع شده‌اند . در اين بين من ديدم « گوهرى » فورا مشغول جمع كردن بساط و قفل‌كردن در جعبه شد و صداى « ترق‌ترق » تخته‌هاى دكاكين آمد كه مىبستند . من پرسيدم چه شد . گفت به ما اشاره كردند ببينديم و\r\n\r\n\r\n","description":"","footnote":"\r\n( 1 ) - مراد حاكمهاى نظامى است . ( مسعود سالور )\r\n","page_name":" 6520 ","page_number":654},
  {"content":"\r\n\r\nاز حكم عمومى نمىشود تخلف كرد . من منزل آمدم ناهار خوردم و رفتم مسجد جامع .\r\n\r\nتجمع عليه سليمان ميرزا\r\nمردم جمع بودند ، ملاها صدر مسجد و من نمىديدم . هياهو و فحش به سليمان ميرزا بلند بود . در اين بين محتشم السلطنه و كفيل وزارت داخله آمدند . من حرفها را نمىشنيدم . اما سيدى برخاست و گفت مردم آقايان مىفرمايند دولت پيغام داده اقدامات مجدانه مىشود . فرياد مردم بلند شد ، ديگر شلوغ شد . فقط كافر بىدين سليمان ميرزا بود . در اين بين باز يكى گفت آقايان حكم كفر سليمان ميرزا را دادند . ديگرى آمد فرياد زد هنوز صادر نشده . دروغ گفت مردم را ساكت كردند . محتشم السلطنه رفت . گفتند آقاى سلطان العلماى بروجردى وكيل مجلس يگانه مدافع اسلام منبر مىرود . زنده باد ، مرده باد گفتند . او منبر رفت و چنين گفت :\r\n\r\nوعظ سلطان العلماء عليه سليمان ميرزا\r\nما اهل علم و طلاب را مردم براى آن انتخاب نموده‌اند كه حافظ قوانين شرع باشيم .\r\nمن هم طلبه هستم ، هم وكيل . قانون اساسى ما مصرح است مذهب جعفرى . شاه ، وزير ، وكيل همه بايد متدين باشند . حتى قانون مجلس وكلاى مذاهب متنوعه را هم تصريح كرده كه بايد متدين به همان دين باشند . وكيل زردشتى بهائى نباشد ، يهود ازلى . ديشب در مجلس هيئت وزرا براى اين جرايدى كه مىخواهند عصمت شما بىحجاب راه برود و به اين هم قناعت نكرده در حمام مخلوط هم باشند . ( مردم گريه كردند ، نفرين نمودند ، لعنت فرستادند ، به زحمت ساكت نمودند ) و گفت يك وكيل غيربزرگوارى كه همه شما مىشناسيد در سه سال قبل قشون ما را به باد داد . صد و پنجاه هزار لشكر اجانب را به سرزمين ما وارد كرد . طورى كه مردم مملكت غرب شما پنجاه‌سال ديگر رنگ آبادى ده سال قبل را نخواهند ديد ، براى چه براى سيصد هزار ليره . آدمى كه هميشه مايل انقلاب ، انيس و مأنوس اجامر و اوباش و دايم مايل است مملكت ما را به ويرانى سوق بدهد .\r\nبالاخره من نمىتوانم تمام فجايع او را شرح بدهم . هركس مايل است گفته‌هاى ديشب او را مفصلا بداند برود مجلس رجوع به مذاكرات ديشب كند . ديشب با حضور وزراى شما ، وكلاى شما ، فسخ خاتميت محمد بن عبد اللّه ( ص ) را نمود . حتى مردم اگر اين آدم غيرمحترم به ساير انبياء هم احترامى گذاشته بود باز من حرفى نمىزدم . احترام آنها را هم برد . صداى لعنت از همه برخاست . مردم ، اگر علماى شما از اين مرحله بگذرند من به نوبهء خودم نمىگذرم ، مجلس نمىروم . بعد سوار شده به ولايت خودم مىروم . شما\r\n\r\n","description":"","footnote":"","page_name":" 6521 ","page_number":655},
  {"content":"\r\n\r\nدانيد مردم طهران و تكليف خود . اين آدم مرتد است ، كافر است ، زنديق است . اصرار كردند اسم ببريد ، اسم ببريد . گفت « سليمان » اسمى ، اهريمن سيرت و يك شعر عربى خواند كه من نفهميدم و باز تكرار كرد . هياهو بلند شد و مسجد شلوغ شد من آمدم .\r\nجرايد فقط نوشته بودند پس از نطق سليمان ميرزا مجلس از اكثريت افتاد . « اقدام » را جمع كردند .\r\nجمعه - خانهء شعاع الدين ميرزا مهمان بوديم . عميد الدوله ، بهاء الدوله ، افخم الدوله ، امير نصرت ، امير الدوله بودند . تمام صحبت راجع به سليمان ميرزا و مجلس و علما ، « ميهن » و « پژوهش » بود ، نه اينجا در همه شهر . فقط جريدهء « ايران » نيم‌رسمى به طور نزاكت مطالب را نوشته بود . ايهام و اشارات آن براى ما مبرهن بود ، خارج طهران خير .\r\n\r\nهيئت منصفه\r\nعصر چهارشنبهء گذشته رئيس الوزرا ( قوام السلطنه ) قانون موقتى هيئت منصفه را تقديم مجلس مىكند به قيد فوريت . سليمان ميرزا و حائرىزاده ( وكيل يزد ) تقاضا مىكنند از دستور خارج شود . قبول نمىشود و قرائت مىكنند . از پنجاه و هفت‌نفر وكلاى اكثريت بيست و چهارنفر منتخب‌شده براى هرمحاكمه شش‌نفر . از اين بيست و چهارنفر به قرعه معين شده در جلسهء علنى محكمهء استيناف با حضور مدعىالعموم محاكمهء مديران جرايد به عمل آيد و پس از تعيين قانون دائمى هيئت منصفه اين قانون موقتى نسخ شود ( اصلا اين قانون را در آن وقتى كه نوشتند مردم مىترسيدند جريده‌نگار شوند و براى جلوگيرى بود . امروز اصلا موضوع ندارد . مدير روزنامه هم مثل ساير مردم چه امتيازى در محاكمه كه به من فحش بدهند ، يا افترا و تهمت بزنند ، يا هتك شرف كنند با ساير مردم بايد داشته باشد . آن هم مديران جرايد معلوم الحال ) . در فوريت آن بحث زياد مىشود . سيد يعقوب با سليمان ميرزا و حائرىزاده مخالفت مىكنند . تدين تقويت از سليمان ميرزا مىكند . شيخ اسد اللّه دفاع مىكند و مىگويد نبايد اين قانون را گروى قانون محاكمهء وزرا نگاه داشت . آنها قانون محاكمهء خود را نمىنويسند ، شما بنويسيد به مجلس تقديم كنيد . سليمان ميرزا مىگويد اذهان ما مسبوق نيست ، باشد براى وقت ديگر تا ما در اطراف آن دقت كنيم . مىگويند شانزده سال است كه اين مسئلهء قانون جرايد مطرح است ، چطور اذهان مسبوق نيست . در بين شور هم مىشود دقت نمود . سليمان ميرزا مىگويد من و رفقايم « اوبستروكسيون » مىكنيم .\r\nمىگويند ترجمه كنيد . مىگويد از مجلس خارج مىشويم . مدرس مىگويد خيلىخوب برويد . سليمان ميرزا مىگويد بلى سركار تشريف داريد من به الكفايه هستيد .\r\n\r\n","description":"","footnote":"","page_name":" 6522 ","page_number":656},
  {"content":"\r\n\r\n\r\nنطق قوام السلطنه\r\n« ايران » مىنويسد سيد يعقوب توضيح مختصرى داد ( بد مىگويد ) . بعد مىنويسد رئيس تنفس داد و مجددا پس از ساعتى مجلس منعقد مىشود . رئيس الوزرا نطق مىكند كه نظامنامهء داخلى اجازه مىدهد كه دولت لايحهء فورى تقديم كند ، زيرا هرموقعى كه دولت دچار قضيهء مهمى شد و نخواست به وسايل غيرقانونى متشبث شود ولو آن‌كه نمايندگان سابقه نداشته باشند لايحه تقديم مىكند . از طرف ديگر دولت داخل جريان امور است . اين قانون در تمام ممالك و پارلمانها معمول است . وقتى دولت دچار مشكلاتى شد لايحه تقديم و نمايندگان هم موافقت مىكنند . ارباب جرايد مطابق قانون آزاد ، ولى قانون ديگرى هم جلوگيرى كند وضع شده . متأسفانه دولت آن قانون را نمىتواند اجرا كند و بايستى از طرف مجلس با دولت موافقت شود . حالا كه آقايان توضيحات را براى فوريت كافى نمىدانند لازم است مختصرى از اوضاع اطلاع بدهم .\r\nآن‌وقت مىگويد به واسطهء تندرويهاى جرايد كه مخالف نصّ قانون است نسبت به ديانت توهين مىشود ، به شاه توهين مىشود ، به مردم بورژوا بدگوئى مىكنند . الان هم راپرت رسيده كه امشب در خانهء امام‌جمعه واضح به مندرجات « پژوهش » و « ميهن » كه به ديانت حمله كرده [ اند 
  ] رأى داده‌اند كه مهدورالدم‌اند و از فردا بازارها بسته مىشود .\r\n\r\nنطق سليمان ميرزا\r\nسيد يعقوب در زمينهء اين‌كه ما مسلمانيم و مجلس ما اسلامى نطق مىكند كه اصل نطق مندرج نيست . رئيس مىگويد قدرى سوءتفاهم گرديد . مملكت ما اسلامى ، مجلس هم اسلامى ، ما هم مسلم . هيچ‌وقت هم كسى راضى نشده است نسبت به ديانت اهانت شود . سليمان ميرزا خيلى پرحرفى مىكند . رئيس دولت توضيحات دادند . صحبت از اعتماد و عدم‌اعتماد بود . خودشان مىدانند در تشكيل كابينه چه اشخاصى رأى اعتماد و عدم اعتماد دادند . اما اصل قضيه ، مطالبى كه آقا سيد يعقوب گفتند توضيح واضحات است . مسلمان هستيم معذلك حاضر نيستيم به ساير اديان هم اسائهء ادب شود . زيرا ما به تمام پيغمبرها معتقد بوده و بايستى به وجود عيسى و موسى يا هررئيس مذهبى جسارت نكنيم به قول مولوى\r\n جان گرگان و سگان از هم جداست * متحد جانهاى پاكان خداست \r\nاينها هم هركدام در موقع خود براى اعلاى كلمهء حق آمده‌اند و ما هم ايمان داريم و همان ارادت و اخلاص قلبى كه به حضرت رسول داريم به ساير رؤساى مذاهب هم\r\n\r\n","description":"","footnote":"","page_name":" 6523 ","page_number":657},
  {"content":"\r\n\r\nداريم . از طرف چند نفر : خير اين‌طور نيست . همهمه و جنجال ، صداى زنگ رئيس بگذاريد حرفشان را تمام كنند . خواست توضيح بدهد مجددا همهمه بر شدت خود افزود و عده‌اى از وكلا خارج شدند . سليمان ميرزا مىگويد خيلى از آقايان رفتند ، فرضا هم اينجا نباشند فردا در روزنامه مىخوانند . اشخاص هم سابقهء خدمتشان معلوم است .\r\nبنده عقيده دارم و ايمان دارم به همه پيغمبرها كه همه پيغمبر هستند و پيغمبر ما خاتم النبيين . از طرف يك‌نفر ، براى مذاكره كافى نيست . حرف خودم را موقع ديگر مىزنم . رئيس تنفس دادند بعد هم مجلس منعقد نشد .\r\n\r\nزنديق\r\nپنجشنبه و امروز جمعه باز مجلس منعقد نشد چون سليمان ميرزا بود . اما نزاع و فحش در گالرى و راه‌پله شروع شد . به سليمان ميرزا فحش دادند ، زنديق گفتند كه تو رئيس همه مذاهب را با انبياء يكى كردى . خواستند بزنند فرار كرد . مساوات خواست همراهى كند دچار چك و مشت آقا ميرزا هاشم تنومند آشتيانى شد . سيد يعقوب و آقا سيد فاضل زانوها را بغل گرفته عمامه‌ها را زمين [ زدند 
  ] فرياد مىكردند وامحمدا وامحمدا و گريه مىكردند ، ما بايد عباس افندى را هم پيغمبر و محترم بدانيم .\r\n\r\nطرفداران سليمان ميرزا\r\nجرايد طوفان ، اقتصاد ، ايران آزاد كه خريدارى شد و قرائت گرديد همه كمك و همراهى از سليمان ميرزا كرده كه نمازش ترك نمىشود . اين مطالب اتهام است ، دروغ است . تمام را هم به گردن قوام السلطنه مىگذارند . پول داد « اقدام » از شاه بد بنويسد ، تحريك كرد مدرس و سيد يعقوب مجلس را برهم بزنند .\r\n\r\nمرده‌باد قوام السلطنه\r\nشنبه - دكاكين بسته ، اجماع علما و تجار و كسبه در مسجد ، جرايد باز حمايت از سليمان ميرزا مىكنند . در مسجد سپهسالار ملك‌زاده و حاجى ميرزا يحيى دولت‌آبادى و سيد سقا نطق مىكنند ، زنده باد سليمان ميرزا مىگويند . ديشب جلوى مجلس هنگام ورود رئيس الوزرا جمعى مرده باد مىگويند . داخل صحن بهارستان مىشود ، سليمان ميرزا مىرسد مىگويد آنچه بيرون مىبايست به شما بگويند من در اينجا مىگويم : مرده باد كابينهء خائن ، مرده باد رئيس الوزراى خائن . رئيس الوزرا مىگويد لازم نبود شما بگوئيد ، در بيرون رفقاى شما به تحريك شما گفتند .\r\n\r\n","description":"","footnote":"","page_name":" 6524 ","page_number":658},
  {"content":"\r\n\r\n\r\nدفاع محتشم السلطنه\r\nمحتشم السلطنه پرخاش مىكند كه شما حق نداريد به رئيس دولت اين الفاظ را بگوئيد . مىگويد حق دارم ، بالاتر هم دارم و مجددا آن عبارت را اعاده مىكند .\r\nمحتشم السلطنه شكايت به رئيس مجلس مىكند . مىگويد بايد در جلسهء علنى اظهار داريد مذاكره شود .\r\nآن سمت شهر ( شمال ) سليمان ميرزا مسلمان پاك است ، جنوب شهر كافر .\r\n\r\nسيزده مطلب درخواستى علماء\r\nيكشنبه غرهء ربيع الاول - دكاكين باز شد اما بر اجتماع مجلس افزوده شد . سيزده مطلب علما پيشنهاد نموده‌اند : طراز اول در مجلس - مجلس سنا - هيئت منصفه - الغاى قانون جزاى عرفى - نظارت يك نفر عالم در مقالات جرايد راجع به ديانت - مجازات مدير ميهن و پژوهش - اصل نطق سليمان ميرزا - به امضاء رئيس به نظر علما - تتمه را ندانستم .\r\nعلما تلگرافات به علماء ولايات كردند . مجلس منعقد نمىشود . پانزده وكيل حاضر نمىشوند . سردار سپه امروز نزد علما در خانهء امام‌جمعه آمد . دمكراتها در مسجد سپهسالار نطق و زنده باد مىكنند .\r\nكابينهء للويد جرج استعفا داد . جرايد خبطهاى سياسى للويد جرج را يكىيكى به شرح و بسط ذكر مىكنند . واقعا خيلى خبط كرده است . من جاى او بودم يكى از مديران جرايد ايران را معاون خودم قرار مىدادم تا آنقدر خبط و خطا نكنم .\r\n\r\nمنبر حاجى آقا جمال\r\nچهارشنبه چهارم ربيع الاول - حاجى آقا جمال ديشب منبر رفت . امروز دكاكين بسته شد . باز منبر رفت مردم را نصيحت كرد باز كنيد ، هروقت لازم شد اعلان مىشود . باز كردند . قم تعطيل شد . يواش‌يواش به شهرهاى ديگر سرايت مىكند . عصر ميرزا عبد اللّه منبر رفت خيلى بد گفت . بالاخره چهارنفر خمار قمارباز رقاص مىخواهند اساس اسلام را برهم بزنند ، محال است دست برداريم . علما همه بودند ، اغلبى شبها مىمانند .\r\n\r\nروس و انگليس\r\nدروديوار مسجد و كوچه ، بازار ، خيابان مملو از اعلانات اتحاديهء اصناف است كه ما با عقايد و احكام علماى خود همراه [ هستيم 
  ] و تا قطرهء آخر خون خود را در راه شريعت\r\n\r\n","description":"","footnote":"","page_name":" 6525 ","page_number":659},
  {"content":"\r\n\r\nو مذهب نثار مىكنيم . چنين شهرت دارد روسها به آن سمت و انگليسها به اين سمت كمك مىكنند . هيچ‌كارى در ايران واقع نمىشود كه پاى يكى از آنها يا هر دوى آنها داخل نباشد ، يعنى از صدسال به اين طرف . لحن جرايد ملايم شده .\r\nحضرت اقدس و الا از شمران يوسفيه آمد . چند شب هستند تا ترتيب منازل شهرى داده شود . هنگام رفتن شمران هم همين قسم است . بىپولى مرا نزديك است خفه كند .\r\nسليمان ميرزا آنقدر همه را اذيت كرد حالا خودش گرفتار شده است .\r\n\r\nقضيهء سليمان ميرزا و نظر مدرس\r\nپنجشنبه پنجم - آقايان علما قضاوت سليمان ميرزا را از روى نطق او به آقاى مدرس واگذار نمودند . وكلا هشت ماه به آخر عمرشان مانده مبلغها هم فوايد از جاهاى ديگر دارند . اين است بين خود اصلاح كردند . مجلس هم مفتوح شد . مدرس نوشت :\r\nدر آخر جلسهء چهارشنبه 26 حضور نداشتم ، صورت‌جلسه را ملاحظه كردم سليمان ميرزا عباراتى اظهار داشته بودند كه بعضى توهم نموده بودند كه مشعر بر تساوى رؤساى اديان و پيغمبران است . شاهزاده حاضر شده از توضيحات كه دادند معلوم شد كه اظهارات شاهزاده نسبت بدين‌موضوع مجملاتى بود و موقع نشد كه مفصلا صحبت بدارند و اين شبهه [ را 
  ] كه از اجمال عبارت ناشى شده رفع نمايند . بناء على هذا نسبت به اين عبارات نمىتوان ترتيب اثرى داد . ديگر هيچ شبهه در آن باقى نيست . پنجم ربيع الاولى ، سيد حسن مدرس .\r\n\r\nآقا سيد يعقوب\r\nافخم الدوله به اتفاق نظام‌الدوله مجلس رفته بود . سيد يعقوب چنين نطق نموده : اول يك كرور براى خريد كشتى كراوزر خنده ، دوم شسه كردن راه شهريار خندهء طولانى وكلا . بعد گفته بود اكثريت مرا خفه كند . همه وكلا گفته بودند انشاء اللّه ، انشاء اللّه زودتر زودتر . رئيس تنفس داده بود . سيد يعقوب خوب حرف مىزند . در حقيقت دلقك و اسباب خنده و تفريح وكلاست . چه گاهى در مجلس ، چه بيرون مجلس .\r\n\r\nمشروطهء مشروعه\r\nجمعه ششم - ديشب حاجى آقا جمال منبر رفت . گفت شرايط [ را 
  ] قبول كردند اينك نكول دارند . ما بايد بدانيم شرع تابع سياست است يا سياست تابع شرع . اگر عكس باشد ما آن‌وقت يك قفل كوچكى درب مجلس زده و خودمان هم در اين شهر توقف\r\n\r\n","description":"","footnote":"","page_name":" 6526 ","page_number":660},
  {"content":"\r\n\r\nنمىكنيم . اين قانون اساسى همه‌جا تبعيت شرع را تصريح كرده . ما مشروطهء مشروعه داريم ، چه‌وچه ، خيلى حرفها . طلاب مسجد سپهسالار مانع از نطق آقايان شدند .\r\n\r\nحجاب\r\n« ايران آزاد » مجددا توقيف شد . ضياء الواعظين دست‌بردار نيست مثل همه كه همه كار را گذاشته به حمام مردانه‌وزنانه و حجاب زنها چسبيده‌اند . مثل اين‌كه تمام امورات كلىوجزئى مملكت روبه‌راه شده فقط حجاب باقى است كه بايد خرق آن را نمود . زن من ، دختر من‌رو را باز كند راه‌آهن به اين مملكت مىآيد ، كشتى در بحر خزر مىافتد ، معادن كشف و كار مىشود ، تجارت رواج خواهد گرفت . بى جا و بىجهت اين مهملات درجهء پنجم و ششم را مىنويسند و اسباب يك اختلاف ، يك انقلاب و يك زحمتى براى همه مىشوند .\r\n\r\nحمام مردانه - زنانه\r\nاين چند روز كسبه ، تجار حتى رعاياى دهات متصل مسجد آمده از كسب ، كار ، فعلگى ، عمله‌گى ، رعيتى همه بازمانده چرا براى چه ، آقاى « ميهن » مىنويسد حمام زنانه و مردانه يعنى چه . در هيچ مملكتى اين دو اسم متفاوت نيست مگر در ايران . يا آن‌كه يكى مىنويسد همه كار ما را حجات عقب انداخته و تا حجاب برداشته نشود سيل تمدن به مملكت ما جارى نخواهد شد .\r\n\r\nاروپا\r\nشاه دهم نوامبر حركت مىكند و از راه بوشهر خواهد آمد . كابينهء انگليس به رياست مستر بانرلا منعقد شد . كرزن و هفت‌نفر از وزراى سابق در اين كابينه عضويت دارند .\r\nكرزن در كابينهء انگلستان حكم سردار سپه را در كابينهء ما پيدا كرده است . للويد جرج مىگويد مرا مىگويند در موقع جنگ خوب بودم اما در موقع صلح نه . من طبيب حاذقى هستم كه معالجهء حيات وممات مىكنم ، اما معالجه سردرد را نمىتوانم بكنم . من مىروم درحالىكه شمشير خود را در دست دارم . كابينه كنسرواتيو ( محافظه‌كار ) است كه از حزب ائتلاف جدا شد و باعث سقوط آن گرديد . مجلس منحل شد . مىنويسد براى 675 وكيل هزارنفر كانديد شده است . خبر از مملكت ما ندارد كه براى يكصد و هشتاد وكيل يكصد هزار كانديد داريم .\r\nقوام السلطنه گفته است استعفا نمىدهم تا پدر همه را درآوردم .\r\n\r\n","description":"","footnote":"","page_name":" 6527 ","page_number":661},
  {"content":"\r\n\r\n\r\nميرزا عبد اللّه ، جذابه\r\nدوشنبه نهم ع 1 ، 8 عقرب - عصر از بيكارى باز مسجد رفتم . ميرزا عبد اللّه منبر رفت ( صداى خوبى دارد ، خوب حرف مىزند ، خوب دست‌وسر تكان مىدهد ، در نطقش جذابهء غريبى است ، كانه مرحوم آقا سيد جمال ) . گفت يا ايها الذين آمنو در مقابل ايمان هميشه كفر هست . موسى فرعون داشت ، كى چه ، كى چه . امروز هم اين دسته‌دستهء ديگر . مردم دوازده روز است اينجا نشسته‌ايم به دولت مىگوئيم با قرآن با ما معامله كن ، گوش نمىدهند . يكى از آن بالا فرياد زد بىغيرتى . خيلى حرف زد . آخرش گفت فردا آقاى بهبهانى منبر مىرود ، حاضر شويد . گفتند چنين تصميم اتخاذ شده روزى يكى از مجتهدين منبر برود . روز آخر آقا شيخ عبد النبى شيخ المجتهدين . يا آن‌وقت مجلس خواهند رفت يا حركت به سمت قم و عتبات .\r\n\r\nچلوكباب سه قران\r\nجمعه 12 ربيع الاول - به اتفاق عميد الدوله ، عماد السلطنه ، بهاء الدوله ، شعاع الدين ميرزا ، افخم الدوله ، امير الدوله كافهء بولوارد ناهار رفتيم . چلوكباب خوبى داد ، خيلى هم مناسب سه قران با دوغ با نان ، سبزى ، پنير ، تخم‌مرغ . جلوى مجلس عصر ميتينگ بود .\r\nچاله ميدانيها آنقدر صلوات فرستادند ، يا على كشيدند كه ناطق با خجلت تمام از كرسى خطابه پائين آمد . كميسر پليس هرچه كرد فايده ننمود . امام‌جمعه امروز منبر رفت .\r\nسخت‌تر از بهبهانى گفت . شب حاجى آقا جمال منبر رفت . مىگويند مطالب شما مخالف قانون اساسى است ، ما قانونى كه مخالف شريعت باشد اصلا لازم نداريم .\r\n\r\nاعلاميهء صنف آهنگر\r\nاتحاديه و رعاياى دهات متصل اعلاميه چاپ مىكنند . همه تهديد ، همه يارى با علما .\r\nصنف آهنگر اعلاميه منتشر نموده بود تاريخ كاوه آهنگر و ضحاك را به ياد بياوريد ، ما همان كاوه هستيم و مىدانيم با ضحاك از خدا بىخبر چه معامله كنيم . زنده‌باد اسلام ، پاينده باد قرآن ، نيست باد كفر .\r\nجريدهء « اقتصاد » حمله به رئيس الوزرا و انگليس آورده بود .\r\n\r\nحاجى سيد على شوشترى : شهر نو درست كردند\r\nشنبه 13 - عصر مسجد ، حاجى سيد على شوشترى كه از ايام مشروطه او را خوب به\r\n\r\n","description":"","footnote":"","page_name":" 6528 ","page_number":662},
  {"content":"\r\n\r\nخاطر دارم هى مىگفت اكثرهم لا يعقلون ، اكثرهم لا يشعرون ، اكثرهم كاذبون ، آخر نتيجه نداد . مدتى مخفى و مردود بود منبر رفت . حالا پيرشده و محترمتر است . از مدرسه‌ها گفت . بچه مىگويد آب مثل بره كه صدا كند درس مىخواند و صدا مىكند . مردم خنده كردند . آن‌وقت رفت توى كوك زنها كه خانمها اول جوراب سياه به‌جاى چاقچور پوشيدند ، بعد يواش‌يواش گلى شد ، زرد شد ، آبى شد ، سينه‌ها باز شد ، دستها بالا رفت طورى كه من پيرمرد هم آنها را ببينم يك چيزيم مىشود . شهر نو درست كردند . آزاد ، خواب ، راحت . مردم خيلى خنده كردند ، خصوصا از تقليد درس آقازاده .\r\n\r\nنمايندهء علما\r\nامروز تصويب‌نامهء مجلس در « ايران » درج بود [ كه 
  ] يك‌نفر مميز از طرف آقايان در وزارت علوم باشد . آنچه جرايد راجع به ديانت و اسلام مىنويسند به ملاحظهء او برسد .\r\nقانون جزاى عرفى لغو [ شود 
  ] مطابق مادهء . . . « 1 » متداعيين حق دارند از محكمه تقاضاى ارجاع شرع كنند و حكم آن حتمى الاجرا [ باشد 
  ] تميز هم ندارد . در باب منهيات به نظميه حكم صادر شد كه به كلى جلوگيرى كند .\r\n\r\nوعظ آقا سيد على شوشترى\r\nتتمهء وعظ آقا سيد على - افسارى دولت و علما به سر مردم گذاشته بودند ، آزادى آن افسار را از كلهء آنها برداشته به كلهء ما گذاشت . كتابى نوشتند قانون اساسى ، هرچه راجع به شرع بود موقوف ساير مواد آن اجرا شد . چاقچورها به آسمان پريد . چراغ دم خانه‌ها گذاشتند ما فلان متاع خود را مىفروشيم . خواستند بهتر كنند بدتر كردند ، شهر نو بردند .\r\nبه ما مىگويند موقع باريك است . ما باريك و پهن نمىدانيم چيست . سفيد و سياه نمىدانيم ، سياست بلد نيستيم .\r\n\r\nحرف فكليها\r\nيكشنبه 15 - وزرا مسجد رفتند علما خارج شدند . شب چراغان كردند . حاجى آقا جمال و جمعى از علما بازار آمدند اظهار امتنان كردند . دكاكين مسكرفروش و سيرك داشها جلوى ميدان توپخانه بسته شد ، اما مال گراند هتل باز بود . اينها چيزى نيست دوام بياورد . جز آن چند فقرهء اولى . فكليها مىگويند قرن بيستم و اقتدار علما ، اى خاك‌برسر\r\n\r\n\r\n","description":"","footnote":"\r\n( 1 ) - نقطه‌چين در اصل است .\r\n","page_name":" 6529 ","page_number":663},
  {"content":"\r\n\r\nعوام نادان . محيط ايران خراب است ، بايد همه‌چيز عوض شود . اين آخوندها ، اين اشراف ، اين كهنه‌پرستها ، اين پيرمردها همه‌همه قتل عام شوند و الا غيرممكن است ايران راه‌آهن پيدا كند .\r\n\r\nنمايش كيفر خائن\r\nجمعه 20 ع 1 - پريشب به اصرار ارباب فريدون تياتر زردشتيها در گراند هتل رفتيم .\r\nعنوان پيس « كيفر خائن » بود از تصنيفات شكسپير . اما پسر ارباب كيخسرو چه قسم ترجمه كرده و چه قسم به معرض نمايش آوردند يك چيزى است كه بايد ديد ، به نوشتن درست نمىآيد . اولا خود زردشتيها آكتر و اكتريس بودند . باغبان ، شيرك‌چى ، كرباس فروش . استاد آنها پسر ارباب كيخسرو ثانى ، عبارات تمام دور از ذهن به لهجهء يزدى ، كرمانى ، بىمزه ، خنك . فقط براى اسم « كيفر خائن » كه در باطن وثوق الدوله و قوام السلطنه منظور شايد بود مردم كف مىزدند ، پا مىكوبيدند ، عرو تيز مىكردند . من از اين بىمزه‌تر خيمه‌شب‌بازى و پهلوان‌كچل را هم نديده بودم . نصف‌شب گذشته تمام شد . راه طولانى ، شكم گرسنه ، پياده ، پول داده ، مزخرف شنيده آمديم منزل . از غلط كردن خود پشيمان ، شام يخ‌كرده خورده « كپه » كرديم . اين هم عيش تفريح و تفنن در ايران .\r\n\r\nسان قشون فتح سيمتقو\r\nامروز افخم الدوله به تماشاى ميدان مشق رفت . قشون فاتح سيمتقو را سان ديده ، نشان جديد موسوم به « ذو الفقار » مىدادند . مىگفت قشون ساخلو و آنچه از تبريز آمده بود دور ميدان صف كشيده بودند . وسط ميدان ميزى گذاشته و روى آن نشان و بيرق بود .\r\nسردار سپه از درب جنوبى قزاقخانهء قديم اسب سفيدى سوار [ بود 
  ] دنبال او از سوار قشقائى ، كرد ، لر و جمعى نيزه‌دار وارد شد . امان اللّه ميرزا فرمان داد ، جلو رفت راپرت داد . سردار سواره همه را ديد . بعد پياده شد ايستاد . آفتاب بود ، خاك بود ، اما تكان از جايش نخورد . ابرو خم نكرد . تمام مدت دستش بالا بود . يك‌نفرى سيگار كشيد ، صاحب‌منصب جلوى او دويد آمد التماس كرد سيگار نكشيد . گفت دود بلند مىشود ، تصور مىكند ما هستيم و پدرمان را درمىآورد . بيرق و نشان به فوج پهلوى و صاحب منصبان آن داده شد و بعد از ختم هم يك درشكه كرايه صدا زد آمد سوار شد و رفت ، مثل رستم دستان و سام نريمان .\r\nامروز مدعى العموم و مستنطق محاكمات عسكريه و محمد باقر خان ناهار منزل ما\r\n\r\n","description":"","footnote":"","page_name":" 6530 ","page_number":664},
  {"content":"\r\n\r\nدعوت داشتند . مقدمات است تا چه شود .\r\n\r\nحاكم اصفهان\r\nصبح شنبه 21 - سردار سپه با بيست اتومبيل استقبال شاه رفت . ساعد الدوله هم جزو سويت بود . محمود آقا خان امير اقتدار كه حاكم طهران بود حاكم اصفهان شد . گفتند « سويل » بپوشد تا با حاكم نظامى عوض نشود .\r\n\r\nورود دكتر ميليسپو\r\nدكتر ميليسپو با مستشاران امريكائى وارد مىشوند . باغ مخبر الدوله بيرون دروازهء دولت در پانصد تومان برايش اجاره شد ، با آن‌همه عمارت كه دولت دارد . براى بلديه هم يك مستشار و يك مهندس مىآيد . دربارهء آنها غلو نموده‌اند كه مثل شوستر شايد بشود ، اگرچه او درس عبرتى به مستشارها داده است .\r\n\r\nاروپا\r\nانگليس - كابينهء محافظه‌كار روى كار آمد . در ايطاليا حزب فاشيست كه از محافظه‌كار هم چند درجه بالاتر است . عثمانى الغاى معاهدات را نمود . با خلافت مخالفت دارد .\r\nالغاى قروض را نمود و كاپيتولاسيون را هم ، تا در كنفرانس لوزان چه پيش آيد ، البته قبول نمىكنند . چنانچه مال روسيه را قبول نكرده‌اند . ميرزا محمد خان پسر نصير الدوله از تفليس آمد . حكايت از روسيه مىكند كه عقل مات مىشود .\r\nيكشنبه 29 ربيع الاول ، 28 عقرب - دو دفعه باران آمد دير شده بود . كوه را برف زد .\r\nموثق الدوله وزير دربار ، صارم الدوله فرمانفرماى فارس به استقبال اعليحضرت رفتند .\r\n\r\nفحاشى جرايد - مقاومت قوام السلطنه\r\nجريدهء « طوفان » فقط روزنامه را وقف به هتاكى و دشنام به قوام السلطنه نموده ، « قانون » به سليمان ميرزا . باقى جرايد گاهى به اين ، گاهى به آن ، گاهى به ساير مردم .\r\nعجب حكايتى است . روزبه‌روز بازار فحش و افترا توسعهء پيدا مىكند . قانون هيئت منصفه سهل است ، ذو الفقار حضرت هم جلو نمىتواند بگيرد . اين‌چنين داستانى در هيچ ملت و مملكتى نبوده و نيست ، حتى در وحشيهاى افريقا و امريكا . قوام السلطنه هم از ميدان درنمىرود . استعفا هم گفته نمىكنم جز مرا ملتزم بر خلاف قانون نمايند يا ورقهء آبى در مجلس بدهند .\r\n\r\n","description":"","footnote":"","page_name":" 6531 ","page_number":665},
  {"content":"\r\n\r\n\r\nنفت شمال\r\nروسها با بىسيم خود انتشار مىدهند كه در امريكا گفته‌اند براى دخالت و رضايت روس ما نمىتوانيم امتياز نفط بگيريم ، اين امتياز عملى نخواهد بود . ما نمىتوانيم در جوار قفقاز راضى شويم يك چنين كمپانى ماجراجوئى تشكيل بدهند . كميسيون دولت مواد امتياز را پذيرفت ، اينك به مجلس مىرود . تجار ايران كه سر حلقهء آنها معين بوشهرى است پيشنهادى به دولت داده‌اند كه مازندران را اختصاص به ما بدهد .\r\nمعين التجار هى امتياز مىگيرد و در صندوق آهنى حبس مىكند .\r\n\r\nعثمانى\r\nسه‌شنبه غرّهء ربيع الثانى ، 29 عقرب - سلطان محمد ششم و خليفه در كشتى مالايا انگليسى پناه برد . با يك پسر و شش زن به جزيره مالتا رفت . عبد المجيد پسر سلطان عبد العزيز را به‌جاى وى خليفه نمودند ( باطنا سلطنت را ملغى نموده‌اند ) . تولدش 1868 ميلادى در قصر بشكداش واقع شده . پنجاه و چهارسال دارد . پسر عم سلطان محمد ششم است . آرتيست خوبى است . از موزيك و نقاشى اطلاع كامل دارد . يكى از نقاشيهاى خوب او تصوير حضرت ختمىمرتبت است . كنفرانس لوزان منعقد شد . كرزن رقعه به عصمت پاشا نوشته از انقوره احضار كرده است . روسها هم نماينده روانه مىكنند مشروط براين‌كه به غير مسئله بغازها دخالت به امر ديگرى ننمايد .\r\n\r\nتجارت روس و ايران\r\nروسها تجارت ايران را منحصر به دو تجارت‌خانه نموده‌اند و نشتوك ، سنطار سابور .\r\nبه هرقيمت مايلند مىخرند به هرقيمت بخواهند عوض مال مىدهند . اجازهء ترانزيت هم نمىدهند . درحالىكه جزو عهدنامه مصرح است . بسيار به تجار ما سخت مىگذرد و سختى مىكنند ، فريب مىدهند ، گول مىزنند ، زورگوئى مىكنند . هرقدر هم فرياد مىكنند ، به دولت شكايت مىكنند فايده ندارد .\r\n\r\nروسها و قرارداد تجارى ايران\r\nچهارشنبه نهم ماه ، نهم قوس - مقارن ظهر امروز شاه به سلامتى وارد بندر بوشهر شد .\r\nدر طهران سه تير شليك توپ نمودند . مستشارهاى امريكائى وارد مشغول مطالعه شدند . روسها قطع مذاكرهء تجارتى را با تقىزاده نمودند . تجار ما را فريب دادند . مال\r\n\r\n","description":"","footnote":"","page_name":" 6532 ","page_number":666},
  {"content":"\r\n\r\nالتجارهء عمده به مكاره وارد نمودند ، حالا تماشا كنيد چه به سر آنها درآوردند . تمام مال را گرفتند آهن كهنه ، ظروف شكسته دادند و تا دينار آخر پول تجار را هم گرفتند كه اخراج پول قدغن است . اين آهنها را كه به قيمت گزاف داده بودند همان‌جا تجار گذاشته جان خود را برداشته فرارفرار .\r\n\r\nمستشارها و مسئلهء ترجمه\r\nمستشارها هيچ فرانسه نمىدانند و يك مخارج عمده فوق العادهء مترجم است . علائى مىدانست ايرانيها همه فرانسه مىدانند انگليسى به آن اندازه رواج ندارد . بااين‌حال چهارده مستشار فرستاده گويا دوتاى آنها جزئى فرانسه مىدانند و خود ميليسپو كلمه‌اى نمىداند .\r\n\r\nايران و مبتلاى دو طرف\r\nروس از اين كابينه راضى نيست و چنين شهرت داده‌اند تا تغيير نكند ما افتتاح مذاكرات را نمىكنيم . البته كابينه‌اى كه به كلى طرفدار او باشد همسايهء ديگر ما قبول نخواهد كرد . پس اين قافله تا به حشر لنگ است . ايران هميشه مبتلاى اين دو دولت بوده .\r\nيك نصف دولتى هم عثمانى بود كه حالا ازبين رفته اختيار از خود ندارد . اين رجزخوانى جرايد يا مردم حرف پوچ و مفت است .\r\n\r\nمعين السادات قيّم مدير السلطنه\r\nآقاى معين الساداتى هست از وكلاى مبرز جفت هم انداز عدليه . از فوت نظام الملك مرحوم الى حال قيم مدير السلطنه پسر بزرگ او نظام الملك حاليه شده . آنچه مدير السلطنه بدهكار داشت و مال همه را به عهدهء خود گرفت و قرارداد مخارج مدير السلطنه يا نظام الملك حاليه را هم بدهد . موقوفات را هم به دست گرفت . تمام طلب‌كارها را محروم كرد به وسيلهء يك مفلس‌نامهء جعلى يا راستى . از قنات نظاميه كه چهارشبانه‌روز روزش وقف محلهء عربهاست به اسم تنقيه مبلغها در سال از مردم بدبخت گرفت . سال گذشته افخم الدوله براى آن‌كه بيست و چهار ساعت از سه شبانه روز ملكى آن قنات مالك و حق الشرب باغ يوسفيه است امر تنقيه را به عهدهء خودش گرفت . پول كمى گرفت و آب خوبى داد . منافع معين السادات و شركاء به معرض خطر افتاد ، اين ايام رفتند آب را از باغ يوسفيه به ناحق برگرداندند . افخم رفت با سيف الملك مجراى جديد را كور كردند . روز ديگر جمعى از اراذل و اوباش محل را معين فرستاد\r\n\r\n","description":"","footnote":"","page_name":" 6533 ","page_number":667},
  {"content":"\r\n\r\nآقايان را كتك زدند و كتك خوردند . كميسرى رفتند ، صلحيه رفتند . بالاخره معين از طرف نظام الملك عريضه به عدليه داد كه آب را برگرداند . فعلا افخم بيچاره دچار يك مرافعهء جديدى شده است .\r\n\r\nپنجاه مدرسهء مجانى\r\nنصير الدوله پنجاه مدرسهء مجانى در طهران داير كرد ، محل آن هم صد يك حقوق كليهء مستخدمين دولت . خروارى يك قران به جنس ، دويست دينار به نقد كل ماليات ايران علاوه كرد . تا او بود حقوق پرداخته شد ، حالا مدتى است كه معلوم نيست آن پولها كجا مىرود كه دايم معلمين و مستخدمين اين مدارس متحصن هستند و شاگردها توى كوچه ويلان ( مخفى نماناد فقط وروديه و شهريه مجانى است . و الا كتاب ، لوازم التحرير همه با خود شاگرد و اولياى آنهاست ) . بىپولى در طهران هم دارد شدت مىكند . اين آب و خاك و اين مردم هم بيش از اين نمىتوانند ماليات بدهند . جز آن‌كه فكر اساسى شود چاره نيست .\r\nدوشنبه 23 عقرب ع 2 ، 22 عقرب - پريشب حضرت اقدس و الا با اهل اندرون خانهء من به شام دعوت داشتند . اطاقهاى من زمستانى خوبى است اما امان از تابستان . بسيار خوش گذشت . حضرت و الا زودتر رفت . ما تا نصف شب مشغول بوديم . هوا خوش است ، كرسى فقط محض تفنن گذاشته شده است . بچهء يكصد و سه روزهء نزهت به رحمت حق و اصل شد . عبد اللّه ميرزا زوزه مىكشيد .\r\n\r\nنقشهء قزوين\r\nدو دفعه مرا وزارت داخله براى قسمت نقشه‌كشى قزوين و توابع احضار كردند .\r\nمعلومات خود را گفتم . هنوز ما يك نقشهء جامع به زبان خودمان خط خودمان نداريم ، اگر داريم ناقص و كپيه از اروپائى است . اين هم نقشه نمىشود كه توى اطاق وزارتخانه ترسيم شود . فقط من يك نقشهء انگليسى ديدم كه به حكم كرزن آن‌وقت كه فرمانفرماى هندوستان بود كشيده شد كه بسيار جامع و مفيد بود يا آنچه انگليسها در قزوين ورق ورق كشيده و نزد صاحب‌منصبان آنها بود . باقى نقشه‌ها جامع و صحيح نيست .\r\n\r\nورود شاه به شيراز\r\nشاه به شيراز ورود كرد با نهايت اجلال ، تا چند فرسنگ خارج شهر طاق نصرتها و آئينها بسته بودند . به واسطهء بدى راه اتومبيل كه شاه چند فرسنگ پياده آمده بودند چند\r\n\r\n","description":"","footnote":"","page_name":" 6534 ","page_number":668},
  {"content":"\r\n\r\nشب توقف مىفرمايند . تقديم خوبى به شاه داده‌اند . مىگويند دوم جمادى الاولى شاه به طهران وارد مىشود . مشغول آئين‌بندى خيابانها هستند كه يك خرجى پوچى است .\r\n\r\nهمه خيانت‌كارند\r\nدولت يونان پس از شكست شروع به محاكمهء وزرا كرد . شش‌نفر محكوم به اعدام شدند . باوجود آن‌كه انگليسها توسط نمودند فايده نكرد . به دار عبرت آويخته شدند .\r\nخيليها را هم مصادره يا حبس كردند . فكليهاى ما خيلى ميل دارند مثل يونان وزراى ايران را دار بزنند ، غافل از آن‌كه اگر بايد دار زد « گذر عارف و عامى به سردار آيد » ، همان وزير خائن نيست ، همه خيانت‌كارند .\r\nخليفه عبد المجيد در مسجد نماز خواند ، شمشير بست ، خرقه را بوسيد . سلطان اسبق به قدر يكصدوپنجاه هزار ليره از اسلامبول برداشت و رفت . در اسلامبول هنگامه‌اى از مهاجرت است . تا يكصد و پنجاه هزارنفر كه پانصدنفر مستخدم دولت باشد خبر داده شده كه مهاجرت كردند . جماعتى هم در سفارت‌خانه‌ها مثل ايران ما متحصن شده‌اند امنيت مىخواهند .\r\n\r\nقشون سرخ\r\nجمعه 25 - بدون مقدمه تلگراف رسيد كه اعليحضرت يكشنبه وارد مىشوند . از قرار مذكور كشتى جنگى روس انزلى لنگر انداخته ، قشون سرخ به خشكى پياده شده . ورود به عجلهء شاه براى اين است . به عجله مشغول اتمام آئين و طاقهاى نصرت هستند . در اصفهان پذيرائى خيلىخيلى مفصلى از شاه كردند . تا شش فرسنگ بيرون شهر ازدحام بود . همه شهر را آئين بسته بودند . بقدرى طاق نصرت تهيه ديده بودند كه به‌هم وصل شده بود . صداى هورا و زنده‌باد به عرش مىرسيد .\r\n\r\nاستيضاح ، استيضاح - نطق قوام السلطنه\r\nچند روز قبل استيضاحى نظير افتضاح از هيئت دولت به توسط تدين ، سليمان ميرزا ، داور و چند نفر وكيل ديگر به عمل آمد . موضوع تمبر پست‌خانه بود . بليط مجانى براى سرحد عراق ، مواجب معلمه و خرج مسافرت رم . در باب تمبر وحيد الملك گفت در ايام تصدى من نبوده . اين تمبرها هم باطله [ بود 
  ] و قيمتى نداشت . رئيس الوزرا بسيار قشنگ دفاع كرد كه اين تمبرها را مىبايست سوزاند ، موليتر به يك قيمتى خريد و صرفهء دولت بود . بليط مجانى چيز قابل اعتراض نبود . هميشه به بعضى از آقايان وعاظ و طلاب داده\r\n\r\n","description":"","footnote":"","page_name":" 6535 ","page_number":669},
  {"content":"\r\n\r\nمىشد . ما هم چند بليطى داديم كه به همه جهت يكصد تومان قيمت آن نبود ، اينها موضوعى ندارد ، ساختگى است ، همه مىدانيد . وكلا اينك اختيار دارند كه اعتماد به دولت داشته باشند يا نداشته باشند و از مجلس رفت و رأى اعتماد به دولت دادند . از بس‌كه موضوع استيضاح ناقابل بود جرايد مخالف و موافق شرح و بسط ندادند .\r\nنمىدانم مذاكرهء آرد چه بود كه معروف به « استيضاح آرد » شده است و مايهء استهزاء و تمسخر .\r\n\r\nديدار از شاه\r\nدوشنبه 28 ربيع الثانى 1341 ، 26 قوس 1301 - ديروز از وزارت دربار دعوت به باغ شاه براى تشريف‌فرمائى اعليحضرت شديم . شعاع الدين ميرزا براى آن‌كه خانه‌اش خيابان اميريه و نزديك باغ شاه است تفقد فرموده به آش حليم ناهار دعوت فرمودند .\r\nخط عبور شاه به خيابان سپه ، ميدان توپخانه ، خيابان ناصريه از درب شمس العماره به باغ گلستان . همه‌جا ، همه‌جا طاقهاى نصرت و تزئينات زياد ، تمام دكاكين و عمارات عرض راه به اعلىدرجه زينت شده بود كه حقيقتا ديدنى و تماشائى بود . گمان مىكنم آنچه قالى در شهر طهران بود امروز به كار برده بودند . بعضى سردرها ، بعضى طاق نصرتها بود كه از تماشاى آن انسان سير نمىشد . يك ساعت بعدازظهر به اتفاق شعاع الدين ميرزا ، حاجى افخم الدوله به باغ شاه رفتيم . پليس دم دروازه درحالىكه ازدحام زن‌ومرد بيرون مىرفت از ما بليط خواست . من چند دقيقه با او مشاجره كردم كه اين‌همه مردم مىروند بليط خواستن تو از ما به چه مناسبت است . گفت چون مىدانم مدعو هستيد . گفتم اگر مىدانى پس آن حرف چه بود . بالاخره پس از رد شدن بليط را ارائه دادم . عجب است دم درب باغ از ما بليط نخواستند . باغ و عمارت و سردر همه مزين و آئين بسته بود . رئيس الوزرا در چادر دم در ، سفرا چادر ديگر ، اعيان و اشراف ساير طبقات هركدام جائى .\r\nمسافتى به باغ مانده توپخانه و سوارهء نظام صف كشيده بود . از باغ تا سر درب شمس العماره پياده‌نظام همه با اسلحهء براق ، لباسهاى خوب ، تميز ، پاك ، آراسته كه هيچ وقت همچو قشونى ما به عمرمان نديده بوديم . مستشارها همه كلاه ايرانى سرشان گذاشته بودند ، جبهء ترمه پوشيده بودند . عميد الدوله ، ظفر السلطنه و خيليها بودند . پس از آن‌كه نشستيم چاى ، آب‌خنك صرف شد .\r\n\r\n","description":"","footnote":"","page_name":" 6536 ","page_number":670},
  {"content":"\r\n\r\n\r\nياد ايام گذشته\r\nپكى به سيگار زدم و ياد ايامى كردم كه ناصر الدين شاه در اينجا اسب‌دوانى مىكرد و من طفل بودم . بعد به ياد ايام محمد على شاه و آن داستان افتادم كه حقيقتا بهت‌آور بود .\r\nچه اشخاصى بودند و چه حكايتى بود . امير بهادر چه شد . مشير السلطنه كجا رفت .\r\nسعد الدوله كه الساعه در همين باغ است چه‌ها مىكرد . ناصر السلطنه كه الان مثل موش گوشه‌اى خزيده چه كروفرى داشت . دنياست عبرتكده . باز خودمان كه نه آن‌روز داخل موجوداتى بوديم نه امروز . لقمه نانى به زحمت فراهم مىكنيم صرف خود و عيالات تا روز موعود در رسد و برويم آنجا كه همه عاقبت مىروند .\r\n\r\nسلام شاه\r\nشاه وارد شد . سلام و شليك توپ در همه‌جا اعلان كرد . راست رفت عمارت فوقانى . همان طالارى كه محمدعلى شاه در آن چندى بود و ندانست چه كند . سفرا آنجا شرفياب شدند . پس از مختصر توقف از پله‌هاى مخالف رو به مغرب پائين تشريف آوردند . وزراى سابق و اسبق ، شاهزادگان ، رجال صف بسته بودند . با شاه ، وليعهد ، رئيس الوزراء ، سردار سپه ، وزراى حاليه ، شاهزادگان درجه اول بودند . به ما رسيد\r\n\r\n","description":"","footnote":"","page_name":" 6537 ","page_number":671},
  {"content":"\r\n\r\nاحوال‌پرسى كرد . وليعهد هم اظهار التفات نمود . پس از ما زردشتيها ايستاده بودند . ارامنه بودند . هردسته نطقى مبنى بر تبريك ورود گفت . شاه جواب تشكرى داد . كالسكهء اعليحضرت را آوردند هشت اسب از اسبهاى انگليسى كه با توپ در قزوين داده بودند به كالسكهء شاه بسته بودند . گفتند اسبهاى كالسكه خانه جور و خوب نبود .\r\n\r\nخانمها و شاه\r\nما زودتر حركت كرديم تماشا كنيم . اما سوار نيزه‌دار جلو شاه حركت كرد . ما را دچار يك مشقتى نمود . نزديك بود با جماعتى پايمال سم ستور شويم . ما به زحمت زياد از دروازه خودى داخل خيابان كرديم . شاه گذشت ، وليعهد در كالسكهء شش اسبه گذشت .\r\nچند كالسكهء ديگر هم شاهزادگان ديگر . بعد رئيس الوزرا و وزير دربار . جلوى شاه نىدار يدك بود . نظام همه‌جا بعد از موزيك هورا مىكشيد . مردها ماشاءاللّه مىگفتند . خانمها قربان‌صدقه مىرفتند . بالاخره بين خانمها كه مىگذشتيم در سر وليعهد و شاه نزاع بود .\r\nجمعى شاه و بعضى وليعهد را پسند مىكردند ، برخى هردو را . دو سه گاو جلوى شاه قربانى كردند . ما از عقب پياده مىآمديم و خانمها و نزاع و صحبت آنها را تماشا [ مىكرديم 
  ] و گوش مىداديم . آنچه خانم در شهر بود امروز در عرض راه در دكاكين ، پشت‌بامها ايستاده بودند . شب آتش‌بازى و چراغان عالى بود . همه‌جا تماشا رفتيم .\r\nامروز برف‌وباران همه را برهم زد ، سلام نشد . قاليچه‌ها و پارچه‌ها و چراغها خيلى ضايع شد . به عجله جمع كردند .\r\n\r\nسلام تحت مرمر\r\nسه‌شنبه سلام تخت مرمر منعقد شد . من چون سردارى مشكى نداشتم نرفتم .\r\nمخاطب سلام صاحب‌اختيار شده بود . سلام قبل جهانسوز ميرزا مخاطب بود . ازبس‌كه گفته بود بله عرض مىكنم ، بله عرض مىكنم و اسباب خنده گرديده بود اين دفعه عذرش را خواستند .\r\nدرحالىكه بازار و صحن حضرت عبد العظيم را زينت نموده بودند و منتظر بودند شاه گذشته بود ، مثل آن‌كه از عتبات گذشت و زيارت نرفته بود . اگرچه گفتند انگليسها شرط نموده بودند يك‌سر با ترن بصره برود و پياده نشود .\r\n\r\n","description":"","footnote":"","page_name":" 6538 ","page_number":672},
  {"content":"\r\n\r\n\r\nسالار اعتضاد و اقوامش\r\nجمعه دهم جمادى الاولى ، هفتم برج جدى - بارانهاى خوب آمد . دو شب هم يخ بست .\r\nعصر خانهء سالار اعتضاد عقدكنان دخترش فخر تاج خانم دعوت داشتيم . داماد اسد اللّه خان نامى است در ادارهء ماليه . پدرش را نمىشناسم . اما از طرف مادر مشهورتر است . خواهرزادهء مرضيه . . . است كه حالا معلوم نيست خود و دخترش راضيه كجا و چه حال دارند . يك خواهر حسن آقا زن ركن السلطنه است . فرنگستان با او بود . با يك پسر آمده است . خواهر ديگر عيال مخبر همايون است . خواهر ديگر مادر اسد اللّه خان . . . .\r\n[ مرضيه 
  ] طناز ، زيبا ، بانمك و با همه‌چيز بود . آواز خوش داشت ، ضرب خوب مىگرفت عالى بل متعاليه بود . . . مرا اندرون احضار كردند رفتم . اتفاقا حسن آقا و زن مخبر همايون را خوب ديدم . حسن آقا خيلى چاق سفيد و اروپائى بزك كرده لباس پوشيده بود . داماد را سر عقد آوردند ، گردن‌كلفت و جوان است . بيرون آمدن پايم روى يخ در رفت نقش زمين شدم . اگر سرم را امير امجد نگاه نداشته بود خورد شده بود . اين هم كفارهء نگاه كردن زن مردم .\r\n\r\nتلفن حاجى ميرزا زكى خان\r\nاسمعيل خان از مسافرت طولانى آذربايجان همان‌جا [ به 
  ] مجلس عقد وارد شد . همه از ديدار او خوشحال شدند . حاجى ميرزا زكى خان جزو مدعوين بود . پرسيدم تلفن تازه چه كردى . گفت هيچ . اصرار كرديم گفت تازه همان است كه گفتم ، اما در سقوط كابينه به سپهسالار تلفنى نمودم . چطور ؟ گفت ديدم از هرجا تلفن كنم مظنون واقع مىشود ، رفتم صبح زود خانهء قايم‌مقام الملك ( رابطه‌اش با وزير جنگ مستحكم است ) . از آنجا تلفن زدم كه خيلى زود بيائيد فرح‌آباد . يقين كرد براى رياست‌وزرائى است . فورى رفت . شاه بيرون نيامده بود گفت مرا احضار فرمودند . گفتند خير . گفت شما نمىدانيد برويد عرض كنيد . رفتند و گفتند . شاه مدتها خيال كرده بود سپهسالار اول صبح چه كار دارد . پس از يكى دو ساعت بيرون تشريف بردند . سپهسالار جان بىنفس به حضور رفت . شاه صحبتهاى معمولى كرد و بعد گفتند سپهدار آمد . سپهسالار فهميد براى او خبرى نيست .\r\nمثل برج زهرمار تعظيم كرده آمد و سوار شده يك‌سر شهر . من مخفى شده بودم و سپهسالار هى كلاه را كج گذاشته بود و راست . هرجا فرستاد مرا گير نياوردند .\r\n\r\n","description":"","footnote":"","page_name":" 6539 ","page_number":673},
  {"content":"\r\n\r\n\r\nدكتر ميليسپو\r\nدكتر ميليسپو « 1 » ماهى هفتصد و پنجاه هزار تومان بودجهء قشونى تعهد كرد ماه‌به‌ماه از بانك برساند . اداره‌جات ماليه [ را 
  ] كه جزو وزارت جنگ شده بود تحويل گرفت .\r\nحواله‌جات همه توقيف شد . سيصد هزار ليره از بابت نفط جنوب ميليسپو گرفت . گمرك هم نقد است و همين دو پول نقد را داريم .\r\n\r\nملاقات عز الدوله با احمد شاه\r\nحضرت و الا حضور اعليحضرت رفته بود . خودش جوان است پادرد هم ندارد ايستاده پذيرائى كرد . خيلى به حضرت و الا صدمه و اذيت از اين پذيرائى رسيد . من گفتم چه لزوم داشت برويد ، از شما كى توقع ملاقات دارد . بارى شاه گفته بود مواجب پدرم را مىخواستند قطع كنند ، مواجب من كم است . همه سلاطين بيش از من مقررى دارند .\r\n\r\nتعدد زنهاى فرمانفرما\r\nآن‌وقت صحبت از زن گرفتنهاى فرمانفرما شده بود . فرمود پول زياد دارد متصل زن مىگيرد . فخر الملك شمه‌اى از زنهاى ناصر الدين شاه صحبت كرده بود كه اندرون شاه غلغله بود ، هفتصد زن در اندرون بود . شاه فرموده بود افسوس من سه تا بيشتر ندارم .\r\nمعين الملك و معير الممالك را از خدمت خودش اخراج كرد . اولى منشى بود ، دومى پيشخدمت رخت‌دار . گويا در فرنگستان بداخلاقى كرده بودند .\r\n\r\nمهذب الدوله مأمور امريكا\r\nچهارشنبه 15 ج 1 ، 13 جدى - ركن الدوله حاكم قم ، ناصر قلى خان پسر سيم فخر الملك حاكم فيروزه كوه [ شدند 
  ] . حاجى واليه امروز خدمت حضرت و الا آمد . اجازهء عقدكنان ملك تاج را براى ناصر [ قلى 
  ] گرفت . به اصرار ميرزا حسين خان علائى سفير امريكا مهذب الدوله به سمت مستشارى آنجا مأمور گرديد با چهارصد تومان مواجب و پنج سال مدت اقامت ، فعلا رئيس كابينهء وزارت خارجه بود و از كابينهء سياه همين يك\r\n\r\n\r\n","description":"","footnote":"\r\n( 1 ) - همراهان دكتر ميليسپو :\r\nمستر ارلى  Early  ، مستر مكاسكى  Maccasky  ، مستر گور  Gore  ، مستر بگار  Bogart  ، مستر ميچل  Mitchell  ، مستر هال  Hall  ، مستر مكورماك  Mac Caromack  ، مستر گارد  Gard \r\nاين نه‌نفر وارد شده‌اند تتمه در راه هستند با مال بلديه ( از يادداشتهاى نويسندهء خاطرات )\r\n","page_name":" 6540 ","page_number":674},
  {"content":"\r\n\r\nنفر در شغل خود باقىمانده بود . دور نيست عين الملوك را هم ببرد . امروز زن‌وشوهر خانهء من مهمان بودند . مهذب الدوله جوان نازنينى است . زنش هم از آن زنهاى خوب و از همه‌چيز آراسته با خط و سواد عالى .\r\nچند برف آمد ، ديشب باران . كوچه‌ها مثل درياى گل شده است . مستشارهاى بلديه نيامده ، بيايند هم شهرهاى ما با امريكا هزار فرسنگ توفير دارد .\r\n\r\nنام و سجل احوال\r\nبعد از مشروطه اسامى « زاده » زياد شد . پس از سجل احوال اسامى به كلى دارد تغيير مىكند . بعلاوه اسم شغل و ولايت را هم به خود مىگذارند ، مثلا حداد يا زارع يا بهبهانى ، زنجانى كه علم شده است براى آن آدم فىالمثل :\r\nسلام عليكم - و السلام عليكم ، سركار سيروس ، به ، به ، آقايان كيوان و بخشش و بينش هم كه تشريف دارند . واقعا خيلى عذر مىخواهم زيرا مرا آقاى دشتى مدتى معطل كرد و به همراهى خود تا خانهء اقيانوس برد . آنجا هم خسروى ، بهبهانى ، فرخى ، گودرز ، كيهان بودند . معلوم است مدتى طول داشت تا از زير مهميز آقايان خلاص شويم . خوب سيروس عزيز تو بنا بود با داور و اسفنديار و خليلى بيائيد به خيابان لاله‌زار در مغازهء چهارفصل ، حالا كه نيامدى ناچار يك « سواره » بايد بدهى . اطاعت مىكنم اما بهتر است در سرآب منگل يك « پيك‌نيك » همه بدهيم كه بعضيها هم مثل رهنما ، جاويد ، ثابت‌قدم و يار باشند ضرر ندارد . همين هفته بسيار خوب ، همين هفته مرسى ، ميل مرسى ، آديو .\r\nيكشنبه 19 جمادى الاولى ، 16 برج جدى - بدون مقدمهء زياد ناصر قلى خان مايل به ازدواج ملك تاج دختر افخم الملك شد . چون پسر و دخترهاى اين عهد بر خلاف سابق خيلى كم‌رو تشريف دارند خودش رفت آنجا گفت خاله جان اين پانصد تومان نقد ، اين سيصد تومان جواهر ، اين هزار تومان مهر ، دخترت را بده ببرم . چون پسر خوبى است خاله هم قبول كرد « 1 » . دو روز من آنجا رفتم تداركات ديده شد . مجلس عقدكنان مردانه مفصل ، زنانه فقط فاميلى كه خودش هم باز خيلى است .\r\n\r\n\r\n","description":"","footnote":"\r\n( 1 ) - آقاى ناصر قلى اردلان چند دوره وكيل كردستان ، مأمور خلع يد شركت نفت در اواخر حكومت مصدق و استاندار آذربايجان بود . ( مسعود سالور )\r\n","page_name":" 6541 ","page_number":675},
  {"content":"\r\n\r\n\r\nطالار نظاميه و قيمت‌گذارى صف سلام\r\nطالار صف سلام را از نظام الملك اجازه گرفتيم مجلس مردانه باشد و الحق طالار عالى است ازاره همه سنگهاى مرمر يزد ، از آن به بالا نقاشى ، بعدهم صف سلام ناصر الدين شاه كه بايد ديد . من نمىتوانم بنويسم . نقاشى تمام‌كار ميرزا ابو الحسن خان كاشانى نقاشباشى و اول شبيه‌كش است . در 1270 طالار بنا شده در 71 تمام . ناصر الدين شاه ريش دارد . گفتند ميرزا آقا خان را كه عزل كرد گفت ريشم را هم از دست او خلاص كردم و تا آخر عمر تراشيد . مدعوين خيليها بودند . تمام سرها براى تماشاى صف سلام و ديدن اجداد خودشان بالا بود . آقاى مدرس كه قيم صغار است قرار شد پيشنهادى به مجلس كند كه اين صف سلام را خريدارى [ كنند 
  ] و در محلى بگذارند . آقاى كمال الملك حاضر بود و گفتند قيمتى بگذارد . او تأمل كرد . خود مدرس گفت صورتى يكصد تومان ، شاه دويست تومان . كمال الملك گفت خيلى بيش از اينها قيمت دارد ، اما حالا چون ملت خريدارى مىكند عيب ندارد و شرحى به‌همين مضمون نوشت و تصديق نمود . هشتاد صورت است و از همهء آنها امروز فقط حضرت اقدس والاى ما باقى است كه در پايهء تخت ايستاده و اشتباها ركن الدوله را بالادست حضرت و الا كشيده است « 1 » .\r\nدر عمارت كرج ، نگارستان ، فين كاشان صف سلام فتحعلى شاه بسيار بود اما همه روى گج بود كه جز مال كرج همه از بين رفت . در كرج شكل آغا محمد خان و برادرهايش هست . اين صف سلام روى پارچه است . سفراى خارجه هم صورتشان كشيده شده .\r\nحضرت و الا مىفرمودند من طهران نبودم قزوين بودم و صورت من شبيه نيست . ارسى و پنجره‌هاى اين طالار را حاجى حسن خان افشار وزير من بنابر درخواست صدراعظم از قزوين تهيه كرد و فرستاد . آن‌وقت اين قسم ارسيها را قزوين خوب درست مىكردند و « مرصع‌كارى » مىگفتند . غروب مجلس منقضى شد . باز جمعى ماندند و مدتها به دقت به صورتها با عينك دوربين نگاه كردند . اغلب اين مردم صورت اجدادشان آنجا هست .\r\n\r\nازدواج رضا قلى خان\r\nرضا قلى خان امير امجد كه ديد برادر كوچك زن گرفته مهلت نداد عقدكنان تمام شود و زود فرستاد دختر مرحوم سردار ناصر همشيرهء اين سردار ناصر برادرزادهء حاج مجد الدوله را شيرينى خورد . اين خانم يك شوهر كرده اموالى هم به وى رسيده است .\r\nاولاد ندارد ، خيلى خوشگل ، چاق ، فربه ، كدبانوست . ميل داشت حاج عز الممالك او را\r\n\r\n\r\n","description":"","footnote":"\r\n( 1 ) - اين صف سلام را در عهد محمد رضا شاه موزهء ايران باستان خريدارى كرد . ( مسعود سالور )\r\n","page_name":" 6542 ","page_number":676},
  {"content":"\r\n\r\nبگيرد نگرفت . حاجى عليقلى خان پسر كوچك فخر الملك مايل شد قبول نكرد . گفت خيلى جوان است . بالاخره نصيب رضا قلى خان شد كه اين رضا قلى خان هم از همه برادرها خوشگل‌تر و رعناتر است ، بلكه از بسيارى از جوانهاى طهران ، حقيقتا از همه چيز تمام است و كمتر نظير او جوانى پيدا مىشود . اما براى آن‌كه نظر نزنند عقد و عروسى ماند براى ماه رجب ، زيرا جمادى الاخر هم آخر ندارد به قول كلثوم نه‌نه .\r\n\r\nمراسم عروسى\r\nيكشنبه 19 جدى ، 23 ج 1 - امشب براى دست‌به‌دست دادن فخر تاج به اصرار دعوت كردند و من تا امروز عروس و داماد دست‌به‌دست نداده بودم . عصر خانهء سالار معتضد رفتم از آنجا همگى به اتفاق عروس خانهء داماد خيابان آتشكده يك فرسنگ راه .\r\nسابقا عروس را شب با مطرب ، با موزيك و چراغها ، طبقها مىبردند . اما حالا مغرب مىبرند . خيابانها روشن است محتاج چراغ نيست . موزيك هم خرج دارد و اشكال پيدا كرده . اين ايام مرسوم شده با اتومبيل ببرند و براى اين عروس هم اتومبيل سپهدار اعظم را آورده بودند . ما هم در يك درشكه نشسته دنبال عروس . خانهء سالار جنب سقاخانهء نوروز خان است . از دم مسجد شاه و بازار كنار خندق بايد رفت تا خيابان شمس العماره ، چه به روزگار ما كسبه و بچه‌ها و مردم بىتربيت آوردند داستانى است . چقدر هو كردند ، چقدر الفاظ ركيك گفتند ، چقدر سخنان زشت تا رسيديم خيابان و خلاص شديم . دو ساعت از شب رفته عروس را دست‌به‌دست دادم . ماچى از طرفين كرده به خانه آمدم .\r\n\r\nهتاكى سليمان ميرزا به قوام السلطنه\r\nامروز در مجلس راجع به امتياز نفط شمال سليمان ميرزا اشكال‌تراشى مىكند و مىگويد اصرار قوام السلطنه براى يكصد و پنجاه هزار دالر حق‌الزحمه است .\r\nقوام السلطنه مىگويد خود شاهزاده در كميسيون بود و هراشكالاتى در مواد آن لازم بود يكىيكى گرفت و متقاعد شد . باز حالا در هرماده اشكال مىكند . پس نتيجهء كميسيون و زحمتى كه در آنجا كشيده مىشود چيست . درباب يكصد و پنجاه هزار دالر هم دروغ مىگويد ، چنين خبرى نيست ( فقط سليمان ميرزا با اين كابينه دشمن است ميل ندارد امتياز بگذرد . ) . هركس ضديت و اشكال‌تراشى مىكند خائن است . فورا سليمان ميرزا جواب مىدهد خائنم ، تو پدرسوخته خائن هستى و خيلى هتاكى مىكند . معتمد السلطنه مىگويد به خودش كار داريد پدر ما چه تقصيرى دارد كه بايد فحش بدهيد . رئيس الوزرا ديگر جواب نمىدهد . همهمه زياد در مجلس مىشود . فورا تنفس داده مىشود . در آنجا\r\n\r\n","description":"","footnote":"","page_name":" 6543 ","page_number":677},
  {"content":"\r\n\r\nهم خيلى حرفهاى زشت‌وبد ردوبدل مىشود . مجلس باز منعقد مىشود رئيس الوزرا مىگويد بايد ثابت كند كه گوش نمىدهد . تمام وكلا از حركات سليمان ميرزا آزرده هستند اما شهامت و غيرت ندارند .\r\n\r\nسان قشون - سر در ميدان مشق\r\nپنجشنبه سلخ جمادى الاولى ، 27 جدى - سردار سپه اعليحضرت را ميدان مشق به سان قشون دعوت نموده بود . ما هم قضاقورتكى دعوت شده بوديم « 1 » . يك سردر بسياربسيار عالى كه مىگويند بيست الى بيست و پنج هزار تومان خرج آن شده سمت جنوبى ميدان به خيابانى كه سابقا مريض‌خانه و امروز پس از آن‌كه ده ذرع از فضاى ميدان علاوه آن كردند به خيابان سپه موسوم شده است ساخته‌اند كه هيچ بنائى در عالم از اين بىمصرف‌تر و مهمل‌تر يافت نمىشود . فقطوفقط براى آن‌كه مجسمهء نيم‌تنهء ( بوست ) سردار سپه را وسط آن گذاشته و اشعار زيادى به خط . . . « 2 » و جلى به كتيبه‌هاى آن در مدح‌وثنا و شجاعت و پهلوانى سردار سپه به كاشيهاى ممتاز نوشته و بدانجا نصب كنند .\r\nما از درب خيابان برج نوش و محل قديم قزاقخانه داخل شديم ( اين‌طور پروگرام بود ) . شاه عمارت فوقانى بود . جلوى آن در فضاى ميدان چادرهاى زياد براى سفرا ، امراء ، رجال ، تجار ، جرايدنگاران و اعضاى ادارات زده بودند . هرقدر چادر زياد [ بود 
  ] صندلى كم بود . ديشب هم برف كمى آمده بود و ميدان گل بود . شاه پائين آمد . سوار شد ميان تمام صفوف نظام گرديد . موزيك زدند . بعد هوراى مطولى كشيدند . آن‌وقت شاه به چادرآمد . يك دسته سرباز مشقهاى بدنى كرد . بعد پياده‌نظام مشق كرد ، آن‌وقت توپخانه و چند تير شليك كرد . سپس سوارنظام و اينها از همان مشقهاى سابق قزاق را نمودند ( خودشان هم غالب ازهمان قزاقها هستند ) . خوابيدن سر اسب ، ايستادن ، از زمين دستمال برداشتن ، اسير بردن و غيره و غيره كه الحق تماشائى بود . بعد شروع به دفيله شد . دو ساعت دفيله طول كشيد ، در كمال نظم و ترتيب كه از آن بهتر نمىشود . شاه\r\n\r\n\r\n","description":"","footnote":"\r\n( 1 ) - نظر به اينكه بندگان اعليحضرت قويشوكت اقدس همايون ارواحنا فداه روز پنج‌شنبه 27 برج جارى دو ساعت بعدازظهر براى سان قشون حاضر مركز تشريف فرماى ميدان مشق خواهند شد وزير جنگ از نواب مستطاب اشرف امجد و الا شاهزاده عين السلطنه خواهشمند است كه در روز و ساعت مذكور به ميدان مشق تشريف آورده و از بروز اين تلطف قرين امتنانش فرمايند .\r\nدرب ورود از خيابان برج نوش خواهد بود . متمنى است كارت را همراه داشته باشند .\r\n( 2 ) - يك كلمهء ناخوانا . كلمه‌اى است كه مىتوان معقلى خواند .\r\n","page_name":" 6544 ","page_number":678},
  {"content":"\r\n\r\nامروز لباس نظام پوشيده بود . بسياربسيار قشنگ شده بود . درياى نور به كلاه شاه بود . به جاى شير و خورشيد كه به كلاه صاحب‌منصبان است . علامت سردوشى شاه هم جاى ستاره يا تاج يك زمرد اعلا بود . از آنجا خانهء سردار ناصر عقدكنان امير امجد رفتيم . شب منزل آمدم بىجهت تب كردم .\r\n\r\nاستعفاى قوام السلطنه\r\nپنجشنبه هفتم ج 2 - دو ماه بود كه وكلاى دست‌چپ و حزب آنها و سفارت روس و مزدوران آن ، قوام السلطنه را تعقيب نموده بودند ( و جرايد هتاك مزدور ) . اما قوام السلطنه مثل سدّ اسكندر در مقابل آنها ايستاده بود و مىگفت از بس‌كه اينها به هو و حمايت اجانب رئيس الوزرا را معزول كردند من بايد ثابت كنم كه ديگر ممكن نيست . چه‌ها به او گفتند ، چه‌ها در جرايد نوشتند كه انسان مات و مبهوت مىماند . اگر من نقل از آنها نكردم براى اين بود خجالت كشيدم . وقتى كه در مجلس شوراى ملى به او پدرسوخته بگويند معلوم است در خارج و در جرايد چه‌ها خواهند گفت . مشت نشانه خروار است . اينها همه عدم‌رشد ما ، عدم فهم ما ، عدم لياقت ما را در عالم ثابت مىكند و آن رشوه‌گير يا مغرض فهم نمىكند كه يك ملتى در عالم خجل و شرمنده مىشود ، نه قوام السلطنه و سليمان ميرزا .\r\nبارى استيضاح مهمل بود ، اسباب خنده شد . يكصد و پنجاه هزار دالر را سليمان ميرزا جلو كشيد . ثابت كرد دلالى من نيست . دلالى ، قرض يك مليان دالر است كه در كابينهء مشير الدوله شد و مستر شوستر برد و خورد . صحبت كتابچه سليمان ميرزا به ميان آورد كه خيانت او را به ثبوت برساند . روز ديگر كتابچه را به مجلس آورد و اين عبارت را گفت : كتابچه‌اى است كه يك روز باعث محكوميت من مىشود روز ديگر مايهء سرافرازى . اين است آن كتابچه ، به همان قطر ، به همان قواره ، به همان عرض ، به همان طول . اينها كه به جائى نرسيد آن‌وقت انتريگ كردند التماس نمودند ، چهل و هشت رأى در مقابل نود رأى تهيه نمودند . مختصر استشهاد خواستند درست كنند كه قوام السلطنه به وكلا وعدهء كار و شغل داده ، چه‌وچه هزار نيرنگ . دوستان قوام السلطنه او را ملاقات [ كردند 
  ] و گفتند بيش از اين راضى به افتضاح مجلس نشود استعفا كند . سردار سپه هم رفت مجلس و مخالفين را ديد كه بيش از اين توطئه و افتضاح نكنيد استعفا خواهد داد .\r\nاين اقدامات شما هم پوچ است . امروز ظهر قوام السلطنه استعفاى خود را تقديم شاه كرد و قبول شد . اما به ديدهء انصاف هميشه قوام السلطنه مخالفين خود را مجاب نمود و غلبه با او بود ، ليكن باز خسته شد .\r\n\r\n","description":"","footnote":"","page_name":" 6545 ","page_number":679},
  {"content":"\r\n\r\n\r\nوصف دروغين از رجال\r\nنمىدانم كدام روزنامه بود در صفات بعضى اشخاص نوشته بود : به علم و عمل حاج مجد الدوله ، صباحت لسان الدوله ، سخاوت سهام الدوله ، حسن‌خلق و جبههء گشاد سعد الدوله ، به عيال‌وارى اقبال الدوله ، بىطمعى و خوش‌نيتى عين الدوله ، به راست‌گوئى صاحب‌اختيار ، به صداقت فرمانفرما ، به فصاحت حاج معين السلطان . هركس در اين زمان باشد مىداند كه چقدر خوب عكس آنچه را دارند پيدا كرده است . حاج مجد الدوله اصلا سواد ندارد ، يا صاحب‌اختيار در عمرش كمتر راست گفته .\r\n\r\nديروزيها - امروزيها\r\nسه‌شنبه 12 جمادى الثانيه ، 10 دلو - چند روز بود نسيم سردى مىآمد ، سرد شد ، يخ شديد بست . ديشب برف آمد . امروز و امشب هم مىآيد . ديروز خانهء نصير الدوله رفتم .\r\nچون كابينه عوض شده مردم به خيال پىدرپى ملاقات او مىآمدند . بهجت ، آموزگار ، نوبخت چه‌وچه . از اين آدمها با اين اسامى كه امروز در مملكت ما به كام آنهاست ، مىبرند ، مىخورند ، عمارت مىسازند ، پارك درست مىكنند ، كالسكه ، اتومبيل ، پول همه‌چيز ، مثل آن‌روز امير بهادر ، ناصر السلطنه ، سعيد السلطنه ، مقتدر السلطنه ، ناصر السلطان غيره و غيره مشغول بودند . پس براى آن فلك‌زده مردمى كه آنقدر كشته شدند ، مالشان رفت ، خانه‌شان ويران شد ، دكان بستند ، فرياد كردند ، مشروطه گفتند ، چه نتيجه ، چه‌فايده ، چه ثمرى بخشيد ، هيچ . جز آن‌كه امروز بيشتر به اسم قانون پدرشان را عدليه و كميسر پليس و حكومت‌نظامى و امراى لشكر و تحصيلدار و امين ماليه درمىآورد . آن‌روز امير بهادر بود ، امروز قاضى عدليه و قس على هذا . ناصر السلطنه بالا مىنشست حالا نوبخت . شكر مىكنم خدا را ما نه آن‌وقت جزو آنها ، نه حالا جزو اينها هستيم كه وزروبال يك ملتى به گردمان باشد . برويم سر واقعات .\r\nشاه تمايل مجلس را خواست . پنجاه و پنج رأى به مستوفى الممالك داده شد . يكى از رأىدهندگان خود قوام السلطنه بود كه گفت اين كابينه محلل كابينهء وثوق الدوله يا خود من است ( قوام السلطنه از شهر مشهد وكيل بود . اعتبارنامهء خود را نگاه داشت به مجرد استعفا رفت مجلس و جلوس كرد . )\r\n\r\nرياست‌وزرائى مستوفى الممالك\r\nمستوفى پريشان شده است ( از بس‌كه شكار مىرود و خرج مسافرت مىكند ) .\r\n\r\n","description":"","footnote":"","page_name":" 6546 ","page_number":680},
  {"content":"\r\n\r\nمقررى او را مجلس نصف كرد . ديگر كسى هم قرض نمىداد . قرض‌خواه هم مطالبهء طلب مىكرد . يك ماه بود با تمايل روسها در خيال رياست وزراء و مشغول كار بود . اين آدم پنج مرتبه رياست‌وزرائى گرفته و دوتا پول كار براى مملكت و خودش صورت نداده است . اصلا مردم رياست‌وزرائى او را ميشوم مىدانند . زيرا هرواقعهء بدى كه براى ايران روى داده در عهد رياست او بوده است . اما وكلا براى پنجاه و پنج رأى كه داده‌اند و هفت وزير كه هست هريك خود را كانديداى وزارت مىكنند يا آنكه شغلى حكومتى كه پس از سه ماه ديگر كه مجلس منفصل مىشود داراى شغلى باشند تا مجلس ديگر .\r\nقبضهائى كه از ژاندارمها داشتم آقاى دكتر جزو ديون عمومى فرمودند . براى قبض متجاسرين ناچار به محاكمات ماليه عارض شدم . دو جلسه محاكمه شد ، مدعى العموم را مجاب كردم تا كى حكم صادر شود .\r\n\r\nاروپا\r\nاروپا كنفرانس لوزان خاتمه نيافته عثمانى غرور مىكند . كرزن گفته ما معاهدهء صلح را مىنويسيم عثمانى مختار است رد كند يا قبول نمايد . كنفرانس ديگرى در پاريس از رئيس الوزراهاى دول متحد منعقد [ مىشود 
  ] براى تأخير و مهلت آلمان در اداى غرامات .\r\nفرانسه‌ها جديت در تصرف ناحيهء روهر كردند ، انگليسها مخالفت ، ايطاليائيها عدم رضايت نمودند . بااين‌حال فرانسه و بلژيك گوش به اين مطالب نداده قشون خود را براى تصرف آنجا روانه نمودند و اين مسئله باعث رنجش آن دو دولت حتى امريكا شد .\r\nاهالى روهر اعتصاب كردند . بانكها بسته شد ، مراوده ، خريد و فروش موقوف [ شد 
  ] .\r\nتكلم زبان فرانسه را هم متروك نمودند . امريكا قشون خود را حركت داد . اين است رويتر تلگراف مىكند جنگ قريب الوقوع است . اگر واقع نشود فقط به واسطهء نفرت عمومى است از جنگ . پادشاه يونان كانستنتين كه سلطان بدبختى در آخر عمر بود وفات كرد .\r\nپادشاه سابق عثمانى از مالتا به مكهء معظمه مشرف مىشود . از اسلامبول متصل جلاى وطن مىكنند .\r\n\r\nمدرسهء بچه‌ها\r\nبچه‌ها مدرسه مىروند . نوشتن و خواندن ياد گرفته‌اند كه در اين سن سابقا در عهد ما محال به نظر مىآمد . عباس فعلا باهوش است مبصر كلاس شده . امروز من مدرسه رفتم مدير امتحان نمود حظ كردم . يك صد عدد مداد همراه برده بودم تقديم شاگردهاى كلاس شد .\r\n\r\n","description":"","footnote":"","page_name":" 6547 ","page_number":681},
  {"content":"\r\n\r\n\r\nبىپولى\r\nبىپولى سخت به من زورآور شده . اين ماهى صد تومان را هم به هزار ناز و غمزه مىدهند . معقول الموت بودم از اين يك جهت راحت بودم . امروز من آخرين تكه جواهر خودم را كه يك‌بند ثبت زمرد بود به يهودى دلاله فروختم . ديگر مادرزاد شدم .\r\n27 ج 2 - امروز كابينه معرفى شد . مستوفى الممالك رئيس الوزرا و وزير داخله - سردار سپه وزير جنگ - محتشم السلطنه وزير علوم - نصر الملك وزير ماليه - ممتاز الملك عدليه - ذكاء الملك خارجه - فوايد عامه ، پست و تلگراف فعلا وزير ندارد . مىگويند براى اين معين نكرده است كه منتظر الوزاره‌ها دوستان خود را به اميد آن دو وزارتخانه ساكت نگاه دارند .\r\n\r\nحرف « مرد آزاد » : كابينهء نازنين\r\nجرايد بد گفتند كه خيلى طول داد ، آخر هم ناقص . « مرد آزاد » مىنويسد بعضى از اعضاء كابينه را مىگويند نازنين‌اند ، كابينهء نازنين به دردمان نمىخورد . فلاكت ، فقر سرتاسر مملكت را فراگرفته . در ظرف چهارسال اخير سيصد و شصت كرور تومان وارد [ ات 
  ] مملكت ما علاوهء صادر [ ات 
  ] بوده است . نالهء همه درآمده . تجار پىدرپى ورشكست مىشوند . باب تجارت با روسيه مسدود است . چاره بايد كرد .\r\n\r\nمحاكمه احمد شاه موسوىزاده\r\nضياء الواعظين پس از توقيف « زبان آزاد » به‌نام « قيام » جريدهء خود را نشر كردند . او و موسوىزاده كه اطالهء لسان [ نسبت 
  ] به اعليحضرت نموده بودند به محاكمه كشيده شدند .\r\nپس از دو مجلس محاكمهء مقدماتى مستوفى الممالك و وزير دربار خودى به ميان انداخته شاه را منصرف [ كردند 
  ] بلكه خرجى هم به آنها داده به عنوان تبعيد به يزد فرستادند .\r\nجماعتى از اين حركت خوب نگفتند كه تازه محكمه و هيئت منصفه معلوم شده بود و مقدم بر همه شاه را داخل كردند . چرا بايد صرف‌نظر از محاكمه كند . بلكه مىبايست محاكمه بشوند و مجازات كه مادام‌العمر محروميت از حقوق مدنى است صادر شود ، آن وقت اگر عفو مىكردند چندان مضر نبود .\r\n\r\nاروپا\r\nكنفرانس لوزان عصر هشتم فورورى بدون نتيجه منحل شد . عثمانيها سى درصد از\r\n\r\n","description":"","footnote":"","page_name":" 6548 ","page_number":682},
  {"content":"\r\n\r\nمواد معاهده را قبول نكردند ، من‌جمله مواد كاپيتولاسيون . افتتاح بغازها و موصل به كلى بر خلاف ميل آنها بود . روسها به اين آتش خيلى دامان زدند . پوانكاره رفع و رجوع مىكند كه كنفرانس موقتا متاركه شده نه منحل و عثمانى امضاء خواهد كرد . اما لرد كرزن اعتنا به اين حرف نكرده به سمت لندن عزيمت مىكند . فرانسه و بلژيك دويست و پنجاه هزار قشون به ناحيهء روهر گسيل نمودند . آلمان مثل ما در التيماتوم هى پرتست مىكند . ما قوه دفاع نداريم پول هم نداريم . اهالى بردبارى كنيد صابر باشيد . همه دول خوششان نيامده اما هيچ‌يك اقدامى برله آلمان ننمودند . مارك متصل تنزل مىكند . امروز يكصد و پنجاه هزار مارك به يك ليره رسيده است .\r\nطهران مثل بهار است . اما خارج چنانچه خبر رسيده زمستان سختى است . دو ذرع برف در صحرا است مثل قزوين ، همدان و خمسه .\r\nجمعه 15 رجب ، 10 حوت - عيد و بىپولى فضيحتى است . با اصرارى كه ايرانيها در تهيه و تدارك آن دارند منافات كلى دارد و مفرّ هم نيست . مردها بخواهند امساك كنند محال است زنها متقاعد شوند .\r\nدونفر وزير معين نشده ، منتظر الوزاره‌ها و وكلاى دوست هرشب به اميد اين دو پست شب را سحر مىكنند . مجلس آخر عمرش است به جزئيات پرداخته است . براى انتخابات جديد متصل در طهران ، مجامع و محافل با اسامى و مرامهاى مشعشع داير مىشود و به اسامى عجيب و غريب حزب و پارتى .\r\n\r\nفطن السلطنه طالب وكالت قزوين\r\nفطن السلطنه عضو وزارت فوايد عامه برادرزادهء آقا شيخ رضا قزوينى مايل است وكيل شود . دو سه مجلس مرا ديده كه در الموت زمينه تهيه كنم . دستوراتى داده‌ام اما شيخ محمد على نفوذش بر همه غلبه دارد .\r\nدكتر ماليه ما هنوز موفق به علاج امراض ماليه نشده ، مطالعات [ مىكند 
  ] ، آرام راه مىرود ، برعكس شوستر . اعضاء ماليه را از دخالت انتخابات قدغن كرده . در صورتى كه دخالت كنند منفصل‌اند .\r\n\r\nامتعهء وطنى\r\nوكلا در تهيهء تدوين قانونى هستند كه مستخدمين دولت محكوم‌اند از امتعهء وطنى لباس بپوشند . درصورت تخلف صد يك حقوق كسر شود .\r\n\r\n","description":"","footnote":"","page_name":" 6549 ","page_number":683},
  {"content":"\r\n\r\n\r\nدعوا با ساعد الدوله\r\nوزارت جنگ جواب عريضهء تظلم مرا از ساعد الدوله چنين داده كه آن‌وقت ساعد الدوله جزو نظام نبود به مراجع قانونى رجوع كنيد . متحير [ م 
  ] با اين عدليه چه قسم متظلم شوم . عجالتا باز تحمل كردم . به اين عدليه نمىشود عارض شد . اين عدليه فقط براى ظالم و مديون و مال‌مردم‌خور تأسيس شده نه براى مظلوم طلب‌كار . من بايد اول ده هزار تومان پول حاضر كنم چندين سال بدوم آيا حاكم شوم يا محكوم ، بلكه محكوميت مشهودتر است .\r\n\r\nحيلهء نظام الممالك\r\nمطلب مضحكى اين چندروزه در اطاق ميليسپو واقع شد . نظام الممالكى است تبريزى ، ادعاى ملكى دارد كه به عنوان خالصه برده‌اند . از همه‌جا كه مأيوس شد داخل اطاق دكتر شد . دامان دكتر را گرفت و او را به سيد الشهدا و حضرت عباس هى قسم داد و بناى گريه را گذاشت . دكتر چيز تازه ديد . مترجم هم نمىدانست چه ترجمه كند . دكتر اشكهاى نظام الممالك را با يك حالت تأثر و المى پاك كرد و قوطى سيگار خود را بيرون آورد و سيگاردى به وى تعارف كرد و حكم نمود حتما كار او را انجام بدهند و نظام الممالك را با كمال توقير روانه كرد ( بيچاره هنوز از حيله‌هاى ما خبر ندارد كه براى دو قاز يك صبح تا غروب گريهء دروغى مىكنيم ) .\r\nمهذب الدوله عين الملوك و دو طفل خود را همراه مىبرد . مرا تا عتبات دعوت مىكند . اما آنچه تلاش كردم پول تهيه نشد و معذرت خواستم . امسال هم مثل سال قبل شد .\r\n\r\nعثمانى\r\nدر اروپا تغييرات كلى رخ نداده ، عثمانى هنوز مشغول مطالعهء معاهده است . افراطيون عثمانى به تحريك روسها برضد كمال پاشا برخاسته‌اند . اشغال روهر باعث زحمت فرانسه شده و متصل كسب وخامت مىكند . روسيه اعلان خريد پنبه داده و مىگويد پول مىدهم و گمرك را تخفيف . پنبه بالا رفت .\r\n\r\n","description":"","footnote":"","page_name":" 6550 ","page_number":684},
  {"content":"\r\n\r\n\r\nسفرنامهء عتبات « 1 »\r\n\r\nسفر ناگهانى\r\nدوشنبه 24 شهر رجب المرجب 1341 ، 21 حوت 1301 شمسى - چون آقاى مهذب الدوله شوهر عين الملوك مستشار سفارت امريكا شده با زن و دو فرزندش عزالدين چهارساله ، فرشته خانم دوساله عازم امريكا هستند دو شب بود منزل من بودند با ساير خانمها . امروز صبح عين الملكوك از خانهء من به خانهء خودش رفته كه از آنجا با شوهرش اتومبيل نشسته حركت نمايند . من و عبد اللّه ميرزا سواره براى مشايعت آنها تا امامزاده معصوم رفتيم . در آنجا قمر الدوله ، نزهت الملوك و روشنك خانم سه صباياى ديگر من هم آمدند . چون معطلى ما ممتد شد هريك صحبتى از اين مسافرت مىكرديم . در بين صحبتها قمر الدوله گفت واقعا خوب بود تا عتبات شما هم مىرفتيد .\r\nاين مذاكره قدرى به شوخى و قدرى به جدى حواشى پيدا كرد . چون وقت كم است نمىتوانم مفصلا بنويسم .\r\nبالاخره من گفتم خيلى خوب بود كه همين‌طور بدون مقدمه و بدون آن‌كه تهيه ديده باشم بروم . اما افسوس الساعه يك شاهى پول در جيب من نيست . قمر الدوله گفت من يك قدرى دارم . بعد هم ممكن است برات به شما برسانم . نزهت گفت يعنى دو سه تومان . گفت زيادتر . گفت هفت هشت . گفت زيادتر . روشنك گفت مثلا بيست تومان .\r\nگفت بيست و هفت تومان ، بعدهم برات . همه گفتند كافى است . من گفتم تا آن سر دنيا هم مىشود رفت . بعد صحبتهاى ديگر به ميان آمد . مختصر سه ساعت تمام ما در امامزاده معصوم سرگردان بوديم . دو سه اتومبيل هم آمد گذشت . بالاخره مأيوس شده بيست دقيقه به ظهر مانده خانمها پياده ، من و عبد اللّه ميرزا سواره حركت كرديم كه از دور اتومبيل نمايان شد . ايستاديم خودش بود پياده شدند .\r\nمهذب الدوله گفت خوب است ناهار همين‌جا و خدمت همگى صرف شود . تصويب نمودند داخل باغ امامزاده شديم . فرشى متولى آورد همه نشستيم . بعد از صرف ناهار باز صحبت سابق به ميان آمد . دخترهاى من چون خيلى مقدسه هستند اصرار كردند برويد و همين‌طور رفتن مزه و لذت دارد . من گفتم به نظرم اتومبيل جا ندارد . مهذب الدوله گفت دارد و رفت بيرون . فرياد شوفر درآمد . كمى گذشت مهذب الدوله فرستاد و جا تهيه شد .\r\nمن باز فكرى شدم . صبايا گفتند هيچ فكر ندارد . مهذب الدوله آمد و اصرار كرد كه شما را\r\n\r\n\r\n","description":"","footnote":"\r\n( 1 ) - شرح مسافرت عتبات را ( چون دفتر « مموار » به همراه نداشته است ) بر روى كاغذهاى رقعى نوشته است و از آنجا درين صفحات نقل مىشود .\r\n","page_name":" 6551 ","page_number":685},
  {"content":"\r\n\r\nتا بصره مىبرم . مراجعت عبد الصمد نوكر ما هم همراه شما مراجعت مىكند .\r\nمن ديدم بهترين مسافرت همين شكل است كه مقدمات هيچ نداشته باشد . گفتم پس قلم و مدادى به من بدهيد تا چيزى به شهر بنويسم . فورا دادند و من كاغذى به عنوان آقاى عماد السلطنه و حاج افخم الدوله نوشتم كه با همان لباس تنم و با بيست و هفت تومان اسكناسى كه قمر الدوله به من داد از امامزاده معصوم به زيارت عتبات عرش درجات حركت كردم . آن زن ، آن بچه ، آن خانه و شما . اگر مردانگى داريد يكصد تومان يا علاوه هم در همدان به من برسانيد ، زياده قربان شما ، خداحافظ . دو كلمه هم به زينب خانم نوشتم كه من رفتم . آنچه مىخواهيد از حاجى افخم الدوله بگيريد . انشاء اللّه يك ماه ديگر خواهم آمد . اين دو كاغذ را به قمر الدوله داده بيست و هفت تومان اسكناس را گرفته به سراغ اتومبيل حركت كرديم .\r\n\r\nبه سوى قزوين\r\nيك ربع كشيد تا جابه‌جا شديم . وداع نموده اتومبيل به راه افتاد . من بىاختيار خندهء طولانى كردم كه در عمرم همچو مسافرتى ننموده بودم . بعد تفكر كردم ديدم واقعا معنى مسافرت خوب همين است كه من نمودم . صبح در شهر باران مىآمد من فقط روى كت و شلوار يك پالتو بارانى پوشيده بودم . كلاه كهنهء خود را به سر گذاشته بودم ، پوتين كهنه .\r\nلهذا لباس من هم آبرومند نبود . يك ساعت و نيم از شب رفته وارد منزل آقاى رفعت السلطان شديم كه از دو روز قبل منتظر مهذب الدوله و عين الملوك بودند . اما يك مرتبه چشم آنها به من افتاد و باعث تعجب زياد آنها شد و تا پاسى از شب رفت نواب عاليه تصور مىكرد تا همان قزوين آمدم و بيشتر متعجب شد وقتى كه گفتم تا عتبات مىروم . ملكه ماشاءاللّه قشنگ و خوب شده . ورجه و ورجه « 1 » مىكرد و مسرور بود . قدرى بيرون و قدرى اندرون بودم تا موقع شام و خواب .\r\n\r\nعز الدوله و سفر مؤلف\r\nسه‌شنبه - صبح مهذب الدوله با رفعت السلطان پست‌خانه رفتند كه چمدان خود را با پست روانه دارند تا اتومبيل سبك شود . من خانهء عدل الممالك رفتم . آنجا هم اسباب تعجب و صحبت زياد شد . اما همه‌كس تعريف مىكند و مىگويد مسافرت بىمخمصه و خوب همين است كه شما نموديد . ملك‌آرا آمد . ميرآخور آمد . تا پرسيدم پول دارى\r\n\r\n\r\n","description":"","footnote":"\r\n( 1 ) - در اصل - فروجه .\r\n","page_name":" 6552 ","page_number":686},
  {"content":"\r\n\r\nگفت پنجاه تومان على محمد از الموت فرستاده بود . امروز مىخواستم براى شما برات طهران كنم ، الساعه حاضر است . خيلى مسرور شدم . معلوم شد خرج مسافرت حلال را خدا مىرساند . مستشار الممالك آمد . معطل قبوض مقررى است كه بعد الموت برود . در اين بين فراش تلگراف وارد شد . تلگرافى به دست من داد . باز كردم امير نصرت مخابره نموده بود كه حضرت اقدس و الا مىفرمايند خوب نكردى رفتى . اگر كارى در قزوين دارى انجام بده و بيا . چرا بدون اجازه حركت كردى . اما در خاتمه نوشته بودند حاجى افخم الدوله مىگويند من گوسالهء بسته‌ام وجه در همدان حواله شد . پس از خندهء زياد از عبارت و معناى « گوسالهء بسته » من جواب زدم آمدن اگر بد بود مراجعت بد اندر بدتر است . تكدر حاصل نفرمائيد ، نايب الزياره هستم . خدمت « گوسالهء بسته » عرض سلام مىرسانم . متشكر و ممنونم . مثلى هم هست كوچك قافله نباش . من دلم مىخواست طهران بودم و مىديدم چه مرافعه پس از رسيدن كاغذ من راه افتاده است . از همه بيشتر اوقات زينب تلخ مىشود كه شب عيد من نيستم .\r\n\r\nحركت از قزوين\r\nبارى دو ساعت به ظهر مانده از شهر قزوين حركت كرديم . راه بسيار خوب بود و اتومبيل به سرعت مىرفت . شوفر ما هندى است مىگويد اهل كلكته هستم . مدتى نزد مصدق السلطنه شوفر بوده . فارسى مىداند . اسمش عبد اللّه خان است . اين اتومبيل فورد را خودش خريده كرايه مىدهد . دويست و سى تومان تا خانقين كرايه داده . باج راه مهذب الدوله معاف است . قرب هفتاد تومان باج راه و نواقل مىشود و خود اين مبلغ در ممالك ديگر كرايهء يك همچو مسافرتى است . عز الدين و فرشته آرام نمىگرفتند . متصل عين الملوك را اذيت مىكردند . جنسا عز الدين شرور است . فرشته انس به مادرش آنقدر ندارد . ديگرى او را نگاهدارى مىكرد كه طهران مانده است . نوكر عبد الصمد است .\r\nگاهى نزد او مىروند . اما عين الملوك همه قسم ميوه ، آجيل ، شيرينى براى آنها همراه دارد كه تا صداى آنها بلند مىشود به دست آنها مىدهد و صدايشان قطع مىشود .\r\n\r\nبه سوى كوريجان\r\nگدوك سلطان بلاغى گل و برف داشت . اتومبيل به سختى رفت . تمام مهمانخانه‌هاى اين راه مثل راه طهران تا قزوين خراب است . نه اسب هست نه آدم و حال آن‌كه همهء اين عمارات را روسها با سنگ و گچ در نهايت استحكام ساخته بودند . امروز اين ابنيه و راه مال دولت است و به هيچ‌وجه اهتمامى در نگاهدارى آن نمىشود . دو ساعت از شب\r\n\r\n","description":"","footnote":"","page_name":" 6553 ","page_number":687},
  {"content":"\r\n\r\nرفته وارد خاك كوريجان و قهوه‌خانهء اول متعلق به نريمان بيك كوريجانى شديم .\r\nقهوه‌چى اسم مرا كه شنيد مثل جرقه جستن كرد جلو آمد . رعيتها آمدند . من بيرون آمده احوالى پرسيدم . عذر خواستم و گفتم صبح بيائيد . كرسى را گذاشتيم ، قهوه‌چى چالهء كرسى را مىگفت حوض و اسباب خيلى خنده شد . شام مرغ پخته داشتيم . تخم‌مرغ و نان و ماست هم در هوتل بود . نيمروى خوبى درست كرده با آنها صرف شد . نصف شب استراحت نموديم . هوا سرد بود . كرسى به داد رسيد . عبد اللّه خان را چند لحاف داديم و در همان اتومبيل خوابيد .\r\n\r\nلوازم سفر\r\nچهارشنبه 26 رجب ، 23 حوت - صبح زود برخاستيم . فرشته و عز الدين ديشب را بىصدا و راحت خوابيدند . اما من خيلىبد خوابم رفت . از ده شير آورده بودند سماور را هم على آقا قهوه‌چى تهيه كرد . من يك سردارى شال كلفت و يك كلاه نمد از رفعت السلطان گرفتم ، يك پتو و يك بالش نواب عاليه داد . دو عدد دستمال هم ملكه . به اين تهيه ، لوازم سفر ما كامل شد . هزار عدد سيگارد و يك جوراب هم ابو القاسم خريد آورد . ساير ما يحتاج را آنها آورده‌اند .\r\n\r\nوضع كوريجان\r\nرعيتها آمدند . همه شكايت آنها از آقا مهدى مستأجر بود كه حاليه طهران براى حساب رفته . كوريجان به واسطهء جنگهائى كه بين روس و عثمانى در آنجا واقع شده به كلى خراب شده است و با همه زحمتها هنوز آباد نشده . هفت قهوه‌خانه در سر جاده دارد كه تازه مرمت و آباد مىكنند . به رعايا گفتم يك‌نفرى براى رسيدگى حضرت اقدس و الا روانه مىدارند . من هم از همدان شرحى عرض مىكنم .\r\n\r\nورود به همدان\r\nاتومبيل ما يخ بسته بود . به كمك رعايا مدتى طول كشيد تا گرم [ شد 
  ] و حركت افتاد .\r\nدوساعت به ظهر مانده وارد شهر همدان شديم . از پشت مصلى به خيابان بوعلى كه جديدا ساخته‌اند و بسياربسيار مصفا و قشنگ است به خانهء آقاى سعيد الممالك كه مشار اليه جلوى خانهء خود مقابل چمن و رودخانه نشسته گويا انتظار داشت . برخورد گرمى كرد . من گفتم خانم را اندرون ببرند و رفتيم بالاخانه كه مشرف چمن و رودخانه و خيابان بوعلى است . اسبابها را در اطاق ديگر گذاشتند . شوفر و اتومبيل رفتند به محل\r\n\r\n","description":"","footnote":"","page_name":" 6554 ","page_number":688},
  {"content":"\r\n\r\nخودشان . در طهران شكوفهء بادام و زردآلو باز شده بود اما در قزوين و همدان هنوز شكوفه باز نشده ، ليكن هوا ملايم است و به عكس تمام اوقات نه همدان باد دارد نه قزوين داشت .\r\n\r\nسعيد الممالك\r\nسعيد الممالك پسر شريف الملك مرحوم است كه سالها وزير و پيشكار حضرت و الا بود . حاليه هم سرپرستى دهات حضرت اقدس و الا با اين شخص است . آدمى است سفره‌دار ، مهمان‌نواز ، محل وثوق و اطمينان كل اهالى همدان . مرجع امورات تمام آن كسانى كه در همدان و اسدآباد و حوالى آن ملك و دهات دارند . همين قسم امورات تمام خوانين همدان كه اروپا يا طهران يا جاى ديگر باشند با اوست . خانه‌اش مضيف است .\r\n\r\nخيابان بوعلى\r\nاين خيابان بوعلى را انگليسها مقدم شدند ، بعد متدرجا با پول انگليس ، امريكا و ايران ساخته شد . ليكن تا آخر شهر باز نرفته و ناتمام است . عرضش هفت تا ده ذرع است . همه‌جا كنار رودخانه مىرود با پيچ‌وخمهاى بسيار قشنگ . يك سمت آن را بيد كاشته است سمت ديگر كه رودخانه است ، بعضى جا درخت دارد بعضى جا ندارد .\r\n\r\nمقبرهء بوعلى\r\nپس از اندكى استراحت سر مقبرهء حضرت بوعلى رفتيم . تعميراتى روسها ، عثمانيها ، انگليسها ، ايرانيها نموده‌اند . هركس از دور بشنود كه چندين دولت به تعميرات آنجا پرداخته‌اند گمان خواهد نمود يكى از مقابر بزرگ دنياست و حال آن‌كه اين قسم نيست .\r\nبه همه جهت اگر هزار تومان خرج سفيدكارى مقبره و تسطيح اطراف آن شده باشد .\r\nهنوز هم نرده‌هاى آن ناتمام است و سردر آن خراب . دوتا درويش يكى جوان ، ديگرى پير مجاور بودند و توضيحات مىدادند كه خودمان بهتر مىدانستيم .\r\n\r\nامير احمدى امير لشكر غرب\r\nپس از خواندن فاتحه توپ ظهر صدا كرد . گفتند آقاى امير لشكر غرب معمول داشته‌اند « 1 » . اما به ساعت طهران يك ربع زودتر از ظهر خالى مىكنند . توپ ظهر گردش\r\n\r\n\r\n","description":"","footnote":"\r\n( 1 ) - سپهبد احمد امير احمدى ( م . سالور )\r\n","page_name":" 6555 ","page_number":689},
  {"content":"\r\n\r\nما را خاتمه داد . به‌منزل رفتيم ناهار صرف شد . بلافاصله موفق الدوله آمد . خيلى شكايت از امير لشكر غرب داشت و از قرار گفتهء او و سعيد الممالك و ديگران تمام اختيارات قشونى و كشورى كلا با امير لشكر است . نه فقط حكومت همدان بلكه كرمانشاه ، لرستان ، بروجرد و هرجا در قلمرو اوست . حتى گفتند در انتخابات هرچه ميل او باشد همان خواهد بود . با موفق الدوله و سعيد الممالك سعيديه رفتيم . باغ و استخر و خيابانهاى خوب داشت . تازه زمين سبز شده ، چندى بگذرد بىاندازه باصفا مىشود .\r\nبيرون همدان از غالب شهرهاى ايران مصفاتر و قشنگ‌تر است . من در آخرين سفرى كه به همدان آمدم و ديگر نيامدم سنهء 1308 و نوزده سالم بود و بسياربسيار به من خوش گذشت كه هرگز فراموش نمىكنم .\r\n\r\nاستر و مردخا\r\nاز آنجا مراجعت نموده با مهذب الدوله به مقبرهء استر و مردخا رفتيم . مدتى طول كشيد كه متولى كه « مريد » مىگفتند آمد . خيلى كندوكو « 1 » كرد تا با كليد چوبى درب سنگى را باز كرد . آن‌وقت درب كوچك چوبى را باز كرد . داخل شديم . صحن كوچكى دارد ، كتيبهء خط عبرى داشت . در صفحه‌اى هم احكام عشره درج بود . مريد معمم يهودى ما مىگفت تاج حضرت ملكه استر را از سوراخ گنبد سرقت نموده‌اند و باز با افسوس زياد مىگفت تاريخ صندوق مردخا را هم مريد لعنتى دزديد فروخت . بعد براى آن‌كه مشتبه كند اصل صندوق را هم سوزاند . اين صندوق را به چهارصد تومان در تويسركان درست كردند . روپوش صندوق را برداشتم صندوق استر واقعا يكى از نفايس بزرگ بود . بقدرى قشنگ منبت‌كارى نموده بودند كه ما فوق آن متصور نبود . رنگ مشكى كه به آن زده بودند كانه امروز زده شده . همه‌جاى آن هم خط عبرى داشت . صندوق كار تويسركان خوب بود ، اما هرگزهرگز به پاىمال استر نمىرسيد . « مريد » مىگفت باعث اين سرقتها خود يهود شدند . چهارده سال است كه اين سرقت واقع شده . به قول متولى بناى مقبره 2126 سال قبل است . بناى صندوق به موجب تاريخ كه نقر است 2100 سال قبل . ملكه استر زن داريوش است ، همان‌كه در بيستون نقارى شده . يك كتاب تورات شرح‌حال استر است . تواريخ فارسى ما هم مشروحا نوشته‌اند . تورات بزرگ خطى بود . مال دويست سال قبل زيارت كرده بيرون آمديم . متولى انعامى گرفته رفتيم به مقبرهء بابا طاهر ، در بلندى واقع است . دورش قبرستان است فاتحه خوانده در بازار شهر گردش كرديم .\r\n\r\n\r\n","description":"","footnote":"\r\n( 1 ) - ( كندوكاو ) .\r\n","page_name":" 6556 ","page_number":690},
  {"content":"\r\n\r\n\r\nهمدان : بد متن و خوش حاشيه\r\nمن درست يادم نمىآيد ، يعنى آن وقتها حاكم و كسان نزديك او تقريبا محبوس بودند ، مگر در سوارى و شكار . و من بيرون همدان را بهتر در نظر دارم تا داخل آن را .\r\nهمدان بد متن و خوش حاشيه است . هرچه شهر كثيف است بيرونش قشنگ . منزل آمديم . حاجى افخم الدوله يكصد تومان تلگرافا حوالهء حاجى عليرضا داده بود . ليره داد دانه‌اى سى و نه قران ، اگرچه پول طلا متجاوز از دوازده تومان قدغن است . اما محمولات مهذب الدوله باز و تفتيش نمىشود از همه‌جا حتى سفارت انگليس ، فرانسه ، ايطاليا هم توصيه‌نامه دارد ، چون از خاك همهء اينها بايد گذشت .\r\nشب مهدى خان امير تومان آنجا آمد تا بعد از شام بود . از قرار تقريرات اينها در اين صفحات حكم همان حكم امير لشكر غرب است سواى ماليه كه اتكاء به امريكائيها دارد . هيچ اداره‌اى قدرت مقاومت با اوامر او را ندارد .\r\n\r\nخوبى راه\r\nپنجشنبه 27 - باز دير حركت كرديم شوفر ما عبد اللّه خان جوان بانمكى است .\r\nانگليسى هم مىداند . گدوك اسدآباد مفصل و مرتفع بود . راه را خوب ساخته بودند .\r\nهمه‌جا اتومبيل خوب مىرفت . جنگ بين‌المللى راه عتبات را براى ما سهل و آسان كرد .\r\nتا خانقين كه اتومبيل و درشكه ، كالسكه ، گارى خوب مىرود . از آنجا هم كه راه‌آهن است . اما چه صدماتى اهالى اين سامان در مدت جنگ كشيدند و چقدرها ايرانى و ايران متضرر و خراب شد . تصور مىكنم به اين چيزهاى جزئى ارزش نداشت .\r\n\r\nهفت درويش و شيرين\r\nاز اسدآباد ، كنگاور ، صحنه گذشتيم . همه‌جا يك‌تومان نواقل گرفتند درحالىكه ابدا راه از شهر نمىگذرد و اتومبيل ما قدمى در شهر نگذاشت . ده تا تير كنار جاده كشيده‌اند هركس برود نواقل را گرفت . در بيستون پياده شديم به قول اهالى آنجا صورت هفت درويش و قبالهء شيرين را تماشا كرديم . ليكن صورت هفت درويش در بلندى واقع است .\r\nدير بود و سخت بالاتر رفتيم . غروب نشده بود از پل قره‌سو گذشته وارد شهر كرمانشاهان شديم . در اين خيابان وزير آن‌كه سبزه‌زار خوبى بود جمعيت زن‌ومرد شهرى به تفرج آمده بودند . چندين قهوه‌خانه هم داير بود . مختصر ما هرچه كرديم يك خانه پيدا كنيم ممكن نشد . عين الملوك هم از بس‌كه شب قبل در همدان عز الدين و\r\n\r\n","description":"","footnote":"","page_name":" 6557 ","page_number":691},
  {"content":"\r\n\r\nفرشته صدمه‌اش زده بودند مايل نبود باز اينجا هم مهمان شود ، اما نشد .\r\n\r\nآصف الملك\r\nناچار رفتيم خانهء آصف الملك كارگذار پسر معين الدوله . در دو اطاق بالاخانهء بيرونى او كه راهى هم از اندرون داشت منزل كرديم و عين الملوك را نگذاشتيم برود اندرون كه حكايت ديشب نشود كه بسياربسيار زحمت به دو وارد شده بود . آصف الملك آمد و مدتى صحبت كرد . از امير لشكر و اقتدارات او ، از انگليسها و اتباع بين‌النهرين . اينجا صحبت پلتيكى آصف الملك و مهذب الدوله طولانى شد كه آخرش منجر به آوردن شام گرديد . آصف الملك رفت اندرون ، شام با عين الملوك صرف نموده استراحت كرديم .\r\n\r\nمعاضد الملك\r\nجمعه 28 رجب - امروز در كرمانشاه توقف كرديم . مهذب الدوله و من با معاضد الملك بازار رفتيم . معاضد الملك رشتى است با ميرزا عبد الوهاب خان داماد من بينهايت دوستى و خصوصيت را دارد . آدم خون‌گرم صحيحى هم به نظر آمد . اول ميدان توپخانه و عمارت حكومتى را ديدن كردم بعد بازار رفتيم . يك گيوه‌كار كرمانشاه براى خودم خريدم . در همدان هم عباى دو بهرى از سعيد الممالك گرفته بودم گشاد و بلند بود . دادم خياط درست كند . بازارهاى كرمانشاهان شب عيد و مملو از جمعيت بود . داد و ستد رواج داشت . ظهر گذشته بود خانهء كارگذار رسيديم . معاضد الملك رفت . ناهار را هم مثل شام با هم خورديم . باران از صبح نم‌نم مىآمد . پس از ظهر شدت كرد .\r\nمهذب الدوله اصرار براى رفتن طاق بستان كرد . عبد اللّه خان چهار تومان گرفت ما را برد .\r\nرفتيم به زحمت زياد . نزديك بود اتومبيل بشكند . اشكال و صور طاق بستان را هركس نديده مثل آن است هيچ‌چيزى نديده باشد . اما افسوس كه ما ايرانيها بدتر از اعراب به سر اين صور مىآوريم . اگر آنها يك دست خسرو و يك پاى شبديز را خورد نموده‌اند ما داريم آثار آن را از بين مىبريم . يكى از نوه‌هاى فتحعلى شاه هم چشم جد خود را با گلولهء تفنگ كور نموده است .\r\n\r\nكوه‌رو\r\nاينجا كوه‌روهاى معروف دارد . يكى از آنها از اول ورود ما را تعقيب نموده بود .\r\nبالاخره اجازه گرفت بالا برود و شروع به رفتن كرد . درست از يك ديوارى از سنگ كه نه جاى پا داشت نه جاى دست مثل بز كوهى بالا مىرفت ، طورى كه ما نظاره مىكرديم\r\n\r\n","description":"","footnote":"","page_name":" 6558 ","page_number":692},
  {"content":"\r\n\r\nوحشتمان بيش از او بود . خيلى بالا رفت و از سنگهاى صاف برابر آن پائين آمد . مثل آن كه ما روى زمين مسطح راه رفته باشيم ، انعامى گرفت و معلق‌زنان رفت .\r\nبلدى گرفته راه طولانى طى كرديم تا به راه شسه افتاديم . نزديك يك‌آبادى چوپانى مىرفت راه را پرسيديم و گفتيم در ركاب اتومبيل قرار گرفته ما را هدايت كند . ايستاد و كلهء خودش را با آن كلاه و كلاغى مثل يك ديگ بسيار بزرگى بود داخل اتومبيل نمود كه تمام فضاى اتومبيل پر شد . جاده را كه درست به ما نشان داد معاضد الملك ( معاون كارگذارى رئيس تذكره ) يك قرانى به خالو داد كه برود در قهوه‌خانه كنار جاده چاى بخورد . اتومبيل را آرام راند . خالو به مجرد آن‌كه سر را بيرون كشيد و پا را از ركاب خالى كرد نقش زمين شد . كلاه مثل كوه دوار يك‌طرف افتاد ، پاها بالا رفت . خالو بناى غلط را گذاشت كه اتومبيل به سرعت گذشت و خاتمه معلوم نشد . ما بقدرى از شكل زمين افتادن خالو خنده كرديم كه به وصف نمىآيد . بارى يك ساعت و نيم از شب رفته وارد خانهء كارگذار شديم .\r\nقزوين به واسطهء خيابانها و عمارات و باغ حكومتى آبرومندتر از اين دو شهر است و همدان و كرمانشاه كانهء ده بسيار بزرگى است . در خانه‌هاى اين دو شهر معمول نيست باغچه و درخت باشد خصوصا كرمانشاه كه در تمام خانه‌ها يك چوب سبز ديده نمىشود . آن باغ و صفاى خارج همدان را هم ندارد .\r\n\r\nعثمانيها در كرند - قضيهء حسين رئوف پاشا\r\nشنبه 29 رجب - باز خيلى دير حركت كرديم . مهذب الدوله بانك رفت پول گرفت و بدين‌واسطه دير شد . يك ساعت به ظهر مانده بود از شهر خارج شديم . باد سردى مىوزيد ، راه هم بسياربد بود . از ماهيدشت ، هارون‌آباد ، كرند گذشتيم باد ساكت شد . اما هواى كرند سرد بود . اينجاها در جنگ خيلى صدمات ديد . در سال اول جنگ وقتى كه روسها كمى داخل خاك ايران شدند حسين رئوف پاشا سركردهء عثمانى با نوزده هزار قشون در اين قصبهء كرند وارد [ شد 
  ] و منزل گرفت و به ايرانيها مىگفت براى اخراج كفار ، براى حمايت برادران مسلم ايران آمده‌ام . ليكن از ايذاء و اذيت و صدمه ذره‌اى كوتاهى نمىكرد . در اين كرند معاهداتى با اهالى كرمانشاه شفاهى و كتبى بست كه ترك اذيت را نموده و آنقدر بماند تا اهالى كرمانشاه با طهران گفتگو كنند . چون باز مشغول اذيت و بىعصمتى شدند خوانين قلخانى دو سيد از مرادهاى خود را به رسالت فرستادند كه هنوز از تعهدات شما چيزى نگذشته اين چه‌بيداد است كه مىكنيد . حسين رئوف هردو سيد را حبس كرد و تيرباران نمود . در اين بين چند نفر از عساكر آنها داخل حمام زنانهء\r\n\r\n","description":"","footnote":"","page_name":" 6559 ","page_number":693},
  {"content":"\r\n\r\nكرند شد . اين‌خبر به مردم قصبه و عليمردان خان كرندى رسيد فورا هجوم به سمت حمام آوردند . اين چند نفر سرباز را طورى قطعه‌قطعه كردند كه فى الواقع تكهء بزرگ همان گوششان بود . بعد از اين قضيه اهالى مسلح شده حمله به قشون رئوف آوردند .\r\nعثمانيها كوه را سنگر نموده مشغول جنگ شدند . كرنديها مردانه جنگ كرده و در ضمن به خوانين قلخانى و سنجابى و گورانى پيام فرستادند حال و قضيه اين است . از طرف كابينهء عين الدوله و وزارت داخلهء فرمانفرما هم به آنها اشاره شد . اين بود كه از اطراف و جوانب دور عثمانيها را گرفتند و تقريبا قشون عثمانى با همه توپها و ميتراليوزها مستأصل شد . نه راه فرار داشت نه قوهء مقاومت . اين بود كه قونسل آلمان شونمان از كرمانشاه خودى رسانيده و لدى الورد بيرق سفيد بلند كرد ، جنگ متاركه شد و قرارداد براين قرار گرفت كه عثمانيها بروند . همان قسم شد . اما قلخانىها كه در كوه‌روى خيلى ماهر و استاد هستند كوهها را گرفته نصف قشون عثمانى را تلف [ كردند 
  ] و بيشتر مهمات و اسباب و آذوقه آنها را گرفتند و با نهايت خفت حسين رئوف را بيرون كردند .\r\n\r\nحوادث پس از آن\r\nسفارت آلمان و عثمانى پس از اين قضيه پول زيادى در طهران به حزب اقلّيت ما دادند عرق اسلاميت آنها به جوش آمد . اين بود تعرضات به دولت نمودند كه چون روسها وارد خاك ما شده بودند يا مىبايست آنها را هم خارج كرد ، در صورت عدم خروج عثمانى را هم بايد به حال خود گذاشت . تبعيض آن هم بين برادر مسلم و كافر جايز نيست . دولت ما هم هرقدر اظهار داشت كه اين جنگ محلى بود و به واسطهء سوء سياست حسين رئوف كه از به دو ورود باعث صدمه و بىعصمتى و حركات زشت گرديد تا ايلات و عشاير طاقت نياوردند وكلا نپذيرفتند . تا آن استيضاح و آن افتضاح ايران خراب كن پيش‌آمد . كابينهء عين الدوله ساقط [ شد 
  ] و مدتى ايام فترت طول كشيد تا ميرزا سليمان خان « 1 » معاون وزارت داخله خوب اسلحه و پول آلمان را وارد و تبليغات آنها را كامل نمود . شد آنچه بايد بشود . بعد هم آقاى مستوفى الممالك رئيس الوزرا شد و رسيد كار ايران به آنجا كه مىبايست برسد و عقلاى مملكت پيش‌بينى نموده و حدس زده بودند كه اگر خداوند روس را مضمحل و بولشويكى نكرده بود امروز ديگر اسمى از ايران در صفحهء روزگار نبود .\r\nمغرب وارد سرخه ديزه شديم . حسنقلى خان رئيس راه شسه را در كرمانشاه معرفى\r\n\r\n\r\n","description":"","footnote":"\r\n( 1 ) - نام خانوادگى او ميكده است . ( ا . ا . )\r\n","page_name":" 6560 ","page_number":694},
  {"content":"\r\n\r\nنموده بودند . مشار اليه از ما پذيرائى كرد شام داد . نظامى براى كشيك ما فرستاد .\r\nاز اول خاك همدان در منازل امنيه هست . بعضى جاها هم چند نفر نظامى گذاشته‌اند .\r\nدر پل ذهاب هم على اكبر خان ياور رئيس قواى سرحدى با يك عده نظامى و توپ موجود است . اما نظامى كشيك ما مىگفت پنج ماه است مواجب نرسيده ، هفت ماه جيره . در كرمانشاه هم مىگفتند على اكبر خان خيلى كارها مىكند و نزديك است ايلات ما با او هم معاملهء حسين رئوف را بنمايند . من‌جمله از كارهاى بد او اين است كه سوزمانيهاى . . .\r\n\r\nراه بد\r\nيكشنبه سلخ رجب - صبح باران مىآمد بعد ساكت شد . سه به ظهر سوار شديم اينجاها جنگل دارد . راه سرازير و توى دره است . مىگفتند محل مخوفى است و سابقا از كرند تا اينجا خيلى آدم‌كشى و سرقت مىشد . چندى است به واسطهء امنيه و نظام امنيت حاصل نموده . راه از كرمانشاه تا اينجا بسياربسياربد است . همه‌جا اتومبيل به سختى مىرفت . ابدا تعمير نمىكنند و اين راه به اين خوبى به كلى خراب و ويران خواهد شد طورى كه الاغ هم نرود .\r\n\r\nشتر : راه‌آهن ايران\r\nعبد اللّه خان شوفر ما خيلى مزه دارد شوخ است . تازه هم در طهران دختر ناظر مصدق السلطنه را عروسى كرده است . چند دسته شتر مىآمد گفت اينها راه‌آهن ايران است . من گفتم شما هم از دولت سر انگليس صاحب راه‌آهن شديد و ما مايل نشديم زير بار منت انگليس برويم . گفت بله اگر انگليس نبود حالا شما هم مىبايست با الاغ كربلا برويد . روزى كه رفتيم طاق بستان در راه مىگفت من گل خوردم ( گول ) . احوالش امروز خوب نبود . مىگفت حل ( حال ) ندارم . از بگداد و كانگين ( بغداد - خانقين ) تعريف مىكند . هروقت ما ايرادى وارد مىكنيم مىگويد برويد هندوستان تا ببينيد چه خبر است .\r\nتعجب اينجاست كه يك‌مرتبه باد چرخ اتومبيل در نرفت و فقط يك‌مرتبه لاستيك تو را عوض كرد ، آن هم بيرون شهر قزوين كه يك ميخ بدان فرورفته بود . نادر است اين قسم شوفرها در مسافرت نصيب مسافر شود .\r\n\r\n","description":"","footnote":"","page_name":" 6561 ","page_number":695},
  {"content":"\r\n\r\n\r\nنواقل\r\nظهر وارد قصر شيرين شديم . خرابه‌هاى شهر قديم و خرابهء قلعهء جوان ميركنار جاده بود . به صعوبت اتومبيل ما از نهر و گل و كثافات جلو قصبه گذشت . به مجرد آن‌كه جلو دكان چلوكبابى ايستاد مرد كه بليط نواقل را داد كه من با تغير تمام دور انداختم .\r\nمهذب الدوله هم تغير كرد . اما بقدرى اصرار و ابرام و التماس كرد تا مهذب الدوله داد .\r\n\r\nحراج سواره\r\nپسرهء حمالى پيدا شد خانه براى ما گرفت . از استاد هم چلوكباب خواستيم و منزل رفتيم . عبد اللّه خان « حل » نداشت و همان‌جا افتاد . بعد از صرف ناهار سراغ گمرك و تلگرافخانه و پست‌خانه رفتيم كه همه ناهار رفته بودند و گفتند دو ساعت ديگر خواهند آمد . قصبهء كثيفى است ، دكاكين كثيف‌تر . مرد كه الاغى سوار بود توى اين كوچه عمومى كه بازار مىگفتند تاخت مىكرد و به زبان كردى مىگفت مال مسلمان است سيزده تومان .\r\nقدرى بالا رفت به همان فرياد گفت سيزده تومان و نيم . از يكى از اهالى جويا شدم چه حكايتى است ، گفت دلال است مال حراج مىكند و ترتيب حراج مال در اينجا اين قسم است .\r\nتعريف زيادى از دو حمام قصر كرده بودند ، يكى متعلق به يك‌نفر يهودى ، ديگرى مسلم . حمام بزرگى بود . به رودخانه نگاه مىكرد . پنج اطاق دوش داشت . سلمانى مىگفت يكهزار و دويست تومان اجارهء آن است ( قلمدان مهذب الدوله بهتر از اين نمىنويسد . تمام دوات مملو از مو است كه بهردفعه كه قلم ميان مركب مىرود چندين مو بايد گرفت تا بنويسد ) . در زير دوش خوب خود را شست‌وشو دادم . استاد كيسه كشيد ، صابون زد ، صابون انگليسى بسياربسيار خوب . گفت دانه‌اى دو شاهى مىفروشند . بيرون آمدم از لاعلاجى همان پيراهن ، همان زيرپيراهن و شلوار چرك كثيف را پوشيدم كه تا امروز پس از بيرون آمدن از حمام به اين درد مبتلا نشده بودم . اگر هم شده بودم منتهى دوروز يا سه‌روز بود كه عوض نشده بود نه مثل اينها كه مثل شمع چرك است .\r\nگمركخانه رفتم . مهذب الدوله آنجا بود . تذكره‌ها را ويزا كردند . مهذب الدوله مطمئن شد كه بارهايش رسيده است . بعد خداحافظى كرده رفتم كنار راهدارخانه . عين الملوك با عز الدين و فرشته در اتومبيل حاضر بودند . سوار شده به راه افتاديم . نيم ساعت به غروب به خسروى آخر خاك ايران رسيديم . بليت راه را راهدار گرفت و پاره كرد از آنجا\r\n\r\n","description":"","footnote":"","page_name":" 6562 ","page_number":696},
  {"content":"\r\n\r\nگذشتيم . چند چادر گمركخانه بود . خود گمركچى بلژيكى بغداد رفته بود . دو سه تا كرد جلو آمدند نوشتهء معافى گمرك را به دست آنها داديم . گفتند سواد نداريم خودتان بخوانيد ، خوانديم . به نصفه كه رسيد گفتند برويد . خاك ايران را وداع گفته داخل خاك عراق شديم .\r\n\r\nخانقين\r\nسابقا راه‌آهن تا قراتو بود . نمىدانيم به چه واسطه جمع كرده به خانقين برده‌اند و گمرك به اينجا آمده . اما مىگويند مجددا به اين محل كه خسروى نام دارد راه خواهد آمد . ريل آن را هم ريخته بودند . تا خانقين مسافتى نبود . راه بد بود . زبان ما سر عبد اللّه خان دراز شد . بناى مذمت را گذاشتيم و او در مقام دفاع متصل مىگفت بد است ، پول هم نمىگيرند . بالاخره گفت اين‌جاده نه شسه است اما با شسهء شما چندان فرقى ندارد .\r\nباز مذمت كرديم ، آن‌وقت ما را دعوت به هندوستان و شهر پونه و كراچى مىكرد كه تماشا كنيد چه راهها دارد چه جاها دارد .\r\nاز طهران تا قزوين 24 فرسنگ است ، تا همدان 36 ، تا كرمانشاه 28 ، تا سرحد 32 .\r\nبيرون خانقين چادرهاى رئيس تذكره بود ايستاديم . چند نفر نظامى ( پليس عراق ) جلو آمدند . يكى از آنها لهجهء همدانى داشت . جويا شدم گفت اسمم سليمان و همدانى هستم . گفت درميان نظاميان عراق خصوصا پليس بسيار ايرانى است . چند نفر سيد دور اتومبيل ما را احاطه كردند . با لهجهء غليظ احوال‌پرسى مىكردند و جويا مىشدند كاظمين كجا منزل مىكنيد ، كربلا كجا ، نجف كجا . از بس‌كه پرحرفى كردند مهذب الدوله عصبانى شد بناى دادوبيداد را گذاشت . آن‌وقت داخل صحبت ما با رئيس تذكره شدند و مجال نمىدادند ما حرف خودمان را بزنيم . مجددا هياهوئى كرديم كه باعث خشم آنها شده لند لندكنان كنارى رفتند و مشغول تماشا شدند .\r\n\r\nبيتوته در واگن\r\nسليمان گفت يكشنبه است رئيس نيست . تذكره‌ها بايد بماند تا فردا . مهذب الدوله مسافرت نكرده است و تصور مىكند به دلايل مىتوان اين مردم را متقاعد نمود . هى ادله و براهين آورد اما نتيجه نداد و تذكره‌ها ماند . ما رفتيم داخل شهر به گمركخانه ، مدتى هم آنجا معطل شديم تا نوشتهء سفارت انگليس را به خانهء رئيس گمرك بردند و جواز مرخصى صادر شد . از آنجا رفتيم قونسل خانهء ايران . از بازار و قهوه‌خانه‌هاى زياد گذشتيم كه يا قهوه مىخوردند يا قليان نىپيچ مىكشيدند . قونسل بغداد رفته بود . آدم\r\n\r\n","description":"","footnote":"","page_name":" 6563 ","page_number":697},
  {"content":"\r\n\r\nزبان فهمى هم نداشت . گفتند راه‌آهن صبح زود مىرود . بهتر است همانجا رفته شب را در واگن توقف كنيم . رفتيم تاريك شده بود . دونفر ارمنى پيدا شدند و ما را اجازه دادند در اطاق درجهء دوم بمانيم . اتفاقا فانوس ما خراب شد و آنچه كوشش نموديم روشن نشد . آن ارمنى فانوس خود را هم به ما داد . واگن كوچك بود چهار نيمكت نشستن و خواب داشت . دو پائين ، دو بالا . پشت آن هم روشورى و مبال داشت كه سوراخ ظرف روشوئى مسدود شده بود و آب ميان آن ايستاده بود . آنچه كرديم باز نشد . به زحمت شب را صبح كرديم . عز الدين و فرشته متصل گريه كردند . هوا سرد بود باد مىآمد .\r\nمتصل دو سه‌نفر پليس اطراف واگن با اسلحه گردش مىكرد . دو سه تير هم خالى كردند .\r\nيكى از آنها باز ايرانى بود . مىگفت دزد اينجا بسيار دارد و گاهى منجر به منازعه با ما مىشود . چند شب قبل نزاع كرديم دونفر دزد عرب كشته شد ، يك پليس زخمى .\r\n\r\nوضع واگن\r\nدوشنبه غرّهء شعبان المعظم - صبح زود برخاستيم . چاى از « كانتين » آوردند ( بوفه را اينجا به اصطلاح انگليسها كانتين مىگويند ) . مسافر جمع شد اما نه به قدر گنجايش واگن .\r\nمهذب الدوله رفت بليت گرفت ، اما مىگفت يك‌نفر انگليسى با خانمش مدعى شد كه من يك هفتهء قبل اين اطاق را گرفته‌ام . پس از گفتگوى زياد نفرى بيست و پنج روپيه از من گرفتند كه انگليسى و خانمش برود درجهء اول و ما اينجا بمانيم درحالىكه بليط اين نمرهء دوم هفده روپى و هشت آنه بود . درجهء سيم ده روپى و دو آنه . من تصور مىكنم دام و حيله بود كه به توسط آن دو ارمنى ديشبى براى ما تهيه شده بود . به‌هرحال ساعت چهار به ظهر مانده ترن حركت كرد و تا بغداد سى و پنج فرسنگ است . ترن خيلىآرام مىرفت . راه نظامى است . عرضش كم واگنها كوچك و باريك است . باد به شدت مىوزيد طورى كه بيرون ممكن نبود بايستيم . هندى رئيس ماشين بود و در واگن گارد پشت اطاق ما منزل داشت ، انگليسى حرف مىزد ، آشنا شد و از ما توجه مىكرد .\r\n\r\nليموى يعقوبيه\r\nاز منازل معروف مىگذشتيم تا يعقوبيه كه ليموى آن در تمام ايران و بين مسافرين حتى پيره‌زنهاى مملكت ما مشهور است . پياده شديم دانه‌اى يك آنه خريديم . ما تعجب از گرانى آن نسبت به آنچه در ايران شنيده بوديم نموديم . فروشنده سرى حركت داد .\r\nگفت انگليس همه‌چيز را گران كرده ، حالا هم به‌غير فصل است . واقعا ليموى غريبى بود . نظير آن در ايران يافت نمىشود . به ياد دوستان خورديم و لذت برديم .\r\n\r\n","description":"","footnote":"","page_name":" 6564 ","page_number":698},
  {"content":"\r\n\r\n\r\nرود دياله\r\nاز دو تونل گذشتيم كه بسيار سنگهاى سختى داشت . از رود دياله گذشتيم كه آبهاى ايران است و به دجله داخل مىشود . اين‌رودخانه قاتل بسيارى از جوانهاى رشيد ايران است كه در موقع فرار از جلوى روسها به اين‌رود افتاده جان شيرين را فداى طمع‌ورزى و آز سليمان ميرزا و مدرس و نظام السلطنه و ساير احرار و مجاهدين دين مبين و وطن‌پرستان غيور كردند . آن بيچاره ژاندارمها خوراك ماهيها شدند و اينها در كرسيهاى بهارستان مشغول فرمانفرمائى و كامرانى .\r\n\r\nايستگاه بغداد\r\nمغرب گذشته بود وارد استيشن بغداد شديم كه تمام با چراغهاى برق روشن بود . اما هنوز عمارت مفصل در اين استيشنها نساخته‌اند . به همان‌حال موقتى سابق خود باقى است . هندى گارد اجازه داد ما قدرى در اطاق توقف كنيم تا مهذب الدوله به جنرال قونسلگرى رفته در آنجا يا جاى ديگر تهيهء منزل نمايد . سوار درشكه شده رفت . متصل ما دچار گريهء يكى از اين دو بچه‌ها هستيم . . . يك ربع گذشت پسره وارد شد گفت ماشين به باب شيخ مىرود ، شما پائين بيائيد و چنان عجله كرد كه ما ندانستيم چه قسم اسبابها را بيرون آورده بچه‌ها را خارج كنيم . در پاى يكى از چراغها اسبابها را جمع كرده و اطراف آن نشستيم . اين گار موسوم به باب المعظم است ، تا شهر مسافتى است .\r\n\r\nخيابان بغداد\r\nمهذب الدوله با يك‌نفر نوكر قونسل‌خانه آمد و گفت منزل بغداد نيست . ناچار در يكى از اطاقهاى قونسلگرى بايد سر كرد . دو درشكه گرفته هردو درشكه‌چى ايرانى بودند . از خيابانهاى مصفا گذشتيم . از همه بهتر خيابان خليل پاشاست كه « نيواستريت » هم مىگويند . در اواسط جنگ ساخته شده و بعد انگليسها به اتمام رساندند . جمعيت زياد ، دكاكين همه باز و با چراغ‌برق روشن ، سينما بسيار ، هوتل زياد ، قهوه‌خانه بيشتر از همه كه تنبلهاى بغداد مشغول شرب چاى و قهوه و قليان بودند .\r\n\r\nاتراق در قونسلگرى\r\nدر يكى از اطاقهاى قونسلگرى توقف شد . . . مؤتمن السلطنه جنرال قونسل از خانهء خود پيغام داد كه من ناخوشم نمىتوانم پذيرائى كنم . دكاكين بغداد بسته مىشود زود\r\n\r\n","description":"","footnote":"","page_name":" 6565 ","page_number":699},
  {"content":"\r\n\r\nتهيهء شام كنيد و ما هرچه تفكر كرديم معنى اين پيغام را ندانستيم . تو كه شام براى ما ندادى ديگر اصرار براى تهيهء شام چه بود ؟ رجب فراش قونسلگرى رفت تهيهء شام كند .\r\nما عين الملوك را با بچه‌ها گذاشتيم رفتيم گردش .\r\n\r\nجسر بغداد\r\nيك‌نفر ابو القاسم خان اجزاء قونسلگرى همراه ما بود و ما را به سمت پل جديد موسوم به « ماو » فاتح بين النهرين هدايت كرد . قضا را باد شديد صبح همان قسم مىوزيد .\r\nجسر تكان مىخورد . ما قدرى كه رفتيم اول سر مهذب الدوله دوران پيدا كرد چسبيد به ابو القاسم خان ، بعد سر من ، بالاخره سرخود هادى . ماوما هرچه همديگر را سخت چسبيده و همين قسم مثل آدمهاى مست گيج مىخورديم تا به آخر جسر رسيديم . چند خيابان خوب داشت تمام درخت نخل كه واقعا تماشائى بود . هوتل و دكاكين هنديها هم بسيار بود ، ليكن اين سمت به ازدحام و جمعيت آن سمت نبود . انگليسها تازه اين‌جاها را آباد مىكنند . مراجعت كرديم و باز در روى جسر به همان سرگيجه مبتلا شديم . شام را خورديم و استراحت كرديم .\r\nهوا خنك بود صداى دجله عالمى داشت كه انسان را به ياد ايام هارون الرشيد و قصص الف ليله مىآورد .\r\n\r\nمركز تجارت ايران\r\nسه‌شنبه دوم - صبح با ميرزا عبد الحسين منشى قونسلگرى رفتيم بازار . مغازه ، دكاكين بسيار بزرگ مفصلى بغداد دارد و فعلا مركز تجارت ايران است . از مغازهء يك‌نفر همدانى يك پيراهن و زيرشلوار و يك زوج جوراب من خريدم . مهذب الدوله هم بعضى چيزها خريد . اغلب اجناس هم نسبت به ايران گران بود . گفتند كرايه و عوارض دكان خيلىزياد است ، به علاوه صدى پانزده گمرك مىگيرند و اگر به ايران برود چهارده درصد آن را رد مىكنند ، بدين‌واسطه در ايران نازلتر است جز آن‌كه كرايه گزاف باشد و علاوهء قيمت اصلى شود . كارت‌پستال زيادى هم خريديم كه به طهران روانه داريم .\r\n\r\nمؤتمن السلطنه قنسول\r\nمراجعت به قونسلگرى كرديم . آقاى مؤتمن السلطنه جنرال قونسل و جلال الدين\r\n\r\n","description":"","footnote":"","page_name":" 6566 ","page_number":700},
  {"content":"\r\n\r\nخان « 1 » قونسل بصره و مرآت الدوله رئيس تذكره بودند . مؤتمن السلطنه عليل است ، پيرمرد است . از علت مزاج و هواى اينجا و عدم‌پيشرفت كار خود شكوه داشت .\r\nمىگفت از عهدهء من اين كار خارج [ است 
  ] . دولت ايران هم ابدا همراهى با پيشنهادهاى ما نمىكند ، پول نمىدهند . درحالىكه ايران اگر مخارج مخفى بنمايد به توسط علماى شيعه كه مرجع تقليد هستند بسى كارها مىتواند صورت بدهد كه انگليسها مجبور از تمكين شده ، آنچه براى ايران ما بخواهيم بدهند و اطاعت كنند . اما دولت يك شاهى براى اين قبيل مصارف نمىدهد ، حتى آنچه هم مىدهد كفايت خرج مأمورين را نمىكند .\r\n\r\nلغو كاپيتولاسيون\r\nيك معاهده بسته است كه كاپيتولاسيون اتباع عراق عرب را در ايران و اتباع ايران را در بين‌النهرين لغو نموده ، ديگرى احدى از اتباع ايران براى گرفتن تذكره و عرض و داد اينجا نمىآيند . اين لغو قضاوت درحالىكه دويست‌هزار ايرانى در عراق عرب است و پنجاه‌نفر عرب در ايران نيست مشابهت و تناسب باهم ندارد و انگليسها خيلى از اين معاهده خشنود [ نيستند 
  ] و تا ما حرف مىزنيم مىگويند مخالف عهدنامهء جديد است .\r\nايرانى هم به ميل و رضاى خود ابدا حاضر نيست پول داده تذكره بگيرد ، وانگهى تذكره را در مقابل قضاوت ما ، حفظ ما ، مىداد . امروز كه همه با ادارات خود بين‌النهرين است چه حاجت به گرفتن آن دارد .\r\n\r\nهمسفرى با موثق الدوله\r\nصحبت از طريق حركت مهذب الدوله شد . جمعا گفتند راه حلب و شام باز و نزديك و بسيار كم‌خرج‌تر است . شاهزاده وزير دربار و سردار اشجع بختيارى هم از آن راه براى معالجه به فرنگستان مىروند ، شما هم انسب و اصلح است به معيت آنها برويد . هواى دريا گرم و بدوراه بسيار دورودراز است . زن‌وبچه همراه داريد دچار هزار قسم حوادث و صدمات مىشويد ( شاهزاده وزير دربار به معالجهء چشم خود پاريس مىرود .\r\nيك چشمش نابينا ديگرى هم نزديك است معيوب شود . سردار اشجع براى معالجهء قلب خود مىرود . هردو طبيب ايرانى هم همراه دارند . اما از آن طبيبها كه به همان اسم دكتر و مسافرت با آقايان به اروپا قناعت دارند . )\r\n\r\n\r\n","description":"","footnote":"\r\n( 1 ) - جلال الدين كيهان ( ا . ا . )\r\n","page_name":" 6567 ","page_number":701},
  {"content":"\r\n\r\n\r\nبه سوى كربلا\r\nاتومبيل براى كربلا در پنجاه روپيه كرايه و حاضر شده بود . ما كاظمين نرفتيم . شب عيد را خواستيم كربلا باشيم . درحالىكه كربلائيها نجف‌اشرف مىروند . عين الملوك خانهء خطير رئيس صندوق رفته بود . عيالش دختر تاج السلطنهء معروفه است . با اتومبيل رفتيم نزديك خانهء خطير ، عين الملوك را سوار كرده حركت نموديم . راه‌آهن تا مسيب مىرود . از آنجا به كربلا به واسطهء پل فرات ناتمام است . شوفر بچه عربى داشتيم درست مثل شمر . اتومبيل ما را مىراند . هيچ ملاحظه نداشت . نمرهء اتومبيل ما يكهزار و دويست بود . مىگفت دو هزار اتومبيل كرايه در بغداد به انواع مختلفه هست . چون ايام زيارتى بود پنجاه روپيه دادند ، در ساير اوقات دوازده روپيه الى بيست است . از بغداد تا كربلا بيست و يك فرسنگ است . خود اهالى اينجا فرسنگ ما را « ساعت » مىگويند . كم‌كم ميل انگليسى رواج خواهد يافت .\r\n\r\nماست مسيب\r\nاز جسر مسيب گذشتيم . من قدم زدم دويست و چهل و دو قدم بود . يك روپيه باج گرفتند . اما ديگر نواقل در كار نبود ، مثل ايران ماه مخصوصا گفتيم ماست آوردند و از قضا بقدرى بد بود كه به همان نگاه اكتفا شد . در ايران ما بين مردمى كه به اين صفحه آمده‌اند سه چيز شهرت تمام دارد و به همه‌كس هم مىگويند اگر خدا نصيب كرد و عتبات مشرف شديد از ليموى يعقوبيه و ماست مسيب و فجيل كربلا نگذريد . ميانهء اين سه گمان مىكنم همان ليموى يعقوبيه خوردنى باشد . از ماست مسيب كه چيزى نفهميديم . آب فرات صاف‌تر از دجله و عرضش كمتراز دجله است . اين دو رود كمتر از نيل نيست و بين‌النهرين اگر همين قسم در دست انگليس باشد مصر ثانى خواهد شد . در اين دو سه سال همه‌چيز آن ترقى فاحش كرده . چنانچه بعضى مىگفتند بغداد نسبت به سابق خود يك‌برصد توفير نموده است .\r\n\r\nخانه در كربلا\r\nيك ساعت به غروب مانده وارد شهر كربلاى پربلا شديم . راست قونسلگرى ايران رفتيم كه تلگراف شده بود منزل بگيرد و جواب رسيده بود حاضر است . نصرت الوزاره قونسل جلو آمد ، خيلى تعارف كرد . راضى نشديم آنجا پياده شويم . آدم خود را همراه كرد به خانه كه تهيه شده و آن خانهء سيد سعيد پسر آقا سيد حسن سركشيك بود به\r\n\r\n","description":"","footnote":"","page_name":" 6568 ","page_number":702},
  {"content":"\r\n\r\nعبارت ديگر برادر سركشيك‌زاده مديرروزنامهء « اتحاد » طهران . چاى صرف شد . حمام رفتيم غسل زيارت كرده به حرم مطهر مشرف شديم . خداوند قبول و نصيب همه دوستان بنمايد . به آداب تمام زيارتها را نموده چون خيلى خسته بوديم منزل آمديم . شام از خانهء سيد سعيد براى ما آوردند ، باقلاپلو بود . خرما هم جزو اعظم سفرهء اعراب است .\r\nاما به مهذب الدوله گفته‌اند خرما زياد نخوريد ناخوش مىشويد . حالا او يك‌دانه هم نمىخورد و مايل نيست ديگرى هم بخورد .\r\nچهارشنبه سيم - صبح حرم مشرف شده آستان ملائك باسبان را بوسيده زيارت كامل نمودم . واقعا هركس وارد حرم مطهر شود و آن مصائب به يادش بيفتد از گريه خوددارى نمىتواند بنمايد .\r\nشاهزاده وزير دربار ملاقات شد . كمال خشنودى را حاصل نمودند كه مهذب الدوله رفيق راه شود . اما هنوز سردار اشجع نيامده است . مىگفت دكتر اسكات هم خواهد آمد .\r\n\r\nوضع خانه‌ها و حياط\r\nشهر نو كربلا خيلىخراب شده ، زمانى كه اعراب با قواى انگليسها خواستند تركها را از كربلا خارج كنند سدّ هنديه را خراب كردند ، آب فرات داخل شهر شد . عثمانيها مجبور از تخليهء شهر شدند و اين خرابيها به واسطهء آن آب وارد شده است . اطراف كربلا به طول چند فرسنگ باغ نخل و مركبات است كه تازه بهار و شكوفه نموده‌اند . به اين واسطه هواى كربلا بهتر است . سبك عمارت اينجاها به كلى بر خلاف ايران است . حياط بسيار كوچك و در حياط دوطبقه و سه‌طبقه عمارت است كه اغلب يكى دو سمت آن هم به كوچه نگاه مىكند و بيشتر نماى اطاقها چوب است كه ما ارسى مىگوئيم . آن‌وقت بالاى همه اين اطاقها پشت‌بام است كه اطراف آن را ديوارى از حلبى يا تيغهء آجر كشيده‌اند براى خواب شبهاى تابستان . بعضى عمارات بقدرى داخل كوچه شده كه از اين عمارت به آن عمارت مقابل ، دو وجب فاصله دارد . آن‌وقت براى آن‌كه ساكنين اين دو عمارت از اعمال هم مطلع نباشند جلوى شيشه‌هاى ارسى را تيغه آجرى كشيده‌اند و اطاق به كلى تاريك است . در حياطها باغچه و حوض و سبزه هيچ نيست ، آب روان هم نيست . فقط سقا است و حب « 1 » بىپير . جديدا شيخ خزعل سردار اقدس با لولهء آهن آب به حرم مطهر آورده و اجازه داده است كليددار حضرت لوله را امتداد داده به ساير\r\n\r\n\r\n","description":"","footnote":"\r\n( 1 ) - حب - ظرف سفالى بزرگ .\r\n","page_name":" 6569 ","page_number":703},
  {"content":"\r\n\r\nعمارات شهر ببرد ، منافع آن مال خودش باشد .\r\nسد هنديه را عثمانيها به توسط مهندس انگليسى بنا نهادند . آلمانها براى آنكه خود را صاحب عراق تصور مىكردند به اتمام رساندند . انگليسها خرابيهاى اخير آن را مرمت [ كردند 
  ] و امروز داير [ ست 
  ] و باعث آبادى اين اطراف شد . در كربلا سابقا سه ماه آب مىآمد حاليه تمام سال به باغات آب مىرود و روزبه‌روز باغ و بساتين افزوده مىشود .\r\nمىگويند حياط بزرگ براى اين درست نمىكنيم كه زمين گران است و آفتاب تابستان هم گرم مىكند . عمارات را براى آن چسب به‌هم بنا مىكنيم كه آفتاب در كوچه نتابد .\r\nتابستان در سايه راه رفته باشيم .\r\n\r\nشب عيد تحويل سال\r\nشب پنجشنبه چهارم شعبان - از نيم ساعت از شب رفته تا سه ساعتى تحويل شمس به برج حمل است . غروب با شاهزاده وزير دربار و نصرت الوزاره قونسل حرم مشرف شديم كه در بالاى سر حضرت جا گرفته بودند . جمعيت بىنهايت شد . اعراب شيعه از بصره به اين طرف آمده بودند و هردسته هم بيرقى داشت . زنها دست زده حوصه ( كيل ) مىكشيدند . مردها صلوات مىفرستادند . از اول شب هم هرچند دقيقه فاصله يكى از شيوخ آنها برخاسته اعلان تحويل را مىكرد . آن‌وقت صداى مهيبى از دست زدن و حوصه نمودن و صل على محمد گفتن برمىخاست و فشار به‌هم مىآوردند . طورىكه زن‌ومرد روى هم افتاده باعث يك هيجانى مىشد كه خيلى طول مىكشيد تا اين هياهو ساكت شود . تا مىرفت مشغول دعا و نمازى شوند عرب ديگر اعلان تحويل را نموده باز آن آشوب و غوغا برمىخاست اشد از كرّت اول و حال آن‌كه اين عيد متعلق به ايرانيهاست . اعراب مهلت ندادند دست ايرانى به ضريح مقدس برسد ، مثل حيوان روى هم زن‌ومرد سوار بودند تا دستشان به ضريح برسد . متصل هم دست مىزدند ، حوصه مىكردند و صل على محمد مىگفتند زنها را مردها بغل كرده دو ساعت زحمت كشيده عرق مىريختند تا به ضريح برسانند . چفيه‌ها افتاده بود ، عقالها مثل طناب به گردن و دست و كمر پيچيده ، عباها توى دست و پايشان افتاده ، يك علم صراطى ، يك خر بازارى كه هيچ‌وقت در ايران آن هم در اماكن مشرفه احدى نديده و به خاطر ندارد . ما تمام را تماشا كرده مبهوت عوالم اين مردمان سادهء مقدس با تعصب بوديم كه خود را فدا مىكردند كه دستشان به ضريح امشب و اين ساعت برسد . تمام چراغها روشن بود .\r\nجمعيت فوق العاده و لذا به شدت گرم بود و عرق متصل مىآمد . گفتند در نجف‌اشرف امشب چندين برابر اينجا ازدحام و جمعيت خواهد بود ، زيرا معمول است عيد تحويل را\r\n\r\n","description":"","footnote":"","page_name":" 6570 ","page_number":704},
  {"content":"\r\n\r\nآنجا بروند . كربلا نسبت به نجف خلوت است .\r\nساعت سه نيم ما منزل آمديم درحالىكه زيارت ما از همان مكان بود كه نشسته و جا گرفته بوديم ، ديگر دست احدى جز اعراب به ضريح نرسيد . اين اعراب تمام توى رواقها ، ايوانها ، صحن و جلوخان و تا توى بازار مثل گوسفند روى هم منزل كرده بودند . با انبانهاى آرد و خرما و ديگ و ساج طبخ نان با زن‌وبچه‌هاى كوچك و بزرگ . هركس مىخواست خارج و داخل شود مىبايست يك ساعت زحمت بكشد تا جاى پا پيدا كند و ممكن نبود مقدار زيادى لعنت اللّه ايوك نشنود . هيچ حيا و حجابى نداشتند . زنها بغل مردها ، بچه‌ها روى آنها . صورت ، پا ، دست و سينه‌باز و از شدت سرما و آفتاب مثل مركبهاى سابق سياه .\r\n* * *\r\n\r\n","description":"","footnote":"","page_name":" 6571 ","page_number":705},
  {"content":"\r\n\r\n\r\n1302\r\nپنجشنبه 4 ، اول حمل - عيد نوروز هوا بسيارخوش است بلكه سرد است و مىگويند سنواتى بود كه عيد به اين درجه هوا سرد نبود . كاهوى بسيار خوب و باقلا فراوان است .\r\nعلىرغم مهذب الدوله من از خرماهاى خوب اينجا بسيار مىخورم و خوشم مىآيد .\r\nليمو و پرتقال بسيار اعلى هم هست . عين الملوك متصل به من مىگويد كه به خانمها بگو كه ليموى اينجا چقدر تعريف دارد و من چقدر مىخورم . اما عز الدين و فرشته او را آهو كرده‌اند . به اين شكل پيش برود عينى ديوانه خواهد شد بلاشك .\r\n\r\nديدنهاى عيد\r\nديدن وزير دربار رفتم . قونسل خانه رفته بود ، آنجا رفتيم و سلام و تهنيت به نمايندهء دولت خود گفتيم . نصرت الوزاره « 1 » در بصره بزرگ شده عيالش اهل آنجاست . فرانسه ، انگليسى ، عربى حرف مىزند . شاعر است ، اديب است . چند كتاب نوشته و ترجمه كرده . خوش‌صحبت و زيرك است . سنّش از چهل علاوه است . مأمور آگاه فعالى است .\r\nاما دلى دارد مملو خون .\r\n\r\nهمه ناراضى\r\nما از روزى كه از طهران خارج شديم به هرمأمورى كه برخورديم و ملاقات حاصل كرديم شكايت از وزارتخانهء خود و ترتيب كارش داشت ، حتى رئيس پست‌خانه و راهدارخانه . يك مأمور راضى كسى نمىبيند و همه هم حق دارند و راست مىگويند .\r\nشب را مهمان قونسل بوديم . هرقدر خودش مبادى آداب است و خوش‌مشرب شامش بد و عيالش صرف عربى . مثلا در اين فصل خورش كدو پخته بود آن هم بدون چاشنى ، بدون روغن . گرسنه برخاستيم .\r\n\r\n\r\n","description":"","footnote":"\r\n( 1 ) - نصرة الوزاره ( حسن بهبهانى ) متخلص به بديع ( متوفى 1316 شمسى ) مؤلف تاريخ بصره ، دستور زبان فارسى ، داستان كوروش و كتابهاى ديگر . به كتاب مؤلفين كتب چاپى تأليف خانبايامشار مراجعه شود . ( ا . ا . )\r\n","page_name":" 6572 ","page_number":706},
  {"content":"\r\n\r\n\r\nمراسم عيد\r\nامروز دسته‌هاى موزيك از اهل شهر دهل و سرنازن عرب ، دمبك‌زن ، دايره‌زن عرب در كوچه‌ها گردش‌كنان و به خانهء محترمين مىرفتند ، مىزدند ، مىرقصيدند ، انعام و عيدى مىگرفتند . دسته‌دسته اعراب گرد هم حلقه‌زده يك‌نفر ميان آنها نى مىزد و سايرين مثل كردهاى ما چوپى مىكشيدند ، رقص مىكردند و تصنيف عربى مىخواندند .\r\nبسياربسيار تماشائى و بامزه . بعضى ديگر بيرقها را به دست گرفته با جمعيت خود از زن و مرد توى حرم و بازار و خيابان مىدويدند . علم‌دارها علم را به شدت تكان مىدادند و شعرى مىخواندند . سايرين از زن‌ومرد دنبال آنها و همان اشعار يا اشعار ديگرى مىخواندند تا غروب و پاسى از شب اين شادى رقص و آواز و ترنم اعراب در كار بود و اينها اعراب باديه هستند كه از بصره و اطراف آن تا حدود كربلا به زيارت عيد آمده‌اند وحشى ، حيوان ، اشد كفرا و نفاقا . صدق يا رسول اللّه .\r\nاز ورود كربلا سيد علوانى ما را دنبال كرده كه نجف خانهء او برويم . هرجا مىرويم سيد علوان خلق الساعه مىشود . امروز به او گفتيم تلگراف آمده بغداد مراجعت كنيم .\r\nآهى كشيد گفت پس هروقت آمديد خانهء من منزل كنيد و رفت .\r\n\r\nبه سوى نجف\r\nشنبه ششم شعبان - اتومبيل در دوازده روپيه براى نجف‌اشرف كرايه شده بود ( يك روپيه فعلا معادل سه هزار و پانصد دينار پول ايران است . يك روپيه چهارده آنه است . ) صبح حركت كرديم شوفر ترك بود و از دولت جابر انگليس و عرب بد مىگفت . از بغداد تا كربلا بيست و يك فرسنگ است ، از كربلا تا نجف چهارده فرسنگ . راه صاف و تا چشم كار كند صحرا بىآب‌وعلف ، مگر كنار فرات كه نخل و آبادى وصل بهم است . در اين صحرا فقط اعراب چادرنشين است كه گله‌هاى حشم آنها تعليف مىكنند . از فرات هرگاه نهر به اين سمت جارى شود آن‌وقت زراعت و محصول را بايد تماشا كرد كه چه هنگامه‌اى خواهد بود . قبل از ظهر دم دروازهء نجف رسيديم . دور ما را خدام گرفتند . به مجرد آن‌كه گفتيم سيد علوان ، سيد باريك اندامى لبيك گفت . جلو آمد . اتومبيل در شهر نمىرود همان‌جا پياده شديم . سيد جلو افتاد . خادم عامى بناى لندلند را به من گذاشت .\r\nكه مادر شما خانهء ما ، برادر شما حاجى افخم خانهء ما ، شما جاى ديگر ، علوان‌علوان . من هرقدر عذر مىخواستم بر تشدد او افزوده مىشد . بالاخره با خشم تمام مرا رها كرد و رفت . خانهء سيد علوان مثل همه خانه‌هاى نجف بالاخانه بود كه به بالاخانهء مقابل خود\r\n\r\n","description":"","footnote":"","page_name":" 6573 ","page_number":707},
  {"content":"\r\n\r\nچسبيده بود . ماهتابى و اطاق ديگرى هم داشت . سيد علوان تنوره‌كشان آمد . پس از احوال‌پرسى غليظ شديدى گفت من از آمدن شما به واسطهء فرمايش خودتان مأيوس بودم . اين است كه تهيهء كامل ديده نشده حالا چه ميل داريد . حكم نيمرو ، ماست و نان داده شد كه ناهاروشام حاضر و آماده و مختصر تمام مسافرين ايرانى است كه به هرجا و به هرفصل حركت و مسافرت نمايند .\r\nبچه‌ها باز معركه كردند . حالا فرشته كم‌كم بدتر مىشود و خدا به داد عينى برسد . از مهذب الدوله هم به قدر سر سوزنى اين دو بچه واهمه ندارند . عز الدين اقلا روزى يك دور تسبيح به عين الملوك فحش پدر به اقسام مختلف مىدهد كه همه را من گوش داده و زير سبيلى در مىكنم . پس از طى اين واقعات به سمت حرم حركت كرديم .\r\n\r\nايوان نجف\r\nبازار طولانى مقابل درب حرم است . بازارهاى اينجاها هم تمام سقف آهن دارد .\r\nكمتر آجرى است . كوچه‌هاى نجف بسياربسيار تنگ و از دو سمت عمارتهاى فوقانى به روى آن سقف زده است . وارد حرم و در جلوى ايوان طلاى نادرى ايستاديم . عالم ديگرى بود كه نمىتوان تحرير و توصيف نمود . واقعا ايوان نجف كه مىگفتند عجب صفائى دارد راست است . اين ايوان سقف ندارد . وارد رواق مطهر شديم « نجف آنجا به من و پايهء من كرد نگاه . » خداوند قسمت همه شيعيان على بكند . عالم‌عالم ديگرى است .\r\nبايد رفت و ديد .\r\n\r\nقبور سلاطين قاجار\r\nپس از زيارت طواف نماز سر قبر آقا محمد خان رفتم . سنگ خوبى داشت . خادم و چراغ داشت كه دولت مىدهد و تعجب است سليمان ميرزا برعليه آن نطق و پرتست نكرده است . قبر فتحعلى خان و حسينقلى خان و مادر فتحعلى خان و جمعى ديگر در اين مقبره بود كه همه سنگ مزار داشتند ، بعضى به ديوار ، بعضى در زمين مقبره . پس از آن‌منزل آمديم و غروب مجددا مشرف شديم .\r\nدر نماز جماعت آقاى آقا سيد ابو الحسن اصفهانى كه امروز طراز اول علماى نجف و مرجع تقليد عموم است حاضر شديم . اين سمت‌سمت غربى روضهء منوره واقع است .\r\nايوان نادرى مشرق است ، دو سمت ديگر جنوب و شمال صحن باز است . فقط سمت مغرب به اين مسجد مسدود است . اين مسجد را هم سابقا جماعت سنى ضبط نموده بود . پس از آمدن انگليسها جماعت شيعه تصرف نموده است . مسجد مدورى است .\r\n\r\n","description":"","footnote":"","page_name":" 6574 ","page_number":708},
  {"content":"\r\n\r\nصحن و رواق و حرم تماما با چراغهاى برق روشن مىشود كه حاجى معين بوشهرى كارخانهء آن را تازه وارد نموده سيصد چراغ از اين كارخانه به آستانه و حرم حضرت تقديم نموده . تتمه را به ساير اهل شهر در مقابل قيمت مىدهد . گلدسته‌ها و اطراف ساعت و دو درب حرم و سقاخانه با چراغهاى الوان روشن مىشود كه بر شكوه و عظمت آنها افزوده است .\r\nشرح بناها و خطوط كتيبه‌ها و ساير چيزهاى متعلق به اين مشاهد متبركه را كه بايد كتابها نوشت و مدتها صرف تحصيل آن نمود من با وقت كم و عدم‌وسايل از هرقبيل نمىتوانم ذره‌اى از آن را توضيح بدهم . متأسفانه كسى هم بدين فكر نيفتاده و هيچ كتابى يا مجله‌اى در اين مسائل نيست . حتى خدام نمىدانند مگر كليات آن را . هروقت داخل جزئيات مىشوى طفره از جواب دارند .\r\n\r\nآقا سيد ابو الحسن اصفهانى\r\nيكشنبه هفتم - صبح حرم مشرف شده از آنجا خانهء آقاى آقا سيد ابو الحسن رفتيم . آقا بيرون تشريف آورده اظهار لطف فرمودند . آقا بنيهء قوى دارد ، قدش كوتاه است ، ريش سفيد بلندى دارد . شصت سال بيشتر ندارد . از چندى قبل جمعى از وعاظ و روضه‌خوانها و آخوندهاى طهران عتبات آمده با آقايان در باب اوضاع طهران و مشروطه صحبتها نموده‌اند ( پس از قضيهء مسجد جامع ) من‌جمله آقا ميرزا عبد اللّه واعظ .\r\n\r\nمدارس خارجى\r\nدر اين ايام تلگرافى از آقايان صادر شده كه مدارس خارجه كه مبناى آن بر تخريب مذهب و اشاعهء مذهب خودشان است بايد بسته شود و در ساير مدارس ايرانى هم بعضى تغييرات داده شود . آقا امروز از آن مدارس خصوصا مدرسهء امريكائيها استفسار مىفرمودند . مهذب الدوله گفت بله اساس آن مذهبى است اما چهل سال است كه داير است . فرمودند آيا دولت معاهده‌اى در مقابل آن دارد كه بايد حفظ نمايد . گفت نه . اما عملا تصديق نموده . گفت دولتهاى ما لاابالى [ اند 
  ] و آنچه مىشود به واسطهء عدم‌مراقبت دولت است و اين مدارس اسباب تخريب مذهب [ است 
  ] و بچه‌ها بىدين خواهند شد .\r\nبايد دولت هرقسم هست تا نهضت ملى و انقلابى نشده رفع نمايد . شما هم كه به امريكا مىرويد البته‌البته در اين باب گفتگو كنيد و به آنها بگوئيد كه اين مسئله باعث فسادى مىشود و تا موقع دارند برهم بزنند . از اين فرمايشات آقا معلوم شد كه مسئله جبرى است و باعث زحمت كلى مىشود و احتمال قوى مىرود اين راهنمائى را انگليسها فقط\r\n\r\n","description":"","footnote":"","page_name":" 6575 ","page_number":709},
  {"content":"\r\n\r\nمحض آمدن مستشاران امريكائى نموده‌اند كه لدى الورد يك مناقشه بين ما و آنها حادث شود .\r\n\r\nآقا محمد حسين نائينى\r\nرفتيم خانهء آقا محمد حسين نائينى كه پس از آقا اوست . تشريف نداشتند . رفتيم خانهء آقا سيد محمد فيروزآبادى كه سيم است . بود و بيرون تشريف آورد . داخل امور سياسى نمىشود و فقط صحبت ما از هوا و صفا بود . هرسه جا قونسل ايران همراه بود . تازه آمده عامى است و قابليت ندارد . دولت ما هم كه براى يك همچو مركزى فقط صد تومان مواجب مىدهد البته بهتر از اين مأمورى نخواهد آمد .\r\n\r\nمأمورين ايران\r\nنجف مركز اسلام است و چون اكثريت عراق شيعه و تابع و مقلد مجتهدين ايرانى هستند هميشه بايد دولت ما مأمور قابلى داشته باشد و همه قسم چه براى خودش چه از طرف ديگران استفاده‌ها كند . افسوس كه به واسطهء عدم‌اعتنا و عدم‌معارف ، به واسطهء آقايان از جاهاى ديگر استفاده مىكنند . هميشه خودش هم مبتلاى انتريگ داخلى و گرفتار كشمكش با آنهاست . دولت بايد اين آقايان و اطرافيان اين آقايان را طورى در دست داشته باشد كه هرامر مهمى را بخواهد انجام بدهد و براى دولت عراق و انگليس و ساير جاها بتواند هميشه موانع بتراشيد كه محتاج به همراهى و موافقت با دولت ما باشند .\r\n\r\nانتخابات عراق\r\nانگليسها به معيت امير فيصل و حزب موافق خود به هزار زحمت اعلان انتخابات دادند كه مجلس برقرار شود و در ضمن معاهدهء عراق را به امضاء آنها برساند . به يك كلمه حرف اين آقايان كه انتخابات حرام است همه آن كوششها هدر رفت و به حكم حرمت يك‌نفر رأى نداد و براى انتخاب حاضر نشد . اين است كه دولت ما به هرقسم فداكارى هست بايد اين آقايان را مطيع خود نمايد و به توسط آنها استفاده‌هاى كلى نمايد . دولت ما مىتواند تمام اختيارات اين مملكت را به توسط اين آقايان و اطرافيان آنها در دست خود داشته باشد . اما امروز به واسطهء عدم‌سياست خودش گرفتار آنهاست و هردقيقه در محظورى واقع است ، نظير تلگراف مدارس و غيره و غيره .\r\n\r\n","description":"","footnote":"","page_name":" 6576 ","page_number":710},
  {"content":"\r\n\r\n\r\nآب‌وضو - مقامات\r\nاز آنجا به دروازهء كوفه رفتيم . واگن تراموا رفته بود . اتومبيل گرفتيم تا كوفه . در مسجد كوفه پياده شديم . پنجاه‌نفر زن‌ومرد و بچه مثل زيارت حر بالولهنگ و خبّ اطراف ما را گرفتند . اين مىگفت حاجى آب‌وضو ، آن مىگفت كربلائى آب‌وضو . خلاصى از دست لولهنگ‌دارها يك مجاهدت و فداكارى لازم دارد كه از قضيه انتخابات عراق بالاتر . از اين خوان با دادن مبلغى پول گذشتيم . دم مسجد عربهاى زيارت‌نامه‌خوان و معلم آداب مسجد ما را احاطه كردند . پسر سيد علوان هرقدر عربى گفت ، فارسى گفت نشد . تا يك نفر از مشايخ كبار آنها ما را تصرف كرد و جلو افتاد . مسجد جاى بسيار بزرگى است .\r\nاطراف حجرات دارد با ايوان . وسط مقامات است كه در هريك بايد دو ركعت نماز به جاى آورد و دعاهاى مخصوص كه آن عرب مىخواند قرائت كرد . اما عرب گفت تمام آداب دو ساعت طول دارد . گرم بود ، آفتاب ، وقت ناهار . ما گفتيم به همان مقام شهادت و محراب حضرت امير قناعت داريم و يك‌سر آنجا رفتيم كه آخر مسجد واقع است . دور محراب كاشىكارى است و درب محراب را شبكهء نقره گرفته قفل نموده‌اند . در جلوى آن مقام مبارك نماز و دعا خوانده دوستان و آقايان را دعا كرديم .\r\n\r\nجاهاى ديگر\r\nپس از آن به محبس مختار و زيارت مسلم و هانى مشرف شده بيرون آمديم ، دو روپيه به عرب داديم . بناى غرغر و لندلند را گذاشت كه ده‌روپى بايد بدهيد و الا مرا رفقايم حبس مىكنند . دست شرطيهء ( پليس ) مىدهند . چرا براى چه ؟ هى عربى بلغور كرد تا ما رفتيم به زيارت‌خانهء حضرت و تماشاى محل دار العماره كه تمام بلايا و مصائب اهل بيت رسول ( ص ) از آن دار العماره برخاست . بعضى محلها را عرب هادى در خانهء حضرت نشان داد . اگرچه حقيقت آن را نمىدانم اما زيارت كرده دعاوثنا خوانديم . ما هرچه را به آنها انتساب بدهند دوست داريم و مقدس و مطهر مىدانيم ، خواه حقيقت داشته باشد ، خواه نداشته باشد . از آنجا رو به قصبهء كوفه رفتيم . عرب معلم اولى مرا تعاقب كرد و به هزار سماجت باز نيم روپيه گرفت و رفت .\r\n\r\n« موتر » جاى « بلم »\r\nكوفه جاى بسيارقشنگى شده ، در يك بالاخانه مشرف فرات منزل كرديم . ناهار خورديم كه همان تخم‌مرغ و نان و پنير و ماست خيكى بسيار خوب بود . چند « موتر » آمد\r\n\r\n","description":"","footnote":"","page_name":" 6577 ","page_number":711},
  {"content":"\r\n\r\nو آنجا هم بود . اين موترها به قدر همان بلمهاى اعراب است . ليكن سرعت آن بيشتر و اختيارش دست انسان است . امروز در تمام شط دجله و فرات اين موترها قايم‌مقام بلمها شده و خوب كار مىكنند . من اگر مجرد بودم با اين موترها از اينجا تا كربلا مىرفتم كه لذتش خيلى زيادتر از اتومبيل است و هيچ تكان ندارد ، اما با مهذب الدوله خيلى اشكال است .\r\n\r\nبازگشت به نجف - پنج هزار طلبه\r\nعصرى قدرى سرجسر گردش كرده با ترامواى به سمت نجف آمديم . اعمال مساجد ديگر را از قبيل صمصعه و غيره گذاشتيم براى دفعهء ديگر كه خدا نصيب فرمايد .\r\nپس از شرب چاى و رفع خستگى حرم مشرف شديم . صحن اينجا تا چند ساعت از شب رفته مملو از طلاب و اهل علم است . در حجرات دور صحن هم تمام طلاب مشغول مطالعه و درس هستند . گفتند پنج شش هزار طلبه در نجف است و ماهى شش هزار روپيه پول نان فقراى آنها را آقا سيد ابو الحسن بايد برساند . اين ماه پول از جائى نرسيده و معلوم نيست چه خواهد شد .\r\n\r\nعلماى شيعه\r\nاز علماى بزرگ ايران بسيارى در نجف مدفون هستند از قبيل شيخ مرتضى و ميرزاى شيرازى و غيره . پسر ميرزا ، ميرزا محمد على در نجف است و از زمرهء علماى درجهء دوم محسوب است . ملا كاظم خراسانى هم اينجا مدفون است . دو عكس بزرگ او را هم به ديوار مقبره نصب نموده‌اند . يك دسته برايش فاتحه خوانده طلب مغفرت مىكنند ، دسته‌اى بر خلاف .\r\n\r\nجنگ اعراب و انگليس\r\nنجف خيلى گرم مىشود . آب هيچ ندارد . با مشك از كوفه براى خوردن مىآورند .\r\nمتصل فرياد ماءماء ، فرات‌فرات در كوچه بلند است . يك دانه درخت در نجف نيست .\r\nحصار آجرى محكمى دور شهر است . گفتند صدر اصفهانى كشيده . در اينجا اعراب با انگليسها جنگ سختى كردند . تمام سربازخانه و ابنيهء محكم آن [ را 
  ] كه سنگر اعراب و شهرى بود خراب نمودند . هفت‌نفر [ را 
  ] اعدام و سيصدنفر تبعيد كردند ( بعد مراجعت\r\n\r\n","description":"","footnote":"","page_name":" 6578 ","page_number":712},
  {"content":"\r\n\r\nدادند ) . چندين ماه نجف با عثمانى و انگليس ياغىگرى كرد . اعراب زمر و . . . « 1 » ساكن شهر و خيلى شرور و جنگ‌جو هستند .\r\n\r\nآب - ليموناد\r\nمن تعجب دارم شهرى مثل بغداد و اينجاها چه قسم ساليان دراز با مشك آب و چاه آب كه با يابو و گاوميش آب مىكشد زندگانى و زراعت و فلاحت نموده و باز هم مىكند .\r\nدر حقيقت يك مملكتى به اين ترتيب زنده مانده است . اين ايام انگليسيها تلمبه‌هاى بخار داير نموده‌اند كه كم‌كم آن داستان قديم را محو مىكند از اين تلمبه‌ها كه خودشان « مكينه » مىگويند همه‌جا كوچك و بزرگ داير شده كم‌كم زياد خواهد شد . همه‌جا هم كارخانهء يخ‌گيرى آورده‌اند . اعراب رنگ يخ و بستنى مىبينند . كارخانهء ليمونادسازى فراوان است . شيشه‌اى دو شاهى . پول اينجا صد دينار ما مىدهند .\r\n\r\nاعراب\r\nدر كربلا قرب ده هزار ايرانى موجود است ، در نجف سواى طلاب دوهزارنفر . دو دفعه اينجا باران شديد آمد خدام مىگفتند اگر اين‌باران شديد نيامده بود تا دو سه ماه كثافات اعراب باقىمانده بود . اين اعراب در كربلا كه خوب ديدم هيچ طهارت نمىگرفتند ، نماز معدودى مىكردند . بااين‌حال در حرم مىآمدند و كسى قادر نبود به آنها حرف بزند . در حرم سيد الشهدا ابدا حال گريه نداشتند بلكه شاد و خندان زيارت مىكردند و با حضرت طورى كه آدم با برادروخواهرش صحبت كند رازدل ، گله و شكايت مىنمودند . چنان مشت به ضريح مىزدند يا ضريح را تكان مىدادند كه نزديك بود از جا حركت كند .\r\n\r\nسرووضع عرب\r\nاعراب خيلى حوائجشان از ما به خارجه كمتر است . تمام لباس آنها دسترنج خودشان است . كلاه آنها چفيه و اگال است . لباس آنها عبا . كفش و جوراب هم هيچ‌وقت لازم ندارند . پوست پاى آنها از هرچرمى ضخيم‌تر است . زنهاى آنها عباى مشكى سر مىكنند ، پيراهنى مشكى از همان پارچه كه تا روى پاى آنها را گرفته ، يك‌لچك مشكى هم پيرها و بعضى جوانها به الوان ديگر در سر دارند . كوچك و بزرگ پاى برهنه [ اند 
  ] .\r\n\r\n\r\n","description":"","footnote":"\r\n( 1 ) - نام نوشته نشده است .\r\n","page_name":" 6579 ","page_number":713},
  {"content":"\r\n\r\nزينت آنها اولا خال زياد است كه به تمام بدن و صورت حتى پشت پاى خود كوبيده‌اند .\r\nدوم گردن‌بند مهره‌هاى رنگارنگ است و دست‌بندهاى مهره زردى و غيره بسيار درشت ، هركدام يكى دوتا حلقه به دماغ خود دارند كه بعضى متمولين آنها چند نگين سفيد و قرمز و كبود بدان حلقه نصب نموده‌اند كه مقدارى از لب آنها در ذيل آن واقع شده . حلقهء ضخيمى به‌جاى خلخال درپا دارند . جوانهاى آنها و بچه‌ها زنگوله بدان آويخته‌اند . هنگام حركت صدا مىكند . حنا خيلى استعمال مىكنند . اما هرقدر بخواهيد چرك و كثيف و بدخوراك هستند .\r\nمن يك صورت ميان آنها نديدم كه بشود دو نظر نگاه كرد . بعضى از آنها از سياههاى حبشه سياه‌تر هستند . حرف زدن آنها مثل دعوا كردن ما مىباشد . انسان خيال مىكند اينها نزاع دارند . درحالىكه احوال‌پرسى مىكنند . زنهاى آنها مثل مردها ، ابدا صداى آنها نزاكت و ظرافتى مثل ساير زنها ندارد ، بلكه بسيارموذى و بسيارنامطبوع است برعكس تمام زنهاى عالم . دست و سر را بلكه گاهى پاها را در موقع تكلم بسيار تكان مىدهند .\r\nچفيهء آنها دور سروگردن و سينه و پشت‌در موقع گفتگو طيران مىكند . بسيار خشمگين و غيور هستند . به مجرد شنيدن يك كلمه ناملايم غضبناك مىشوند . هركدام يك « واحد يموت » « 1 » در دست دارند . تربيت‌شده‌هاى آنها ميل به عصاى « بامبو » نموده‌اند كه اينجاها فراوان است .\r\nاما لباس شهريها سواى آنها كه چفيه و اگال و عبا دارند با كفشهاى قرمز و چوبى .\r\nطبقهء علما و طلاب عمامه و عبا . خدام آستانه‌ها قباهاى بسياربلند سه چاكى چنانچه سابقا در ايران معمول بود ، حاليه هم در بعضى شهرها و دهات هست ، از پارچه‌هاى ابريشمى يا نخى به الوان مختلف . بيشتر راه‌راه مىپوشند . روى آن لبادهء بسياربلند فراخى از فاستنى « 2 » يا ماهوت كه آستينهاى آن خيلى گشاد است . بالاى آن عباهاى اعلى « فينه » سر مىگذارند . اگر سيّد باشند دور فينه پارچهء سبز . عام باشند پارچهء سفيد يا شيره شكرى مىپيچند . كسبه و محترمين ديگر كه جوان و شيك باشند فينه سر مىگذارند يا چفيه و اگال ممتاز . از همان قباهاى بلند الوان تن مىكنند . روى آن به‌جاى لباده كت يخه برگردان از پارچه‌هاى خوب الوان ، درست مثل كت و پاچين چند سال قبل خانمهاى طهران . ايرانيها همه به اين لباس بيرون مىآيند .\r\nصبح دوشنبه هشتم - براى وداع به حرم مشرف شديم . عتبهء مباركه را با هزار غم و افسوس بوسيده بيرون آمديم . بقدرى فقير در نجف است كه حساب ندارد ، بيشتر\r\n\r\n\r\n","description":"","footnote":"\r\n( 1 ) - واحد يموت - چوب‌دستى قطور .\r\n( 2 ) - ( فاستونى ) .\r\n","page_name":" 6580 ","page_number":714},
  {"content":"\r\n\r\nايرانى . اتومبيل چهل روپيه كرايه شده بود . يعنى والى پشت‌كوه با چندين پسر و قرب هفتادنفر زن و نوكر به زيارت آمده امروز همه اتومبيلها را او گرفته بود و قيمت بالا رفت .\r\n\r\nغلامرضا خان والى پشتكوه\r\nغلامرضا خان والى را انگليسها مثل يك امير مستقلى وارد بغداد كردند . اتومبيل مخصوص و سوار گارد و صاحب‌منصبهاى لشكرى و كشورى استقبال فرستادند . پليس همه‌جا ايستاده و مواظب بود . خانهء مخصوص برايش تعيين كردند . قونسل ما خيلى كوك بود و به زمين و آسمان ناسزا مىگفت ( گفتند خزعل هم خواهد آمد و توطئه‌اى است ) .\r\nشب عيد گفتند پسرها و نوكرهايش لخت شده و خانمها چادرها را برداشته توى صحن و حرم « چوبى » مىرقصيدند . مردها دست زنها را گرفته توى حرم مىرفتند . خدام و طلاب مذمت از اين كار مىكردند . من يك نظر او را در حرم ديدم . قدبلندى دارد . لاغراندام است . كلاه و نمد سر داشت ، عباى شانه زرشكى . ريش را مىتراشد . سبيل متوسطى داشت . درست به يك فعله مىماند . اما پسرهايش فرنگىمآب بودند . زنهاى آنها درست به قدر يك مجموعه بزرگ سرشان را بسته‌اند . چادر سياه را بالاى آن انداخته ، يك ذرع مربع فضا را مىگرفت . اگر تنهء آنها مرئى نبود درست يك مجموعه بود كه روپوش سياه روى آن انداخته باشند .\r\nشوفر ما عرب بود . ما را عربى مىآورد . خان شور ايستگاه بود . صدنفر زن كاسه‌هاى دوغ ، ماست ، كره ، تخم‌مرغ ، نان دور اتومبيل را احاطه مىكردند . از بس‌كه خاك و علف باد داخل آنها نموده بود ابدا كسى رغبت خريدارى نمىنمود . اينجا هميشه درّاج زياد دارد . پرسيدم ، قهوه‌چى گفت رفته‌اند ، يك ماه پيش فراوان بود و دانه‌اى چهار آنه ( تقريبا يك قران ) . دنبلان هم امسال بخت من نيست و هرجا پرسيدم گفتند نداريم .\r\nقبل از ظهر وارد كربلا شديم يك‌سر قونسلگرى [ رفتيم 
  ] . شاهزاده وزير دربار هم آنجا بود و زود تشريف برد . ناهار صرف كرديم . نسبتا بهتر از شام آن شب بود . من احتياطا گفتم حال ندارم نيمرو درست كنيد و تهيه نموده بودند . بعد از ناهار حرم مشرف شده زيارت وداع كرديم . پنجاه روپيه به سيد سعيد اينجا ، بيست و پنج روپيه به سيد علوان تقديم شد . سواى سرايدار عمارت و خدمتكار آقا و آنچه به علويه خانم رخت‌شوى داده شد .\r\nاز طهرانيها خانم فخر الدوله والدهء شاهزاده نصرت السلطنه با دو سه‌نفر از شاهزاده خانمهاى ديگر تشريف دارند . سردار ناصر با خانواده ، اعلم السلطنه با خانواده تشريف دارند .\r\n\r\n","description":"","footnote":"","page_name":" 6581 ","page_number":715},
  {"content":"\r\n\r\n\r\nميرزا تقى قزوينى\r\nآقاى حاجى ميرزا تقى قزوينى اينجا آمده و توقف كرده ، يك روز در تل زينبيه او را ملاقات كرده مرا خانهء خودش برد ناهار داد . نان‌برنج و قندى قزوين داد . عيال همراه دارد . گفت براى مردن آمده‌ام . بااين‌حال چهار ساله خانه اجاره نموده . شمس الدوله هم اينجا مجاور است . چند خانه خريده يكى را متصرف كربلا اجاره دارد . عمارت دولتى [ را 
  ] در جنگ آب خراب كرده است . در خانهء حاجى ميرزا تقى نوهء عمه‌قشنگه تشريف داشت . صحبت رفتن عثمانيها و آمدن انگليسها را اين قسم نمود :\r\n\r\nسربازگيرى\r\nعثمانيها در اواسط جنگ بسياربسيار سخت‌گيرى به اهالى عراق عرب نمودند .\r\nگذشته از آنچه هركس داشت به عنوان احتياج جنگى مىگرفتند و تمام آذوقه را ضبط نموده بودند . بيشتر خشم مردم براى گرفتن سرباز شد كه در اين چند سال تمام آن استثناهاى سابقه را متروك [ كرده‌اند 
  ] و همه‌كس را سربازى مىبرند ، چنانچه در اين شهرها يا بچه تا سن سيزده و چهارده باقىمانده بود ، يا پيرمرد هفتاد ساله و نود ساله . آن وقت براى فراريهاى سرباز توى تمام خانه‌ها را تفتيش مىكردند . حتى توى سينه و شكم و جاهاى ديگر زنها را هم دست مىبردند كه مبادا مرد باشد به لباس زن درآمده باشد .\r\nهرزنى مخالفت مىكرد بدون درنگ گلوله مىزدند .\r\n\r\nجنگ عرب با انگليس و ترك\r\nدر اين بين عيالات چندنفر از شيوخ معتبر نجف‌اشرف به شهر براى زيارت آمده بودند . عسكر دنبال سرباز فرارى مىرفت . ميان بازار منازعه شد . سربازها مخفى شدند .\r\nعسكرهاى مأمور عيالات شيوخ را چسبيدند كه سربازها داخل آنها شده و به لباس زن درآمده‌اند . اين زنها را تفتيش كردند ، همان قسمها كه معمول خودشان بود . زنها بسيار متغير شده رفتند خانه گيسوان خود را قطع [ كردند 
  ] و براى شوهرها فرستادند و نوشتند كه به روز ما چنين آمد . شما زنده باشيد و اين شكل رفتار شود . شيوخ از وصول اين كاغذها و [ ديدن 
  ] گيسوهاى عيالات خود به آقايان شهر مكاتبه كرده بعد به شهر آمدند و با اهالى كربلا مشاوره نمودند . اهالى كربلا حاضر براى هراقدامى و كمكى شدند و قبل از نجف ريختند به ادارهء حكومتى . حاكم و اجزاء دواير فرار كردند . اين بود از بغداد يك نفر حاكم عاقل ديگرى آمد . او با اهالى كربلا و نجف به عنوان اين‌كه امروز بايد كمك\r\n\r\n","description":"","footnote":"","page_name":" 6582 ","page_number":716},
  {"content":"\r\n\r\nكرد كفر را از بين برد ، امروز جنگ اسلام و كفر است مردم را ساكت كرد و صلح واقع شد . اعراب حاضر براى مدافعهء وطن و جنگ با انگليس شدند و همگى با قشون عثمانى به سمت بصره رفتند . دو سه جنگ خوب هم كردند . اما عثمانيها راضى نبودند اين فتوحات به اسم اعراب تمام شود . باطنا هم رؤساى آنها از انگليس پول گرفته بودند . بين عثمانيها و اعراب گفتگو حاصل شد . باز اعراب جنگ مىكردند و اعتنا به اوامر تركها نمىكردند . تا اين‌كه خبر به آنها رسيد از طرف علماى كربلا و نجف و حلّه كه چه نشسته‌ايد چهارصد زن شما را تركها از حلّه بردند . اعراب ديگر طاقت نياورده بناى منازعه و گفتگو را با تركها گذاشتند . تركها جوابهاى لايعنى به آنها دادند . اعراب قهر كرده مراجعت نمودند . لدى الورود اول نجف تركها را خارج كرده بعد در كربلا و به‌همين جهت بود كه آب را به سمت كربلا انداختند كه آنها مستأصل شده زودتر بروند . اما آن چهارصد زن همان‌طور رفتند كه حالا هم مىرود .\r\n\r\nفتح بغداد\r\nاين قشون كه عقب نشست انگليسها اعراب خزعل و فيليها را تحريك نمودند داخل بصره شدند . اهالى بصره به انگليس متوسل شدند . پس از آن‌كه نوشته به مهر علماى آنها گرفت و مبلغها هم براى مصارف و مخارج قشون تعهد گرفت بدهند داخل شهر بصره شده و به اعراب گفت خارج شدند . كم‌كم جلو آمدند . آقايان اعراب نجف و كربلا كه عثمانى را خارج نموده بودند خيال كردند انگليس هم به اين شكل مىرود . در نجف و مسيب با اعراب جنگ شد . شكست دادند و بعد از راه استمالت بيرون آمدند . پول دادند ، نويد دادند تا همه برضد ترك برخاسته و بغداد هم مسخر و مفتوح شد . اعراب استقلال خواستند . فيصل را آورد مجددا اقداماتى شد همه را تبعيد كرد . اينك به اين ترتيب باقى است تا مصالحهء عثمانى بگذرد و تكليف قطعى عراق معلوم شود .\r\n\r\nگذشتن از آب\r\nعصر مسيب وارد شديم . اعراب به شوفر ما چيزى مىگفتند كه مفهوم ما نمىشد تا نزديك جسر . آنجا معلوم شد بارندگى كه در بالاها زياد شده آب فرات فيضان نموده تلگراف زياد آمده جسر را برچينند و تازه دو تخته جسر را برداشته‌اند كه ما رسيديم .\r\nاتومبيل‌چى ما مثل اين بود آسمان را به سرش خراب كرده‌اند . بالاوپائين مىدويد . من تا آنجا كه برچيده بودند رفتم و مراجعت كردم . اعراب گفتند با قفّه و بلم برويد و شادى داشتند كه اين مدت تا جسر درست شود منافع خوبى مىبرند . قفه را حضرات راضى\r\n\r\n","description":"","footnote":"","page_name":" 6583 ","page_number":717},
  {"content":"\r\n\r\nنشدند ، بلم آوردند . بلم‌چى به عجلهء تمام بارها را داخل كرد ، بچه‌ها را كول گرفته بود .\r\nتخته از بلم به خشكى انداخته ما را دعوت به بلم نمود . من و عين الملوك زود رفتيم . اما مهذب الدوله قطور است و به استعانت كاپيتان كشتى و يك‌نفر ديگر وارد شد . همان زمين نشست . كشتى حركت كرد . خيلىآرام ، خيلىمفرح ، دو سه ذرع به خشكى مانده كاپيتان بلم ما با يك اضطراب شديدى مطالبهء يك روپى نمود . مهذب الدوله خواست مزاح با او كرده باشد گفت چه پولى . عرب چنان التهابى پيدا كرد كه به وصف نمىآيد . از اين تخته به آن تخته ، از اين سمت به آن سمت جستن كرد ، روپىروپى مىگفت . ما گفتيم حاجى خيلىزياد است سرى تكان داده با دست به سمت بار اشاره نمود . گفت ما من حماميل ، ما من حماميل . روپى را كه به دستش داديم چشمهايش برق زد و نزديك بود از حدقه درآيد . به همان آداب ما را خارج كرد . هرقدر تفحص منزل كرديم كسى نداد .\r\n\r\nكرايهء اتوموبيل\r\nدر اين بين اتومبيل‌چى مطالبهء نصف مبلغ را مىنمود و هرقدر گفتيم ، اعراب هم گفتند ثلث راه تا مسيب است و ثلث بيست روپى را بايد بگيرد قبول نمىكرد . مىگفت راه اين طرف خراب [ بود 
  ] و نصف بايد بدهيد . من ديدم ول‌كن معامله نيست گفتم برو پليس بيار ، هرچه او گفت مىدهم . رفت و مدتى طول كشيد تا پليس آمد . بجاى آن‌كه عمل را خودش قطع كند مرا دعوت به ادارهء پليس كرد . ناچار رفتم . دور هم بود يكى براى فيصلهء امر ، ديگرى براى تماشاى محاكمهء پليس مستر . در راه پليس كه تركى بلد بود به من گفت هفده روپيه [ بده 
  ] شوفر برود . گفتم نمىدهم ، جز آن‌كه حق خود را بگيرد . بازگفت . باز گفت و معلوم شد سبيل پليس را چرب كرده . رسيديم به عمارت پليس‌خانه كه در همه اين شهرها و قصبات دور از اصل محوطهء شهر واقع شده . پليس مستر با ديگرى محاكمه داشت . ايستاديم پليس قراول درب اطاق گفت خيلى بايد معطل شويد ، مگرچه واقع شده . شوفر حرف خود را عربى زد ، من به تركى جواب او را طورىكه حقيقت بود گفتم .\r\nپليس سرى حركت داد و به او به عربى صحبت كرد و به من گفت افندى چهارده روپى بده و تشريف آپار . من هم ديدم چندان تفاوتى ندارد و ما سيزده روپى مىداديم ، از مهذب الدوله گرفته دادم و بيرون رفتيم . بين راه شوفر با پليس اولى صحبت‌كنان مىآمد .\r\nمعلوم شد پول چاى خواهد پرداخت . بيشتر پليس و نظاميان جديد اينجا ايرانى هستند بلكه چند نفرى مىگفتند از نصف علاوه‌تر ايرانى داخل است .\r\n\r\n","description":"","footnote":"","page_name":" 6584 ","page_number":718},
  {"content":"\r\n\r\n\r\nكرايه كردن اطاق\r\nبه بالاخانهء كاروانسرا رفتيم كه عين الملوك و عبد الصمد و بچه‌ها منتظر بودند ، پيرمرد خميده‌اى كه از كمر هم عاجز بود مثل جناب قوزى مرحوم دولادولا راه مىرفت و ايرانى اصل بود مترجم واقع شده مىگفت اينجا شما منزل كنيد ، حرم برود تو نزد نسوان .\r\nمهذب الدوله مىگفت نمىشود . اما آنها تكرار مىكردند شيخ اينجا حرم نسوان . در ضمن ترجمه پيرمرد قوزى از مناقب خود مىگفت كه چندين سال كربلا نزد كليددار بودم ، اينجا موقتا آمده‌ام . چه كنم پيرم خميده‌ام ، گذران مرا بايد آقايان بدهند . مسجد نساخته گدا درش نشسته است . در اين بين زدوخورد ما دونفر جوان عرب با لباس فاخر وارد شده از پيرمرد سؤالاتى كرده بعد درست به چشم خريدارى به قيافه و هيكل و لباس ما نظر كردند . مجددا حرفى به پيرمرد زدند كه پير براى ما اين قسم ترجمه كرد ، رئيس مىفرمايند جاى خوب ، منزل مناسب شما من دارم بفرمائيد . فوز عظيمى دانسته دنبال عرب از پله‌ها سرازير شديم . ما را به يك‌خانه برد و هدايت به بالاخانه كرد كه مشرف فرات و بسيارباصفا بود . يك راهرو و دو اطاق داشت . نيمكتها گذاشته روى آن تشك و مخده ، فرش قالى ايران ، اطاق ديگر ميز ناهارخورى آينه و اسباب توالت و يك تخت خواب . فورا عرب ديگر قند ، چاى ، استكان و فنجانهاى خوب با سماور ورشو حاضر كرد . ما روى نيمكتها دراز كشيده به استراحت نفسى كشيديم كه فرشتهء راحتى ما را مبدل به‌مشقت نمود . اطاق رئيس را مثل ساير جاها . . . « 1 » تميز نمود .\r\nبعد از پير جوياى حال ميزبان شديم . گفت رئيس بلديهء مسيب است و شخص مهمان دوست جوادى است . چند چراع براى ما روشن كردند . قهوهء عربى دادند . اما رئيس ديگر نزد ما نيامد و همان نوكرش و پيرمرد مشغول خدمت بودند . دندان من پيله كرده و بسيار زحمتم مىدهد . از كربلا نشاسته آورده بودم هى گرم كرده به دهان گرفتم . اما نتيجه نداد . دو پسر رئيس آمدند سلام نظامى دادند و گفتند شام حاضر است . آورده روى ميز گذاشتند چلو و خورش ، خرما و باقلا بود . ليكن چندان مأكول نبود . برادر كوچك يا بزرگ ناهار نصرت الوزاره محسوب مىشد . من تا نصف [ شب 
  ] خوابم نبرد . از هواى ماهتاب و صفاى شط و آمدورفت بلمها و صداى موج به كلى محروم [ بودم 
  ] تمام‌مدت دندانم درد داشت .\r\n\r\n\r\n","description":"","footnote":"\r\n( 1 ) - نقطه‌چين در اصل است .\r\n","page_name":" 6585 ","page_number":719},
  {"content":"\r\n\r\n\r\nكاظمين\r\nسه‌شنبه نهم شعبان - خواستيم به زيارت دو طفلان مسلم برويم . مدتى هم راه رفتيم كه صداى چند اتومبيل آمد ناچار براى تهيهء « پاكش » مراجعت كرديم . عرب بلد ما كه از انعام مأيوس شد مقدارى زيادى به ما فحش عربى داد . به هزار ماجرا اتومبيل پانزده روپيه كرايه شد و حركت كرديم . دندان من به شدت درد گرفته تب خفيفى هم از شدت درد عارض شده بود . مختصر مقارن ظهر وارد كاظمين شديم . جمعى از خدام ما را تعقيب نمودند كه كار به جنگ و نزاع كشيد . از كربلا خانهء سيد حسن پسر مرحوم سيد صادق را نشان داده بودند مهذب الدوله رفت آقا را پيدا كرد . خانهء او در بالاخانه منزل كرديم ، جاى بدى نيست . مادر همايون ميرزا پسر مرحوم ظل السلطان هم كه مكهء معظمه مىرود سمت ديگر منزل دارد . سرايدار كربلائى محمد على ترك سرابى است كه سالها اسلامبول و دمشق بوده . عصر حرم مشرف شده آستان ملائك پاسبان حضرت موسى بن جعفر و امام محمد تقى ( ع ) را با خلوص عقيدت بوسيديم . خداوند به حق همهء آنها ما را بيامرزد و اجر و مزد كرامت فرمايد . شب باقلاپلو داشتيم . ما از بس‌كه تخم‌مرغ و باقلا پلو خورديم تنگ آمديم . بچه‌ها هم نمىگذارند عين الملوك يك غذائى تهيه كند .\r\n\r\nحرم\r\nچهارشنبه 10 شعبان ، هفتم حمل - حرم مشرف شديم . سه ايوان بزرگ عالى جلوى رواق دارد : يكى رو به مشرق كه درب باب المراد مىگويند ، ناصر الدين شاه ساخته . جلو در هم تمام طلاست . دو ايوان ديگر را يكى تاجر بغدادى ديگرى را اصفهانى ساخته .\r\nتمام ستونهاى بلند قوى آن مال هندوستان است ( كليه چوب اينجاها را از هند مىآورند ) . ايوان ديگر رو به مغرب را محمد شاه مرحوم طلا كرده در سنهء 1255 . اصل گنبد و بناى رواق از شاه اسمعيل صفوى است . سمت شمال بقعهء مباركه مسجدى است بسيارعالى كه شاه اسمعيل ساخته تعميرى در آنجا شده اسم او را حك و نام سلطان سليم نوشته شده . در اين مسجد سنيها كه در كاظمين عدهء كمى است نماز مىكردند . پس از رفع و دفع دولت ترك شيعه‌ها نماز كردند . سنيها شكايت نمودند شيعه‌ها جواب به انگليسها دادند مسجد مال مسلمين است . آنها هم بيايند نماز كنند ما حرفى نداريم . اما جماعت شيعه و اهل بازار طورى هنگام نماز جمعيت و ازدحام نمودند كه ذره‌اى جا براى نماز سنيها باقى نماند و ديگر از آن به بعد مسجد مخصوص شيعه شد .\r\n\r\n","description":"","footnote":"","page_name":" 6586 ","page_number":720},
  {"content":"\r\n\r\n\r\nشيخ مهدى خالصى\r\nآقاى شيخ مهدى خالصى كه پسرش را چندى قبل به طهران تبعيد نمودند مجتهد معتبر كاظمين و عراق است و عموم اعراب شيعه به وى تقليد مىكنند و ميان اعراب نفوذ كلمه دارد . اكثريت عراق را جماعت شيعه تشكيل مىدهند ، منتهى دولت تركى كه مذهب رسمى آن تسنن بود به حكم زوروغلبه اكثريت را تابع خود نموده بود . اما امروز كه مساوات و عدالت است جماعت شيعه غلبه و برترى [ دارند 
  ] و اكثريت خود را حائر شده‌اند .\r\n\r\nموقوفات حاجى معتمد الدوله : بانك كاظمين\r\nصحن كاظمين بسيارخراب بود . مرحوم معتمد الدوله حاجى فرهاد ميرزا به توسط جماعت تجار استرآبادى كه در كاظمين نفاذ كلمه و تجارت و ضياع و عقار كلى دارند انجام داد . شصت هزار ليره در ظرف چهار سال كه از اول 1301 الى چهار باشد خرج كرد . چهارمناره را هم طلا نموده است . موقوفاتى هم معين كرده كه امروز به مصرف خود نمىرسد . بااين‌حال مقبره‌اش را نقاشها ضبط و مسكن نموده‌اند . نه فرش دارد ، نه چراغ ، نه خادم . گفتند ناصر الدين شاه به آن مرحوم گفته بود شاهزاده پولها را چه كردى .\r\nجواب عرض نموده بود در « بانك كاظمين » امانت گذاشته‌ام .\r\n\r\nطغيان دجله - حرف مرآت الدوله\r\nبغداد رفتيم و يك‌سر قونسلگرى . آب دجله طغيان شديدى كه نظيرش پانزده‌سال بود واقع نشده بود نموده . انگليسها سدها را خراب و آب را به صحرا انداختند و الّا قسمت عمده و معظم بغداد خراب شده بود . يازده فيت آب بالا زده و بيشتر آب از رود دياله بود كه به واسطهء ذوب برف كوههاى ايران واقع شده است . پلها را آب برده .\r\nشاهزاده مرآت الدوله خوب گفت : « جسر كهنه مثل مملكت ايران در مقابل سيل حوادث آنقدر بالا رفت و پائين آمد ، كج و چوله خم‌وراست شد تا سيل گذشت . اما پل ماد خواست در مقابل سيل مثل دولتهاى قوى مقاومت كند طاقت نياورده بالاخره به هجوم سيل رفت و خراب شد . »\r\n\r\nاستعفاى جنرال قنسول\r\nجنرال قونسل قهر كرده و استعفا داده است . علت باطنى همان است كه نوشته شد .\r\n\r\n","description":"","footnote":"","page_name":" 6587 ","page_number":721},
  {"content":"\r\n\r\nاما ظاهرى مستر ميليسپو تلگرافى به خطير رئيس صندوق زده كه اضافه مواجب و مخارج قونسلگرى كه به تصويب وزرا چند ماه است داده شده قطع و از مواجب ماه‌هاى آتيه كسر نمايد . اين تلگراف باعث استعفاى او شد و ساير اعضاء هم گرو نمودند .\r\nبارهاى مهذب الدوله و سفارت امريكا نيامده . تلگرافى به احتشام حضور قونسل خانقين نمود . اتومبيل هم براى حلب ديده شد ، دانه‌اى سى ليره قطع گرديد . ناهار در قونسلگرى صرف شد ، مثل ناهار قونسل كربلا بود كمى آبرومندتر . سردار اشجع و برادرش سالار اشجع آمده‌اند . شاهزاده وزير دربار هم تشريف آوردند .\r\n\r\nسلمان پاك\r\nپنجشنبه - امروز خطير و مرآت الدوله ما را به سلمان پاك دعوت نموده بودند .\r\nعين الملوك هم با خانمهاى آنها برود . آمديم . مهذب الدوله قونسلگرى رفت عذر خواسته بودند كه راه را آب گرفته حكومت قدغن نموده است . اول باور كرديم ، بعد از چندنفرى در كوچه پرسيديم گفتند چنين چيزى نيست . از اتومبيل‌چيها پرسيديم ( اينجا ترم‌ول ) مىگويند ، گفتند دروغ است . شوفر جوان عربى بيست روپى قرارداد بگيرد ما را ببرد و مراجعت دهد . با عين الملوك سوار شديم . بچه‌ها نبودند و عيش عين الملوك بود و متصل خدا را شكر مىكرد . از شهر خارج شديم داخل اردوى انگليسها شديم كه به قدر يك فرسنگ امتداد آن بود . دور آن را خاك‌ريز نموده و سيم‌خاردار كشيده ، در دو معبر هم قراول گذاشته بودند . عمارتهاى قشنگ ، چادرهاى خوب عمارتهاى موقتى و غيره و غيره بىحساب بود . بقدرى سيم تلفن‌وتلگراف كشيده بودند كه آدم حيرت مىكرد . در وسط هم خيابان عريضى براى اتومبيل بود . دو سمت آن نخل و نارنج كاشته بودند .\r\nخيابان ديگر سمت چپ مال‌گارى و باركش . سمت راست مال ترامواى و پياده بود .\r\nچندى بگذرد يك شهر قشنگ خوبى خواهد شد .\r\nاما [ در 
  ] راه ، آب ما نديديم ، خاك بقدرى بود كه تا وسط چرخ در آن فرومىرفت . به زحمت زياد اتومبيل مىرفت . بالاخره رسيديم جمعيت زياد ، گارى ، عربانه ، اتومبيل فراوان بود . دكاكين زياد و از همه بيشتر صداى ترقه بود كه خورد و بزرگ آتش مىزدند ( ترقه‌هاى كاغذى فرنگى كه سابقا در ايران هم بسيار بود و حالا نيست ) . داخل صحن شديم ، چند درخت نخل بود . جمعيت زن‌ومرد بسيار در حجرات و ايوانها مسكن نموده بودند . حضرت سلمان را زيارت نموده فاتحه به روح پاك مباركش خوانديم .\r\nحضرت سلمان مقام ارجمندى در اسلام دارد ، طورى كه حضرت او را جزو اهل بيت خود مىداند . ايرانى هم هست و به اين جهت هم نزد ما احترام ديگرى دارد .\r\n\r\n","description":"","footnote":"","page_name":" 6588 ","page_number":722},
  {"content":"\r\n\r\n\r\nعشرت عرب\r\nپسره همدانى مترجم و دليل ما شد كه چهار سال است با پدرش اينجا آمده . به ما مىگفت برويم نزد مختار ، چادر مىدهد ، ناهار مىدهد ، ساز بخواهيد مىدهد ، رقاص بخواهيد مىدهد . كم‌كم ما را نزديك چادرها كرد كه وسط دشت توى خاك زده بودند .\r\nباد هم مىآمد و بر شدت خاك افزوده بود . وسط خيابانى بود چوبهاى چراغ نصب و دو طرف چادر زياد . ميان چادرها زن‌ومرد مخلوط و جداجدا هرچند چادر در فاصله در يكى از آنها زن‌ومرد مطرب با رقاص مشغول سازوآواز و رقص بودند . مختار چادرى خلوت به ما نداد ، بلكه او هم مثل پيرمرد مسيب حرم را نزد حرمها و شيخ را نزد شيخ دعوت مىكرد كه ما نپذيرفتيم . عربها مست لايعقل با چفيه و اگال دستها را از آستين عبا بيرون آورده در كمال وقاحت رقص مىكردند . صداى ترقه هم گوش فلك را كرد نموده بود . رفتيم چادر يك قهوه‌چى . دليل همدانى ما رفت تخم‌مرغ و نان و خرما آورد . بعد اتومبيل‌چى ما به رگ غيرتش خورد اتومبيل را آورد نزديك چادر . مهذب الدوله و عين الملوك توى آن ناهار خوردند . اما من در همان سكوى قهوه‌خانه روى حصير . دوسه فنجان هم قهوه‌چى چاى داد خورديم . پس از سؤالات زياد معلوم شد در ايام بهار مردم بغداد و حوالى بغداد براى هواخورى و عشرت به اينجا آمده توى اين صحراى خشك بىآب و درخت چند شبى عيش مىكنند و اين كوليهاى مطرب و بعضى فواحش شهرى و دهاتى و كولى اسباب سرگرمى آقايان و عيش و عشرت آنها هستند . پسرهء همدانى مىگفت هيچ‌جاى دنيا به اين خوبى نيست « مختار » كدخدا را مىگويند و اين كدخدا ناظم اين بساط است ) .\r\n\r\nطاق كسرى\r\nپس از صرف ناهار رفتيم به تماشاى طاق كسرى . واقعا بايد ديد كه چه آثارى باقى مانده است كه هنوز هم برابرى با ابنيهء بسيارعظيم عالم مىكند . مدتى گردش و تماشا كرديم . انگليسها دور اينجا را سيم‌خاردار كشيده ، فقط يك معبر گذاشته‌اند . اما مستحفظ نداشت . هركس مايل به تاريخ مفصل طاق كسرى باشد رجوع به جلد مرآت البلدان و لغت ايوان نمايد .\r\nاتومبيل‌چى عجله براى رفتن داشت . راه هم بد بود و زودتر حركت كرديم . همين‌طور در راه گارى و عربانه مسافر به سلمان مىبرد . در بعضى از آنها كوليها بودند كه از همان بين راه مشغول ترنم و رقص بودند . سلمان تقريبا به امامزاده داود ما شباهت دارد كه\r\n\r\n","description":"","footnote":"","page_name":" 6589 ","page_number":723},
  {"content":"\r\n\r\nمردم طهران و اطراف در تابستان مىروند ، منتهى در آنجا اين هرزگيها و الواطيها نيست .\r\n\r\nشكايت قنسول\r\nقونسل ما يكى از شكاياتش آمدن فواحش و زنهاى ايرانى بود به بغداد كه دسته‌دسته به عنوان زيارت مىآيند و داخل فاحشه‌خانه‌ها مىشوند ، يا آنها را فريب داده مىبرند .\r\nچنانچه امروز متجاوز از دويست زن ايرانى در محلهء فواحش بغداد موسوم به « كله‌چى » موجود است و هرقدر من به دولت شكايت مىكنم جلوگيرى از اخراج اينها بنمايد فايده نمىكند . در اينجا هم رسما آنها را مىپذيرند و من حق ندارم ممانعت كنم . حتى با من رسما ادارهء پليس در اين باب مكاتبه مىكند . چند روز قبل دختره را اينجا فرستاده و به من نوشته بود چون سن اين دختر به هيجده نرسيده قانونا نبايد در فاحشه‌خانه باشد ، نزد شما فرستادم به ايران مراجعتش بدهيد . مرگ براى من گواراتر است تا پليس بغداد اين قسم با من مكاتبه نمايد . اينها تمام نتايج الغاء كاپيتولاسيون است كه دولت تصوّر كرد الغاى آن تمام كارها را مرتب مىكند و ايران از قيد ساير كاپيتولاسيونها مستخلص مىشود و حال آن‌كه اين قسم نيست و اينجا براى انگليسها نتايج خوب داشت و زود بدان عمل كردند .\r\nدولت انگليس در عراق همان قوانين عثمانى را عمل مىكند . چون عثمانيها ماليات گزاف مىگرفتند و قوانين آن هم تقريبا استبدادى بود لهذا صرفهء خود را در بقاى آن مىبينند و هيچ تغييرى نداده است .\r\n\r\nشهر بغداد\r\nشهر بغداد بسيارآباد و معمور شده است . چنانچه مىگويند اگر صد سال ديگر دست اتراك بود به اين قسم آباد نمىشد . چراغ‌برق ، لوله‌هاى آب همه خانه‌ها هست .\r\nمردم را از شر و كثافت سقاها و آن خيكها و حبها نجات داده‌اند . اما تلفن عمومى هيچ نيست . فقط در ادارات و اردو و خانه‌هاى انگليسها داير است . از همه‌چيز سينما در اين شهر زيادتر است ، خيلىعالى ، خيلىخوب . چنانچه در معبر هريك صد و دويست چراغ‌برق روشن است . قهوه‌خانه [ در 
  ] بغداد بىحساب دارد . مملو از جمعيت و تنبلهاى بغداد يا قهوه مىخورند يا چاى . از هر دوى آنها كه فراغت حاصل نمودند نىپيچ است با تخته يا دومينو و ورق . مسكرات علنا مىفروشند ، منتهى ورقهء جوازى جلوى دكان نصب است كه آقا اجازهء فروش دارد . ترياك بسياركمتر از ايران است . فروش آن هم به اجازه است . از وضع ادارات اينجا اگر از صدنفر جويا شوى دو نفر آنها اگر اظهار اطلاع جزئى\r\n\r\n","description":"","footnote":"","page_name":" 6590 ","page_number":724},
  {"content":"\r\n\r\nبنمايند ، براى آن‌كه همه مشغله و كار و كاسبى دارند وقت كنجكاوى اين مسائل نيست ، برعكس ايران ما كه از هرپينه‌دوز و خركچى جويا شوى كلا و جزا آن را براى مردم تشريح و توضيح مىكند .\r\n\r\nلباس زنان\r\nدر بغداد فينه و كت و شلوار و كراوات و فكل بسيارشايع است . زنهاى مسيحى قديمى يك چادر ابريشمى ضخيمى زربفت بسيارگشاد سر مىكنند . وسط آن را از تو يك‌ريسمانى كشيده‌اند كه بسيارسخت دور كمر مىبندند . بالا و پائين چادر پف مىكند و بسيار بدتركيب مىشود . زنهاى يهود عباهاى بسياربسيار اعلى قشنگ به الوان مختلفه سر مىاندازند كه تا زانوى آنها را مىپوشاند . جورابهاى خوب ساقه‌بلند و كفشهاى قشنگ مىپوشند . اگر پير باشد يك پيچهء كوتاهى كه دور آن نوار سفيد يا زرد دوخته به صورت خود مىاندازند كه اغلب محتاج مىشود بالا كند . اگر جوان باشد پارچه تور مشكى بلندى مىآويزد كه به مراتب بر حسن و جمال او افزوده مىشود . زن مسلمه باشد عبا يا چادر مشكى ، يكى به دوش ديگرى بالاى آن به سر خود انداخته پيچه مىزند ، يا با همان عبا حجاب مىكند كه فقط از گوشهء عبا يك چشمش براى ديدن بيرون است .\r\n\r\nسامره\r\nيكشنبه 14 - گفتيم شب عيد تولد حضرت را همان سامره برويم . وزير دربار هم تصديق كرد . صبح زود به گار كاظمين كه خارج شهر است رفتيم ، پنج به ظهر مانده ترن موصل از شهر بغداد آمد سوار شديم . جمعيت نداشت و يك واگن تمام نصيب ما شد .\r\nيك ساعت به ظهر مانده خارج سامره ترن ايستاد . پياده شد عربانه گرفته سوار شديم .\r\nترنچ‌هاى ( خندق ) عثمانيها در اينجا خيلى ديده شد كه هنوز باقى بود . تركها آخرين مقاومت و جنگ را در اينجا كردند كه باز منجر به شكست و عقب‌نشينى شد ، ديگر مقاومتى نكردند و كليه عراق تخليه شد .\r\n\r\nسوار شدن به قفه\r\nدم شط پياده شديم . قفه‌چيها جلو آمدند . در يكى از آنها نشسته پس از آن‌كه مثل فرفره مقدار زيادى دور خود چرخ خورد به حركت افتاد و ما را به ساحل مقابل رساند . از آنجا پياده رفتيم تا دروازهء شهر . باروى محكمى دارد كه گفتند خانم هندى كشيده است .\r\nخانهء آقا شيخ خليل كه فقط فاميل شيعهء سامره است وارد شديم . پسرش شيخ سعيد از\r\n\r\n","description":"","footnote":"","page_name":" 6591 ","page_number":725},
  {"content":"\r\n\r\nبصره مىآمد با ما همراه بود . در يك بالاخانهء كثيفى منزل دارد .\r\nشهر سامره بىآب ، بىعلف [ است 
  ] يك دانه چوب سبز در تمام شهر و اطراف ديده نمىشود . گذشته از آبادى سابق خود فقط در اين تاريخ زمانى كه ميرزاى شيرازى طاب ثراه اينجا منزل داشت رونقى به خود گرفت كه پس از وفات او به انهدام سابق خود رجعت نموده .\r\n\r\nزيارت بقاع\r\nپس از صرف ناهار مختصرى دست‌نماز گرفته به حرم مشرف شديم . صحن با روح بزرگى است . ايوان روبه قبله بسيارعالى دارد . گنبد بقعهء مباركه هم با گلدسته‌ها طلاست كه ناصر الدين شاه درست نموده . ارتفاع و قطر گنبد از تمام گنبدهاى مشاهد متبركه حتى نجف‌اشرف بزرگتر است . در يك ضريح پولادين حضرت امام على نقى ، امام حسن عسكرى سلام اللّه عليهما و علياحضرت نرگس خاتون مادر حضرت حجة عجل اللّه تعالى فرجه مدفون [ اند 
  ] . پائين پاى اين دو بزرگوار خارج از ضريح حضرت حليمه خاتون خواهر حضرت على نقى مدفون است كه ضريح خانم هم پولاد است . نسبت به ساير بقاع متبركه تزيين اينها كمتر است .\r\n\r\nمقام غيبت\r\nپس از طواف و زيارت بيرون آمده به مقام غيبت حضرت امام عصر عجل اللّه فرجه مشرف شديم . ايوان رو به شمالى دارد . از آنجا وارد رواق مىشود . راهى به مسجد است كه بالاى آن گنبد كاشى است . جنب آن درى است كه وارد پلكانى مىشود كه اندكى پيچ دارد و من شمردم بيست پله مىخورد . از پله‌ها سرازير وارد محوطهء كوچك مدورى مىشود كه يك پنجرهء آهن براى روشنائى به خارج دارد . از آنجا دالانى است بايد زيارت نامه خواند . انتهاى اين فضا نردهءچوبى است كه وسط آن در دارد و داخل آن يك محوطه كه دو ذرع و چارك عرض كه چاه محل غيبت اينجا واقع است . سابقا درب آن باز بوده و براى داخل شدن آن انواع صدمه‌واذيت را نسبت به زوار مىنمودند ، خصوصا نسبت به نسوان . علماى اعلام چندين سال است حكم نمودند درب چاه را مسدود كرده‌اند . حاليه در برابر آن محل خادمى نشسته و يك چراغ در مقابل خود گذاشته دو نفر سه‌نفر كه داخل مىشوند حكم به جلوس مىكند و شروع به قرائت زيارت‌نامه كه لعن و نفرين به خودشان است كه مرتكب اين مظالم شده‌اند . سپس به زبان تركى با فارسى كه خوب اين فرازها را ياد گرفته‌اند دعا مىكند و مىگويد ما زراعت نداريم ، ملك نداريم ، كسب و\r\n\r\n","description":"","footnote":"","page_name":" 6592 ","page_number":726},
  {"content":"\r\n\r\nكاسبى نداريم ، نسبت به ما اعانت كنيد كه خادم بقعهء مباركه و نايب الزيارهء شما مىباشيم .\r\nبعد از سوراخ چاه يك مشت خاك و از پشت‌نشيمن خود چند دانه ريگ نياز به زوار مىكند و نياز خود را به فراخور و سخاوت آن زوار دريافت [ مىدارد 
  ] . اگر آن زائر شخص محترمى باشد يعنى لباس ظاهر او نيكو و زيارت‌نامه‌خوانى همراه داشته باشد اجازه مىدهد كه دو ركعت يا چند ركعت نماز هم آن‌شخص به جا بياورد ، و الّا دادن ريگ و خاك و گرفتن نياز عمل تمام و بايد برود . اتفاقا به ما اجازه را داد و نماز را در آن‌مكان شريف به‌جاى آورديم .\r\n\r\nزيارت‌نامه‌خوان\r\nخدمه و زيارت‌نامه خوانهاى حضرت تمام سنىمذهب هستند و بسيارمتعصب ، چنانچه سابقا در سامره به زوار خيلىاذيت مىكردند و با مهر و دست باز كسى نماز نمىكرد مگر معدودى . حاليه به كلى تقيه برداشته شده و جرأت ندارند به زوار اذيتى برسانند . اصلا تمام اهل سامره و حوالى آن سنى هستند و اين خدمه براى گرفتن پول ، روزى هرقدر بشود به خود لعن‌ونفرين مىكنند . ( يعنى در زيارت‌نامه حضرت لعن و دشنام است كه براى هرزوارى كه چند شاهى پول بدهد مىخوانند ) .\r\n\r\nبرج متوكل\r\nمراجعت به منزل نموديم . شاهزاده وزير دربار خواب را نموده به حرم مشرف مىشد . چاى هم صرف نموده . مهذب الدوله مايل زيارت برج قديم سامره كه معروف به برج متوكل است گرديد . من هم ناچار رفتم . هوا آفتاب و بسيارگرم بود . آثار و علائم شهر قديم سامره هنوز بسيارباقى است . تقريبا چند فرسنگ محوطهء آن با ديوارهاى خراب فرورفتگيها و برآمدگيها امروز عبرت الناظرين است .\r\n\r\nكتيبهء ناصر الدين شاه\r\nشب ترن مىآيد و به كاظمين مىرود . اگر با اين ترن نرويم مىماند براى چهارشنبه .\r\nمهذب الدوله ديوانهء بارها شده و مىخواهد زود برود . اگر بار وارد نشده باشد خودش خانقين و قصر برود . لهذا غروب به حرم مشرف شديم . پس از زيارت و اداى نماز با وزير دربار خداحافظى كرده به منزل آمديم . رو به قبله در محوطهء كوچك كه چاه حضرت واقع است ازارهء ديوار را كاشىكارى نموده وسط آن اين عبارت به خط سفيد در كاشى منقور است « قد تشرف هذا المشهد الشريف ، السلطان ابن السلطان ناصر الدين شاه 1287 » .\r\n\r\n","description":"","footnote":"","page_name":" 6593 ","page_number":727},
  {"content":"\r\n\r\n\r\nسوار قفّه و بعد عربانه\r\nشام را در همان ديگ برداشته شيخ سعيد و يك‌نفر از خدمهء او با قفه‌چى و عربان‌چى و يك‌نفر پليس حركت كرديم . ماهتاب بود و نسيم كمى مىوزيد . سوار قفه شديم .\r\nمهذب الدوله از عز الدين بيشتر واهمه داشت . به راحت بدان‌سمت رفتيم . دو روپيه قفه‌چى و دو روپيه پليس گرفت سوار عربانه شديم . مىگفت چون شب است دو برابر هشت روپيه بايد داد . الجاءا اطاعت كرديم . فقط چند نفر كرمانشاهانى در استاسيون از زوار بودند . چادر بزرگى قهوه‌خانه بود . مجاور آن يك اطاق شكسته از واگنهاى راه ، سالن معتبر مبلهء قهوه‌چى براى مسافرين خيلىخيلى محترم بود . دو روپيه قيمت به ما داد . اين سالن دو تخت‌خواب هم داشت كه روى آن بالش‌وپتوى چرك بسياربسيار كثيف انداخته بود . يك فانوس انگليسى هم در وسط سالن آويخته و روشن بود . ما در اين سالن مزين جابه‌جا شديم . فرشته و عز الدين روى تخت‌خواب دراز كشيدند ، در روى ديگر من . عين الملوك مدتها راست ايستاد بلكه محل‌نشيمن يا استراحت تميزى به سليقهء خود پيدا كند . پس از يأس و نااميدى در گوشهء تخت من به طور خيلىبىاعتنائى و تحير نشست . خادم شام را گرم كرد خورديم . هوا بناى غرش را گذاشت . كم‌كم رعدوبرق و باد نزديك‌تر . شد چيزى نگذشت طوفان بسيار شديدى [ شد 
  ] كه هردقيقه بر شدت آن افزوده مىشد . مدتى طول كشيد تا طوفان ساكت شد و خيلى مايهء تعجب است كه واگن ما و چادر در مقابل آن دوام آورد كه من هيچ اين تصور را نمىنمودم .\r\n\r\nترقه‌بازى\r\nامشب كه شب عيد تولد حضرت حجة ( ع ) بود جز آن‌كه اطفال ترقه آتش مىزدند ترتيب ديگرى در حرم و صحن و شهر نبود . اما بقدرى ترقه درمىكردند حتى توى صحن ، حتى توى ايوان و رواق كه گوش فلك كر مىشد . تا اين وقت شب كه ما در استاسيون بوديم و يك فرسنگ به شهر فاصله داشت باز صداى ترقه مىآمد . بعد از باد و طوفان در چادر قهوه‌خانه و خارج آن‌هم شروع بدين عمل شد . خيلى از اين مسئله گذشت چادر خلوت بود ، صداى شكايت آخوندى آمد به لهجهء مازندرانى .\r\n\r\nآخوند مازندرانى\r\nاين آخوند غروب كه من در نيمكت جلوى خانه شيخ نشسته بودم نزد من آمد . پس از سلام نشست و گفت من شخصى هستم صاحب لقب از طرف شاه مىباشم . من به وى\r\n\r\n","description":"","footnote":"","page_name":" 6594 ","page_number":728},
  {"content":"\r\n\r\nگفتم مقصود چيست . گفت يعنى بدانيد من آدمى هستم . گفتم مگر من به‌غير آن تصورى مىنمودم . گفت آخر معرفى خود را مىكنم . مىگويند شما مىرويد مرا هم همراه ببريد .\r\nگفتم زن همراه داريم . گفت باشد . من چون ديدم مفرى نيست گفتم بايد از شوهر او اجازه بگيرم . در حقيقت طفره زدم . او باز اصرار كرد . من جواب آخر خود را نداده برخاست و رفت . اين همان آخوند بود .\r\nبه قهوه‌چى مىگفت من چه كنم كجا بروم . اين جماعت اكراد چقدر بىمدرك و بىمقصود هستند ، پدر مرا درآوردند . ديگر گوش من هيچ نمىشنود . پردهء گوش مرا صداى اين ترقه‌ها پاره كرد . هرجا فرار كردم در اين بادوباران توى صحرا مخفى شدم باز ملعونها مرا پيدا كرده و ترقه دم گوشم آتش زدند . در همين بين چند ترقه صدا كرد كه يك مرتبه شيخ به فرياد افتاد و شروع به ناسزا كرد و خندهء اكراد بلند شد . مختصر شيخ بيچارهء مازندرانى هرسمت رفت ترقه دم گوشش صدا كرد تا از چادر خارج [ شد 
  ] و سر به صحرا گذاشت .\r\n\r\nواگنهاى كثيف\r\nكمى خواب كرديم . درست ساعت دوازده ترن وارد شد . خادم پليس كرمانشاهانى استاسيون را ديده بود و گفت اطاق مخصوص گرفته و حاضر است . رفتيم در يك‌باركش ما را هدايت كرد . واگن شكسته از هم دررفته‌اى بود . در سطح آن هم بقدرى زبيل و آشغال ريخته بود كه اگر ما جاروب و وقت داشتيم مدتها طول داشت تا ازالهء آن‌همه كثافت شود . پتوها را پهن كرده بطور معمول خودمان چهارزانو نشستيم . با اين حال يك روپيه مهذب الدوله به پليس انعام داد . رد كرد و دو روپيه گرفت . باد شديد مجددا شروع كرد . واگنهاى شكسته بطورى صدا مىكرد كه گوش ما هم مثل ملاى مازندرانى شده بود .\r\nاين راه و اين واگنها همه مال آلمان و متعلق به همان راه‌آهنى است كه از اسلامبول به بغداد كشيده شده بود و يكى از رقابتهاى عمدهء انگليس و آلمان شده بود و بالاخره اين رقابت و رقابتهاى ديگر باعث جنگ بين‌المللى گرديد . در حقيقت يكى از عوامل عمدهء جنگ همين راه است . بىاندازه سرما خورديم و بىنهايت به ما سخت و تلخ گذشت تا اذان صبح كه وارد گار كاظمين شديم . آنجا ديديم كه همه جور واگن از درجهء اول الى سيم در اين قطار هست . اغلب آن خالى [ بود 
  ] ، پليس كرمانشاهانى براى ما باركش اختيار نموده بود . معلوم است ايرانى بدبخت و ذليل است ولو اين‌كه پول هم بدهد در قطار راه‌آهن عراق هم باشد .\r\nاينجا خيلى باران آمده بود ، باد هم مىآمد ، محلى هم براى توقف نبود . نصرانى\r\n\r\n","description":"","footnote":"","page_name":" 6595 ","page_number":729},
  {"content":"\r\n\r\nمستحفظ گار ما را توى دالان گار كوچك كاظمين كه احدى هم نبود منزل داد .\r\nمهذب الدوله شنيده بود بين اينجا كه كوره‌هاى گچ و آجرپزى واقع است سارقين به مردم خدمت مىكنند ، بدين‌واسطه احتياط مىكرد و گفت بمانيم تا روشن شود آفتاب درآيد .\r\nمن از بس‌كه صدمه خورده بودم طاقت نياورده عبا را به سر كشيده حركت كردم ، به حمد اللّه دچار سارقين هم نشدم . چيزى هم نداشتم كه ببرند جز همان عباى عاريه از سعيد الممالك و يك كت . نماز را در منزل نمودم . محمد على سماور را آتش كرد . مشغول چاى بودم حضرات خسته و مانده وارد شدند . وزير دربار ماند چهارشنبه بيايد . سردار اشجع كسالت داشت و نيامده بود .\r\n\r\nآسياى بخارى\r\nسه‌شنبه 16 - سيزده عيد بود باغ رفتيم كه مجاور شط بود . اعراب هم آمده بودند . زنها آواز مىخواندند ، مردها دست مىزدند . تمام چرخهاى آب‌كشى سابق مبدل به تلمبه‌هاى بخار شده و چقدر اسباب آسايش گرديده است . دو كارخانهء يخ هم در كاظمين هست . چيز خوبىكه اينجاها مرسوم شده آسياى بخارى است . اما نه آنطورها كه ايران آوردند بزرگ بود و مخارج زيادداشت و به كار نيفتاد ، بلكه خيلىكوچك در هرمحلى گذاشته‌اند . زن‌ومرد و بچه با سبدهاى گندم مىروند . نوبهء هريك بشود گندم را از بالا توى ماشين ريخته فورا آن‌طرف هرچه باشد زير توبرهء پارچه‌اى آسيا گذاشته آن واحد گندم خود را آرد نموده منزل مىبرند . اگر از اين ماشينها ايران بياورند چقدرها باعث آسايش زنهاى دهات ما مىشود كه بيچاره‌ها يك شبانه‌روز در آسياى تنگ مرطوب هواى سرد بايد توقف كنند ، متصل آب را كم‌وزياد كنند ، سر نهر بروند ، چمبره را تنگ و گشاد [ كنند 
  ] . بالاخره يك آرد زبر چرك بيرون بياورند .\r\n\r\nحركت مهذب الدوله به سوى امريكا\r\nشنبه 20 شعبان ، 17 حمل - مهذب الدوله روز 17 مصمم رفتن خانقين بود كه مژده دادند بارها آمد . هجدهم زيارت وداع را نموده شهر به عمارت قونسلگرى جديد كه دو ماه قبل در نود هزار روپيه براى دولت خريدارى شده آمديم . اين عمارت تعمير زياد دارد . گفتند شانزده هزار روپيه برآورد شده . به شط نگاه نمىكند . اما نزديك عمارت دولتى و جنب پست‌خانه است . بارها بسته شد و به كمپانى لنچ دادند . مستقيما امريكا حمل نمايد . اين پنج صندوق كه سه‌تاى آن مبل براى سفارت واشنگتن است و دوتاى آن مبل و بعضى لوازم خانه مال خود مهذب الدوله است از طهران تا خانقين دويست و\r\n\r\n","description":"","footnote":"","page_name":" 6596 ","page_number":730},
  {"content":"\r\n\r\nپنجاه تومان كرايهء پست آن شد . اما از اينجا الى نيويورك سى تومان كرايهء آن گرديد . « ببين تفاوت ره از كجاست تا به كجا » . اتومبيل دستگاهى سى ليره ( يكصد و پنجاه تومان كمتر ) كرايه شده بود . دكتر اسكات انگليسى هم كه بنا بود بيايد امروز صبح رسيد . ديگر حضرات كارى نداشتند . ناهار صرف شد و اتومبيل مهذب الدوله حاضر شد . سوار شده كاظمين برويم كه به اتفاق وزير دربار و سردار اشجع بروند . از شهر بغداد خارج شده نصف راه را رفتيم كه اتومبيل آقايان نمودار شد . همه ايستاديم ، من پياده شدم . در اتومبيل اول وزير دربار ، سردار اشجع و دكتر اسكات نشسته بودند ، ثانى سالار اشجع برادر سردار ، دكتر سردار و دونفر نوكر . در ديگرى ميرزا حسين خان دكتر وزير دربار و يك نوكر ديگر . با همه وداع كرده رسيديم سر عين الملوك و بچه‌ها . خيلىتألم و رقت دست داد . آنها را به خدا سپردم و انشاء اللّه به آنها خوش خواهد گذشت . حركت كردند و شب را در رماديه بيست فرسنگى مىمانند ، به همه جهت چهار روزه تا حلب و از آنجا با راه‌آهن بيروت با كشتى تا پرت سعيد و مارسيل . دكتر اسكات را هم آقايان تا حلب مفت بردند ، براى آن‌كه انگليسى است وجودش منبع اثر . از حلب خاك فرانسه است ، اما تا آنجا زحمت و شايد مخاطرات باشد زيرا سفير انگليس به مهذب الدوله گفته بود چند فرسنگى از خاك ما تا فرانسه‌ها منطقهء دزدهاست .\r\n\r\nاولين زن ايرانى در امريكا\r\nبارى عين الملوك بيست‌وپنج‌سال دارد ، مهذب الدوله سى و يك‌سال . البته در اين سن و با اين‌كار خوب و اميد ترقيات آتيه سفر خوشى مىروند . فقط صدمه و زحمت آنها اين دو طفل است كه تا امريكا برسند و سروسامانى بگيرند . پس از آن راحت و آسوده و دور ، خيلى هم دور ، از محيط كثيف پربلاى پرزحمت ايران خواهند بود . من تصور مىكنم عين الملوك اولين زنى باشد كه از ايران به امريكا مىرود يا اقلا اول زن نباشد اول شاهزاده خانم خواهد بود . همين افتخار مادام‌العمر براى او كافى است .\r\nچنانچه هنوز حاج صدر السلطنه جزو مناقب و افتخار و شئونات خود همين را حساب مىكند كه من اول مردى بودم از ايران كه به آمريكا رفتم .\r\nبارى من پياده در آن آفتاب گرم كاظمين رفتم در قونسلگرى مدتى نشستم . آب سرد و چاى خوردم . سپس زيارت مشرف شده و مراجعت به شهر نمودم در همان عمارت قونسلگرى . خانم آقا عيال مسلم فراش قونسل‌خانه كه در اين عمارت براى مستحفظى منزل دارد آبگوشت خوبى طبخ نموده بود خوردم و از كسالت نتوانستم منزل بمانم . با عبد الصمد به سينما رفتم . جمعيت زياد بود . پرده‌هاى بدى نشان نداد . بعد منزل آمدم\r\n\r\n","description":"","footnote":"","page_name":" 6597 ","page_number":731},
  {"content":"\r\n\r\nبدون صداهاى عز الدين و فرشته استراحت كردم كه نمىدانم امشب به سر عين الملوك و مهذب الدوله چه بياورند . باز اين مدت من و عبد الصمد بوديم . كمك بزرگى بود . تا آنها را به يك پرستار امريكائى نسپارند و تربيت نكنند راحت نخواهند شد و البته همين كار را هم خواهند كرد .\r\n\r\nگردش كنار شط\r\nدر اين دو شب كه با مهذب الدوله بغداد بوديم يك روز عصر با مرآت الدوله و احمد خان خطير و على وكيلى « 1 » تاجر ايرانى با موتور در شط گردش رفتيم . غروب بود و هوا خوب خيلىلذت دارد . واقعا اين شهرهائى كه كنار دريا يا شطى واقع شده‌اند ساكنين آن بيشتر مشغوليات دارند . سفر ما تا كراده كه محلهء خارج شهر بغداد و كنار شط واقع است امتداد يافت .\r\n\r\nمهمانى كليمى\r\nدر آنجا على وكيلى ما را به خانهء دوست كليمى خود برد كه اين ايام عيد فطير آنهاست ( ايام شنبه و عيد كليميها . مىتوان گفت بغداد تعطيل است . زيرا اكثريت تجار و كسبهء شهر بغداد يهودى است . درحقيقت دادوستد و عمل اقتصادى كليهء بغداد به دست يهود است ، مگر بعدها با انگليسها بشود ) . ميزبان كليمى ما اطاق خوبى داشت با چراغهاى برق روشن بود . انواع تنقلات براى ما آورد . شيشهء ويسكى براى رفقا باز كرد .\r\nهمهء اينها تميز و با سليقه ، بر خلاف تصور من بود ( چون يهود ايران بىاندازه كثيف هستند ، خصوصا در خوراك و پوشاك ) . يك ساعت توقف كرديم . ابوموتور پىدرپى پيغام مىداد بيائيد . ناچار مجلس را ختم نموده سوار موتور شديم . شهر بغداد و چراغهاى آن از دور تماشاى بسيار زيبائى به ما داد و بسيارتفريح و لذت داشت .\r\n\r\n« ابو »\r\nاينجا مالك و صاحب هرچيز را بخواهند خطاب كنند بالاى آن اسم « ابو » مىگذارند مثل ابوبلم ، ابوقفه ، ابوموتور . حتى كسىكه صاحب الاغى هم باشد مىگويند ابوحمار و بيشتر لفظ « ابو » را محض ادب و احترام مىگويند . به‌عبارت ديگر به‌جاى لغت‌چى كه ما مىگوئيم هم استعمال مىشود . قفه‌چى ، موتورچى ، گارىچى .\r\n\r\n\r\n","description":"","footnote":"\r\n( 1 ) - آقاى على وكيلى بعدها در ايران به مقام وكالت و سناتورى رسيد . ( مسعود سالور )\r\n","page_name":" 6598 ","page_number":732},
  {"content":"\r\n\r\nمن ديگر كارى ندارم فقط انتظار آمدن اكرم نظام را مىكشم كه از كربلا بيايد و به اتفاق هم برويم . وعدهء او ديروز بود و نيامد . اينك نمىدانم چند روز معطل او بايد بشوم .\r\n\r\nحساب پول\r\nچنانچه سابقا نوشته شد من يكصد و هفتاد و هفت تومان پول داشتم . يكصد تومان آن را مهذب الدوله براى كرايه از طهران تا مراجعت از سامره برداشت . هشت تومان آن هم بين‌راه خرج شده بود . چهارده ليره كه عبارت از هفتاد تومان باشد به من رد كرد كه من بايد تا سرحد ايران يا طهران خودم را برسانم و اگر اكرم نظام خيلىدير بيايد ضرر من مىشود .\r\n\r\nحمام كثيف\r\nيكشنبه 21 - بغداد بودم . خانم آقا اصفهانى است . مادرش هم خانهء خطير است .\r\nرختهاى مرا شست ، ناهار هم حاضرى تهيه كرد . زن باسليقه‌اى است . سه سال است اينجا آمده . من بازار رفتم ، چون از طهران هيچ لوازماتى همراه نياورده بودم و مهذب الدوله هم آنچه داشت برد جز آن كه يك‌سفره و كارد و چنگال و يك بشقاب و يك فانوس براى من گذاشتند . لذا حولهء صورت و ماهوت‌پاك‌كن و قلم و بعضى لوازمات ديگر با هزار چك‌وچونه و صرفه‌جوئى خريدارى شد . خريد سوغات هم عهد كرده‌ام نگيرم ، يعنى اگر سوغات بخرم بايد پياده طهران بروم و براى من بسياربسيار مشكل است . چرك بودم حمام خواستم بروم داخل آن شدم ديدم سربينهء آن خيلى كثيف است و البته داخل آن كثيف‌تر ، لهذا صرف‌نظر كرده نرفتم . دو روپيه هم اينجا مداخل شد . بغداد و تمام عتبات حمام خوب ندارد .\r\n\r\nترقى قيمتها\r\nاز وقتى كه انگليسها آمده‌اند همه‌چيز در اينجا مثل وقتى كه ايران بودند ترقى كرده .\r\nمىگويند يك بر ده قيمت املاك و اجارات و ارزاق بالا رفته است . خانه كه كرايهء آن ده ليره بوده صد ليره شده و قس على هذا . اينجا هم پول زرد آنچه بوده جمع نموده‌اند در تمام بغداد كه سابقا مملو از ليره بود ، امروز هزار عدد پيدا نمىشود . كليتا روپيه كاغذى است . گفتند به دو ورود تا چندى قيمت پول زرد را به نقره ترقى دادند . پس از آن‌كه تمام را جمع كردند پائين آوردند . چنانچه سابقا ليره عثمانى دانه‌اى هجده روپيه بود فعلا چهارده روپيه است و پيدا هم نمىشود . بانك شاهنشاهى ايران در اينجا داير شده\r\n\r\n","description":"","footnote":"","page_name":" 6599 ","page_number":733},
  {"content":"\r\n\r\nچنانچه بانك سلطانى عثمانى در طهران و ساير شهرها . اينجا هم نالهء بىپولى و گرانى اجناس و ارزاق از همه بلند است .\r\n\r\nعربانه\r\nدر شهر بغداد دو هزار اتومبيل كرايه‌اى است ، سواى آن‌همه درشكه و كالسكه و ساير وسايل نقليه . اتومبيل را « تروم ويل » و هرچه با چرخ حركت كند « عربانه » مىگويند ، حتى چرخ بستنىفروش را .\r\nاز قرار گفتهء خيليها چند ماهى است انگليسها ساكت هستند و هيچ‌نوع دخالتى ندارند ، حتى در آبادى و منابع اقتصادى و غيره . جهت اين وقفه و سكوت را اين‌طور مىگويند كه مىخواهد تا معاهده لوزان نگذاشته است مردم عراق ساكت باشند مبادا انقلاب و اغتشاش روى بدهد كه باعث تعطيل امضاى معاهده و تصديق عثمانى بشود .\r\n\r\nسرپرسى كاكس\r\nسرپرسى كوكس كميسر عالى بين‌النهرين چندى بود لندن رفته بود . چهار روز است با ايروپلن چنانچه با همان رفته بود مراجعت كرد و شهرت دارد مقام خود را به سر هنرى دمس نايب خود برگذار نموده و خواهد رفت . رفتار و پلتيك كوكس بسيار خشن است ، بر خلاف دمس كه مىگويند ملايم و مطابق آمال مردم است . كوكس با ايرانيها بد است .\r\nعلنا در اينجا هم از ما بد مىگويد . مناسبات حسنه هم با قونسل ما ندارد . اميدوارند دمس بر خلاف آن رفتار نمايد . مردم اينجا نسبت به انگليس خوش‌بين نيستند . در عين بدبينى اعتراف دارند كه ما نمىتوانيم مملكت خود را اداره كنيم . دليل منطقى خوبى هم در مقابل آن اظهار مىدارند كه ايران مملكت شش هزار ساله بود . پس از تغيير رژيم هنوز نتوانسته است در اين مدت طولانى خود را اداره نمايد ، ما كه يك دولت جديد الولاده هستيم فاقد همه‌چيز چه قسم مىتوانيم اداره شويم با اين‌همه اعراب بدوى وحشى .\r\n\r\nاكرم نظام - سفر به سامره\r\nدوشنبه 22 شعبان - ميرزا باقر نام طهرانى مغازهء بزرگى در بغداد دارد از هرقبيل اجناس مىفروشد . ايرانيها هم غالب حجرهء او براى خريد مىروند . اين آدم هيچ ايران را نديده . اول هم سمسار بوده . جوان است . شريك عرب بدخوئى هم دارد . روىهم‌رفته\r\n\r\n","description":"","footnote":"","page_name":" 6600 ","page_number":734},
  {"content":"\r\n\r\nگران‌گاز « 1 » هم هست . مدتى در مغازهء او وقت گذراندم . پوتين مشكى پاى مرا هم بسيار صدمه زده بود يك كفش زرد در شانزده روپيه خريده پا كردم . عصر كاظمين مشرف شدم ضمنا از اكرم نظام خبرى تحصيل كنم . مشغول نماز بودم اكرم نظام را در مقابل خود ديدم .\r\nاما او مرا نديد . نماز تمام شد هرقدر تفحص نمودم پيدا نشد . رفتم در صحن از كفش‌دار و خدام پرسيدم . سيد محمد حسن خدامش گفت به شما دعا رسانيد . گفت من سامره مىروم براى عصر جمعه حاضرم حركت كنيم . من محل او را سراغ گرفتم . گفت رفت پاى ترامواى كه برود گار راه‌آهن . دوان‌دوان آنجا رفتم نبود . اما ترنى براى رفتن به گار حاضر بود . روى نيمكت قهوه‌چى به انتظار آمدن او نشستم . فورى يك فنجان چاى قره‌كهر مملو از قند شاگرد قهوه‌چى جلوى من گذاشت . ناچار خوردم . چيزى نگذشت شاگرد ديگرى چاى آورد باز خوردم . در اين بين اعلم السلطنه و سردار ناصر با خانمهاى خود كه چندين نفر بودند آمده در اين واگن نشسته رفتند . من مأيوس شدم . اما ديدم واگن ديگرى به‌جاى اولى حاضر شد و چيزى نگذشت اكرم نظام پيدا شد . از ديدار هم خوشحال شديم و گفت من سامره نرفته‌ام . ناچار تا نروم عزيمت ايران نمىكنم ، فورا براى من هم خيالى دست داد كه تنها در بغداد اين چند شب ماندنى ندارد سامره بروم بهتر است و گفتم من هم مىآيم و فورا داخل واگن شديم . حاجى عباس نام تاجر كرمانشاهانى همسفر كلنل بود معرفى كرد و بسيار از او تمجيد نمود . من عباى نازكى كه در كربلا براى خلاصى از آن عباى سعيد الممالك گرفته بودم تنم بود . گفتم سامره سرد است فكر بالاپوش كنيد . پس از ترديد زياد سيد زيارت‌نامه‌خوان كلنل رفت و دو عباى كلفت آورد ، يكى را اكرم نظام برداشت ، ديگرى را من ( و چقدر به درد ما خورد كه اگر نبود سرما خشك شده بوديم ) . عبد اللّه خان شوفر اينجا بود مشغول خريد اسباب اتومبيل .\r\nوعده مىدهد مجددا ما را طهران ببرد . به او سپردم عبد الصمد را اطلاع بدهد و واگن حركت كرد به گار راه‌آهن سامره . ترن دير حركت كرد و هوا بسيار سرد بود . نسيم مىوزيد . اين واگنها خورد خمير است . پنجرهء تخته يا شيشه هم ندارد . كانه ميان صحرا آدم نشسته است . حركت ترن و شكافتن هوا هم بيشتر باعث سرما مىشود . هزار چاقو دسته كرديم تا ترن به گار سامره رسيد . بعد از سوارى عربانه و نشستن قفه وارد خانهء سيد مهدى خادم آشناى حاجى عباس تاجر شديم . بالاخانهء كثيفى مقابل درب صحن داشت . همه بىاختيار افتاديم . كربلائى على آقا نام كرمانشاهانى هم با پسر سيزده چهارده ساله‌اش هم‌سفر شد . آدم خوبى است همه كار براى ما مىكند .\r\n\r\n\r\n","description":"","footnote":"\r\n( 1 ) - گران‌گاز - اصطلاحا به گران‌فروش مىگويند . ( م . سالور )\r\n","page_name":" 6601 ","page_number":735},
  {"content":"\r\n\r\nچهارشنبه 24 - امروز يك ماه است از طهران بيرون آمده‌ام . اگر سابقا بود حالا تازه وارد خانقين شده بودم ، آن هم با آن‌همه مصائب و آن‌همه صدمات . صبح زيارت وداع را به‌جاى آورده به گار راه‌آهن رفتيم . در چادر قهوه‌خانه كم‌كم رفقا جمع شدند .\r\nاعلم السلطنه مىگفت صدروپيه خدام از من گرفتند باز ناراضى بودند . مادر نصرة السلطنه پايش درد گرفته با دوش او را حركت مىدهند ، خيلىصدمه خورده و ناراحت است .\r\nگفتند والى پشت‌كوه با ترن مىآيد . در اين بين يك دسته دوازده‌نفرى هم پليس و صاحب‌منصب آمد صف كشيد . حاكم شهر و رئيس پليس هم آمدند . مقارن ظهر ترن رسيد . نظاميان احترامات نمودند .\r\n\r\nوالى پشتكوه\r\nوالى پياده شد با مستقبلين حركت كرد . والى امروز دور كلاه را به رسم لرها دستمال پيچيده بود . سردارى برك تن كرده بود . پاپيچ بسته بود . حرف مىزد دست تكان مىداد .\r\nبه‌همين ترتيب رفتند تا توى اطاق گار كه تهيهء چاى و غيره ديده بودند . چند نفر زن همراه داشت با همان كلّه‌ها و چادر سياه . ما سوار ترن شديم و پس از جابه‌جاشدن همه حركت كرد . اين واگنها از كاظمين آمده و مجددا آنجا مىرود . اما اين دفعه بر خلاف دفعهء سابق بقدرى زوار آمده كه در واگن جا نيست . رفتن هم زوار خيلىزياد بود . حاجى عباس تاجر بيست و يك مرتبه عتبات مشرف شده ، همه سوراخها را بلد است . با همه آشناست .\r\nبسيار هم خوش‌تعارف است و اصرار داشت پول كرايهء مرا بدهد . به هزار ماجرا من او را متقاعد نمودم تا گرفت . مخارج را هم او داد و نگذاشت يك شاهى خرج كنيم . از كاظمين تا سامره بيست و يك فرسنگ است . پنج روپيه و ده آنه بليت آن است ( روپيه امروز سه هزار و ده شاهى است و هرروپيه شانزده آنه است ) .\r\n\r\nعلائم جنگ و آبادانى\r\nعلائم جنگ بين‌المللى در اين راه متصل ديده مىشود . حتى از اينجا تا قزوين و تا درياى خزر از قبيل عمارت خرابه ، سيمهاى خاردار ، محلهاى ديده‌بانى ، سنگرهاى مصنوعى از كيسه‌هاى شن و خاك ، جعبه‌هاى حلبى نفت و بنزين ، روغن ، قوطيهاى مربا ، گوشت و انواع اغذيه و غيره و غيره . ترن تند حركت مىكرد . به نوبه هريك خواب هم كرديم . در اين صحرا چيز ديگرى هم ديده مىشود كه به كلى ضد علائم جنگ است و آن آثار كانالها و نهرهاى بسيار عريض است كه در قديم الايام براى آبادى اين صحارى بىپايان حفر شده كه معلوم نيست از چه عهد رو به انهدام نهاده است و الى يومنا هذا\r\n\r\n","description":"","footnote":"","page_name":" 6602 ","page_number":736},
  {"content":"\r\n\r\nخراب است . اگر بين‌النهرين در كنف حمايت و سرپرستى انگليس باقى باشد همه اينها به آبادى سابق خود عودت مىكند ، باقى نباشد خراب‌تر از امروز خواهد شد . اعراب به شهر و قصبات هم ترحم نمىكنند . اين مطلب هم نگفته نماند كه تمام آبادى در املاك مزروع بين‌النهرين فقط در مجاورت و سواحل شط دجله و فرات است و آن قسمت كه سمت خانقين مىرود در سواحل رود دياله ، تتمه كران تا كران صحارى و برارى است و فقط اعراب باديه هستند در آنجا چادر زده از پشت حشم و چهارپاى خود امرارمعاش مىكنند . واقعا اگر اين صحارى آباد و كشت‌وزرع شود دنيا را محصول خواهد داد .\r\n\r\nورود به كاظمين\r\nغروب وارد كاظمين شديم و به اتفاق آقايان به خانهء سيد محسن چراغ‌چى باشى .\r\nحياط كوچكى است . بالاخانه دارد . دونفر زن كرمانشاهانى هم از طرف سيد اينجا نشسته پاسبان هستند . بالاخانهء مقابل ما هم سيد شيرازى با زن و بچه نشسته . خانهء بزرگ سيد هم جمعى تجار همدانى هستند . سيد خودش آمد بىمزه نبود . كتابچهء خود را درآورده به اصرار من اسم خود را نوشتم . از اين‌كه حاجى عباس مهمان تازه براى او آورده بود كه شايد من بعد كسان او خانهء خداى سيد شوند خوشحال بود . شام باقلاپلو و ماست و باقلاى پخته داشتيم ، اتفاقا عربى نبود و مأكول بود .\r\n\r\nقيمت چادر اطلس\r\nپنجشنبه 25 شعبان ، 22 حمل - مىگويند در ايران بايد بارندگى و سرماى شديد شده باشد كه اينجا هنوز سرد است و الا در اين فصل عربستان گرم بايد باشد . بغداد رفتيم اكرم نظام مبلغى خريد كرده ما تماشا كرديم . . . « 1 » اين چادرهاى اطلس كه طهران دانه‌اى سى و پنج تومان و چهل تومان مىفروشند اينجا دانه‌اى دوازده تومان خريده شد . اما همه‌چيز را نبايد به اين قياس كرد . بعضى گرانتر از طهران است . ناهار را در هوتل « ماد » خورديم .\r\nچندان به ذائفه خوب نيامد . باد بود و دجله تلاطم داشت . پنجره‌هاى سفره‌خانهء هوتل را بسته بودند مبادا آب داخل شود . پل ماد هنوز ساخته نشده است . عبور فقط از يك جسر قديم است .\r\n\r\n\r\n","description":"","footnote":"\r\n( 1 ) - نقطه‌چين در اصل است .\r\n","page_name":" 6603 ","page_number":737},
  {"content":"\r\n\r\n\r\nفيلم حضرت موسى\r\nبا اكرم نظام منزل آمديم . عبد الصمد دو دفعه قونسلگرى رفته بود كه تذكرهء مرا ويزا بكشد بروم . آنها مانع شده بودند . براى عيد تولد و جلوس شاه تهيه مىبينند . اين قونسل خانه كه اجاره نموده‌اند جاى مختصرى است . ليكن هفت هزار روپيه اجاره شده . اينجا را كه در نود هزار روپيه خريده‌اند و شانزده هزار روپيه هم تعميرات دارد . اگر طهران بود گمان نميكنم از شش هزار تومان علاوه كسى خريدارى نمايد . اكرم نظام رفت كاظمين كه فردا يك‌سره شهر بيايد و برويم . من ماندم و سينما رفتم . امشب پردهء تولد حضرت موسى را الى آخر كه عبور از آب و غرق قبطيان باشد نشان داد . زن‌ومرد يهود الى ماشاءاللّه جمع شده بودند كف مىزدند ، فرياد مىكردند ، سوت مىزدند ، يك هنگامه‌اى . من ياد تياتر طهران آنها افتادم كه ميرزا حسين خان پسر افخم الملك حكايت مىكرد .\r\n\r\nتئاتر يهوديها\r\nپارسال اواخر تابستان اعلان زيادى منتشر شد كه دكترهاى كليمى تياتر يوسف و زليخا خواهند داد . چون تاحال يهود تياتر نداده بودند و حال آنها هم بر اهالى طهران معلوم است ، همه‌كس منتظر اين تياتر بود تا شب موعود . ليكن از بس‌كه خود يهوديها جمعيت نموده بودند چندان بليت به مسلمين نرسيد و اغلب هم پس از مشاهدهء مناظر جلوى گراندهتل ميل به خريدارى بليت و رفتن تياتر ننمودند . هرچه زن‌ومرد ، پير و جوان بود با بچه‌هاى خود آمده بودند . ميرزا حسين خان مىگفت فضاى تياتر متعفن شده بود و كسى ياراى توقف نداشت . مختصر بقدرى كثيف و كثافت كردند كه باقراف چهل تومان خسارت و ضرر كثافت از آنها به حكم پليس گرفت .\r\n\r\nتئاتر ديگر يهوديها\r\nتياتر ديگرى در محله بيرون آوردند باز ميرزا حسين خان براى تفتيش رفته بود .\r\nمىگفت روى حوض را پوشانده بودند جمعيت روى آن زياد ايستاد . يك‌مرتبه تير و تخته‌ها شكست زن‌ومرد داخل حوض شدند . جمعيت تمام ايستاده و فرياد مىكردند .\r\nاحدى جرأت نمىكرد جلوى حوض برود و آنها را بيرون بياورد . تا آن‌كه دونفر آژان جلو رفتند و بعد چند نفر يهود هم رفتند توى كوچه و بعضى از مسلمانها را آوردند تا ممكن شد حوض افتاده‌ها را نجات بدهند . در اين مدت صداى جيغ و استغاثهء آنها مىگفت\r\n\r\n","description":"","footnote":"","page_name":" 6604 ","page_number":738},
  {"content":"\r\n\r\nمحله را به لرزه آورده [ بود 
  ] و بقدرى مضحك و تماشائى بود كه به وصف نمىآمد .\r\n\r\nيهودى بغداد\r\nاما يهود بغداد پاك و متمدن هستند . همه فرانسه مىدانند . جديدا انگليسى هم ياد گرفته‌اند . فينه سرمىگذارند . كت مىپوشند . همه فكل و كراوات دارند مگر پيرمردهاى آنها . مكنت و ثروت بغداد هم پيش آنهاست مگر بعدها انگليس از حلقشان بيرون بياورد .\r\n\r\nامير فيصل\r\nجمعه 26 شعبان - اكرم نظام شهر آمد . بازار رفتيم تتمهء سوغات را خريد . حاجى عباس چند روز براى خريد مىماند لذا وداع كرده عقب كار خود رفت . ناهار را منزل خورديم . امير فيصل به نماز جمعه در همين مسجد جنب قنسولگرى جديد آمد . اتومبيل سوار بود ، لباسش همان عربى است . جمعى سوار نيزه‌دار جلو و عقب اتومبيل بودند .\r\nيك دسته پياده‌نظام و موزيك هم جلوى مسجد صف كشيده بود . پليس هم معابر و اطراف مسجد پاسبانى مىكرد . بيرق عراق سبز و سفيد و سياه است . پليس و ژاندارم پاگن سياه دارند . كلاه آنها هم پارچه‌اى است . جلوى كلاه روى يك پارچهء سياه يك ستارهء سفيد فلزى نصب است . كت و شلوار كرباس خاكى از همان‌كه قشون انگليس تن مىكند . پليس اينجا بسيار مقتدر است و اگر اشاره كند اتومبيل يا كالسكه امير فيصل هم باشد ايستاده و حركت نمىكند . در تمام دهات و قصبات و راه‌آهن هم پليس و ژاندارم هست . ايرانى در عدهء پليس و ژاندارم و سپاهى عراق بسيار است ، بلكه روزبه‌روز هم بدان علاوه مىشود .\r\n\r\nتعداد ايرانيها\r\nمؤتمن السلطنه مىگفت در شهر بغداد شش‌هزارنفر حمال كرد فيلى هست كه اگر يك روز كار نكنند امورات بغداد آشفته مىشود . در واگن سامره چند نفر زن‌ومرد قشقائى بودند . آنها مىگفتند در بصره و عشار متجاوز از دو سه هزار خانوار قشقائى است كه همه زير چادر منزل داريم . جوانها داخل پليس و نظام ، كاملها مشغول عملگى و فعلگى . زنها مشغول قالى و گليم‌بافى . روزبه‌روز از ايران مهاجر خواهد آمد ، زيرا در ايران كار نيست ، در اينجا فراوان است . اين قرارداد جديد الغاى كاپيتولاسيون عراق هم كم‌كم كار خود را صورت مىدهد كه ايرانى نگاه به قونسلگرى نكند و هيچ‌وقت تذكره نخواهند .\r\n\r\n","description":"","footnote":"","page_name":" 6605 ","page_number":739},
  {"content":"\r\n\r\n\r\nدخيل بستن به توپ نادر\r\nغروب براى گار حركت كرديم . در ميدان توپخانهء بغداد يك توپ بلندى بود از توپهاى نادر . دور آن را زنجير كشيده بودند و اينجا هم مثل طهران و توپ مرواريد زنها به هر جاى آن ممكن بود دخيل بسته بودند . در گار ازدحام كثيرى از زوار بود و كم‌كم خيلى زيادتر شد ، طورىكه گرفتن بليت بسيار دشوار گرديد . اينجا هم مثل بليت‌فروشى حضرت عبد العظيم از دروديوار ايرانيها بالا مىرفتند و يك صداى دادوبيدادى بلند بود كه تا شهر مىرفت . عبد اللّه خان پيدا شد . يك اتومبيل خانم فخر الدوله خريده يكى براى قائم‌مقام حاكم كرمانشاه . اين دو را مىبرد و در خانقين هم اتومبيل خودش هست .\r\nاو براى من و عبد الصمد بليت خريد درجهء سيم . درجهء اول و دوم را صبح امروز خريدارى [ كرده‌اند 
  ] و يك صندلى باقى نبود . عبد اللّه خان و يك ارمنى از خدمهء گار به هزار ماجرا اسباب را توانستند آن سمت ببرند . مدتى گردش كرديم ، فرياد كرديم تا اكرم نظام پيدا شد . مشار اليه را هم چهارنفر كرمانشاهانى اين سمت گار آورده بودند . يك اطاق مخصوص به خيال خود گرفتيم . اين ارمنى را آن كرمانشاهيها ممانعت از دخول غير مىكردند . كم‌كم ممانعت ممكن نشد .\r\n\r\nوضع واگن\r\nبالاخره طورى اين واگن پر شد كه روى هم روى هم سوار شدند . فقط آنجا كه من و اكرم نظام نشسته بوديم رويمان كسى سوار نشد . اينها تمام همدانى بودند و چند نفر هم عراقى و بروجردى . تاجر چرم‌فروش پرحرفى هم در اين ميان بود كه نظم اطاق را به دست گرفته پائين‌وبالا جابه‌جا مىكرد . بعد چند نفرى را خارج و به اطاق ديگر حاجى برد ، ليكن باز دو برابر صندلى اطاق آدم بود . قيمت بليت تا خانقين ده روپيه و پنج آنه است . طول اين اطاق پنج ذرع عرض ، دو ذرع و نيم ، دو ذرع هم ارتفاع دارد . درست سى نفر آدم نشسته بود . حاجى چرم‌فروش بىاندازه حرف مىزد . يك سيد معممى هم از زمرهء علماى همدان بود كه درست خودش را مثل امام زين العابدين بيمار تكاياى طهران ساخته بود . چهار پنج‌نفر زن هم توى اين اطاق بود و به آنها از همه سخت‌تر گذشت .\r\nتوى همچو هنگامه حجاب هم بايد بكنند . دراز هم نبايد بكشند . دو سه‌تاى آنها متعلق به امام زين العابدين همدانى ما بود كه با حضور امام ديگر ممكن نبود جم بخورند .\r\nساعت سه ترن حركت كرد . تا يك ساعت بقدرى آرام رفت كه به وصف نمىآمد و اينجا همان‌جاهائى بود كه آب گرفته و دريا شده است . بناى پينكى و چرت شد . خدا\r\n\r\n","description":"","footnote":"","page_name":" 6606 ","page_number":740},
  {"content":"\r\n\r\nمىداند كه چه تماشائى داشت . واقعا جاى يك آرتيست خالى بود كه اشكال آنها را بكشد . به نوشتن نمىشود . اكرم نظام زودتر از همه مشغول چرت و كم‌كم خواب شد . من به قدر خوابيدن جا داشتم . زيرا هرقدر حاجى چرم‌فروش اصرار كرد التماس كرد داد و فرياد كرد من كسى را نزد خودم راه ندادم ، جز يك‌نفر عراقى كه نجار بود و شرط كردم موقع خواب من پاى خود را روى زانويش دراز كنم و شرط را قبول كرد . بارى تماشاى مردم نمىگذاشت من خواب بروم تا نصف شب . بعد من هم يواش‌يواش شروع به چرت كردم تا آنجا كه به خواب رفتم ، اما چه خوابى مگر آنها كه مثل ديو افتاده بودند و الا به‌فاصله‌هاى كم آدم بيدار مىشود . روى چوب با آن‌همه تكان ، آن‌همه صدا غيرممكن است به استراحت خوابيد . سفيده‌دم به آخرين استاسيون رسيده همه پائين آمده نماز كردند . هركس زن همراه داشته باشد حقيقتا برزخ طى مىكند ، مگر پول زياد خرج كند و دست‌وپا هم داشته باشد .\r\n\r\nورود خانقين\r\nنيم ساعت از آفتاب برآمده وارد خانقين شديم . زوار زياد بود وسايل حمل‌ونقل كم .\r\nخيلى زوار دچار زحمت شد . بعضيها تا ظهر معطل مال بودند . ما درشكه گرفته رفتيم پاس‌خانه از آنجا گمرك . رئيس يك‌نفر زن عرب مترجم و مفتش داشت . از اكرم نظام فقط سه روپيه گمرك گرفت من كه چيزى نداشتم . از پنجاه به پائين را گمرك نمىگيرند ، از آن به بالا صد يك دريافت مىكنند . هرمتاعى مال هردولتى باشد كه در بين‌النهرين باز نشود فقط صد يك گرفته مىشود . اما اگر باز شود صد پانزده است . اما دولت ايران امتعهء خودش هم كه خارج شود صد جور گمرك دريافت مىكند و همين مسئله اسباب نكس صادرات ما گرديده است .\r\nاز گمرك آمديم پاسخانه . اكرم نظام با هركس اظهار خصوصيت مىكند ولو يهودى بغداد باشد . اينجا با يوسف افندى هنگام آمدن سلام عليكى نموده بود حالا دوست جان در قالب گرديده است . پيش او رفتيم . از نصرانيهاى اروميه است . معاون رئيس پاس است . اسبابهاى ما را در چادر خودش جا داد . چاى و سيگار تعارف كرد . فرستاد براى ما اتومبيل كرايه كنند . سليمان همدانى درجه گرفته بود . مشير و مشار يوسف افندى و عبد اللّه بيك رئيس بود . قدرى گذشت ما را به چادر عبد اللّه بيك دعوت كردند . آقاى گلستانه رئيس راه قصر آنجا بود . عبد اللّه بيك جوان خوش‌تركيب مؤدبى بود . تركى حرف مىزد . يوسف فارسى هم خوب حرف مىزند . از قرار تقرير گلستانه و بعضى از مردم اين دونفر نسبت به زوار ايرانى خيلى انسانيت مىكنند . چند نفر شوفر آمدند\r\n\r\n","description":"","footnote":"","page_name":" 6607 ","page_number":741},
  {"content":"\r\n\r\nمعامله سر نگرفت . در اين بين گفتند عبد اللّه خان شوفر شما را مىخواند . من رفتم بعد اكرم نظام هم آمد . عبد اللّه خان گفت هرچه شما بدهيد من حرفى نخواهم زد ، بفرمائيد برويم شهر . از عبد اللّه بيك و يوسف خداحافظى كرده آقاى گلستانه هم امشب ما را در قصر دعوت كرد .\r\n\r\nبه سوى قصر شيرين - حمام خوب\r\nسوار اتومبيل فخر الدوله و قائم‌مقام شده رفتيم شهر . ناهار خورديم . شخص سنجانى زن عربى مىگرفت . صداى دهل و سرنا و هلهله گوش فلك را كر نموده بود . دو ساعت به غروب مانده حركت كرديم ، غروب وارد قصر شديم . فورا حمام رفتم . هيچ حمام به اين خوبى در همدان ، كرمانشاه و عراق نيست . هزار و دويست تومان اجارهء آن است . در عراق و اينجا حمام اجارهء گزاف دارد كه حمام‌هاى خوب طهران ثلث و ربع بلكه خيلى كمتر آن را نمىدهند . شب مهمان گلستانه بوديم ، پلوى خوبى خورديم و خواب راحتى كرديم . فخر الدوله اينجا معطل اتومبيل خود بود . فردا با ما همراه مىشود . عبد اللّه خان براى اتومبيل خودش تا كرمانشاه دو زن و يك مرد و يك نصرانى كه تبريز براى محاسبه خود مىرود گرفته . من و اكرم نظام را در اتومبيل قائم‌مقام مىنشاند و نصف كرايه را به شوفر او خواهد داد . از كرمانشاه من و اكرم نظام با آن ارمنى در اتومبيل خودش . يك‌نفر هم در آنجا اگر پيدا كند مزيد خواهد شد .\r\n\r\nباج راه\r\nصبح يكشنبه - باز گرفتار پاس گمرك اتومبيل بوديم و تا دو ساعت به ظهر مانده كار تمام شد . من رفتن باج ندادم . حالا مىبينم يكى از اتومبيل و كالسكه باج دريافت مىكنند .\r\nيكى از آدمى كه توى آن نشسته و همچو باجى در هيچ‌جاى دنيا رسم نيست . من توى اتومبيل سوارم ، پايم را روى جاده نمىگذارم ، چرا بايد چهارده قران باج بدهم . دولت ايران از ايام روسها و انگليسها باج راه را سه مقابل نموده است . يك تومان سه تومان شده . حالا از هرچند نفر آدم هم كه توى اتومبيل و كالسكه نشسته باشند عليحده باج دريافت مىكند .\r\n\r\nحق التعليف براى اتومبيل\r\nبارى مراتع اين حدود كلا خالصه است . از حشم ايلات باج مىگيرند . از آنچه مال ، چاروادار ، گارى ، دوچرخه بگذرد مالى يك قران براى « علف‌چر » دريافت مىكنند .\r\n\r\n","description":"","footnote":"","page_name":" 6608 ","page_number":742},
  {"content":"\r\n\r\nهنگام زمستان كه برف اينجاها را گرفته بود اتومبيل چند نفر مسافر ارمنى و اروپائى از اينجا مىگذرد جلوى آن را مىگيرند كه باج بده . هرقدر آنها مىگويند كه بابا زمستان است علف نيست ما اتومبيل سواريم ، علف نمىخورد . مىگويند باج را بايد داد و بالاخره مبلغى باج تعليف اتومبيل دريافت و مرخص مىكنند . اينها آمدند طهران و به همه‌جا متظلم شدند ، در جرايد درج كردند تا دولت موقوف كرد و معلوم شد هميشه از اتومبيلها حق التعليف گرفته مىشده است . با اين‌همه پول كه گرفته مىشود راه خراب اندر خراب است و ما به زحمت مىآمديم .\r\n\r\nخانم فخر الدوله\r\nبالاخره شب شد و تاريك در ماهى دشت مانديم . حاكم آنجا هژيز السلطان ، يار غار اكرم نظام بود . ما را به بالاخانه‌هاى كاروانسراى شاه عباسى كه مقر حكمرانى بود برد .\r\nخانم فخر الدوله عقب بود . پستهاى نظامى مانع از حركتشان در شب شده بودند . به هزار زحمت خودى خلاص كرده ساعت يك و نيم رسيد . خانم را هم اندرون حكمران منزل داديم . عيال صدر الممالك كه با شاهزاده دارا و چندين نفر زن با كالسكه و دليجان مراجعت مىكردند حالش برهم خورده بود ، خانم او را هم همراه آورده بود كه دوتا حمال جوانى لازم داشت تا از پله‌هاى بالاخانه بالا بيايد .\r\n\r\nراه امن است\r\nدوشنبه 29 - اكرم نظام يك سال و چهار ماه در كرمانشاهان مشغول تشكيل ژاندارمرى و ترتيب پستهاى آن بوده همهء اينجاها را بلد است ، با همه آشنا . بيشتر آن ژاندارمها هم جزو نظام حاليه و در اين راه مىباشند . به اين واسطه كار ما نمىماند . نوكر و خدمتگزار بسيار داريم . پستهاى نظامى اين راه بسيار مرتب است و الحق نهايت امنيت در اين راه هست . بايد اين راه منظم هم باشد زيرا جاده‌اى است عمومى كه تمام زوار از اينجا مىگذرد و كسانى هستند كه هيچ آشنا به اين راه و به اين سرزمين نمىباشند ، حتى زبان اهالى را هم نمىدانند . پيرمرد ضعيف ، فقير ، غريب ، زن‌وبچه متصل از اين‌جاده عبور مىكند . هيچ طرف نسبت با جاده‌هاى ديگر نيست كه فقط منحصر به خود اهالى و مجاورين آن است . دولت بايد خيلى متوجه اين راه بشود و الحق سردار سپه فعلا اهتمام خوبى دارد تا بعد چه شود .\r\n\r\n","description":"","footnote":"","page_name":" 6609 ","page_number":743},
  {"content":"\r\n\r\n\r\nسه ايل مهم : سنجابى ، قلخانى ، كلهر\r\nاز خسروى تا پل ذهاب محل تعليف و اقامت ايل سنجابى است و دزدگاه‌ترين محل آن‌كه سابقا آدمها كشته و مالها غارت و سرقت مىشد . خمپاره دره است بين قصر و پل .\r\nاز ذهاب تا پاطاق محل اقامت ايل قلخانى است . از پاطاق تا ماهى دشت كلهر كه از آن دو ئيل بزرگتر هم هست . بعضى ايلات ديگر هم در اطراف اينجا هستند كه به عظمت اين سه طايفه نيست و من اسامى آنها را يادداشت نكرده‌ام و خاطرم رفته است . ميان اين سه ئيل قلخانى شرورتر و هرزه‌تر و آدم‌كش‌تر است ، چنانچه چندى قبل در همين راه متصل آدم سر مىبريدند . سردار ناصر و سردار مقتدر سركرده و رئيس سنجابى هستند .\r\nرشيد السلطنه ( كه فعلا حبس است ) با جعفر سلطان رئيس قلخانى . امير مخصوص عباس خان رئيس كلهر .\r\n\r\nكلهرها\r\nديروز كلهرها كه قراسورانى ( امنيه ) حدود خود را دارند به اكرم نظام شكايت مىكردند والى آدم فرستاده به ايل همسايهء ما گفته اجازه داريد دزدى كنيد و جاده را بزنيد . ما با اين اعلان رسمى چه قسم جاده را نگاه داريم . والى گويا در عتبات اين اجازه را تحصيل كرده . دور نيست مىخواهد خرج مسافرت را بيرون بياورد ( بلكه زيادتر ، زيرا گفتند بيست و دو هزار تومان پول به كاكس داده كه يك دستگاه چراغ‌برق براى كربلا وارد كنند كه صحن مبارك حضرت سيد الشهدا ( ع ) و حضرت ابو الفضل را چراغ روشن كنند . ) چالهء اين پول را همين حكم‌ها پر مىكند .\r\n\r\nسيد حسن اجاق\r\nهنگام رفتن سعيد الممالك به آقا سيد حسن اجاق تلفن نموده بود كه ما آنجا وارد مىشويم . آن بود مهذب الدوله بىجهت راضى نشد و كارگذارى رفتيم . حالا اكرم نظام آنجا مىرفت . ديگر ممكن نبود من جاى ديگر بروم ، لهذا فخر الدوله را خانهء امير كل نوهء ظهير الملك مرحوم رسانديم و خودمان خانه آقاى آقا سيد حسن اجاق وارد شديم . آقا اجاق است اما در همان حال اعيانيت هم دارد . عمامه و عبا دارد ، اما جليقه و شلوار نظام مىپوشد . عيالش دختر شاهزاده عضد السلطان است . خانهء آقا مهمان‌خانه و مضيف است « هركه خواهد گو بيا و هركه خواهد گو برو » . واقعا اين قبيل اشخاص خيلى به سر مردم حق دارند ، زيرا كار پرزحمتى است متصل مهمان داشتن ، آن هم از هرطبقه و\r\n\r\n","description":"","footnote":"","page_name":" 6610 ","page_number":744},
  {"content":"\r\n\r\nسلسله و طايفه .\r\nمنازل از قصر تا كرمانشاهان و همدان - پل ذهاب ، پاطاق ، سرخه ديزه ، كرند ، هارون‌آباد ، ماهيدشت ، كرمانشاهان ، بيستون ، صحنه ، كنگاور ، اسدآباد ، خاتون‌آباد ، همدان .\r\nبه مجرد آن‌كه از سرحد عراق رد مىشويد كم‌كم تپه و ماهور مىشود سپس كوه و به كلى طبيعت زمين فرق مىكند . گردنهء كوچك پاطاق سرحد هواى دو مملكت است كه از آنجا تا كوههاى ارمنستان ، كركوك و موصل و تا بصره مثل كف دست صاف و هوايش گرم است . سمت ايران تا خليج‌فارس و افغانستان كوه بالاى كوه و هوايش سرد است . باز سمت ايران كه نقاط گرمسيرى دارد كه آن سمت ابدا سردسيرى ندارد .\r\nسه‌شنبه سلخ شعبان - هوا سرد است . ما در خانهء اجاق كرسى داريم . ديشب مخصوصا بسيارسرد شد . شكوفه اينجا تازه باز شده ، بيد تازه سبز مىشود . اين‌همه سرما از حمل شده و هيچ علائم بهار نيست . ديشب يخ بست . مىگويند يك ماه بهار مرحوم شده است .\r\n\r\nرفع ظلم ولى با ظلم - احمد آقا خان\r\nامير لشكر غرب ( احمد خان سرتيپ سابق قزاقخانه ) امروز با كوكبه وارد شد ، مردم تا صحنه و بيستون استقبال رفته بودند . تمام كارها به دست امير لشكر است . حاكم ، رئيس ماليه ، كارگذار تمام نقش ديوار ، قالب بىروح [ اند 
  ] . چنان هم زهره‌چشم گرفته كه احدى ياراى نفس‌كشيدن ندارد . خود قايم‌مقام حاكم استقبال رفته بود . ايران بخت و اقبال به هيچ‌كارى ندارد . اينك سردار سپه مىخواهد قشون را درست كند آن ادارات ديگر كلا دارد خراب مىشود . رفع ظلم را مىخواهد از جمعى بكند ، به همه ظلم مىشود . امير لشكر در حدود خودش بايد مقتدر و مسلط باشد اما حالا به همه كار دخالت [ مىكند 
  ] و تمام اين صفحه در تحت سلطه و اقتدار اوست . رئيس تلگرافخانهء قصر هم به حكم او عزل مىشود . حاكم همدان هم به ميل او عزل ، بلكه فرار مىكند .\r\nآقاى آقا سيد حسن اجاق به واسطهء همان حركت بد كه محبوس‌داشتن رشيد السلطنهء قلخانى باشد با امير لشكر مناسباتى ندارد . استقبال هم نرفت . ايلات به آقا اعتقاد دارند .\r\nاينك هم سلب اعتقاد از آقا شده هم از دولت .\r\n\r\n","description":"","footnote":"","page_name":" 6611 ","page_number":745},
  {"content":"\r\n\r\n\r\nحكايتى از مهاجرت - حمله به سليمان ميرزا\r\nجمعى ديدن اكرم نظام آمدند . حكايتها از ايام جنگ و تشكيل دولت در كرمانشاهان مىكردند كه واقعا شنيدنى بود . از هركدام تفصيلاتى بيان مىكردند . من‌جمله از سليمان ميرزا و چون مناسبت او با من بيشتر است اين يك فقره غيبت را از او مىكنم . ايام عقب‌نشينى و فرار رسيد . روسها از سمت ايران ، انگليسها از عراق زورآور شدند . در قصر چند روزى براى تبادل افكار توقف شد . روزها وزراى فرارى و ليدرهاى متوارى در تشييد مردم نطق مىكردند . يك روز كه جمعيت از همه بيشتر حاضر شده بود سليمان ميرزا به كرسى خطابه رفت و گفت اى گروه مسلمين در صدر اسلام قشون ما همچو بود ، در ايام پيشداديان چطور ، عهد سيروس و داريوش چه قسم . ملت بايد بيدار باشد ، حى باشد ، از مال نترسد ، از جان نترسد ، همه را در راه وطن ايثار كند ، چه‌وچه . هزارها لاف و گزاف از گذشته و آينده ، تا رسيد به اين كلمات كه اگر صدنفر شما در يك سنگرى مقابل خصم باشد وقتى كه نود و نه‌نفر آن شربت شهادت چشيد و آن يك‌نفر باقى ماند بقدرى كوشش كرد كه چندين زخم برداشته و بعد از آن شمشير خود را تسليم خصم با حال ناتوان نموده و با شرافتانه تسليم شد . من مىتوانم در پارلمان و از كرسى خود بدين ملت فخر نموده و به عالم بگويم ملت ايران زنده است و انتقام كشنده . يك‌مرتبه مردم فرياد به ناسزا بلند كردند كه فلان‌فلان شده بس نبود آنقدر كشتار داديم تو ليره گرفتى ، كفايت نكرد آنقدر گرسنگى كشيديم تو سينهء مرغ و ران بره خوردى . حالا هم در سنگر نود و نه‌نفرمان كشته شويم كه تو باز به روى در مجلس جلوس كنى . خيرخير لازم نيست تو زنده باشى و افتخار كنى . بسم اللّه شما برويد در سنگر جنگ كنيد كشته شويد ، ديگرى در مجلس به اين ملت افتخار و مباهات كند .\r\n\r\nاحزاب در كرمانشاه\r\nدر كرمانشاه دو حزب است : دمكرات كه حالا شعب هم پيدا كرده ( دموكرات مستقل - دمكرات زره‌پوش - دموكرات سوسياليست و غيره‌وغيره ) [ و 
  ] اعتدال كه بورژوازى هم مىتوان اطلاق كرد . براى تعيين وكيل مرافعه‌ها دارند و شايد به زدوخورد و كشتار هم برسد . كانديد اعتدال فعلا نصرت الدوله است و نصير لشكر ( كه هردو وكيل فعلى هستند ) ، امير كل و آقاى اجاق . آن حزب هنوز كانديد خود را انتخاب نكرده است .\r\nكرمانشاهان از تمام ايران بيشتر صدمه و چيزهاى نوظهور ديد و با اين‌همه مصائب و خسارات باز خوب دوام آورده و خوب مانده است .\r\n\r\n","description":"","footnote":"","page_name":" 6612 ","page_number":746},
  {"content":"\r\n\r\nعصر خيلى گردش رفتم . فيض‌آباد جنوبى شهر است . سبزىكارى است . كمى هم درخت دارد . محل تفرج مردم شهر است . گفتند باغ و درخت بسيار داشت عثمانيها ريخته و سوزاندند . اجاق مىگفت اصلا تركها دشمن اشجار بودند .\r\n\r\nاكرم نظام\r\nاكرم نظام آخر حمل مرخصيش سر است . تا امير لشكر نيامده بود مثل ديوانه‌ها بود .\r\nمبادا دير برسد و آبرويش را ببرند . امروز نزد امير لشكر رفت با ترس‌ولرز و مقدارى دعا خوانده به خود فوت كرد . مراجعت للّه الحمد بشاش بود و اظهار لطف فرموده بودند و فرموده بودند صبح مرا ببين و برو . ده روز هم به مرخصى مزيد مىكنم طهران به روى ( دو سال و نيم است اكرم نظام طهران نرفته ) . احمد خان سرتيپ فرماندهء قواى كرمانشاهان با مهديقلى خان سرهنگ اينجا آمدند . اكرم نظام مىگفت سرتيپ مثل سگ از امير لشكر مىترسد . سرتيپ از قزاقهاى قديمى بود . صحبتهاى بامزه مىكرد . شام هم آنجا خوردند بعد رفتند .\r\nچهارشنبه غرّهء رمضان - صبح اتومبيل حاضر شد با آقاى اجاق وداع كرده حركت كرديم . نزديك گاراژ عبد اللّه خان ايستاديم تا اكرم نظام بيايد . عبد اللّه خان دنبال يك‌نفر مسافر مىدويد و پيدا نمىشد . خيلى معطل شديم تا اكرم نظام آمد . بعد عبد اللّه خان هم از دور پيدا شد كه با يك‌نفر مسافر و يك‌حمال و يك‌نفر دلال مىآمدند . من بار ندارم .\r\nاكرم نظام محض بارهاى خودش مايل نيست مسافر ديگر زياد بار همراه بياورد . لهذا چون مسافر جديد ما روى همه لباسهاى خود عبا پوشيده و از دور خيلىقطور به نظر مىآمد هنوز ده قدم به ما داشت اكرم نظام فرياد زد به اين گندگى عبا هم پوشيده . اى امان پس زود درآر .\r\nمسافر جوان يك‌نفر نظامى مقتدرى را در مقابل خود ديد مثل چوب خشك شد و فورا عبا را بيرون آورد . اكرم نظام قانع به اين نشده گفت براى يك دستمال هم جا نداريم .\r\nبارها را بده ببرند . جوان آه‌وناله كرد سركار چيز زيادى نيست رخت است . گفت شما در راه رخت لازم نداريد . گفت جاى ديگر چطور . گفت چه مىدانم و رو را به عبد اللّه خان كرده با تشدد تمام باز مسافر آوردى ، بار آوردى ، چرا خجالت نمىكشى ، ما جا نداريم .\r\nمسافر بقچهء خود را مقابل آقاى كلنل گذاشته گفت هرچه زيادى است بيرون بريزيد .\r\nكلنل داد مىزد ، پا به زمين مىكوبيد كه زياد است . بالاخره من به زبان آمدم گفتم هرچه زيادى است خارج كنيد سر بقچه باز شد . چيزى نبود كه خارج بريزند . اكرم نظام ديد بد شد نظر خود را عميق كرد و به دوتا سبد مدور مال مهر و تسبيح افتاد . يك‌مرتبه فرياد زد\r\n\r\n","description":"","footnote":"","page_name":" 6613 ","page_number":747},
  {"content":"\r\n\r\nاينها چه‌چيز است ، بينداز دور ، بينداز دور . فورا آدم جوان مسافر برداشت و گفت آقا من خودم اينها را فردا همدان به شما مىرسانم . مسافر با كمال اندوه پذيرفت . آن‌وقت تعظيم مجددى به اكرم نظام كرد گفت هرچه بفرمائيد من حاضرم و اطاعت دارم . اجازهء داخل شدن به اتومبيل داده شد . بيچاره مثل آن‌كه نجس است خودش را جمع مىكرد كه به من نخورد و تا شهر همدان الى قزوين كه من بودم اين آدم نوكرى و خدمت اكرم نظام و مرا نمود ، حتى آفتابه هم براى اكرم نظام گذاشت .\r\n\r\nاهميت نظامى در سفر\r\nآدم خوب است هميشه با يك‌نفر نظامى مسافرت كند ، خصوصا در حدود و قلمرو احمد خان امير لشكر هم واقع باشد نوكر مفت دارد . باج و راهدارى نمىدهد ، همه‌كس احترام مىكند ، تملق مىگويد و به همراهان آن نظامى از هرحيث خوش مىگذرد .\r\nهركس توى اتومبيل يا كالسكه باشد ولى خيلى محترم باشد ، خيلى صاحب مكنت باشد بين راه احدى او را به‌جا نمىآورد ، به عكس اگر نظامى در آن نشسته باشد از دور فرياد مىزند « منم‌منم بزبز قندى » .\r\nسه ساعت به ظهر مانده اتومبيل حركت كرد . در كنگاور خانم فخر الدوله ناهار افتاده بود . مرغ بريانى با نان و تخم‌مرغ براى ما داد . از منزل هم ناهار آورده بوديم همراهان را دعوت كرديم . رئيس راه و صاحب‌منصب پست آمدند . تهيهء چاى كردند . از همدان يك عده نظامى با دو عرابه توپ شنيدر بزرگ و چند عرابه كوهستانى به كرمانشاهان مىروند . گفتند امير لشكر خيال عربستان را دارد ، از راه پشت‌كوه . به نظر محال مىآيد تا چه روى دهد .\r\n\r\nاتومبيل فخر الدوله\r\nفخر الدوله اتومبيل را در دو هزار و سيصد و پنجاه روپيه خريد ، روپيه سه قران .\r\nهفتصد و هشتاد و سه تومان مىشود . نفرى شصت و پنج تومان تا طهران از ما كرايه گرفتند مىشود دويست و شصت تومان . خانم شصت تومان خرج نموده باشد دويست تومان صرفهء او مىشود . در حقيقت پانصد و هشتاد تومان اتومبيل تمام شده است .\r\nچنانچه گفته‌اند هميشه صرفه با آدم پول‌دار است و سالى مبلغها آدم ضرر بىپولى را دارد . اين اتومبيلهاى فورد سال قبل چهار هزار روپى بود ، امسال به اين درجه ارزان شده است .\r\n\r\n","description":"","footnote":"","page_name":" 6614 ","page_number":748},
  {"content":"\r\n\r\n\r\nفخر الدوله مرد است\r\nفخر الدوله مرد است و جا دارد امين الدوله را عيال او بگويند نه خانم را . واقعا اگر فخر الدوله نبود امروز با آن‌همه مكنت امين الدوله هيچ نداشت . فخر الدوله كلفت و نوكر همراه ندارد ، يك خانم همراه اوست با پسر سيزده چهارده ساله‌اش ميرزا على خان « 1 » و از ما چند نفر چابك‌تر و منظم‌تر حركت مىكند . هميشه جلوتر است . گمرك اتومبيل را آخر نداد . تلگراف رئيس الوزرا كه احوال‌پرسى [ كرده 
  ] و ضمنا وعده داده بود به گمرك خانه‌ها سفارشات مىشود مستمسك قرار داد و رد كرد . با تمام رجال ديدوبازديد مىكند . در اين راه هم هركس ديدن آمد اندرون طلبيد و پذيرائى كرد .\r\n\r\nسهراب خان\r\nجوان مسافر جديد اسمش سهراب خان است از اعضاء پست‌خانه . در محمره مأمور بود . مرخصى گرفته طهران مىرود . از مناقب او اين‌كه خواهرزادهء جناب محتشم السلطنه عيال اوست و در مدرسهء آلمانى طهران تعليم يافته . نمىدانم جنسا مؤدب و معقول است يا صلابت كلنل معقولش نموده .\r\nهيچ‌جا نواقل نداريم . همين‌قدر جلو تير رسيديم صداى پدر سوختهء كلنل تير را به آسمان افراشت . از گردنهء اسدآباد سخت رد شديم . عبد اللّه خان مقدار زيادى لوازمات اتومبيل خريده اين‌بار اتومبيل را سنگين نموده خوب نمىرود . همه‌جا سهراب خان و ارمنى اتومبيل را مىراندند . من و كلنل معاف بوديم . او به جهت آن‌كه اهل نظام است من براى آن‌كه پيرتر از آنها هستم . بالاخره نشد يكى دومرتبه هم كلنل پياده شد ، اما من فقط يك‌مرتبه .\r\nمغرب وارد همدان و خانهء آقاى سعيد الممالك شديم . اينجا هوا سردتر از كرمانشاه است . بخارى روشن بود و پرده‌ها افتاده درست مثل زمستان . من مىرفتم هواى همدان بهتر بود . رفتن به قدر مراجعت ما سرما نخورديم . اينجا تازه شكوفه بادام باز شده است .\r\nجمعه سيم رمضان ، 29 حمل - ديروز را ما توقف كرديم ليكن فخر الدوله تشريف برد و مىگفت حتما شب را طهران خواهم رسيد . من خيال مىكردم كه مراجعت در همدان چند روزى توقف كنم تجديد عهدى كرده از جاهاى باصفاى همدان لذت و تماشا ببرم .\r\nحالا مىبينم زمستان است و در فصل زمستان چه صفا و تماشائى ، خصوصا ماه رمضان هم هست و ميزبانى بسيار صدمه و زحمت خواهد داشت .\r\n\r\n\r\n","description":"","footnote":"\r\n( 1 ) - مرحوم دكتر على امينى كه بعدها نخست‌وزير شد . ( مسعود سالور )\r\n","page_name":" 6615 ","page_number":749},
  {"content":"\r\n\r\n\r\nسپهبد احمدى و دموكراتها\r\nبالاخره بقدرى به تحريك امير لشكر مردم ميتينگ دادند كه موفق الدوله فرار كرد . بعد هم امير لشكر حكم كرد مخلفه او را توقيف كردند كه مقروض است . امير لشكر با بهائيها و دمكراتها خيلى موافقت و همراهى دارد . ساير مردم بسيار گله مىكنند اما جرأت ندارند به جائى اظهار كنند . پس از موفق الدوله احمد خان برادر سالار فاتح كجورى را كفيل حكومت نمود . به مردم خيلى برخورد و ليكن ياراى دم‌زدن نيست . گفتند شاهزاده معز الدوله « 1 » حاكم شده ولى مشكل است با اين ترتيب بيايد .\r\nحوالهء تلگرافى پنجاه تومان اينجا رسيده بود ليكن من يكصد تومان از حاجى عليرضا گرفتم . چهل و سه تومان به عبد اللّه خان دادم قدرى خريد كردم تتمه را مىبرم ، تا اينجا كه خدا خواسته .\r\n\r\nورود به قزوين\r\nهوا ابر شد ، غرشها كرد ، باران آمد ، تگرگ آمد ، اقلا پنجاه جور شد تا ما قزوين رسيديم . دم گراند هتل اتومبيل ايستاد . آقايان خيال طهران داشتند . من فورا دكان اسعد الحكما رفته سراغ رفعت السلطان و خانمها را گرفتم . گفت همه به‌جاى خود تشريف دارند و با من آمد . درشكه خواستيم جزئى بار خود را آنجا گذاشته با اكرم نظام و دو رفيق جديد وداع كرده باغ رفتم . همه مسجد بودند جز آقاى رفعت السلطان كه روزه هم نيست . رفعت السلطان اگر در ظرف چهار ساعت به معده‌اش غذا نرسد ضعف مىكند .\r\n\r\nاتوموبيل يا قاليچهء حضرت سليمان\r\nعبد اللّه خان وعده مىداد كه سه ساعت از شب رفته اكرم نظام را طهران برساند . من خواهش كردم به خانه تلفن كند كه من چند روزى قزوين مىمانم . غروب خانمها آمدند و به حمد اللّه همگى سلامت بودند . همهء شب به صحبت سفر گذشت و كمى هم به واسطهء خستگى خواب كردم . اينجا هم سرد است و كرسى در اطاق رفعت السلطان هنوز هست كه بسيار چسبيد . من مىرفتم شكوفهء بادام باز بود حالا كه آمدم زردآلو باز نشده است .\r\nهمه‌جا به سردرختى آفت رسيده است . محصول بهاره هم صدمهء كلى ديده است .\r\nديشب من خانهء حاجى عليرضا مهمان بودم ، امشب قزوين خانهء همشيره . هرقدر از\r\n\r\n\r\n","description":"","footnote":"\r\n( 1 ) - ظاهرا محمد صادق خان معز الدوله مرادست كه زمان جنگ بين‌الملل كارگزار در اروميه بود . ( ا . ا . )\r\n","page_name":" 6616 ","page_number":750},
  {"content":"\r\n\r\nاتومبيل تعريف كنيم كم است . قاليچهء حضرت سليمان اتومبيل حاليه است .\r\nسه‌شنبه هفتم رمضان ، چهارم ثور - هوا همان قسم سرد است و بارندگى مىشود .\r\nالموت ، رودبار برف آمده . آقايان قزوين كه محبت دارند ديدن كردند . محض بازديد آنها و رضايت همشيره و ملكه خانم ناگزير از توقف شدم و به اين جهت قصد اقامت نموده از امروز روزه گرفتم . ميرآخور گفت آقاى افخم الدوله در سيم يا چهارم ماه به سمت مشهد مقدس زيارت رفته‌اند . چند سال بود پول اين زيارت را جدا گذاشته بود . اما هردفعه كه خيال رفتن مىكرد حضرت اقدس و الا ممانعت مىكرد تا امسال مجالى به دست آورد .\r\nگمان مىكنم براى ماه شوال مراجعت كند .\r\n\r\nمصدق السلطنه و وكالت خرقان\r\nاينجا هم هياهوى وكالت است و مىگويند هفتادنفر داعيهء وكالت دارند . پول ، شال و عبا است كه كيسه‌كيسه ، بقچه‌بقچه به دهات مىرود . بطور تحقيق مىگويند مصدق السلطنه در خرقان هشت هزار تومان پول و مقدار زيادى شال و عبا روانه كرده دور نيست اكثريت را ببرد « 1 » . شيخ محمد على الموتى هم با دست خالى بسيار پارتى دارد و الموت هم كه البته راى مىدهد در هردوره تقنينه شيخ محمد على كانديداى وكالت بوده اما وكيل نشده است . تا اين‌دفعه چه شود . شيخ براى وكالت جان مىدهد اگر اين دفعه هم نشود دق خواهد كرد .\r\n\r\nوضع الموت\r\nاز طهران و پلتيك داخله‌وخارجه در اين مدت بىخبر بودم . فعلا هم ميل ندارم تا طهران نرسيده‌ام خبرى تحصيل كنم . بين مستشار الممالك و ميرزا سيف اللّه دفعهء شصتم و هفتادم برهم خورده . ميرزا سيف اللّه شهر آمده . اينها امسال براى شاهزاده چيزى از الموت ندادند . آنجا را هم خوب نگاه نداشتند . نايب الحكومه ، تحصيلدار ، مردمان متفرقه ، شياد پدر رعيت را درآورند . متصل به من شكايت مىكنند . حضرت و الا هم نمىداند چه قسم چاره كند . مستشار كه شهر بود ميرزا سيف اللّه چند عريضه از رعايا مىگيرد كه ما مستشار لازم نداريم ، همان ميرزا سيف اللّه كه چنين‌وچنان است براى مباشرت كافى است . اين عريضه‌جات را با دويست تومان پول به توسط سيد علينقى\r\n\r\n\r\n","description":"","footnote":"\r\n( 1 ) - مناسبتش اين بود كه تعدادى از آباديهاى آن ناحيه مانند حصار ارمنى و حسن‌آباد ملك وزير دفتر بوده است . ( ا . افشار )\r\n","page_name":" 6617 ","page_number":751},
  {"content":"\r\n\r\nجبرين دهى روانهء طهران مىكنند . سيد از فيشان پول را به خانهء خودش فرستاد با يك مبلغ جزئى حركت مىكند . در قشلاق دونفر حمال با او همراه مىشوند و شكايت از فقر و فلاكت خود مىكند . سيد مىگويد من نفرى سه تومان به شما مىدهم كتهاى مرا بسته گوشهء جاده بيندازيد و بعد برويد . دو سه ساعت فاصله آمده مرا همراه ببريد و همه‌جا حتى قزوين هم شهرت بدهيد چند نفر سيد را گرفته پول را ربوده و كتهايش را بسته بودند . همين كار مىشود و سيد الموت مىرود درحالىكه شهرت اين قضيه به الموت رسيده بود . مستشار مىرسد گريبان ميرزا سيف اللّه را مىگيرد ، ميرزا سيف اللّه گريبان سيد علينقى . پس از مرافعهء زياد سيد علينقى فرارا تنكابون مىرود و ميرزا سيف اللّه شهر .\r\nامسال دو ماه سيف اللّه آتان مانده است . مىگويند دويست تومان بيشتر خرج كرده .\r\nدويست تومان اجارهء آتان بوده . يكصد و بيست گرفته هشتاد تخفيف داده . آن‌وقت كليد انبار غله را هم به فرج آتانى داده و او دو برابر اجارهء غله به عنوان خريد از انبار برده كه يك‌دينار قيمت آن وصولى نيست . حالا هم كه شهر آمده متصل خانهء فواحش است .\r\nغلامعلى كيال مىگفت سيصد تومان پول زرد و اسكناس دارد تا اينها را خرج خانمها نكند بيرون نخواهد آمد . مستشار هم يك آدم بىحالى است ، مريض هم هست ، قالب بىروح آنجا افتاده . مهدى از مخالفت اين دو به قدر دويست تومان استفاده كرده است .\r\nمختصر دو هفتاد تومان فقطوفقط به حضرت و الا از الموت عايد شده و من تصور مىكنم بااين‌حال بيش از آن انتظارى داشته باشند .\r\nيكشنبه 12 رمضان المبارك ، نهم درجه ثور - دوسه شب باران و باد هوا را سردتر كرد ، ليكن اين دو روز آفتاب [ است 
  ] و بوى بهار مىآيد . درست يك ماه بهار مفقود شد . براى محصول چندان خوب نيست ، رشد نمىكند و وقت مىگذرد .\r\nبازديدها تمام شد و خستگى مسافرت رفع ، بايد رفت . باغ و عمارت رفعت السلطان و آب روان آن در اين فصل خيلى باصفاست . من هم‌كه مدتها بود به هواى باز و آب عادت نموده بودم يك‌مرتبه توى آن حياط افتادم كه برگ سبز هم ندارد . اين است كه ميل نمىكنم بروم .\r\n\r\nورشكستى - هيأت نظار\r\nقزوين « چول » شده . واقعا مثل اين است كه روز قتل يا تحويل سال است ، من آن‌وقت [ كه 
  ] كرمانشاه و همدان را نديده بودم حاليه به نظرم معمورتر از قزوين آمد . متصل اينجا ورشكست مىشوند و الان عدد ورشكست علاوه از غير ورشكست است حكومت با همان غلامرضا خان ميرپنج است . در كاغذ و پاكت اسم نظامى چاپ است اما كارها خير\r\n\r\n","description":"","footnote":"","page_name":" 6618 ","page_number":752},
  {"content":"\r\n\r\nغيرنظامى است . نظار را حكومت معلوم كرد مردم قبول نكردند برهم زدند و مجددا معلوم نمود باز حرف دارند .\r\n\r\nسردار مفخم - شيخ الوكلاء\r\nشاهزاده سردار مفخم وكيل قزوين مرخصى يك‌ماهه گرفته و آمده است . يك شب بعد از ورود به اشارهء آقاى حاجى سيد حسين و تحريك وثوق الاسلام و صدر المعالى جمعيتى از طلبه و اهالى محل مغلاوك به خانهء شاهزاده رفته تبريك و تهنيت ورود گفتند و اظهار تمايل بسيار كه مجددا شما را بايد انتخاب كرد . وثوق الاسلام نطق كرد ، خدمات مشعشع وكيل محبوب را توصيف نمود . از مراتب صداقت شيخ الوكلا رضايت نمود .\r\nمردم زنده باد گفتند . بعد خود شيخ الوكلا خطابه انشاد كرد و از حسن‌نيت آقايان تشكر زياد نمود . به علاوه نفرى دو قران كه به مغلاوكيها براى بروز اين حسيات و احساسات قبلا نياز و تقديم نموده بود ( مغلاوك محله‌ايست كه تمام آن زارع و باغبان هستند ) .\r\nروز ديگر جماعتى از احزاب ائتلاف نموده در جلوخان مسجد شيخ الاسلام برعليه شاهزاده نطق نموده اظهار نفرت و بيزارى از وكالت سابق و انتخاب لاحق او نمودند ، به جاى زنده بادها مرده باد . حتى به ميرزا ابراهيم خان هم بسا نسبتها دادند كه خجلت‌آور است .\r\n\r\nمكرم السلطان\r\nمكرم السلطان نامى جوان ريش مصنوعى گذاشته پسر مكرم السلطان برادر امير اعلم از طايفهء آشورى اينجا آمده مايل وكالت است ، مهمانى مىدهد ، سور مىدهد ، پول مىدهد . يك شب پانزده من شاه برنج طبخ نمود به خورد مردم داد . نتيجه اين شد كه شما منبر برويد خود را به خلق معرفى كنيد . او هم رفت و بعضى مطالب در معرفى خود گفت . نتيجهء اين دو اقدام فعلا استشهادى است كه تمام شده . سردار مفخم هفتاد و پنج سال دارد . مكرم السلطان بيست و سه سال . هردو محروم از وكالت مىباشند .\r\n\r\nاحزاب قزوين\r\nاحزاب اينجا خيلى بسط پيدا كرده . هرآدمى كه سابقا در حزب دمكرات بوده حالا خودش ليدر و كانديد وكالت و داراى يك حزب است . ميرزا ابراهيم دكتر نوهء حاجى ميرزا احمد طبيب خودش وكيل و يك حزب دارد كه متصل جمع مىكند زير طاقهء خانه خودش نطق مىكند . چون جنسا پرحرف و حرّاف است تا سه ساعت چهار ساعت\r\n\r\n","description":"","footnote":"","page_name":" 6619 ","page_number":753},
  {"content":"\r\n\r\nمهملات‌گوئى او طول مىكشد كه غالب حزب خواب مىروند و در خواب وكالت او را تماشا مىكنند .\r\nميرزا باقر سيميارى ( سميار دهى است پنج فرسنگى در رودبار راه الموت ) با شيخ ابراهيم حزبى تهيه نموده‌اند كه باقر وكيل شود ، اما مىگويند باطنا شيخ ابراهيم خيال ديگرى دارد .\r\nآقا محمد باقر شاهرودى تاجر حزبى تهيه كرده ، ميرزا حسين خياط واعظ ، ميرزا عباد اللّه حداد گچ‌پز ، هركدام يك‌حزب دمكرات مستقل دارا هستند كه اگر نهيب به آنها كنند از چرخ در مىروند .\r\n\r\nداوطلبان وكالت : از جمله مصدق السلطنه\r\nمختصر سالار سعيد ، بيگلراف ، ميرزا حسين خان صبا مدير ستارهء [ ايران 
  ] ، فطن السلطنه برادر على جان ، مصدق السلطنه ، جمال عطار ، ديگرى ، ديگرى همه مشغول و تلاش وكالت مىكنند . جمعى از ملاها هم مثل ميرزا فضلعلى آقا ، شيخ محمد على ، آقا سيد نعيم و غيره‌وغيره در تقلا مىباشند . كرمانشاه و همدان بهتر بود .\r\nمىگفتند هركس را امير لشكر طالب باشد بايد او را انتخاب كرد .\r\n\r\nوكيل شدن من\r\nمن حالا ملتفت مىشوم كه براى من هم سهل بود تلاش بكنم . همهء اينها تملق مرا مىگويند كه در الموت كانديد نمايم ، براى خودم به طريق اولى ممكن بود ، همين قسم در بلوك افشاريهء قزوين و در شهر به واسطهء رفعت السلطان و ساير دوستان . هم دير شده است ، هم مايه ندارم . اگر پول بود و هنگام رفتن خيال به سرم آمده بود حتما من هم يكى از كانديدهاى بانفوذ اينجا بودم كه هم شب‌نامه برايم منتشر مىشد ، هم با پست شهرى مكاتيب . البته از نطق در مجامع و خيابان هم بىنصيب نبودم . افسوس مايه نداشتم ، زرنگ هم نبودم ، از همه محروم ماندم . بااين‌حال الموت نوشتم اسم مرا توى اسمها بنويسند . جاى مهرى براى آتيه باشد . حقيقتا من هزارهزار و پانصد اگر خرج مىكردم احتمال كلى داشت وكيل شوم . زيرا از الموت و بعضى دهات رودبار كه من دست داشتم يكى دو هزار رأى ممكن بود تهيه كرد . ما هميشه به واسطهء عدم‌بضاعت و پول عقب هستيم .\r\nملكه خانم كه بنا بود همراه من طهران بيايد بالاخره راضيش كردند از اين خيال منصرف شود و خواهد ماند . دختر خوبى شده . بيشتر از سايرين نزد من بوده ، بدين\r\n\r\n","description":"","footnote":"","page_name":" 6620 ","page_number":754},
  {"content":"\r\n\r\nجهت مأنوس‌تريم . در تمام مدت توقف الموت ملكه نزد من بود .\r\n\r\nقيمت كرايهء اتوموبيل\r\nجمعه 17 رمضان ، 14 ثور - صداى بلبل ديشب و امروز به گوش ما مىخورد .\r\nرفعت السلطان هم « ارد » داد كرسى را بردارند . پست قزوين با اتومبيل مىرود . براى مسافر هم جا دارد . بليت گرفته‌ام . ميرآخور هم طهران مىآيد . مسافر درجهء اول هشت تومان و سه قران ، دوم شش تومان و سه قران . گران است و مردم متوسط گارى را ترجيح خواهند داد و خوب كار نخواهد كرد .\r\n\r\nنطق طلبه - حمله به كميساريا\r\nآقايان علماى شهر مجمعى تشكيل داده ديدم تلگرافتى و مكاتيبى تهيه كرده‌اند كه براى تعيين طراز اول به طهران و عتبات و ساير شهرهاى ايران روانه دارند . شيخ حسين نامى از طلبه‌هاى بافضل ليكن به واسطهء كثرت رياضت در عمل جفر و رمل و كيميا فى الجمله دماغش مخبط شده ، چند روز بود در صحن مسجد شاه منبر مىرفت . از اين اوضاع قدرى بد مىگفت . تا سه روز قبل گفته بود بوى گندوتعفن كارهاى ملا كاظم خراسانى هنوز به دماغ من مىآيد . چند نفرى از متجددين هياهوئى نموده بودند . يك نفر طلبه محض برائت او مىگويد ملا كاظم بابى را مىگويد ، از بالاى منبر داد مىزند خير همان آخوند خراسانى را مىگويم . مردم هجوم مىآورند . طلاب شيخ را بيرون برده در مدرسهء التفاتيه نگاه مىدارند . پريروز دربين عبور به مسجد آژان او را دستگير مىكند .\r\nبازار خبر مىشود . يك‌مرتبه دكاكين [ را 
  ] بسته و حمله به سمت كميسرى آوردند . رئيس كميسرى هم بىجهت از مرخصى او امتناع كرد . جمعيت هجوم آورده دروپنجرهء كميسرى را شكسته آژانها را كتك بسيار زدند و شيخ حسين را روى دست با سلام و صلوات مسجد شاه آوردند و به منبر رفت . در منبر گفت كه اگر اهل كوفه و شام اين قسم غيرت نموده بودند حضرت امام چهارم را كسى نمىتوانست در حبس نگاه دارد . يك روز هم گفته بود اين القاب علما نماها معنى دارد . من معانى همه را مىدانم . امين الاسلام ( قاقازانى وكيل عدليه ) يعنى دزد و شرابخوار ، وثوق الاسلام ( پسر آقاى آقا سيد حسين مجتهد ) يعنى ريش‌تراش . بعضى مىگويند آنها اسباب شده‌اند دكتر ما متصل لايحه مىنويسد كه در مجلس قرائت كند . يك روز هم كه توى اطاق راه مىرفت و غرق اصلاحات مملكت بود رندى مىگويد آخر دكتر يك چلوكبابى به ما بده . با اخم و تشدد تمام جواب مىدهد آخر من نبايد در آن شهر خراب شده دوتا قاليچه زير پايم داشته\r\n\r\n","description":"","footnote":"","page_name":" 6621 ","page_number":755},
  {"content":"\r\n\r\nباشم ( يعنى پولها را خرج كردم . حالا ميل داريد قاليچه را هم بفروشم خرج كنم و در طهران هنگام وكالت اطاقم فرش نداشته باشد . )\r\nپول خيلى به دهات مىرود . در شهر نمىتوانند چندان تحصيل رأى كنند ، ليكن در دهات بسياربسيار سهل است . دمكراتها از تغيير نظامنامه زيان بردند . امسال هم خيلى تلاش كردند نظامنامهء جديدى نوشته شود و گويا نوشته هم شد اما منتشر نگرديد .\r\n\r\nفروش رأى\r\nدكتر ميليسپو هرقدر تلگراف مىكند اعضاء ماليه خصوصا تحصيلدارها دخالت نكنند ممكن نمىشود . فروش رأى با آنهاست . حاجى شيخ احمد واعظ بالاى منبر مىگفت مردم آنجا كه صباغ ، عطار ، حداد ، بقال را انتخاب مىكنند آنها داراى معلومات هستند ، به علاوه مدتها داخل امورات و ادارات ملى و دولتى . اما در شهر و مملكت شما عطار همان عطار است امروز هم عطار است و فاقد تمام معلومات و علومات و تجربيات . پس غرّ به اين اسامى حق‌به‌جانب نشده وكيل با علم صالح خوب انتخاب كنيد .\r\n\r\nانتخابات\r\nانجمن نظار سيم شهر شوال جلوس مىكند و تعرفه مىدهد . نظار دهات هم معلوم شدند هرتقلبى بشود زير سر نظار بلوكات است . منافع خوب هم مىبرند . انتخابات اين دوره تصور نمىشود كه بدون منازعه خاتمه يابد و سال‌به‌سال غليظتر خواهد شد ، مثل حيدرى نعمتى ، كار به جنگ و كشتار خواهد رسيد .\r\nيكشنبه 19 - ديروز و امروز اتومبيل نيامد . وعدهء دوشنبه نمودند . اينجا مثل طهران احيا معمول نيست مگر در بعضى مساجد ، آن هم خيلىساده و مختصر . من ديشب همان منزل مشغول تلاوت دعا و قرآن شدم . سال گذشته امروز من از قزوين حركت كردم با درشكه و دو شب درراه ماندم و من به يك اندازه قزوينى شده‌ام . غيبت طولانى از طهران مرا آنجا غريب‌تر نموده تا اينجا . اگر مقدور شود اينجا مقيم شوم گمان مىكنم خوشتر باشم .\r\n\r\nياد گذشته\r\nعمارت آقاى رفعت السلطان انتهاى شمالى شهر واقع است . بالادست آن هيچ باغ و عمارتى نيست . سواى عمارت بىربط زياد كه تدريجا ساخته شده و همان مسئله باعث\r\n\r\n","description":"","footnote":"","page_name":" 6622 ","page_number":756},
  {"content":"\r\n\r\nعدم ارتباط آن گرديده . دو بالاخانه و يك راهرو خوبى دارد كه از سمت جنوب به باغ اندرون و از سمت شمال به باغ بيرون و باغات رعيتى انگور و پسته معروف به خرك‌آباد و صحرا و كوههاى بارجين و غيره نگاه مىكند . اين كوهها چندان مرتفع و سبز و معمور نيست . فاصلهء بين رودبار و صحراى شهر است . هرگاه كسى از پنجرهء اين اطاق به سمت شمال‌شرقى نگاه كند كوههاى الموت و قلهء باعظمت البرز سفيد از برف ابدى نمايان است كه يك عمرى من آنجا بيهوده صرف كردم كه نه به كار دنيايم خورد نه آخرت . با اين حال من هريكى دو روز يك‌مرتبه به آنجا نظاره كرده ياد آن ايام را مىكنم كه همين ملكه كه اينك ماشاءاللّه بزرگ و خانمى شده و خانه شوى و در اين اطاقها مسكن و منزل دارد آن‌وقت طفل بود و از كوهها و گدوكها دوشش گرفته و زوارك آوردند .\r\nعصر مسجد رفتم . شيخ حسين به اين ترتيب پيش برود حجة الاسلام جديدى مىشود . يك دقيقه از موقع دير بيايد جماعت كثيرى رفته با سلام و صلوات او را مىآورند . من امروز گفتم آقا را وكيل كنيد و همه اين حرف مرا استقبال كردند . ضمنا از اين قضيهء علما و صاحبان منبر خشنود نيستند .\r\nشاهزاده عدل الممالك جزو نظار است . حقيقتا وجود محترم عزيزى است . كمال دوستى و رفاقت را با من دارد . عبد الصمد ميرزا « 1 » پسر بزرگش بسيار پسر محجوب مهجورى « 2 » بود . روسى مىدانست نزد آتاشهء سفارت بولشويكى مترجم شد . حالا يك بولشويك بىبدلى بيرون آمده كه براى خود عدل الممالك خطرش بيشتر از هركس است . من يك روز او را در خيابان با واعظ و چندنفر از همان مفسده‌هاى بولشويكها ديدم ، مثل ديوانه‌ها مصروعها حركت مىكرد .\r\nدكتر ابراهيم ملاقات شد ، گفتم مبارك باشد . گفت نفس حق است مرشد . گفتم به خدا من خيلى مايلم شما وكيل شويد زيرا هم جنبهء دمكراسى دارى هم بورژوازى . از آن سمت خيابان وكيل التجار گيلانى را صدا زده ( خود وكيل داعيهء وكالت دارد ) آقاى وكيل التجار ، آقاى وكيل التجار . حضرت اقدس و الا حسن‌ظنى به من اظهار مىفرمايند . او گفت بله ، بله دكتر . مىفرمايند تو هم جنبهء دمكراسى دارى هم بورژوازى ، هم جنبه طلبگى دارى هم جنبه اروپائى . هم عربى مىدانى هم فرانسه ، هم طب مىدانى هم علوم غريبه ، هم جنبهء ديانت دارى هم جنبهء امانت . چهل پنجاه تا از اينها شمرد درحالىكه من همان دو كلمه را گفته بودم .\r\n\r\n\r\n","description":"","footnote":"\r\n( 1 ) - عبد الصمد كامبخش از رهبران حزب توده . ( م . سالور )\r\n( 2 ) - مهجور گوشه‌گير .\r\n","page_name":" 6623 ","page_number":757},
  {"content":"\r\n\r\nحاجى ميرزا احمد حكيم‌باشى مرد معقول و در طب قديم سرآمد اقران است . جنبهء بلاهت دكتر بايد از خليل ميرزا جد امى او باشد .\r\nاسامى كانديداها و حاضر الوكاله‌هاى قزوين را نوشته ملصق به اين جزو نمودم « 1 » .\r\n\r\nمسافران\r\nدوشنبه 20 - اداره سر آفتاب خبر كرده بود با درشكهء رفعت السلطان بيرون شهر رفتم .\r\nتا سه به ظهر مانده معطل [ شدم 
  ] اگر دروغ نگفته بود اين مدت را اقلا خواب مىكرد .\r\nاتومبيل بسياربزرگ بطىالسيرى بود . ده‌نفر جلو نمرهء اول بوديم . خليل ميرزا اعضاء تلگرافخانه رشت با يك زن رشتى كه ادعا مىكرد عيالم است با دو زن طهرانى كه از رشت مىآمدند در اين اتول بودند ، با دو گيلك ، يك يهودى و ميرآخور و يك‌نفر ترك كه تا طهران كلمه‌اى حرف نزد . فقط سيگار كشيد و اخ‌وتف انداخت . پانزده‌نفر با هشت خروار بار هم پشت اتومبيل سوار ، چند نفر هم نزد شوفر كه يكىيكى در راه پائين آمدند . بقدرى اتومبيل سنگين شده بود كه به صعوبت حركت مىكرد . تقريبا سيصد تومان حساب كرديم ارباب بهمن پول گرفته بود . به همه جهت سه پوط بنزين كه پوطى ده تومان باشد مصرف اتومبيل بود . اينها كه پشت نشسته بودند از شدت خاك فقط مجسمهء خاك شده بودند . اگر آدم بداند صد تومان دستى بدهند هرگز راضى نخواهد شد ، انجا بنشيند . بيچاره زن‌ومرد نمىدانند و گرفتار مىشوند . در ينگى امام ناهار خورديم . از آنجا باد مخالف شد و خاك به ما و خانمهاى چادر اطلس خدمت كرد . يكى از آن طهرانيها پير بود ديگرى جوان خوشگل . هردو متعلق به خانوادهء ميرزا محمد خان سلطان از نظاميان مقيم رشت بودند . خانم خوشگل ما مريض هم بود . اينها روبروى خانم رشتى از هوا و مردمان رشت بدگفتند . خانم رشتى طاقت نياورده دفاع مىكرد . من و خليل ميرزا فتنه مىكرديم ، ضمنا وقت مىگذرانديم . تا يك ساعت به غروب مانده كه وارد شهر طهران شديم .\r\n\r\nورود به خانه\r\nاز دم پست‌خانه درشكه گرفته منزل آمدم . همه سلامت بودند جز عباس و مسعود كه مريض و زينب مىگفت در مدت غيبت شما اول سياه‌سرفه گرفتند سپس يكى بعد ديگرى تب و نوبه . الى حال كه عباس بهتر است ولى مسعود تب مىكند و حرارت دارد .\r\n\r\n\r\n","description":"","footnote":"\r\n( 1 ) - متأسفانه ضميمه نبود مفقود شده است .\r\n","page_name":" 6624 ","page_number":758},
  {"content":"\r\n\r\nپس از افطار حضور مبارك حضرت اقدس و الا مشرف شده خندهء زيادى از طرز مسافرت و فرار من نمودند . بعد تا دو ساعت صحبت از مسافرت شد . پاودست حضرت و الا باز درد مىكرد ، پيچيده بودند روغن‌مالى مىكردند . حاجى آقا مشهد است و شايد آخر ماه بيرون بيايد . شب قتل و احيا بود مسجد نرفتم . ليكن در خانه نماز و دعا خواندم . انشاء اللّه قبول درگاه احديت خواهد شد .\r\nدر طهران غوغاغوغاى وكالت است لاغير . اعليحضرت هم از اول ماه قصر فرح‌آباد تشريف بردند . آقاى مستوفى الممالك رئيس الوزراء باقى است ، اما با تزلزل زياد . ساير امورات طهران به همان نحو است كه آنجا را گذاشته و رفتيم و السلام خير ختام . 17 ثور 1302 - عين السلطنه قهرمان قاجار سالور - طهران . ( پايان سفرنامهء عتبات ) « 1 »\r\n\r\nروزنامهء طهران\r\nجمعه 24 رمضان 1341 ، 2 ثور 1302 - شرح مسافرت ناگهانى خودم را به عتبات عاليات كه فقطوفقط مستلزم يك احضار غيبى بود جداگانه و مفصل نوشته‌ام و انشاء اللّه ضميمهء همين كتاب مىشود . اين چند روز بيشتر منزل بودم و مشغول پذيرائى مردانه و زنانه كه همه از مسافرتم تحسين و تعجب مىكردند .\r\n\r\nوعظ سيد خراسانى\r\nديروز و امروز مسجد شاه رفتم . زير طاق و گنبد بزرگ ، سيد خراسانى وعظ مىكند .\r\nغالب وعظ او عرفان است و عرفان مآبها جمعند . در شبستان رو به قبله كه امام‌جمعه نماز مىكند ، ميرزا عبد اللّه واعظ شهير وعظ مىكند ، احاديث ، اخبار ، حكمت و بيان . در اواسط وعظ يا اواخر به « كوك » مشروطه و قوانين عدليه و جاريه مىرود . جمعيت خيلى مىشود .\r\n\r\nانتخابات طهران\r\nطهران اوضاع انتخابات است . فقط در اينجا براى دوازده‌نفر وكيل يكهزار و دويست نفر كانديد به اسم‌ورسم موجود است . مردم براى گرفتن تعرفه ولعى ندارند و به اختيار نمىروند جز آنها كه تطميع و تحريك شده‌اند . اصلا مردم مخالف مشروطه شده‌اند و سرخورده‌اند . اما چاره هم ندارند به قهقرا نمىتوان رفت .\r\n\r\n\r\n","description":"","footnote":"\r\n( 1 ) - از اينجا به بعد مطالب در دفتر چهاردهم نوشته شده است .\r\n","page_name":" 6625 ","page_number":759},
  {"content":"\r\n\r\n\r\nتجمع جلوى مجلس عليه دولت\r\nدوشنبه 27 رمضان ، 23 ثور - ديشب من و افخم الملك خانهء شيخ عبد المجيد « 1 » وكيل عدليه خودمان بوديم و مشغول حرف مفت . او اصرار كرد صبح برويد تعرفه بگيريد و براى فلان‌وفلان رأى بدهيد . من گفتم هيچ تعرفه نگرفته و رأى نداده‌ام جز مجلس اول و دوم ، حالا هم نمىروم . افخم الملك قبول كرد برود و بگيرد . در اين بين صداى هياهوى زيادى آمد . گفتند دم مجلس است . من و افخم الملك برخاستيم رفتيم . جمعيتى جمع شده بود و پليس پراكنده كرد . گويا مخالفين كابينه بعضى حرفها زده بودند . اين جمع به حمايت كابينه و بروز احساسات جلوى مجلس آمده بودند . تا ساعت يك از نصف شب گذشته من با افخم الملك راه رفتيم صحبت كرديم . او منزل رفت بخوابد چون به علت مزاج روزه نيست . من هم خانه آمدم .\r\n\r\nسكتهء افخم الملك\r\nامروز بعدازظهر بيدار بودم زينب آمد به اطاق من گفت از بلديه تلفن نموده‌اند شما برويد آنجا . من گفتم بلديه هيچ‌وقت با من كار ندارد . چه واقع شده . چيزى نگذشت ديگرى آمد ، شما را بلديه افخم الملك خواسته . من لاعلاج برخاسته لباس پوشيده حركت كردم . چند قدم از جلوخان منزل دور شده بودم درشكه رسيد و ايستاد . يك مرتبه عبد العلى خان پسر افخم الملك نعره كشيد دائى جان پدرم در بلديه سكته كرد ، زود خودتان را برسانيد . اين خبر نزديك بود مرا هم مبتلاى سكته كند . پريدم توى درشكه و گفتم به عجله برو . در ميدان توپخانه نظم الدوله را ديدم . گفتم درشكه‌چى بايست . او ايستاد و نه ايستاد . من پائين آمدم كه يك‌مرتبه نقش زمين شدم . نظم الدوله مرا بلند كرد گفت چه شده . گفتم برويم بلديه افخم الملك سكته كرده و سه‌نفرى رفتيم .\r\nنوكرها هم از عقب با درشكه آمدند . جلوى ايوان بلديه رسيديم مرا هدايت به اطاقى كردند . ديدم ميرزا حسين خان كه مرا ديد مثل انار تركيد . بناى ضجه و گريه را گذاشت .\r\nمن قدرى او را تسلى داده فورا ملتفت شدم كه نعش آن بيچاره در كنار اطاق [ است 
  ] .\r\nسينه‌اش را عريان كرده ، دستمالى روى صورتش انداختند . من تا اين حال را ديدم اول ميرزا حسين خان را از برابر نعش پدرش خواهىنخواهى بيرون بردم و سپردم به نظم الدوله . بعد آمدم توى اطاق و از مصدق السلطنه كه حقيقتا خيلى همراهى كرده بود\r\n\r\n\r\n","description":"","footnote":"\r\n( 1 ) - شيخ عبد المجيد بعدها نام خانوادگى مينوچهر انتخاب كرد . فرزندش دكتر حسن مينوچهر ابتدا عضو وزارت ماليه و بعد استاد دانشكدهء ادبيات دانشگاه تهران بود . ( ا . افشار )\r\n","page_name":" 6626 ","page_number":760},
  {"content":"\r\n\r\nمطلب را پرسيدم . گفت ما هنوز نيامده بوديم و انجمن تشكيل نشده بود . وقتى آمديم اين قضيه واقع شده بود . حكيم اعظم ، دكتر اعلم الدوله كه عضو انجمن بودند حاضر شده معاينه كردند بعضى مداواها كردند مفيد واقع نشد و كار گذشته بود . آن‌وقت آژان كشيك انجمن چنين گفت كه اين آقا آمد مدتى اينجا راه رفت و چندين مرتبه سؤال كرد و كم‌كم پايش سست شد خواست به زمين بخورد ما او را گرفتيم و ضعف كرد به زمين خوابانديم . آقاى مصدق السلطنه ، امير حشمت و اطباء آمدند . چنانچه ايشان فرمودند ثمرى نكرد . از نظميه آدم آمد و اعضاء مريضخانه گفتند بايد نظميه برود و بيست و چهار ساعت نگاه داشت . نعش را در نعش‌كش مريضخانه گذاشته همگى دنبال آن حركت كرديم . تا اطاق مريضخانهء نظميه ، آنجا گذاشتند . من كه تا آنجا خودم را حفظ نموده بودم ديگر طاقت نياورده به بيچارگى او و خودم و همشيره ، هاىهاى گريه كردم . آن‌وقت مصدق السلطنه آمد و مرا نصيحت كرد كه پسرهايش اينجا هستند بيش از اين سزاوار نيست غصه بخوريد ، ساكت شويد و به كارهاى ديگر برسيد . خواهىنخواهى ساكت شدم و آمديم بيرون . آن‌وقت برادر بىغيرتش نظام الملك رسيد . درشكه گرفتيم خانهء افخم الملك [ رفتيم 
  ] . ديگر از حال همشيره از ديدن پسرها و من چه بنويسم . خداوند نصيب هيچ زنى نكند خصوصا همشيره بنيه هم ندارد ، ضعف هم دارد . آقاى عماد السلطنه ، نصير الدوله ، حاج فخر الملك و خيليها آمدند . گفتند جنازه را بايد آورد ، منتهى همين‌جا بيست و چهار ساعت نگاه مىداريم . آقاى عماد السلطنه و جمعى رفتند جنازه را آوردند . باز يك محشر ديگرى برخاست . بعضيها رفتند . من و جمعى مانديم .\r\nيك افطار مختصرى از نان و چاى كرديم . چون خودش گاهى گفته بود مرا توى صحن حضرت عبد العظيم يا جاى ديگر دفن كنند فرستاديم حضرت عبد العظيم در همان صحن محلى معلوم و تهيه كنند . جماعتى شب آمدند و فردا شب قرار شد ختم در خانهء نظام الملك گذاشته شود . تمام مخارج هم به عهدهء حضرت و الا شد ، براى آن‌كه اينها چيزى نداشتند . حضرت و الا هم للّه الحمد مرحمت كردند .\r\n\r\nزنده‌باد ، مرده‌باد\r\nباز جلوى مجلس هنگامه برخاست . قربان‌زاده ، پهلوان‌زاده دونفر احمق عامى نطق مىكردند : كابينهء مستوفى كابينهء ملى . وكلائى كه مخالفت مىكنند بايد كشت ، تكه‌تكه كرد . فحش دادند ، ناسزا گفتند ، زنده‌باد ، مرده‌باد . نصف شب آرام شدند ما هم منزل آمديم .\r\nحاج افخم الدوله مشهد مقدس مشرف شده و اينجا نيست . ملك تاج دختر\r\n\r\n","description":"","footnote":"","page_name":" 6627 ","page_number":761},
  {"content":"\r\n\r\nافخم الملك مرحوم هم فيروزكوه نزد شوهرش ناصر قلى خان « 1 » رفته ، خيلىبهتر كه اينجا نبود .\r\nسه‌شنبه 28 رمضان - تا ظهر مشغول تهيه و تدارك حركت جنازه بوديم و تهيهء مجلس ختم شب . همه اقوام او و ما حاضر بودند . پس از اداى نماز ميت جنازه را حركت داديم .\r\nتا دم دروازه جمعى آمدند ، از آنجا من و حاج صدر السلطنه با چند نفرى تا حضرت عبد العظيم رفتيم . پس از طواف مقابل ايوان مقبرهء ناصر الدين شاه زير پاى پدرش نظام الملك مرحوم در صحن حياط وليعهدى به خاك و منزل آخرى سپرده شد . با كمال غم‌واندوه از فرقت يك همچه دوست عزيزى ناگزير به شهر مراجعت نموديم .\r\n\r\nدربارهء افخم الملك\r\nشب ختم مفصلى گذاشته شد . همه مردم آمدند و برحسب امر اعليحضرت عضد السلطنه و سالار السلطنه « 2 » آمده ختم را برچيدند . ختم اندرون را هم فخر الدوله جمع كرد . ميرزا يوسف خان افخم الملك پسر دوم مرحوم نظام الملك ميرزا عبد الوهاب خان از بطن همشيرهء مرحوم امين الدوله . . . « 3 » سال داشت . اوايل عمر خوش‌سيما و بسيار خوش‌بنيه بود . در سنهء . . . « 4 » همشيره عزيز الملوك خانم را به عقد خود درآورد ، تا هفت سال قبل معلوم شد سنگ مثانه دارد به توسط دكتر كاشه فرانسوى عمل شد و سنگ بزرگى به اندازهء يك گردوى بزرگ بيرون آوردند كه كاشه گفته بود سى سال آدم چطور اين سنگ را پرورش بدهد و زنده باشد . به واسطهء اين سنگ فقط اولادش منحصر به دو پسر و يك دختر بود ، ديگر اولادش نشد . ميرزا حسين خان ، عبد العلى خان ، ملك تاج خانم . از آن به بعد افخم الملك سوءهاضمه و مرض قلبى گرفت ، متصل عليل بود و بعد از فوت پدر هم بقدرى اين نظام الملك از بابت وقف ثلث تركه و غيره‌وغيره به او صدمه زد و اذيت كرد كه بيشتر بر مرض باطنى او افزود . طورى كه چندين مرتبه خانه و اثاثيهء او را ضبط و توقيف نمودند . هردفعه به يك تدابيرى افخم الدوله رفع [ و 
  ] دفع نمود .\r\nبسيار به عسرت و تلخى اين چند سال را زندگانى كرد كه همه‌كس به حال او رقت مىآورد ، تا اين ايام كه پسرها بزرگ شده صاحب كار و مواجبى شدند ( هردو در مدرسهء آلمانى تربيت [ شدند 
  ] و داراى معلومات جديد هستند . ) دختر شوهر كرد . خودش در ماليات غيرمستقيم به واسطهء خط خوشى كه داشت مشغول خدمت شد و قرار شد\r\n\r\n\r\n","description":"","footnote":"\r\n( 1 ) - ناصر قلى اردلان .\r\n( 2 ) - در اصل سالار الدوله سهو القلم است . ( مسعود سالور )\r\n( 3 ) - و ( 4 ) - سالها در اصل نوشته نشده .\r\n","page_name":" 6628 ","page_number":762},
  {"content":"\r\n\r\nمواجب او را در آن اداره ماه‌به‌ماه با يك اضافه‌اى بدهند . تا امور دنيوى او پس از چندين سال پريشانى رفت سروسامانى بگيرد و نفس راحتى بكشد اجل فرصت نداد و هادم اللذات به وى تاخت و از دنيا برد . اخلاق افخم الملك بسياربسيارحسنه بود . آدمى از او ملايم‌تر ، صبورتر ، مطيع‌تر محال است پيدا شود . نسبت به زن‌وفرزند و ما كه دوست و قوم او بوديم از همه‌كس مهربانتر بلكه مثل يك مستخدم منقاد صميمى بود كه اغلب خود ما شرمندهء مهربانى او بوديم . روزى اگر ده جا مىفرستاديم يا پنجاه‌رقعه مىگفتيم بنويس بدون مضايقه با نهايت مهر و الفت و فروتنى اطاعت مىكرد . به همه‌كس خاضع بود . ابدا عجب و تكبر نداشت . سخاوت يكى از صفات حميدهء او بود . با آن‌كه تهىدست بود اگر كلاه و قبايش را دوستى توقع مىكرد بدون مضايقه تقديم مىكرد .\r\nمرتكب معاصى هيچ‌وقت نشد و يك همچو آدمى در زمانهء ما نادر الوجود است .\r\nخدايش رحمت كناد . من هرقدر از صفات حميده و اوصاف پسنديدهء او بنويسم باز كم نوشته‌ام . در حقيقت يك كارگر عمومى و خدمتگزار حقيقى [ بود 
  ] كه به كار همه ما مىخورد . رايگان از دست رفت . فسبحان الذى لايموت . رفت و ما هم دير يا زود از عقب مىرويم ، منتهى او خوب بود و ما بد .\r\n سعديا مرد نكونام نميرد هرگز * مرده آن است كه نامش به نكوئى نبرند \r\n\r\nهياهو جلوى مجلس\r\nامشب در جلوخان مجلس بقدرى هياهو شد كه آژان سواره و پياده تعقيب كرد و نزديك بود همه بريزند سر ختم ما . عبا ، كلاه ، عصا ، گيوه ، ارسى بود كه از ملت غيور در خيابان و جلوخان افتاده بود . آژانها هم از بس‌كه چند شب است اينها بىمزگى مىكنند امشب كه حكم زدن داده شده بود بطور كامل خدمت كردند . سر و دست چند تا شكست . اين حقه‌بازى را سليمان ميرزا و طرفداران او براى ابقاى مستوفى الممالك برپا نموده‌اند كه به اين هو و جنجال او را باقى بدارند . بعد از ختم تا يك ساعت كسى جرأت نمىكرد خارج شود از ترس باطوم آژانها .\r\n\r\nسلام شاه\r\nجمعه غرّهء شوال - گلستان به تماشاى سلام رفتم . حضور اعليحضرت با اجماع رسيدم .\r\nبعد سلام منعقد شد . قشون دفيله داد . شاه در حضور سردار سپه سفارش مرا نموده است . اما فخر الملك گفت هنوز او را نديده‌ام كه چه‌اقدامى خواهد كرد . تلگراف مهذب الدوله از پاريس رسيد . سيزده مه سى روز مسافرت طول كشيده است .\r\n\r\n","description":"","footnote":"","page_name":" 6629 ","page_number":763},
  {"content":"\r\n\r\nعين الملوك جاى خوبى رفت . جوان است ، باهوش است خيلى استفاده‌ها مىكند .\r\nافخم الدوله نيامده حضرت اقدس و الا تلگراف فرمود زيارت بس است بيا . اعضاء ماليه و اشخاصى كه خارج شده‌اند خيلى شكوه از ميليسپو دارند .\r\n\r\nاخبار خارجه\r\nدر لوزان سفير فوق العادهء روس وارونسكى را شخصى مقتول كرد . روسها تشدد زياد كردند . دولت سويس جواب سخت داد كه به ما چه‌ربط دارد . روسها قهر كرده تمام اعضاء سفارت خود را احضار نمودند و رفتند .\r\nجمعه 8 شوال ، 25 مه - مستر بانرلا به واسطهء كسالت استعفا داد . مستر بالدوين مأمور تشكيل كابينه انگلستان شد . مشار اليه از حزب محافظه‌كار است . در خزانه‌دارى بود ، وزير تجارت و وزير ماليه بود ، معاون بانرلا بود . از اشخاص بزرگ انگليس است .\r\n\r\nشرح‌حال ملك الشعراء و تعريف وثوق الدوله\r\nمستوفى اكثريت در مجلس ندارد . به هو و جنجال و تحريك و حمايت آشكار سفارت روس مىخواهد باقى باشد . خود مستوفى هم حال اين كارها را ندارد . سليمان ميرزا و همكاران او تلاش مىكنند . جرايد « اتحاد » و « مرد آزاد » به روسها و مستوفى الممالك بسياربد مىنويسند . « نوبهار » ورقه‌اى در شرح‌حال خودش و تفصيل قرارداد و تعريف از وثوق الدوله منتشر نموده خواندن دارد . اگر بشود من ضميمهء كتاب مىكنم .\r\n\r\nكمى رأى\r\nخاتمهء آراء طهران با حومه بيست و شش هزار تعرفه ، بيست و يك هزار شهر - پنج هزار بلوكات . فقط شانزده هزار راى به صندوق برگشت . خيلىكم رأى دادند . بيشتر جهتش اين بود كه نظميه و مردم بسيار مواظب بودند . رأى فروشها نتوانستند رأيهاى خود را به صندوق بدهند . يك‌نفر ميرآخور در حسن‌آباد سيصد رأى فروخته بود . پسر ثقة الملك دويست رأى فروخته بود . گرفتند . يك نفر توى دكان خياطى رفت تغيير لباس بدهد و مجددا برود رأى بدهد گرفتند و جماعتى را رسوا كرد .\r\n\r\n","description":"","footnote":"","page_name":" 6630 ","page_number":764},
  {"content":"\r\n\r\n\r\nمخارج انتخابات - اعلانات\r\nبه طور تحقيق مىگويند يكصد هزار تومان به مصرف پلوچلو و خريد آراى طهران شده است . اگر بدانيد چقدر ورقه همه روز چاپ و منتشر مىشود . هركس يك ورقه چاپ و خود و خدمات خود را درج و منتشر مىكند . بعضيها چندين مرتبه چاپ كرده‌اند .\r\nعصرها توى خيابان و ظهرها توى بازار هركس صد قدم راه برود ده تا بيست تا ورقه زرد و سرخ و آبى به دستش بچه‌ها مىدهند . سابقا يادم هست فقط يك‌دفعه مخبر الملك در روزنامه اعلان كرد من براى وكالت حاضرم مردم تعجب نمودند . امسال هرآش‌كشكى هرسيراب‌فروش هم در جرايد درج كردند .\r\n\r\nاوراق انتخاباتى - على سياه\r\nاز دروديوار ورقهء معرفى مردم مىريزد . بعضى از آنها واقعا مضحك و تعجب‌آور است . اوراق مضحك هم طبع شده . من‌جمله به امضاء هزارنفر مشديها ، آن‌وقت از گذر و محلهء يك بابا يا يك پاطوق [ دار 
  ] را كانديد نموده بودند . از پاچنار على سياه بود . ورقهء ديگرى كه مشهور شد حاجى ميرزا زكى خان منتشر نموده خانمهاى معروفهء شهر را كانديد نموده بود . همه را مسخره‌بازى است . اما اين بازى خوب بازى نيست كه براى وكالت درآورده‌اند .\r\n\r\nمسئله اسم در ورقه\r\nمسئلهء ديگر كه خنده‌اش از اولى زيادتر است پيش‌بينى از آتيه است كه اسامى مشتبه نشود . فىالمثل ميرزا حسين خان صبا مدير ستارهء [ ايران 
  ] كه هيچ‌وقت وكيل نمىشود چنين ورقه‌اى چاپ نموده : هررأيى كه حسين ، صبا ، صبا حسين ، صبا ميرزا حسين خان ، ميرزا حسين خان مطلق ، مدير ستارهء ايران ، مدير ستارهء مطلق ، كمال السلطان ، كمال السلطان حسين ، كمال السلطان صبا ، كمال السلطان ميرزا حسين خان مدير ستارهء ايران ، صبا مدير ، صبا ستاره [ باشد 
  ] همه‌همه به اسم اينجانب است .\r\nصادق ، ميرزا صادق ، صادق خان ، صادق افشار ، صادق ريزه‌اى همه متعلق به چاكر است و قس على هذا . هزار تا از اين اوراق . كار مطابع از همه بهتر است . متصل از اين مزخرفات چاپ مىكنند . حضرت والاى ما يك‌بسته از اينها كه نوكرها داده‌اند جمع فرموده‌اند . به قدر يك كتاب مىشود .\r\n\r\n","description":"","footnote":"","page_name":" 6631 ","page_number":765},
  {"content":"\r\n\r\n\r\nعدهء آراء\r\nشنبه نهم [ شوال 
  ] - به اصرار خبير همايون « 1 » ( امير نصرت ) با شعاع الدين ميرزا و سلطان محمود تجريش رفتيم . شمران مصفا بود . آرائى كه از بيست و شش هزار تعرفه اخذ شده است : محلهء دولت 3235 ، محلهء بازار 2712 ، سنگلج 4452 ، عودلاجان 2993 ، چاله‌ميدان 2885 - جمع كل 15980 با حوالى و بلوكات .\r\n\r\nزلزلهء تربت\r\nيكشنبه 16 [ شوال 
  ] - عصر به سلامتى حاجى افخم الدوله از زيارت مشهد مقدس وارد شد ، همه مسرور شديم . واقعهء ناگوار زلزله شهر تربت حيدريه است كه در شب پنجم جوزا هشت ساعت از شب رفته واقع شده است و مدت زلزله در شهر و دهات شش ساعت امتداد داشته است . اگرچه تخمين است اما مىگويند قرب سه هزار تلفات و چندين كرور خسارت وارد شد . افخم الدوله مىگفت زيادتر است . اما آنچه رويتر خبر داده است و به صحت نزديك است 2240 تلفات ، بيست قريه ويران . اجساد در زير آوار ، مجروح بسيار ، بالاخره هم در ايران اين قبيل چيزها نامعلوم خواهد ماند . تگرگ و سيل همه‌جا آمده . در بلوك زهراى قزوين چندين ده با مواشى معدوم شده حتى طيور تلف شده . همه‌جا با اين حال محصول خوب است ورامين را سن نزده .\r\n\r\nوضع دولت\r\nپلتيك طهران - در مجلس غوغائى است . وكلاء اقليت كوشش مىكنند اكثريت را ببرند و همين‌طور هم شده و مسئله غريب كه هيچ‌جا سابقه ندارد اين است كه صبح وكيل مخالف است ، ظهر موافق ، عصر باز مخالف ، صبح ديگر مخالف . متصل وعده مىدهند و آن به آن تغيير رأى در مسلك است . حتى تدين هم مخالف شده . سليمان ميرزا و حزب او تلاش مىكنند مىگويند استيضاح كنيد . هروقت هم‌صحبت طولانى مىشود از مجلس بيرون مىروند و مجلس از رسميت مىافتد . مردم و جرايد دو تقسيم‌اند . متصل حمله و دفاع است ( غرض از مردم همان عدهء بخصوص است كه هوچى نام نهاده‌اند و الّا بازار و مردم محلات هيچ‌وقت دخالت ندارند . روزنامه و هوچى مىگويد ملت ، ملت . ) . حرف طرف مقابل است . كابينه مسلك بولشويكى دارد . ما كه\r\n\r\n\r\n","description":"","footnote":"\r\n( 1 ) - در اصل خاقان اشتباه است مراد سليمان ميرزا خبير همايون ( امير نصرت ) همشيره‌زادهء نويسندهء خاطرات است . ( مسعود سالور )\r\n","page_name":" 6632 ","page_number":766},
  {"content":"\r\n\r\nمىرويم اطمينان نداريم وكلا از حزب و هوادار بولشويكى منتخب نشود . دراين‌كه روسها علنا حمايت مىكنند شكى نيست . حتى مذاكرات با تقىزاده و معاهده را موقوف نمودند .\r\n\r\nاعزام محصل نظامى\r\nچهل و پنج‌نفر صاحب‌منصب با حبيب اللّه خان شيبانى و امان اللّه ميرزا براى تحصيل پاريس مىروند . شيبانى سرپرست است . امان اللّه ميرزا براى بازديد سربازخانه‌ها و بعضى كارهاى ديگر خواهد رفت . نظام مركب از روس ، سوئدى و انگليسى است ، اينها براى چه فرانسه مىروند معلوم نيست ، آن هم صاحب‌منصبان زن‌وبچه‌دار گنده‌گنده .\r\n\r\nبراى خريد اسلحه\r\nايضا شعاع اللّه خان علائى ( بهائى كله‌گندهء متعصب ) جداگانه براى خريد اسلحه مىرود . درحالىكه صاحب‌منصب خارج صف [ است 
  ] و ماليهء قشون با اوست .\r\n\r\nخون‌بهاى قزاقها\r\nيكصد و پنجاه هزار تومان خون‌بهاى قزاقها از بختياريها به شفاعت مستوفى الممالك و شاه ختم شد . سى هزار تومان مىگويند راست يا دروغ حق‌الشفاعه به شاه دادند . اين پول تا يك كرور براى اسلحه داده مىشود . اين مبلغ آوانس است كه ما مساعده مىگوئيم .\r\n\r\nالتيماتوم انگليس به روسيه\r\nانگليس نوت التيماتوم شكلى به روسها داده‌اند . يكى از مواد آن اخراج وزيرمختار ايران و افغان است . عدم تبليغات است . صرف پول در ايران و افغان است . روسها پول خرج كردن درايران را انكار نموده‌اند . عثمانيها با روسها برهم زده‌اند تا به فرانسه و انگليس نزديك شوند . تا امروز روس را لازم داشتند پول بدهد ، اسلحه بدهد . امروز دوستى با او را مضر مىدانند كنار رفتند . اما ما آنقدر با عثمانى و آلمانى همراهى كرديم تا پدر خودمان را درآورديم . دونفر كشيش كاتوليكى را در روسيه محاكمه و اعدام كردند ، چهل‌هزارنفر از اجتماعيون را حبس . امريكا و تمام دول اروپا برضد اين قضيه پرتست كرده [ اند 
  ] و مىگويند تا كى در روسيه بايد آدم‌كشى باشد .\r\n\r\n","description":"","footnote":"","page_name":" 6633 ","page_number":767},
  {"content":"\r\n\r\n\r\nوضع معيشت نويسنده\r\nهرسه پسرهاى من عباس و مسعود ، بهمن ناخوش هستند . از حيث معيشت هم به من بسيارتلخ مىگذرد . خيال مىكنم قزوين بروم البته آنجا با اين مؤونه بهتر گذران مىشود كرد . هرچه هم تلاش كردم اينجا شغلى ، كارى پيدا نكردم . به ما كار نمىدهند « 1 » .\r\n\r\nيادداشتهاى خاطراتى\r\n\r\nاستيضاح مدرس\r\nچهارشنبه 27 شوال ، 23 جوزا - وقايع اين چند روز مضحك است . مستوفى سخت ايستاده مادهء 67 قانون اساسى كه دربارهء قوام السلطنه مجرى شده بود ناصحيح است استيضاح كنيد . سليمان ميرزا ، ملك‌زاده ، ميرزا قاسم خان صور اينها كه طالب بقاى خودشان بودند هو كردند . همه‌روزه در ميدان توپخانه سيد سقا ، سيد انارى ، قربان‌زاده ، پهلوان‌زاده ، شريف‌زاده نطق مىكردند ، روسها هم همراهى . مخالفين آقا در مجلس كم‌كم زياد شد . روز شنبه مدرس استيضاح را داد ، يكشنبه مستوفى حاضر شد . نطق مدرس بانزاكت كه كابينه مناسبات خارجه را خوب نگاه نداشته ، چه ربط دارد كه انگليس در يادداشت روس بگويد سفير خودش را از ايران ببرد . سليمان ميرزا جواب داد . عصر ذكاء الملك وزير خارجه جواب داد مناسبات صحيح است ، فقط قرارداد تجارتى اختلاف دارد . ما وضع اقتصاديمان با ترتيب روسيه فرق كلى دارد . دانه‌دانه بايد تصفيه شود . مستوفى نطق كرد من هيچ‌وقت براى وزارت واسطه يا وسايل برنيانگيخته .\r\nهميشه به واسطهء حسن‌نيت و علاقه به خدمت به مملكت برحسب امر شاه وزارت نموده‌ام . ايران مثل من و امثال من وزير خادم صادق درست عمل نمىخواهد . براىآن‌كه من آجيل‌بگير نيستم ، آجيل بده هم نيستم . آخر عمر مجلس است . موسم بره‌كشى . چون معدهء من عليل ، قابل هضم نيست مىگذاريم براى ديگران . الساعه مىروم و استعفا مىدهم . رفت ، وزرا برخاستند . تماشاچى به صداى زنده‌باد مستوفى ، زنده‌باد كابينهء ملى ، مرده باد وكلا ، خراب باد مجلس . زنگ رئيس بىاعتنا شد . سردار سپه مراجعت\r\n\r\n\r\n","description":"","footnote":"\r\n( 1 ) - از تاريخ 27 شوال 1341 تا تاريخ 21 رجب 1342 خاطرات در كتابچه ثبت نيست . مؤلف بر روى اوراق مطالب را به صورت يادداشت مىنوشته است كه بعدها در دفتر پاكنويس و تحرير كند ولى آن كار نشده . لذا مطالب تاحدى نامفهوم است . ولى براى اينكه رشتهء خاطرات منقطع نشود چاپ مىشود .\r\n( مسعود سالور )\r\n","page_name":" 6634 ","page_number":768},
  {"content":"\r\n\r\n[ كرد 
  ] . حكم توقيف تماشاچيها . در پائين مجلس جلوى مستوفى را گرفتند از درب ديگر رفت . جمعيت ميدان شلوغ كرد . شلاق ، چوب ، بالاخره سرنيزه و زخم زدن و متفرق شدن مردم حبس شدن جماعتى . مجددا مجلس منعقد ، نطق حائرىزاده و نطق تدين كه مستوفى توهين كرد بايد محاكمه شود . قوام السلطنه [ گفت 
  ] چرا بايد نسبت به رئيس الوزراهاى سابق و لاحق توهين كند ، بره‌وبره‌كشى يعنى چه . آقا استعفا داد . مجلس هفتاد و سه رأى به مشير الدوله امروز احضار شد فرح‌آباد مأمور تشكيل [ كابينه 
  ] .\r\n\r\nمطالب متفرقه\r\nخانهء فخر الملك ناهار . چهار بعدازظهر خانهء سردار سپه ، توقف در اطاق ، از در وارد ، مردم از مجلس . فخر الملك چرا دست داد ، تمام نشده بايد بروم . اگر اين قوه نبود خيلى بر هم مىخورد . تعريف فخر الملك شما ريگ ته جوب هستيد . آقا بد نبود ، مناسبات خارجهء آقا خوب است ، اما دورور او بد . كاركن نيست . مشاور خوبى است . نطق ديشب شريف‌زاده : مال مال اللّه . همين‌طور شرح من ارائهء سند شاه ، منشى نوشته چندان شدت ندارد . فخر الملك وادار اگر نكرده بود نمىنوشت . گفتم مثل شما شاهدى دارم ديگر چه محتاج نوشته . منكر نيست ، ندار نيست . به من خودم مقدارى مال شاهزاده را گرفته دادم .\r\nخيلى جاى باصفائى است . همان‌شب قزاق دادم . كاغذ بنويسيد حاضر است .\r\nپيشخدمت در كيف بگذار . تمسك را گرفتم براى آن‌كه فخر الملك گفت چهار تمسك را مستوفى گم كرد . سواد بنويسيد مىرسم . خوب مىدانم . من گرفتم . كاغذ خود فخر الملك دست به سينه گذاشت جز مطلب سيم . كانديد است . ضرر ندارد . برخاستم بلند شد . من گفتم اميدوارى من به شماست كه عدالت كنيد . چرا ماحصل يك عمر مرا ببرد . كجا عمر مىكنم كه تهيه كنم . درست مىكنم . آنجا خيلىصفا دارد . بيرون سوار درشكه ، مجلس . خدايار خان . خانهء شعاع الدين ميرزا . حكايت عمر مجلس .\r\n\r\nقيمت ارزاق\r\nيكشنبه دوم ذيقعده ، 27 جوزا - هوا گرم شده محصول عقب است . اوضاع اقتصادى بسياربد ، قزوين خيلىخراب ، هيزم يك تومان ، روغن دوازده هزار ، زغال پنج تومان ، شير و ماست يك عباسى ، كاهو يك عباسى . داد مردم از اين وضع درآمده . فريادرس نيست .\r\n\r\n","description":"","footnote":"","page_name":" 6635 ","page_number":769},
  {"content":"\r\n\r\n\r\nكابينهء مشير الدوله\r\nكابينه ديروز معرفى شد : رئيس الوزراء وزير داخله ، كفيل اعتلاء السلطنه .\r\nمصدق السلطنه خارجه - ذكاء الملك ماليه - حكيم الملك عدليه - فهيم الدوله پست و تلگراف - حكيم الدوله معارف و علوم - امين الملك تجارت فوايد عامه . در هركابينه يك حكيم اينجا سه حكيم . طبيبها كارشان از همه بهتر است . در هراداره‌اى هستند . از سردار سپه خبرى نشد .\r\n\r\nضبط املاك سپهسالار\r\nتمام املاك سپهسالار ضبط است . از بختياريها و سايرين مطالبهء ماليات [ مىكنند 
  ] .\r\nهركس پيرامون اين خون‌ريزى و اوضاع شد تقاص مىشود . سپهسالار براى اين املاك سينه سپر كرد . بالاخره وفا به او و اولادش نمىكند .\r\n\r\nوكلاى تهران\r\nقرائت آراء تمام نشد . از بس‌كه كانديد زياد است هزار و دويست‌نفر . ليكن تقريب معلوم است كى وكيل مىشود : مؤتمن الملك ، بعد مشير الدوله ، مستوفى ، سيد ضياء ، مصدق السلطنه ، سليمان ميرزا ، مدرس ، شيخ على مدرس ، ميرزا حسين خان علائى .\r\nپيغام مدرس به انجمن نظار اگر آن فحشها ، مدرس مطلق . امتياز نفط تمام شد اما مشترى نيست .\r\n\r\nاسد اللّه خان كردستانى\r\nميرزا اسد اللّه خان كردستانى ملاك عمده ، پاريس براى سيد ضياء و وثوق الدوله اينطور جاكشى مىكند ، خودش گفته .\r\nمخبر السلطنه و معرفى اعضاء ، يادداشت سردارى سفيده ، فلان بدتركيبه ، فلان پيرمرده ، فلان جوان سبيل تراشيده ، فلان .\r\n\r\nتمول مؤتمن الملك\r\nجرايد دو دسته از حركات آن‌روز مجلس بدوخوب مىنويسند . لياخف جنوبى .\r\nرحمت به امير بهادر . پاى خود را از گليم وزارت جنگ بيرون نگذار . اما انصافا چه مىكردند . بدگوئى به مؤتمن الملك . مكنت تو زيادتر از فرمانفرما است . او هفتصد آدم\r\n\r\n","description":"","footnote":"","page_name":" 6636 ","page_number":770},
  {"content":"\r\n\r\nنان مىدهد ، گوشهء نان ترا كسى نديده . سى و پنج هزار ليره از نفت . مستوفى الممالك ونك و شكار رفت . آجيل و بره‌كشى ضرب المثل شده . جريدهء « مرد آزاد » نطق تدين و قوام السلطنه . بىپولى حضرت و الا ، مرافعهء لقب افخم الملك به ميرزا حسين خان . باز زلزلهء تربت . التيماتوم انگليس جوابش از روسها نرسيده .\r\n\r\nاروپا\r\nكنفرانس لوزان خاتمه پيدا نكرد . آلمان زير بار دين خودش نمىرود . روهر و بعضى جاها در تصرف فرانسه باقى است . اغلب از فرانسه‌ها مىكشند . بلغار بر خلاف آمال روس كودتا شد . استميا مبسلسكى فرار يا كشته . حزب مخالف تقسيم اراضى مستقل شد . مرام بولشويك روزبه‌روز عقب مىرود حتى [ در 
  ] خود روسيه . يك انتقام يهودكشى در روسيه بشود كه دنيا نظير آن نديده باشد . دنيا شلوغ است جز انگليس كه آن هم باز گرفتار ديگران است .\r\nمستشارهاى امريكائى نزديك است تقشان بالا بيايد ، زمزمهء آن شروع شد . مردكه مىگفت از انگليس آورديم من متعجبانه گفتم امريكا . گفت اشتباه است . برگ از درخت بيفتد گردن انگليس مىگذاريم .\r\n\r\nروزنامه‌ها و پول خارجى\r\nبه سردار سپه در جريدهء « اقدام » و « ستارهء ايران » بىحرمتى شده بود . سؤال كه سمت شما چيست . سى هزار قشون كافى براى آزاديخواهان نيست . دولت روس با ده مليان قشون نتوانست . « اقدام » ، « ستاره » ماهى هفتصد تومان از انگليس ، بعد كم شد قطع شد ، حالا روس شده . « اقدام » دو جا را مىزند . همه به‌هم مىگويند مزدور اجانب و راست هم هست . نسبتها كه به خود مىدهند از همه مزه‌اش بيشتر است .\r\n\r\nپايان مجلس چهارم - قرض\r\nدوشنبه دهم ذيقعده ، 3 سرطان - مجلس دو ساعت از شنبه غرّهء سرطان ختم شد . در اين چند روز تمام لوايح قانونى كه مدتها مانده بود و كنتراتهاى مستخدمين اروپائى از رد و قبول و بعضى شهريه‌ها تصويب شد . ديگر امتياز نفت مازندران به تجار داخله . ديگر تصويب پنج مليان دالر قرض به نفع صد هشت براى مخارجات ضروريه كه به تصويب مجلس رسيده است و اجازهء سى و پنج مليان دالر قرض براى امور اقتصادى و ضرورى مملكت . ليكن شرايط آن بايد در مجلس آتيه تصويب شود ، همين‌طور خرج آن . شب\r\n\r\n","description":"","footnote":"","page_name":" 6637 ","page_number":771},
  {"content":"\r\n\r\nآخر چندين نطق سليمان ميرزا ، مدرس ، رئيس الوزرا ، نصرت الدوله ، رئيس مجلس ، ارباب كيخسرو نمودند و ابراز تشكر از همديگر و تعارفات و زحمات اين مدت .\r\n\r\nانتقاد جرايد از مجلس\r\nاما جرايد به استثناى « نوبهار » و « مرد آزاد » كه وكيل هستند بالتمام شادى از ختم مجلس ، تكذيب و تنقيد اعمال وكلا . آنها مىنويسند مجلس الغاى پليس جنوب كرد .\r\nامتياز نفت را تصويب كرد . قانون استخدام نوشت . تقويت از قشون كرد . ولايات را نظم داد . اينها مىنويسند مستمرى به شاهزادگان غارتگر داد . مملكت را خراب كرد . امور اقتصادى اصلاح نشده خراب شد . وكلاى بىاعتبارنامه را قبول كرد . وكلاى با اعتبارنامه را خارج كرد . تصويب‌نامه‌ها صادر كرد ، چه‌وچه هزار چيز .\r\n\r\nكاريكاتور ناهيد\r\nجريدهء « ناهيد » كاريكاتورى جنازه كشيده بود كه درب مجلس وكلا دوش گرفته بيرون مىبرند ، درحالىكه ساير وكلا چشمهاى گريان سر و گردنهاى آويزان دستمال به دست ، سينه‌بزن ، جلو و عقب . روى تابوت نوشته بود مجلس چهارم . بالاى صفحه انا للّه و انا اليه راجعون . جمعى هم همان عصر و شب كوزه و ديزى همراه برده بودند كه هنگام خروج وكلا بشكنند .\r\n\r\nقهر سردار سپه\r\nخيال نطق داشتند مشير الدوله فرستاد خواهش كرد كه . . . « 1 » مجلس . . . « 2 » را باز خيال داشتند كه سروكلهء سردار سپه ورود كرد ، ترك كردند . سردار از شاه و مجلس قهر كرده بود . شب آخر نزد شاه ، بعد هم مجلس رفت . « ستارهء [ ايران 
  ] » هم توقيف شد . پول نداشت خجالت مىكشيد اينها را نوشت تا يك بهانه بشود . حالا دنبال كار خواهد افتاد .\r\n\r\nعيال دوم سردار سپه - تمول او\r\nسردار سپه عيال سوگلى را طلاق داد و به خانهء مجد الدوله فرستاد . حرف خيلى مىزنند . اما آنچه حاجيه واليه مىگفت عضد السلطان انگشتر الماس پشت‌گلى حضرت عبد العظيم مفقود به يهودى به خانهء زن اولى برد . پول نقد . جواب خانم به مصرف\r\n\r\n\r\n","description":"","footnote":"\r\n( 1 ) - ( 2 ) - كلمات ناخوانا .\r\n","page_name":" 6638 ","page_number":772},
  {"content":"\r\n\r\nرسيده . گلوبند براى آن زن از جيب بيرون قاپيده نداد . حامله بود زائيد غلامرضا . بعد خانهء مجد الدوله پسر را هم فرستاد . دختر جلال الدوله مرحوم بهانه است . عمارت سعدآباد ، آب قنات آقا محمد جواد ، كريم آقا . چهل هزار تومان دارائى سردار سپه نيست ، ماهى مىتوانست دويست هزار ببرد . دهات مازندران ، سوادكوه ، دماوند عمارتها در بومهن . « 1 » گاريهاى وزارت جنگل حمل تير ، آخر تا دماوند . امير لشكرها عمارت ، پارك خدايار خان ، دو منشى نشسته تحرير و جواب تلگراف و كاغذ مىداد .\r\nپارك مىسازد و عمارت خود را ساخته ، من مىتوانم توسط كنم اما « موچ » بكشم سردار سپه روى بازويم بنشيند .\r\n\r\nحرف آخر پدر\r\nحضرت و الا مرغ يك پا دارد ، صد تومان است آن هم امسال . سيصد و پنجاه طلب حاجى آقا مىشود . پول نداشتى چرا عتبات رفتى . دو سه خروار گندم هم مىدهم . اين مال مال خود من است . برو كار بگير . فخر الملك بگيرد . . .\r\n\r\nامان از عدليه\r\nسردار سپه جواب نداد . عمل خانه نمىگذرد . يك مادهء قانون آخر مجلس نافع است كه شخص ثالث يا كسى به غير حق ملك ديگرى را تصرف كرده باشد و ثابت شود هشتاد تازيانه ، يك سال حبس و خسارت بدهد . يك قانون ديگرى كه جزاى مطابق شرع نوشته و اگر اعضاء دوازده‌نفرى تصويب كردند اجرا شود . امان از عدليه . باغ يوسفيه ، آب آن . معين السادات سيف الملك منافق . آب شهاب الملك ، مجراى قديم كهنهء آن ، مانع كار شده يعنى از آنجا كه آنها تهيه راه مىكنند اين مجرا مىگذرد عايق عمده شده .\r\nدوك دو يورك عروسى كرد . ليدى اليزابت دختر ارل . تعارفات هدايا . وليعهد زن نگرفته اسپرت من است ، متصل زمين مىخورد مثل سردار اكرم . در پلور زمين خورده معيوب شده . عباس الموت بالله ، استخاره عدم‌اجازهء حضرت و الا . ديشب مىگفت اين زيارت نيست اجازه لازم باشد . من بايد سفر كنم كه عادت كنم . وقتى فرنگ رفتم ززه‌ززه نگويم . نمرهء 20 شده مسعود نمرهء 19 ، عباس كلاس 3 ، مسعود 2 . خوب حافظه دارند .\r\nهمهء درسها حتى تمام سور كلام اللّه را حفظ . اگر اين‌طور پيش بروند به واسطهء ادراك الموتى آنهاست نه به واسطهء هوش پدرى . « به‌به فارسى حرف مىزند . على اكبر خان\r\n\r\n\r\n","description":"","footnote":"\r\n( 1 ) - اصل : بومهند .\r\n","page_name":" 6639 ","page_number":773},
  {"content":"\r\n\r\nامتحان مىدهد . او هم خوب مىشود . اسمعيل خان اداهاى او . حرف نزدن ، نياوردن ملكه ، نرفتن قزوين . لقب افخم الملك . خانهء قوام السلطنه ، وحيد الملك ، جليل الملك ، سهراب‌زاده . صحبت بلديهء شهر .\r\n\r\nمستشاران امريكايى\r\nمستشارهاى امريكائى بىكاره ، پنج مليان مىگيرند مثل شوستر و هفت كرور امرار وقت مىكنند . از آن شلوغ ادارهء ماليات طهران . خالصه . چهاريك رئيس خدايار خان . . . « 1 » كلنل و چهار رئيس ده دايره ، خالصه‌ها اجاره نرفته ، ماليات غيرمستقيم كسر است . شلوغ است ، فقط اخراج اعضاء جزءآوردن اعضاء كل . ابلاغيه ، ابلاغيه .\r\nمهذب الدوله 4 جوزا واشنگتن . سه كارت از بيروت ، 10 رمضان از پاريس . املاك سپهسالار كلا توقيف در مقابل مالياتها ، بانك تومانيانس ، امير اسعد طهران ، ساعد الدوله همه‌روزه ماليه ، روزگار سگ خدا بدترى بدهد .\r\n\r\nبدى نان\r\nسه‌شنبه 18 ذيقعده - هوا گرم شده جاى ما بد است ، حياط كوچك ، زيرزمين يكى .\r\nحضرت و الا شمران ، افخم ورامين سن آمده ، عماد السلطنه يوسفيه ، آب آنجا . محاكمهء خانهء آقا سيد محمد يزدى ، كارت لندن عينى ، بدون تاريخ نوشيروان ميرزا . نان مدتى است بد شده . اينها ادارهء ارزاق را هم خراب كردند . ميرزا نعمت اللّه خان ، ميرزا اسحق خان به جرم بابى اخراج ، مردم اجماع كردند . خيابان شمران ، اميريه ، زرگنده ، قلهك هنگامه مىشود .\r\n\r\nتبعيد خالصى\r\nپنجشنبه 20 - اشخاصى كه از ادارات خارج شده بودند در خانهء مشير الدوله متحصن شدند . تلگرافى رويتر داشت چون آقا شيخ مهدى خالصى حكم تكفير اشخاصى كه انتخاب كنند داده بود به واسطهء اين‌كه رعيت ايران است و حق نداشت داخل امورات سياسى دولت عراق شود با پسرش دستگير و تبعيد شد ( يك پسرش سال قبل تبعيد به ايران شد ) . گفتند به واسطهء اين حركت تمام علماى نجف حركت كردند . در طهران هم گويا علما تعطيل كنند .\r\n\r\n\r\n","description":"","footnote":"\r\n( 1 ) - يك كلمهء ناخوانا .\r\n","page_name":" 6640 ","page_number":774},
  {"content":"\r\n\r\nنان هم كم است . پول نيست . كاسبى نيست . احتمال انقلاب مىرود . روسها هم حاضرند . اگرچه در جواب يادداشت انگليس سفير افغان را خواست و اطمينان داد سفير در ايران تبليغات را ترك خواهد كرد . هوا به شدت گرم است .\r\n\r\nتلگراف اصفهانى و نائينى\r\nعصر تلگراف از قصر ، آقا سيد ابو الحسن ، آقا ميرزا حسين نائينى با بيست‌نفر علماى ديگر تا كربلاى معلى مختار از آنجا علماى كربلا مجبورا از طريق غيرمتعارف ، تا قصر عموم علماى عرب مشايعت و متألم . آقاى خالصى با پسرها به‌طرف حجاز تبعيد ، آقاى فيروزآبادى را هم حكم به اخراج شده از عقب حركت مىكند . تلگراف دولت در تجليل و پذيرائى به كرمانشاه .\r\nپيغام رئيس الوزرا كه اجماع خوش نيست ببينيم چه مىشود . اينها بىجهت به سياست دخالت مىكنند ، اجنبى هم هستند . آنها را چه كار به كاردولت . خالصى پيغام به امير فيصل داده تو را تكفير مىكنم .\r\n\r\nقنات يوسفيه\r\nشنبه 22 ذيقعده ، 15 سرطان - اگرچه در شعبهء دوم استنطاق مذاكرهء قنات يوسفيه است اما عايق غريبى جلو آمد . قنات شهاب الملك وقف چاله‌ميدان مدتى خراب ، حاليه براى آن‌كه مجراى كهنه كه ميان يوسفيه مىآيد پيدا شده كه از هرراهى بخواهند [ آب 
  ] يوسفيه را ببرند تلاقى مىكند و غيرممكن است . چاه را پر كردند ، نزاع كردند .\r\nمعين الاسلام را بدگفتند . آب از خانهء حاجى زكى خان و سيف الملك كه با ما خلاف [ دارد 
  ] و با آنها صلح كرد برگشت و از يوسفيه گذشت . پهلوان محمد صادق بلورفروش ، سايرين ، اذان ، دست زدن چه‌وچه .\r\n\r\nفخر الملك و سردار سپه\r\nبا حضرت و الا پس از آن‌دستخط كه يك شاهى علاوه نمىدهم باز مناسبات تيره شد . براى كار ساعد الدوله صبح جمعه سواره شمران رفتم . اسب تازه خوب است . خانهء فخر الملك دزآشوب . روز سه‌شنبه سردار [ سپه 
  ] صاحب‌قرانيه ، فخر الملك استقبال .\r\nبعد از سلام و دادن دست نظر به قراول ، اين قرطىگويها چيست ، اين چه‌جور سلام‌دادن است . صاحب‌منصب كشيك رنگ‌وروى پريده ، تيپ دستور داده تيپ گه‌خورده . فرار فخر الملك .\r\n\r\n","description":"","footnote":"","page_name":" 6641 ","page_number":775},
  {"content":"\r\n\r\n\r\nصحبتهاى خانم سالار\r\nعصر با مدير السلطنه گردش . امير اسعد پيغام . خانم سالار و غيره . قلهك هزار زن ، هزار اتومبيل و درشكه . كافه‌ها . صحبت خانم سالار در باب شاه ، زنهاى خودش ، آش ساده حرامها ، آش‌ترش ، پنجاه تا كلفتهاى خوب دارد . دخترش كنار بخارى پول خواست آتش برداشت ترساند . گاهى هم خانم مىبرند . اسم پول ببرند قلبا مىرنجد . اولاد سابق مريم از كلفت مادرش . ايران دخت از صبيهء ظهير السلطان . ايمان دخت از دختر معز الدوله ، هردو فرنگ . از دختر باغبان قبل از سفر فرنگ پسرى آورد ، ضعيفه را بيرون ، بچه را با دايه خانهء حكيم الدوله . دوساله با دايه فرنگستان فرستاد . خيلى دوست داشت .\r\nگريه كرد كه فريدون اسم دارد . كشور تحويلدار است . معزز السلطنه دايهء محمد على شاه همه كاره است . تازگى دختر حبيب اللّه ميرزا پيدا . شاگرد مدرسهء امريكائى . دختر احمد خان نظميه .\r\n\r\nامير اسعد\r\nشنبه - امير اسعد تا ظهر خواب . ميوه هيچ نيست . توت كمى صرف شد . كاغذ حاج عز الممالك در باب روشنك . نگاه داريد امانت است تا من بيايم . عصر امير اسعد . ريش گذاشته تمام دارائى همه‌شان توقيف است از بابت ماليات ، بانك ، طومانيانس . سردار منتصر موقع تظلم است ، شما را خواهم ديد .\r\nنيم ساعت به غروب حركت به شهر ، راه مصفا ، شاه با لباس نظام اتومبيل كوچك يك شوفر ، يك پيشخدمت ، نزاع شاه با وليعهد سالار السلطنه ، يمين السلطنه ، چرس ، بنگ ، عرق . در صحراى اقدسيه تار آواز . . . تا ظهر مست خواب .\r\n\r\nنبيل الدوله\r\nپيغام شاه به نبيل الدوله پدرت را درمىآورم . قهر شاه . پيغام او براى ناهار . خير شما قابل ناهار خوردن با من نيستى . التزام ، عهد ، ميثاق . اجازهء شاه اما خير مشهدى است ، خوب نمىشود ، جلف است بد شده . شب‌وروز مست است . علماء هرروز در يك مسجد و مدرسه جمع مىشوند .\r\n\r\nاخبار دنيا\r\nجرايد دنيا را به انگليس شوراندند . هند رفت . مصر رفت . افغان چه كرد . عالم اسلام\r\n\r\n","description":"","footnote":"","page_name":" 6642 ","page_number":776},
  {"content":"\r\n\r\nحكم محاربه داد ، چه‌وچه ، دروغها . از طرف شاه عضد السلطنه ، وزرا ، حكيم الدوله علما كرمانشاه مىروند مذاكرات كه عودت كنند . رقعهء سفارت خالصى را اخراج اما سايرين به تقاضاى خود و ايل حركت مجانى حاضر و حركت كردند . انگليس خوب نكرد . اينها هم خوب نكردند . تصور كردند انگليس هم ايران و افغان است .\r\n\r\nبازار مكارهء روسيه\r\nمذاكرات لوزان تمام نشد . روسيه هزار التماس مىكند تجار به مكاره بروند . تجار مىگويند همان پارسال كفايت كرد . اما او ول‌كن نيست ، بلكه به يك شيوه باز مقدارى قالى و امتعهء ديگر آنها را بگيرد .\r\n\r\nشلوغى اصفهان\r\nاصفهان شلوغ است . جمعى كشته شدند ، جمعى تبعيد . مىگويند ساكت شد . گويا انگليسها با سردار سپه چپ افتاده‌اند ، وحشت دارند . در راه شمران و اطراف سعدآباد فاصله به فاصله نظامى گذاشته . يك بمب در صاحبقرانيه يكى هم در خانهء سردار [ سپه 
  ] پيدا شده است .\r\n\r\nكتك‌خوردن محيط ما فى\r\nپنجشنبه 27 - ميرزا هاشم خان كرد قزوينى « 1 » مدير « وطن » كه مدتهاست منتشر نمىشود تازه انتشار يافت . از سردار سپه ، مؤتمن الملك ، مشير الدوله بدگوئى . عصر جمعى نظامى اداره كتك ، غارت ، شكستند بردند . با حال خراب مريضخانه . سعيد نفيسى پسر ناظم الاطبا شيخى مدير « اميد » نسبت به‌شرع بدگوئى ، حجاب چه ، آخوند چه . قرن بيستم . تبعيد ضبط كار ندارند . مجلس نيست . آشوب و انقلاب مملكت كم شده . رئيس الوزرا قوام السلطنه نيست . ميل دارند باز انقلاب اغتشاش شود منافع ببرند .\r\nاز مملكت امن منافع نمىبرند . ملاها كرمانشاه ، تلگرافات ولايات . اينها وقتى شيخ فضل اللّه را دار زدند رقص كردند . ملا قربانعلى را تبعيد و مرد . آملى ، يزدى ، ديگر چه توقع از ديگرى دارند .\r\nصندوق انتخابات شيراز سوخت . كرمان كشتار مىشود همه‌جا سر اين كار منازعه است . دفعهء ديگر بدتر مىشود .\r\n\r\n\r\n","description":"","footnote":"\r\n( 1 ) - معروف ميرزا هاشم خان محيط ما فى . ( ا . افشار )\r\n","page_name":" 6643 ","page_number":777},
  {"content":"\r\n\r\n\r\nفوت نصرت الملك\r\nجمعه 28 ذيقعده - صبح تلفن زدند نصرت الملك فوت شده . افخم الدوله و آقا شمران بودند . رفتم حاج يمين الملك بود . جنازه را حضرت عبد العظيم تا دروازده مشايعت ، تا غروب آنجا ، ترتيب ختم اندرون از فردا تا پس‌فردا . عصر يكشنبه تا دوشنبه ختم در مسجد قندى . صرع داشت پانزده سال است . اينك اسهال علاوه شد خلاص شد ، آسوده گرديد . خدابيامرز از اول عمر دماغش معيوب بود . زنش هما خانم ، دخترش اختر معركه كردند . دختر دايهء زينت السلطنه چه فريادها زد . فحش دادم .\r\n\r\nدودستگى علماء\r\nعلما در مسجد دو دسته شده‌اند . تلگرافات ولايات ، مسلمين دنيا ، پلتيك پوسيدهء انگليس ، مسلمين دنيا همه تابع آنها شده‌اند . تلگراف به سفارت‌خانه‌ها بلانتيجه ، زيرا نمىتوانند دولتى در پلتيك دولت ديگر دخالت كند . وانگهى آنها هم همين كارها را در مستعمرات خود دارند . اينها از عدم‌فهم و اطلاع ايرانى است .\r\n\r\nاستعفاى ظهير الدوله\r\nچهارشنبه 3 ذيحجه ، 26 سرطان - بىنهايت گرم است . بچه‌ها بىطاقت شدند . من هم كج كرده آنها را باغ شاهزاده نمىفرستم . امير نصرت تلفن دروغى زد ( ديروز ) . رفتم خانهء فخر الملك نبود . سر خودش خراب شدم . آن‌وقت گفت عصر يوسفيه . كافهء آريان ، باغ ناصر السلطنه . ظهير الدوله از حكومت طهران استعفا داد . انجمن نظار حاضر نمىشوند .\r\nچند نفرش استعفا دادند . همه‌جا امر انتخابات سكته وارد شده . در كرمان چهارنفر عضو انجمن را شب سرقت كرده در اتومبيل انداخته برده‌اند .\r\n\r\nوكالت عز الممالك\r\nحاج عز الممالك وكيل دزفول شد . ميليسپو احضار كرد . علاء الدين ميرزا گفت در مجلسى صحبت داشتم كه بدون پول ، بدون آن‌كه در آن محل باشد وكيل شد . شخصى گفت انگليسها به خزعل گفتند انتخاب كرد . من گفتم خير . دست مرا فشرد و بيرون آمديم . گفت ناظر عمل او بودم و هرقدمى كه عز الممالك برداشته بود كه در همسايگى قوم خويشى هيچ‌كدام نمىدانيم . او مىدانست . گفت پس از مهاجرت به توسط صارم الدوله رفت سفارت انگليس توبه كرد پيشكار كرمان شد .\r\n\r\n","description":"","footnote":"","page_name":" 6644 ","page_number":778},
  {"content":"\r\n\r\n\r\nاسد اللّه خان كردستانى - قدرت انگليسها\r\nاسد اللّه خان كردستانى غله را خريد منافع را تقسيم كردند . بعد طهران مديركل شد ، بعد شيراز ، حاليه وكيل . امير نصرت سر تكان مىداد . گفت يك روز به من حكم كرد تمام غلهء خالصه كه اجاره كردستانى است ضبط . سه روز بعد نزد قونسل تعريف از من ، بعد حكم كرد به تصرف ديلمقانى بدهيد . امتناع من سيصد تومان اسكناس در زير ميز تحويل داده شد . ظاهرا عز الممالك اوقاتش تلخ شد . حالا معلوم مىشود باطنا باهم بودند . انگليسها اين‌طور مواظب ما [ هستند 
  ] و احاطه به ما دارند كه براى هرآدم يك يا چند نفر جاسوس دارند . چطور خلاصى ممكن است . نصرت الدوله يا شاه چند نفر جاسوس داشته باشند .\r\n\r\nتغيير كلاه نظامى\r\nجمعه 12 ذيحجه ، 4 اسد - هوا به شدت گرم . سال قبل به اين گرمى نبود . در رشت طيور هلاك شده‌اند . شاه عيد شهر آمد . از فرط دلتنگى نرفتم . كلاه نظامى را امروز تغيير داده آفتاب‌گردان‌دار و طرز بدى شبيه كلاه اطريشين‌ها .\r\n\r\nمساجد\r\nآقايان در مساجد سه جا : جامع ، سيد عزيز اللّه ، مروى جمع . انگليس ، روس بىطرف .\r\nسه شب هم در مسجد شاه ختم گرفته قرآن سرگرفتند براى نصرت اسلام و نفرين انگليس . عهد شاه سلطان حسين . پسره داد مىزد حركت آقايان به سمت طهران . جمعهء گذشته دو آيرپلن انگليس آمد . يكشنبه ساعت هفت صبح سرپرسى لرن سفير انگليس را بغداد برد براى مذاكره با كميسر عالى آنجا .\r\n\r\nعثمانى رفيق انگليس\r\nعهدنامهء عثمانى امضاء و لوزان برهم خورد . اما طرز حكومت عثمانى هنوز معلوم نيست . روسها براى امضاء سفير نفرستادند . گفتند مثل آن يكى كشته مىشود . ما بعد خودمان در اسلامبول امضاء مىكنيم . بين روسها و عثمانيها سخت برهم خورده . عثمانى رفيق انگليس شد . معاهدهء تجارتى ما هم باز امضاء نشد . براى مكاره هم كسى نرفت .\r\n\r\n","description":"","footnote":"","page_name":" 6645 ","page_number":779},
  {"content":"\r\n\r\n\r\nافتادن عماد السلطنه\r\nحاج عز الممالك ديشب وارد شد . محكمهء استيناف باز ما را محكوم كرد . ما حريف معين الاسلام نمىشويم . اما مىگويند مدعى العموم رأى به حقانيت ما داده . شمران نرفتم . مىگويند جمعه‌ها در قلهك هزار كالسكه و اتومبيل هست . نه پول داريم ، نه دماغ ، نه جوانى . امروز همه اينها در نظاميان جمع است ، درشكهء خوب ، اسب خوب ، پارك و عمارت‌خوب همه‌وهمه . آقا « 1 » فرح‌زاد ، مراجعت در ونك تير براى سبزه‌قبا ، اسب رم كرد به زمين افتاد . پشت پا ضرب شديد خورده ، درشكهء كرايه خدا رساند شهر آمد .\r\n\r\nعروسى روشنك با عز الممالك\r\nدوشنبه 22 ذيحجه ، 14 برج اسد 16 و 1923 - واقعات يك هفته . عصر يكشنبه چهاردهم ماه ششم اسد من يوسفيه عيادت رفتم . شب منزل آمدم . زينب گفت حاجى واليه آمده بودند كه شما حكما تجريش آمده مرا خبر كنيد در باب امر خير روشنك مذاكره شود . با وصف آن‌كه مناسبات با حضرت و الا تيره بود و ميل نداشتم شمران بروم ناچار رفتم . سه به ظهر باغ رسيدم . ورود صداى تبريك مبارك‌باد از شاهزاده خانم و خانمهاى حضرت و الا برخاست ( روشن چهار روز قبل با نزهت جعفرآباد خانهء قمر الدوله رفته بودند . دو شب بود باغ حضرت و الا آمده بودند . بدون هيچ خبر و مقدمه ) . من در چادر نشستم . آب خواستم . شهربانو خانم فورا كلام اللّه ، يكصد تومان پول و يك حلقه انگشتر جلوى من گذاشت كه صبح واليه آمده اينها را خدمت حضرت و الا برد ، حضرت و الا روشنك را احضار كرد انگشتر را دست او كرد ، صورتش را ماچ كرد . عمل ختم ، روز عيد عقدكنان است . گفتم پس زحمت من براى چه بود . كار كه گذشته است . حضرت و الا سر اسطلخ احضار فرمودند . مبارك باشد . من صورت ماه خوش‌رنگ روشنك را بوسيده به عز الممالك دادم . مرد خوبى است معتبر ، محترم ، مقدس ، باعقل ، همه‌چيز تمام . شما برويد تهيهء عقد ديده شود . تا عصر صحبت ، خنده و نزهت را شهر فرستاديم رخت بگيرد . زينب را با بچه‌ها روانه كند . قرار شد فقط شمرانيها زن‌ومرد دعوت شوند . ساز و غيره هم براى آن دو مرحوم نباشد . دو سه پيغام روشن داد . بالاخره مثل ملكه اختيار تام داد و تمكين محض شد . روز ديگر حاجى واليه آمد كه همان ساعت عقد شد مىبرم . حضرت و الا فرمودند از اين بهتر چيزى نيست .\r\nهرقدر قال و مقال شد نتيجه نداد .\r\n\r\n\r\n","description":"","footnote":"\r\n( 1 ) - مراد از « آقا » عماد السلطنه است . ( مسعود سالور )\r\n","page_name":" 6646 ","page_number":780},
  {"content":"\r\n\r\nتا روز پنجشنبه 18 دهم اسد به كارسازى حرب مشغول بودند . صبح عيد در باغ اندرون از صبح مهمانى بود . خانمهاى شمران و فقط دو دختر حاجى افخم كه از شهر آمدند . باغ باصفا ، محل خوب خيلى ممتاز شد . عصر سر اسطلخ بالا جمعى از دوستان شمران كاشف ، بهاء ، آقا محمد جواد ، اخوان ، پسرهاى نصير الدوله ، عبد اللّه ميرزا ، هرمز ميرزا ، محمود ميرزا و دوسه همسايه آقاى آقا سيد ابو تراب دربندى ، شيخ محمد تقى كه چندين روز بود بالا بود عاقد . يك ساعت به غروب عقد ، مغرب با اتومبيل عروس حركت . من و افخم از دنبال ، فخر الملك دست‌به‌دست . سه ساعتى منزل .\r\nروز جمعه باز عصر آنجا رفتم . شنبه و يكشنبه باغ . زينب و بچه‌ها ماندند . من شهر آمدم . صد تومان خرج عقد ، پانصد نقد ، هزار مهر ، آينه ، جار ، انگشتر . چهارصد تومان هم روشن سند از من گرفت با بعضى لوازمات كه بدهم . همه را نزد عمه فرستاديم خودش هرچه لازم است بگيرد . مرا از زحمت گرفتن جهيز خلاص كرد . دختر را هم از غم‌وغصه تهيهء آن كم‌وزياد آن .\r\n\r\nبىاعتقادى عماد السلطنه به طبيب\r\nدوشنبه صبح حركت كردم يوسفيه خدمت آقا . دست ورم كرده جراحت مىآيد .\r\nطبيب نمىآورد . هركار هم مىكند عقيده‌اش است هردردى هرمرضى دور خود را تا نزند خوب نمىشود . ولو طبيب افلاطون باشد ، حكيم ارسطو . به طور گله و تعريض مىگفت روشن را مفت دادى . دو هزار تومان قيمت روشن بود . زود بردند . بايد از رقعه‌جات و نامزدبازى لذت ببرد . بيست و چهار سال شوهر بزرگ‌تر است ( عز الممالك چهل ، روشنك شانزده دارد ) . گفتم فروش نبود ، من هم حوصلهء نامزدبازى آنها را توى حياط تنگ و فرصت تهيه و مرافعهء جهيز را نداشتم . گفت براى خودت خوب بود بله ، اما براى او نه . گفتم انسان هم همه را براى خود مىخواهد .\r\nسه‌شنبه ديشب جشن مجلس بود ، تهيه و تدارك ديده بودند .\r\n\r\nوضع علماى تبعيدى\r\nچون سرپرسى لرن آمد گفته بود قول نمىدهم ، اما اميدوارم آقايان را مراجعت بدهند . آقايان مأيوس و حركت به سمت قم نمودند . عصر علما در مسجد شاه جمع [ شدند 
  ] و حكم به بستن بازار نمودند . جشن مجلس را هم قدغن كردند . اما ندانستم چه شد كه تزيينات را جمع [ كردند 
  ] و همان مقدارى چراغ بود و مردم رفتند . نه ساز بود نه آتش‌بازى نه تزيين مثل جشن فتح كمال پاشا در مسجد شيخ .\r\n\r\n","description":"","footnote":"","page_name":" 6647 ","page_number":781},
  {"content":"\r\n\r\n\r\nخريد عمارت بهارستان\r\nعمارات اندرون بهارستان كه مال عزيز السلطان بود سىهزار تومان خريدارى با بيست هزار تومان خرج ضميمهء مجلس شده و خيلى عالى شده بود .\r\nسه‌شنبه 23 - دكاكين تا سه روز بسته است . مرده‌باد انگليس است بىربط و بىنتيجه .\r\nوزارت جنگ رفتم . مشاور اعظم گفت كاغذ شما را به من وزير داده اما چيزى نگفته . پس فردا آدم روانه [ كنيد 
  ] جواب بدهم . هوا به شدت گرم است . شمران هم گرم بود . من فردا با عميد الدوله ، شعاع الدين ميرزا شمران مىروم .\r\nشنبه 27 ذيحجه ، 19 اسد - چهارشنبه 23 صبح با عميد الدوله درشكه نشسته شمران رفتيم . او دربند من تجريش . زينب و بچه‌ها خوب بودند . رنگشان باز شده بود . پنجشنبه خانهء عز الممالك ناهار ، روشنك مثل ماه . عصر قلهك . شب افخم و شعاع الدين ميرزا آمدند بيرون بوديم . شعاع از درشكه در قلهك پرت شد به خير گذشت . اسبها بد هستند .\r\nجمعه باغ بوديم عصر قلهك . فوق العاده جمعيت بود . شعاع ولنجك رفت . علاقه‌اى دارد . خيلى آنجا رفته‌ايم . عيشها ، راحتيها . جوان بوديم و عياش . شنبه باغ كاشف السلطنه ناهار ، عصر شهر .\r\n\r\nتمارض و قهر سردار سپه\r\nيكشنبه 28 - عصر دعوت در بادگير . وليعهد نطق مختصر . جواب مشير الدوله كه وليعهد هم نشنيد . آنقدر آرام گفت ، به كلى بر خلاف انتظار . نصير الدولهء پيشكار مرا مىبرد . بودجه‌ها بقدرى كم است كه نمىتواند ، اردبيل يكصد و پنجاه تومان مىرود . از آنجا مىخواهد به شرط آن‌كه بودجه‌ها اضافه شود . سردار سپه تمارض كرده قهر كرده مايل نيست وليعهد برود . با عدم‌رضايت او ثمر هم ندارد . شاه اصرار دارد از بس‌كه وليعهد هرزگى مىكند ، عرق مىخورد ، چرس و بنگ استعمال مىكند ، خانم مىآورد .\r\n\r\nاظهار تنفر از انگليس\r\nعلما وارد همدان شدند ، پذيرائى كامل ، سيصد گوسفند قربانى ، مهمانيها . اطرافيان خوب سورچرانى مىكنند . مردم طهران يك روز به سفارت‌خانه‌هاى مقفل ، بىآدم شهر رفته . اظهار تنفر از انگليس . از دم سفارت انگليس صورتها را برگرداندند . در حقيقت پدر انگليس درآمد . . . « 1 »\r\n\r\n\r\n","description":"","footnote":"\r\n( 1 ) - نقطه‌چين در اصل است .\r\n","page_name":" 6648 ","page_number":782},
  {"content":"\r\n\r\nكاغذ مهذب الدوله . ايرانى آسايش ندارد ولو امريكا برود . الصاق به كتاب شد « 1 » .\r\n\r\nايران و انگليس\r\nعثمانى خود را به دامان انگليس انداخت ، صلح امضاء شد و همراهى شروع . هيچ ملتى مثل ما بىجهت باعث كدورت انگليس نشده و تا با او نباشيم حالمان همين است .\r\nهيچ مملكتى تنها نمىتواند زندگى كند ، چه رسد به مملكت ويران فاقد همه‌چيز ما .\r\nهاردينگ رئيس‌جمهور امريكا فوت كرد . كوليج نايب او رئيس شد . رئيس‌جمهور چين فرار كرد . روسيه به همان خرابى و بىنظمى باقى است . معاهدهء تجارتى ما بسته نشده ترانزيت را قبول نمىكنند . تقىزاده برلن رفت . . . « 2 » را نداده ، حدود را نبسته .\r\n\r\nوضع آلمان\r\nآلمان پولش از منات بدتر شده . روهر همان قسم تصرف فرانسه است . انقلاب كمونيست هم هست . قرض جارى تا 31 جولاى بالغ بر 578 ترليون مارك ، يك مارك عايدى در مقابل چهل مارك خرج است . در جولاى مخارج نسبت به ماه جون 392 اضافه شده است .\r\n\r\nقرارداد 1919\r\nايران اگر با آن معاهده رفتار كرده بود امروز نيكوترين ممالك شده بود . ديگر عقد يك چنين قراردادى را خواب نخواهد ديد . توپخانه را نمونه مىسازند . بيست و پنج هزار تومان زيادتر خرج دارد . رئيس بلديه مستر رايل مرد پوچى است . مهندس مستر ربز آدم كاركنى است كه بيست و چهار ساعت را كار مىكند . كله به كلهء عمله‌جات مىزند .\r\n* * * \r\n1342 قمرى\r\nسه‌شنبه غرهء محرم 1342 ، 22 اسد - عصر سواره تجريش رفتم . بچه‌ها سلامت بودند .\r\nروز چهارشنبه حضرت و الا براى عيادت آقا شهر آمد . عصر با افخم مراجعت . آقا دستش به واسطهء معالجات خودش خوب نمىشود ، ورم دارد ، چرك كرده .\r\n\r\n\r\n","description":"","footnote":"\r\n( 1 ) - موجود نيست .\r\n( 2 ) - نقطه‌چين در اصل است .\r\n","page_name":" 6649 ","page_number":783},
  {"content":"\r\n\r\n\r\nبىاعتنائى سردار سپه\r\nسردار سپه ناخوش است . بيرون نمىآيد . وزير خدايار خان پذيرائى مىكند . تمارض كه معنى ندارد . بىاعتنائى بايد گفت . وليعهد نرفته ، مىگويند مىرود برود « 1 » ، اما اختيارات با همان نظاميها باشد .\r\n\r\nورود علماء به قم\r\nشنبه 5 - شهر همه را روضه و تعزيه‌دارى است . منتهى امسال براى جلاى وطن آقايان شديدتر . آقايان وارد قم شدند . همه‌جا هيجان دارند تعطيل مىكنند ، تكليف مىخواهند . . . « 2 » وكيلهاى سابق باز وكيل مىشوند . مال طهران تمام نشد . شب شنبه تا صبح باريد .\r\nرعد ، برق ، كوه را برف زد . هميشه ميزان مىزد . هواى همه‌جا تغيير كرد .\r\n\r\nحركت دادن نخل\r\nشنبه 12 محرم ، 2 سنبله - يكشنبه ششم 27 اسد شمران رفتم با اتومبيل كرايه هشت قران . مدتى توپخانه توى گردوخاك معطل شدم . در تمام اين مملكت دو فرسنگ راه پايتخت آن ساخته نيست و نمىتوان با يك « كورس » معين و موقع معين حركت كرد . اگر اين راه ساخته بود چقدر آسايش و راحتى بود . افخم الملك هم از شهر طفره زده بود آنجا بود . عاشورا آنجا بودم . نخل را حركت دادند . دو محلهء تجريش يكى شده بودند و از غرايب بود . در عمرم . دفعهء دوم است كه محرم تابستان و تجريش بودم . حضرت و الا سيم است .\r\n\r\nسردار سپه توى آفتاب\r\nشب يازدهم افخم الدوله و شعاع الدين ميرزا آمدند گفتند چهار ساعت توى آفتاب سردار سپه روى تخت جلوى شمس العماره كه براى يزيد مىزنند نشست . عرقش را پاك نكرد ، كلاه برنداشت . همچو آدمى را مرد كار مىگويند . امروز جمعا مراجعت به شهر كرديم .\r\n\r\n\r\n","description":"","footnote":"\r\n( 1 ) - مراد رفتن وليعهد به تبريز است . ( مسعود سالور )\r\n( 2 ) - نقطه‌چين در اصل است .\r\n","page_name":" 6650 ","page_number":784},
  {"content":"\r\n\r\n\r\nتلگراف تبريز\r\nيكشنبه 13 - وزارت جنگ سراغ دبير اعظم رفتم . گفت لازم است من شما را با ساعد الدوله حاضر كنم و به طور مسالمت انجام بدهم . تشكر كردم كه آمال من نيز همين است . گفت خبر مىكنم . سيد محمد قم رفته بود . آقايان با تجليل وارد قم شدند . تبريز تلگرافات مىكند ما همين حكومت را طالبيم .\r\n\r\nوليعهد نمىرود\r\nشنبه 19 محرم ، نهم سنبله - شب جمعه شمران رفتم . حاج عز الممالك به رتبهء مديريت جزو تفتيش برقرار شده و جديدا او را مأمور رشت و مازندران الى استرآباد نموده‌اند . امروز با اتومبيل رفت . روشنك خيلى غصه داشت . من هم شهر آمدم .\r\nنصير الدوله استعفا داد . وليعهد مشكل است برود . شاه بسيار اوقاتش از اين پيش‌آمد تلخ است . با آن طمطراق و توديع از طهران حركت كند و نرود . سردار سپه اعتنا ندارد .\r\nميليسپو بيروت رفت . خزانه‌دارى به عمارت بانك رفت . علما قم مانده‌اند . گفتند فيصل دونفر عقب آنها فرستاده . وليعهد را گفتند قم به ديدن علما برود بعد تأخير افتاد . روضه خيلىكم است . مردم پول ندارند . هوا اندكى بهتر شده . شمران از فيلمهاى خريدارى بغداد عكس انداختم .\r\n\r\nاخراج ايرانيها\r\nعثمانيها حكم به اخراج تبعه ايران كردند ، جز آن‌كه تابعيت ترك قبول كند . جرايد و آنها كه سنگ عثمانى را به سينه مىزدند جشن مىگرفتند ناسزا مىگويند . مردم مجلس رفتند . اظهار تنفر از انگليس كردند كوركورانه . رفعت السلطان هشتم طهران آمد . پنجاه و دو ساعت طوفان . قزوين خرابى . زن بچه‌خور چهار بچه خورد . چهارتخم آدم در جيب داشت ، كرمانشاهانى بود ، حبس است . سيل رشت . ده روز باران . صداى دريا تا شهر .\r\nهزار و پانصد خانه‌خراب . شصت نفر تلف . در كوچه‌ها كرجى كار مىكند . يك‌تومان ما سيصدوشصت مليون منات . يكصد كرور مارك يك ليره . سيل در توكيو و يوكوهاما . صد هزار تلفات . قتل چند نفر صاحب‌منصب ايطاليائى در آلبانى . التيماتوم به يونان . ضبط كرفو . پنجاه مليان پول يونان . عذرخواهى در نهايت عجز .\r\n\r\n","description":"","footnote":"","page_name":" 6651 ","page_number":785},
  {"content":"\r\n\r\n\r\nبدگويى از امريكائيها\r\nسه‌شنبه 28 محرم - براى مشير الدوله بدگوئى مىكنند ، [ كه 
  ] چهارصدهزار تومان گرفته بين روس و انگليس را آشتى داده . روزنامه‌ها نصف بد نصف خوب . « ميهن » از امريكائيها بد مىگويد . معدن اجاره مىخواسته نداده‌اند . بانك روس و تجارتخانهء روس و ايران . باز خوشتاريا رئيس است . در توكيو و يوكوهاما زلزله بعد حريق شديد واقع .\r\nدويست و پنجاه هزار تلف ، چهارصدوپنجاه نفر مجروح ، سيصد و پنجاه هزار در شهرهاى ديگر تلف . پنج مليارد ليره خسارت . يوكوهاما تل خاكستر شده . دوسال تعمير شهر وقت لازم دارد . عصر شمران ، عكس خانمها را انداخته خوب شده است .\r\nپنجشنبه غرّهء صفر - شمران رفتم شعاع الدين ميرزا با افخم الدوله بعد آمدند . دو شب توقف .\r\n\r\nمقالهء روشنى بيك - عثمانى و ايران\r\nدوشنبه 12 صفر - اول ميزان - شمران رفتم . روشنى بيك مقاله در جرايد عثمانى نوشته بدگوئى از ايران . جرايد ما حملهء متقابله آورده مىگويند عثمانى دو ثلث خاك خود را در ظرف چند سال از دست داده ، درحالىكه ايران يك وجب نداده . دشمن ديرين ما عثمانى است . دشمن خطرناك ايران عثمانى است ، چه‌وچه . هزارها مطالب چنانچه شيوهء نويسنده‌هاى ماهر ماست . يكى از جرايد نوشته بود آنقدر التهاب نكنيد ، عثمانى هم مثل ماست . روشنى بيك هم مثل قربان‌زاده است ( روشنى بيك به جرم جاسوسى انگليس چندى ايران حبس بود ) . بالاخره در اسلامبول يك‌نفر از رجال به حكم آنقوره و در ايران سفير عثمانى عذر خواستند تا جرايد ول كردند . آنچه از آب و آتش عمل مىآمد نوشتند .\r\n\r\nوكلاى طهران\r\nوكلاى طهران به قول رويتر : مؤتمن الملك - مشير الدوله - شيخ على مدرس - مصدق السلطنه ( مستقل ) - سليمان ميرزا - مستوفى - تقىزاده ( سوسيال‌دموكرات ) - قوام السلطنه - نصرت الدوله ( محافظه‌كار ) ( آراى لواسان آنها را وكيل كرد ) - ميرزا هاشم - سيد احمد بهبهانى - سيد حسن مدرس ( مذهبى ) .\r\n\r\n","description":"","footnote":"","page_name":" 6652 ","page_number":786},
  {"content":"\r\n\r\n\r\nزلزلهء ژاپون\r\nباز در ژاپن زلزله مىشود . تعمير توكيو هزار مليان برآورد شده . بعضى جزاير فرورفته ، بعضى جزاير از آب بيرون آمده . پس از زلزله حريق سختى شده . درياچه‌ها مملو اجساد است كه از آتش خود را به آب انداخته و خفه شده‌اند . اين هم از اقبال انگليس است كه ژاپن تا پنجاه‌سال نمىتواند مثل اولش بشود و رقيب او باشد .\r\n\r\nزلزله در ايران\r\nدر كرمان ، رفسنجان ، بم ، انار ، بجنورد زلزله شده . در بجنورد خرابى كلى وارد نموده .\r\nامسال سال زلزله است و كودتاست - يكصد و پنجاه و هفت‌نفر تلف ، مجروح ، چندين قريه ويران‌شده است .\r\nدر رومانى كودتا مىخواست بشود فهميدند مانع شدند . آلمان منقلب است . روسيه كماكان باقى است .\r\nسه‌شنبه 20 صفر ، نهم ميزان - در بىسيم مسكو شرحى از مدير « ايران » رهنما نوشته بود . جرايد ما حمله به روسها مىآورند .\r\n\r\nضررهاى ما از روسيه\r\nمقالات مسلسلى در ايران و ساير جرايد برعليه نوشته مىشود ، از مظالم آنها ، با آن همه مواعيد كه با تركستان چه كردى ، با قفقاز چه كردى ، با ارمنستان چه‌وچه . بالاخره نه « پرت » را به ما دادى نه سرحدات تعيين شده . نه به يكى از مواعيد وفا . حتى براى عقد قرارداد تجارتى يك مليان دولت ما خرج تقىزاده كرد كه دويست و هفتاد هزار تومان آن خرج مخابرات شد . مستشار الدوله چقدر خرج كرد . اين هم اوضاع تجارت است كه مليانها مال ايرانى را خوردى ، آن هم بازار مكاره بود كه باقى ماندهء تجار ايران را لخت كردى . ما با روس طرف نيستيم ، با يك مشت يهودى رفيق حمال اوف . به رفيق حمال اوف ديگر .\r\n\r\nجنگ بين‌المللى\r\n28 جون 1914 شروع جنگ بود 24 جولاى 1923 ختم كه امضاى عهدنامهء لوزان باشد 9 سال و 4 روز كم امتداد يافت .\r\nبلغار انقلاب دارد . باوير قوانين جمهورى آلمان را نسخ كرد حزب فاشيست قوى\r\n\r\n","description":"","footnote":"","page_name":" 6653 ","page_number":787},
  {"content":"\r\n\r\nشد . آلمان بين حزب كمونيست و سلطنت‌طلب آشوب است .\r\n\r\nدستگيرى قوام السلطنه\r\nچهارشنبه 28 صفر ، 17 ميزان - قتل بود . خانهء شعاع الدين ميرزا ، عميد الدوله . از وقايع دستگيرى قوام السلطنه است . مىگويند توطئه در قتل سردار سپه نموده است . سردار انتصار هم دستگير [ شد 
  ] خيلى حرفها مىزنند . امامزاده حسن ازدحام غريبى بود . هوا خنك شده است .\r\n\r\nسالار السلطنه\r\nغرهء ربيع الاولى ، 16 ميزان - شمران رفتم . اميركبير خدمت حضرت و الا آمده بود .\r\nسالار السلطنه همسايه است . زن فرنگى دارد ، خيلى وارسته است . مكرر نزد شاهزاده آمد . چهارده سال اروپا بود . وليعهد همراه آورد . افسوس مىخورد چرا آمده .\r\n\r\nاسب‌دوانى و سردار سپه\r\nجمعه نهم - اسب‌دوانى « كلب » نظام بود در نزديك دوشان‌تپه به قانون اروپا ، خيلى منظم خيلىصحيح . سردار سپه در خيمه گلى مثل امپراطور .\r\n\r\nدوسيهء قوام السلطنه طبع مىشود\r\nيكشنبه 11 - اسب‌دوانى من نرفتم . شاه آمده بود . عشاير دو قشقائى جلو . شتردوانى .\r\nقوام السلطنه به اصرار اعليحضرت بخشيده شد . ديروز شمران باغ معتضد الملك [ بود 
  ] .\r\nدو سه روز ديگر با زنش بغداد از آنجا اروپا . دوسيهء آنها طبع مىشود . حضرت و الا به شهر آمد .\r\nسه‌شنبه 13 - مشير الدوله استعفا داد .\r\n\r\nتقاضاى دولت قوى\r\nچهارشنبه 14 - قوام السلطنه رفت . عيالش را عتبات مىگذارد . جرايد دو ماه است تقاضاى دولت قوى و شخص توانا مىكنند كه توى دهن همه بزند . هوچى را بكشد و مىنويسند آن شخص وزير جنگ است كه امتحانات كامل داده . كاغذ مهذب الدوله سر تا پا شكايت خصوصا از كلفت سياه .\r\nجمعه 15 ، دوم عقرب - خانهء فخر الملك مهمان بودم . حاج عز الممالك استرآباد است .\r\n\r\n","description":"","footnote":"","page_name":" 6654 ","page_number":788},
  {"content":"\r\n\r\nحياط روشنك بدنيست . شاه اروپا مىرود .\r\n\r\nسقوط مارك\r\nآلمان به واسطهء فشار فرانسه و تنزل فاحش مارك دچار انقلاب شديد شده . باوير دولت فاشيست شد . همسايهء آن ساكس اشتراكى . نواحى اشغال شده خود را مجزى و جمهورى اعلان نمودند . هامبورگ به شدت شلوغ است و جمع كثيرى مقتول . تجزيهء آلمان شروع شده است . غوغائى است . همه گرسنه ، همه بلاتكليف . يك ليره سى و دو مليارد مارك ، يك دالر چهارده مليارد .\r\n\r\nدستگيرى اقبال السلطنه\r\nاقبال السلطنه ماكو را دستگير طهران مىآورند . به همت مرتضى خان امير لشكر و اسمعيل خان حاكم نظامى ، آذربايجان امن امان و خلع‌سلاح شده است .\r\n\r\nسردار سپه رئيس الوزرا\r\nيكشنبه 17 - به موجب دستخط شاه سردار سپه رئيس الوزرا شد و دستخط ديگرى صادر شد كه به واسطهء استعلاج اروپا مىرويم . در غيبت ما وليعهد نايب السلطنه است .\r\nبين وليعهد و سردار سپه را هم شاه صلح داد .\r\n\r\nنطق خالصىزاده\r\nامروز عصر خالصىزاده ميتينگ در خارج دروازهء دولت مىدهد . عصر رفتم . دعوت نموده بودند . جمعيت زياد . زنها همان توى شهر و در بازار بودند . مثل كعبه محلى وسط ، اطراف طناب‌كشيده بيرقهاى سياه ، شاگرد مدارس ، اصناف بيرق سياه . پسر شيخ محمد فقيه التجار ، خود خالصى . سرود سرود . انگليس ماهىگيران جزاير بريتانيا ، نيست‌باد ، نابودباد ، همه بين‌النهرين بود ، حقه‌بازى . همه بد گفتند . احدى هم نطقها را جز نيست بادها نشنيد . خود خالصى وارد قم شده است .\r\n\r\nكابينهء سردار سپه\r\nدوشنبه 18 - تعيين وزراء : ذكاء الملك خارجه - سليمان ميرزا علوم - حاج عز الممالك فوايد عامه - مدير الملك ماليه ( رئيس ارزاق شده بود ) - معاضد السلطنه عدليه - ميرزا قاسم [ صور 
  ] كفيل داخله - خدايار خان پست و تلگراف .\r\n\r\n","description":"","footnote":"","page_name":" 6655 ","page_number":789},
  {"content":"\r\n\r\n\r\nتبريك وزارت عز الممالك\r\n« ستارهء ايران » با اطمينانى كه به شخص تشخيص سردار سپه داريم تبريك مىگوئيم .\r\nانگليس و روس بىطرف هستند . قدم روشنك خوب بود . از خانهء فخر الملك تلفن تبريك كردند . ما هم جواب تبريك گفتيم . مردم خوشحال هستند .\r\n\r\nكشف قتل حاجى اسمعيل\r\nتوطئهء قوام السلطنه را در جريدهء « ايران » و « ستارهء ايران » چاپ مىكنند . على نام معروف بولشويك در قزوين موقع سرقت دكان نانوائى گرفتار مىشود . در نظميه و استنطاق بعضى مطالب از فيروز نام و يوسف ارمنى و ديگران درباب قتل حاجى اسمعيل قهوه‌چى و خراجى آنها در خانهء شاهزاده تفرشى مىگويد . او را طهران [ مىآورند 
  ] و يوسف و فيروز در رشت دستگير . شاهزاده تفرشى و شاگردهايش فرنگ . قدسى ، سرور ، اكرم و غيره و غيره استنطاق . قتل اسمعيل ثابت مىشود كه شاهزادهء تفرشى او را دعوت ، بعد در پشت پارك مختار السلطنه كشته پولش را برمىدارند .\r\n\r\nتوطئهء قتل سردار سپه\r\nدر ضمن اين استنطاق حكايت كشتن سردار سپه جلوى مجلس ، دم شمس العماره .\r\nحتى مردى را با لباس زن به خانه‌اش فرستادند كه گرفتار و مرخص مىكند . گفته مىشود اكبراف نامى را از قم دستگير ، عبد الصمد خان نايب اول كه در قضيهء لاهوتى هم شركت داشته دستگير . او مكرم السلطان ، منتخب السلطنه و على اكبر خان و سردار انتصار را گير مىدهد با قوام السلطنه . حالا نوبهء استنطاق سردار انتصار است . اينها برادر و برادرزادهء امير اعلم هستند . جريدهء « اتحاد » دوسيهء كميتهء استنطاق را مىنويسد . خريدار زياد شده .\r\n\r\nشاه و ديدار علماء - اردنگ رو به قبله\r\nجمعه 22 ع 1 ، نهم عقرب - حاجى عز الممالك امروز از استرآباد حركت كرد . شاه پنجشنبه صبح قم به ديدار آقايان ، با سردار سپه رفت عصر آمد . فردا براى سان قشون شهر ، پس‌فردا از باغ شاه حركت . چهارده‌نفر همراه مىبرد . سردار سپه تا قصر مىرود ، آنجا يك اردنگ رو به قبله .\r\n\r\n","description":"","footnote":"","page_name":" 6656 ","page_number":790},
  {"content":"\r\n\r\n\r\nسردار سپه دنبال اتاتورك\r\nعثمانى دولت ترك شد و كمال پاشا رئيس‌جمهور . در ايران نوشته بود نقشهء ناپلئون را كار مىكند . پايتخت آنقوره . سردار سپه هم دور نيست همين مشق را مىكند . شاه علاقه‌مند نيست ، حتى املاك خود را مىفروشد . شايد خودش استعفا بدهد با وليعهد .\r\nناقابل هستند . شاه فقط به قول خودش تاجر خوبى است . نواب عاليه با ملكه مىآيند . از 20 محرم اسمعيل خان خانهء من آمده .\r\n\r\nقرارداد بىهياهو\r\nاردوئى سيار به سمت عربستان و لرستان رفت . سرپرسى لرن بغداد از آنجا ناصرى نزد خزعل . خارج شد . محمد باقر خان سرهنگ با عده‌اى نظامى وارد شد . پلتيك انگليس نرم‌نرم جلو مىرود . همان قرارداد اجرا مىشود . بدون هياهو و اين‌كه روى كاغذ و جرايد . خزعل تلگراف مىكند به شكرانهء امنيت مملكت دو اتومبيل زره‌پوش تقديم نظام مىكنم ، مريضخانه به نام « پهلوى » مىسازم . مىگويند هردو اتومبيل را انگليسها به اين شكل داده‌اند كه هياهو نشود . اگر انگليس طالب نبود توسعهء قشون محال بود . مىگويند پس از مراجعت سردار از سرحد كابينهء اصلى و امورات شروع مىشود .\r\n\r\nبيانيهء سردار سپه\r\nبيانيهء رئيس الوزرا : هركس اوضاع قشون و درجهء امنيت ، تمركز قواى مملكت ، ميزان عظمت و قدرت حكومت را در سه سال قبل مىداند امروز هم نتيجهء زحمات و عشق مرا به بسط قوا و امنيت مملكت مىبيند . تا امروز مملكت را امن مىكردم و نمىتوانستم به كار ديگر برسم . از امروز انشاء اللّه به ساير كارها رسيدگى مىكنم . من الفاظ را كنار مىگذارم به عمل مىپردازم . پروگرام من هم مختصر دو چيز است : حفظ حقوق مملكت ، اجراى قانون .\r\n\r\nسان قشون\r\nيكشنبه 24 ع 1 ، يازدهم عقرب - ديروز شاه ميدان آمد . نه هزار قشون مركز سان داد .\r\nآراسته ، قشنگ كه بهتر از آن ما قشون خود را نديده بوديم . چادرها سفرا ، رجال ، اميركبير ، سپهسالار ، فرمانفرما كه همه وزير جنگ بودند و يك فوج مثل حالا نداشتند .\r\n\r\n","description":"","footnote":"","page_name":" 6657 ","page_number":791},
  {"content":"\r\n\r\nتف به آنها گه بودند . مردكه روسى . . . « 1 » مىگرفت يك كرور بايد دخل كنم . وليعهد احوال‌پرسى از من و شاهزاده .\r\n\r\nوداع شاه\r\nامروز چهار به ظهر باغ شاه براى وداع شاه دعوت داشتيم ، من نرفتم . افخم الدوله رفت . سه به ظهر شاه آمد . نهايت تأثر را از مسافرت دارم ، ليكن معالجه مجبور نمود .\r\nسردار سپه تا سرحد مىرود . نواب عاليه و ملكه ، پريچهر ، عفت الملوك ، رضا ديشب آمدند خانهء حضرت و الا هستند .\r\n\r\nعروسى ملكه\r\nچهارشنبه 27 ع 1 ، 14 عقرب - پس از يك سلسله مذاكرات با نواب عاليه و اسمعيل بالاخره به هيچ‌وپوچ مجلس عروسى را منعقد داشتم . عصر عز الممالك وارد شد .\r\nغروب ملكتاج زن ناصر آمد . مهمانها خودى بودند . عمه‌ها ، دخترعمه‌ها ، عموها . مجلس خانهء من از داماد بود . قجر آقا و بچه‌هاى افخم هم طرف ما و داماد بودند ( عكس هميشه ) . خانهء حضرت و الا عروس . من هردو جا بودم . اسمعيل ديرتر آمد . حضرت اقدس و الا كه مايل شده بودند منزل من آمده دست‌به‌دست بدهند . چون دير شد فرمودند داماد آنجا بيايد . رفتيم حضرت و الا هردو را بوسيده دست‌به‌دست دادند . بعد دامادوعروس فرنگىمآبانه دست‌به‌دست هم داده خانهء من آمدند . در اطاق وسط خانمها همه بودند ، شاباشى شد . تا ساعت چهار صحبت شد . بعد من و زينب را دخترها دست‌به‌دست دادند . نقل پاچيدند . معركهء تماشائى . شام مهمانها خانهء حضرت و الا .\r\nدامادوعروس و چند نفر خانهء من . داماد از همه بيشتر خورد . خيلىخوب مجلسى فراهم شد . نواب عاليه هم راضى گرديد . گريه كرد من رويش را بوسيدم ، گفتم هيچ نده .\r\nروشنك را من عيال حاجى وزير مىگويم ، كوك است از اين اسم . زينب زن كارهء خوبى شده كه نظير ندارد . خوش‌اخلاق ، بامروت ، مهربان ، بچه‌دار ، خانه‌دار و قس على هذا .\r\nآنچه براى يك زن خوب لازم است دارد . من با همه فقر و بيكارى به واسطهء خوبى او شاكر و راضى هستم ، شاد و مسرورم .\r\nدوشنبه 3 ع 2 ، 19 عقرب - رئيس الوزرا ديروز سه از ظهر رفته وارد شد . مراجعت در كرمانشاه ، همدان پذيرائى ، طاق نصرت ، چراغانى .\r\n\r\n\r\n","description":"","footnote":"\r\n( 1 ) - يك كلمهء ناخوانا .\r\n","page_name":" 6658 ","page_number":792},
  {"content":"\r\n\r\n\r\nبيانيهء سردار سپه\r\nامروز بيانيه [ داد 
  ] : در ادوار انحطاط هميشه دو بدبختى عايد ملت و مملكت مىگردد كه اگر جلوگيرى عاجل نشود هريك از آنها كافى تواند بود كه اساس قوميت هرملتى را به آخرين درجهء اضمحلال رساند .\r\n1 - اختلال نظامات و امنيت داخلى\r\n2 - هرج‌ومرج افكار و تشتت عقايد و اخلاق\r\nاولى به حمد اللّه روبه‌راه شد . دومى بايد قويا اصلاح شود . پس نصايح به مردم كه منبعد به در خانه‌هاى اجانب نرويد ، متوسل آنها نشويد .\r\nمىنويسد سپس اگر ديده شود كه باز اين‌رويهء غيرمطبوع تعقيب شود ، اشخاص غيرصلاحيت‌دار طرف مشاوره با مقامات غيرمربوطه واقع شوند آنها در رديف خائنين وطن محسوب . چنانچه يك‌نفر خائن حق حيات و زندگانى اجتماعى در مملكت ندارد ، حقا و عدلا محكوم دانسته مجازاتى را كه شايسته است قويا جارى خواهد نمود .\r\nامشب در سربازخانهء فوج پهلوى جشن است . جنگ سميتقو و مظفريت فوج پهلوى نمايش داده مىشود .\r\n\r\nاروپا\r\nسابقا نوشته شد آلمان خيلىمنقلب است . فرانسه و بلژيك تقويت از تجزيه‌كنندگان و آشوب‌طلبها مىكردند به واسطهء ضديت انگليس و امريكا كناره گرفتند . انگليسها مىگفتند همان قسم كه معاهدهء و رسايل در باب غرامات و مطالب ديگر اجرا بايد شود در تماميت و استقلال آلمان هم قابل اجراست . به يك اندازه آرام شده جز حكايت پول .\r\nمتعاقب آن در 2 نوامبر وليعهد آلمان از قصر « امرنكن » به سمت آلمان حركت ، ورود خاك آلمان قشون سرحدى و مصادر امور پذيرائى شايانى نمودند . تا بعد چه شود .\r\n\r\nساختگى بودن دوسيه\r\nدوسيهء سوءقصد تمام شد . مطالبى كه آخر سردار انتصار مىگويد به نظر ساختگى است . استنطاق خود قوام السلطنه به ميان نيامده است .\r\nشنبه 8 ع 2 ، 24 عقرب - بارندگى نمىشود هوا به اين واسطه ملايم است . جز حضرت و الا كسى كرسى نگذاشته . خاله قزى دوم ماه وارد شد با بارخانه . پريروز حكم شد عجزه و گداها و بيكارها را جمع كرده شهر نو بردند . هفتصدنفر بودند ، از همه‌جا\r\n\r\n","description":"","footnote":"","page_name":" 6659 ","page_number":793},
  {"content":"\r\n\r\nبيشتر همان شهر نو كه مسكن فواحش است .\r\nعمل خانه تمام نشده شريف العلما حكم است . كار ساعد الدوله به جائى رجوع نشده . عدليه از بس‌كه افتضاح است نمىشود عارض شد . آب يوسفيه تميز رفته . جنس خانوارى حضرت و الا را نمىدهند . اشكال‌تراشى ميرزا محمود خان نموده « 1 » . اسد اللّه ميرزا از همدان آمد پول نمىدهد . كار خانهء من به افتضاح كشيده ، همه نسيه است . قرض نمىدهند . ملكه هيچ ندارد . روشنك پولش را مىخواهد ، قوزهاى بالاى قوز . ديروز خانهء حاجى وزير رفتم . اطاق مملو جمعيت و ارباب‌رجوع بود . ناچار ناهار ماندم براى كار محمد جعفر ميرزا . چيزى قرار شد به وزير جنگ بنويسم برساند يا به محاكمات عسكريه رجوع كند يا به قائم‌مقام الملك « 2 » .\r\n\r\nمهمانى حاج معين براى سردار سپه\r\nديشب خانهء حاجى معين بوشهرى جشنى براى وزير جنگ بود . ماها دعوت نداشتيم . به كلى از قلم افتاده‌ايم . گويا هيچ شاهزاده‌اى نبود . دكاكين آن خيابان چراغانى بود . حاجى نايب كافهء بلوار كه متروك شده چراغانى نموده بود . از عموم پذيرائى مىشود . اما يك فنجان چاى نبود . پرده‌هاى چلوار زنده باد حضرت اشرف وزير جنگ همه‌جا آويخته بود . من نرفتم عباس و نوكرها رفته بودند . اول در باغ و عمارت مدعوين با نظم نشسته بودند . يك‌مرتبه مردم بازارى هجوم آوردند . آن‌وقت خرتوىخر شد ، به شكلى كه افتضاح بالا آمد . شرينىها ، ميوه‌ها غارت ، ظرفها سرقت ، صندليها ، ميزها شكست . فانوسها سرقت [ رفت 
  ] . يك آشوبى ، يك اغتشاشى كه پدر مدعو و غيرمدعو درآمد . وزير جنگ نيم ساعت رفته بود . آتش‌بازى هم بود . قرب صد عبا سوخت . سفير افغانستان نطق كرده بود ، مردم شكر كنيد خدا نادرى به شما عطا كرده است . عباس مىگفت اگر پنج‌نفر نوكر همراه من نبود خفه شده بودم . عباى مردم را عمدا آتش مىزدند . فكليهاى متمدن فاش مىدزديدند . تمام اين مطالب را اسد اللّه ميرزا و نوكرها با مبالغه تصديق كردند . خوب شد ما دعوت نداشتيم و نرفتيم . وزير جنگ به كمال پاشا تلگراف تبريك [ كرد 
  ] جواب تشكر داد .\r\nنزهت حمام آمده بود . پسر را سبكتكين « 3 » اسم گذاشتند . عبد اللّه ميرزا امروز خانهء\r\n\r\n\r\n","description":"","footnote":"\r\n( 1 ) - آقاى محمود بدر فرزند ميرزا احمد خان نصير الدوله نوهء عز الدوله . ( مسعود سالور )\r\n( 2 ) - صفحهء 6669 ديده شود .\r\n( 3 ) - سبكتكين سالور پس از اتمام تحصيلات به نويسندگى داستانهاى تاريخى پرداخت و نوشته‌هايش رواج پيدا كرد . در مدرسهء شاپور همدرس بوديم . در 17 آبان 1370 در ونكوور كانادا فوت كرد . ( ا . افشار )\r\n","page_name":" 6660 ","page_number":794},
  {"content":"\r\n\r\nخلوت مهمانى كرده بود .\r\n\r\nاروپا\r\nآلمان شلوغ است . وليعهد معلوم نيست كجا وارد شد و چه كرد . بلژيك از فرانسه جدا شد . همان پيشنهاد انگليس را قبول كرد . فرانسه هم ناچار شد قبول كرد . به يك شرط كه استطاعت آتيهء آلمان در پرداخت غرامت شرط شود . بلژيك اطاعت كرد .\r\nانگليس مىگويد بايد حد تمول آلمان معين شود و از آن‌رو غرامت گرفته شود . حرف حسابى است . بولشويكها كه در آلمان و اطريش مجامع داشتند كشف و دستگير شدند .\r\nامر غرامت تصفيه شود آلمان امپراطورى خواهد شد . انگليس با او همراه شده است و هرامرى را امروز ( مثل سابق ) انگليس اراده كند انجام‌پذير بايد دانست . عثمانى جمهورى ، مركز آنقوره ، رئيس‌جمهور كمال پاشا . سردار سپاه ما هم به همان رويه‌كار مىكند و بالاخره كامياب خواهد شد . امروز در جرايد استعفاى پرنس عبد المجيد خليفه را نوشته بودند . شايد براى خلافت رأى عمومى از مسلمين گرفته و خود مصطفى كمال پاشا خليفه شود .\r\n\r\nسفر عميد الملك\r\nعميد الملك و خرابى و گرانى روسيهء لخت‌عور ، خراب ويران . اطاق كثيف بادكوبه ، پنج تومان ، همان اطاق در آلمان خوبتر سه قران ، مارك به كلى قيمت خود را از دست داد .\r\nمىگويند پولى به اسم بيزمارك تهيه شده سه ترليون چهار سانتيم .\r\nمدير جرايد ما پىدرپى مريض و به علت مرض جريده‌شان طبع نمىشود . واگن و درشكهء رئيس الوزرا جلوى امنيه .\r\n\r\nنمايشگاه امتعهء وطن\r\nنمايش امتعهء وطنى در تكيهء دولت . روسها محلى گرفته تلگراف بىسيم آورده‌اند .\r\nانگليسها فقط نفط ايران را آورده‌اند .\r\n\r\nمقاصد معين\r\nمعين [ بوشهرى 
  ] فقط كلاه دولت برمىدارد . امتياز مىگيرد و جعل مىكند . ممسنى و خاك سرخ هرمز ، چه‌وچه . مهمانى جشن تملق براى آنهاست . حالا هم مىخواهد نفط مازندران را بگيرد .\r\n\r\n","description":"","footnote":"","page_name":" 6661 ","page_number":795},
  {"content":"\r\n\r\n\r\nنمايشگاه وطنى\r\nپنجشنبه 13 ع 2 ، 29 عقرب - مدتى است محتشم السلطنه مشغول يك اكسپوزيسيون وطنى در تكيه دولت و جلوخان آن و باغ و عمارت معروف به گالرى است . امروز جشن افتتاح [ بود 
  ] و دعوت داشتيم . دو نيم بعدازظهر با حاجى افخم الدوله رفتيم . در جلوخان روسها كارخانهء الكتريك و ماشينهاى فلاحتى و بعضى اشياء كه عمدهء آن داس و چكش است گذاشته‌اند . به خطهاى درشت در پارچهء سرخ بعضى نصايح كه چوب را بدل به فلز كنيد ، دست را مبدل به ماشين . روسيه با ايران دوست است ترقى او را طالب است ، چه و چه .\r\nبالادست آن مسيو شريكر و « پرى توا » جنگل و مرغهاى « آم پايّه » و خيلى چوبها گذاشته . در يك صفحه راه و زراعت مازندران را ترتيب داده ، مقابل آن راه و زراعت اروپا . ميوه‌هاى بسياردرشت ، سيب ، گلابى و غيره « پرىتوا » گذاشته كه الحق ديدنى است . كاشف السلطنه چاى گذاشته . خود تكيه مزين ، عالى ، هردو شهر يك‌غرفه ، اشياء ايران ، امتعهء ايران . در . . . « 1 » طهران است و اشياء نفيسه از عمارت سلطنتى . وليعهد و سردار سپه آمدند در غرفهء طهران ايستادند . محتشم السلطنه خطابهء مفصلى قرائت [ كرد 
  ] وليعهد جواب [ داد 
  ] . اما سكوت بود . از ترس ملاها موزيك نبود ، دست نزدند ، هورا نكشيدند ، خنك بود . بعد دور افتادند همه‌جا گردش كردند . در غرفهء اصفهان سردار سپه گز توى دهان گذاشت . ناصر الدين ميرزا يك تكهء گنده كه لپ او ورم تا مدتى داشت . در باغ گالرى ، چادر تيراندازى ، بوفه ، شبها سينما و لوطى غلامحسين و خيمه‌شب‌بازى .\r\nچراغ‌برق روسها داده‌اند يك ساعت از شب رفته منزل آمديم .\r\n\r\nكتك خوردن مدير « اقدام »\r\nيكشنبه 16 - زينب و مادر زينب تماشا رفتند . عصر من رفتم . صبح از سه به ظهر تا ظهر زن ، بعدازظهر تا سه از شب مرد . موزيك در جلوخان و بعد توى باغ مترنم است .\r\nمدير « اقدام » ملا عباس خليلى جريده‌اش توقيف بود خدمت رئيس الوزرا رفت . قبل از آن پاكت يكى از علماء را برده بودند گماشته گفته بود بخوانيد زود جواب بدهيد . وزير فحش داده بود . به مدير گفتند نرويد افق تيره و آسمان ابر است . رفت دست از عبا درنياورده باز خواهش طبع جريده نمود . فحش بسيار ، كتك تا درب عمارت ، بعد مجددا از وسط خيابان كشان‌كشان آوردند . قلعه بيگى اتومبيل [ داد 
  ] ملا را به وطن خودش\r\n\r\n\r\n","description":"","footnote":"\r\n( 1 ) - يك كلمهء ناخوانا .\r\n","page_name":" 6662 ","page_number":796},
  {"content":"\r\n\r\n( بغداد ) ببرند .\r\n\r\nطوفان و فرخى\r\n« طوفان » امروز منتشر [ شد 
  ] خودش مىفروخت . به سردار سپه نصيحت كرده بود كه با فحش و كتك نمىتوان مملكت‌دارى كرد . گرفتند جرايد را جمع كردند . اين رباعى هم درج بود .\r\n با مشت‌ولگد معنى امنيت چيست * با نفى بلد ماحى امنيت كيست\r\nبا زور مرا مگو كه امنيت هست * با ناله ز من شنو كه امنيت نيست \r\nفرخى شاعر است . خوب شعر مىگويد . هرروزنامه يك رباعى دارد . قشون خوبى بروجرد رفته گويا خلع‌سلاح الوار شروع شود .\r\n\r\nپلتيك انگليس\r\n15 نوامبر - انگليسها اعلان كردند از هرگونه اقدامى نسبت به ورود وليعهد آلمان و تفتيش نظامى همراهى نخواهند كرد . ايطاليا هم همين را گفته . فرانسه تنها مانده و اضطراب شديدى حكم‌فرماست . اينجا هم كه ما نشسته‌ايم مىگوئيم از بدهكار به قدر استطاعت آن بايد گرفت . انگليس حق مىگويد . پلتيك انگليس اول طرف را بدنام مىكند بعد شروع به اقدام مىكند . فرانسه را بدنام كرده و حاليه دارد با آلمان همراهى مىكند .\r\nگويا معاهدهء سرى هم بسته‌اند .\r\nجريدهء « ايران » هفت سال 1491 شماره چاپ شده است ، شاهنامه‌خوانى مىكند .\r\nفردا دوشنبه مهمانى پاگشاى ملكه و روشنك خانهء افخم الدوله .\r\nاولين‌بار است كه تبرزمن شانسلر آلمان بطور خشونت مىگويد كه وليعهد را نخواهند داد و تفتيش نظامى را نخواهند گذاشت . اتكاى آلمان به انگليس است و بس .\r\nپارلمان انگليس منحل و انتخابات شروع شد .\r\n\r\nسردار سپه وكيل شد\r\nچهارشنبه 19 ع 2 ، 6 قوس - بارندگى نمىشود . تمام مردم زكام شده‌اند . بعضى جاها كرسى گذاشته‌اند . عباس و مسعود خوب درس مىخوانند . سليمان ميرزا كارى صورت نداد . مىگويند وجاهت خود را از دست داد . سردار سپه وكالت مازندران را قبول كرد . از چندجا وكيل بود . جشن تيپ بهادر حكايتى بود . از آن بهتر چراغانى نمىشد . شام دادند .\r\n\r\n","description":"","footnote":"","page_name":" 6663 ","page_number":797},
  {"content":"\r\n\r\n\r\nآلمان - فرانسه\r\nتبرزمن استعفا داد . آلمان شلوغ است . متصل مثل ما كابينه پى كابينه عوض مىشود .\r\nالبرت شانسليه شد . دو روز بعد خبر استعفايش آمد . ابرت هم دور نيست استعفا كند .\r\nكرون پرنس معلوم نيست در كدام نقطهء آلمان است . پوانكاره در مجلس مبعوثان مىگويد من با فش مخالفت عهدنامه و رسايل بوديم . حتى من خواستم استعفا بدهم فوش مانع شد . قال‌مقال در مجلس بالاخره راى اعتماد گرفت .\r\nامريكائيها - ماكرماك - عربستان - بوشهر - شيراز . محاسبهء سردار اقدس .\r\nمصدق الدوله به‌جاى خود . تمركز ملزومات كل وزارت‌خانه‌ها به يك‌نفر ارمنى . زيلو به شيراز ، ميز صندلى به رشت . كاغذ به تبريز و قس على هذا . اخراج خورده‌پا - برقرارى كسان بزرگ با مواجبهاى گزاف . بيست مديركل . اگر مىخواستند دستى ماليه را برهم بزنند هرگز به اين خوبى و زودى ممكن نبود .\r\n\r\nميرزا على قمى\r\nمهذب الدوله مىنويسد در خود امريكا هم ماليه‌اش مثل اروپا مرتب نيست . ميرزا احمد خان امور « 1 » پسر اسمعيل شپش معاون بلديه ، ميرزا على قمى معاون عدليه . اين آدم رئيس محكمه بود هزار تومان رشوه گرفت . محقق شد آمد توى عدليه شاشيد . گفتند ديوانه است ولش كردند . متحد المآل كه مطالب وكلاى تازه را خيلىزود انجام بدهيد .\r\nاعضاء لندلند دارند ، بدون سفارش ما را تنگ مىآوردند .\r\n\r\nقتل در ورامين\r\nبالاخره در ورامين در قريهء جوق‌آباد پسر عموها طرفدار سيد علاء الدين و سيد روح اللّه دو داماد مرحوم سيد عبد اللّه با سه‌نفر اهل خود ورامين نزاع شده چهار قتل واقع و چندين مجروح . در آتيه منتظر قتلها در سر وكالت بايد بود كه از حيدرى نعمتى سابق هزار مرتبه شديدتر .\r\n\r\nخريد از نمايشگاه وطنى\r\nسه‌شنبه 23 ع 2 - امروز جزئى بارانى آمد . نمايشگاه داير است . زنها خيلى مىروند اما از خريد خبرى نيست . كسبه شكايت دارند . دعاى باران مىكنند كه خلاص شوند . من\r\n\r\n\r\n","description":"","footnote":"\r\n( 1 ) - احمد اشترى . ( ا . ا . )\r\n","page_name":" 6664 ","page_number":798},
  {"content":"\r\n\r\nكه يك شاهى از بىپولى خريد نكردم . ميان ما همان شعاع الدين ميرزا پنج هزار يك حوله خريد . پريشب با عميد الدوله ، بهاء الدوله ، افخم الدوله ، شعاع الدين ميرزا ، اسد اللّه ميرزا ، امير نصرت رفتيم .\r\n\r\nموثق ديوان\r\nامروز عصر موثق ديوان آمد . براى گذاردن دندان آمده . اما نزديك دندانساز مجهولى رفته كه هزار مرتبه ارمنى دندان‌ساز قزوين بر او ترجيح دارد . صحبت از حاكم قزوين كرد . ميان مجلس برخاسته كنار باغچه شاش مىكند ، كلاه زير بغل گذاشته راه مىرود .\r\nشيخ ابراهيم را هنوز سيد رضا مىگويد . بيست قزاق به ده‌ده خانوارى موثق فرستاده بود .\r\nشكايت كرد گفت خودت امين برو معلوم كن چه صدمه وارد آمده . رفتم معلوم است به خودم حق مىدهم . آمدم . گفت صحيح نبوده خودم مىروم . چهارده فرسنگ راه حاكم و پنجاه‌نفر . جمعيت ده خراب . هزار قسم التماس و تمنا كرديم كه گذشتيم شما نرويد .\r\nخرج شما بيش از صدمه مأمورين مىشود .\r\n\r\nاملاك حاجى ميرزا آقاسى\r\nدوشنبه هفتم 25 قوس - ديشب پس از باران زياد برف آمد . براى امر املاك حاجى ميرزا آقاسى كه پس از هجده سال مجددا مورد بحث و توجه واقع شده خانهء نظام الدوله رفتم .\r\nبا همهء پولها و بلديه شهر ما مثل همان سالهاى پيش است . چند پارو برف سرم ريخته شد . از حصيرهاى دكاكين و ساباطها آب سرازير بود . ميدان توپخانه گفتند عبور ممكن نيست . صد و پنجاه هزار تومان خرج اگوها پر خواهد شد . نمايشگاه تا جمعه بنا بود باشد لكن امروز مشغول برچيدن بودند . فروش عمده نكردند . مردم بىپول ، فقير ، گدا از كجا خريد كنند .\r\n\r\nهيأت ژاپنى در تهران\r\nهفت‌نفر ژاپنى طهران آمده تحقيقاتى مىكنند . جرايد دستور مىدهد كه اتحاد با ژاپن شود ، فوايد كلى دارد . كه ندارد و دروغ است . مثل معاهده با چين . شيخ محمد على وكيل قزوين شد از اين آرزو درآمد .\r\n\r\n","description":"","footnote":"","page_name":" 6665 ","page_number":799},
  {"content":"\r\n\r\n\r\nقضيهء ساعد الدوله\r\nكار من و ساعد الدوله را رئيس الوزرا رجوع به قائم‌مقام الملك كرد . با حاجى عز الممالك رفتيم . گفت كله‌شق است . وزير مرقوم دارد . حاجى وزير رفت بگيرد . امر خانهء من گذشت . هزار تومان بدهم خانه را تخليه كنند ، حالا پول نيست .\r\n\r\nحكم يوسفيه\r\nتميز حكم يوسفيه را نقض كرد . در وكالت‌نامهء معين السادات اسم شاهزاده نبود و اين همه محاكمهء ابتدائى ، استيناف حكم داده بودند قضات را محاكمه مىكنند . شصت دوسيه شكايت قضات بود . افخم هم عريضهء شكايت داد . معاضد السلطنه سخت دنبال مىكند .\r\nجريده و هوچى خيلىكم شده . بعضى خيالات دولت دارد . اما نمىگويند تا مجلس باز شود و خيلى محرمانه رأى بگيرند كه هو نشود ، مثل حكايت نفت شمال كه از بس هو كردند از بين رفت . امريكائيها هيچ‌كارى نكردند . مردم از افتضاح خودشان مىترسند پر آشكار بدگوئى كنند ، مگر جريدهء « ميهن » كه سخت دنبال كرده و فضايح امور آنها را يكى يكى با دلائل ثابت مىكند . هيچ عملى و . . . « 1 » در كار نمىباشد .\r\nمهذب الدوله نوشته بود ماليهء خود امريكا هم مثل اروپا منظم نيست . منتهى عايدات زياد است و كسى حرفى نمىزند . مردم امريكا كاسب و تاجر هستند . تا صرفه نداشته باشد به كارى شروع نمىكنند . مردم ايران بىجهت به آنها اهميت مىدهند . همان صداى دهل است . گدا در شهر نيست ، اگر هست واضح تكدى و اظهار نمىكند .\r\n\r\nاتوموبيل قوام السلطنه و نصرت الدوله\r\nقوام الملك ، سردار عشاير ، پسر سردار اقدس وكيل شدند . امسال وكيلهاى گردن كلفت داريم . مردم كه پارسال براى يك اتومبيل قوام السلطنه و نصرت الدوله چشمشان درمىآمد حالا چه خواهند كرد . مردم بقدرى شايق راه‌آهن شده‌اند كه دودستى تقديم انگليس مىكنند . مىگويند هركس مىكشد بكشد .\r\n\r\n\r\n","description":"","footnote":"\r\n( 1 ) - يك كلمهء ناخوانا .\r\n","page_name":" 6666 ","page_number":800},
  {"content":"\r\n\r\n\r\nخالصىزاده و افغانها\r\nيكشنبه 14 جمادى الاولى ، اول جدى - امروز باز خالصىزاده هو و جنجال راه انداخت .\r\nچند نفر زن‌ومرد از اتباع انگليس را در افغانستان كشته‌اند . دولت انگليس قاتل را خواست . تا اين ايام به دفع الوقت گذارنده بودند . چند روز است يادداشت شديد اللحنى به افغان داده بر طبع خالصىزاده گران آمد . امروز كه براى وفات دكاكين بسته بود جمعى را در مسجد شاه جمع [ كرد 
  ] با علم و بيرقهاى سياه نيست باد انگليس ، نيست باد بريطانيا ، به سفارت افغان رفت . از آنجا تلگرافى به همه دول نمودند ، بعد خانهء سردار سپه . همه مردم بدگفتند و گمان مىرفت دولت مانع شود . در ورقه‌اى به شعر نوشته بود « كرزن منفور شوى ، كور شورى ، زنده در گور شوى ، نيست باد دشمن بشر » افغان را با قاف . ترحم با هوّز نوشته بود . بطور تحقيق سفير افغانستان خالصى را ملامت زياد نموده .\r\nخواستند سفارت ترك بروند محى الدين پاشا طفره زد راه نداد .\r\n\r\nنظر اردشيرجى\r\nشب از اردشيرجى شنيدم گفته‌بود ما تازه با انگليس ساخته‌ايم . هرگز راه نمىدهيم .\r\nاصلا به بازاريها چه كه دخالت در سياست كنند . يك‌نفر آدم‌حسابى با اين مردم همراه نبود . كلاه نمديها بودند و خود خالصىزاده . مىگويند روسها پول مىدهند . برخى مىگويند خود انگليسها براى آشوب ايران تحريك مىكنند . اما دولت مقتدر امروز ما چرا جلو نگرفت معماست .\r\n22 قوس - اردوى لرستان از تنگه وارد خرم‌آباد شد . شانزده‌نفر تلفات ، از لرها هفتاد نفر .\r\n\r\nامتياز نفت‌شمال\r\n28 قوس - امتياز نفت‌شمال به كمپانى سينگلر امريكا داده شد با جزئى تغيير در مواد آن . استاندار هيچ قبول نكرد .\r\n\r\nاورميه و كاظم خان\r\nدر نزديك درياچهء اروميه سنگر و محل سكناى كاظم خان فتح شد كه خيلى محكم با سيمهاى خاردار از سه طرف به دريا وصل بود . كاظم مقتول شد . ديگر در آذربايجان سركشى باقى نيست .\r\n\r\n","description":"","footnote":"","page_name":" 6667 ","page_number":801},
  {"content":"\r\n\r\n\r\nخوزستان ما\r\nبراى جلوگيرى از مخمصهء اعراب بين‌النهرين رسما عربستان ما خوزستان خوانده شد . اعراب گفته‌اند جزو ما بشود . جرايد ما مىگويند بغداد هم مال ماست ، طاق كسرى دليل واضحى است . انگليسها با سنگلر ساختند . روسها لندلند دارند اما زور ندارند .\r\nهمه‌چيز ارزان شده ليكن پول نيست . بازار طهران مثل بازار قزوين شده . مگر پول سنگلر برسد و تا چندى آباد كند .\r\nشنبه 19 ج 1 - هوا خوش است . كار من با ساعد الدوله راجع به قائم‌مقام الملك شد .\r\nرئيس الوزرا دستخط نموده است بطور خصوصى ختم كند « 1 » . روز سه‌شنبه بايد آنجا بروم روبه‌رو شويم .\r\n\r\nبلوچستان\r\nقشون ما پس از قرنى وارد بلوچستان شد . قلاع خوانين به تصرف آمد . هيچ قوهء حاكمى آنجا نرفته جز علاء الملك آن هم با الاغ « 2 » . از خزعل صد هزار نقد ، چهارصد هزار تمسك بانك . [ از 
  ] قوام الملك ماهى بيست و پنج هزار تومان ماليات عقب‌مانده وصول مىشود .\r\nسنگلر قصد دارد راه‌آهن از آستارا تا طرابوزان را بگيرد كه نفت را از آنجا حمل كند .\r\n\r\nفحش سردار سپه\r\nسردار سپه صدر الملك و لسان الملك را فحش داد از خانهء خود بيرون كرد ، مگر قهوه‌خانه است متصل مىآئيد . اهل اطاق وحشت كردند . خواستند بروند با كمال بردبارى همه را نشاند و به كارشان رسيد كه من اوقات‌تلخى با مردمان بيكار فضول دارم .\r\nلسان الملك از فضولهاى درجهء اول است .\r\n\r\nگرفتن اقبال السلطنه\r\nعبد اللّه امير لشكر شمال براى بازديد راه شسهء ماكو رفت . در خانهء حاكم ماكو پياده شد . اقبال السلطنه خبر شد آمد به اصرار و ابرام او را برد خانهء خودش . عبد اللّه خان قبول\r\n\r\n\r\n","description":"","footnote":"\r\n( 1 ) - نامهء عين السلطنه و دستور سردار سپه صفحهء بعد چاپ شده است .\r\n( 2 ) - تلميحى است نسبت به‌لقب علاء الملك ( محمود ) . از بس كودن بود او را « الاغ الملك » مىگفتند . ( ا .\r\nافشار )\r\n","page_name":" 6668 ","page_number":802},
  {"content":"\r\n\r\nدستور سردار سپه رئيس الوزراء\r\n\r\n","description":"","footnote":"","page_name":" 6669 ","page_number":803},
  {"content":"\r\n\r\nكرد . در كالسكهء او نشست . مسافت كمى رفتند يك‌مرتبه پنجاه قزاق خلق الساعه [ حاضر 
  ] شد دور كالسكه را گرفته بردند خوى ، از آنجا تبريز . هزار و هشتصد شتر قورخانهء او را حمل تبريز كرد . بيست اتومبيل از طهران رفت خزانهء او را بياورد .\r\nدر لرستان ، مشغول خلع‌سلاح شدند . جرايد ما مطالب را خوب نمىنويسند . همان خبرى است كه وزارت‌خانه‌ها مىدهند . اقبال السلطنه دستگير شد به چه ترتيب معلوم نيست . ديروز نوشته بود اقبال السلطنه در گوشهء محبس به سزاى خود رسيد . چنين مستفاد مىشود كه مقتول نموده‌اند .\r\nپاى عميد الدوله درد مىكند . خيلى آنجا مىروم ، خيلى از مردم آنجا مىآيند . نوشته ثلث املاك را بردم به سالار السلطنه دادم . وليعهد فرح‌آباد رفته . گفتند آمد اقدامات مىشود . عمل خانهء من گذشت . هزار تومان بدهم اما يك شاهى ندارم كه بدهم . اسمعيل ورداورد شكار رفته بود ده كبك ، يك خرگوش آورد . شبها ويلن مىزند . بزمى دارم .\r\n« هنگام تنگدستى در عيش كوش و مستى » . ملكه و زينب ضرب مشق مىكنند . تماشا دارد . مادر زينب همه‌جا مىرود . چيزهاى تازه مىبيند .\r\n\r\nاتمام قضيهء مؤلف و ساعد الدوله به وسيلهء قائم‌مقام الملك\r\nسه‌شنبه 23 ج 1 ، دهم جدى ، اول ژانويه 1924 - قائم‌مقام الملك امروز سه بعدازظهر مرا خواسته بود رفتم . ساعد الدوله بود . گفت شما عز الممالك را اختيار بدهيد ساعد الدوله به من داده . گفتم بسيار خوب . قدرى گذشت ، گفت وقت را ضايع نكنيم برخيزيد برويم بيرون با شما صحبت كنم . رفتيم حياط . خيلى صحبت شد . گفت همه ايران غارت شده ، همه‌كس خسارت برده ، خود من صد هزار تومان مالم رفت ، خانه‌ام رفت . من هم شرحى گفتم كه آن را بولشويك برد . چه ربط به كسى دارد كه مليانر است .\r\nمن در حياط ماندم ، او رفت اطاق . بعد بيرون آمد كه در ده هزار تمام كنيد . گفتم اگر اين مبلغ باشد من به او بخشيدم ، يك شاهى نمىخواهم . بعد رفتيم اطاق . با ساعد الدوله صحبت شد . گفتم امروز سرهنگ ، فردا سرتيپ ، پس‌فردا امير لشكر ، تمام مايملك سپهسالار ، من پير بيكار ، ماحصل يك‌عمر مرا بردى ، تمام محاسبات پدرت را از بانك ، دولت و غيره تمام كردى . حساب مرا هم تمام كن . من ظلم كردم . قادر بودى قاهر . طريقهء رسيدگى اين بود . من نمرود ، من فرعون ، من حجاج آيا عيال من ، بچهء من هم ظالم بودند .\r\nبعد از مسافرت آنها گفته شد ، چه‌وچه . اما تمام من او را مرد مىكردم و تملق مىگفتم .\r\nسرت به سر شاه مىماند .\r\nقائم‌مقام الملك قلم دست گرفته گفت من مىنويسم . من گفتم به آن مبلغها راضى\r\n\r\n","description":"","footnote":"","page_name":" 6670 ","page_number":804},
  {"content":"\r\n\r\nنيستم . او بنا كرد به نوشتن من مشغول قرقر . وسط تحرير بنا كردند روسى حرف زدن .\r\nيك‌مرتبه قائم‌مقام الملك گفت به حق خدا خوب شد من پانزده مىنوشتم . خود ساعد الدوله گفت بيست هزار بنويس . بعد ساعد الدوله گفت محتاج صورت‌مجلس نيست ، تمسك مىدهم و نوشت : پانصد نقد ، پانصد آخر حوت ، پنج‌هزار تومان جدى 1303 ، چهارده هزار تومان جدى 1304 . گفت به حق خدا به غير اين قسم فراهم نمىشود .\r\nگفتم ساعد الدوله يك چيز باقى ماند . گفت چه . گفتم خانهء مرا خراب كردى بايد يك خانه بدهى . گفت همه خانه‌ها را بانك برده . گفتم باغ شمران بده . من بايد به همه بگويم خانه به من داد . گفت تهيه مىكنم مىدهم . گفتم بنويس مسامحه كرد . اصرار نمودم برداشت سه هزار تومان هم قيمت خانه نوشت . من هم نوشتهء صلح نوشتم از طرف خودم و حضرت و الا و برادرهايم . قائم‌مقام نوشته را توى جيب من گذاشته گفت به سلامت . من برخاسته روى ساعد الدوله را بوسيده بيرون آمدم . درحالتىكه داخل شدم يك پول نداشتم بيرون آمدم صاحب بيست‌وسه‌هزار تومان پول و يك خانهء هفت هزار تومانى ( زيرا يكهزار را مىدهم و خانه را تصرف مىكنم ) . آمدم توى راه شعاع الدين ميرزا را ديدم ، رفتيم دكان على محمد . افخم آمد . همه خوشحال شدند . منزل آمدند همه شاد شدند . تا وقت خواب همين صحبت بود .\r\nپنجشنبه 25 ج 1 - محض تشكر خانهء قائم‌مقام الملك رفتم . نوشته را هم تصديق كرد .\r\nاما همه‌كس تعجب مىكند و دعا به سردار سپه ، ضمنا توقعى هم از من به عناوين مختلفه . يكى زيارت ، يكى نذر ، يكى انعام ، يكى تعميرخانه . اما حضرت و الا امرى كه به اين خوبى گذشته ملامت مىكند ، چرا ملك نداد ، پول مىخواست ضامن بدهد . اين نوشتهء بىمعنى چيست . صورت كه شما داديد خيلىزياد بود . چرا صلح كردى كه اگر يك كلمه از اين حرفها را من زده بودم يك شاهى نمىداد .\r\n\r\nتوقع قائم‌مقام الملك\r\nجمعه 26 ج 1 - حاج عز الممالك دعوت ناهار كرده بود ، در اين كار واقعا زحمت كشيد . ساعد الدوله چوب شمشاد مىخواهد حمل كند اجازه نداد . گفت كار دائى مرا تمام كن . حاج فخر الملك ، حاجى واليه ، بچه‌هايشان همه خوشحال از طى امر بودند كه الحمد للّه احقاق حق من شد . روشنك خيلى توقعات دارد . قائم‌مقام الملك فقط يك درشكه از من خواسته است .\r\n\r\n","description":"","footnote":"","page_name":" 6671 ","page_number":805},
  {"content":"\r\n\r\n\r\nخريد دوازده ايروپلان\r\nحاجى وزير روز سه‌شنبه براى تعمير راه بوشهر تا طهران يا ميچل امريكائى [ و 
  ] دو مهندس بوشهر مىروند . اتومبيلهاى بزرگ سردار سپه وارد مىكند با مهمات زياد . راه بايد تعمير شود . پنجاه هزار تومان عجالتا مىبرند . دوازده ايروپلن خريده . امان اللّه ميرزا مىآورد .\r\n\r\nخريد مسعوديه - مقالهء آهنگ\r\nچهل و هشت هزار تومان از بودجهء نظام سردار سپه مسعوديه را خريده دار الفنون جديدى برپا كنند « 1 » .\r\nروزنامهء « آهنگ » : نفط خلاف آمال ملى است . سردار احضار [ مىكند 
  ] ، پدرسوخته از طرف كدام ملت نوشتى . انكار كرد كه ديگرى نوشته . به حاجى وزير گفته بود كار دائى شما هم كه تمام شد . قائم‌مقام مىگفت تعجب كرد . گفت بلكه به سه‌هزار تومان گذشته .\r\nگفتم خير سر خودتان بيست‌وسه نه‌هزار تومان است و آن‌وقت از ساعد الدوله تعريف كردم كه فقط محض امتثال امر شما بود . ضمنا گفتم صد هزار غارت شده بود . خوب است كه تمسك مدت دارد . اين‌طوركه مرا دنبال كرده‌اند اگر نقد بود نصف آن رفته بود .\r\nهركس چيزى مىخواهد تا برسيم به حضرت اقدس و الا .\r\n\r\nعناوين رسمى\r\nتصميم‌نامهء وزرا . درجهء اول حضرت اقدس و الا - درجهءدوم نواب اشرف و الا - سيم نواب و الا - رئيس الوزرا حضرت اشرف - كسانى كه به آن درجه رسيده‌اند جناب اشرف - وزراى گذشته و حاليه ، رئيس مجلس سنا و شورا ، ولات و تميز جناب مستطاب اجل - حكام و معاونين و كفيل وزارت‌خانه‌ها جناب . ساير مردم مطلق آقا . بسيار خوب شد .\r\nهمه حضرت اقدس‌والا ، همه حضرت اشرف شده بودند .\r\n\r\nتصديق امضاى ساعد الدوله\r\nنوشته را بردم اركان حرب كل قشون ، عبد الرزاق خان كفيل بود . ديروز سرتيپ و رئيس شد . بدين قسم تصديق نوشتند . اركان حرب كل قشون خط و مهر و امضاء سرهنگ ساعد الدوله را تصديق مىكند . 14 جدى 1302 . متصدى ادارهء اركان حرب كل\r\n\r\n\r\n","description":"","footnote":"\r\n( 1 ) - عمارت مسعوديه را به وزارت معارف اهدا كرد . ( مسعود سالور )\r\n","page_name":" 6672 ","page_number":806},
  {"content":"\r\n\r\nقشون سرتيپ عبد الرزاق خان . مشار اليه پسر سلطان على خان وزير دربار مظفرى است كه چندى قبل به عارضهء فلج فوت كرد .\r\n\r\nدختران شعاع السلطنه\r\nدو دختر شعاع السلطنه مرحوم در بروكسل تربيت شده بودند يكى را وليعهد گرفت ، ديگرى را شاه بنا بود بگيرد نگرفت ، معتمد الدوله پسر ظل السلطان گرفت . يك ماه قبل به عارضهء سل مرحومه شد . وليعهد هم اين يكى را طلاق داد . گفتند ترسيد مبتلاى سل شود . ديگران مىگويند از بس‌كه ناسازگارى و هرزگى كرد دختر طاقت نياورد . يك دختر دارد . شاه و محمد على شاه ، نصرت السلطنه ، ركن السلطنه ، عضد السلطان ، ملكه جهان همه در نيس تشريف دارند .\r\n\r\nملاقات با سردار سپه\r\nيكشنبه 28 ج 1 ، 15 جدى - عصر منزل رئيس الوزرا محض اظهار تشكر رفتم . در اطاق بزرگ مزين منتظرين نشسته بودند . من نزد قائم‌مقام الملك نشستم . دبير اعظم ، وزير عدليه ، وزير علوم و خيليها بودند . دو مرتبه عدل الملك را احضار كرد . دو سيد كه بودند احضار شدند . ساعت پنج به اين اطاق آمد . دم در ايستاد ، مدتى به حضار نظاره كرد . مختصر تعارفى با سر نمود . رفت پائين اطاق روى يك صندلى نشست و با يك‌نفر عبائى كه نزديكش روى نيمكت نشسته بود قدرى سرگوشى كرد . بعد جوانكى را نزد خود خواست با او صحبت كرد . كاغذى داد خواند . قائم‌مقام گفت آن جوانك كه برخاست شما برو ، همين قسم شد . اما من به‌جاى آن‌كه بنشينم ايستاده گفتم فقط براى عرض تشكر از اين مرحمت آمده‌ام و در حقيقت از كيسهء فتوت خودتان انعام مرحمت كرديد . بر خلاف طبيعت خود خنده در جواب كرد كه نادرا اتفاق افتاده است بخندد . فورا سرى به احترام حركت دادم و از اطاق خارج شدم .\r\n\r\nحبس نويسندهء فوق العاده\r\nفوق العاده‌اى در مذمت كابينهء فشار و زور منتشر شده بود كه فقط ايراد اين بود ما بايد آزاد باشيم . مطالب را تنقيد كنيم . شما مدير جريده را تبعيد كرديد ، « طوفان » را توقيف . ما بايد حقايق را بگوئيم . نويسنده فرار به صاحب‌قرانيه [ كرد 
  ] . گرفتند با پشت گردنى شهر [ آوردند 
  ] و حبس نمودند . روز ديگر ساير جرايد بدگفتند . متاع هو و جنجال ديگر خريدار ندارد . بس بود آنچه كرديد .\r\n\r\n","description":"","footnote":"","page_name":" 6673 ","page_number":807},
  {"content":"\r\n\r\n\r\nديدارها\r\nسه‌شنبه 15 جمادى الثانيه ، دوم دلو - از ديروز اول دلو قبل از آفتاب تا امروز طلوع آفتاب برف عظيمى طهران آمده كه سه مرتبه پارو كردند . من همه را منزل بودم . با امير نصرت تلگرافى به حاج عز الممالك نموديم . بوشهر است . دنبلان و نهال خرما خواستيم .\r\nجمعه را هم خانهء فخر الملك با معتضد مهمان بوديم . به همان مزه و خوش‌مشربى سابق است . شعر مىگفت . اقامت مشهد شاعر ترش كرده . از اشعار خود مىخواند . عصر خانهء عميد الدوله رفتيم . باز پايش درد گرفته . يعنى خانهء ما با معتضد السلطنه مهمان بود . پياده آمده بود و باعث درد شد .\r\n\r\nساعد الدوله دويست تومان داد\r\nآقاى عماد السلطنه با دو پسر كوچكش منوچهر و ملك قاسم على شاه عوض شكار و گردش رفته بود خوب شد . پريروز عصر آمد . گويا شكارى هم نكرده است . افخم ورامين بود آمده . از اجاره‌دارها امسال ملك را گرفته‌اند و گرفتار زحمت شده .\r\nساعد الدوله فقط دويست تومان از پانصد را داد . همه‌روزه اسد اللّه ميرزا مىرود و نتيجه نمىدهد . درختهاى باغ را چهارصدوپنجاه خريدند ندادم . به اين جهات پول خانم راه نيفتاد و در خانه نشسته است . قايم‌مقام الملك يك درشكه خواسته بود پول آن هم فراهم نشده بخرم .\r\n\r\nجمهورى ايران\r\nچند روز قبل جريدهء « شفق سرخ » نقل‌از جريدهء « وقت » آنقوره نموده بود كه ايران هم مشغول جمهورى شدن است و بسيار هم خوب است . پسرهء روزنامه‌فروش داد مىزد جمهورى ايران . بعضى از علما و رؤساى تجار ، اصناف ، بعضى از رجال شديدا به رئيس الوزرا شكايت كردند كه همان مشروطه ما را كفايت كرد خواهش داريم دست از ما بردارند .\r\n\r\nمقالهء قانون\r\nديروز جريدهء « قانون » ( اين‌روزنامه‌ها كه توقيف نشده اغلب ماهى يك مرتبه ، دو ماهى يك‌دفعه طبع مىشود جز ايران و ستارهء [ ايران 
  ] ) دفاع كرده بود كه خود شاه مىخواهد شانه از بار سنگين سلطنت خالى كند . شاه است كه علاقه به اين آب‌وخاك\r\n\r\n","description":"","footnote":"","page_name":" 6674 ","page_number":808},
  {"content":"\r\n\r\nندارد . شاه است كه متصل اروپا مىرود و گردش آنجا را از تاج‌وتخت ايران ترجيح مىدهد . ما نمىخواهيم جمهورى شويم ، شاه ما را بدان سوق مىدهد . به‌هرحال اين مطلبها دارد گفتگو مىشود . زمينه درست مىكنند .\r\n\r\nدرگاهى رئيس نظميه\r\nسرهنگ محمد خان قلعه‌بيگى رئيس پليس شد . و ستاهل گردن‌كلفت عزل شد .\r\nاگرچه مؤسس او بود اما بد شده بود . بعضى احكامات جارى شده از وسط خيابان كسى نرود . گفتند بچه‌ها ملخ مىانداختند روى سينهء رئيس الوزرا نشست و اين حكم را كرد .\r\nفحش ندهند . ادرار نكنند . مالهاى مفلوك را به درشكه و دوچرخه نبندند .\r\nامان اللّه ميرزا با دوازده ايروپلن وارد بوشهر شد . مهمات زياد اتومبيلهاى بزرگ خريده‌اند .\r\n\r\nاروپا\r\nحزب كارگر در انتخابات جديد خيلى پيش‌افتاد . اگر با آزادىطلبها متفق شوند اكثريت را مىبرند . ليدر آنها مستر ماكدونالد است . در يونان ونزلوس رئيس الوزرا شد .\r\nهنوز معلوم نيست جمهورى مىشود يا پادشاه عودت مىكند . كرون پرنس در باوير است . دوازده باشپرت براى امپراطور رفته كه مراجعت كنيد . انگليسها بىميل نمىباشند .\r\nآلمان قحطى است .\r\nامروز طلب من از برهان الدوله پاك شد . شصت تومان تتمهء آن را عدل الممالك فرستاد .\r\nشنبه 19 ج 2 ، ششم دلو ، 26 ژانويه - نواى جمهوريت ، تكذيب تعريف ، وكلاى سرنيزه ، داور از لار ، رهنما . شيخ محمد على طهرانى . دبير اعظم تبريز . احياء لسلطنه .\r\nنجات خمسه . هركه را مايل باشند .\r\n\r\nفوت لنين\r\nشش ساعت و پنجاه دقيقه بعدازظهر 21 ژانويه به طور ناگهانى ولادمير ايليچ لنين اوليانف رئيس شوراى كميسرهاى عالى دولت اتحاد جماهير سوسياليستى شوروى پيشواى شهير عموم ملل ستم‌كشيده وفات كرد . پنجشنبه 25 در سفارت روس مجلس ترحيم ، وزراء ، امراء معاونين ، فضول‌باشيها همه بودند . نيم ساعت نطق كرد . تروتسكى بيست روز قبل استعفا داده بود و از لنين تندروتر و سفاك‌تر بود . احتمال مىرود او ، يا\r\n\r\n","description":"","footnote":"","page_name":" 6675 ","page_number":809},
  {"content":"\r\n\r\nچيچرين رئيس شود ، يا به كلى اين رژيم بد برهم خورد . اعلان سفارت خط قرمز روسى و ايرانى منتشر شد .\r\n\r\nتعميرخانه\r\nدوشنبه 28 ج 2 ، 15 دلو - پس از بيست و چهار ساعت برف به فاصلهء دو روز پنجاه ساعت متوالى باران آمد . خرابى بىحد به هرخانه و عمارتى وارد شد . درختها را چهارصدوشصت تومان فروختم . دويست تومان هم ساعد الدوله داده بود ، امروز مىبرم بدهم در آن خانه يك اطاق بزرگ ، طاق يك دكان و سقف يك طويله خراب شد درست [ كنند 
  ] . هزار و پانصد تومان تعميرات دارد . آقا و اسمعيل و عبد اللّه ميرزا قبل از آن برف از شكار آمدند . اسمعيل هشت كبك و يك آهو زده بود . در خانهء نزهت چلوكباب كردند خورديم . عز الممالك مراجعت مىكند . مجلس افتتاح مىشود .\r\n\r\nلرستان\r\nلرستان جنگهاى سخت شده . شيخعلى خان رئيس بيرانه‌وند با جمعى از رؤساى الوار دستگير [ شدند 
  ] عما قريب راه آنجا باز [ مىشود 
  ] و نزديك‌ترين طريق به درياى عمان است .\r\n\r\nمذمت قاجار\r\nمتصل در جرايد از جمهورى نوشته مىشود . « ناهيد » در نمرهء شنبهء خود خيلى نصيحت نموده بود ، از صدر سلاطين قاجار الى حال . آقا محمد خان تفليس را قتل عام كرد ، اگر نكرده بود پناه به روس نمىبرد . آقا محمد خان يگانه فرزند رشيد ايران لطفعلى خان زند را كشت ، فتحعلى شاه سرسره‌بازى كرد ، محمد شاه مملكت را به دست عرفان باف داد ، درياى شور را به روس داد ، ناصر الدين شاه چه كرد . قلم كف دشمن است و الا نادر هم دهلى را قتل عام كرد ، چه‌وچه هزار امثال آن .\r\n\r\nوكيلهاى جديد\r\nهمه‌جا سردار سپه بايد اول وكيل شود . گفتند دوم و سوم شود خيلى بدش مىآيد و برهم مىزنند . وكيلهاى جديد از سابقى تعجب‌آورتر است : عطا كه خود را عطاء الملك لقب داده . . . ، ناصر روضه‌خوان مقلد و آوازه‌خوان مجالس ، سليم ايزدى نوكر خدايار خان ، سيدى لوطى پاچنار خودمان ، سهراب‌زاده . مردم باطنا بد مىگويند اما\r\n\r\n","description":"","footnote":"","page_name":" 6676 ","page_number":810},
  {"content":"\r\n\r\nياراى دم زدن نيست .\r\n\r\nدربارهء لنين\r\nجسد لنين را با رسومات تازهء بولشويكى دفن كردند . پطروگراد را لنين‌گراد [ نام 
  ] مىگذارند . جرايد ما خصوصا « ناهيد » از فوت لنين تأسفها مىخورد . عكس او را كشيده بود ، تعريفها ، توصيفها . بين تروتسكى و ورزنسكى مناقشه است . تروتسكى در موقع نطق مجروح شده . سربازخانه محل گفتگوى سياست شده . خيلى شلوغ خواهد شد .\r\n\r\nماكدونالد\r\nجرايد ما كه آنقدر از حكومت كارگران انگليس شادى كردند و چه خيالهاى باطل نمودند كه در خود انگليس اين تصورات نبود . اينك ماكدونالد پس از مطالعات مىگويد شناختن روسيه ساده نيست و تا موقعيت خود را معلوم ندارد نمىتوان او را شناخت يك مرتبه خاموش و لال شدند . باز گفته ، من تمام آنچه اسلاف من كرده‌اند تصور برود قبول خواهم كرد يا برهم خواهم زد ديوانگى است . « ستارهء ايران » مىنويسد پيش‌بينيهاى ما معلوم شد .\r\n\r\nشناسائى ساويت از جانب انگليس\r\nيكشنبه 29 ج 2 ، پنجم فوريه - رويتر در 4 فوريه خبر مىدهد كه انگليس ساويت را به رسميت شناخت و تقاضا نمود نمايندگانى با اختيارات تامه به لندن روانه دارد تا در اطراف قضاياى مربوطه به معاهدات فعلى و معاهدات اتباع مملكتى ، قروض روسيه و تبليغات مذاكره به عمل آيد . در بىسيم مسكو يادداشت انگليس را خبر مىدهد . دولت بريطانيا رسما حكومت اتحاد جماهير شوروى را به سمت حكومت امپراطورى سابق روسيه كه در تحت حكومت وى مىباشند به رسميت مىشناسد . براى استقرار وضعيت عادى و مناسبات حسنهء كامل و برقرارى روابط متقابلهء اقتصادى لازم خواهد بود كه قراردادهائى در يك سلسله از مسائلى كه قسمتى از آنها مربوط به شناختن نبود و قسمت ديگر علاقهء نزديكى به شناختن دارد منعقد گردد . به موجب اصول بين‌المللى قهرا تمام قراردادهاى موجودهء قبل از انقلاب كه مدت آنها منقضى نشده است داراى اعتبار مىسازد . مسئلهء دعاوى دولت و اتباع مملكتى ، استقرار اعتبار روسيه و غيره و غيره درست همانها كه دو سال قبل مىخواستند و روسيه قبول نكرد ، همانها كه به كراسين نمايندهء روس مىگفتند حالا شايد اجبارا قبول كند . زيرا وقتى كه رفيق ليتوينف كفيل\r\n\r\n","description":"","footnote":"","page_name":" 6677 ","page_number":811},
  {"content":"\r\n\r\nكميسر خارجه در مجلس شورا عنوان آن را مىنمايد همه شادى نموده كف زدند .\r\n« شفق [ سرخ 
  ] » ورمى كرده مىنويسد پيش‌بينى ما صحت پيدا كرد و انتقاد مىكند ساير جرايد را كه از روى عدم‌اطلاع حدسها زدند . اما « شفق [ سرخ 
  ] » غلو مىكند مىنويسد آن را به رسميت شناخت . فرانسه به موجب التيماتوم قشون خود را از روهر برد . مستعمرات آزاد شد . هندوستان پابه‌دايرهء زندگانى سياسى و اقتصادى نهاد و طولى نخواهد كشيد كه در رديف دول اروپا واقع مىشود . كه از همهء اينها همان رسميت روس در تلگراف بود . تتمه را هاتف غيبى به ايشان گفته است . كار انگليس به جائى رسيده كه پيش‌بينى پلتيك آن را ستارهء ايران و شفق سرخ مىكنند . افخم الدوله پنج شش روز است آنفلوانزا نموده و افتاده است .\r\nهميشه در انگليس حزب تورى ، ويگ يا « ليبرال » و « كانسراتيو » بود . آنچه ياد من هست سالزبرى و گلادستون دو رئيس الوزراى اين دو حزب بودند . امروز به اسم « ليبور » پارتى آن و يك ناميده شده و يك مطلب جديد خارق‌عادتى نيست كه جرايد ما آنقدر آب‌وتاب مىدهند . علىاىحال نظريهء ملت انگليس در اين تغيير دارد كه يكى از آن شناختن روس است با آن شرايط . ديگرى موافقت با آلمان براى ضعيف نمودن فرانسه كه خيلى قوى شده . شناختن روس براى ايران يك خطرى هم در پرده دارد . مبادا معاهده‌اى مثل 1907 بسته شود ، اما يك فايده هم دارد كه راه تجارت ما باز مىشود زيرا انگليس البته اول شرطش برهم خوردن انحصار تجارت است .\r\n\r\nروز جلوس احمد شاه\r\nشنبه 3 رجب - جلوس شاه 1337 ، تعطيل عيد . يك‌جا جمهورى يك‌جا عيد . آن‌روز تماشائى را نوشته‌ام چه قسم شاه را دوست داشتند و امروز دشمن . عضد الملك ، سپهسالار ، يفرم . كالسكهء شاه با دوش كشيده شد . وحشت شاه از مجاهدين ، انداختن خود را در دالان اندرون به بغل معتمد الحرم حكايتى بود .\r\nخانهء نير الدوله مرحوم به عقدكنان امير الدوله پسر مرحوم امير الدوله برادرزن شعاع الدين ميرزا ، دعوت عروسى .\r\n\r\nسردار سپه وكيل اول\r\nمشهور است وليعهد به توسط عدل الملك به رئيس الوزرا پيغام داده مسبوقم چه اقدامات و تحريكات مىكنى . اگر اجازه داشتم به شما مىفهمانم . رئيس الوزرا خدمت والاحضرت مىرود . نيم ساعت خلوت مىكنند بيرون مىآيد . گفتند پس از اين خلوت\r\n\r\n","description":"","footnote":"","page_name":" 6678 ","page_number":812},
  {"content":"\r\n\r\nوالاحضرت بشاش بود . از همه‌جا رئيس الوزرا اول وكيل است . دوشنبه مجلس پنجم باز مىشود .\r\n\r\nاروپا\r\nجانشين لنين ريكوف نامى شده ، از دهاقين است ، شغلش مهندسى بوده ، در انقلاب ادارهء ارزاق را خوب اداره كرده و از نمرهء اول بولشويكها شده است . روز 21 ژانويه را عزاى عمومى قرار دادند . ايتاليا پس از آن‌كه معاهده را امضاء كرد دولت روس را خواهد شناخت . فرانسه متغير است . روزنامه‌هاى ما از شناختن انگليس متوحش شده‌اند مبادا درباب ايران عقد اتحادى بسته شود . ويلسن مرحوم شد يا از غصهء فريبى كه خورده بود مدقوق شد . انگليس دنيا را اسير پلتيك خود نموده . اما صبا و شيخ على دشتى براى او پيش‌بينى مىكنند و خطاهاى او را شرح مىدهند . هيهات‌هيهات كه تا عقلمان برسد .\r\n\r\nمقدمات جمهورى\r\nمىگويند هنگامى كه بودجهء سلطنتى به مجلس بيايد گفتگوى جمهوريت مىشود .\r\nآقا ميرزا محمد صادق طباطبائى سفيركبير تركيه شده است . حكايت عجيب تازه‌اى است . مىگويند سردار سپه ميل دارد مشير الدوله ، مؤتمن الملك ، مستوفى الملك را هم به خارجه مأموريت بدهد ، حتى مدرس را جنرال قونسل بغداد كند . مبادا با نفوذى كه دارند مانع جمهوريت شوند . وليعهد پس از شرفيابى رئيس الوزرا مستوفى ، مشير الدوله و مؤتمن الملك را هم خواسته و خلوت نموده است . محاسب الممالك كه از فرنگ با مشار الملك آمده گفته است شاه فرمود يك ساعت اينجا را به چندين سال طهران ترجيح مىدهم .\r\n\r\nافتتاح مجلس پنجم\r\nپنجشنبه هشتم رجب - 24 دلو 1302 شمسى - دوشنبه پنجم به مباركى مجلس مفتوح شد . من دعوت نداشتم . از صف خارج شده‌ايم . از صبح معتضد السلطنه دائى جان ، شعاع الدين ميرزا اينجا مهمان بودند . بعد از ناهار خانهء حاجى معين السلطان رفتيم .\r\nبالاخانه‌ها را مهمانهاى زنانه ضبط نموده بودند . جلوى در نيمكت گذاشته بودند نشستيم . قشون صف نكشيده بود . فقط آژان بود . اين هم مخالف هميشه و يك بىاحترامى بود . مدعوين از وكلا ، وزراء ، معاونين ، شاهزادگان ، تجار ، كسبه ، علما ، سفراى خارجه مىآمدند . سمت نظاميه و باغچهء وسط را به زنها داده بودند . طرف ما مرد\r\n\r\n","description":"","footnote":"","page_name":" 6679 ","page_number":813},
  {"content":"\r\n\r\nبود . سفير انگليس خيلى باشكوه و مجلل آمد . سه اتومبيل دو درشكه داشت . جلو و عقب غلام ايرانى با لباس گلى ، سوار هندى با دو صاحب‌منصب انگليسى شمشير كشيده . سه از ظهر گذشته والاحضرت تشريف آورد . جلو پنجاه پليس سوار ، صدنفر سوارنظام با لباس رسمى مشكى ، سينه‌ها سبز و نوارهاى پرتقالى ، كلاهها هم پر پرتقالى داشت ( يعنى همه نظاميان تل‌هاى رنگ‌به‌رنگ زده بودند ) . بعد ده بيست نىدار با لباسهاى گلى كلاه سفيد . ميرآخور اسب مخصوص شاه . كالسكه‌چىباشى ، حاجب الدوله با جبه‌هاى ترمه . والاحضرت در كالسكهء شش اسبه ، كالسكه‌چيها قرمزپوش ، لباس والاحضرت نظامى مشكى براق دوخته تل مشكى . پشت‌سر شاهزادگان درجهء اول در كالسكه‌ها ، آخر همه وزير دربار و صاحب‌اختيار ، پشت‌سر صدسوارنظام ديگر . رئيس الوزرا چند دقيقه قبل از والاحضرت بدون سوار و جمعيتى در درشكهء سرباز و لباس نظامى از سمت خانمها آمدورفت مجلس . در افتتاح مجلس سه‌تير توپ انداختند ، بعد والاحضرت آمد . به همان ترتيب و رفت . نطق مختصرى كرده بودند . موزيك نبود ، مجلس ساكت بود . محل هرطايفه معلوم شده بود . بعد رئيس سنى حاجى ميرزا يحيى دولت‌آبادى معلوم [ شد 
  ] و رياست موقتى را به مؤتمن الملك ، نايب رئيس تدين و سهام السلطان . كميسيونها معين كه از فردا اعتبارنامه‌ها ملاحظه شود . هفتاد و هشت‌نفر وكيل حاضر ، جلسهء علنى سوم حوت .\r\n\r\nانتقاد از شاهان قاجار\r\nامّا جرايد ، يكى بعد ديگرى شروع به تكذيب شاه و سلسلهء قاجاريه از صدر الى ذيل . عكسى از شاه در يكى از جرايد ارپ بوده با كلاه‌فرنگى . آن را كپيه [ كرده 
  ] و دست‌آويزى قرار داده چه‌ها مىنويسند . اين سر زيبندهء تاج كيان نيست ، همان لايق كلاه مندرس فرنگى است . لايق سلطنت نيستى ، تو براى رقاصهء پاريس خوبى . آقا محمد شاه تفليس را قتل عام كرد ، قفقاز را از دست داد . فتحعلى شاه سرسره‌بازى كرد از روسيه شكست خورد ، هفت شهر را داد . محمد شاه با عرفان مملكت‌دارى مىكرد . ناصر الدين شاه سفاكى كرد ، آزاديخواهان را خفه كرد . مظفر الدين شاه قابل سلطنت نبود . محمد على شاه خائن بود . تو نالايق همان خوب است گندم و سيب‌زمينى انبار كنى و خروارى صد تومان بفروشى .\r\n\r\n","description":"","footnote":"","page_name":" 6680 ","page_number":814},
  {"content":"\r\n\r\n\r\nانتقاد از احمد شاه\r\n« ستارهء ايران » ديروز مشروحى نوشته در مقايسهء دو پادشاه احمد شاه و امان اللّه خان افغان . آن‌وقت در تحت اين كلمات نژاد ، سوابق ، سن و قيافه ، زندگانى تشويق جامعه و استعمال البسهء ايرانى . لباس شاه آنچه بد است در حق شاه ما و آنچه خوب است دربارهء امير افغان نوشته . هركدام هم در آخر مقاله مىنويسند ما به مقام سلطنت توهين نمىكنيم . اين كلماتى است كه اعمال اين جوان بوالهوس شهوت‌پرست كه اى ملت جاهل بىحسن او را شاه خود مىدانى ايجاب مىكند .\r\nبراى انبار كردن گندم مىنويسد : كافى است كه تاريخ نام او را با نفرين و لعنت در رديف اشعث طماع و جنايت‌كاران حريص عالم ثبت كند . ديهيم داريوش و كيخسرو لايق فرق سلطان احمد شاه نيست . بايستى از سر او برداشت و دفتر ننگ و افتضاح ايرانى را درهم پيچيد .\r\nآن يكى مىنويسد بايد اين آدم را سرنگون كرد و زمام اختيار را به دست رئيس جمهور لايق كه صورت او از آفتاب تابان سوخته است داد .\r\nمن آنچه جرايد مىنويسند نمىتوانم در اين يادداشت شرح دهم ، افسوس هم مىخورم چرا تنبلى كرده كتابچه را كنار [ گذاشته‌ام 
  ] و يادداشت مىكنم . فرصتى باشد و شروع به نوشتن كنم بهتر است « 1 » .\r\nاينها را براى پر كردن گوش بازاريها و عوام مىنويسند كه محض اين عيوب بايد شاه را عزل كرد و الّا خود آنها كه مىنويسند عقايدشان غير از اين است . يعنى دربارهء شاه و اسلاف او فقط براى اجراى آن مقصود اين‌همه اتهام مىزنند . اين جرايد به ولايات كه برسد آنجاها هم شروع مىكنند و بلكه تلگرافات خواهند كرد . ايران ، طهران ، طهران به دست‌جمعى سوسياليست جريده‌نگار و آن وكلاى سرنيزه‌اى است .\r\n\r\nشوخى حاجى ميرزا زكى خان\r\nديروز خانهء فخر الملك رفتيم . حاجى ميرزا زكى خان كار بامزه‌اى كرده است . در روزنامهء « ستارهء [ ايران 
  ] » نوشته بود امروز يك ساعت از ظهر رفته ، يك ساعت بعدازظهر چهار ايروپلن ايران كه حامل حاج عز الممالك وزير فوايد و شاهزاده امان اللّه ميرزا و مستر ميچل است در ميدان مشق هبوط مىكند كه به افتتاح مجلس رسيده باشند . همه كس باور كرد و جمعى به ميدان مشق براى تماشا رفتند . چون باد برخاسته بود گفتند به\r\n\r\n\r\n","description":"","footnote":"\r\n( 1 ) - اشاره به يادداشت‌نويسى خود به‌جاى ادامه دادن دفترهاى روزنامه .\r\n","page_name":" 6681 ","page_number":815},
  {"content":"\r\n\r\nواسطهء باد البته نيامدند . سپس معلوم شد كار حاجى ميرزا زكى خان است . به خود مدير ستارهء ايران هم طورى گفته كه باور كرده است .\r\nاز حاج فخر الملك پرسيدم وليعهد چه مىگويد . گفت كارى نمىتواند بكند فقط به رئيس الوزرا پيغام كرد « شفق » را خوانديد گفته‌بود مىخوانم امروز كه « ستاره » بدتر از او نوشته .\r\n\r\nعقيدهء نصير الدوله\r\nعصر خانهء نصير الدوله رفتم . روى كرسى جرايد را پهن كرده بود و سر تكان داد . گفت شاهزاده پس به يزدجرد چه بايد گفت ، به دارا چه بايد نوشت . جنگ ، فتح و شكست دارد . به آلمان چه بايد گفت . به‌عثمانى و اطريش و روسيه چه بايد نوشت . اين كار مىشود . فقط براى آن‌كه اين پول را به شاه ندهند و در فروش جواهرات آنچه مىتوانند ببرند ، بخورند ، عوض كنند . باز تا اين آدم هست عيب ندارد . اما امان از آن وقتى كه پاى او از بين برود ايران يك‌پارچه آتش مىشود .\r\n\r\nعقيدهء امير موثق\r\nاز آنجا رفتم نظاميه . مراجعت امير موثق را جلوى خانهء خودش خيابان باغ‌وحش « 1 » ديدم . سلام عليك كرديم . گفت از اوضاع بفرمائيد . گفتم شما بهتر خبر داريد . گفت اوضاع وخيم است و اين كار مىشود . من يقين دارم در عهد وزير جنگ هم شلوغ نمىشود . امان از وقتى كه پايش كنار برود ، اين امراى لشكر شرق و غرب قشون ، طهران آشوب‌طلبها طورى مىكنند كه روزى دويست‌نفر در ميدان توپخانه كشته شود . گفتم چطور پايش كنار برود . خنديد و گفت جلوى اتفاقات را مگر مىشود گرفت . عزل ، سكته ، ترور ، مرگ . اين كار خطاست مىكند ، به ايران خدمت نيست . اما به كله‌اش افتاده و از هيچ‌كس هم شور نمىكند . گفتم عثمانى . گفت خير آنها تربيت شده‌اند . صاحب منصبان آنها به اعلم هستند . چه ربط به اينجا و اين نظاميان دارد . براى وكالت آدم مىكشند ، براى رياست جمهور ، سلطنت چه‌ها خواهد شد . حالا شاه هست رئيس الوزرا استعفا مىكند و ديگرى را معلوم مىكند . پس‌فردا كه نباشد وزير جنگ هم برحسب اتفاق برود كيست كه اداره كند . اما خواهشمندم كلمه‌اى از اين حرفها را به كسى نزنيد ، [ نه 
  ] از قول من نه از قول خودتان . همه‌جا جاسوس هست و خبر مىدهند .\r\n\r\n\r\n","description":"","footnote":"\r\n( 1 ) - خيابان سعدى فعلى . ( مسعود سالور )\r\n","page_name":" 6682 ","page_number":816},
  {"content":"\r\n\r\n\r\nاول خدا بعد انگليس\r\nما معتقد هستيم كه امورات كلى و جزئى به دست خداوند است و بعد پلتيك انگليس . شايد مقدر نباشد يا يك بدائى براى انگليس حاصل شود . خدا را نمىدانم ، ليكن در ظاهر انگليس ميل دارد زيرا اين آدم مطيع آنهاست و در باطن بدون گفتهء آنها آب نمىخورد . فرخى دوتا كلمهء بد از او گفت تا كلات دواند . چطور اينها را پى درهم مىنويسند و كلمه‌اى حرف نمىزند . شاه عاقل بود اين مسئله را درك كرد و رفت .\r\nجمعه نهم رجب - خانهء شعاع الدين ميرزا وعده داشتيم . صحبتهاى دائى جان با شعاع الدين ميرزا از همه بامزه‌تر است . دائى رند ، قلاش و خوش‌محاوره است .\r\n\r\nمقالهء كوشش\r\nامروز جريدهء « كوشش » در تحت عنوان « قاجاريه و ايران » همان عبارات « شفق [ سرخ 
  ] » و « ستارهء [ ايران 
  ] » و غيره را با الفاظ ركيك‌ترى نوشته و در آخر آن مىگويد اصلا اين طايفه لياقت سلطنت نداشته و ندارند . بايد آثار آنها حتى كتب تاريخ و مدح آنها را هم محو كرد .\r\n« قانون » كه از توقيف درآمده از آنها بدتر نوشته . ايرانى نترسد پول هم بگيرد براى خدا و پيغمبر هزار پاپوش درست مىكند و دو هزار اتهام مىزند ، چه رسد به شاه قاجاريه .\r\n\r\nدفاع از قاجاريه\r\nهمهء اينها جواب دارد ليكن ما به قضاوت تاريخ برگذار مىكنيم كه از همه بهتر سخنان ياوه و پوچ را فرق و تميز مىدهد . اين مملكت ، اين دولت ، اين جواهر و اثاثيه تمام از آغا محمد خان است كه براى يك همچه ملت ناسپاسى جان خودش را نثار كرد . فتحعلى شاه درست است عياش بود اما پسرى مثل عباس ميرزا داشت . هفت سال با روس جنگ كرد كه دو ساعت در مقابل التيماتوم او دولت حاليه دوام نياورد و سرتاسر ايران را قشون روس گرفت به‌جاى جنگ فلان خانم نطق مىكرد و به رئيس‌جمهور امريكا و سويس تلگراف استرحام مىشد .\r\nسلطان احمد شاه را خود ملت تربيت كرد . ذره‌اى هم بىقانونى نكرده است . اگر كرده بود چه مىگفتند . قانون اساسى به او اجازهء هيچ‌كارى نمىدهد ، جز تعيين رئيس الوزرا به تمايل مجلس و امضاء قوانين ، قانون اساسى فلان مبلغ براى او تعيين كرده . آيا گفته است\r\n\r\n","description":"","footnote":"","page_name":" 6683 ","page_number":817},
  {"content":"\r\n\r\nبه چه راه هم خرج كن ؟ كلاه‌فرنگى آن هم در پاريس به سر گذاشتن گناه كبيره است .\r\nهمه ايرانيها از . . . فرنگيها در هركارى مىخورند ، اما كلاه‌فرنگى بد شد . حتى روى زنها را به تقليد فرنگيها مىگويند باز باشد . وانگهى به سلاطين مرده چه تأثيرى اين كلمات به آنها مىكند . بر فرض اين‌كه راست هم بنويسند به شاه حاليه چه كه فتحعلى شاه سرسره‌بازى مىكرد . قلم دست دشمن است . پول گرفته ، ترس را هم برداشته‌اند ، به كاينات هم مىتواند دشنام بدهد ، افترا بزند . از سردار سپه با آن عقل و ذكاوت شايسته نبود كه اجازهء اين نوع هتاكى و افتراها را بدهد .\r\n\r\nايران و كمك خارجى\r\nما از روزى كه مشروطه شد پاى خود را كنار كشيديم . همان دور دور راه مىرويم تا عمر فرارسد . چه جمهورى بشود چه نشود بىطرف بوده و خواهيم بود . اين چند كلمه را هم محض يادداشت نوشتم . هجده سال است مشروطه شده روزبه‌روز عقب رفته است بلكه جمهورى درست كند . ايران به دست ايرانى و بدون كمك خارجى محال است ترقى و تعالى كند يا راه‌آهن كشيده شود كه آبادى و ترقى تمام بسته به همان است .\r\nحضرت والاى ما شب خيال كرده بود به ملاقات والاحضرت برود . خبر هم نموده بود من صلاح نديدم . بالاخره به هزار لطايف الحيل و برانگيختن خانمها مانع شدم و پيغام داديم نوبه كرده نمىتواند شرفياب شود .\r\n\r\nدفاع از قاجاريه\r\nاز همه مضحك‌تر آن است كه مىنويسد آغا محمد خان اگر تفليس كه جزو لايتجزاى ايران بود قتل عام نمىكرد آنها متوسل به دولت روس نمىشدند . فتحعلى شاه اگر كاغذ عشق‌بازى به كترين ( خورشيد كلاه ) نمىنوشت باعث غضب او نمىشد و با ايران جنگ نمىكرد . اينجاست كه قضاوت تاريخ لازم است . وقتى مىخواهد يكى از پادشاهان روى زمين را با شاه ايران مقايسه كند امير افغانستان را به ميان مىآورد كه جد آنها تفنگدار نادر بود و گوشش را هم به جهت تقصيرى بريده بود . ملتى كه ايران را خراب كرد ، هفتاد نفر اصفهانى را يك‌نفر افغان بىانصاف به مسلخ مىبرد و گردن مىزد . ملتى كه شهر زيباى اصفهان و چندين شهر ديگر را ويرانه كرد خالى از سكنه نمود . ملتى كه امير آن عبد الرحمن خان براى ثواب خودش فتيلهء توپ را آتش مىزد كه ملا و سيد رافضى را كشته باشد ، آن هم چند هزارنفر . بالاخره ملتى و مملكتى كه يكى از مستعمرات ايران بود كه چهارسال است يك استقلالى [ يافته 
  ] و اسم اعليحضرت به تضرع و زارى از\r\n\r\n","description":"","footnote":"","page_name":" 6684 ","page_number":818},
  {"content":"\r\n\r\nانگليس گرفت ما اگر آدم باشيم امير آنجا را به يك زارع و كاسب ايرانى ترجيح نبايد بدهيم ، چه رسد به پادشاه . حالا اگر آلبرت پادشاه بلژيك يا همبرت شاه ايطاليا را مقايسه مىكرد بد نبود . اين مقايسه براى چه بود . براى آن‌كه مصارف چاپ و نشر آن جريده را بدين‌واسطه از سفارت افغان بگيرد كه سفارت بلژيك نمىداد .\r\nقانون اساسى ما اختيارات شاه را از شاه بلژيك و ملكهء هلاند كمتر قرار داده . با اين حال چه توقعى بايد داشت . اين مطالب را در اول مشروطه براى آن مقصود مىگفتند كه چنين مىشود ، چنان گلستان خواهد شد و نشد . حالا هم همان را مىنويسند . در مشروطه وزراى شاه بايد كار كنند نه شاه كه بدبختانه شاه ما وزير كارى نداشت . حالا هم كه پيدا كرده خصم جان خودش شد . لحن بعضى جرايد تغيير كرده كه تغيير شخص سلطنت بايد داد ، جمهورى فايده ندارد ( سردار سپه ، جمهوريت كه تغييرپذير است لازم ندارد . )\r\n\r\nجرايد\r\nسه‌شنبه 13 ، آخر دلو - عيد تولد حضرت امير بود . ديشب آتش‌بازى معمولا در ميدان مشق و حضور حضرت اشرف شد به‌جاى زنده‌باد سلطان احمد شاه زنده باد رئيس الوزرا با آتش‌بازى . ديروز در جريدهء « كوشش » ، پريروز « شفق سرخ » امروز « ستارهء [ ايران 
  ] » چيزها نوشته بودند كه به وصف نمىآيد . « كوشش » نوشته بود برويد بيگانگان ، برويد بىقابليتان چه‌وچه . « شفق [ سرخ 
  ] » همراهى علما را شرح داده از قول مسافر دروغى قم . « ستارهء [ ايران 
  ] » نوشته بود كاغذى بدون امضاء يا دسته‌گلى برايم رسيده به حدى فضاحى نموده بود كه از قلم انقلابى ما درج آن فضيحت‌آور بود . اين سلسلهء جليله كه خون ايرانيت در عروق آنها رفته و با ما مخالفت دارند نبايست به اين شرم‌آورى و افتضاح درباره‌شان نوشت ، لذا مكتوب و دسته‌گل را به سوى وى پرتاب كرديم خود اين آرتيكل و مكتوب و دسته‌گل دروغ و ساختگى است .\r\n\r\nاينجا ايران است\r\nما داخل جواب نمىشويم . اما تا قانون اساسى و سلطنت مشروطه و قانون مطبوعات فسخ و نسخ [ نشده 
  ] و شاه رسما عزل و يا استعفا نداده است مىبايست از نشر اينها جلو گرفت . جمهورى شدن اين فضايح را براى يك خانواده لازم ندارد . مگر آلمان جمهورى شد ، عثمانى شد ، اطريش هنگرى شد ، اين دروغها و اتهامها را به سلاطين و خانوادهء آنها گفتند . اما اينجا ايران است . محيط و محاط آن به فحش ، افترا ، بهتان ، دروغ ، رشوه ساخته شده است . اين فضيحت را در موقع محمد على شاه مردم و جرايد آن عهد نكردند .\r\n\r\n","description":"","footnote":"","page_name":" 6685 ","page_number":819},
  {"content":"\r\n\r\nافخم الدوله خانهء قائم‌مقام الملك رفته بود . معلوم است صحبت هرمجلس و محفل همين جمهورى است . قائم‌مقام الملك ضد اين انتشارات بود و مىگفت اول به شاه پرداخته‌اند بعد از او به وزير جنگ خواهند پرداخت و او را از بين مىبرند و من به خود رئيس الوزرا گفته‌ام . يكى از علما آنجا بود كه نشناختم . او به كلى همراهى آقايان را تكذيب كرد .\r\n\r\nرشوهء سنگلر - حبس مدير نهضت اسلام\r\nبارى مىگفت جريدهء « نهضت اسلام » ( همهء اينها جرايدى هستند كه گاه‌گاه در موارد مخصوص نشر مىشود ) نوشته بود سنگلر سيصد هزار ليره براى امتياز نفت رشوه داده .\r\nمدير او را رئيس الوزرا خواست . برعكس تصور همه بردبارى كرد و گفت حالا آنچه درباب جمهورى ممهورى مىنويسند به كنار كه من فكرى براى همه آنها كرده‌ام . اما شما يك دروغى نوشته‌ايد كه يك مملكت و يك كمپانى را لكه‌دار و ورشكست مىكند . اين خبر را رويتر فردا همه‌جا انتشار مىدهد و سنگلر بدنام مىشود . ببريد پدرسوخته را حبس كنيد .\r\n\r\nانگليسها و نفت\r\nمن فراموش كردم قضيهء نفت را بنويسم كه انگليسها مشغول چه افتضاحى براى سنگلر شده‌اند . اطلاع صحيح ندارم ليكن تلگرافات رويتر دلالت مىكند كه دو كمپانى نفت جنوب و استاندار اويل مشغول تخريب كار او هستند . مجلس سناى امريكا دوسيه‌هاى سنگلر را خواسته قرائت كند و مىنويسد درباب ده مليان دالر همچو پولى نيست كه بدهند . تصور مىكنم كارش را خاتمه بدهند .\r\nدر عربستان ما خوزستان بارندگى زياد شده كارون طغيان كرده ، خرابى بىنهايت رسانده . عدهء تلفات معلوم نيست . متعاقب هفت شبانه‌روز بارندگى نصف شهر بهبهان خراب شده است .\r\n\r\nما كاسه ليسيم\r\nافخم الدوله گلستان رفته بود . سردار سپه آمده بود سلام منعقد شده بود . ناهار نزد وزير دربار خورده بود . سر سفره تمام صحبت از كاسه ليسان دربارى بود كه جرايد مىنويسند . صاحب‌اختيار گفته بود آمدند نزد من‌كه چرا دفاع نمىكنيد . گفتم اگر سردار سپه مايل است چه دفاعى ، نيت خودش بهتر جزا مىدهد . ما كاسه ليسيم . اما اعضاء\r\n\r\n","description":"","footnote":"","page_name":" 6686 ","page_number":820},
  {"content":"\r\n\r\nساير ادارات خير ، آقا و محترم . « كوشش » نوشته بود برويدبرويد ، براى چه توقف داريد .\r\n\r\nساعد الدوله سيصد تومان داد\r\n14 و 15 - دو برف آمد درحالىكه هوا چندى بود خوب بود و اول و دوم حوت بود .\r\nساعد الدوله فقط سيصد تومان داده باقى را مىگويد بايد ملك بفروشم و بدهم . حاج عز الممالك شب چهاردهم سه از شب رفته وارد شد .\r\nجمعه 16 رجب ، 3 حوت - دو به ظهر خانه حاج فخر الملك ديدن عز الممالك با افخم الدوله رفتيم . شاهزاده معتضد السلطنه هم آمد . عز الممالك از اين مقوله حرف نمىزند . فخر الملك مىگفت وليعهد ابدا در فكر نيست . ديروز هم جريدهء « قانون » شرحى نوشته بود به خون‌خواهى لطفعلى خان زند قايم‌مقام و امير اتابك و ميرزا حسين خان سپهسالار و آزاديخواهان ، بعد بايد تمام قاجاريه را كشت . امروز هم در « ستارهء [ ايران 
  ] » و ديگرى آنچه از آب و آتش عمل مىآيد به قاجاريه گفته بود . هيچ‌جاى دنيا همچو افتضاحاتى روى نداده . شاه سرتخت سلطنت ، قانون اساسى و مطبوعات به‌جاى خود آنقدر فحش ، ناسزا ، بهتان ، افترا به يك طايفه و سلسله بزنند كه جز خدمت‌كارى نكرده . سلطنت آقا محمد خان را با امروز فرانسه مىخواهند مقايسه كنند . لطفعلى خان را چرا كشت . سرتاسر مملكت ايران شلوغ بود ، چه مىكرد جز آن‌كه سران آنها را بكشد و امنيت بدهد .\r\n\r\nسردار سپه و كشتنها\r\nسردار سپه چرا اقبال السلطنه و امير نصرت و هزاران ديگر را كشت ، جز براى امنيت مملكت بود . اقبال السلطنه ، ميرزا كوچك ، ماشاءاللّه خان را استنطاق كردند كه قائم‌مقام را نكردند . تمام آن جرايدى كه به واسطهء ترس يا بىپولى و عدم‌خريدار متروك شده بود پول داده‌اند و منتشر مىشود و همه‌همه به يك نسق بد مىگويند و فحش به قاجاريه مىدهند . شترچران و گوسفندچران مىنويسند . من آن‌چه از اين جرايد بخرم نگاه داشته و بعد جلد مىكنم تا بىشرمى و بىآزرمى اين مردم بعدها خوانده شود . مزه آن دارد روزنامه‌فروش فرياد مىزند راجع به اعليحضرت همايونى .\r\n\r\nفحش « قانون » به آقا محمد خان\r\nچهارشنبه 21 - « قانون » تاريخ قاجاريه را مىنويسد . ( مدير آن سيد است و به پول قوام السلطنه براى ناسزا گفتن به سليمان ميرزا منتشر مىشد ) . مىنويسد كريه‌المنظر\r\n\r\n","description":"","footnote":"","page_name":" 6687 ","page_number":821},
  {"content":"\r\n\r\nخوان نعمت كريم خان را با آن‌همه خوبيها كه به وى مىكرد قالى او را با چاقو پاره مىكرد . عمارات او را خراب كرد . فرزند رشيد ايران را كشت . آن خواجه ، آن اخته ، آن بىريش ، آن كثيف ، قفقازيه را به باد داد . نزد ملت ايران اينها با مغول و افغان فرق ندارند .\r\nملت نجيب صبور ايران بيش از اين تحمل بار ننگ را ندارد ، برويدبرويد .\r\n\r\nمقالهء روزنامهء گلشن\r\n« گلشن » ( مديرش يزدى است ، آخوند است درست نمىشناسم ) چهار ورق ياوه‌سرائى كرده بود ، چيزها كه عقل احدى نمىرسد و هيچ واقع نشده . عصر خانهء عميد الدوله رفتيم . شعاع هم بود . توى ميدان توپخانه بچه‌هاى روزنامه‌فروش داد مىزدند انقراض قاجاريه ، خلع سلطان احمد شاه . خريديم يك ورق « گلشن » بود . بالاى آن با قلم درشت نوشته بود « انقراض سلطنت شوم قاجاريه » . بعد شرحى كه ملت و علما - اين جوان بوالهوس ، شهوت‌پرست ، بىشرف كه خود را به لباس اهل كفر و زندقه بيرون آورده و با رقاصه‌هاى اروپا رقص مىكند و شرافت ايران را به باد داده عزل كردند . بعد به قدر صد شعر بند تنبانى در مذمت شاه و همه‌جا « كبلائى احمد » و « مشدى حسن » - شاه و وليعهد را خطاب كرده بود .\r\nجريدهء « ايران » تا ديروز ننوشته بود . امروز او هم شروع كرد . شب‌نامهء زياد به سفارت انگليس و خانهء سردار سپه و جاهاى ديگر برضد اين اقدامات انداخته‌اند . من نديدم .\r\n\r\nعمق مطلب\r\nقدرى در مطلب عميق شويم . بعد از آن‌كه هرچه انگليسها كردند شاه بطور كامل و آن قسم كه ميل دارند با آنها همراه نشد و هرچه ميل دارند انجام بدهد شاه نكرد ، رئيس الوزراهاى او مثل مشير الدوله ، مستوفى حتى وثوق الدوله زير بار نرفتند ، سيد ضياء را به آن ترتيب آورد ( با رضاخان هم در مسئلهء عزل و نصب استروسلسكى سابقه داشت ) .\r\nسيد ضياء باز بطور اتم و اكمل همراه نشد ، به آن زودى خارجش كردند و به توسط رضا خان كه « آكتر » بسيارخوبى برايشان بود شروع به عمليات كردند ، نرم‌نرم و بىصدا .\r\nبه واسطهء ضديت رضا خان در قتل اشراف و محبوسين همهء آنها با رضا خان خوب و رهين منت او شدند . بعد ترتيب قشون را دادند و براى آن‌كه نزد ساير مردم محبوب شود امنيتى را به مملكت دادند . بختيارى و سردار اقدس را به اطاعت بازداشتند . خوب كه محبوب همه‌كس شد و كارهاى درخشنده از وى سر زد و شاه را طرد كردند شروع به اين نغمهء جمهورى شد . اين كارها را دست قوى و پنجهء توانا مىكند نه سردار سپه .\r\n\r\n","description":"","footnote":"","page_name":" 6688 ","page_number":822},
  {"content":"\r\n\r\nانگليسها از امريكا گرفته تا بين‌النهرين و هندوستان جرايد را وادار نموده‌اند كه از سردار سپه خوب و از شاه بد بنويسند . اول عكس شاه با آن زن از امريكا آمد . هرمدير جريده را سيصدتومان مىدهند و اغلب را هم وكيل كرده‌اند ، مثل رهنما ، سركشيك‌زاده عرب ، مدير ميهن ، دشتى مدير شفق سرخ . و آنچه باز مىگويند خيال انگليس تجزيهء مملكت ايران است مثل شبه جزيرهء عربستان . اول به شاه پرداخته پس از دفع او شروع به سردار سپه خواهند كرد . پاى او كه در رفت مقصود به عمل آمده است . معروف ميان مردمان بصير و آگاه اينهاست كه نوشتيم . تا از پس پرده غيب چه درآيد . ممكن است بعضى انجام بگيرد و برخى نگيرد .\r\nاما براى چه جرايد اين قسم مىنويسند . آنچه راجع به كلاه‌فرنگى و رقاص‌بازى و داد اسلام است گوش علما را پر كنند . آنچه ظلم‌وستم و افتراها است براى همراه شدن اهل بازار است كه متنفر شوند و كمك كنند . هنوز هم از علما و بازار صدائى بلند نشده ، علما غفلت دارند . بازار شب عيد است و كسب از دست مىرود . هنوز هم ميتينگ نداده‌اند . قربان‌زاده ، پهلوان‌زاده در ميدان توپخانه نطق نكرده‌اند .\r\n\r\nدشتى عامل سردار سپه\r\n17 رجب - « شفق سرخ » ( مديرش شيخ على اهل دشتستان معمم ، نويسندهء ماهرى است . عامل قوى سردار سپه ، درست نمىشناسم . معروف نبوده است ) چون حالا مىخواهند سردار سپه به ميدان بيايد امروز در شمارهء سال دوم نمرهء 92 شروع به اين نغمه نموده است مثل آن‌كه اول از جريدهء عثمانى شروع به نغمهء جمهوريت كرد .\r\n\r\nنامه از اصفهان\r\nاز اصفهان - انعكاس جمهوريت . آقاى دشتى ، اين صلاى جمهوريتى كه از صفحات « شفق سرخ » در فضاى ما منعكس شد مانند نفخهء صور مردم را از اين خواب مرگ مانندى كه يك قرن و نيم بر آنها مستولى شده بود بيدار كرد . چشمهاى خواب‌آلودهء آنها باز شد . انظار متوجه فجايع و مظالم طولانى قاجاريه گشت . چيزهاى فراموش‌شدهء قاجاريه به ياد آمد . عدم لياقت و قابليت سلاله‌هاى چنگيز و هلاكو واضح شد . مردم فهميدند سيلاب نكبت و بدبختى از كجا به مرزوبوم كيخسرو سرازير شده است . روزنهء اميد براى ايران باز شد . اصلاح‌طلبان فهميدند از كجا بايد شروع كرد . اوه چه خواب غفلت و چه بىهوشى طولانى ما را فراگرفته بود . شما تصور نكنيد مردم نمىدانند ( آنجا مىگويد خواب بوديم اينجا اظهار بيدارى مىكند ) . كى سفاكيهاى آقا محمد خان خواجه\r\n\r\n","description":"","footnote":"","page_name":" 6689 ","page_number":823},
  {"content":"\r\n\r\nرا فراموش كرده بود . ريش بلند و سرسره‌بازى فتحعلى شاه و عدم‌لياقت اين پادشاهى كه از زمان او دنيا يك حركت و تكان سختى خورده و ممكن بود ايران در سياست مشرق زمين رل مهم را بازى كند . ضعف نفس و جبن اخلاقى و عرفانىبافى مريد حاج ميرزا آقاسى را مردم مىدانند . جنايت نفس مرحوم ناصر الدين شاه و مدنيت اروپا را ديده عمدا يك قدم اصلاحات برنداشت ، ايران را محكوم به بدبختى كرد همه مىدانند . فساد اخلاق و ارتكاب شنايع و قبايح و منكرات و خط زنجير مرحوم مظفر الدين شاه را كيست كه نداند .\r\nآقاى دشتى همه مردم اينها را مىدانند و مىدانند ايران در دورهء اين دودمان ميشوم محكوم به بدبختى شده است ، ولى جمهوريت را فراموش كرده بودند . شما با قلم بىپرواى خود اين پردهء شوم را دريديد و اين‌روزنهء نوربخش را به روى ما باز كرديد ( مثل مشروطه ) . از اين‌رو تشكرات خود را تقديم كرده و به شما اطمينان مىدهيم كه افكار طبقهء منوره و احساسات دستهء اصلاح‌طلب در پشت شما ايستاده و از شما حمايت مىكند . فقط ما يك آرزو داريم و آن اين است كه حضرت اشرف آقاى سردار سپه رئيس الوزرا همچنانكه در يك سلسله اصلاحات اساسى اقدامات مهم [ كرده 
  ] و قائد دستهء اصلاح‌طلب معرفى شده و آمال آنها را انجام داده است در اين قضيهء حياتى و اين قدم مهم تاريخى با افكار عامه همراهى كند و تقاضاى ملت را در برانداختن سلطنت ناميمون قاجاريه بپذيرد و از شما تقاضا مىكنم كه اين عريضه را با امهار و امضاءهاى آن به حضرت ايشان معرفى و تقاضاى ما را ابلاغ فرمائيد - 238 مهر و امضاء .\r\n\r\nنوشتهء شفق سرخ\r\n« شفق [ سرخ 
  ] » مىنويسد ما عريضه را فرستاديم ولى بىنهايت متأسفيم از اين‌كه معظم له هنوز حاضر نشده‌اند در اين نهضت ملى شركت جويند و هنوز معتقد نشده‌اند كه اين‌روح ملت ايران است كه برضد سلطنت قاجاريه قيام كرده و چشم بيست و پنج قرن گذشتهء ايران او را به كمك خود مىخواند .\r\nروح ملت همين چند روزنامه‌نويس است . به حق خدا كاغذ جعلى است . خودش در طهران نوشته است . حالا اين خيلى معقول بود واى به ساير جرايد و من براى آن‌كه دفعهء اول است كه پاى سردار را به ميان آورده نوشتم .\r\n\r\n","description":"","footnote":"","page_name":" 6690 ","page_number":824},
  {"content":"\r\n\r\n\r\nاحمد شاه : ترس و خست\r\nفخر الملك مىگفت شاه دو عيب بزرگ داشت كه براى هركس كه بخواهد رياست كند بد است : يكى خست ، يكى ترس . به‌غير اين‌دو تمام صفاتش عالى بود و هيچ خلاف قانون هم نكرده است . همه را مىسازند . چنانچه قرارداد را هم نسبت به وى حاليه مىدهند .\r\n\r\nمدح سردار سپه در هند\r\nدر همين جريده مكتوبى از دهلى بود كه نويسندهء ايرانى مىگويد وارد عمارت تازهء فرمانفرماى هند شدم چشمم به تمثال نادر شاه و محمد شاه هندى افتاد . بىاختيار اشكم جارى شده بيرون آمد . جريدهء « بمبئى كرونيكل » خريدم باز كردم در صفحهء اول چشمم به تمثال بىمثال سردار سپه نادر ثانى افتاد خدا را شكر كردم كه اين يگانه مرد را برانگيخت تا ايران را گلستان كند . بعد در تحت عنوان موسلينى مسلمان با صدراعظم جديد ايران چهارستون ترجمهء روزنامه را مىكند كه همه مدح‌وثناى سردار است .\r\nدر يكى از جرايد بيروت نوشته بود كه قرن بيستم سه فرزند دارد كه نظير ندارد : يكى مصطفى كمال پاشا ، يكى سردار سپه ، يكى امان اللّه خان .\r\n\r\nسردار سپه را فريب مىدهند\r\nسردار سپه به من نيكى كرده من بقدرى رهين منت او هستم كه حساب ندارد اما دلم مىسوزد كه اين آزادمرد را فريب دارند مىدهند و خودش نمىداند . از قول مسافر قم هم خيلى مىنويسند كه آقايان همراه هستند جز آن ملا نماها .\r\nپايان جلد چهاردهم غلطگيرى نخستين ، روز بيست و هشتم آبان‌ماه 1378 پايان گرفت . ايرج افشار\r\n\r\n","description":"","footnote":"","page_name":" 6691 ","page_number":825},
  {"content":"\r\n\r\nساعد الدولهء تنكابنى و سردار بهادر بختيارى ( جعفر قلى خان سردار اسعد )\r\n\r\n","description":"","footnote":"","page_name":" 6692 ","page_number":826},
  {"content":"\r\n\r\nصمد آقاى صراف - صدر المعالى - ابراهيم الموتى - اسعد الحكما\r\n\r\n","description":"","footnote":"","page_name":" 6693 ","page_number":827},
  {"content":"\r\n\r\nكامران ميرزا عدل قاجار ( عدل الممالك )\r\n\r\n","description":"","footnote":"","page_name":" 6694 ","page_number":828},
  {"content":"\r\n\r\nموثق ديوان معاون كنسول روس در قزوين\r\n\r\n","description":"","footnote":"","page_name":" 6695 ","page_number":829},
  {"content":"\r\n\r\nعلى خان سالار فاتح\r\n\r\n","description":"","footnote":"","page_name":" 6696 ","page_number":830},
  {"content":"\r\n\r\nآقاى تقى كريمى پس از عزيمت پدرم از الموت به قزوين آمد و در ادارهء آمار و ثبت‌احوال قزوين استخدام شد . نشانى كه به كلاه دارد مخصوص كارمندان ادارى در آن روزگار بود . ( مسعود سالور )\r\n\r\n","description":"","footnote":"","page_name":" 6697 ","page_number":831},
  {"content":"\r\n\r\nكربلائى محمد على - لله ( مرداد 1324 ) تنها كسى كه تا آخر عمر نسبت به پدرم وفادار و با او بود و دوسال پس از فوت پدرم ( 1326 ) به رحمت خدا رفت .\r\n( مسعود سالور )\r\nقمرى خانم والدهء زينب خانم و نوهء او منوچهر طهماسبى در يادداشتهاى به نام مادر على محمد نوشته شده است\r\n\r\n","description":"","footnote":"","page_name":" 6698 ","page_number":832},
  {"content":"\r\n\r\nميرزا اسمعيل خان شوهر ملكه\r\nعماد السلطنه - عباس - نواب عاليه - رفعت السلطان - عين السلطنه\r\n\r\n","description":"","footnote":"","page_name":" 6699 ","page_number":833},
  {"content":"\r\n\r\nعين السلطنه - مسعود - اسماعيل خان - افخم الدوله\r\n\r\n","description":"","footnote":"","page_name":" 6700 ","page_number":834},
  {"content":"\r\n\r\n1 - سرهنگ سيف 2 - شعاع الدين ميرزا 3 - سرهنگ محمد حقّى 4 - ملك آرا 5 - افخم الدوله 6 - عين السلطنه 7 - رفعت السلطان 8 - مسعود\r\n\r\n","description":"","footnote":"","page_name":" 6701 ","page_number":835},
  {"content":"\r\n . \r\n","description":"","footnote":"","page_name":" 6702 ","page_number":836},
  {"content":"\r\n . \r\n","description":"","footnote":"","page_name":" 6703 ","page_number":837},
  {"content":"\r\n . \r\n","description":"","footnote":"","page_name":" 6704 ","page_number":838},
  {"content":"\r\n\r\n\r\nضميمهء 1 جريان حقيقى جنگ ساوجبلاغ « 1 » روزنامهء ستارهء ايران شمارهء 70 يكشنبه 26 ربيع‌الاول 1340 - 5 قوس 1300 - 27 نوامبر 1921\r\nآقاى حاجى ميرزا ابو القاسم خان آزاد مراغه‌اى كه چندى قبل از طهران به آذربايجان مسافرت و حاليه در تبريز اقامت دارند راجع به واقعات اخير آذربايجان و جريان حقيقى جنگ ژاندارمرى با اكراد تحقيقاتى از ماژور ملك‌زاده نموده و راپورت ذيل را به اداره ارسال داشته‌اند :\r\nالبته علاقه‌مندان به امنيت عمومى قريب يك‌سال است از دورونزديك با منتهاى نگرانى غائلهء هولناك اسمعيل آقاى سميتقو را كه در شقاوتها و قتل و غارتها ، در رديف حسين كاشانى و رضاى جوزانى گذاشتن يك اشتباه بزرگى است شنيده و از پيش‌آمدهاى آذربايجان مطلع شده‌اند .\r\nقريب يك سال است كه اسمعيل آقا فرونت بزرگى تشكيل ، دفعهء پنجم است كه قواى كوچك دولتى در حالى حمله و يا دفاع مغلوب و مضمحل شده براستعداد دشمن به همان اندازه اضافه و چندين شهر را در تحت تصرف و استيلاى شقاوت‌كارانهء خودش درآورده است . مهمترين و خونين‌ترين جنگها جنگ اخير ساوجبلاغ است كه در روز سيزدهم برج ميزان شروع و روز چهاردهم برج ميزان دو ساعت بعد از ظهر بر له دشمن خاتمه يافته است .\r\nچون هنوز از طرف مقامات رسمى شرح اين جنگ و شكست اردو به اطلاع عموم نرسيده يقين است هركس واقعه را به طرز مخصوصى شنيده و تعبير خواهد كرد . بنابر اين لازم دانست براى كشف حقيقت و براى رعايت صدها ارواح مقدسهء جوانان و صاحب‌منصبان ايرانى ، كه تا دقيقهء آخر جان‌بازى و فداكارى نموده خونهاى پاك خودشان را در راه امنيت عمومى و استقلال وطن عزيز نثار كرده‌اند ، تحقيقات كافيه نموده يك‌يك رؤساى دواير و تجار و اشخاص با اطلاع را ملاقات و از صاحب‌منصبان و\r\n\r\n\r\n","description":"","footnote":"\r\n( 1 ) - تصرفى در انشاى بدنوشته نشد . ( ا . ا . )\r\n","page_name":" 6705 ","page_number":839},
  {"content":"\r\n\r\nافراد ژاندارم هم اطلاعاتى تحصيل ، و بالاخره با آقاى ماژر ملك‌زاده « 1 » كه رئيس و فرماندهء اين جنگ بودند ملاقات كرده چون توضيحات ايشان با تفتيشات خارجى كه شده است تا اندازه‌اى موافقت مىنمايد به شرح آن مبادرت مىورزد :\r\nبنده به موجب حكم نمرهء 181 وزارت متبوعهء خودم از تاريخ 27 برج اسد 1299 در تحت اختيار مطلقهء آقاى مخبر السلطنه كه براى ايالت آذربايجان حركت مىكردند گذاشته شده و اول برج سنبله درمعيت ايشان به‌طرف آذربايجان حركت كرديم . بعد از نه روز وارد تبريز و سيزده روز در تحت كنترول قياميون به سر برده و با سابقه‌اى كه با مرحوم خيابانى در طهران و با ساير اعضاء در مهاجرت و غيره داشتم تشبثاتى براى اصلاح ذات‌البين نموده و توصيه‌هائى كه از بعضى عناصر صالحه از طهران داشتم ، در يك جلسه ابراز و پس از مذاكرات مفصل از موفقيت خود مأيوس شده بيطرفانه منتظر امر و بلكه در صدد تهيهء وسايل مراجعت به طهران بودم . تا اينكه آقاى مخبر السلطنه موفق به خاتمهء قياميون شدند .\r\nمير حسين خان نامى كه سابقا در ژاندارمرى سمت آسپيرانى داشته و در موقع جنگ بين‌المللى و مهاجرت مستعفى و به تبريز آمده بود در زمان ايالت سپهسالار اعظم و در دورهء مرحوم خيابانى بدون اطلاع و ارتباط با وزارت داخله و تشكيلات مركزى ، خودش لباس رسمى ياورى ژاندارمرى را پوشيده شروع به اخذ نفرات كرده يك ادارهء خودسرى را تأسيس و چند نفر دوستان و اقوام خود را با درجات سلطانى و غيره با خودش همدست و يك بودجه هم از ماليهء آذربايجان دريافت مىكردند .\r\nچون نفرات جديد ، به كلى از تعليمات نظامى عارى و ابدا امكان يك ساعت مقاومت را در مقابل يك گروهان نظامى نداشته از قضيهء تيره شدن روابط قياميون به ايالت و قزاقخانه قبلا اطلاع حاصل كرده يك روز قبل از وقوع واقعه از مرحوم خيابانى اجازه گرفته با عدهء خودش به عنوان تعقيب شاهسون از شهر تبريز خارج و منّتى هم به آقاى مخبر السلطنه مىگذارد .\r\nاگرچه دولت و ادارهء ژاندارمرى در موقع حركت از طهران بنابه مصالح وقت ظاهرا هيچ عنوان خدمتى براى اين‌جانب معين نكرده بودند ولى باطنا در صورت موفقيت مخبر السلطنه ، مأمور بودم تشكيل يك رژيمان مربوطه به مركز را بدهم و بعد از موفقيت\r\n\r\n\r\n","description":"","footnote":"\r\n( 1 ) - آقاى ماژور حسن ملك‌زاده بعدها نام خانوادگى خود را به هيربد تغيير داد و به درجهء سرهنگى رسيد و از ارتش به وزارت دارائى منتقل ، رياست دارائى شهرستانهاى مختلف را عهده‌دار ، سپس بازنشسته گرديد .\r\n( مسعود سالور )\r\n","page_name":" 6706 ","page_number":840},
  {"content":"\r\n\r\nايالت انتظار داشتم بدون اظهار من ، مرا به آن كارى كه شايسته و باطنا مأمور هستم معين نمايند . ولى در نتيجهء تلقينات و يادآوريهاى غيرمستقيم ، معلوم شد مخبر السلطنه اهميت به خارج شدن مير حسين خان داده و ابدا ميل ندارند من تشكيلات ژاندارمرى را در تبريز بدهم و از طرف ديگر مىدانستند كه اگر ژاندارمرى در تبريز رسميت پيدا كرده و با طهران مربوط شود به طورى كه لازم است مطيع صرف اوامر ايشان نشده در مواقع اجبار اظهار رأى و خوددارى از اطاعت مطلقه خواهد كرد .\r\nولى اين‌جانب تدابيرى به خرج داده و معظم له موقعى ملتفت شدند كه من فرماندهى ژاندارمرى را گرفته و يك اعلاميهء رسمى منتشر نموده مير حسين خان را هم مطيع ارادهء خود كرده‌ام ، و احكامات مركزى و وزارتى هم صادر شده است . ولى كارى كه كردند نگذاردند بودجهء رژيمان مثل ساير ولايات جزء بودجهء مركز بشود . و طهران هم با توضيحات اين‌جانب عدم‌تأديهء ماهى هفده هيجده هزار تومان را غنيمت شمرده ، چون مخبر السلطنه گفته بودند من با عايدات آذربايجان خودش را اداره مىكنم و من اشتباه اين امر را مكرر به خودشان خاطرنشان نموده بودم .\r\nخلاصه شروع به تشكيلات نموده يك عده صاحب‌منصب معلم از طهران تقاضا كردم . ولى تا شش ماه اين تقاضا صورت خارجى پيدا نكرد . درصورتىكه همان اوقات اسمعيل آقا شروع به طغيان و سركشى نموده اروميه را تصرف وعدهء ژاندارم آنجا را مجبور به عقب‌نشينى كرده بود . مخبر السلطنه با هزاران تشدد ماهيانه نصف بودجهء رژيمان را رسانيده و هرحاكمى را كه منصوب مىنمودند فورا يك عده ژاندارم تقاضا مىكردند كه به همراهى مشار اليه اعزام گردد . خلاصه پس از استيلاى اروميه كه در برج جدى گذشته بود من شخصا مأمور شرفخانه و فرونت طسوج را براى جلوگيرى از تجاوزات اسمعيل آقا تشكيل داده ، در اين موقع سيصد نفر قزاق هم به رياست ظفر الدوله كه محل اطمينان و توجه كامل مخبر السلطنه بود به طسوج آمدند .\r\nاسمعيل آقا به‌طرف سلدوز و ساوجبلاغ كه يك شهر مسلح كردى است متوجه شد .\r\nايالت براى سد تحريكات متمردين اكراد و اهميت سياسى و جغرافيائى ، ساوجبلاغ را در نظر گرفته اعزام يك عده ژاندارم را تصميم كردند . درصورتىكه سيد طه از طرف اسمعيل آقا يك عده را به جلگهء سلدوز كه در جنوب درياچهء اروميه واقع است و ساكنين آنجا « قره‌پاپاق » ناميده مىشوند و از قفقاز مهاجرت كرده از طرف دولت از هرگونه عوارض مالياتى معاف و فقط وظيفهء آنها قطع و منع اتصال عشاير شمال‌غربى اكراد با ساوجبلاغ و كليهء كردستان بوده است و هميشه يك عده سوار كافى براى خدمات دولت مهيا داشته . ولى اواخر به واسطهء غفلت خودشان و انقلابات اخيره به كلى بنيچهء سوار از\r\n\r\n","description":"","footnote":"","page_name":" 6707 ","page_number":841},
  {"content":"\r\n\r\nميان رفته ما بين رؤساى آنها اختلاف افتاده و اسير ارادهء اكراد شده بودند فرستاده و تلگرافخانهء سلدوز را متصرف و از هرگونه اجحافات دريغ نداشتند .\r\nايالت به واسطهء فقدان قواى كافى نظامى ، بنابه مشورت بصير السلطنه ، ميرزا ربيع آقا نام مراغه‌اى را كه درموقع طرفيت با مرحوم خيابانى با قواى دولتى مساعدت كرده بود و داراى يكصد و پنجاه‌نفر سواروپيادهء رعيتى بود از نايب الحكومگى محال دهخوارقان با لقب عدل الدوله حاكم ساوجبلاغ و مأمور تصفيهء سلدوز كردند . بصير السلطنه ، در مقابل يكهزار تومان وجه‌نقد . و يك رأس اسب گرفته بود . اين جوان بىتجربه را بطورى پيش ايالت جلوه داده بود كه مايهء حيرت گرديد . مقصود بصير السلطنه ضمنا تراشيدن يك قوه در مقابل امير ارشد قراجه‌داغى بود .\r\nعدل الدوله با يكصد و پنجاه‌نفر سوار و تفنگچى خودش به سلدوز رفته و با راهنمائى و فداكارى قره‌پاپاقيها عدهء دشمن را طرد ولى فورا و خامت‌كار را منتقل شده از ايالت توسط پست و تلگراف استمداد مىكرد . معظم له هم امر كردند كه از راه دريا در ظرف بيست و چهار ساعت يك عدهء ژاندارم دويست و پنجاه‌نفرى با يك ميتراليوز و يك عراده توپ كوهستانى به سلدوز بفرستم . من هرقدر ضرر تشتّت قواى نظامى را عرض كردم اجبار خودشان را در مقابل اهميت سلدوز و ساوجبلاغ متذكر ، و مرا به اعزام قوا مجبور كردند . فورا ياور مير حسين خان را با عده و مهمات فوق‌الذكر فرستادم .\r\nولى عدل الدوله متقبل شده بود كه مواقع مرتفعهء ساحل درياچه را قبلا بگيرد تا ژاندارمها از كشتى پياده شوند . و فقط به واسطهء غرور خودش از يك‌فقره كاغذ مير حسين خان كه عنوانش حضرت اشرف نبوده دلتنگ و عمدا مسامحه مىكند . تا دشمن مواقع مهمه را اشغال و ژاندارمها در وسط زمستان و كولاك بعد از دادن تلفات موفق نشده مراجعت مىنمايند .\r\nمن از تبريز مأمور رفورم كردن قواى خوى شده حركت كردم . متعاقب رسيدن من به شرفخانه قوهء منهزمهء ژاندارم با كشتى رسيد . والى ايالت بعد از يك حضورى مفصلى ، دو مرتبه معاودت همان قوه را امر كردند . مير حسين خان حكم ايالت را استنكاف و من معايب كار و كافى نبودن اين قوا را به ايالت عرض و علاوه بر تلگراف يك كاغذ رسمى هم در تحت نمرهء 1399 نوشته تمام معايب را پيش‌بينى و سواد مراسلهء مزبور را هم به طهران ارسال كردم . و مجبورا بر خلاف اصول نظامى شخصا فرماندهى اين قسمت كوچك را گرفته و وقتى به ساوجبلاغ رسيدم كه عدل الدوله از سلدوز بدون جهت عقب‌نشينى كرده و تمام اهالى سلدوز را در آن شدت برف و سرما مورد نهب و تاراج\r\n\r\n","description":"","footnote":"","page_name":" 6708 ","page_number":842},
  {"content":"\r\n\r\nاكراد قرار داده وعدهء مختصر ما يحتاج خود را برداشته مهاجرت مىنمايند .\r\nاز طرف ديگر ، ظفر الدوله داوطلب شده و يا ايالت امر كرده كه با اردوى چهارصد نفرى قزاق ، و دويست و پنجاه‌نفرى ژاندارم خوى ، به دشمن حمله كند . به من هم حكم قطعى دادند هرچه زودتر به‌طرف سلدوز اروميه حمله نمايم . من در قبال اوامر كتبى ، بعد نوشتن و تشريح عقايد خود در ضمن مراسلهء فوق هيچ چاره نداشتم از طرف طسوج حمله و از طرف من مارشى شروع مىشود . من تا حيدرآباد جلو رفته و مختصر زد و خوردى با دشمن كردم . ايالت تلگرافى مىكند كه ظفر الدوله بىتجربه بوده شما ملتفت باشيد . من از منابع اكراد دوست‌نما . كه با دشمن مراوده داشته عزيمت فرونت طسوج و دادن يك عراده توپ و دو متراليوز را يقين داشتم و چند روز بود كشتى آدميرال را براى حمايت جناح چپ خودم با يك عراده توپ خواسته بودم .\r\nمتأسفانه به واسطهء اشكال‌تراشيهاى زياد كشتى نرسيده و من اجتماع يك قوهء دشمن را بعد از فراغت از فرونت اصلى مطلع شده و هردقيقه منتظر حملهء دشمن بودم . مجبورا قرار دادم به‌طرف دشمن يك تعرضى كرده و عدهء آنها را بفهمم . لهذا عدل الدوله را با دويست و پنجاه‌نفر سوار مأمور كشف اجبارى كرده و دستور دادم به محض رؤيت قواى دشمن به مواقع معينه عقب‌نشينى بكنيد . اين تعرض مجبورى انجام گرفت . قوهء ژاندارم را در مواقع دفاعيه حاضر داشتم . سوار عدل الدوله عقب‌نشينى كرده ارتفاعات كوه خان طاوس را كه در سمت چپ حيدرآباد واقع است گرفته ، حملات دشمن شروع شد و توپى كه بايد مركز و خط عقب دشمن را بمبارده بكند نرسيد .\r\nاول شب عدل الدوله و سوار اكراد بدون هيچ علت مواقع خودشان را تخليه و به قرارگاه آمدند . هرچه كردم سوار اكراد مراجعت نكردند . عدل الدوله رفته و از بين راه راپورتى فرستاد كه عدهء ژاندارم در محاصره است و عبور غيرممكن مىباشد . من هم خيالات او را كه مىخواست ژاندارمرى موفقيت پيدا نكرده و بدين‌وسيله خودش را هم از مسئوليت خارج بكند به خوبى مىدانستم . من جناح چپ را كه از طرف مامشها تهديد مىشد با يكصدنفر نگاه داشته بودم و به رئيس قسمت جنگ حكمى نوشتم كه عقب بنشينند . بعد از جنگهاى دست‌به‌يقه با بومبهاى دستى و ميتراليوز دشمن را دفع و با موفقيت بعد از نصف‌شب مراجعت كردند . من تخليهء سلدوز را از هرنقطه‌نظر مخصوصا طغيان رودخانه‌هاى پشت‌سر واجب ديده ، در اين ضمن با هزاران دسايس اكراد محلى مواجه و مدافعه نموده به پشت رودخانهء ساوجبلاغ عقب نشستم . و هفت ماه تمام در ساوجبلاغ اقامت و تقاضاهاى تلگرافى به ايالت عرض و درمقابل تحريكات ايستادگى مىكردم . كه تمام جزئيات آن در كابينهء ايالتى و تلگرافخانه رمزا و كشفا موجود\r\n\r\n","description":"","footnote":"","page_name":" 6709 ","page_number":843},
  {"content":"\r\n\r\nاست . و هميشه مفسدين را به آمدن اسمعيل آقا و قوهء شكاك تهديد مىكردند .\r\nاين اواخر كه قوهء اعزامى طهران و هزار نفر سرباز و پانصد نفر قزاق در طسوج تمركز يافته بود و از طسوج تا چهريق يك منزل . ولى از چهريق تا ساوجبلاغ شش منزل راه بود من و حتى يك نفر نظامى و غيرنظامى تصور نمىكرد كه اسمعيل آقا جلوى خانهء خودش را در مقابل آن‌همه قوه خالى كرده و به‌طرف من بيايد . و من مكرر به ايالت و حتى دو ماه قبل به طهران گفته بودم كه واجب است براى قلع‌وقمع آنها موقعى كه محصول زمين است اقدام كرد . چون نصف و بلكه دوثلث قوهء دشمن اسير زراعت است . ولى بعد از يك ماه كه محصول را برداشته عدهء دشمن دو سه مقابل خواهند شد . باز اهمال كردند .\r\nمن به واسطهء جاسوسها برچيدن محصول و وقت حاضر شدن دشمن را احساس كرده چهار پنج روز قبل از جنگ اخير به ايالت اطلاع دادم دشمن تجهيزات مىكند . ولى احتمال نمىدهم به‌طرف من حمله بكند . لازم است فرونت طسوج محكم شود . ايالت تلگراف كردند كه مىگويند اسمعيل آقا به اروميه آمده چه اطلاع داريد ، جواب دادم اطلاع ندارم .\r\nروز 12 برج ميزان كه برحسب عادت يك قسمت سوار براى كشفيات تا ده دوازده فرسخى مىفرستادم روانه كردم . صبح روز 13 با دشمن تصادف و جنگ‌وگريز مىكنند .\r\nظهر 13 ميزان رئيس قسمت كشاف خبر داد كه از هفتصد الى هزارنفر عدهء دشمن را در پل بهراملو كه شش فرسخى ساوجبلاغ واقع است ديده و جنگ كرده به مواقع دفاعيه ساوجبلاغ آمده‌ايم . من فورا قواى امداديه و توپ فرستادم كه مواقع دفاعيه ساوجبلاغ را تحكيم كنند .\r\nبرحسب راپرتهائيكه راجع به آمدن دشمن غيرمستقيم تحصيل كرده بودم به تبريز گفتم و قطع داشتم كه اسمعيل آقا و قوه شكاك اين اندازه بىاحتياطى نكرده به‌طرف من نخواهد آمد . و قطع داشتم عشاير قسمت جنوب اروميه است كه عدهء آنها به هفتصد نفر مىرسد . راپورت رئيس پيش‌قراول و راپورتهاى ديگر هم اين خيال را تأييد مىكرد . فورا به مياندوآب تلگراف كرده عدل الدوله را كه اساسا براى آوردن پانصدنفر سوار رفته بود خواستم . نيم ساعت بعد سيم تلگراف از سه چهار فرسخ پائين‌تر قطع شد و دشمن از اول حركت احاطه و محاصره كرده در حركت اول خط رجعت مرا بريده بود و من توسط قاصد با سيم مياندوآب وقايع را دوباره به تبريز گفتم و قطع داشتم از مياندوآب به من كمك مىرسد و علاوه اگر يك كشتى خالى هم آمده در حيدرآباد ظاهر ( كذا ) و يا عدهء مختصرى پياده مىكرد وسط دو اتش واقع شده بود . علاوه از اين ممكن بود تعرض\r\n\r\n","description":"","footnote":"","page_name":" 6710 ","page_number":844},
  {"content":"\r\n\r\nقطعى هم نباشد و دشمن مجبورا مراجعت مىكرد . از طرف ديگر در حالت مداقه خودم را به يك عدهء هزار نفرى فايق دانسته . به اين آسانى نمىتوانستم ساوجبلاغ را تخليه كنم .\r\nچه علاوه براينكه دروازهء كردستان را به روى دشمن باز مىكردم هفتصد هشتصد سوار و تفنگچى شهرى را هم در مقابل تهديد عدهء شكاك بر عليه خودم كرده و در رجعت هم كه تمام عدهء من پياده و عدهء دشمن سواره و هفت فرسخ راه را تا مياندوآب در توى دهات و عشاير مسلح اكراد مجبور بودم عقب‌نشينى بكنم . و با بىشرفى محو مىشدم .\r\nاين بود به مدافعه قرار داده و منتظر كمك و يا يك حكمى از طرف مافوق‌هاى خودم بودم .\r\nبالاخره شب را تا صبح حملات مكررهء دشمن را دفع و تا سر آفتاب عدم‌موفقيت دشمن ثابت شده بود . ولى بعد از آفتاب ملتفت شديم عدهء جديدالورود دشمن با معيت خود اسمعيل آقا متجاوز از سه هزار نفر است و ازحيث توپخانه و ميتراليوز هم به ما فائق است و عدهء اسلحه‌گير من به پانصدنفر نمىرسد . بعد از آفتاب نه اينكه براى مدافعه بلكه براى كشته شدن و كشتن و تا آخرين دقيقه براى حفاظت شرافت سربازى حاضر شده به عموم اردو اخطار كردم . چون عقب‌نشينى ما از حيز امكان و از نقطه‌نظر حفاظت عدهء خارج ، و از سرحد تصورات نظامى گذشته بود ، اگر اقدام به نيم فرسخ عقب‌نشينى مىكردم با كمال سختى و بىشرفى محو مىشديم ، چون پانصدنفر پياده در مقابل سه چهار هزار سوار آن هم در آن اراضى صعب‌العبور ممكن نبود رجعت بكند ناچار تا ظهر در تمام سنگرها جنگ و آخرين جعبهء فشنگ احتياطيه را تمام كردند . ولى ظهر دوهزار نفر سوار دشمن و توپخانه دشمن متوجه كوه دوشان مجيد كه مشرق ساوجبلاغ و اول خط رجعت من است موقعيت مهمى داشت حمله كردند .\r\nرئيس دفاعيه كوه مزبور كه نايب اول سرورخان قفقازى بود تا آخرين لحظه ايستادگى و موقع گرفتارى انتحار مىكند . من از اول محض تشجيع ژاندارم ، در خط اول جنگ بودم .\r\nبعد از تصرف كوه دوشان مجيد از طرف دشمن تمام آتش جناحين من در مقابل حملات دشمن تسليم و ساكت شدند و سنگر من كه داراى بيست‌نفر ژاندارم و خودم پشت يك ميتراليوز بودم ، يك ساعت و نيم الى دو ساعت ديگر حملات مدهشه دشمن را عقيم گذاشتيم . توپ از كار افتاد . مخفى كردم . تفنگهاى كهنهء روسى يكى بعد از ديگرى خراب شدند . چندين نفر مجروح و مقتول افتادند . اطراف سنگر مرا احاطه كردند . من با يك متانت سربازى چون هنوز آمدن اسمعيل آقا را نمىدانستم به عنوان « سيد طه » كاغذى به مضمون ذيل فرستادم « تا دقيقهء آخر وظائف سربازى و وطن خودم‌را انجام دادم . اگر مثل يك سركردهء باشرف مرا و افراد تسليم‌شدهء مرا قبول و با آنها معاملهء شرافتمندانه مىكنيد\r\n\r\n","description":"","footnote":"","page_name":" 6711 ","page_number":845},
  {"content":"\r\n\r\nفقط اسلحهء خودم را به شما تسليم مىكنم و الّا نعش من و افراد مرا از اين سنگر بيرون خواهيد برد . دو بعدازظهر 14 ميزان - رئيس اردو - ملك‌زاده . »\r\nيك‌نفر صاحب‌منصب فداكار على اصغر نام براى بردن مكتوب داوطلب شد به كمرش ريسمان بستم رفت و برنگشت . اكراد وحشى اطراف سنگر را گرفته اتصالا داد مىزنند ، توپ مىبنديم ، آتش مىزنيم . بالاخره داد زدند قاضى منعم قرآن آورده است .\r\nتسليم بشويد . مجبورا تسليم شديم . ولى با كمال بىشرفى و وحشيت ما را لخت و برهنه كرده نزد اسمعيل آقا بردند . بعد از استهزا و شنيدن جوابهاى سخت كه تاريخ آن دقايق را مجبورا بعد از كشف حقيقت ضبط خواهد كرد جلو عموم رؤساى عشاير نطقى از اوهام عاميانه كرده و در نتيجه گفت فقط براى شهامت و رشادتى كه همه تصديق دارند . رئيس اردوى عجم را نخواهم كشت . چه دقايق وحشتناكى بود . جلو چشم من تمام جوانان و صاحب‌منصبان مرا كه اغلب آنها را از برادرم بيشتر دوست مىداشتم بطور وحشيانه تيرباران مىكردند و مىكشتند .\r\n* * *\r\n\r\n","description":"","footnote":"","page_name":" 6712 ","page_number":846},
  {"content":"\r\n\r\n\r\nضميمهء 2 اوضاع دنيا در سال تخافوىئيل روزنامهء ايران - اول حمل 1301 - 26 رجب 1340\r\nسال تخافوىئيل آخرين روز عمر خود را طى كرده و بد يا خوب دنيا را به دست سال آتيه ايت ئيل تفويض مىنمايد . سال گذشته صحنهء حوادث بسيارمهمى گرديده كه مىتوان اين را از سالهاى برجستهء تاريخ محسوب داشت . در سياست داخلى ايران ، در سياست عمومى دنيا تأثيرات مهمى بخشيده كه در مقام خود قابل بسى توجه و اهتمام است و مخصوصا خدمات بزرگى مراحل اخيرهء اين سال به عالم آزادى و نجات ملل ضعيفه و مظلومه كرده نهضت بزرگى به افكار و جنبشى در اجسام و ارواح ملل شرقى ايجاد كرد كه بسى مستقبل آنها را روشن و اميدوارى به سعادت و نجات كامل آنها مىدهد .\r\nملت ايرلند كه متجاوز از سه قرن در زير چكمهء عساكر انگلوساكسون رنج مىكشيد و ناله مىكرد و مخصوصا در صدسال اخير از هرحقى حتى داشتن پارلمان ضعيف و ناتوانى محروم گرديده بود در اين سال به نعمت استقلال و آزادى رسيد .\r\nملت مصر و هند به جهاد عظيم مشغول شده كه بىشبهه موفقيت آنها را ضمانت مىنمايد . و از همه بالاتر آنكه طبقات عمال و رنجبران يا به اصطلاح معروف « پرولتاريا » از زير يوغ تسلط فرمانروايان و كارفرمايان و صاحبان سرمايه تدريجا خلاص شد .\r\nايران هم گرچه در به دو ورود سال تخافوى ئيل به شدت و فلاكت بىمثل و مانندى مبتلا گرديد ولى بالاخره پرده‌هاى ضخيم و ابرهاى تيرهء مذلت و فلاكت ، متلاشى شده هرقدر سال رو به آخر مىرفت آثار خوش‌بختى و سعادت بيشتر بروز و ظهور مىكرد . به طورى كه مىتوان روىهم‌رفته اين سال را مقدمهء دوره‌هاى شيرين و ايام نعمت و رفاه محسوب داشت .\r\nاينك ما مىخواهيم بطور خلاصه ، برحسب معمول سنواتى خود ، خلاصهء حوادث برجسته و منظم سال گذشته را در انظار مشتركين محترم نهاده و براى ضبط تاريخ نيز خدمتى كرده باشيم .\r\nحوادث اين سال را بايد به دو قسمت اساسى تقسيم كنيم . قسمت راجع به ايران و\r\n\r\n","description":"","footnote":"","page_name":" 6713 ","page_number":847},
  {"content":"\r\n\r\nقسمت راجع به عموم ملل .\r\n\r\nايران در سال گذشته\r\nسال تخافوىئيل با رنج و محنت و بحران عمومى كه سرتاسر مملكت را فراگرفته و روح و جسد ملت ايران را عذاب مىداد شروع شد . كابينهء سيد ضياء الدين در به دو اين سال زمامدار ايران بود و ذره‌اى از مراتب تعدى و ظلم و اجحاف و هرچه نام آن را تجاوز و فشار مىتوان نهاد فروگذار نكرد . گرفتارى و توقيف و تبعيد اشخاص از مسائل عادى و روزمره گرديده بود و غالبا از حدود افراد تجاوز كرده دسته‌دسته و گروه‌گروه در محبس نظميه مأوا مىنمودند . اگر اين توقيف ، منحصر به يك طبقه يا صنف خاصى بود چندان اهميت به او داده نشده و از عذابهاى صنفى معدود مىشد . ولى خير تمام طبقات بلا استثناء در اين رنج و عذاب شركت داشتند . همه دچار حبس و زجر شدند ، حتى وكلا و نمايندگان ملت كه اصل دوازدهم قانون اساسى و سيرهء جاريه از آن دورهء مشروطيت دوم تاكنون ، آنها را از هرتطاول و تعرضى مصون و محفوظ داشته بود نيز استثناء نشده محبس نظميه بلكه تبعيد و حبس در ولايات را هم ديدند و از اين مزهء تلخ چشيدند . ليكن نبايستى فقط محبوسين را بدبخت و معذب تصور كرد . سايرين هم كه حبس نشده بودند آنى از حيات و آزادى خود اطمينان نداشته تشويش و اضطراب عموميت يافته بود و به اين جهت است كه ما اين قضيه را عذاب ملى و عمومى نام مىدهيم .\r\nقانون يكسره زير پا رفت . و دورهء فعال مايشائى به تمام وجود عرض اندام كرد .\r\nمطبوعات در محاق تعطيل كلى افتاده و مديران و نويسندگان جرايد برخى محبوس و برخى ديگر فرارى يا متوارى گرديدند . بحران به همهء مملكت به تمام احوال و اوضاع سياسى و اقتصادى فردى و اجتماعى سرايت كرد . ريختن در خانه‌ها و مغازه‌ها ، ضبط اموال و اثاثيه ، رواج كلى داشت و ايران كه مىرفت در اين مدت مشروطيت خود اصل امنيت مالى را اثبات كند در مقابل اين حركات حالت خود را از دست داد .\r\nهمهء وطن‌پرستان و عقلاء در اين مدت طولانى سعى مىكردند كه مردم خصوصا سرمايه‌داران را اطمينان دهند تا سرمايه‌هاى خود را بيرون آورده صرف آبادى مملكت و عمران بلاد و تأسيس كارخانجات و استخراج معادن و امتداد راه‌آهن و غيره نمايند .\r\nحادثهء گذشته تمام اين زحمات را به هدر داد و لكهء سياهى مجدد بر چهرهء ايران نهاد .\r\nسرمايه‌داران را از سرمايهء خود مضطرب و مسلوب الاطمينان نمود . اين لطمهء شايد تا سىسال ديگر اثراتش زايل نگردد و هيچ سرمايه‌دار داخلى از ترس تصادف با چنين ايام منحوسى جرئت اشتغال به مسائل اقتصادى و جلب كارخانجات و امثال آنها را ننمايد .\r\n\r\n","description":"","footnote":"","page_name":" 6714 ","page_number":848},
  {"content":"\r\n\r\nطبقات نوكر و مستخدمين روزهاى ناگوارى را طى مىكردند كه بايد ايام مصيبت آنها ناميد . هزاران مستخدمين را از ادارات خارج كرده ، وزارتخانه‌ها و دواير دولتى را زير و رو و هركس در آنها بود يك‌دفعه جاروب كرده بيرون ريختند .\r\nبدبختانه در همين ايام گرانى ارزاق و سختى معيشت هم مزيد علت گشته عرصهء زندگانى را تنگ كرده بود و به‌جاى آنكه در چنين موقع سختى به حال آنها ترحم شود شروع به وضع مالياتهاى گزاف نموده و با كمال شدت و سختى وصول مىنمودند و اسباب بيكارى و تنگ‌دستى و فقر را بيشتر مىنمودند . اين مالياتهاى گزاف باز اگر به مصرف صحيحى مىرسيد چندان جاى تأسف نبود ، اما ماليخولياى زمامدار مزبور براى مصرف اين وجوهات تأسيس بلديهء بىاندازه وسيعى را پيشنهاد كرد . در مملكتى كه براى تمام معارفش يك كرور محل نيست و بودجهء وزارت معارف با تمام دوائر مركزى و مدارس و شعبات ايالات و ولاياتش از چهارصدهزار تومان تجاوز نمىكند ، براى بلديهء شهر طهران به تنهائى دو كرور بودجه پيش‌بينى كرده و واضح است اگر بلديه‌هاى ساير ولايات هم به‌همين اصول تشكيل مىشد ، بايستى پنج برابر تمام ماليات ايران و چندين برابر بودجهء كل دوائر دولتى صرف آنها كرد . و از آن ركيك‌تر آنكه در عين حالىكه وزارتخانه‌هاى مهم و الزم را از قبيل عدليه و فوايد عامه و غيره زيروزبر و منحل مىكرد وزارتخانهء جديدى به نام صحيه و امور خيريه ايجاد كرد بدون اينكه تدارك بودجه و محل مخارج آن را ديده باشد و به‌همين جهت با اينكه چندين ماه از انحلال آن مىگذرد حقوق مستخدمينش تعويق افتاده و براى تأديهء آن محلى موجود نيست .\r\nخلاصه سختى و مضيقه به حدى رسيد كه اجانب به حال ملت ايران رحم كرده و يك نفر سفير اجنبى درب سفارتخانهء خود را براى گردش و تفريح عامه در ايام جمعه باز كرد .\r\nو از همين‌جا روزنهء اميدى پيدا شده اعليحضرت حكم به افتتاح درب بهارستان براى تفرج عموم فرمودند . ولى از تشكيل مجلس و استرداد حريت مسلوبه آثارى ظاهر نگرديد .\r\nحوادث مهمى كه در اين دوره رخ داده يكى ورود سفير روسيه به ايران و پذيرفتن رسميت آن در دربار ، ديگرى نصب سردار سپه به وزارت جنگ ، در پنجم ثور و شروع به افتتاح تجارت با روسيه و امثال آنها .\r\nنصب سردار سپه به وزارت جنگ ، فاتحهء دورهء كيف مايشائى سيد گرديده و شروع كرد كه به دورهء نكبت خاتمه دهد . ايران خاصيت عجيب و غريبى دارد و به واسطهء اين خاصيت و طبيعت است كه در چندين هزار سال حيات خود را توانسته است حفظ كند .\r\nهروقت دشمنان از هرطرف به دو حمله كرده و خاك ايران را براى ساختن مقبرهء ملت\r\n\r\n","description":"","footnote":"","page_name":" 6715 ","page_number":849},
  {"content":"\r\n\r\nايران غربال مىكرده‌اند از بين خاكهاى ايران استخوان يك فرزند دلير و ژنى فوق العاده‌اى پيدا شده كه مجدد ايران را از نو حيات و رونق داده است . چنان كه در همين موقع‌كه دسايس زياد براى فناى ايران تدارك شده بود اين سردار جوان ايرانى درصحنهء ايران قد علم كرده و مجدد مملكت را به حالت اوليه برگردانيده بلكه بررونق و جلوه‌اش افزوده است . رضا خان سردار سپه به مثابهء يك خارقه‌اى ظهور كرد و به محض اطلاع از مفاسد كابينهء سياه در انحلال آن كوشيد و اين كابوس ثقيل را از روى سينهء ايران برداشته مملكت و ملت را از شرّ مستطير آن رهائى بخشيد .\r\nسيد ضياء الدين در چهارم جوزا از طرف اعليحضرت هميونى معزول و منفصل و شبانه با معاون و همدست خود « اپيكيان » فرار كرده راه بغداد پيش‌گرفت . نهم جوزا ارادهء اعليحضرت به نصب آقاى قوام السلطنه به رياست وزراء و تشكيل كابينه تعلق يافته بلافاصله ابر سياه از افق مملكت زايل - محبوسين مستخلص - تبعيدشدگان معاودت - اموال مغصوبه مسترد و آزادى اعاده يافت .\r\nوالاحضرت وليعهد در اين موقع به فرنگ عزيمت و كابينهء اول آقاى قوام السلطنه در 15 جوزا تشكيل يافت . و وزارت صحيه ابقا و وزارت جنگ كماكان مفوض به آقاى سردار سپه گرديد . وزارتخانه‌هاى منحله و زيروزبر شده تجديد استقرار يافته و مستخدمين بدبخت آنها بعد از يك‌سرگردانى طولانى و اضطراب زايدالوصف به مشاغل خود برگشته ، خدام حضرت رضوى ( ع ) از حبس مستخلص و اموال هريك بدانها مسترد و مقدمات افتتاح پارلمان تدارك و پارلمان در اول سرطان به توسط ذات اعليحضرت شهريارى افتتاح و به تدريج دورهء آزادى و رفاه شروع به پيش‌آمدن كرد .\r\nعوارض موضوعه در كابينهء قبل تجديدنظر شده ، بسيارى از آنها الغا گرديد . عبورومرور شبانه كه تا آن‌وقت محدود بود آزاد ، و بليط موقوف و قوانين موضوعه بر خلاف مقررات پارلمان نسخ و الغا گشت و مردم نفسى به راحت كشيدند . مطبوعات و جرايد آزاد و متواليا قدم به عرصهء وجود و ظهور نهادند .\r\nاين را هم نگفته نمىگذاريم كه تمام فشار كابينهء سابق متوجه اهالى مطيع و حكام دولت و اشخاص سليم‌النفس گرديده بود و ذره‌اى در اين مدت براى جلوگيرى از حركت ياغيان و اشرار اقدامى به عمل نمىآمد . گيلان در دست ميرزا كوچك خان و مشتى رجاله مانده ، آذربايجان مختل و مغشوش ، پليس جنوب در قسمت جنوب مملكت حكمفرمائى مىكرد و ابدا كسى در صدد جمع كلمه برنمىآمد . ولى كابينهء آقاى قوام السلطنه از قدم اول در صدد اصلاح اين مفاسد و سردار سپه وزير جنگ به دفع اشرار و تصفيهء امور گيلان و غيره برآمده .\r\n\r\n","description":"","footnote":"","page_name":" 6716 ","page_number":850},
  {"content":"\r\n\r\nولى عمليات سيد ضياء توليد مفسدهء بزرگى در خراسان كرده و باعث شد كه كلنل محمد تقى خان سر به طغيان برآورده بيرق عصيان بلند كند . و اميدوارى زيادى به دشمنان مملكت و هواخواهان هرج‌ومرج دهد . اما كفايت و درايت رئيس دولت و جديت و فعاليت وزير جنگ و نظاميان رشيد به آسان‌ترين وجهى بدون آن‌كه قشونهاى زياد از مركز اعزام و مبلغهاى گزاف خرج شود غائلهء او را رفع كرده و به توسط قواى محلى كلنل مزبور مقتول و قشونش متفرق و دولت اعلان عفو عمومى داده و غائلهء به آن جسامت به اين سهولت خاتمه يافت .\r\nگرفتارى دولت در اين چندروزه به مسئلهء خراسان باعث تجرى اشرار گيلان گرديده و [ به 
  ] تنكابن و بعضى نقاط مازندران حمله و از قشون دولت شكست‌خورده فرار كردند .\r\nبعد از فراغت از غائلهء خراسان به مسئلهء گيلان متوجه شده و ضمنا آقاى وزير جنگ شروع به اصلاح اردوها و تدارك مقدمهء تسخير گيلان برآمد .\r\nپارلمان بعد از افتتاح خود و رسيدگى به اعتبارنامه‌هاى وكلا شروع به مذاكره قراردادهاى بين ايران و روسيه - ايران و افغان - وضع قوانين نافعه و تشكيل اكثريت پارلمانى نموده و حزب جديدى به نام « طرفداران اصلاح » درمجلس و خارج ظاهر شده و مرام خود را منتشر كردند .\r\nدر جو سياست ابرى باز عرض اندام كرد و لرد كرزن نطق معروف خود را راجع به ايران نموده و مدتى جرائد و مجامع ايران در اطراف آن سخنرانى كرده حادثهء « آذرى لنكو » نيز باعث شد كه سفارت روس يادداشت شديد اللحنى به دولت فرستاده و مشار اليه را كه از مريضخانه فرار كرده بود مطالبه كرد .\r\nاز طرف ديگر مسئلهء پليس جنوب پيش‌آمده ، انگليسها با يك لجاجت بىسابقه‌اى در اين قضيه رفتار ، پليس جنوب را منحل و مهمات آنها را سوزانيده و تصور مىرفت مطلق العنان شدن اين جماعت باعث اخلال نظم گردد ولى به حمد اللّه اثرى ظاهر نشده و معلوم شد ايرانى حتىالامكان مايل به شرارت و فساد نيست .\r\nحادثهء آذرلنگو نيز به واسطهء اقدامات مدبرانهء دولت تصفيه گشته ، سفارت فرانسه كه او را پناه داده بود حاضر شد به دولت او را تفويض كند . سپس محاكمه گشته برطبق قانون با او رفتار شود و خوشبختانه عفو عمومى مقصرين روسيه از طرف حكومت سويت موقعيتى به محاكمه هم نداده مشار اليه آزاد گرديد .\r\nدولت در به دو تشكيل پارلمان برحسب عادات و رسوم متداوله استعفا كرد . ولى اكثريت پارلمان به آقاى قوام السلطنه اظهار اعتماد نموده كابينهء ثانوى معظم له با وزارت جنگ آقاى سردار سپه و انحلال وزارت صحيه تشكيل يافت . يكى از مبرزين اين كابينه\r\n\r\n","description":"","footnote":"","page_name":" 6717 ","page_number":851},
  {"content":"\r\n\r\nمصدق السلطنه وزير ماليه بود كه درصدد اصلاح وزارت ماليه برآمده . بعد از مراحل ابتدائى و گذشتن پروگرام دولت مشتمل بر نه‌ماده از مجلس . وزير ماليه لايحهء معروف خود را براى اصلاح ماليه به پارلمان تقديم و از طرف كميسيون مجلس بعد از جرح و تعديل تبديل به مادهء واحده گرديد كه برحسب آن وزير ماليه اختيار يافت كه دوائر ماليه را برهم زده تشكيلات جديدى داده پس از مختصر امتحان به شكل لايحهء قانونى تقديم مجلس دارد . اگرچه دراثناى عمل با فشارهاى چند و اعتراضات بسيار مصادف و يكى دو مرتبه استعفا كرد اما دولت و پارلمان قدردانى نموده استعفا را مسترد و تا آخر كابينهء قوام السلطنه زمامدار وزارت ماليه بودند و شروع به اصلاحات چندى كرده كه مع‌التأسف استعفاى كابينه و كناره‌جوئى مصدق السلطنه مانع از انجام آن اصلاحات گرديد .\r\nاز اقدامات بسيار قابل‌تحسين دولت . كه مسبب حقيقى آن را همت و غيرت و شجاعت آقاى سردار سپه وزير جنگ بايد شمرد مسئلهء تصفيهء غائلهء گيلان است . گيلان ، بعد از سالها اختلال و بىنظمى و خرابى و افتراق و تفرقهء اهالى به واسطهء همت وزير جنگ روى آسايش به خود ديده قواى نظامى از هرطرف بدانجا متوجه شده ، وزير جنگ برحسب وعده‌اى كه به اهالى گيلان داده بود شخصا فرماندهء ميدان جنگ گشته در 25 ميزان شهر رشت را به تصرف درآورد . و بلافاصله در 26 ميزان ماسوله تحت اختيار دولت درآمده اوضاع آنجا به حال عادى برگشت نمود . حكومت به ساعد الملك تفويض ، سيم تلگراف كه مدتها از كار افتاده دائر ، و مأمورين ادارات بدانجا اعزام شده ميرزا كوچك مسبب فلاكت گيلان بيچاره گشته آخرين حركت مذبوح خود را با جنگ با سردار مقتدر طالشى بروز داده ولى در اين جنگ نيز شكست خورده فرار كرد و قواى دولتى او را تعقيب نموده و پس از مدتى ناپديد شدن جنازهء او را پيدا كردند كه از اثر سرما و برف منجمد گشته و به اين‌طور ناهنجار زندگانى را بدرود گفته بود .\r\nوزير جنگ خدمت نمايانى در اين موضوع به دولت و ملت ايران كرده و يك عضو وطن را كه داشت از هيكل ايران جدا مىشد دوباره متصل كرد . آقاى سردار سپه محض اداى وظيفهء انسانيت دامن همت بر كمر زده عموم را دعوت به دادن اعانه به قحطىزدگان روسيه نموده و در 29 عقرب كميسيونى براى ترتيب جمع اعانه در تحت رياست ايشان تشكيل يافت . محصلين مدارس صندوقهاى اعانه را به گردش آورده مبلغ متنابهى جمع گرديد و علاوه بر خدمت عالم انسانيت و مروت ، موجب مزيد ارتباط ايران با روسيه گشت .\r\nاز حوادث قابل تأسف واقعهء ساوجبلاغ است . كه به واسطهء علل مجهوله قشون دولت\r\n\r\n","description":"","footnote":"","page_name":" 6718 ","page_number":852},
  {"content":"\r\n\r\nشكست‌خورده و هفتصد ژاندارم تسليم دشمن اسمعيل آقا گرديده و جز ملك‌زاده رئيس آن قشون ، همگى را شهيد كردند . ولى اين واقعه باعث تنبه گشته دولت مسئله را جدى شمرده و بلافاصله از هرطرف قشون بدانجا اعزام و نقاطى كه دست دشمن بود از قبيل شكريازى و سقز و غيره را استرداد نمودند ، و مع التأسف يك نفر از سركردگان قابل ايران سردار ارشد در اين جنگ مقتول و جان خود را در راه حفظ وطن فدا نمود .\r\nكابينهء آقاى قوام السلطنه ، از نقطهءنظر اقتصادى نيز خدمات ذىقيمتى به ايران و ايرانيان كرد . از يك‌طرف نظر دقت سرمايه‌داران امريكا را به‌طرف ايران جلب كرده و امتياز استخراج معادن نفط شمال را به كمپانى استاندارد اويل امريكائى به مجلس پيشنهاد و اصول آن را مجلس در تحت چند مادهء اساسى تصويب و تصديق كرد . بعلاوه معاهدهء ايران و روسيه را از پارلمان گذرانيد و آخرين اقدامش از اين قبيل استقراض يك ميليون دلار از سرمايه‌داران امريكا بود كه مقدمات كار در كابينهء ايشان فراهم شده و در برج حوت به توسط كابينهء آقاى مشير الدوله وجه استقراض مزبور و اصل و موجب گشايش كلى در امور گرديد . و به ادارات و دواير تقسيم گشت .\r\nاگرچه موضوع امتياز نفط شمال اسباب قيل‌وقال گرديده حتى پروتست و يادداشت از طرف سفارت انگليس و روسيه نيز رسيد . و به عنوان اينكه اين امتياز قبلا به خوشتاريا داده شده اعتراض كردند . ولى در مقابل جديت دولت ، و اقامهء دلايل قانونى ، بر بطلان امتياز خوشتار يا اعتراضات مذكور نتيجه نداد . و حتى سفارت روس خود هم به حقيت دعاوى دولت ايران پىبرده از تعقيب مسئله صرف‌نظر كرد .\r\nاز مهمترين حوادث اين دوره ، ترقيات محسوس و مشهودى است كه از اثر فعاليت و درايت وزير جنگ در اوضاع نظام ايران پديدار گرديد . اين يك‌نفر ايرانى غيور ثابت كرد كه بهتر از هرمستشار اروپائى مىتواند قشون ايران را اداره كرده و تشكيلات آن را بر طبق بهترين تشكيلات نظامى اروپا داده برعدهء قشون بيفزايد . ادارهء ژاندارمرى كه با داشتن رئيس اروپائى از انتظام افتاده بود ، جزء وزارت جنگ گرديد و عنوان « قزاق و ژاندارم » موقوف . و چندين اردوى منظم ثابت و سيار تشكيل يافت كه حكم نظامى 14 جدى آن را شرح مىدهد .\r\nكسانى كه نظام ايران را در سابق ديده و با حاليه مقايسه مىكنند تصديق دارند كه در اين مدت اندك از اين بهتر و سريع‌تر ممكن نبود نظام ايران را ترقى داد و اگر اين وضع ادامه يافته و مشكلاتى عرض اندام نكند مىتوان مطمئن بود كه ايران داراى قواى مكفى خواهد بود كه كاملا براى نظم داخله و سركوبى اشرار كفايت نمايد . ساير ادارات قشونى ، از قبيل قورخانه و غيره هم ترقى شايان تحسينى كرده و روىهم‌رفته مىتوان\r\n\r\n","description":"","footnote":"","page_name":" 6719 ","page_number":853},
  {"content":"\r\n\r\nگفت سال تخافوىئيل براى نظام ايران بهترين سالى بوده است كه از يك قرن پيش تاكنون قدم به عرصهء وجود نهاده .\r\nافتتاح باب تجارت با روسيه و افغان و ورود سفاين تجارتى بحر خزر كه اسباب ارزانى امتعهء خارجه و رواج بازار تجارت مىگردد ، از مميزات اين سال است .\r\nاوضاع صحى هم در اين سال نسبت به سابق ترقى كرده و يكى از بهترين آثار آنها تأسيس انستيتوپاستور در طهران است . پستهاى مجانى بلديه و افتتاح مريضخانه ، توجه به پرستارى مرضا و تأسيس دارالعجزه و دارالايتام ، همهء اينها از تأسيسات نافعه‌اى است كه براى تمدن يك ملت و مملكت از ضروريات است .\r\nكابينهء آقاى قوام السلطنه بالاخره منحل و رئيس الوزراء در 27 جدى استعفا كرده و آقاى مشير الدوله ازطرف اعليحضرت همايونى و به اتفاق و اصرار مجلس شوراى ملى به رياست وزراء منتخب و كابينهء خود را در دوم دلو به مجلس معرفى كردند . مقارن اين احوال ، اعليحضرت هميونى مصمم حركت به فرنگ گرديده و در عشر اول دلو از پايتخت حركت فرمودند . آقاى وزير جنگ در ركاب هميونى تا سرحد رفته ، پس از مراجعت بيش‌ازپيش بر توسعه و تكميل نظام كوشيدند .\r\nحادثه‌اى كه در زمان كابينهء آقاى مشير الدوله داراى اهميت بود واقعهء تبريز است كه لاهوتى خان عده‌اى از ژاندارمها را فريب داده از فرونت اسمعيل آقا برگردانده بغتتا وارد تبريز شد . دوائر و ادارات دولتى را ضبط ، والى ايالت و ساير مأمورين عالىمقام را توقيف كرد و بيم آن مىرفت كه ايالت آذربايجان دچار هرج‌ومرج گشته و تباهى اوضاع آنجا افزوده گردد . ولى تدابير كابينه و مخصوصا اقدامات جدى آقاى وزير جنگ با يك سرعت غريبى غائله را مرتفع و از هرطرف عساكر منصوره را حكم حمله به متجاسرين داده پس از هشت روز لاهوتى و اتباعش شكست‌خورده جمعى متفرق و رؤساى اشرار به‌خاك روسيه فرار نمودند و دولت با سفارت روس در مذاكره گرفتارى و تسليم حضرات برآمده .\r\nو آخرين اقدام كابينه سعى در وصول وجه استقراضى و تقسيم در بين مستخدمين ادارات است كه در آخر سال و شب عيد ، بعد از تنگدستى و معطلى به هريك مبلغى رسيده و فى الجمله تخفيفى به شدايد داد .\r\nبه طور خلاصه مىتوان گفت اين سال روىهم‌رفته براى ايران و ايرانيان سال خوبى بوده است . دورهء فترت كه مدتها امتداد داشت در اين سال منقضى گرديد و ايران عجالتا داراى پارلمان و آزادى شده و اميدوارى حاصل است كه در سال آتيه اوضاع بهتر و روشن‌تر گردد .\r\n\r\n\r\n","description":"","footnote":"","page_name":" 6720 ","page_number":854}
  ]