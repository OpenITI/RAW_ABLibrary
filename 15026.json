[
  {"content":"\r\n\r\nتقريرات فلسفه\r\nامام خمينى قدس سره\r\nشرح منظومه ( 1 )\r\nآية الله سيد عبد الغنى اردبيلى\r\nمؤسسه تنظيم و نشر آثار امام خمينى ( س )\r\n\r\n","description":"","footnote":"","page_name":" مقدمهء تحقيق 1 ","page_number":1},
  {"content":"\r\n\r\nاردبيلى ، عبدالغنى ، 1299 - 1369 . تقريرات فلسفه امام خمينى قدس سره ( جلد اول ) / مؤلف عبدالغنى اردبيلى . تهران : مؤسسه تنظيم و نشر آثار امام خمينى ( س ) ، 1381 .\r\n20 ، 410 ص . 3 ج .\r\n( دوره ) isbn 964 - 335 - 542 - x\r\n( ج . 1 ) isbn 964 - 335 - 537 - 3\r\n( ج . 2 ) isbn 964 - 335 - 540 - 3\r\n( ج . 3 ) isbn 964 - 335 - 541 - 1\r\nفهرستنويسى براساس اطلاعات فيپا . ( ج . 1 )\r\nكتابنامه : به صوت زيرنويس . 1 . خمينى ، روح الله ، رهبر انقلاب و بنيانگذار جمهورى اسلامى ايران ، 1279 - 1368 . 2 . سبزوارى ، هادى بن مهدى ، 1212 - 1289 ق . شرح منظومه - نقد و تفسير . 3 . صدرالدين شيرازى ، محمد بن ابراهيم ، 979 - 1050 ق . اسفار اربعه - نقد تفسير . 4 . فلسفه اسلامى - متون قديمى تا قرن 14 . الف . مؤسسه تنظيم و نشر آثار امام خمينى ( س ) . ب . عنوان .\r\n7 ت 8 خ / 1234 bbr\r\n1 / 189\r\nكتابخانه ملى ايران\r\n11361 - 81 م\r\nكد / م‍ 1487\r\nتقريرات فلسفهء امام خمينى قدس سره / ج 1\r\nمؤلف : آية الله سيد عبدالغنى اردبيلى\r\nتحقيق و نشر : مؤسسهء تنظيم و نشر آثار امام خمينى قدس سره\r\nليتوگرافى ، چاپ و صحافى : مؤسسهء چاپ و نشر عروج\r\nنوبت چاپ : اول / بهار 1381\r\nتعداد : 3000\r\nقيمت دوره گالينگور : 60000 ريال ، قيمت دوره شوميز : 50000 ريال\r\nحق چاپ براى ناشر محفوظ است\r\n\r\n","description":"","footnote":"","page_name":" مقدمهء تحقيق 2 ","page_number":2},
  {"content":"\r\n\r\nبسم اللَّه الرحمن الرحيم\r\n\r\n","description":"","footnote":"","page_name":" مقدمهء تحقيق 3 ","page_number":3},
  {"content":"\r\n . \r\n","description":"","footnote":"","page_name":" مقدمهء تحقيق 4 ","page_number":4},
  {"content":"\r\n\r\n\r\nمقدّمهء تحقيق\r\nبِسْمِ اللَّهِ الرَّحْمنِ الرَّحيمِ وَ هُوَ الحَكيم\r\n « يُؤْتِي الْحِكْمَةَ مَنْ يَشاءُ وَ مَنْ يُؤْتَ الْحِكْمَةَ فَقَدْ أُوتِيَ خَيْراً كَثِيراً وَ ما يَذَّكَّرُ إِلَّا أُولُوا الْأَلْبابِ » \r\nشيفتگان تحجّر گرچه فراوان كوشيده‌اند تا دست انديشه را از دامان ديانت دور داشته و دين را رازى سر به مُهر و دست نايافتنى بيانگارند ، ليكن همّت انديشمندانى سترگ ، هم‌آغوشى عقل و دين را نويد فرموده و حاصل تلاش پيام‌آوران وحى را از خرافات بيخردان پيراسته و شريعت را در كنار حكمت جاودانه ساخته است .\r\nدر اين ميان « حكمت متعاليه » ميراثى ماندگار و نشانى پايدار از آزادانديشى و عقل‌مدارى حكماى شيعه را به حكايت نشسته است ؛ حكمتى كه يادگار فرهيختگانى همچون : افلاطون ، ارسطو ، فلوطين ، فارابى ، شيخ الرئيس ، سهروردى ، ابن عربى ، نصير الدين طوسى ، ميرداماد و صدر المتألّهين بوده و ريشه در درازاى انديشه داشته و خواهد داشت .\r\nحكمت متعاليه گر چه گنجينه‌دار فلسفهء مشاء ، اشراق و ذوق ابن عربى است ، ولى نبوغ صدرا چنان اين گوهرهاى گرانبها را از نازيبايىها پيراسته و در سلك آيات وحى و كلمات اولياء كشيده كه به حقيقت « فلسفهء صدرايى » بسان ترجمان بطون وحى و هويداگر گوشه‌هاى ناپيداى شريعت نمود يافته ؛ و ضمن آنكه بسيارى از گره‌هاى كور عقلانى را با براهينى برگرفته از مبادى وحى و تشريع باز نموده ، معارف ژرف آيات الهى و روايات معصومان عليهم السلام را نيز در چهارچوب براهين عقلى روشن ساخته و از ابهام به در آورده است . استوارى و همگونى مسائل فلسفهء اسلامى ، در قالب صدرايى\r\n\r\n","description":"","footnote":"","page_name":" مقدمهء تحقيق 5 ","page_number":5},
  {"content":"\r\n\r\nآن ، بزرگان به عرصه رسيدهء پس از وى را واداشته تا پا در جاى پاى او نهند و بنيادى را كه وى پايه نهاده ، استحكام بخشيده و نوآورى و مهارت خويش را بيشتر در شيوه‌ها و پيرايه‌ها به كار بندند .\r\nاسفار به عنوان برترين خاستگاه حكمت متعاليه و شرح منظومه كه به گونه‌اى چكيدهء آن به شمار مىرود ساليانى دراز در حوزهء انديشه و تدريس علوم عقلى جايگاه ويژه‌اى را به خود اختصاص داده و شروح و حواشى فراوانى بر آنها در سبك‌هاى گوناگون به رشتهء تحرير در آمده ، كه مجموعهء حاضر نيز گوشه‌هاى بجامانده از حدود بيست سال تدريس اين دو كتاب توسط امام خمينى قدس سره است .\r\nبىتناسب نيست نكاتى پيرامون نويسندگان اين دو اثر و همچنين زندگى فلسفى امام خمينى قدس سره و مرحوم مقرر را به صورتى گذرا يادآور شويم :\r\n\r\nالف - صدر المتألهين « 1 »\r\nصدر الدين محمد بن ابراهيم بن يحيى شيرازى ، معروف به « صدر المتألهين » و « آخوند ملّا صدرا » در حدود سال 979 ق . در خاندانى متنفّذ در شيراز چشم به جهان گشود و مراحل ابتدايى علم‌آموزى را در همان شهر سپرى و سپس تا حدود سال 1006 ق . در قزوين و پس از آن در اصفهان كه پايتخت صفويان و دار العلم آن روزگار بود به نزد بزرگانى همچون : شيخ محمد بن الحسين بن عبد الصمد معروف به شيخ بهايى ( 953 - 1030 ق ) و مير محمد باقر بن شمس الدين محمد استرآبادى مشهور به مير داماد ( م 1040 ق ) شاگردى نمود و در فلسفه ، حديث و تفسير جايگاهى بلند يافت .\r\nصدرا به دليل سختيهايى كه از همعصران خويش بر وى وارد آمد ، اصفهان را ترك\r\n\r\n\r\n","description":"","footnote":"\r\n( 1 ) - رجوع كنيد به : شرح حال و آراى فلسفى ملّا صدرا ، ص 21 - 29 و 251 - 267 ؛ الواردات القلبيّة با مقدمهء احمد شفيعيها ، ص 1 - 44 ؛ المظاهر الالهيّة با مقدمهء سيد محمد خامنه‌اى ، ص 259 - 272 ؛ رسالهء سه اصل با مقدمهء سيد حسين نصر ، ص 5 - 14 .\r\n","page_name":" مقدمهء تحقيق 6 ","page_number":6},
  {"content":"\r\n\r\nكرده و در روستايى به نام كهك در اطراف شهر قم سالها انزوا و گوشه‌نشينى اختيار كرد و به تحقيق و پايه گذارى فلسفهء خويش كه امروزه به نام « حكمت متعاليه » زبانزد همگان گرديده مشغول شد و پس از آن به دعوت الله‌وردى خان حاكم فارس به شيراز بازگشت و بساط تدريس و تصنيف گسترد .\r\nوى به سال 1050 ق . در حالى كه براى هفتمين بار در سفر حج گام مىزد در ، شهر بصره به ديار باقى شتافت .\r\nدر ميان شاگردان صدر المتألهين ، ملّا محسن فيض كاشانى ( 1007 - 1091 ق ) و ملّا عبد الرزّاق فيّاض لاهيجى ( م 1072 ق ) كه افتخار دامادى استاد خود را نيز داشتند پرآوازه‌ترند .\r\nتأليفات آخوند را افزون بر پنجاه كتاب و رسالهء كوچك و بزرگ دانسته‌اند كه انتساب حدود چهل نوشته به دو ثابت گرديده است و مهم‌ترين آنها عبارت است از :\r\n1 - الحكمة المتعالية فى الاسفار الاربعة العقليّة ؛\r\n2 - الشواهد الربوبيّة ؛\r\n3 - المبدأ و المعاد ؛\r\n4 - تعليقات بر الهيّات شفا ؛\r\n5 - تعليقات بر شرح حكمة الاشراق ؛\r\n6 - شرح هدايهء اثيريّه ؛\r\n7 - الحكمة العرشيّة ؛\r\n8 - المشاعر ؛\r\n9 - تفسير برخى از آيات و سور قرآنى ؛\r\n10 - شرح اصول كافى ؛\r\n11 - اجوبة المسائل النصيريّة ؛\r\n12 - كسر الاصنام الجاهليّة ؛\r\n13 - مفاتيح الغيب ؛\r\n\r\n","description":"","footnote":"","page_name":" مقدمهء تحقيق 7 ","page_number":7},
  {"content":"\r\n\r\n14 - المظاهر الالهيّة ؛\r\n15 - الواردات القلبيّة ؛\r\n16 - اسرار الآيات ؛\r\n17 - اللمعات المشرقيّة ؛\r\n18 - طرح الكونين ؛\r\n19 - اكسير العارفين .\r\n\r\nب - حكيم سبزوارى « 1 »\r\nحاج ملّا هادى بن مهدى سبزوارى متخلّص به اسرار ، در سال 1212 ق . در شهر سبزوار متولد گرديد و تحصيلات اوليه را در وطن خود و مشهد مقدس تكميل نموده و به سال 1232 ق . عازم اصفهان شده و از محضر ملّا على نورى ( م 1246 ق ) و ملّا اسماعيل درب كوشكى اصفهانى ( م 1271 ق ) علوم الهيّه را فرا گرفت و در فقه و اصول به دروس شيخ محمد تقى اصفهانى ( م 1284 ق ) و حاجى محمد ابراهيم كلباسى ( م 1262 ق ) حاضر گرديد . وى در سال 1250 ق . به ارض اقدس رضوى - على مشرّفها السلام - بازگشت و پس از حدود بيست سال تدريس و تحقيق ، در سبزوار اقامت گزيد و شاگردان پر شمارى تربيت فرمود .\r\nاو در سال 1289 ق . رخ به نقاب خاك در كشيد .\r\nاز ميان شاگردان او - كه برخى قريب به هزار نفر دانسته‌اند - چند تن از مشهورترين ايشان را يادآور مىشويم :\r\n1 - شيخ مرتضى انصارى ( 1214 - 1281 ق ) ؛\r\n2 - ملّا حسينقلى همدانى ( م 1311 ق ) ؛\r\n\r\n\r\n","description":"","footnote":"\r\n( 1 ) - رجوع كنيد به : رسائل حكيم سبزوارى با مقدمهء سيد جلال الدين آشتيانى ، ص 100 - 133 ؛ تاريخ حكماء و عرفاى متأخّر بر صدر المتألّهين ، ص 109 - 155 ؛ شرح منظومه با مقدمهء مسعود طالبى ، ص 3 - 22 .\r\n","page_name":" مقدمهء تحقيق 8 ","page_number":8},
  {"content":"\r\n\r\n3 - ملّا محمد كاظم خراسانى ( 1255 - 1329 ق ) ؛\r\n4 - ملّا غلام حسين شيخ الاسلام ( 1246 - 1319 ق ) ؛\r\n5 - آقا ميرزا حسين سبزوارى ؛\r\n6 - ملّا عبد الكريم خبوشانى ؛\r\n7 - ملّا سلطان محمد گنابادى ( 1251 - 1327 ق ) .\r\nاز مرحوم حاجى آثار متعددى باقى مانده است ، مهمترين آثار ايشان عبارت است از :\r\n1 - منظومهء اللئالى المنتظمة و شرح آن ، مشهور به شرح منظومهء منطق ؛\r\n2 - منظومهء غرر الفرائد و شرح و حاشيه بر آن معروف به شرح منظومهء حكمت ؛\r\n3 - حاشيه بر اسفار ؛\r\n4 - حاشيه بر مبدأ و معاد ؛\r\n5 - حاشيه بر شواهد الربوبيّه ؛\r\n6 - شرح اسماء الحسنى يا شرح دعاى جوشن كبير ؛\r\n7 - شرح دعاى صباح ؛\r\n8 - اسرار الحكم ؛\r\n9 - شرح مثنوى معنوى ؛\r\n10 - ديوان اشعار ؛\r\n11 - نبراس و شرح آن .\r\n\r\nج - امام خمينى قدس سره\r\nزندگانى حضرت شارح قدس سره داراى جهات گوناگونى است و از مهم‌ترين ابعاد آن ، حيات فلسفى - عرفانى آن حضرت است كه به دلايل پر شمار و از جمله كوته‌بينى ، تحجّر و سالوس مآبىهاى رايج ، بيش از ديگر زواياى شخصيت ايشان در پردهء ابهام مانده و ناگفته‌هاى فراوانى را در خود جاى داده است . مرورى گذرا بر اين وجهه از حيات علمى ايشان - كه بىتناسب با اين مجموعه نيست - به شرح زير مىباشد :\r\n\r\n","description":"","footnote":"","page_name":" مقدمهء تحقيق 9 ","page_number":9},
  {"content":"\r\n\r\n\r\nاساتيد « 1 »\r\n1 - مرحوم آيت اللَّه حاج ميرزا جواد آقا ملكى تبريزى ( م 1304 ق )\r\nامام خمينى به همراه نزديك به ده نفر ديگر به درس خصوصى مرحوم ملكى حاضر مىشدند ؛ كه البته با توجه به ورود حضرت امام در سال 1301 ق . به قم و ارتحال اين عالم بزرگوار در سال 1304 ق . مدت اين استفاده بيشتر از سه سال نبوده و محتواى اين دروس به احتمال قريب به يقين سير و سلوك و عرفان عملى بوده است .\r\n2 - مرحوم آيت اللَّه حاج ميرزا على اكبر حكمى يزدى ( م 1305 ق )\r\nايشان كه از اساتيد بزرگ و فرهيخته در علوم معقول بوده‌اند چند سالى در حوزه علميه قم به تدريس حكمت و رياضيات اشتغال داشتند و حضرت امام و بزرگانى همچون آيت اللَّه حاج سيد محمد تقى خوانسارى و آيت اللَّه حاج سيد احمد خوانسارى به درس ايشان حاضر مىشدند و بيشتر در حساب و هيئت از محضر ايشان استفاده نموده‌اند .\r\n3 - مرحوم آيت اللَّه حاج سيد ابو الحسن رفيعى قزوينى ( 1310 - 1395 ق )\r\nمرحوم امام قدس سره مدت چهار سال شرح منظومهء سبزوارى را در محضر آيت اللَّه رفيعى آموخته و با توجه به بيان شيوا و متقن ايشان و عمق فكرى حضرت امام به گونه‌اى مطالب اين كتاب را فرا گرفتند كه در حكمت متعاليه از استاد بىنياز شده و بيش از چند روزى در درس اسفار مرحوم رفيعى شركت نكردند و به مطالعهء اسفار و مباحثهء آن با مرحوم آيت اللَّه حاج ميرزا خليل كمره‌اى بسنده نموده و از اساتيد به نام در حكمت متعاليه گرديدند .\r\n4 - مرحوم آيت اللَّه حاج شيخ محمد على شاه‌آبادى ( 1292 - 1369 ق )\r\nامام راحل در سالهاى 1307 - 1314 ش . شرح فصوص الحكم ، مصباح الانس و بخشهايى\r\n\r\n\r\n","description":"","footnote":"\r\n( 1 ) - رجوع كنيد به مصاحبهء آيت اللَّه سيد مصطفى صفايى با مجلهء حوزه ، شمارهء 32 ؛ آيينهء دانشوران ، ص 185 - 186 ؛ زندگى امام به روايت امام در مجلهء حضور ، شمارهء 1 ، ص 9 ؛ شرح مقدمهء قيصرى بر فصوص الحكم ، ص 33 - 34 .\r\n","page_name":" مقدمهء تحقيق 10 ","page_number":10},
  {"content":"\r\n\r\nاز فتوحات مكّيه و منازل السائرين را در خدمت ايشان تحصيل‌نموده‌اند . و عمده استفادهء حضرت امام در علوم معنوى و عرفانى نزد ايشان بوده است . او بزرگمردى است كه در شكل‌گيرى شخصيت روح خدا در ابعاد گوناگون آن از عرفان گرفته تا سياست ، نقشى اساسى ايفا نموده است ، خصوصيات انس اين مريد و مراد از توان اين چند سطر خارج و شايستهء تفحّص و تعمّق فراوان است .\r\n\r\nحوزهء تدريس\r\nتدريس حكمت متعاليه در حوزه‌هاى علميه فراز و فرود فراوانى داشته و دورانى كه امام راحل قدس سره به تدريس عرفان و فلسفهء صدرايى همت گماردند ، بسيارى از كج‌انديشان حكمت ستيز ، دشمنى با حكمت متعاليه و دشنام به صدر المتألّهين را دست مايهء سوداى عوام‌فريبى خويش ساخته و چنان كه صدرا را صدر الكفره مىخواندند ، امام را نيز به كنايه تكفير نموده و غم و اندوهى كه از هتاكى اين سنگ‌انديشگان در جاى جاى گفته‌ها و نوشته‌هاى آن روح ملكوتى به جا مانده است ، نشان از ناگفته‌هاى فراوان دارد . شگفتا ! اينان از خود نپرسيده‌اند كه چگونه درك معناى يك « لا تنقض اليقين » نيازمند سالها تحقيق و هزاران صفحه بررسى است ، ولى فهم صدها آيه و روايت توحيدى ، درخور لحظه‌اى درنگ و تأمّل نيست ؟ مگر نه اين است كه حكمت متعاليه حاصل تعقّل و موشكافيهاى فرزانگانى است كه عمر گرانبهاى خويش را به كندوكاو در درك حقيقت هستى و واقعيت مبدأ و معاد سپرى كرده‌اند ؟ ! و مگر جز اين است كه اگر تكفيركنندهء صدرا هم از خرد سهمى بيش از آنچه كه دارد داشت ، ناچار بود براى رسيدن به حقيقت توحيد بيش از صدرا بيانديشد و براى تفهيم آن افزون بر اسفار بنويسد تا شايد به بخشى از مفاهيم بلند يك آيه يا روايت توحيدى دست يازد و گوشه‌اى از معناى آن را دريابد و به بهانهء آنكه فلسفه ريشه در يونان داشته و به دور از مبدأ وحى و روايات معصومان عليهم السلام نشو و نما يافته ، تفكر در اساس هستى را بىفايده و زايد و بلكه گمراه‌كننده نيانگارد و خويشتن را با\r\n\r\n","description":"","footnote":"","page_name":" مقدمهء تحقيق 11 ","page_number":11},
  {"content":"\r\n\r\nدركى ناقص و به دور از روح تعاليم اولياى الهى ، وارث علوم اولين و آخرين نپندارد ؛ كه اگر بدان جهت كه ديگران پيش از ما نام استصحاب و برائت و اجتهاد را به زبان آورده‌اند و يا از اين روى كه بطلميوسيان پيش از ما كيوان و ماه و خورشيد را رصد كرده‌اند ، بتوان از فقاهت چشم پوشيد يا تمامى كرات آسمانى را وهم و خيال انگاشت ، مىتوان به بهانهء آنكه يونانيان و پهلويان قبل از ما در فكر شناخت هستى و آفرينندهء موجودات بوده‌اند ، از علم توحيد و نيل به حقايق مبدأ و معاد نيز در گذشت .\r\nبه هر روى از آنجا كه تدريس فلسفه و عرفان در آن دوران مستلزم تحمل صدمات فراوان بوده و از لحاظ منافع ظاهرى و وجههء اجتماعى نيز جالب توجه نبوده است ، عدهء كمى حاضر به تدريس و همچنين يادگيرى اين علوم بوده‌اند و آنان نيز كه به اين عرصه قدم مىگذاشتند سعى در پنهان نمودن آن داشته‌اند « 1 » ؛ به همين جهت سير تدريس اين علوم به طور عموم و در مورد حضرت امام نيز كه مورد بحث ما مىباشد ، خالى از ابهام نيست ، ولى با توجه به آنچه در حال حاضر در دست است ، حضرت امام قدس سره پيش از حدود سال 1308 ش . به تدريس كتب صدر المتألّهين اشتغال داشته‌اند و يك دوره اسفار به غير از مباحث جواهر و اعراض و بخش‌هايى از آن را به صورت مكرر و بيش از سه دوره شرح منظومه تدريس فرموده‌اند .\r\nايشان در حوزهء عرفان نظرى و عملى شرح فصوص و مصباح الانس و منازل السائرين را سالها به صورت خصوصى تدريس فرموده‌اند كه از چند و چون اين دروس اطلاع دقيقى در دست نيست . « 2 »\r\n\r\n\r\n","description":"","footnote":"\r\n( 1 ) - البته كسانى هم بوده‌اند كه اين ميراث گرانبها را حتى به قيمت تكفير و محروميت از حقوق حقهء خويش حفظ و ترويج نموده‌اند ، كه از آن جمله مىتوان به مرحوم آيت اللَّه شاه‌آبادى اشاره نمود . استاد آشتيانى در اين باره مىنويسد : مرحوم شاه‌آبادى مطلقاً اعتنا به گفتهء مخالفان فلسفه و عرفان نداشت ، مانند كوه استوار بود و در فكر او اين معنى كه انغمار در الهيات و عرفان ممكن است به جنبهء شريعتمدارى او لطمه بزند ، خطور نمىكرد ( شرح مقدمهء قيصرى ، ص 33 - 34 ) .\r\n( 2 ) - از آنجا كه دروس فلسفى و عرفانى حضرت امام قدس سره غالباً به صورت خصوصى تدريس گرديده است ، حتى بسيارى از شاگردان ايشان نيز از چند و چون آن اطلاع ندارند و لذا در مصاحبه‌ها\r\n","page_name":" مقدمهء تحقيق 12 ","page_number":12},
  {"content":"\r\n\r\n\r\n\r\n","description":"","footnote":"\r\nو نوشته‌هاى خود يا از اين دروس اظهار بىاطلاعى كرده و يا فقط بخشى از آن را متذكر شده‌اند و در پاره‌اى موارد نيز تدريس برخى از مباحث يا كتب را از سوى ايشان انكار نموده‌اند ؛ به عنوان مثال آيت الله جعفر سبحانى كه يكى از شاگردان قديمى حضرت امام قدس سره در فقه و اصول مىباشند ، پيرامون دروس فلسفى و عرفانى امام چنين مىگويند : در تاريخ معاصر نبايد به نقلهاى غير مستند كسانى كه شاهد عينى نبوده‌اند اكتفا كرد . مثلًا در يكى از مصاحبه‌ها آمده بود كه امام همهء اسفار را تدريس كرده است . در حالى كه اين طور نيست و امام تا بحث علت و معلول تدريس كردند . . . . معاد را هم يك بار براى افراد زبده‌اى تدريس كردند و ما را هم خبر نكردند . . . . هر كس گفته كه ايشان درس عرفان گفته ايشان را نشناخته است . امام عرفان را براى هر كسى تدريس نمىكرد . فقط مقدمات فصوص را براى عدهء محدودى تدريس كرد . . . . در بعضى از نوشته‌ها ديدم كه گفته‌اند : امام تمهيد القواعد يا مصباح الانس تدريس مىكرد ، از آن زمانى كه ما با ايشان بوديم چنين درسهايى نداشتند ، اگر هم داشتند خيلى قبل بوده . فكر نمىكنم كه چنين تدريسى كرده باشند . ( پژوهشنامهء متين ، شمارهء 7 ، ص 249 - 255 )\r\nهمچنين استاد سيد جلال الدين آشتيانى در پاسخ به اين سؤال كه آيا شما در درس عرفان امام هم حاضر مىشديد ، گفته‌اند : نشنيدم كه ايشان درس عرفان داشته باشند ، آثار عرفانى امام هم تأليف است و حاصل تدريس نيست ، آن وقتها اصلًا نمىشد كسى عرفان درس بدهد . ( پژوهشنامهء متين ، شمارهء 2 ، ص 258 - 259 ) . البته ايشان خود در مقدمه‌اى كه بر شرح مقدمهء قيصرى نوشته‌اند دربارهء دروس فلسفى و عرفانى حضرت امام چنين آورده‌اند : امام خمينى - جعلني اللَّه عن كلّ مكروه فداه - در حكمت متعاليه به روش صدر الحكماء و العرفاء آخوند ملّا صدرا ، استاد مسلّم و در حقيقت و بدون مجامله بايد گفت كه آن جناب خاتم حكما و عرفا در عصر ما مىباشند ، امام قبل از دوران طلبگى حقير در قم « شرح فصوص » تدريس مىكردند و در زمانى كه نگارندهء اين سطور در قم تحصيل مىكردم ، معظم له « شرح منظومه » براى جمعى از افاضل زمان تدريس مىفرمودند و مدتها به تدريس اسفار اشتغال داشتند ( مقدمهء چاپ دوم شرح مقدمهء قيصرى بر فصوص الحكم ، ص 34 )\r\nيكى ديگر از شاگردان حضرت امام در فلسفه ، آيت اللَّه سيد عزّ الدين زنجانى است كه ايشان نيز ضمن آنكه بر تدريس يك دوره از اسفار توسط امام تأكيد مىكنند و خود نيز در درس اسفار تا پايان جلد اول حضور داشته‌اند ، ليكن از دروس عرفانى ايشان اظهار بىاطلاعى نموده‌اند .\r\nآنچه كه به صورت نمونه آورديم ناشى از آن است كه حضرت امام از حدود سال 1328 ش ، به دلايلى كه از حوصلهء اين مقال خارج است ، آن چنان از تدريس فلسفه و عرفان فاصله گرفتند و به صورت يك فقيه و اصولى تمام عيار وارد صحنه گرديدند كه ديگر سابقهء بيست و چند سالهء تدريس\r\n","page_name":" مقدمهء تحقيق 13 ","page_number":13},
  {"content":"\r\n\r\n\r\n\r\n","description":"","footnote":"\r\nحكمت متعاليه و عرفان ايشان از خاطرها زدوده شد و كسانى هم كه بعد از اين زمان با ايشان آشنا شدند ، ايشان را به عنوان يك فقيه و اصولى متبحر شناختند . در حالى كه ايشان پيش از اين دوران به عنوان مدرس كتب صدر المتألهين در حوزه شهرت داشته‌اند .\r\nدر « آيينهء دانشوران » ضمن آنكه تدريس علوم عقلى در حوزهء علميهء قم در حدود سال 1311 ش . چنين توصيف شده كه محصلين بيشتر به فقه و اصول مىپردازند و بدين گونه علوم رغبتى ندارند ، از جملهء اساتيد معقول از حضرت امام نام برده شده است . ( ص 90 - 91 ) در همين كتاب در مورد خصوصيات حضرت امام در آن زمان چنين آمده است : وقت خويش را بيشتر به تعليم و تعلم كتب صدر المتألهين گزارده و در محضر آقا ميرزا محمد على شاه‌آبادى اشتغال به عرفان دارند و هم از حوزهء درس آية اللهى [ آيت اللَّه العظمى حائرى 
  ] بهره‌مند مىشوند . ( همان ، ص 185 - 186 ) و در اضافاتى كه مؤلف در حدود سال 1340 ش . بر اين كتاب افزوده چنين آمده : از متخصصين علوم فلسفه و عرفان . . . . در روزگار تأليف اصل كتاب دانشمند عالى مقام حاج آقا روح اللَّه خمينى بودند . . . . ولى ايدون [ اكنون 
  ] كه قريب سى سال از آن روزگار مىگذرد شهرت فقاهت حضرت معظم له عالمگير شده و از جملهء آيات اللَّه و مراجع تقليد شيعه بشمارند . ( همان ، ص 43 )\r\nحضرت امام خود نيز در نامه‌اى به مؤلف كتاب بررسى و تحليلى از نهضت امام خمينى مىنويسند : اين جانب در زمانى كه ساكن مدرسهء دار الشفا بودم مدتها فلسفه تدريس مىكردم و در سنهء 1348 ق . [ 1308 ش 
  ] به واسطهء تأهل از مدرسه خارج شدم . ( صحيفهء امام ، ج 3 ، ص 183 )\r\nيكى ديگر از اسنادى كه اين مطلب را تأييد مىكند دو اجازه‌نامهء عرفانى است كه حضرت امام به دو نفر از شاگردان فلسفه و عرفان خويش در سالهاى 1314 و 1317 ش . داده‌اند و در نامهء اول چنين آمده است : « فإنّى و لعمر الحبيب مع أنّه لست من أهل العلم و طلّابه ، قد ألقيت إليه ما عندى من مهمّات اصول الفلسفة الإلهية المتعالية و شطراً ممّا استفدتُ من المشايخ العظام - ادام اللَّه ظلهم - و كتب أرباب المعرفة و أصحاب القلوب - رضوان اللَّه عليهم - و قد بلغ به حمد اللَّه تعالى مرتبة العلم و العرفان » . همچنين در نامهء دوم مكتوب كرده‌اند : « فإنّى قد ألقيت فى روعه امّهات ما عندى من اصول الفلسفة المتعالية و شطراً وافراً ممّا تلقّيتُ عن المشايخ العظام و صحف أرباب المعارف ، فقد بلغ به حمد اللَّه فوق المراد » .\r\nآنچه از اين دو نامه به وضوح برمىآيد آن است كه ايشان مقدار قابل توجهى از حكمت متعاليه و نيز برخى از كتب عرفانى مانند فصوص ، كه تقريباً در سال 1310 ش . نزد مرحوم شاه‌آبادى به اتمام رسانده بودند را تدريس فرموده‌اند .\r\nدر اينجا اشاره به بخشى از گفتگوى يكى از نشريات فرهنگى با مرحوم آيت اللَّه حاج شيخ مهدى حائرى يزدى كه حاوى نكات ارزنده‌اى پيرامون دروس و مذاق فلسفى حضرت امام است ، خالى از لطف نيست : . . . . . چون آن وقت اين چيزها در حوزه تعليم و تعلمش رسماً رايج نبود ، آقاى خمينى خصوصاً و اختصاصاً در منزل خودشان به من درس مىدادند و گاهى هم در مدرسهء دار الشفا . بنده يك دوره كامل منظومه پيش ايشان خواندم . . . . . به استثناى فلكيات منظومه . فلكيات را ايشان گفتند كه اباطيل است و فلكيات جديد با اينها قابل مقايسه نيست . . . . آقاى خمينى مىگفتند اسفار را نخوانده‌اند ، اما آن را با ميرزا خليل كمره‌اى مباحثه كرده‌اند و لذا به نظر من ، درس اسفار ايشان خيلى سنتى نبود تا بتوان گفت سلسله سند ايشان در تعليم اسفار به صدر المتألهين مىرسد . هر چه بود حدّت و جودت فهم خود ايشان بود كه مىتوانست از عهدهء تدريس اسفار برآيد ؛ زيرا اين خصوصيت اسفار است كه سطح آن بسيار شيوا و روان است و ژرفاى فوق العاده پيچيده و پيل‌افكن دارد . شاهد راستين آن حواشى بعضى از محشين اسفار است كه نكات مخدوش و غير وارد به متن بسيار دارد . ايشان علاقه‌اى به فلاسفهء مشاء و منطق نداشت . درس اسفار ايشان بيشتر جاذبهء عرفان داشت ، عرفان هم پيش آقاى شاه‌آبادى به خوبى خوانده بودند و دائماً هم مشغول مطالعهء كتب ابن عربى و غيره بودند ؛ لذا به اسفار هم از نظر ابن عربى نگاه مىكردند ، نه از نظر ابن سينا و فارابى . به كلمات ابن سينا و فارابى كه مىرسيدند به كلى ناراحت مىشدند و با توان سرشار عرفانى از تنگناهاى فلسفه خارج مىشدند . روزى كه من ايرادى اظهار كردم ، ايشان در جواب گفتند : شما بايد از اين گونه سخنان ابن سينا استبراء شويد . بارى ، بعد از تمام شدن منظومه با دو سه نفر از رفقا . . . . پيش آقاى خمينى اسفار را شروع كرديم . ده سال طول كشيد كه اسفار را خوانديم . ( نامهء فرهنگ ، شمارهء 17 ، ص 104 - 105 ؛ پژوهشنامهء متين ، شمارهء 1 ، ص 384 ) .\r\n","page_name":" مقدمهء تحقيق 14 ","page_number":14},
  {"content":"\r\n\r\n\r\nشاگردان « 1 »\r\n1 - سيد جلال الدين آشتيانى ؛\r\n2 - سيد عبد الغنى اردبيلى ؛\r\n3 - شيخ مهدى حائرى يزدى ؛\r\n4 - ميرزا جواد حجّت همدانى ؛\r\n5 - شهيد سيد مصطفى خمينى ؛\r\n6 - شيخ عبد الوهاب روحى يزدى ؛\r\n\r\n\r\n","description":"","footnote":"\r\n( 1 ) - شرح مقدمهء قيصرى بر فصوص الحكم ، ص 33 - 34 ؛ پژوهشنامهء متين ، شمارهء 3 / 4 ، ص 338 و شمارهء 7 ، ص 250 ؛ نامهء فرهنگ شمارهء 17 ، ص 104 - 105 .\r\n","page_name":" مقدمهء تحقيق 15 ","page_number":15},
  {"content":"\r\n\r\n7 - عباس زرياب خويى ؛\r\n8 - سيد عزّ الدين زنجانى ؛\r\n9 - شيخ عبد الجواد سدهى ؛\r\n10 - شيخ عطاء اللَّه سدهى ؛\r\n11 - ميرزا صادق سرابى ؛\r\n12 - سيد رضا صدر ؛\r\n13 - شيخ محمد فكور يزدى ؛\r\n14 - شهيد سيد محمد على قاضى طباطبائى ؛\r\n15 - سيد كاظم مرعشى ؛\r\n16 - سيد مهدى مرعشى ؛\r\n17 - ميرزا محمد مسائلى اردبيلى ؛\r\n18 - سيد ابراهيم مقبره‌اى اردبيلى ؛\r\n19 - شهيد مرتضى مطهرى ؛\r\n20 - شيخ حسينعلى منتظرى نجف‌آبادى ؛\r\n21 - سيد حسين موسوى كرمانى .\r\n\r\nد - مرحوم مقرّر\r\nآيت اللَّه آقاى حاج سيد عبد الغنى موسوى اردبيلى ، فرزند حجّة الاسلام آقاى حاج سيد حسن اردبيلى ، در سال 1299 ش . ديده به جهان گشود و پس از طى مراحل تحصيلات ابتدايى در سال 1315 ش . به مدرسهء ملّا ابراهيم اردبيل وارد شد و مقدمات علوم حوزوى را در نزد حاج شيخ عبد الحسين لنكرانى و مقدارى از متون سطح حوزه را در محضر مرحوم آيت الله حاج سيد محسن نجفى و مرحوم آقاى حاج سيد ابراهيم افتخار العلماء فرا گرفته و در سال 1318 ش . به قم مشرف شده و در مدرسهء فيضيه در معيّت آيت الله حاج شيخ على مشكينى اردبيلى و آيت اللَّه حاج سيد\r\n\r\n","description":"","footnote":"","page_name":" مقدمهء تحقيق 16 ","page_number":16},
  {"content":"\r\n\r\nعبد العزيز موسوى اردبيلى ساكن و از فيوضات اساتيد و اعيان حوزهء علميه قم در فقه ، اصول ، اخلاق و فلسفه بهره‌مند گرديدند . ايشان سطوح عاليه را در محضر آيت اللَّه آقاى حاج سيد احمد خوانسارى و آيت اللَّه حاج سيد محمد داماد فرا گرفته و در درس خارج مرحوم آيت الله حاج سيد محمد حجت كوه‌كمرى و آيت اللَّه حاج آقا حسين بروجردى شركت جسته و در حدود پنج سال در دروس خارج اصول ، فلسفه ، عرفان و اخلاق حضرت امام خمينى كسب فيض نمودند .\r\nوى از افراد مورد توجه حضرت امام بوده و خوشبختانه بسيارى از مطالب دروس معظم له را به رشتهء تحرير در آورده و در پاره‌اى موارد به نظر استاد رسانده است .\r\nمرحوم آيت الله حاج سيد عبد الغنى اردبيلى در سال 1330 ش . به اردبيل بازگشت و سپس در سال 1363 ش . بنا بر تقاضاى آيت الله آقاى حاج سيد عبد الكريم موسوى اردبيلى رياست قوهء قضائيه وقت وارد ديوان عالى كشور شد و در روز هفتم خرداد سال 1369 به جوار رحمت حق شتافت . سجاياى اخلاقى ، عفت نفس ، مناعت طبع و دوام تفكر ايشان مورد تصديق تمام كسانى است كه با وى از نزديك آشنا بوده‌اند .\r\nعاش سعيداً و مات مغفوراً له ، ان شاء اللَّه تعالى .\r\n\r\nمجموعهء حاضر و روش ما در تحقيق\r\nمجموعهء حاضر ، تقريرات آخرين دورهء شرح منظومه و مباحث نفس اسفار مىباشد كه توسط حضرت امام قدس سره در حدود سالهاى 1323 - 1328 ش . تدريس گرديده است .\r\nاين مجموعه هر چند كامل نبوده و مرحوم مقرّر پاره‌اى از مباحث را يادداشت نكرده يا حضور نداشته‌اند ، ولى با توجه به آنكه از حضرت امام قدس سره اثر مكتوبى در حكمت متعاليه - در حال حاضر - در دسترس نمىباشد و حاشيهء ايشان بر اسفار نيز مفقود گرديده است . اين تقريرات تنها يادگار از حدود دو دهه تدريس آن حضرت در حكمت متعاليه مىباشد و از ارزش ويژه‌اى برخوردار است .\r\nاين تقريرات توسط مرحوم مقرّر در اختيار مؤسسهء تنظيم و نشر آثار حضرت\r\n\r\n","description":"","footnote":"","page_name":" مقدمهء تحقيق 17 ","page_number":17},
  {"content":"\r\n\r\nامام قدس سره قرار گرفته و با پشت سر گذاشتن مراحلى كه در پى مىآيد بدين صورت درآمده است :\r\n1 - نسخه‌بردارى و درشت‌نويسي : هر چند كه مرحوم مقرّر از خطّى استوار بهره‌مند بوده‌اند ، ولى از آنجا كه دست نوشتهء اين مجموعه به هنگام تدريس و با سرعت به صورت سياهه ثبت گرديده ، بود با دقتى درخور ، دوباره‌نويسى شد .\r\n2 - تطبيق متن با عبارات شرح منظومه و اسفار : به دليل آنكه دست نوشته ، فاقد شمارهء صفحه و عنوان بود و به مرور زمان شيرازهء اوراق آن نيز از ميان رفته بود با كوشش فراوان ، مطالب و محتواى دروس با متن شرح منظومه و اسفار مورد تطبيق قرار گرفت تا نظم مباحث آن به حالت اوليه بازگردد .\r\n3 - بازنويسى و ويرايش : در بازنويسى اين اثر دو نظر و سليقهء متفاوت وجود داشت ؛ بعضى از صاحب نظران معتقد بودند از آنجا كه اين مجموعه به عنوان نظرات و آراء حضرت امام در حكمت متعاليه منتشر مىگردد و در حال حاضر نيز اثر ديگرى در اين زمينه از ايشان در دست نمىباشد ، شايسته است كه اين تقريرات بازنويسى اساسى شده و كاستىهاى آن به طور كامل بر طرف گردد . در حالى كه برخى ديگر را عقيده بر آن بود كه اين مجموعه به همان صورت اصلى باقى مانده و فقط به ويرايش و بازنويسى آن در حد متعارف و معمول اكتفا شود .\r\nما نيز از آنجا كه نظريهء دوم را - با توجه به منحصر به فرد بودن اين اثر و ارتحال مرحوم مقرّر - به حفظ امانت نزديك‌تر يافتيم و بازنويسى كامل مجموعه را كه قسمتهايى از آن هم به انجام رسيده بود ، خالى از اشكال نديديم ، بر آن شديم كه با ويرايش صورى متن و رفع پاره‌اى از كاستىها ، اين مجموعه را به همان صورت ، در اختيار علاقمندان قرار دهيم و اصلاحات افزون بر آن را به چاپهاى آينده موكول نماييم .\r\n4 - استخراج و گزارش مآخذ : در اين مرحله علاوه بر مأخذيابى آيات قرآنى و روايات عربى و فارسى ، در پاره‌اى از موارد كه روايت ذكر شده در متن ، در منابع به\r\n\r\n","description":"","footnote":"","page_name":" مقدمهء تحقيق 18 ","page_number":18},
  {"content":"\r\n\r\nدست نيامد به مضامين مشابه ، يا آنچه كه در مفهوم به آن نزديك بوده راهنمايى شده است . در استخراج مآخذ اقوال نيز در حد امكان از مصادر اصلى و در غير اين صورت از ديگر مصادر سود جسته‌ايم .\r\n5 - عنوان گذارى : از آنجا كه دست يافتن به مطالب مجموعه‌اى با اين حجم بدون عنوان‌بندى آسان نيست و متن اصلى نيز از سر فصلهاى محدودى برخوردار بود ، تا آنجا كه با وضع نوشته مغايرت نداشت ، به عنوان‌گذارى و جداسازى مطالب اقدام گرديده است .\r\n6 - شرح حال اشخاص : در اين قسمت به گوشه‌هايى از زندگانى اشخاصى كه نامشان در متن كتاب آمده اشاره‌اى گذرا نموده‌ايم و منابع استفاده شده در اين بخش را در پايان جلد سوم يادآور گشته‌ايم .\r\n7 - تنظيم فهارس فنّى : چنان كه مرسوم است فهرست آيات ، روايات ، اشعار ، اشخاص ، كتب و مكاتبى كه در متن آمده به همراه منابع مورد استفاده در تحقيق كتاب در انتهاى مجموعه آورده شده است .\r\nمؤسسهء تنظيم و نشر آثار امام خمينى قدس سره\r\nدفتر قم\r\n\r\n","description":"","footnote":"","page_name":" مقدمهء تحقيق 19 ","page_number":19},
  {"content":"\r\n . \r\n","description":"","footnote":"","page_name":" مقدمهء تحقيق 20 ","page_number":20},
  {"content":"\r\n\r\n\r\nمقصد اول امور عامّه\r\n\r\n","description":"","footnote":"","page_name":" 1 ","page_number":21},
  {"content":"\r\n . \r\n","description":"","footnote":"","page_name":" 2 ","page_number":22},
  {"content":"\r\n\r\n\r\nفريدهء اول وجود و عدم\r\n\r\nغرر في أنّ تكثّر الوجود بالماهيات و أنّه مقول بالتشكيك\r\n بكثرة الموضوع قد تكثّرا * و كونه مشكّكاً قد ظهرا \r\n المَيز إمّا به تمام الذات * أو بعضها أو جا بمُنضمّات \r\n بالنقص و الكمال في الماهية * أيضاً يجوز عند الإشراقية \r\n كلُّ المفاهيم على السواء * في نفي تشكيكٍ على الأنحاء \r\n[ شرح منظومه ، بخش حكمت ، ص 43 - 44 
  ]\r\n\r\n","description":"","footnote":"","page_name":" 3 ","page_number":23},
  {"content":"\r\n\r\n\r\nتكثّر وجود به وجود و ماهيت\r\nبراى وجود دو كثرت است :\r\nاول : كثرت به واسطهء ماهيات كه مقابل محمول است ، مانند : « الانسان موجود » و « الفرس موجود » و مراد از كثرت در متن اين قسم است .\r\nدوم : كثرت در حقيقت كه از ناحيهء خود وجود است ، و آن كثرتى مانند كثرات ديگر نيست ، بلكه كثرتى نوريه است كه مؤكد وحدت است ، چنان كه سابقاً در ذكر قول فهلويون گذشت . « 1 »\r\nبنا بر اين ، براى وجود ، كثرات عرضيه و مراتب طوليه است ، مانند نور كه داراى عرض عريض و طول طويل است . مثلًا نور اين اتاق و آن اتاق كه مرتبهء متنزّله‌اى از آفتاب است و در عالم تنزل محدود به حدود مساكن بوده ، در عرض يكديگر است .\r\nو يك مرتبهء طوليه براى نور است كه اگر كرهء زمين دريك فرسخى خورشيد قرار گيرد ذوب و آب خواهد گرديد ، از بس كه در نوريت شديد است .\r\nبراى توضيح اين قسم تكثرى كه مضرّ به وحدت نيست ، چنين گفته مىشود : ما به الاشتراك اشياء در عالم ، يا تمام ذات و ما به الامتياز خارج از ذات است ، مانند زيد و عمرو كه در ذات ، يعنى انسانيت ، شريك و در خارج از ذات ، يعنى در كيف و كمّ ، امتياز دارند .\r\nو يا ما به الامتياز تمام ذات و ما به الاشتراك خارج از ذات است ، مثل كمّ و كيف كه\r\n\r\n\r\n","description":"","footnote":"\r\n( 1 ) - شرح منظومه ، بخش حكمت ، ص 22 - 23 .\r\n","page_name":" 4 ","page_number":24},
  {"content":"\r\n\r\nدو حقيقت مختلف و از دو مقوله‌اى هستند كه در ذات كمال تباين و امتياز را دارند و در خارج از ذات در عارضيت شركت دارند .\r\nو يا در بعضى از ذات شريك و در بعضى از ذات ممتازند ، مانند انسان و فرس ، كه در حيوانيت شريك و در فصل امتياز دارند .\r\nمشائين در تمايز ما بين اشياء بيش از اين سه قسم تصور ننموده‌اند . « 1 » ولى اشراقيين قسم چهارمى تصور كرده‌اند و آن اينكه ما به الاشتراك و ما به الامتياز هر دو به تمام ذات باشد ، « 2 » و چون اين نظريه غريب است ثمرات غريبه‌اى هم دارد .\r\nيكى از ثمرات اين است كه قسم چهارم ، از قسم اول كه ما به الاشتراك به تمام ذات و ما به الامتياز به خارج از ذات است ، وحدتش بيشتر است ؛ چون در آنچه ما به الامتياز است اشتراك دارد .\r\nثمرهء ديگر اينكه : در قسم چهارم تكثر و بينونت بيش از آن قسمى است كه ما به الامتياز به تمام ذات و ما به الاشتراك به خارج از ذات باشد ؛ زيرا در آن اگر چه امتياز به تمام ذات است ولى خارج ما به الاشتراك است ، لكن در قسم چهارم تنها امتياز به تمام ذات است .\r\nبراى قسم چهارم به يك خط يك ذرعى و يك خط دو ذرعى كه خط بسيط است ، تنظير شده است ، « 3 » كه ما به الاشتراك و ما به الامتياز هر دو ذات خط است ؛ چون خط يك ذرعى بسيط است ، نه اينكه مركب از وجود يك ذرع و فقدان يك ذرع ديگر باشد ؛ زيرا فقدان ، جزء حقيقت نمىشود . چرا كه اين كتاب مثلًا عبارت از اين بين الدفّتين است ، نه اينكه مركب از اين حقيقتِ بين الدفّتين و فقدان حجر و شجر و غيره باشد ؛ چون اگر مركب از فقدان و اعدام وجودات ديگر باشد لازم مىآيد كه اعدام آنها\r\n\r\n\r\n","description":"","footnote":"\r\n( 1 ) - رجوع كنيد به : التحصيل ، ص 502 - 507 ؛ مباحثات ، ص 218 - 219 ؛ و نيز : اسفار ، ج 2 ، ص 9 و بعد ؛ تعليقهء صدر المتألهين بر شفا ، ص 207 .\r\n( 2 ) - رجوع كنيد به : مطارحات ، در مجموعهء مصنفات شيخ اشراق ، ج 1 ، ص 293 - 302 و 333 - 334 ؛ و نيز : اسفار ، ج 1 ، ص 427 .\r\n( 3 ) - رجوع كنيد به : مطارحات ، در مجموعهء مصنفات شيخ اشراق ، ج 1 ، ص 299 ؛ اسفار ، ج 1 ، ص 434 .\r\n","page_name":" 5 ","page_number":25},
  {"content":"\r\n\r\nجزء حقيقت اين كتاب باشد و اعدام اشياء غير متناهيه ، غير متناهى است . و چون لحاظ غير متناهى ممكن نيست ، پس اين كتاب را هم نمىتوان تصور كرد ، و حال آنكه بالبداهه مىتوان آن را تصور نمود ، بنا بر اين اعدام جزء حقيقت نيستند .\r\nو همچنين به نور تنظير شده است ، « 1 » مانند نور آفتاب به فاصلهء يك فرسخ از آن ، و نورى كه ما فعلًا در پرتو آن زندگى مىكنيم ، ما به الاشتراك و همچنين ما به الامتياز ، هر دو اصل نور است ؛ بنا بر اينكه ما نور را بسيط بدانيم .\r\nمخفى نماند كه مثال و تقريب‌كنندهء به ذهن از خود ممثَّل ذكر شده ؛ چون شركت و امتياز دو خط مذكور در وجود است .\r\n\r\n\r\n","description":"","footnote":"\r\n( 1 ) - رجوع كنيد به : حكمة الاشراق ، در مجموعهء مصنفات شيخ اشراق ، ج 2 ، ص 119 - 120 .\r\n","page_name":" 6 ","page_number":26},
  {"content":"\r\n\r\n\r\nغرر في أنّ المعدوم ليس بشيءٍ و شروع في بعض أحكام العدم و المعدوم\r\n ما ليس موجوداً يكون ليسا * قد ساوق الشيء لدينا الأيسا \r\n و جعل المعتزلي الثبوت عمّ * من الوجود و من النفي العدم \r\n في النفي و الثبوت ينفي وسطاً * و قولهم بالحال كان شَطَطاً \r\n بصفة الموجود لا موجودة * كانت و لا معدومةً محدودة \r\n نفي ثبوت معهما مرادفة * و شبهاتُ خصمنا مُزيَّفة \r\n[ شرح منظومه ، بخش حكمت ، ص 44 - 46 
  ]\r\n\r\n","description":"","footnote":"","page_name":" 7 ","page_number":27},
  {"content":"\r\n\r\n\r\nاحكام عدم و معدوم\r\nمعتزله معدومات را به دو قسم تقسيم نموده‌اند : قسمى كه ممتنع است و آنها را منفيات ، و قسمى كه ممكن الوجود است و آنها را معدومات ثابته ناميده‌اند . « 1 »\r\nاحتمالًا داعى ايشان بر اين تقسيم ، تصحيح علم ذات اقدس به ممكنات و قدم علم اوست . ممكنات را ثابتات ناميده تا علم به معدوم معقول باشد . و لكن اين تصوير باطل بوده و ان شاء اللّه در مباحث آينده ، قِدم علم الهى بيان خواهد شد .\r\nهمچنين معتزله بين وجود و عدم واسطه قائل شده و گفته‌اند : ممكن است چيزى نه موجود باشد و نه معدوم ، مانند جوهريت و جسميت ، جوهريت از آن جهت كه صفت براى امر موجود است ، چنان كه مىگوييم « جوهرية هذا الشىء جوهر » موجود است ، و از آن جهت كه جوهر در خارج است نه جوهريت ، معدوم است . و جوهريت را حال و صفت ناميده‌اند « 2 » و اين صفت ، هر معناى قائم به غير مانند اوصاف ديگر كه عارض بر اشياء مثل سفيدى اين كاغذ است ، نيست بلكه معناى انتزاعى قائم به غير است ، و اين معناى انتزاعى بين متكلمين رايج است .\r\nبا توجه به معناى مذكور براى صفت ، براى ذات مقابل صفت دو معنى خواهد بود ، يعنى مىتوان الوان را هم ، مقابل صفت دانست ؛ زيرا چنان كه از جوهر جوهريت منتزع\r\n\r\n\r\n","description":"","footnote":"\r\n( 1 ) - رجوع كنيد به : شرح مواقف ، ج 2 ، ص 189 - 190 ؛ شرح مقاصد ، ج 1 ، ص 351 - 354 ؛ نقد المحصّل ، ص 76 .\r\n( 2 ) - رجوع كنيد به : شرح مواقف ، ج 3 ، ص 2 - 10 ؛ كشف المراد ، ص 35 - 37 .\r\n","page_name":" 8 ","page_number":28},
  {"content":"\r\n\r\nاست ، از بياض نيز ابيضيت انتزاع مىشود .\r\nكاتبى « 1 » به معتزله اشكال نموده : كه قول به توسط از طرف شما بدان جهت است كه جوهريت را از احوال جوهر موجود قرار داده‌ايد ، لذا شائبهء وجود در آن راه يافته ، و حال آنكه جوهريت به آن جوهرى كه به عين خارجى موجود نشده حاصل است ، بنا بر اين مىتوان جسميت را براى هر جسمى كه تحقق نيافته حال قرار داد . « 2 »\r\nشارح مواقف « 3 » از اشكال مذكور چنين جواب داده است : اولًا مراد اين است كه براى موجود فى الجمله صفت باشد ، يعنى براى موجودات فعليه نه ثابتات و\r\n\r\n\r\n","description":"","footnote":"\r\n( 1 ) - نجم الدين ابو الحسن على بن عمر بن على شافعى معروف به دبيران و كاتبى ، يكى از اعاظم علما و دانشمندان علم حكمت و نجوم و هندسه و رياضيات و منطق بوده است . وى از شاگردان برجسته خواجه نصير الدين طوسى به شمار رفته و به پيشنهاد استادش در سال 657 ق . براى كمك و شركت در كار رصدخانه به مراغه رفت . وى در قزوين بساط تدريس گسترد و حوزهء درسش مجمع فضلا و دانشمندان بوده است . از جمله تلامذه‌اش علامهء حلّى و قطب الدين محمود شيرازى بوده‌اند .\r\nاز تأليفات اوست : 1 - بحر الفوائد فى شرح عين القواعد ، 2 - جامع الدقائق فى كشف الحقائق ( در علم منطق ) ، 3 - حكمة العين ( در مباحث الهيات و طبيعيات ) ، 4 - شمسيه ( در منطق ) ، 5 - عين القواعد ( در منطق و حكمت ) . وفاتش به سال 675 ق . روى داد .\r\n( 2 ) - رجوع كنيد به : شرح مقاصد ، ج 1 ، ص 353 .\r\n( 3 ) - مير سيد على بن محمد بن على استرآبادى ، معروف به مير سيد شريف جرجانى ، از بزرگان متكلمان اشعرى و حنفى مذهب است . وى در كثرت تحقيق و دقت نظر كم‌نظير و در فنون حكمت ، كلام و علوم ادبى مهارتى به سزا داشته است . از معاصرين سعد الدين تفتازانى بوده و با او مناظرات فراوانى نموده است . وى بر قطب الدين رازى تلمذ كرده و جلال الدين دوّانى از شاگردان اوست . تأليفات فراوانى از خود بر جاى گذاشته مانند : التعريفات ، حاشيه بر حكمة العين ، شرح مواقف قاضى عضد ايجى ، شرح مفتاح العلوم سكاكى ، كبرى در علم منطق ، صرف مير ، حاشيه بر شرح مطالع ، حاشيه بر شرح شمسيه قطب الدين رازى ، حاشيه بر مطوّل تفتازانى ، حاشيه بر شرح كافيه رضى الدين استرآبادى و حاشيه بر كشاف زمخشرى .\r\nمير سيد شريف به سال 740 ق . در جرجان به دنيا آمد و وفاتش در شيراز به سال 816 ق . روى داد .\r\n","page_name":" 9 ","page_number":29},
  {"content":"\r\n\r\nمعدومات . و ثانياً اشكال متوجه كسى است كه قائل به ثابتات باشد ، و اما بنا بر مذهب كسى كه قائل به معدوم ثابت نيست يا در صورت قول به ثابتات ، قائل به صحت اتصاف آن نيست ، اعتراض ساقط است . « 1 »\r\n\r\n\r\n","description":"","footnote":"\r\n( 1 ) - در شرح مواقف اين دو جواب را نيافتيم ، اما تفتازانى در شرح مقاصد متعرض جواب دوم شده است ، رجوع كنيد به : شرح مقاصد ، ج 1 ، ص 353 .\r\n","page_name":" 10 ","page_number":30},
  {"content":"\r\n\r\n\r\nغرر في دفع شبهة المعدوم المطلق\r\n لِعقلنا اقتدارُ أن تصوّرا * عدمَه و غيرَه و يُخبرا \r\n عن نفي مطلقٍ بلا إخبار * و بامتناعٍ عن شريك الباري \r\n و ثابتٍ في الذهن و اللاثابت * فيه عن الشيء بلا تَهافُت \r\n فما بحمل الأوّلي شريكُ حقّ * عُدَّ بحملٍ شائعٍ ممّا خلق \r\n و عدماً قِس أنّه ذاتاً عدم * لكن ثبوتٌ حيثُ بالذهن ارتسم \r\n[ شرح منظومه ، بخش حكمت ، ص 51 - 53 
  ]\r\n\r\n","description":"","footnote":"","page_name":" 11 ","page_number":31},
  {"content":"\r\n\r\n\r\nدفع شبههء معدوم مطلق\r\nحمل محمول بر موضوع دو قسم است : يكى اينكه موضوع به حمل شايع صناعى باشد ، يعنى فردى كه با مفهوم در خارج متحد است مانند « زيدٌ انسانٌ » ، ديگر آنكه مفهومى را مورد نظر قرار داده و تحت تصور درآورده و حكمى براى آن اثبات نمايند ، و لكن علت آنكه مفهوم را بوجهه و عنوانه ملاحظه نموده آن است كه مرآت براى افراد خارج و حاكى از آنها باشد . مثل اينكه بگويد : « الانسان ماشٍ » در اين صورت ، مفهوم به جهت سرايت حكم به خارج و تمام افراد تصور شده است . و گاهى در اين قسم به حاقّ مفهوم و حقيقت آن نظر شده و حكم را روى خود مفهوم متصور مىبرند ، مثل « الانسان نوع » .\r\nمطلب ديگر آنكه : قضيه يا موجبه ، يا در حكم موجبه و يا سالبه ، يا در حكم سالبه است . مناط در قضيهء موجبه ، اثبات شىء براى شىء است ، و به عبارت ديگر : لزوم كون رابط است ، و به بيان سوم : بستن چيزى ( يعنى محمول ) به چيزى ( يعنى موضوع ) است ؛ اعم از اينكه محمول ، شىء ثابت براى موضوع و يا شىء منفى از موضوع باشد .\r\nخلاصه آنكه : محمول خارج از صدق موجبيت و سالبيت قضيه است ، بلكه دخيل بستن و كون رابط است ، منتها در صورتى كه محمول معناى ثبوتى داشته باشد مانند « الانسان موجودٌ » قضيه ، موجبه و در صورتى كه معناى سلبى داشته باشد ، مانند معدولة المحمول ، در حكم موجبه است ؛ زيرا اگر چه لا معدوميت مثلًا امر سلبى است ، ولى در مثل « زيدٌ لا معدوم » اين محمول سلبى به موضوع بسته مىشود .\r\n\r\n","description":"","footnote":"","page_name":" 12 ","page_number":32},
  {"content":"\r\n\r\nو اما در قضيهء سالبه ، بازكردن حمل است و « ليس » ى مفارق لازم است ، مانند « زيدٌ ليس بقائم » و در قضيهء در حكم سالبه ، محمول چيزى است كه دال بر سلبيت است ، مانند « شريك البارى ممتنعٌ » كه اصل معناى محمول ، امتناع وجود موضوع است ، و مانند « زيدٌ امّى » كه اصلًا خود امّيت متضمّن معناى عدم كتابت است .\r\nبعد از تمهيد اين مقدمات ، شبهه‌اى كه در اثبات ثابتات و در اين مبحث است حل مىشود ؛ به اين صورت كه در قضيهء « المعدوم المطلق لا يخبر عنه » مفهوم « المعدوم المطلق » براى اثبات حكم تصور شده ، و لكن نمىخواهيم بر اين مفهوم به نحو حمل اوّلى حكم كنيم ، بلكه مىخواهيم بر حاقّ حقيقت او حكمى اثبات نموده و به وسيلهء آن ، مصداق « المعدوم المطلق » را ديده و حكم را به آن مصداق سرايت دهيم .\r\nالبته معدوم مطلق به حمل شايع مصداق ندارد و بحت ظلمت است و لذا حامل هيچ حكمى نيست . پس آنچه تصور گرديده مفهوم است و آن در نظر عقل موجود است و آنچه كه به وسيلهء مفهوم مىخواهيم حكم را به آن سرايت دهيم در صفحهء وجود مطلقاً نيست . و شكى نيست كه در احكام سلبيه و قضاياى سالبه ، وجود موضوع در عالم خارج لازم نيست و وجود تصورى او كفايت مىكند ، اين است كه « زيدٌ ليس بقائم » با اينكه اصلًا زيد در خارج نباشد ، يا باشد و قائم نباشد ، سازش دائمى دارد .\r\nگفته‌اند : « ثبوت شىء لشىء فرع ثبوت المثبت له » « 1 » در قضاياى موجبه است كه در آن ، وجود خارجى موضوع لازم است . و اما در قضاياى سالبه ، وجود خارجى موضوع لازم نيست ، بلكه صرف تصور آن براى حكم كردن كافى است . و بالجمله : در حاقّ وعاء و بارانداز حكم ، تحقق موضوع لازم نيست و تصور آن كفايت مىكند .\r\nو الحاصل : مصحّح قضيهء « المعدوم المطلق لا يخبر عنه » اين است كه تصور معدوم مطلق ، موجود است و اين وجودِ تصورى كافى است ، و لكن به آن عنايت نيست ، و لازم نيست مصداق معدوم مطلق در وعاء خود موجود باشد . و اما جواب قول خصم\r\n\r\n\r\n","description":"","footnote":"\r\n( 1 ) - براى تفصيل بيشتر اين قاعده رجوع كنيد به : اسفار ، ج 1 ، ص 138 و 368 - 371 ؛ شرح منظومه ، بخش منطق ، ص 50 .\r\n","page_name":" 13 ","page_number":33},
  {"content":"\r\n\r\nدر « شريك البارى ممتنعٌ » اين است كه محمول به حاقّ و زبان خود گوياست كه مصداق لا وجود له مىباشد و مفهوم متصور در نفس مخلوق است و به آن عنايت نيست .\r\nو قول خصم كه مىگويد : الشىء إمّا ثابت فى الذهن او فى الخارج و إمّا لا ثابت فى الذهن و لا فى الخارج ، و حال آنكه شىء بايد تصور شود تا بتوان بر آن حكم كرد و آن را مقسم قرار داد ، و وقتى كه شىء ثابت در ذهن است چطور مىتوان گفت : و إمّا لا ثابت فى الذهن ؟ !\r\nجواب آن اين است كه : انسان به اشيايى عالم است ، ولى ذهول از علم خود دارد و غافل است از اينكه به آنها عالم است .\r\nو به عبارت ديگر : چيزى را كه انسان لحاظ مىكند و در آن لحاظ قصد ديدن و به ذهن آوردن آن شىء را دارد ، محال است ببيند كه آن لحاظ ، ملحوظ اوست ، بلكه چنين ديدنى محتاج لحاظ مستقل ديگرى است ، و لحاظ اوّلى نظر و لحاظ آلى است .\r\nالبته اينكه خصم مىگويد : شىء بايد تصور شده و وجود ذهنى بيابد ، درست است ، منتها حاكم به اين وجود ذهنى كه قائم به لحاظ و تصور اوست ، عالم نبوده و غافل از تصور خويش و موجوديت شىء در نفس خود مىباشد ، و لذا به آن توجهى ندارد و وعاءِ حاقّ حقيقت را ديده و حكم مىكند . البته با قطع نظر از وجود شىء در نفس در اين قول كه : « شىء يا در نفس و يا در خارج است و يا اصلًا نه در ذهن و نه در خارج است » وعاءِ حاقّ حقيقت ، خارج نيست .\r\n\r\n","description":"","footnote":"","page_name":" 14 ","page_number":34},
  {"content":"\r\n\r\n\r\nغرر في بيان مَناط الصدق في القضية\r\n الحكم إن في خارجيةٍ صدق * مثلُ الحقيقية لِلعَين انطبق \r\n و حقّه من نسبةٍ حُكمية * طِبقٌ لنفس الأمر في الذهنية \r\n بحدّ ذات الشيء نفس الأمر حُدّ * و عالم الأمر و ذا عقل يُعَدّ \r\n من خارجٍ أعمّ إذ للذهن عمّ * كما من الذهني من وجهٍ أعمّ \r\n إذ في صوادق القضايا صدقا * و في كواذب و حقٍّ فرقا \r\n[ شرح منظومه ، بخش حكمت ، ص 53 - 55 
  ]\r\n\r\n","description":"","footnote":"","page_name":" 15 ","page_number":35},
  {"content":"\r\n\r\n\r\nملاك صدق در قضايا\r\nشرحى كه از آن مناط صدق و كذب در قضايا معلوم شود اين است : حكم از امورى است كه در خارج ما بازاء نداشته ، لذا محمول بالضميمه مىباشد .\r\nو به عبارت ديگر : نسبت و حكم عبارت از خوابانيدن محمول بر روى موضوع ، و موضوع و محمول را در عين وحدت ديدن است .\r\n\r\nاقسام سه‌گانهء قضايا\r\nتوضيح مطلب اينكه قضايا بر سه قسم است :\r\nاول : آنكه صرف المفهوم را ديده و بر آن با قطع نظر از چيزهاى ديگر حكم نموده و خلاصه آنكه حاقّ حقيقت ملاحظه گردد . اين است كه حكم مىشود :\r\n« الماهية من حيث هى هى ليست الّا هى » مانند « الانسان نوعٌ » كه طبيعت انسانى من حيث هى مفهومٌ و ماهيةٌ ملاحظه گرديده است ، البته ماهيت با قطع نظر از وجود و عدم لحاظ مىشود . اين قسم را قضيهء ذهنيه گويند و مناط صدق آن توضيح داده خواهد شد .\r\nدوم : آنكه مفهوم ديده شود نه من حيث هو مفهوم ، و ماهيت ملاحظه شود نه من حيث هى ماهية ، بلكه از حيث اينكه مرآت افراد و تصور اجمالى آنهاست كلّما حَصَلت ، اعم از اينكه فعلًا وجود داشته باشند يا در آينده وجود يابند . خلاصه مرآت چيزهايى باشد كه اگر وجود پيدا كردند حكم شامل آنها مىشود . چون افراد كلى\r\n\r\n","description":"","footnote":"","page_name":" 16 ","page_number":36},
  {"content":"\r\n\r\nبه شرط الوجود غير متناهى است و محال است غير متناهى در تصور بگنجد ، لذا اين كثرت را با جهت وحدتى ديده و حكم مىكند كه « الانسان ضاحكٌ » يعنى من بر طبيعت حكم مىكنم ، منتها اين طبيعت و مفهوم ، لباس وجود كه پوشيد حكم بر او بار مىشود . انسانهاى متعدد را از قبيل زيد و عمرو و بكر با يك جهت وحدت ديده و به روى جهت وحدت حكم مىنمايد و چون كثرت را به طور تفصيل نمىتوان ديد ، جهتى كه مرآت آنهاست و اجمالًا آنها را مىرساند ملاحظه كرده و به طفيل آنها موضوع حكم قرار داده است . و اين كلى و مفهوم بجامعيته در خارج نيست ، مانند اين فرش كه هر كسى حصّه‌اى از آن را به آغوش بكشد . چنان كه رجل همدانى « 1 » گفته است كه طبيعت بحت ، در خارج موجود و هر فردى حاشيه‌نشين آن مىباشد . « 2 » اين مقاله غلط است و شيخ الرئيس رساله‌اى بر رد آن نگاشته است . « 3 »\r\nسوم : آنكه در قضيه ، افراد خارجى موجود بالفعل ملاحظه شده و بر روى خود اين موضوع موجود عينى و خارجى حكم آورده شود ، مانند : « هلكت مواشى البلد و انهزم عساكر السلطان » كه حكم بر روى خود افرادى كه بالفعل موجودند\r\n\r\n\r\n","description":"","footnote":"\r\n( 1 ) - رجل همدانى ، همانطور كه از اسم وى برمىآيد شخصى غير معروف و ناشناس است كه تنها در رساله‌اى كه به شيخ الرئيس بو على سينا منسوب است و در حقيقت نامه‌اى به علماى بغداد مىباشد ، از وى ياد شده است .\r\nدر اين نامه چنين آمده : « در شهر همدان با مردى كه در ظاهر استادى بزرگ ، خوش‌سيما ، ماهر در علوم عقلى و نقلى بود ، مصادف شدم و با او انس گرفته و همجوارى وى را غنيمت شمردم . تا آنكه بعد از مجالست با او معلوم شد كه در علوم مختلف نظريات غريبى كه با آراء علما و دانشمندان ، در منطق و طبيعيات و الهيات ، مخالف است عرضه كرده و تمام آنها را مورد اجماع و اتفاق و منكر آنها را منكر بداهت مىداند . » شيخ الرئيس در اين رساله نظريات وى را ، كه به گفتهء او از علماى بغداد فرا گرفته ، نقل و نقد كرده است .\r\nرجوع كنيد به : رسالة بعض الافاضل الى علماء مدينة السلام ، در مجموعه رسائل ابن سينا ، ص 463 .\r\n( 2 ) - رجوع كنيد به : اسفار ، ج 1 ، ص 273 ؛ شرح منظومه ، بخش حكمت ، ص 99 .\r\n( 3 ) - رسالهء شيخ الرئيس در رد رجل همدانى به نام رسالة بعض الافاضل الى علماء مدينة السلام كه در ضمن كتاب الرسائل آمده است .\r\n","page_name":" 17 ","page_number":37},
  {"content":"\r\n\r\nرفته و ذوات خارجيهء عينيه ، ملحوظ مىباشد .\r\nمناط صدق در قسم اخير كه به قضيهء خارجيه موسوم است ، اين است كه نسبت و حكم با خارج مطابقت نمايد . مثلًا اگر هلاكت مواشى در خارج محقق است قضيه صادق ، و الّا كاذب است .\r\nو همچنين در قسم دوم ، يعنى قضيهء حقيقيه - كه در تمام علوم از آن گفتگو مىشود - صدق ، عبارت است از مطابقت حكم و نسبت با افراد خارجيهء موجوده و افراد خارجيه كلّما وُجدت ، به طورى كه اگر گفته شود « الانسان ضاحك » و بعدها فردى لا ضاحك موجود شود قضيه كاذبه است .\r\nو اما صدق قضيهء ذهنيه ، عبارت از مطابقت نمودن حكم با نفس الامر است و معناى نفس الامر توضيح داده مىشود .\r\nو لكن مىتوان صدق در همهء قضايا را به تطابق با خارج برگرداند ، منتها بايد معناى خارج را توسعه داد به اين صورت كه « خارج كلّ شىء بحسبه » . بنا بر اين آنچه در ذهن است خارجيت آن به ذهن و آنچه در خارج و عين است و در عالمِ وراء عالم ذهن موجود است ، خارجيت آن به اوست .\r\nيا اينكه معناى نفس الامر را توسعه داده و بگوييم : صدق قضايا عبارت است از مطابقت نسبت و حكم در وعاء مربوط به خود ، كه در حاقّ حقيقت خود در آن قرار گرفته است . بنا بر اين نفس الامر موجودات عينيه ، خارج و نفس الامر موجودات ذهنيه ، ذهن است .\r\n\r\nنفس الامر و معناى آن\r\n بحدّ ذات الشيء نفس الأمر حُدّ * و عالم الأمر و ذا عقل يُعَدّ \r\nبراى اينكه عالم امر و عالم عقل به ذهن تقريب گردد ، و بتوان تصوير نمود كه موجودات پيش از وجود در عالمى به طور لفّ و بساطت بوده‌اند ، مثالى ذكر مىكنيم :\r\n\r\n","description":"","footnote":"","page_name":" 18 ","page_number":38},
  {"content":"\r\n\r\nمثلًا مرحوم صاحب جواهر « 1 » قبل از آنكه كتاب جواهر را به رشتهء تحرير درآورد ، آيا مىتوان گفت كه در نفس او هيچ سراغى از اين مطالب نبوده است ؟ يا مىتوان گفت به طور تفصيل دويست هزار مسأله با نقض و ابرام و دليل و برهان در نفس او موجود بوده است ؟ يا مىتوان گفت كه استعدادى بوده همانند استعداد پسرى پنج ساله كه قابليت و قوت عالم شدن را داراست ؟\r\nالبته به حكم دو ضرورت : يكى اينكه نمىتوان گفت هيچ اثرى در نفس وى نبوده ، و ديگر آنكه نمىتوان گفت به طور تفصيل ادله و براهين موجود بوده است ، ناچار حكم مىشود كه واجد يك ملكهء علميهء متوسطهء بين الامرين بوده كه به اين كثرات لباس وحدت پوشيده ، تمام تعينات از اعدام است ، اين اعدام و لاشىءها را سلب و شىءها و وجودات را اخذ ، و در نفس شريف او وحدتى در كثرت و كثرتى در وحدت موجود بوده است .\r\nمثال ديگرى ذكر مىكنيم تا مطلب واضح‌تر شود - اگر چه مثال از جميع جهات عين ممثّل نخواهد بود - مثلًا در مورد آفتاب كه اين انوار را پخش نموده و امواج نوريه در اين در و ديوار و دشت و هامون در تلاطم است ، ما كثراتى را مىبينيم ، ولى نمىتوان گفت اين انوار در حال لفّ و بساطت و خم اندر خم ، در خود آفتاب نبوده است .\r\n\r\n\r\n","description":"","footnote":"\r\n( 1 ) - فقيه بزرگ استاد العلماء و المجتهدين شيخ محمد حسن بن باقر نجفى ، از اركان علماى اماميه و اساطين فقهاى اثنا عشريه كه رياست علمى و مذهبى شيعه در اواسط قرن سيزدهم به دو منتهى شد . وى از شاگردان شيخ جعفر كاشف الغطا ، و فرزندش شيخ موسى ، و سيد محمد مجاهد و سيد محمد جواد عاملى - صاحب مفتاح الكرامة - بود و پس از وفات استادش شيخ موسى و برادرش شيخ على كاشف الغطا ( 1254 ق ) به رياست حوزهء نجف رسيد و در مجلس درسش صدها تن از فقهاى اماميه را پرورش داد .\r\nكتاب فقهىاش « جواهر الكلام فى شرح شرائع الاسلام » مفصل‌ترين كتاب فقهى شيعه - از طهارت تا ديات - است كه حاوى فروعات فقهى با كمال دقت و اوج استدلال و تطبيق احكام با ادلهء شرعيه بوده ، و مدت سى سال در تأليف آن متحمل رنج شده است . از ديگر آثار وى : نجاة العباد ، هداية الناسكين و رساله در مواريث است . ولادتش در 1202 ق . و درگذشت او در غرّه شعبان 1266 ق . رخ داد و در مقبره‌اى در محلهء عمارهء نجف مدفون شد و قبرش مزارى معروف است .\r\n","page_name":" 19 ","page_number":39},
  {"content":"\r\n\r\nچنان كه گفته شد : مثال براى تقريب مطلب است و الّا مثالهايى كه ذكر شد فرقهاى بسيارى با هم دارند . مثلًا از علم صاحب جواهر بعد از تسليم جواهر به جامعه ، چيزى كم نشد اگر زيادتر نشده باشد ، ولى خورشيد فاقد اين انوار گشته ، چون جسمى را به بيرون تحويل داده است .\r\nخلاصه بايد براى موجودات اين عالم تصويرى كرد كه در آن عقل اوّلى فرض شود كه اين موجودات در او در حال بساطت و لفّ و پيچيدگى وجود داشته باشند . هر وجودى و كمالى كه هست در اوست ، منتها اين كثرات در عين وحدت است و آن وحدت است كه باعث اين كثرات است . البته اعدام و ظلمات و تعينات بحت ، خارج از اوست و هر كمال و نورى كه موجود است در اوست به نحوى كه از انفصال آن ، نقص و كمالى براى او پيدا نمىشود ، بلكه سايه‌اى از عالم اوست .\r\nبعد از تصوير اين معنى گوييم : مناط صدق قضايا ، تصادق نسبت با واقعيت خارجيهء اشياء ، و يا بگو با اين عالم عقل است . و به اين عالم اشاره شده است در  « وَ لا رَطْبٍ وَ لا يابِسٍ إِلَّا فِي كِتابٍ مُبِينٍ »  « 1 » و پوشيده نيست كه نظر اهل فلسفه و نظر اهل اللّه ، هر كدام به معنايى است ؛ اگر چه مرحوم حاجى هر دو نظر را به يك معنى برگردانده است .\r\nمطلب ديگر آنكه اشراق وجود به موجودات دو گونه است : قسمى از موجودات است كه در پيدايش منتظر امر « كُن » است ؛ زيرا ماده ندارد و زمانى نيست و احتياج به مكان ندارد ، صرف الوجود است . اين قسم در پيدايش با « كُن » موجود مىشود .\r\nو بعضى ديگر از موجودات مكانى و زمانى و صاحب ماده‌اند . اين گونه اشياء ، در پيدايش اضافه بر لفظ امر « كُن » محتاج معدات و سير تكاملى است ، مانند انسان كه چون مكانى و زمانى و صاحب ماده است ، در پيدايش احتياج به پدر و مادر دارد ، و اين پيدايش و مسير تدريجى را نمىتواند با « كُن » سير نمايد .\r\nبراى توضيح و تقريب گوييم : آيات قرآنيه در افق فهم ما ، مطالب را به ما رسانده\r\n\r\n\r\n","description":"","footnote":"\r\n( 1 ) - انعام ( 6 ) : 59 .\r\n","page_name":" 20 ","page_number":40},
  {"content":"\r\n\r\nو الّا اگر خداوند متعال با افق خدايى با ما تكلم مىفرمود ما اصلًا نمىفهميديم . مثلًا اگر حكيم و عاقلى بخواهد با طفلى گفتگو نمايد ناچار بايد خود را تنزل داده و زبان در افق فهم او بگشايد .\r\nو مخفى نماند : كه وضع الفاظ بر اساس فهم ارباب معانى بوده و الّا دايرهء وضع نزد حكما اعم از اين است . مثلًا امر در نظر اهل بساطت همان فرمان قولى است ، و لكن به نظر ارباب حكمت وسيع‌تر از آن است . و بالجمله : امر در نظر ما اين است كه در صورت اراده بر تحقق شىء ، غير را تحريك نموده و به قول ، او را به طرف تحقق شىء منبعث دارد . چون امر در نظر ما كودكان اين است لذا قرآن فرموده است :  « إِنَّما أَمْرُهُ إِذا أَرادَ شَيْئاً أَنْ يَقُولَ لَهُ كُنْ فَيَكُونُ »  « 1 » كسى كه در خواب است گمان مىكند هنگامى كه ذات احديت خواست شيئى متحقق گردد با گفتار به او مىفرمايد : « باش » ولى به آن كسى كه از خواب بيدار است و خواسته چشمان خواب‌آلوده را هم قدرى بيدار كند ، فرمود :\r\n« أمر اللَّه لا بلفظة و لا بقول و لا بتفكّر . . . » . « 2 »\r\nبراى آنكه امر خدا معلوم شود مثالى كه تقريب به ذهن نمايد ذكر مىكنيم : اگر چه آن مرد گفت : « خاك بر فرق من و تمثيل من » . « 3 »\r\nمثلًا نورى كه اين فضا را گرفته ، از حيث نور هيچ تحديدى و تعينى ندارد ، بعد از آنكه اين نور به عالم طبيعت تابيد ، تعينات از اين طبيعت حاصل گرديده و طبق اين امكنه ، انوار تعينات به خود گرفت ؛ مربّع ، مثلث ، مدوّر شد . و لكن اگر نظر را از افق اين تعينات بالا برده و از روزنه‌اى فوق اين تعينات به نور نگاه كنيم ، يك حقيقت مىبينيم لا غير . و تمام اين تعينات از ذاتِ نور ، خارج و اين كثرات از او دور مىباشد .\r\nاز اين نور بگذريم و نور الوجود را در نظر بياوريم ، مىبينيم يك حقيقت كاملهء منبسطه در تمام عالم بوده و آن وجود است . افاضهء حق و امر خداوند ، افاضهء اين نور\r\n\r\n\r\n","description":"","footnote":"\r\n( 1 ) - يس ( 36 ) : 82 .\r\n( 2 ) - اصول كافى ، ج 1 ، ص 109 ، حديث 3 ، با اندكى تفاوت .\r\n( 3 ) - مثنوى معنوى ، ص 880 ، دفتر پنجم ، بيت 3318 .\r\n","page_name":" 21 ","page_number":41},
  {"content":"\r\n\r\nوجود است كه او را كلمة النور و كلمهء نور الوجود خوانند . تعيناتِ وجود و نقص از اين شجرهء خبيثهء ماهيات آمده است . اصل كلمهء نور الوجود ، همان تابش و اشراق نور الوجود است و آن افاضهء از حق است . اين معناى قول خدايى است . لذا گفته‌اند :\r\n« وأنت الكتاب المبين » ، « 1 »\r\n« و نحن الكلمات التامّات » « 2 »\r\nو عيسى را « كلمة الحق » « 3 » گفته‌اند .\r\nو اگر اين افق تعينات را زير پا گذارده و از كنگره و اوج نگاهى به عالم بياندازيم ، صرف الوجود را مىبينيم ، اگر چه اين وجود داراى مراتب است و لكن اين مراتب از خود وجود است و وجود داراى ماهيت نيست ، صرف الكمال است . و اين وجود كامل بدون ماهيت كه عبارت از افاضات و اشراقات است در تمام عوالم منبسط است .\r\nو اين حقيقة النورية فىء وجود حق است كه از كنگرهء شامخهء حقيقت خود ظلّى به تمام عالم انداخته است ، اين است كه آن مرد گفت : « لب بام آمدى و قاليچه تكاندى ، قاليچه گرد نداشت خودت را نماياندى » .\r\nخلاصه اينكه : از اين نور محسوس بگذر و يك موجودى را فرض كن كه قرب به حق دارد و صرف الكمال است كه او در عالم به اذن اللّه فعال است و در تمام عالم منبسط است و تعينات را زير پا گذار . اين است كه مىتوان به عالم جبروت در لسان الهى حق ، عالم امر گفت ؛ زيرا تمام نقص‌ها در آن جَبْر شده ، و نقص از كثرات و تعينات است .\r\nاين ماده و طبيعت است كه در اقصاى وجود قرار گرفته ، كثراتى و منيّتى پيدا شده است . مىگويى : من اينجا و خواجه حافظ در شيراز . در اين گوشهء عالم كه اشراق در ضعف قرار گرفته ، ماهيات مختلفه و تعينات متعدده حاصل است و آتشهاى افتراق زبانه مىكشد . از اين روست كه اولياء اللّه فرموده‌اند : « جزنا و هي خامدة » « 4 » آمديم و\r\n\r\n\r\n","description":"","footnote":"\r\n( 1 ) -\r\n و أنت الكتاب المبين الذي * بأحرفه يظهر المضمر \r\nاز اشعار منسوب به امير مؤمنان على عليه السلام . رجوع كنيد به : كلمات مكنونه ، ص 124 .\r\n( 2 ) - رجوع كنيد به : بحار الانوار ، ج 4 ، ص 151 ، حديث 3 .\r\n( 3 ) - اشاره است به سورهء نساء ( 4 ) : 171 .\r\n( 4 ) - رجوع كنيد به : علم اليقين ، ج 2 ، ص 971 .\r\n","page_name":" 22 ","page_number":42},
  {"content":"\r\n\r\nگذشتيم از عالم طبيعت در صورتى كه خاموش بوده است . خود را به اين كثافات و كثرات آلوده نكردند . و شيخ اشراق « 1 » مىگويد : « گاهى خود را مىبينم كه از ماهيت تجريد كرده‌ام » . « 2 »\r\nو بالجمله : اهل اللّه به اين وجود منبسط قريب و اول مرتبهء ظلّ احديت كه در كمال است و اظلال ديگر از او هستند ، عالم امر گفته‌اند كه از كثرت قرب ، مندك و مستهلك در نور احديت است . بلكه انوار اسفهبديه « 3 » كه منصب فعاليت دارند - مىتوان گفت اين لفظ از عجم گرفته شده ؛ زيرا آنها به صاحب منصب ، سپهبد گويند - بدون ماهيت و داراى بسط و مرتبهء عالى وجودند و از منشأ بينونت ندارند ؛ زيرا مناط بينونت ماهيات كه ماده است - اعم از اينكه ماده خارجيه باشد يا عقليه - در آنها مفقود است . اين است مجرد وجود كه امر اللّه است « و كلمة كن الوجودية النورية » .\r\n\r\nنسبت بين نفس الامر ، خارج و ذهن\r\n من خارجٍ أعمّ إذ للذهن عمّ * كما من الذهني من وجهٍ أعمّ \r\nنسب اربع مصطلح در منطق بين مفاهيم ملاحظه مىگردد ، مثلًا گويند : بين مفهوم حيوان و انسان ، عموم مطلق است ، يعنى بر هر فردى كه انسان صدق نمايد ، حيوان بر\r\n\r\n\r\n","description":"","footnote":"\r\n( 1 ) - ابو الفتح شهاب الدين يحيى بن حبش بن اميرك سهروردى ، شافعى المذهب اشراقى المشرب از مشاهير فلاسفه و حكماى اسلامى و در اصول فقه و حكمت و فلسفه و فقه و حديث افضل اهل زمان خود بود ، در مراتب عرفانى و در جدل و مناظره دستى توانا داشت . حكمت و اصول فقه را در مراغه از مجد الدين جيلى فرا گرفت و شالودهء حكمت اشراق را - كه طريقهء قدماى حكماى يونان بوده - استوار ساخت . از تأليفات اوست : آواز پر جبرئيل ، حكمة الاشراق ، تلويحات ، تنقيحات ، شرح اشارات ، صفير سيمرغ ، لمحات ، مبدأ و معاد ، المطارحات ، هياكل النور ، يزدان شناخت .\r\nوى سرانجام در حلب ، در عهد ملك ظاهر - پسر صلاح الدين ايّوبى - به فساد عقيده متهم شد و به فتواى علماى حلب در سال 587 ق . در سى و شش سالگى كشته شد .\r\n( 2 ) - تلويحات ، در مجموعهء مصنفات شيخ اشراق ، ج 1 ، ص 115 .\r\n( 3 ) - براى تفصيل و شرح بيشتر « انوار اسفهبديه » رجوع كنيد به : حكمة الاشراق ، در مجموعهء مصنفات شيخ اشراق ، ج 2 ، ص 147 و 223 - 225 .\r\n","page_name":" 23 ","page_number":43},
  {"content":"\r\n\r\nهمان فرد صادق است ، و لكن اين عموم و خصوص من وجه بين نفس الامر و ذهن شبيه به آن است و مانند عموم مطلقى است كه بين قضايا گويند .\r\nمثلًا معناى اينكه قضيهء ضروريه اخص از مطلقه است اين نيست كه به عين قضيهء ضروريه ، مطلقه هم گويند ، بلكه معناى آن اين است كه مطلقه از همان ماده‌اى كه ضروريه متحقق مىشود تشكيل مىگردد .\r\nاز آنچه ذكر شد مطلب در ما نحن فيه واضح مىشود ؛ زيرا معناى عموم مطلق در نفس الامر آن است كه اشيايى كه از خارجيات نيستند و ذهنيات هستند ، نفس الامر آنها همان حاقّ حقيقت آنهاست كه حقيقتى از موجودات در عالم ذهن است ، مانند كليات با وصف كليت . و بعضى چيزهاست كه از عالم خارج و در منظرهء خارجيات به عمل مىآيد ، نه اينكه نفس الامر ، مانند « حيوان عالم » ، يك مفهوم باشد كه بر هر فردى بالسويه صادق باشد و مفهومى كه بر فردى صادق است عين آن مفهومى باشد كه بر فرد ديگر صادق است ، و الّا اگر چنين باشد ، لازم مىآيد يك شيئى كه از خارجيات است از ذهنيات باشد ، و حال آنكه بايد نفس الامرِ هر چيزى را از حاقّ حقيقت آن ملاحظه نمود .\r\nبنا بر اين معلوم شد كه اين عموم و خصوص ، همان عموم و خصوص يا عموم من وجه بين مفاهيم نبوده ، بلكه شبيه آن است به لحاظ اينكه از حاقّ حقيقت هر فردى ملاحظه مىشود ، نفس الامريت بعضى ذهن و بعضى خارج است . مناط اين است كه بايد متن واقع را ملاحظه نمود كه مثلًا آيا اين سبزى از سبزىِ چمنِ خارج است يا از سبزىِ چمنِ ذهن ؟\r\nمثلًا كليات با ملاحظهء كليت آنها از عالم ذهن و نفس الامر ، در مورد آنها قيام در ذهن است . بنا بر اين اگر زيدى كه در خارج ايستاده ، تصور شود و به او حكم وجودى نشستن داده شود كذب است ؛ چون مخالف متن واقعيت آن است .\r\n\r\n","description":"","footnote":"","page_name":" 24 ","page_number":44},
  {"content":"\r\n\r\n\r\nفريدهء دوم وجوب و امكان\r\n\r\nغرر في أبحاث متعلّقة بالإمكان بعضُها بأصل الموضوع و بعضُها باللواحق\r\n عروضُ الإمكان بتحليلٍ وقع * و هو مع الغيري مِن ذَين اجتمع \r\n و قد يُراد منه في استعمال * العمُّ و الأخصُّ و استقبالي \r\n قد لزم الإمكانُ للماهية * و حاجةُ الممكن أوّلية \r\n و أثرُ الجعل وجودٌ ارتبط * و صفة التأثير في العقل فقط \r\n لا يفرق الحدوث و البقاءُ * إذ لم يكن للممكن اقتضاءٌ \r\n و إنّما فاض اتصالُ كون شيء * و مَثلُ المجعول للشيء كفيء \r\n قد كان الافتقارُ للإمكان * فليجعل القديم بالزمان \r\n ضرورةُ القضية الفعلية * لوازم الأوّل و الماهية \r\n ثمّ امتناعُ الشرط بالمُعانِد * و الفقر حالة البقا شواهدي \r\n ليس الحدوثُ علّةً من رأسه * شرطاً و لا شطراً و لا بنفسه \r\n و كيف و الحدوث كيف ما لحق * للفقر إذ عدُّ المراتب اتّسق \r\n و العدم السابقُ كوناً ليس خصّ * بديلُه نقيضُه دارَ الحِصَص \r\n[ شرح منظومه ، بخش حكمت ، ص 67 - 74 
  ]\r\n\r\n","description":"","footnote":"","page_name":" 25 ","page_number":45},
  {"content":"\r\n\r\n\r\nاحكام امكان\r\nيكى از احكام امكان وجه عروض آن بر شىء است و در مبحث معقول ثانى تعريف آن گذشت كه عروض امكان به اصطلاح فلسفى مىباشد . « 1 » شرح مطلب اينكه : در عروض و اتصاف شىء به چيزى چند صورت متصور است :\r\n1 - عروض و اتصاف در خارج .\r\n2 - عروض و اتصاف در ذهن .\r\n3 - عروض در خارج و اتصاف در ذهن .\r\n4 - عروض در ذهن و اتصاف در خارج .\r\nبدون ترديد بايد عروض امكان بر اشياء به يكى از اين انحاء باشد ، و الّا يا بايد به متقابلين ، يعنى وجوب و امتناع متصف شود ، و يا از جهات ثلاثه خالى باشد ، و خالى بودن شىء از جهات ثلاثه محال است . و همچنين اگر شىء را ممكن فرض نموديم ، اتصاف آن به يكى از متقابلين محال است ؛ چون انقلاب لازم مىآيد . بنا بر اين بايد نحوهء عروض امكان بر اشياء ممكنه به يكى از طرق و صور چهارگانه باشد .\r\nمخفى نماند : عروض امكان در خارج محال است ؛ زيرا بايد ذاتِ معروض قبل از عروض ، معروض يكى از جهات ثلاثه واقع شود ؛ چون شىء اگر متصف به متقابلين و معروض آنها باشد ، انقلاب لازم مىآيد ، و اگر معروض امكان باشد به امكان دوم نقل كلام مىنماييم و هكذا ، فيتسلسل .\r\n\r\n\r\n","description":"","footnote":"\r\n( 1 ) - رجوع كنيد به : شرح منظومه ، بخش حكمت ، ص 39 .\r\n","page_name":" 26 ","page_number":46},
  {"content":"\r\n\r\nپس ناچار بايد گفت : عروض در خارج نيست ، و لكن امكان در حاقّ ذهن عارض است ، نه در حاقّ حقيقت شىء ممكنه ، بلكه عروض آن به تأمل و تحليل عقلى است ؛ زيرا عقل با توجه به اينكه از اعتبار وجود شىء و علت آن و همچنين از اعتبار عدم و علت عدم قطع نظر نموده ، آن را به سلب الضرورتين وصف مىكند و در صرافت امكان ، و در وسط و محل تلاقى و انشعاب راه عدم و وجود مىبيند .\r\nاما اگر وجود و علت ممكن ، يا عدم و علت آن را اعتبار نمايد ، پيوسته محفوف به دو ضرورت يا دو امتناع خواهد بود ؛ چون اگر علت را ببيند ، علت بالضروره مقتضى وجود معلول است و محال است معلول به دنبال علت ، وجود پيدا نكند و وجود به ضرورت به شرط المحمول نيز ضرورى است ؛ زيرا ثبوت محمول به شرط المحمول ضرورى است . مثلًا در « زيدٌ موجودٌ » وجود زيد به شرط موجوديت ضرورى است .\r\nدر مورد دو امتناع هم مطلب چنين است . محال است شىء در صورت معدوم بودن علت ، از صرافت و حاقّ وسط ، به جادهء وجود افتد . و همچنين امتناع به شرط المحمول دارد ، مثلًا در « زيدٌ معدومٌ » به شرط معدوم بودن ، امتناع ضرورى است .\r\nاز احكام امكان ذاتى اين است كه اجتماع آن با وجوب غيرى و امتناع غيرى ممكن است ؛ زيرا ذاتاً لا اقتضا و لا به شرط است و چيزى كه لا به شرط است ، مىتواند با هزار شرط اجتماع نمايد ، به خلاف متقابلين كه اقتضا از ذاتيات آنها به شمار مىرود . اگر چيزى بخواهد اين اقتضاى ذاتى را بگيرد ، انقلاب لازم مىآيد ، و به شرط لا با هيچ شرطى جمع نمىشود .\r\n\r\nاقسام امكان\r\nبراى امكان اقسامى است .\r\nيك قسم : امكان عامى يا عام است ، و آن در مقابل امتناع اطلاق مىگردد و تنها سلب ضرورت از طرف مقابل مىكند . به آن عامى گفته مىشود چون در السنهء عوام\r\n\r\n","description":"","footnote":"","page_name":" 27 ","page_number":47},
  {"content":"\r\n\r\nمراد از امكان لا امتناع است ، و عام گفته مىشود زيرا شامل واجب الوجود هم مىشود به خلاف امكان خاص .\r\nقسم دوم : امكان به معناى خاص است كه خاصى هم به آن گفته مىشود . به آن خاص گويند زيرا سلب ضرورت از طرفين مىكند ، بنا بر اين اخص از امكان عام است ، و خاصى گويند چون خواص به آن توجه دارند ، چرا كه آنها اصل حقيقت شىء را مدّ نظر قرار داده و در صرافت و حاقّ جادهء منشعبه ، طرفين عدم و وجود را مىنگرند .\r\nاصل كلام در اين امكان است و ذكر ساير اقسام تطفّلى است . اين قسم مدّ نظر مصنف است و مقابل متقابلين مىباشد ؛ لذا آن را اسماً نگفته ، چون شأناً معلوم است .\r\nيكى ديگر از اقسام امكان ، امكان به معناى اخص است . و وجه اخصيت آن اين است كه در آن ضرورت ذاتيه و وصفيه و وقتيه از محمول سلب مىشود .\r\nاز جملهء اقسام امكان ، امكان استقبالى است و آن سلب همهء ضرورتها حتى ضرورت به شرط المحمول است ؛ چون در تمام اقسامِ امكانِ ماضى و حال ضرورت به شرط المحمول وجود داشته و موجود ممكن محفوف به ضرورتين است ؛ ضرورتى از ناحيهء علت و ضرورتى از ناحيهء محمول ؛ زيرا شىء موجود با وصف موجوديت محال است معدوم باشد .\r\nچنان كه شيخ الرئيس « 1 » فرموده است : آنچه از امور ممكنه به ماضى نسبت داده\r\n\r\n\r\n","description":"","footnote":"\r\n( 1 ) - ابو على حسين بن عبد اللّه بن سينا يكى از بزرگ‌ترين حكما و فلاسفه اسلامى است كه آوازه علم و دانش وى از هزار سال پيش تا كنون ، كران تا كران عالم را فرا گرفته است و كسى بر وى پيشى نگرفته است . در سال 373 ق . به دنيا آمد . در هفت سالگى به مكتب رفت و كتابهاى غريب المصنف ، ادب الكاتب ، اصلاح المنطق ، العين ، حماسهء ابى تمام ، ديوان ابن رومى ، تصريف مازنى ، نحو سيبويه را فرا گرفت و همهء آنها را در يك سال و نيم از حفظ نمود . در ده سالگى مردم بخارا از هوش و حافظه‌اش در شگفت بودند و در دوازده سالگى بر طبق مذهب ابو حنيفه فتوا مىداد . در شانزده سالگى كتاب قانون را تصنيف كرد و آوازهء طبابت وى همه جا را فرا گرفت و مرض نوح بن منصور را درمان نمود و در عوض در خزانهء سلطنتى به مطالعهء كتابهاى ابو نصر فارابى پرداخت و در 24 سالگى ، علمى نبود كه فرا نگرفته باشد .\r\nاز تأليفات اوست : قانون ، شفا ، اشارات و تنبيهات ، دانش‌نامهء علايى ، مبدأ و معاد . ابو عبيد جوزجانى ، ابو عبد اللّه معصومى و بهمنيار بن مرزبان از شاگردان وى مىباشند .\r\nاو در سال 427 ق . بدرود حيات گفت و در همدان به خاك سپرده شد .\r\n","page_name":" 28 ","page_number":48},
  {"content":"\r\n\r\nمىشود يا موجود است يا معدوم ؛ چون اگر علت وجود حاصل شده ، شىء ممكن را از حاقّ وسط و متن واقع به جادهء وجود سوق داده است و اگر علت آن موجود نبوده ، در حاقّ وضعيت خود باقى نمانده و به راه عدم سوق داده شده و ضرورى الامتناع گرديده است . آنچه در حاقّ حقيقت امكان و لااقتضائيه خود باقى مانده و در ملاقات دو جادهء وجود و عدم منتظر هادى به طرف عدم و وجود بوده ، همان چيزى است كه به استقبال نسبت داده مىشود و براى ما معلوم نيست كه آيا موجود خواهد شد يا نه ؟\r\nو طرفين احتمال مساوى مىباشند . اين امكان ، امكان استقبالى است و اخص از تمام امكان‌هاى گذشته است ، چرا كه حتى ضرورت به شرط الوجود و به شرط العدم - ضرورت به شرط المحمول - و ضرورت از ناحيهء علت ، در آن نيست . « 1 »\r\nو لكن محقق طوسى « 2 » فرموده است : تحقيق ، اين معنى را تشنيع مىنمايد ؛ چون يا سلسلهء علل براى شىء چيده شده ، و يا حلقه‌بندى نشده و از هم پاشيده است . و علة العلل - يعنى جاعل اول كه واجب لذاته است - در ازل يا وجود اين شىء را اراده\r\n\r\n\r\n","description":"","footnote":"\r\n( 1 ) - اشارات ، در ضمن شرح اشارات ، ج 1 ، ص 156 .\r\n( 2 ) - سلطان العلماء و المحققين و افضل الحكماء و المتكلمين خواجه نصير الدين محمد بن محمد بن حسن طوسى ، يكى از بزرگ‌ترين رياضيدانان و متكلمان و فيلسوفان اسلامى است ، آوازهء شهرت او از مرزهاى قرون و اعصار درگذشته . اصل او از جهرود قم بوده و در طوس به سال 597 ق . متولد شد و پس از رشد و كمال ، نزد پدرش و شيخ سالم بن بدران مازنى مصرى به تحصيل علوم شرعى پرداخت و علوم عقلى را نيز از فريد الدين داماد فرا گرفت . وى با تأسيس رصدخانهء مراغه و گردآورى دانشمندان علوم گوناگون و چهار صد هزار جلد كتاب در آنجا خدمت عظيمى به عالَم علم نمود . از شاگردان او علامه حلّى و سيد عبد الكريم بن طاوس حسنى است .\r\nبرخى از تأليفاتش عبارت است از : تجريد الاعتقاد ، تحرير مجسطى ، تحرير اقليدس ، اوصاف الاشراف ، اخلاق ناصرى ، شرح اشارات ، اساس الاقتباس ، قواعد العقائد و الفصول النصيرية .\r\nوى در دهم ذي حجة الحرام 672 در بغداد درگذشت و در پايين پاى امام موسى كاظم عليه السلام به خاك سپرده شد .\r\n","page_name":" 29 ","page_number":49},
  {"content":"\r\n\r\nنموده ، و يا عدم آن را . و على اىّ حال ، ارادهء ازليه ، يا علت تامهء اين شىء بوده يا نه ، پس در حد وسط منتظر نيست . « 1 »\r\nماهيات و اشياء و قاطبهء موجودات ؛ اعم از ماضوى و استقبالى ، در دو صف قرار گرفته‌اند : يا به جادهء وجود مسوق هستند و يا به وادى عدم افتاده‌اند و به ضرورت پيچيده شده و در حال انتظار لا اقتضائى ذاتى باقى نمانده‌اند و ارادهء ازليهء خداوند لا يتغير است و ازليت آن عين ابديت آن است و ابداً هر چه باشد ، ازلًا همان است و دست تغيير از دامن قدس او كوتاه است . گرچه شفاعتها و بداءها زمين خورده و آيات صف اندر صف و اخبار پشت اندر پشت ايستاده و بر آنچه منافى وجوب وجود و واجب لذاته است دلالت نمايند . در مواردى كه عقل اجازه مىدهد بايد تأويل نمود ، و در مواقع عجز بايد علم آن را به خود آنها رد نمود\r\n« و ردّوا علمه إلينا » « 2 »\r\nزيرا در هر چه شائبهء امكان باشد ، بايد دامن قدس را از آن منزه دانست و اصل حكم را نبايد به اخبار يا آياتى كه « لا يعلمه إلّا اللّه » نقض نمود . اگر چه در جاى خود شفاعتها درست بوده و اوراقى در تحقيق آنها تسويد و سطورى تسطير شده و همه منظم بوده ، بدون آنكه از برهان خارج شوند .\r\nو بالجمله : منظور آن است و لو به فرض دستگاه شفاعت و ادعيه و راز و نياز خراب گردد غبارى از آن برنخاسته و دود ، چشم عقل را نمىگيرد ، و لكن اگر به اصل محكم جسارت نماييم ، غبار جهل و نادانى عالم را گرفته و چشمهاى عقول پر دود و دوداندود مىشود .\r\n قد لزم الإمكانُ للماهية * و حاجةُ الممكن أوّلية \r\nمخفى نماند : كه عليت و معلوليت در وجود است و آنچه اصالت دارد قابل تأثير و تأثر مىباشد .\r\nپس بدان كه لازم ، سه قسم است : لازم وجود خارجى ، لازم وجود ذهنى ، لازم ماهيت .\r\n\r\n\r\n","description":"","footnote":"\r\n( 1 ) - شرح اشارات ، ج 1 ، ص 178 .\r\n( 2 ) - بحار الانوار ، ج 2 ، ص 234 ، حديث 15 .\r\n","page_name":" 30 ","page_number":50},
  {"content":"\r\n\r\nبعضى گمان كرده‌اند كه : لازم وجودين ، لازم ماهيت است ، يعنى آنچه در دنبالهء وجودين است لازم ماهيت نيز هست . « 1 » غافل از اينكه در صورتى كه از وجودين قطع نظر نموده و وجودين را زير پاى غفلت گذاشته باشيم ، باز چيزهايى است كه لازم ماهيت بوده و در متن واقع - بدون وجودين - بر قامت ماهيت دوخته شده است . اگر چه تخليهء ماهيت از وجود عين تحليهء آن به وجود است ؛ زيرا هر زمانى كه ماهيت جلوه نمايد - و لو در ذهن - به نور وجود ظاهر است و لكن ممكن است وجود مغفول عنه بوده و اصل ماهيت مورد نظر باشد .\r\nمثلًا زوجيت از لوازم ماهيت اربعه و به دنبال اوست ، و همچنين امكان از لوازم ماهيت است و لو ماهيت موجود باشد ، و لكن اگر ماهيت منحاز از وجود و منخلع از آن مورد نظر واقع گردد ، ديده مىشود كه در مقام ذات ، نسبت عدم و وجود به او مساوى است و لو در متن واقع به يكى از راههاى عدم و وجود سير داشته و يا به نور وجود نورانى و يا به ظلمت عدم ظلمانى است . پس با نظر به ذات ، عدم اقتضا از طرف وجود و عدم نسبت به او يكسان است ؛ به گونه‌اى كه نه عدم در حال عدم ، جزء يا عين اوست و نه وجود در حال وجود ، جزء يا عين اوست ، و لو در متن واقع در يكى از آنها داخل است و لكن در مرتبهء ذات هر دو خارج از ذات است .\r\nو ان شاء اللّه در مباحث آينده خواهد آمد كه رفع و سلبِ وجود و عدم در مرتبهء ذات ، رفع متناقضين نيست و سلب در مرتبه جايز است . « 2 » بنا بر اين شبهه‌اى كه در اين مقام ابداء و اظهار مىشود كه ممكن يا موجود است و يا معدوم ، وارد نخواهد بود .\r\nعلى اىّ تقدير : ممكن داراى ضرورت به شرط المحمول است ، يعنى اگر معدوم باشد ، با وصف « انّه معدوم » ، ممتنع الموجودية است و اگر موجود باشد با وصف « انّه موجود » واجب الوجود و ضرورى الوجود است . اگر سبب تام آن موجود\r\n\r\n\r\n","description":"","footnote":"\r\n( 1 ) - اين سخن منسوب است به محقق دوانى ، رجوع كنيد به : شرح منظومه ، بخش منطق ، ص 29 ؛ اسفار ، ج 1 ، ص 91 ، تعليقهء 5 .\r\n( 2 ) - رجوع كنيد به : شرح منظومه ، بخش حكمت ، ص 93 و شرح آن در همين كتاب .\r\n","page_name":" 31 ","page_number":51},
  {"content":"\r\n\r\nاست واجب بالغير بوده و با عدم علت تامه ممتنع بالغير است ، پس ممكنى كه لااقتضا باشد كجاست ؟ !\r\nاز گفته‌هاى فوق معلوم شد كه ضرورت و امتناع در ناحيهء محمول است و با قطع نظر از محمول ، ذات موضوع را ملاحظه نموده و در مرتبهء ذات ، امكان را لازم ماهيت مىبينيم .\r\nو حاجة الممكن أوّلية\r\nيعنى اگر تمام موجودات ممكنه را به صف نموده و به ناصيهء آنها نظر كنيم ، مىبينيم در ناصيهء همه به خط جلى و خوانا نوشته شده است  « أَنْتُمُ الْفُقَراءُ إِلَى اللَّهِ »  « 1 » و زبان آنها گوياى « ينادون من مكان قريب نحن فقراء اللّه » است ؛ زيرا اگر به ذات ممكن نظر بيافكنيم مىبينيم كه در سر جادهء وجود و عدم منتظر نشسته و ماهيت من حيث هى ، نه موجود و نه معدوم است .\r\nبنا بر اين چون فطرت ماهيت اين گونه است كه ليست الماهية الّا هى سوق آن به مساقى محتاج سائقى است تا منساق گردد ، و سائق بايد صرف الوجود و عين الوجود باشد تا خود در سوق به وجود محتاج موجود ديگرى نباشد . و لكن ماهيات ممكنه - كه طرفين عدم و وجود نسبت به آنها مانند دو كفهء ميزان مساوى است و هيچ كدام بر ديگرى نمىچربد - اگر بخواهد يك طرف آن به خودى خود سنگين شود ، نه ترجيح بلا مرجح بلكه ترجّح بلامرجح است . و ترجّح بلا مرجح حتى بنا بر قول كسانى كه ترجيح بلا مرجح را جايز دانسته‌اند ، « 2 » جايز نيست . « 3 » بنا بر اين هر شيئى كه در عالم موجود است مىگويد كسى مرا به اين راه سوق داده است ، اين است كه  « وَ إِنْ مِنْ \r\n\r\n\r\n","description":"","footnote":"\r\n( 1 ) - فاطر ( 35 ) : 15 .\r\n( 2 ) - رجوع كنيد به : شرح مواقف ، ج 3 ، ص 156 و 159 ؛ شرح مقاصد ، ج 1 ، ص 482 ؛ اسفار ، ج 1 ، ص 208 .\r\n( 3 ) - رجوع كنيد به : مباحث مشرقيه ، ج 1 ، ص 218 - 219 ؛ شرح مواقف ، ج 3 ، ص 136 - 138 ؛ شرح مقاصد ، ج 1 ، ص 481 .\r\n","page_name":" 32 ","page_number":52},
  {"content":"\r\n\r\n شَيْءٍ إِلَّا يُسَبِّحُ بِحَمْدِهِ »  « 1 » « و فى كلّ شىء له آية » . « 2 »\r\n هر گياهى كه از زمين رويد * وحده لا شريك له گويد \r\n\r\nرد شبهات قائلين به بخت و اتفاق\r\nدر عرف شايع است كه بعضى چيزها را اتفاقى گويند ، يعنى به خودى خود بر خلاف انتظام عالم حاصل شده است . مثلًا چون با نظر به افراد نوع انسان دست بايد داراى پنج انگشت باشد ، مىگويند اتفاقاً فلانى شش انگشت دارد . و همچنين مىگويند بخت فلانى ، فلان چيز را ايجاب نمود . و چه بسا گويند : بخت عالم بود كه اقبال يار او شد .\r\nپس كسانى كه قضيهء احتياج ممكن به مؤثر را انكار نموده‌اند ، انكار ايشان مساوق و هم‌دوش و هم‌ركاب و هم‌عنان با جواز ترجّح بلا مرجح است كه بدتر از ترجيح بلا مرجح است و اشعرى « 3 » هم آن را قبول ندارد .\r\nفخر رازى « 4 » از طرف قائلين به بخت و اقبال و اتفاق شبهاتى ذكر نموده\r\n\r\n\r\n","description":"","footnote":"\r\n( 1 ) - اسراء ( 17 ) : 44 .\r\n( 2 ) - شعر منسوب است به ابو العتاهيه ، رجوع كنيد به : فتوحات مكيه ، ج 1 ، ص 184 .\r\n( 3 ) - ابو الحسن على بن اسماعيل بن ابى بشر اسحاق بن سالم اشعرى ، از احفاد و نوادگان ابو موسى اشعرى ، امام گروه اشاعره است . وى نخست معتزلى مذهب و به عدل الهى و خلقت قرآن و ديگر عقايد آنان معتقد بود ، ولى در روز جمعه‌اى در مسجد جامع بصره ، بر روى منبر به آواز بلند بازگشت خود را از آن مذهب اعلام نمود و خود مذهبى كلامى را بنياد نهاد . از تأليفات اوست : اللمع ، الموجز ، التبيين عن اصول الدين ، ايضاح البرهان فى الردّ على اهل الزيغ و الطغيان .\r\nوى در سال 334 ق . درگذشت و در بغداد ، بين كرخ و باب البصره به خاك سپرده شد .\r\n( 4 ) - فخر الدين ابو عبد اللّه محمد بن عمر بن حسين بن حسن تيمى طبرى رازى ، معروف به امام فخر رازى و ابن الخطيب ، اشعرى الاصول و شافعى الفروع يكى از بزرگان فلاسفه و مفسرين و متكلمين عامه به شمار مىرود . وى نزد پدرش ضياء الدين عمر ، علوم اوليه را فرا گرفت و سپس در مراغه نزد مجد جيلى مشغول تحصيل علوم شد ، سپس به خوارزم و ما وراء النهر و خراسان رفت و در نزد سلطان خوارزمشاه تقرّبى تمام يافت ، آن گاه به شهر هرات رفت و به شيخ الاسلامى آنجا نائل آمد . وى در وعظ دستى توانا داشت و به دو زبان عربى و فارسى شعر مىسرود و وعظ مىكرد . او در غالب علوم ، تشكيكات فراوان نموده و لقب « امام المشككين » به دو داده‌اند .\r\nبرخى از تأليفاتش عبارت است از : تفسير كبير ، مفاتيح الغيب ، اساس التقديس ، شرح اشارات ، اللوامع البينات فى شرح اسماء اللّه و الصفات ، محصل افكار المتقدمين و المتأخرين من الحكماء و المتكلمين ، نهاية الايجاز فى علم البيان ، كه همهء آنها به چاپ رسيده است .\r\nوفاتش در عيد فطر سال 606 ق . در 62 سالگى در هرات رخ داد .\r\n","page_name":" 33 ","page_number":53},
  {"content":"\r\n\r\nاست . « 1 » از آن جمله گفته است : احتياج ممكن به مؤثر يا در ماهيت است ، كه ماهيت او را ماهيت قرار دهد و يا در وجود اوست ، يعنى وجود او را وجود قرار دهد . اين هر دو مستلزم سلب شىء از خود و اثبات شىء براى نفس است كه محال است . و يا در اتصاف ماهيت به وجود يا وجود به ماهيت است ، اتصاف هم امر عدمى است .\r\nاما اينكه اگر چيزى ماهيت را ماهيت قرار دهد ، سلب الشىء عن نفسه لازم مىآيد ؛ چون معناى آن اين است كه مؤثر ، ماهيت را به ماهيتى كه هست اعطا نمايد و لازمهء اين سخن اين است كه ماهيت ، ماهيت نباشد و مؤثر ماهيت را به آن ماهيت اعطا كند و اين مستلزم سلب الشىء عن نفسه است .\r\nو همچنين اگر ماهيت را به ماهيت بدهد ، و در آن تأثير نمايد تا ماهيت ماهيت شود و شىء را براى خود آن اثبات كند ، اثبات شىء براى نفس لازم مىآيد ، مطلب در وجود همچنين است . نتيجه آنكه بودن جاعل مؤثر براى ممكن صحيح نيست . « 2 »\r\nجواب شبهه اين است كه : اين مطالب درست است و جعل به نحوى كه گفته شد ، جعل مركب مىشود . و لكن در جعل قول ثالثى است كه جعل بسيط است . « 3 » يعنى شىء را ايجاد نمايد نه اينكه شىء را شىء قرار دهد ، مانند تصورات نفس كه تجليات نفس است ، يعنى نفس اصلًا خود وجود را به متصورات خود اعطا مىكند ، نه اينكه چيزى باشد و چيز ديگرى را به او بدهد .\r\n\r\n\r\n","description":"","footnote":"\r\n( 1 ) - رجوع كنيد به : المطالب العاليه ، ج 1 ، ص 91 - 141 ؛ مباحث مشرقيه ، ج 1 ، ص 219 ؛ و نيز : نقد المحصل ، ص 111 - 114 .\r\n( 2 ) - المطالب العاليه ، ج 1 ، ص 96 .\r\n( 3 ) - رجوع كنيد به : اسفار ، ج 1 ، ص 396 ؛ شرح منظومه ، بخش حكمت ، ص 56 .\r\n","page_name":" 34 ","page_number":54},
  {"content":"\r\n\r\nو الحاصل آنكه : نوعى از تجليات فعلى الهى سايه افكنده و وجود موجودات حاصل مىگردد و به اين نور ، ماهيات ظهور و تجلى نموده در حالى كه تجلى نداشت و در حاقّ وسط منتظر بود .\r\nخلاصه آنكه : اثر جعل وجود عين الربط و صرف الربط است به طورى كه اضافه طرف نداشته باشد ، نه اينكه اثر جعل اين است كه وجود را وجود قرار دهد ، موضوعى موجود ، و محمولى موجود باشد و به آن موضوع وجود بدهد . چون در جعل گفتيم :\r\nوجود شىء و لوازم وجود قابل جعل مركب نيست ، « ما جعل اللّه المشمش مشمشاً » ، و « ما جعل اللّه الانسان انساناً » ، و « ما جعل اللّه الأربعة زوجاً » به جعل تأليفى .\r\nشبههء ديگر اين است : اگر ممكن محتاج به مؤثر باشد ، صفت مؤثريت با نظر به ذات مؤثر ممكن خواهد بود ؛ زيرا اگر ممكن نباشد يا ممتنع و عدمى است و عدمى آلت فيض نيست . و اگر در ايصال فيض واجب باشد ، بايد صفت مؤثريت داشته باشد ؛ به صفت مؤثريت دوم نقل كلام مىشود و تسلسل لازم مىآيد . و اگر مؤثريت ممكن شد از آن رهگذر كه ممكن در حد ذات محتاج به مؤثر است ، بنا بر اين احتياج به مؤثريت ديگرى لازم مىآيد و هكذا فيتسلسل . « 1 »\r\nجواب شبهه اين است كه : صفت تأثير تنها در عقل است و متأصّل نيست ، چنانچه در معقول ثانى به اصطلاح حكيم گفتيم كه اتصاف شىء به شىء چند قسم است :\r\nيكى اينكه اتصاف در خارج باشد و صفت بالنظر به خارج وصف شىء باشد ، مانند بياض اين جسم .\r\nديگر اينكه وصف ، صفت و لازم ماهيت باشد ؛ گرچه اگر ماهيت را از تمام وجودات منحاز نماييم باز هم به نور وجود ظاهر خواهد شد ، و لكن به اصل ذات ماهيت استقلالًا نظر كرده و از ما به الظهور قطع نظر مىنماييم كه در اين مرتبه ذات نور منظور به نظر آلى است و حاقّ حقيقت و نفس الامر آن صفت را به تحليل و تأمل و تعمّل عقلى همراه او ببينيم به طورى كه صفت اصالتى\r\n\r\n\r\n","description":"","footnote":"\r\n( 1 ) - المطالب العاليه ، ج 1 ، ص 114 .\r\n","page_name":" 35 ","page_number":55},
  {"content":"\r\n\r\nنداشته و صرفاً منتزع از حاقّ حقيقت شىء باشد .\r\nو الحاصل : در باب عليت و معلوليت غير از وجود ، شىء متأصلى كه او هم در ايجاد معلول متأصل باشد نيست ، بلكه وراء مبدأ ، يعنى چيزى كه محل صدور است ، و ما صدر عنه ، يعنى چيزى كه از مبدأ صادر شده ، چيزى نيست . صفت مصدريت و مصدوريت متأصل نبوده و در اينجا چند چيز اصيل غير از ذات مبدأ و ذات مشتق نيست ، بلكه اين اوصاف بعد از كون الشىء مبدءاً از خود ذات انتزاع مىشود و عين آن است .\r\nو همچنين در ما نحن فيه صفت مؤثريت بعد از تحقق معلول از علت انتزاع مىشود و با علت عينيت دارد .\r\nخلاصه آنكه : در باب مؤثريت كه به عنوان صفت علت ، محمول و ثابت است ، اتحاد و عينيت با موضوع كافى است تا حمل درست شود . نه اينكه علت چيزى و صفت مؤثريت چيز ديگرى باشد تا اين را به آن اضافه و نسبت دهيم .\r\n\r\nاحتياج ممكن در حدوث و بقا به علت\r\nاز احكام متعلّقهء به امكان ، حاجت ممكن به علت در بقا مانند وجود است .\r\nبين متكلمين و فلاسفه نزاعى است و آن اينكه متكلمين گفته‌اند : براى آنكه يكى از طرفين نسبت ماهيت ممكن كه در حد استواء واقع است ، بر طرف ديگر بچربد محتاج به علت است ، و چون به جادهء وجود افتاد و بعد از آنكه كفّهء وجود سنگين شد ، ديگر در سير اين مرحله و در حال متانت و سنگينى ، محتاج به مؤثر و علت نيست ، مَثَل اين عالم و صانع آن مثل بنا و بنّاست . چنانچه اگر بنّا ، بنايى را ساخت به اندازهء قوه و استعداد بنا ، عمارت باقى است و ديگر محتاج به بنّا نيست ؛ چون اگر بنّا بخواهد موجودى را ايجاد نمايد يا عين وجود اين بنا را ايجاد خواهد كرد و اين تحصيل حاصل است . و اگر بناى ديگرى بنا كند ، بناى ديگر خواهد بود . و اگر بنا را خراب كرده و بار ديگر بسازد وجودى على حده خواهد بود .\r\n\r\n","description":"","footnote":"","page_name":" 36 ","page_number":56},
  {"content":"\r\n\r\nبلكه در طبيعت اين خشت و گچ كه به اين طرز مخصوص چيده شده ، يك قوه و استعدادى است كه مدّتى بنا را نگاه مىدارد و بعد از منتهى شدن استعداد ، فانى مىشود .\r\nمنتها اين بناى كوچك را ، اين بنّاى كوچك ساخته و بنّاى زبردست بزرگ - خداوند عالم - اين بناى بزرگ سماوات و ارضين را ايجاد نموده است . اين بناى كوچك استعداد بقاى دويست سال را دارد و آن بناى عظيم سماوات و پهناى زمين ، استعداد بقاى هزاران سال را دارد ، اين است كه خداوند خودش در قرآن فرموده است :  « وَ لَقَدْ خَلَقْنَا السَّماواتِ وَ الْأَرْضَ » .  « 1 »\r\nاين حاصل استدلال متكلمين است . « 2 »\r\nقبل از آنكه لطف قريحه را كه در اين باب به آن احتياج است ، مورد استناد قرار داده و قبل از آنكه به وجدان ارجاع دهيم ، مطلب را تحت ميزان برهان و استدلال درآورده و مىگوييم : ماهيت در هر وعايى از اوعيه ، و لو در لباس وجود واقع باشد ، هنگامى كه آن را از وجود تجريد نماييم ، امكان لازم آن و دنبال اوست . و لازم ذات از شىء جدا نمىشود ؛ زيرا در مرتبهء ذات كه لااقتضاست اگر امكان را بالفرض از او بگيريم لازمه‌اش اين است كه يا ممتنع و يا واجب بالذات باشد و اين انقلاب ذات است و انقلاب محال است .\r\nعلاوه بر اين : اگر بگوييم امتناع دارد با وجود فعلى مخالف است ، و اگر بگوييم واجب بالذات است با وجوب بالغير - كه به وجود فعلى حاصل شده - منافى است .\r\nچرا كه گفتيم : وجوب بالذات كه در مرتبهء ذات به شرط لا اخذ شده ، با وجوب بالغير نمىسازد ، چنانچه سابقاً معلوم شد .\r\nبنا بر اين در مرتبهء ذات ، لا اقتضا بودن محفوظ است و اين نقطهء سودا يعنى امكان\r\n\r\n\r\n","description":"","footnote":"\r\n( 1 ) - ق ( 50 ) : 38 .\r\n( 2 ) - رجوع كنيد به : شرح اشارات ، ج 3 ، ص 67 - 68 ؛ كشف المراد ، ص 81 و 115 ؛ اسفار ، ج 1 ، ص 219 - 221 و ج 2 ، ص 203 و 212 - 216 .\r\n","page_name":" 37 ","page_number":57},
  {"content":"\r\n\r\nدر ناصيهء اوست ، خواه در دار وجود باشد يا در دار عدم . در مرتبهء ذات اسود الوجه است و داراى سواد الوجه فى الدارين است ؛ زيرا امكان لازمهء ماهيت است .\r\nبه عبارت ديگر : ماهيت موجوده بعد از وجود كه از حاقّ و متن جادهء انتظار به يك طرف افتاده ، در اين صورت ماهيتى كه امكان بالذات داشت از سه صورت خالى نيست و بايد با يكى از جهات موجّهه باشد .\r\nاگر بگوييم : ممتنع بالذات است و به شرط لا ذاتى آن شده ، انقلاب ذاتى لازم مىآيد كه شىء لا به شرط - يعنى لا اقتضاى ذاتى - اقتضاى ذاتى عدم داشته باشد . علاوه بر اين :\r\nالآن وجود فعلى دارد ، و اگر امتناع ذاتى داشته باشد لازم مىآيد كه ممتنع ذاتى ، موجود بالفعل باشد .\r\nو اگر بگوييم : وجوب ذاتى پيدا كرده ، باز محذور انقلاب پيش مىآيد . علاوه بر اين گفتيم : وجوب ذاتى با وجوب بالغير منافى است و با هم جمع نمىشوند . پس اين دو صورت ، مستلزم محال است .\r\nو اگر بگوييم : ذات در مرتبهء ذات ، باز هم امكان دارد و لكن ممكن است امكان از ذات جدا باشد ، اين احتمال هم مستلزم محال است ؛ چون اگر جدايى امكان ممكن باشد ، بايد يكى از آن دو صورت مذكوره باشد و اين احتمال محال مساوق و هم عنان با محال است .\r\nپس لا بد اين خال سياه امكان و نقطهء سودا در جمال ماهيت در هر وعايى هست و چنان كه گفتيم امكان ، مناط حاجت است ؛ چون لااقتضاست و براى چربيدن يكى از دو كفّه ، ماهيت بايد خاك مذلّت به ديده كشد مادامى كه از غبار امكان خالى نيست .\r\nچنان كه تا ابد الآباد ديدگان ماهيت از خاك امكان غبار آلود است و بايد سرمهء حاجت به ديده كشد .\r\nبه اين اندازه مطلب را تحت برهان درآورده‌اند . ولى لطف قريحه ، مطلب را بيش از اين در وسط السماء عيان مىآورد ؛ زيرا اگر پيش قريحه ، ربط بين علت و معلول حل شود ، تمثيلى كه در خارجيات پيش چشم ماست از اوليات ديده مىشود .\r\n\r\n","description":"","footnote":"","page_name":" 38 ","page_number":58},
  {"content":"\r\n\r\nوصف منوّريت كه با نسب مختلفه به اشياء نسبت داده مىشود ؛ يك دفعه وصف منوريت را به لحاظ اشراق و نورى كه از شمس ساطع است و به اين اجسام مىخورد ، براى جسم اثبات مىكنيم ، مانند بياض كه در حد ذات خود براى اشياء در خارج ثابت است ، جسم غير از بياض است و لكن بياض عارض بر اوست . همچنين نور غير از اين اجسام است ولى بر آنها عارض شده است . در صورتى كه وصف منوريت ، كأنّ به ضميمهء شىء خارج يعنى نور از اين جسم منتزع مىشود ، و منوّر كه به اين جسم گفته مىشود ، كأنّه محمول بالضميمه است و به جهت تقييديه منتزع است . قسم ديگر اين مراتب نازله انوارى است كه اين اتاقها و منازل را پُر كرده و مرتبه‌اى از مراتب نور شمس و سايه‌اى از پرتو اوست و قيام آن به مبدأ نور است و جهت تعليليه دارد . علت پيدايش اين نورها مبدأ النور است . منوريت براى آنها خارج المحمول است كه وصف منتزع از ذات شىء است ، بدون اينكه موصوفى باشد و شىء ديگرى مانند بياض به او ضميمه شود تا به آن موصوف ابيض بگوييم . بلكه منوريت ، خارج محمول است ، يا با موضوع ذات ، عينيت دارد به طورى كه نور ، ذات شىء منوّر است .\r\nپس به اين شىء نور مىگوييم و منوريت را از حاقّ خود ذات انتزاع كرده و بر آن حمل مىكنيم ، ولى با جهت تعليليه كه علت آن نور مبدأ است و خود ، عين فقر است و هم فقير و هم افتقار است . و اگر وجود اين انوار و پيدايش آنها را از يك منبع نور و تراكم لمعان نور كه ذات نور حقيقى است - و بالفرض و الاعتبار خود چشمهء نور يعنى شمس است - بدانيم و بگوييم اين به علت محتاج نيست بلكه خودش بالذات واجب النورانيه و نسبت به مراتب متنزله مبدأ الانوار است ، در اين مرتبه نه جهت تعليليه است و نه جهت تقييديه . بذاتها نور است و در اين مراتبى كه ما هستيم اين مبدأ يك نحوه جلوه داشته و علت براى آنهاست و پيدايش آنها از اوست و لكن نه اينكه در اينجا شىء هست و نور هست ، بلكه ظلّ آن مبدأ نورِ سر تا پا نور است .\r\nبنا بر اين در اينجا بيش از اظلّه نيست . پس فقرى كه غير فقير باشد ، نيست و فقيرى غير فقر نيست و افتقارى غير فقر نيست و فقر و فقيرى غير افتقار نيست . او عين الفقر\r\n\r\n","description":"","footnote":"","page_name":" 39 ","page_number":59},
  {"content":"\r\n\r\nو عين الافتقار و عين الفقير است  « أَنْتُمُ الْفُقَراءُ إِلَى اللَّهِ »  « 1 » و همين عين الربط بودن است كه مباهات مىآورد كه\r\n« الفقر فخري » ، « 2 »\r\nپس ماهيات ممكنات ينادون بصوت عالٍ : نحن الفقراء الى اللّه فى اىّ وعاء من الاوعية ، و وجود ممكنات اشعّه و اظلّهء مبدأ وجودند و ماهيات لا متحصل صرف و اين وجودات فقراى الى اللّه مىباشند ؛ لذا فرمود :\r\n« داخل في الأشياء لا بالممازجة و خارج عن الأشياء لا بالمباينة إليه » « 3 »\r\nو  « اللَّهُ نُورُ السَّماواتِ وَ الْأَرْضِ مَثَلُ نُورِهِ كَمِشْكاةٍ فِيها مِصْباحٌ الْمِصْباحُ فِي زُجاجَةٍ الزُّجاجَةُ . . . »  « 4 » و چنان كه اين نور كه سايه و مرتبه‌اى از شمس است پيوسته در بقا به مبدأ نور محتاج است ، همچنين موجودات نسبت به نور السماوات و الارض اين گونه‌اند .\r\nبنا بر اين معلوم شد اينكه متكلم بيچاره عالم را به بنا مثال زد ، مثالى بىمورد است .\r\n« خاك بر فرق من و تمثيل من » . « 5 »\r\nلذا مرحوم حاجى فرمود : بنايى را كه متكلم گفته ، بر سرش خراب مىكنيم ؛ چون بنّا اين شىء موجود ، يعنى آب را از اينجا برداشته بر روى خاك موجود مىريزد و اين گل موجود را بر روى گل و اين خشت موجود را بر روى خشت موجود مىگذارد ، بنّا به چيزى وجود نداده است . بلى اين حركات ، معلول حركت اوست ، البته اين حركات به او قائم است . اگر بنّا قطع نمايد ، اين حركات قطع و معدوم مىشود . اگر چه مىتوان گفت اين حركات هم از او نيست و محال است از او باشد ؛ زيرا اين نشئه كه در مرتبهء نازلهء عالم قرار گرفته ، عالم طبيعت و جسمانى است و به برهان ثابت شده كه جسم\r\n\r\n\r\n","description":"","footnote":"\r\n( 1 ) - فاطر ( 35 ) : 15 .\r\n( 2 ) - عوالى اللئالى ، ج 1 ، ص 39 ، حديث 38 ؛ بحار الانوار ، ج 69 ، ص 30 و 32 و 55 ، حديث 85 .\r\n( 3 ) - اين عبارت را در مجامع روايى نيافتيم ، ولى مضامينى شبيه به آن در روايات وارد شده است . رجوع كنيد به : توحيد صدوق ، ص 73 ، باب 2 ، حديث 27 و ص 308 ، باب 43 ، حديث 2 ؛ نهج البلاغه ، ص 40 ، خطبه 1 و ص 258 ، خطبه 179 و ص 274 ، خطبه 186 .\r\n( 4 ) - نور ( 24 ) : 35 .\r\n( 5 ) - مثنوى معنوى ، ص 880 ، دفتر پنجم ، بيت 3318 .\r\n","page_name":" 40 ","page_number":60},
  {"content":"\r\n\r\nعليت نداشته و محال است از جسمى ، معلولى صادر شود . « 1 » بلى در مجردات ، عليت به يك معنايى ، هست .\r\nو بالجمله : با ارجاع به وجدان ، مرتبهء اين وجودات ممكنات مرتبهء وجودات ذهنيه است كه ظهور آنها به تجلى نفس است ، نه اينكه شيئى باشد كه به واسطهء نفس ، ظهور به او برسد بلكه شئونى از شئونات نفس است ، اين گونه نيست كه نفس قطع توجه نموده و آنها ظهور و بروز و وجود داشته باشند .\r\n\r\nجهت احتياج اشياء به علت\r\n قد كان الافتقارُ للإمكان * فليجعل القديم بالزمان \r\n ضرورةُ القضية الفعلية * لوازم الأوّل و الماهية \r\nبين حكما و فلاسفه و بين متكلمين نزاعى واقع شده است كه آيا احتياج شىء به علت از جهت امكان اوست يا از جهت حدوث ؟ « 2 » و چون معناى حدوث ، وجود بعد العدم است لذا ثمرهء نزاع چنين ظاهر مىشود كه بنا به قول حكما امتناعى نداشته و جايز است كه شىء ممكن ، موجود قديم و دائم و ازلى الوجود باشد ؛ چون ماهيت فى الدارين سواد الوجه دارد و در قلب او نقطهء سودا و در جبين او غبار غبرا مىباشد و در ناصيهء او به خط جلى مكتوب است كه : من قِبَل نفسه حيثيت ندارد ، در مرتبهء ذات استواء طرفين داشته و لااقتضاست . در حال وجود هم اين لازمهء ماهيت را داراست و بايد دست غيبى او را از اين حالت استواء بيرون آورده و از نگرانى در جادهء بين عدم و وجود به سويى حركت دهد . و چون در مرتبهء ذات لااقتضاست ، گرچه در مرتبهء وجود باشد ، وجودش از غير است و ذات بر لازمه‌اش باقى است .\r\n\r\n\r\n","description":"","footnote":"\r\n( 1 ) - رجوع كنيد به : شرح اشارات ، ج 3 ، ص 237 ؛ تلويحات ، در مجموعهء مصنفات شيخ اشراق ، ج 1 ، ص 61 ، و نيز مطارحات در همان مجموعه ، ج 1 ، ص 445 .\r\n( 2 ) - رجوع كنيد به : شرح مواقف ، ج 3 ، ص 135 و 159 - 164 ؛ شرح مقاصد ، ج 1 ، ص 489 ؛ شفا ، بخش الهيات ، ص 431 ؛ مطارحات ، در مجموعهء مصنفات شيخ اشراق ، ج 1 ، ص 405 ؛ اسفار ، ج 1 ، ص 206 .\r\n","page_name":" 41 ","page_number":61},
  {"content":"\r\n\r\nچنانچه اگر در « آن » و طرفى از زمان به وجود دفعى موجود شود در اين وجود ، امكان و استواء طرفين با او باقى است . و اگر موجودى دو ساعت زندگى داشته باشد ، باز اين لازمه و سواد الوجهى را داراست . اگر ترقى نماييم ؛ موجودى صد ساله باشد ، باز امكان همراه اوست ، اگر صد هزار ساله نيز باشد باز امكان به خط جلى بر ناصيه‌اش مرقوم است . و هكذا اگر موجودى باشد كه لا أوّل لأوّله و ازلى باشد و وجودش از ناحيهء علت قديم ، قديم باشد . پس از اين جهت براى قائل شدن به شىء قديمِ ممكن مانعى نيست .\r\nتا كنون با نظر به حقيقتِ ماهيت و با نظر به امكانى كه در باب ماهيات است - يعنى استواء طرفين و لا اقتضاى ذاتى - مطلب اثبات شد به طورى كه اگر اين امكان را بعد از آنكه در نظام سلسله موجودات قرار گرفت مدّ نظر قرار داده - به شرط آنكه بازارى نشده باشى و در مدرسه بزرگ شده باشى - از اين سلسلهء موجود جهتى را كه امكان و لا اقتضاى ذاتى باشد ، انتزاع خواهى نمود . ولى مطلب از اين روشن‌تر ، و حق امتن است از اينكه به اعتباريات بر آن استدلال كنيم .\r\nاگر بگوييم : امكانى كه در باب وجود گفته مىشود همان حقيقة التعلق و حقيقة الربط است و ماهيت - غلّت ايديها - با امكان ذاتى خود در كنارى ايستد ، و لكن اين وجودات ظلّيه سايه‌اى از علت و وجودشان فقر و افتقار محض است ، آيا ممكن است بگوييم : اگر فقير دو ساعت وجود طفيلى داشته باشد فقير است و اگر صد سال هم باشد اين ظلّ كه بنفسه شىء نيست ، حقيقة الحاجة و الافتقار است و فقير است و به مبدأ نيازمند است . و لكن اگر هميشه دريوزگى وجود از ذى وجود داشته و هميشه عين ربط و تعلق به غير باشد ، اين حاجت و فقر دائمى موجب اين مىشود كه فقر و حاجت از بين برود ؟ نه چنين نيست بلكه اين يؤكّد الحاجة و يؤكّد الفقر و الافتقار .\r\nاينك حدوث را معنى نموده و ببينيم آيا از معناى خود حدوث راهى مىتوان پيدا كرد كه حدوث مناط حاجت هست يا نه ؟\r\n\r\n","description":"","footnote":"","page_name":" 42 ","page_number":62},
  {"content":"\r\n\r\nمعناى ظاهرى حدوث نزد متكلمين عبارت از وجود بعد العدم است . « 1 » و گويند : اين وجود بعد العدم ، مناط احتياج ممكن به علت است . و در صورتى كه شىء قديم بوده و سلسلهء عمرش ازلًا ابتدا نداشته باشد ، وجود بعد العدم نيست تا محتاج بوده و ممكن گردد .\r\nو الحاصل : متكلمين در باب علت و معلول ظاهراً چيزهايى قائلند ؛ مثلًا اول علت دست بسته بنشيند و معلول هم در گوشهء ديگر بخوابد و بعد يك آلت و حامل اثر از ناحيهء علت نقل اثر نموده و فعل و انفعالى محقق گردد . غافل از اينكه عين الروابط و تعلقات و اشعّات و ظلال به تبع ذى ظلّ مىتواند باشد ؛ چرا كه پرتو علت در ذيل علت است .\r\nخلاصه طبق نظر ايشان حدوث - كه در حقيقت وجود بعد العدم است - موجب احتياج است .\r\nسؤال مىكنيم : آيا عدم كه همان هيچ است در اين معنى دخيل است يا به انضمام وجود ، مناط حاجت است ؟ چگونه مىشود هيچ انضمام پيدا نموده و صاحب دخل گردد ؟\r\nو يا وجود در حال تقيد به عدم سابق مقصود است ؟ عدم خودش چيست تا وجود به لحاظ تقيد به آن ، چيزى باشد و حال آنكه تقيد ، تنها صرف امر اعتبارى است . آيا چنين اعتبارى مىتواند مناط حاجت و فقر باشد ؟\r\nو اگر مراد اين باشد كه مناط همان وجود است ، عدم و تقيد وجود به عدم دخلى ندارد ، قبول مىكنيم ؛ و لكن ديگر اين معناى حدوث نيست ، بلكه اين همان سخن ماست كه امكان در وجودات به معناى عين التعلق و الربط بودن است و تمديد التعلق يؤكّد الافتقار و يؤكّد الحاجة .\r\nسپس مرحوم حاجى بر اين مطلب استدلالى مىكند به اين بيان كه : معناى حدوث ، وجود بعد العدم است به طورى كه هم وجود از مرتبهء ذات ممكن بيگانه و هم عدم از\r\n\r\n\r\n","description":"","footnote":"\r\n( 1 ) - رجوع كنيد به : شرح مواقف ، ج 3 ، ص 2 - 6 ؛ شرح مقاصد ، ج 2 ، ص 7 ؛ كشف المراد ، ص 57 .\r\n","page_name":" 43 ","page_number":63},
  {"content":"\r\n\r\nمرتبهء ذات جدا باشد و موقعى كه اين بيگانه به واسطهء دست غيبى دامن ممكن را گرفت در حال اعتبار وجود ، ضرورى الوجود و در حال اعتبار عدم ، ضرورى العدم مىباشد . و خلاصه ضرورت به شرط المحمول حاصل مىگردد و حدوث هم عبارت از ترتّب اين حالتين است .\r\nپس اگر ماهيت با اين دو حالت محفوفهء به ضرورت - كه حقيقت حدوث هم اين است - ملاحظه گردد ، ضروريه مىباشد و ضرورت مناط غناى از سبب است .\r\nبنا بر اين حدوث ، من حيث هو حدوث ، مانع از حاجت است و بايد در تمام مراحل ، به اصل لا اقتضائى ذات نگاه كنيم و ممكن است ذات من حيث هو ، لا اقتضا باشد ولى وجوب از اول دامن آن را گرفته باشد كه اين وجوب بالغير است . چنان كه نظاير آن در شرعيات و عقلائيات بسيار است كه شىء من حيث الذات ، مثلًا حليت ذاتى داشته و از حيث طريان و عروض عوارض ، حكم ديگرى دارد . مانند غنم موطوئه كه در مرتبهء ذات حليت دارد و در مرتبهء ثانويه ، معروض حرمت است .\r\n\r\nاستشهاد به قديم زمانى در مناط حاجت بودن امكان\r\nو شاهد بر اينكه مناط حاجت امكان است نه حدوث - و ممكن است شىء قدم زمانى داشته باشد - لوازم وجود حق تبارك و تعالى و لوازم ماهيت است .\r\nبيان مطلب : طوايف معقولين و تمام فرق متصديان معرفت حقايق اجماع دارند بر اينكه صفات اضافيه مثل عالميت حق تعالى از لوازم ذات حق است . « 1 »\r\nبلكه نزد اشراقيين از حكما ، انوار مجردهء قاهره كه مربى عالم هستند از لوازم وجود حق تعالى است « 2 » و به نظر مشائين ، صور مرتسمه - يعنى صورتهاى اشياء - از لوازم لا ينفك حق است مانند صور بناها پيش مهندس ، كه آن را از لوازم لا ينفك حى\r\n\r\n\r\n","description":"","footnote":"\r\n( 1 ) - رجوع كنيد به : اسفار ، ج 6 ، ص 118 - 149 .\r\n( 2 ) - حكمة الاشراق ، در مجموعهء مصنفات شيخ اشراق ، ج 2 ، ص 154 و 171 - 172 .\r\n","page_name":" 44 ","page_number":64},
  {"content":"\r\n\r\nدانسته‌اند . « 1 » و به عقيدهء اشاعره صفات حقيقيه از قبيل حيات و قدرت لازم ذات احديت و زايد بر ذات مىباشند « 2 » و لذا قائل به قدم قدماى نُهگانه‌اند ، چنانچه علما در خصوص قول به قدم صفات هشتگانه ، به آنها تعريض نموده‌اند ، لكن نه از جهت قدم بلكه از راههاى ديگر مثل اينكه گفته‌اند مستلزم تركيب است . و معتزله احوال لازمهء قديمه براى حق اثبات كرده « 3 » و صوفيه به اعيان ثابته قائل مىباشند . « 4 »\r\nو اينها به جهت دلايل توحيد از لوازم واجب الوجود نبوده و مانند زوجيت ثابته براى اربعه نيست ، بلكه بذاتها ممكن الثبوت و با نظر به ذات اول تعالى واجب الثبوت مىباشند .\r\nپس به اجماع فرق اهل حق و متصديان معرفت حقايق ، تأثير ، به سبق عدم مشروط نيست . چنانچه ايشان كه مىگويند اينها ممكن و داراى ثبوت ازلى است ، به وجود اول تعالى نيز قائلند .\r\nاگر گفته شود : كلام در افعال است و اينها افعال نيست .\r\nمىگوييم : مناط اين است كه آيا حدوث ، علت حاجت است يا امكان ، و مقصود اين است كه ما اثبات كنيم دوام و ازليت و عدم سبق العدم ، نمىتواند مانع استناد و قول به معلوليت شود . بنا بر اين اگر در اينها مطلب را عقلًا ثابت نموديم چون قاعدهء عقليه تخصيص بردار نيست ، نمىتوانيد بگوييد : دوام در اينها مانع استناد نيست ولى در افعال مانع است .\r\nو همچنين قول ما را كه مناط معلوليت ، حدوث نيست ، اثبات مىكند اينكه : براى ماهيت لازمى است كه مستند به اوست و زماناً از او متأخر نبوده و بين ماهيت و لوازم او زمانى متخلّل نيست با اينكه آن لوازم معلول ماهيت است .\r\n\r\n\r\n","description":"","footnote":"\r\n( 1 ) - شفا ، بخش الهيات ، ص 488 - 489 و 501 - 509 ؛ اسفار ، ج 6 ، ص 189 - 227 .\r\n( 2 ) - المطالب العاليه ، ج 3 ، ص 221 ؛ شرح مواقف ، ج 8 ، ص 44 - 45 ؛ شرح مقاصد ، ج 4 ، ص 69 - 70 .\r\n( 3 ) - كشف المراد ، ص 35 ؛ اسفار ، ج 6 ، ص 182 .\r\n( 4 ) - شرح فصوص الحكم قيصرى ، ص 18 ؛ اسفار ، ج 6 ، ص 280 .\r\n","page_name":" 45 ","page_number":65},
  {"content":"\r\n\r\n\r\nشاهدى ديگر بر مطلوب : مطاردهء عدم و وجود\r\nو از شواهد ديگر اينكه : حدوث ، عدم سابق و وجود لاحق است و چگونه مىتواند عدم سابق شرط وجود لاحق و فعلى باشد ، در صورتى كه عدم شىء با وجود شىء معاند و مقابل و مناقض است ؟ و چطور مىتواند شرط شىء مقابل و مناقض با او باشد ؟ آيا مناقض شىء ، مطارد او نيست و در عين حال كه چيزى مطارد است ، چطور مقتضى خواهد بود ؟ !\r\nو اگر گفته شود : عدم ، شرط وجود مقابل آن نيست ، بلكه شرط تأثير فاعل است .\r\nپاسخ مىدهيم : اولًا : لازم مىآيد وجود حق اول ، علت نباشد بلكه علت ، آن شىء واسطه باشد .\r\nثانياً : تأثير فاعل ، مقارن تأثر معلول و مفعول است به تأثيرى كه مقارن تأثر و موجوديت معلول است و معاند چيزى كه واجب است مقارن شىء باشد ، معاند و منافى با شىء است و مقارنت معاند و منافى صحيح نيست ؛ چون معاند مطارد است .\r\nو اما طبق نظر ما كه مناط حاجت امكان است : امكان با وجود شىء جمع مىشود و مقابل آن نيست ، بلكه امكان در مرتبهء ذات ، ولى وجود خارج از ذات است .\r\n\r\nشاهد سوم : فقر ممكن در حال بقا\r\nو از شواهد بر اينكه مناط احتياج امكان است ، فقر ممكنات در حالت بقاست چنانچه سابقاً اثبات گرديد كه در هر آنى سايهء مبدأ بايد بر سر موجودات باشد . ولى اگر مناط حاجت را حدوث دانستيم ، بايد اين معنى را انكار كرد و قائل شد كه عالم در بقا به علت محتاج نيست ؛ زيرا حين الوجود فى آن الاول حدوث تمام گشته و در آنات باقيه وجود آن مسبوق به عدم نبوده ، بلكه مسبوق به وجود اول است ، پس مناط حاجت كه حدوث است منتفى و در نتيجه حاجت منتفى خواهد بود .\r\nبه خلاف اينكه امكان را مناط حاجت بدانيم كه در اين صورت ، لا اقتضائى به خط\r\n\r\n","description":"","footnote":"","page_name":" 46 ","page_number":66},
  {"content":"\r\n\r\nجلى در ناصيهء ذات ثبت است و استواء طرفين لازمهء ماهيت است . هذا كله در مقام علمى و برهان .\r\nو لكن آنچه حق ، كلّ الحق و عين الحق است و لطف قريحهء حِكْمى آن را لازم دارد ، اين است كه صفحهء حقيقت را مطالعه نماييم ؛ لذا به اين نظام وجود نگاه كرده ، يك وقت ماهيات موجودات را تحت نظر آورده و از اين ديد به برهان و استدلال مىپردازيم و يك وقت با نگاه به وجودِ آنها در نظام موجودات در پى مطلب هستيم .\r\nامكان در ماهيات - كه استواء طرفين و لازمهء ماهيات ممكنه است - غير از امكان در باب وجودات است ، تا كنون با در نظر داشتن ماهيات و با ديدن سواد الوجهى آنها - يعنى استواء و لا اقتضائى ذات آنها - بر مطلب استدلال نموديم ، و اكنون با نظر به وجود و امكانى كه در اين وجود است ، مطلب را بيابيم :\r\nامكان در باب وجودات ، تعلقات آنها و صرف و حقيقت ربط و عين الربط و عين الظلّ و اشعهء وجود شديدهء ذات واجب الوجود و علت نورانى نور و پخش انوار وجود موجودات است .\r\nاين معنى با نگاه به اين متنورات كه از شمس مىرسد تقريب مىگردد . وقتى به موجودات كه در متنوراتى از قبيل اجسام متنور است نظر مىكنيم ، مىبينيم كه اصل ذات اين جسم من حيث الذات استواء طرفين داشته و لااقتضاست نسبت به اينكه اين جسم را نور يا ظلمت بگيرد ، و لكن چون فعلًا - بدون اقتضاى ذاتى - نور شمس بر سطح آن تابيده متنور است .\r\nماهيات هم از اين قبيل است ، يعنى نسبت به اينكه نور الوجود اعماق آنها را نورانى يا ظلمة العدم دل آنها را ظلمانى نمايد ، بدون اقتضاى ذاتى است . و اين طور نيست كه متنورات يك چيز باشد و نور چيز ديگرى كه بر او عارض شود ، بلكه يك شىء است و آن نور است ، مانند انوارى كه در اين امكنه مثل اتاقها و حياط پخش است ، كه اگر فيض شمس نبود اصلًا شيئى نبود تا متنور باشد ، بلكه حقيقت متنور همان فيض بود . نور هم همان بود ، متنور هم همان بود ، فقر هم همان بود ، افتقار هم\r\n\r\n","description":"","footnote":"","page_name":" 47 ","page_number":67},
  {"content":"\r\n\r\nهمان بود ، محتاج هم همان بود ، حاجت هم همان بود . و وجود موجودات نسبت به علت و منبع الوجود داراى اين منزلت است و خلاصه مرتبه‌اى از مراتب متنزلهء نور است ، مثل تنزل انوار عالم طبيعت كه ما نسبت به انوار متراكم در سرچشمهء نورانى شمس مىبينيم .\r\nپس اين مراتب متنزله به مبدأ عالى اعلى حاجت داشته كه در عين وجود نمىشود آنها را مستغنى دانست ، بلكه در كمال فقرند و عين الفقر هستند ؛ زيرا ذاتى كه فقير باشد و در چيزى حاجت داشته باشد نيست ، بلكه خود ذات فقر و فقير و افتقار است با اينكه وجود دارند اما از غير است ، بلكه لمعات غير است ، اظلّهء غير است . و گفتن غنى به اينها ممكن نيست گرچه زمانى از منبع جدا نيستند . بلكه اگر از منبع جدايى نداشته باشند ، بيشتر به صفت فقر متصف و در فقر غوطه‌ور مىباشند . مثل آنهايى كه بعد از زمانى تولّد يافته و دست فقر گشوده باشند نيستند ، بلكه اينها موجوداتى هستند كه ازلًا و اولًا فقيرند و اين معنى يؤكّد الفقر و الافتقار لا انّه لا يحمل الحاجة ؛ لأنّ شدة الفقر و كماله لا ينتج سلبه و سقوطه .\r\nپس اين گونه وجودات را كه به نهايت فقر رسيده‌اند اصلًا نمىتوان از مبدأ سلب نمود ؛ چون اينها ظلّ مبدأ مىباشند و سلب اين گونه متنورات از قبيل سلب ذاتى از ذات و سلب لازمهء ماهيت از ماهيت نيست ، بلكه از قبيل سلب الشىء عن نفسه است زيرا سلب حيوان از انسان ، سلب عين انسان از انسان نيست ؛ چرا كه انسان عين حيوان نيست بلكه مركب از اوست و همچنين سلب زوجيت از اربعه سلب اربعيت از اربعه نيست ؛ چون زوجيت عين اربعيت و مقوم ذات آن نيست . و لكن چنان كه گفتيم : اين متنورات مرتبه‌اى از عين مرتبهء نور شديد مبدأ است منتها با يك نقصان و فقدانى از مرتبهء كمال :\r\n « فَأَيْنَما تُوَلُّوا فَثَمَّ وَجْهُ اللَّهِ »  « 1 » و سلب الوجه از ذى الوجه محال و انفكاك الوجه از ذى الوجه مستحيل است .\r\n« و ما رأيتُ شيئاً إلّا و رأيتُ اللّه قبله و بعده و معه » . « 2 »\r\n\r\n\r\n","description":"","footnote":"\r\n( 1 ) - بقره ( 2 ) : 115 .\r\n( 2 ) - علم اليقين ، ج 1 ، ص 49 .\r\n","page_name":" 48 ","page_number":68},
  {"content":"\r\n\r\n\r\nشاهد چهارم : تأخّر رتبى حدوث\r\nاز دلايل اينكه حدوث ، علت حاجت من رأسه نيست نه شرطاً و نه شطراً ، نه نفساً و مستقلًا اين است كه حدوث ، كيفيت وجود است و خودش وجودى است كه به خاطر فقر وجود ، به وجود لاحق مىشود . پس فقر ، علت اين كيف و اين كيف متأخر از آن است . بنا بر اين ، چگونه تصور مىشود كه مناط فقر باشد ؟\r\nبيان تأخّر حدوث به مراتبى از فقر اين است كه : وقتى ماهيت خالى از اقتضا و مساوى الطرفين ملاحظه مىگردد در مرتبهء اول قرار گرفته و عقل كه تنظيم مراتب به عهدهء اوست و قائل و حاكم به تقدم رتبه است ، آن را در رتبهء اول مىبيند ؛ لذا گفته‌اند در عالم عقلانى وجود عارض بر ماهيت است اگر چه ماهيت منتزع از وجود است . « 1 »\r\nو الحاصل : در عالم عقل ، اول بايد ماهيت را ديد و بعد كه هويت آن را مورد تحقيق قرار مىدهيم مىبينيم هويتى ساده بوده كه وجود و عدم براى او يكسان است ، و فاعل ناظر در اين ماهيت مىبيند اين بىقيل و قال كه بايد منشأ قيل و قال در عالم باشد در وادى سادگى و لا اقتضائى غنوده است ، و مىخواهد او را از اين خواب صدا بزند ، آن را ايجاب مىنمايد و او واجب مىشود و چون در مرتبهء وجوب قرار گرفت تقاضاى وجود نموده و ايجاد مىشود ، سپس موجود مىگردد و چون موجود شد ، حدوث كه وجود بعد العدم است حاصل مىشود .\r\nبنا بر اين در مرتبهء اول ماهيت قرار گرفت و فاعل نظرى به او كرد و بعد او را تفتيش نمود ، امكان و لا اقتضائى و نقطهء سوداى استواء الطرفين را در ناصيه‌اش به خط جلى ديد ، و بعد از ديدن اين جنبهء لا بشرطيت در او ، خواست شرطى به او ضميمه كند ، آن را ايجاب نمود و چون هيچ اقتضائى كه دفع بلا كند نداشت واجب شد ، و اين شرط او را از سكوت به در آورد ، طلب طرفى نمود ايجاد شد و وقتى ايجاد شد موجود گرديد و بعد حدوث از آن منتزع گرديد .\r\n\r\n\r\n","description":"","footnote":"\r\n( 1 ) - رجوع كنيد به : شرح منظومه ، بخش حكمت ، ص 18 .\r\n","page_name":" 49 ","page_number":69},
  {"content":"\r\n\r\nپس متكلمين مىخواهند اين حدوثى را كه در مرتبهء چهارم و در آخر صف قرار گرفته و آستانه‌نشين است ، دستش را گرفته به قبل از مرتبهء امكان ببرند ، در صورتى كه آخرين حلقهء سلسله است . و اگر اين سلسله را دست بزنيم مخالف ناموس حقيقت است و دست حقيقت محكم‌ترين دستهاست . و اين سلسلهء ترتّب ، عقلانى است و اگر كسى به دستگاه عقل دست زند ، عقلا او را تقبيح نموده ديوانه‌اش خوانند ، حرف او هم در بازار حقيقت رايج نمىشود .\r\nو الحاصل : حدوثى كه وجودش در رتبهء متأخر است و جز در نوبت خود موجود نمىشود ، اگر نوبتش نرسيده باشد معدوم است و هيچ نيست . اگر بخواهد قبل از امكان قرار گيرد تقدم الشىء على نفسه لازم مىآيد .\r\nمخفى نماند : طغيان قلم مرتبهء حدوث را مرتبهء چهارم نوشت و الّا در حقيقت مرتبهء هفتم است ؛ زيرا « الشىء قُرّر فأمكن فاحتاج فاوجب فوجب فاوجد فوجد ثمّ حدث » .\r\n\r\nشاهد پنجم : تبيين عدم مطلق ، عدم ملاصق و عدم مناقض\r\nو باز از دلايل اينكه وجود ممكن نمىتواند به سبق عدم مشروط باشد اين است كه : در عرف براى شىء دو عدم قائلند : يك عدم قبل از وجود و يك عدم بعد از وجود ؛ مثلًا زيد كه صد و پنجاه سال در مسند وجود نشسته بود ، از دار وجود رحلت كرد ، قبل از اين مدت عدم بود و بعد از اين مدت هم عدم است ، وجود يك امتدادى بوده كه بين عدمين واقع شده ، سرش به يك عدم و پاى آن به عدم ديگر چسبيده است .\r\nو لكن فلسفى و حِكْمى و اهل نظر اينها را عدمِ زيد كه مناقضِ وجود او باشد نمىدانند . بلكه عدم مناقضِ زيد ، آن عدمى است كه وجود جاى او را گرفته و پُر كرده است ، همان عدمى كه آن را بديل الوجود نامند و وجود ، آن را طرد و رفع نموده و بساطش را برچيده است . بعد از آنكه اين مطلب مسلّم شد ، آيا عدمى كه شرط وجود ممكن است عدم مطلق است ؟ يعنى آيا صرف ظلمت و نيستى كه به هيچ موجودى ربط ندارد ، شرط وجود زيد است ؟\r\n\r\n","description":"","footnote":"","page_name":" 50 ","page_number":70},
  {"content":"\r\n\r\nاين معقول نيست ؛ چون اصلًا آن عدم ، ارتباط و تلاصقى با زيد ندارد و معنى ندارد چيزى كه بيگانهء صرف است شرط چيزى كه او را نمىشناسد ، باشد . و اگر مراد از عدمى كه شرط است ، آن عدم سابق كه مقيد به وجود است و آخرش به وجود مىخورد - كه عدم مقيد است - باشد ، اين معنى و عنوان وقتى محقق مىگردد كه وجود پيدا شود تا اين قيد براى عدم موجود شود و الّا قبل از آن با وجود زيد آشنايى ندارد ، بايد آشنا پيدا شود تا آشنايى رخ دهد ، عشق به اعدام محال است .\r\nو الحاصل : اين گونه روابط و قيود كه انتزاع مىشود ، اگر بخواهد ربط حقيقى باشد منشأ انتزاع حقيقى لازم دارد . مثلًا نمىتوان قائل شد كه بچه فعلًا متصف به ابوّت باشد به اعتبار اينكه از او در آينده بچه‌اى متولد خواهد شد . اين اعتبارِ صرف است و معنايش اين است كه در آينده لو تولّد منه ولد ، يكون هذا اباً له فما لم يولد له ولد ، لم يكن هذا اباً له حقيقةً ، فعلًا امروز ، امروز است و امروز براى فردا قبليت ندارد .\r\nحقيقتِ قبليتِ امروز ، متضايف و هم‌دوش با بعديت فرداست . فردا بايد محقق شود تا بعديت از فردا و قبليت از امروز در رتبهء واحده حاصل گردد ؛ تا « آن » نيامده ، « اين » قبل نيست . بلى اعتبار وجود امروز ، اعتبار قبليت ، و فردا هم اعتبار بعديت دارد و لكن اعتبارياتِ خالى از حقيقت جز براى آثار اعتبارى منشأ آثار نمىشود .\r\nپس عدم مقيد به وجود ، متضايف با وجود و با آن در يك مرتبه است . انتزاع اين قيد از عدم و حصول اين قيد براى آن ، با وجود هم‌رتبه است و هم‌رتبهء علت و شرط هم‌رديف خود نمىشود . اما عدم بعد الوجود را هيچ كس نگفته كه شرط وجود است ؛ زيرا شرط متأخر در عقول نمىگنجد و جاى آن در فقه و تصورات فقهاست . و اما اگر بگويند : شرط و علتِ وجودِ ممكن نقيض آن است - يعنى عدمى كه وجود جاى آن را گرفته است - بايد التماس دعا گفت ؛ زيرا اين وجود ، مناقض و مطارد اوست . هيچ وقت نبايد روى يكديگر را ببينند ، وصال بر اينها حرام است . دست طبيعت جلوى اينها را گرفته و پردهء محال بين اينها انداخته است . اين پرده نمىگذارد عقلًا تأثير و تأثرى ، وصل و وصالى ، فعل و انفعالى بين اينها باشد .\r\n\r\n","description":"","footnote":"","page_name":" 51 ","page_number":71},
  {"content":"\r\n\r\n\r\nغرر في بعض أحكام الوجوب الغيري\r\n لا يوجد الشيءُ بأولوية * غيريةً تكون أو ذاتية \r\n كافيةً أو لا على الصواب * لا بدّ في الترجيح من إيجابٍ \r\n ليسية الممكن تنفي الثانية * رأساً كذا الاولى بقاءُ التسوية \r\n ثمّ وجوبٌ لاحقٌ مبيَّنٌ * فبالضرورتين حُفّ الممكنُ \r\n و نسبةُ الوجوب و الإمكان * كنسبة التمام و النقصان \r\n[ شرح منظومه ، بخش حكمت ، ص 75 - 76 
  ]\r\n\r\n","description":"","footnote":"","page_name":" 52 ","page_number":72},
  {"content":"\r\n\r\n\r\nوجوب غيرى و بعضى از احكام آن\r\nبه واسطهء هيچ يك از اقسام اولويت ، چيزى حاصل نمىگردد ، نه به اولويت ذاتيه و نه به اولويت غيريه .\r\nاولويت غيريه اين است كه : غير ، بعد از آنكه مثلًا وجود را خير ديد ، بدون اينكه جميع انحاء و طرق عدم را به روى شىء ببندد ، آن را موجود كند .\r\nو اولويت ذاتيه اين است كه : اگر راههاى يك طرف مثلًا عدم صد تا باشد ، در صورتى كه نود و نه تاى آن بسته شد ، شىء به خودى خود با اينكه يك راه ديگر بسته نشده موجود شود . تصوير اولويت كافيهء ذاتى و غير كافيهء ذاتى اين است كه در صورت مذكوره ، ماهيت به وجود نزديك شده و ذاتاً اقتضاى وجود دارد .\r\nبعضى از متكلمين به اولويت غيريه قائل شده و منكر ايجاب و وجوب در ايجاد ممكن شده‌اند . « 1 » اين طايفه از لفظ وجوب ترسيده و رنگشان پريده است كه مگر ممكن است در عالم غير از يك واجب الوجود باشد ؟ چطور قلب به اين معنى فتوا دهد و عقل امضا كند و زبان گويا شود كه همهء ذرات واجب الوجود گشته تا وجود يافته‌اند منتها وجوب غيرى ؟\r\nمتكلمين بيچاره نتوانستند با ضميمه نمودن لفظ غير به واجب الوجود از صولت اين لفظ فارغ و راحت شوند . و بالجمله : تا ممكن ايجاب نشود ، موجود نمىگردد .\r\n\r\n\r\n","description":"","footnote":"\r\n( 1 ) - رجوع كنيد به : شرح مواقف ، ج 3 ، ص 164 - 170 ؛ شرح مقاصد ، ج 1 ، ص 492 ؛ اسفار ، ج 1 ، ص 199 - 206 .\r\n","page_name":" 53 ","page_number":73},
  {"content":"\r\n\r\n ليسية الممكن تنفي الثانية * رأساً كذا الاولى بقاءُ التسوية \r\nو اما نمىتوان گفت ممكن داراى اولويت ذاتى است ؛ چون نيستى ممكن و ماهيات اين معنى را ثابت مىنمايد ؛ زيرا ماهيات به حسب ذات هيچند و مادامى كه بالعرض و به طفيل وجود در دار وجود داخل نشده‌اند ، شيئى از اشياء نبوده بلكه در صرافت نيستىاند ، صاحبِ اثر ، تقرر و عينيت نبوده و از شائبهء تمام چيزها خالى هستند ، حتى نفس آنها بر آنها صادق نيست ؛ زيرا نفسى نيست ، چون شىء نيستند . و لذا داراى اثر ذات و اثر ذاتى و اثر امكانى و اثر حاجتى نمىباشند .\r\nو بالجمله : در وادى برهوت عدم ، گياهى و سبزه‌اى و شاخه‌اى از ماهيات نيست و اگر چه ماهيات در عالم ذهن بر وجود تقدم دارند ، و لكن تنها در تصور ذهنى است كه ماهيات را ديده و لباس وجود بر قامت آنها آراسته مىكنيم ، ولى در خارج امر بر عكس است و مادامى كه وجود نباشد براى ماهيت به روزى نيست و تا وجود ماهيت را نشان ندهد براى احكام ذاتيهء آن ظهورى نيست .\r\nبنا بر اين : قبل از وجود ماهيتى كه مستدعى اولويت وجود و يا اولويت عدم باشد نيست . و همچنين اولويت غيريه اگر به حد وجوب نرسد ، مطلقاً براى تحقق وجود موجود كافى نيست .\r\nو بيان مطلب اين است كه : ممكن در حاقّ و وسط طرفين نشسته و شاهين ترازوى وجود و عدم نسبت به او يكسان است ، تا به حد وجوب نرسد هر دو كفهء ترازو در كمال تساوى قرار دارد و شاهين اين ترازو در دست عقل محاسب بوده و اين عقل مىگويد : اگر به روى يك شىء صد طريق عدم باز باشد و نود و نه تاى آن به دست فاعل و فيّاض بند گردد و يك راه باقى بماند ، در حال اين ممكن اثرى نداشته . و عقل مىگويد : من شاهين ترازو را راست و در خط افقى مىبينم . مثلًا اگر اصلًا كارخانه برق در ايران نباشد ، نسبت وجود برق در اين اتاق مثل آن است كه همهء كارخانه‌ها در جاى خود ثابت باشد ، ولى دستى كه دراز شود و كليد برق را فشار دهد نباشد تا نور برق اتاق را روشن نمايد ، اين دو در نظر عقل نسبت به وجود برق يكسان است ، و ماهيت\r\n\r\n","description":"","footnote":"","page_name":" 54 ","page_number":74},
  {"content":"\r\n\r\nدر صورت اخير به وجود نزديك نيست و اگر هزاران سال همين طور بماند و كسى كليد را نزند ، برق وجود نخواهد يافت . و فرقى نيست بين اينكه يك راه از طرق عدم باقى مانده باشد كه اگر جلوى آن را نگيريم برق در اين اتاق وجود پيدا نخواهد كرد و بين اينكه اگر اصلًا كارخانهء برقى نبود ، نورى محقق نمىشد و وجود نمىگرفت .\r\nو الحاصل : مادامى كه فاعل ، جميع انحاء و طرق عدم معلول را سد نكند ، اين سؤال كه چرا طرف وجود محقق شد نه طرف عدم ، منقطع نمىشود . و آن سؤال كه در حال تساوى طرفين بود همچنان هست . بنا بر اين جمال ماهيت آن وقت به نور وجود نورانى مىگردد كه ماهيت ايجاب شود و از طرف فاعل واجب الوجود گردد . و اين وجوب و ضرورت همان وجوب و ضرورت سابقه است كه از طرف فاعل و علت به ماهيت ممكن متوجه مىشود . و سپس وجوب لاحقى بعد از حصول وجود و يا عدم بالفعل به ممكن لحوق پيدا مىكند و آن ضرورت به شرط المحمول است ؛ كه البته مادامى كه موضوع به شرط المحمول است ثبوت محمول براى موضوع ضرورى است و هيچ قضيهء فعليه‌اى خالى از آن نيست .\r\nاگر گفته شود : معناى سبق وجوب بر وجود چيست در صورتى كه حيثيت وجود كاشف از حيثيت وجوب است ، بلكه حيثيت وجود عين حيثيت وجوب است ؛ چرا كه حيثيت وجود است كه از عدم ابا دارد ؟\r\nمىگوييم : اين سبق و لحوق در اعتبار عقل است هنگام ملاحظه اين معانى و اعتبار ترتيب بين آنها . پس معناى قول ايشان : « الشىء ما لم يجب لم يوجد » اين است : مادامى كه جميع انحاء عدم شىء به روى آن منسد نگردد عقل حكم به وجودش نمىكند .\r\nبنا بر اين ممكن به دو ضرورت پيچيده شده است .\r\nچون جاى اين توهم است كه گفته شود : شما به ممكنات واجب الوجود گفتيد در صورتى كه بين آنها تقابل است .\r\nلذا در جواب مىگوييم : نسبت وجوب و امكان مانند نسبت تمام و نقصان است ، از آن رهگذر كه ممكن در برزخ بين وجوب و امتناع واقع است ، بنا بر اين اگر به يك\r\n\r\n","description":"","footnote":"","page_name":" 55 ","page_number":75},
  {"content":"\r\n\r\nطرف حركت كرد ، مثل اين است كه ناقص رو به كمال گذاشته است و در اين صورت با توجه به مرتبهء نقص بر آن « ممكن » اطلاق شده و با توجه به حركتش به اوج وجود « واجب » گفته مىشود .\r\nو لكن أولى اين است كه طريقهء صدر المتألهين را پيش كشيم ، « 1 » و آن طريقه اين است كه امكان به دو لحاظ اطلاق مىشود :\r\nيكى به ملاحظهء ماهيات و دقت در ناصيهء آنها و ديدن سواد الوجهى آنها ، كه آن نقطهء سوداى لا اقتضائى است و در جنبهء او حركت به يك طرف نيست .\r\nو ديگرى امكان بالنظر الى نظام الوجود است و ملاحظهء اينكه اين نظام وجود ، نظام فقر و عين فقر و صرف التعلق و الربط است و اشعه و اظلّهء يك مبدأ است و تنزل نور حقيقى است و به نحو فىء الشىء نسبت به شىء است ؛ چون مرتبهء نازله از يك وجوب ذاتى محكمى است كه اين وجودات تجليات اوست و صور متجلى نسبت به خود متجلىِ تام ، ناقص است . و به لحاظ اين فقر ، فىء ممكن است ، ولى چون فىء وجوب ذاتى است به لحاظ سنخيت با واجب ، واجب است .\r\n\r\n\r\n","description":"","footnote":"\r\n( 1 ) - رجوع كنيد به : اسفار ، ج 1 ، ص 83 - 90 و 206 ؛ و نيز : ج 3 ، ص 253 .\r\n","page_name":" 56 ","page_number":76},
  {"content":"\r\n\r\n\r\nغرر في الإمكان الاستعدادي\r\n قد يوصف الإمكانُ باستعدادي * و هو بعُرفهم سوى استعدادٍ \r\n ذا ما بالإمكان الوقوعي دُعي * و الفرقُ بينَهُ و ذاتي رُعي \r\n لكونه من جهةٍ بالفعل * و كون ذاتي له كالأصل \r\n و أنّ مقوياً عليه عُيّنا * و فيه سَوغُ أن يزول الممكنا \r\n و أنّ هذا في محلّ الممكن * و فيه شدّةً و ضعفاً أيقن \r\n[ شرح منظومه ، بخش حكمت ، ص 77 - 79 
  ]\r\n\r\n","description":"","footnote":"","page_name":" 57 ","page_number":77},
  {"content":"\r\n\r\n\r\nامكان استعدادى\r\nبين اشراقيين و مشائين دربارهء هيولى اختلاف است . اشراقيين به چيزى غير از صورت نوعيه قائل نيستند . « 1 » و لكن مشائين به قوه‌اى كه آن را مبدأ صور نوعيه دانسته و تبدلات صور نوعيه را مراحل ترقيات آن مىدانند ، قائلند ؛ « 2 » مثلًا در نطفهء انسانى و حقيقت منويه به قوه‌اى كه منشأ تبدل صورت منويه به صورت انسانى است قائلند .\r\nو اما بيان مطلب اينكه : مثلًا اين هستهء خرما كه مىبينيم در بطن زمين دفن شده و زمين آن را در آغوش مىگيرد و به يك تنهء محكم درخت خرما متبدل مىگردد ، اگر بگوييم : اين درخت همان وجود هسته است با بداهت مخالفت نموده‌ايم ؛ چون اين عين همان هسته نيست بلكه با ذرات ديگر چون شير و شكر مخلوط شده است . و اگر بگوييم : اين همان وجود هسته نيست بلكه وجود ديگرى است و آن هسته به كلى معدوم گرديده و اين وجود از كتم عدم ازلى سبز شده خلاف انصاف است . پس بايد گفت : يك قوه‌اى است كه آن هسته حامل آن قوه بوده و آن قوه اين ترقيات را پيموده است و اين عين انصاف است .\r\nو بالجمله : آن هسته به واسطهء آن قوه اين تهيؤ را داشته كه شىء ديگرى بشود . پس\r\n\r\n\r\n","description":"","footnote":"\r\n( 1 ) - رجوع كنيد به : حكمة الاشراق ، در مجموعهء مصنفات شيخ اشراق ، ج 2 ، ص 74 - 88 ؛ و نيز : اسفار ، ج 5 ، ص 71 - 77 .\r\n( 2 ) - شفا ، بخش الهيات ، ص 317 ؛ شرح اشارات ، ج 2 ، ص 36 - 47 ؛ و نيز : اسفار ، ج 5 ، ص 65 - 123 .\r\n","page_name":" 58 ","page_number":78},
  {"content":"\r\n\r\nبر اين قوه و بر آن تهيؤ دو اعتبار مىتوان نمود : يك اعتبار نسبت به آن شىء مستعد مانند هسته ، و يك اعتبار نسبت به مستعد له مانند تنهء درخت خرما .\r\nبه اعتبار اول به آن استعداد گويند ، مثل اينكه گفته مىشود : نطفه مستعد انسانيت است و به اعتبار ثانى به آن امكان استعدادى گويند ، چنانچه گفته مىشود : ممكن است انسان در نطفه يافت شود .\r\nبه امكان استعدادى ، امكان وقوعى نيز گويند ؛ چون براى امكان وقوعى دو اصطلاح است : يكى امكان وقوعى بالمعنى الاخص كه مرادف با امكان استعدادى است و ديگرى امكان وقوعى بالمعنى الاعم كه از فرض وقوع شىء محال لازم نيايد .\r\nو امكان وقوعى اخص در ماديات و امكان وقوعى اعم در اعم از ماديات و مجردات است . و در تمام مراحل نظام وجود امكان وقوعى اعم گفته مىشود ، از عقل اول گرفته تا مقبض فيض يعنى هيولى كه آخرين نقطه قوس نزولى و آخرين نقطهء ختم است . به عبارت ديگر : امكان وقوعى بالمعنى الاعم بر مجردات و بسايط از صادر اول گرفته تا ماديات و هيولى كه آخرين درجهء ضعف وجود بوده و در حاشيهء وجود است اطلاق مىشود .\r\nو از قدرت حق است كه براى هيولاى اولى كه صرف القوه است استعدادى است كه اوج گرفته و پر بزند و در قوس صعودى به طرف مبدأ پرواز نموده تا حاوى مقام تجرد شود ، چنان كه اين قوهء صرفه از جماد پر زده و بر بام نبات مىنشيند و از آنجا به درجهء حيوانيت و سپس به درجهء انسانيت مىرسد و در انسانيت دو طرف و دو بال مادى و مجرد پيدا نموده و مىتواند با اين دو بال از اينجا هم پريده و بر كنگرهء صرف التجرد نشيند . شايد معناى  « قابَ قَوْسَيْنِ أَوْ أَدْنى »  « 1 » اين باشد . و بيان اينكه چرا از اين دو حركت نزولى و صعودى به قوسين نزولى و صعودى تعبير نموده‌اند در محل ديگرى است .\r\n\r\n\r\n","description":"","footnote":"\r\n( 1 ) - نجم ( 53 ) : 9 .\r\n","page_name":" 59 ","page_number":79},
  {"content":"\r\n\r\n\r\nوجوه افتراق امكان استعدادى و امكان ذاتى\r\nفروقى بين امكان استعدادى و امكان ذاتى رعايت شده است :\r\nيكى اينكه امكان استعدادى از جهتى بالفعل است و مرتبهء ضعيفه‌اى از وجود را داراست و در سلسلهء نظام وجود ، زانويش جا گرفته و در مجلس موجود حاضر است ؛ زيرا گفتيم آن قوهء قابلهء انسانيت از امور متحققه در اعيان است ؛ زيرا كيفيت حاصله‌اى در ماده است كه ماده را براى افاضهء وجود حادث از مبدأ جواد مهيّا نموده تا صور و اعراض در آن ماده ، حلول كرده و مانند نفس مجرده با ماده باشد .\r\nاما اينكه چرا نسبت به صور و اعراض با لفظ « فيها » كه حاكى از حلول است و در نفس با لفظ « معها » كه حاكى از معيت است تعبير فرموده ، جوابش را به محل بحث آن ، كه نفس مجرد قابل حلول نيست ، موكول مىنماييم .\r\nبه خلاف امكان ذاتى كه از شائبهء وجود ، بويى به مشام آن نرسيده و همان نقطهء سودا در ناصيهء ماهيت است و ماهيت در هر مكانى باشد امكان ذاتى با اوست و او را نورى نيست و در صرافت اعتباريه‌اش باقى است .\r\nو الحاصل : تهيؤ از حيث اينكه كيفيت مخصوصه‌اى در ماده بالمعنى الأعم است امرى است كه بالفعل موجود است .\r\nفائدةٌ : براى ماده دو اصطلاح است : يكى اعم ، يعنى هم بر بدن كه متعلق نفس است ، و هم بر موضوع عوارض مانند ماده سيب كه حلاوت به او قائم است ، و هم بر محل مانند نطفه كه محل براى صورت نوعيه حيوانيه است اطلاق مىشود .\r\nو اصطلاح ديگر در ماده ، بدن است . اين است كه در مواردى حكما ، ماده گفته‌اند و متكلمين آن را به خاطر عدم آشنايى به اصطلاح بر مادهء اخص حمل نموده‌اند ، و به واسطهء همين عدم آشنايى ناصيهء نورانى اهل توحيد را با كلوخ تكفير شكسته و خونين كرده‌اند - چنان كه آن مرد در كربلا جبين نورانى صدرنشين مسند حق را خونين نمود - و بعد آخوند هر چه فرياد زد كه من قائلم معاد جسمانى است و عين\r\n\r\n","description":"","footnote":"","page_name":" 60 ","page_number":80},
  {"content":"\r\n\r\nاين بدن است ، تلقّى به قبول نكرده و صدر الكفره‌اش خواندند .\r\nو بالجمله : اين تهيؤ از حيث امكان و قابليتش براى « مستعد له » امرى بالقوه است .\r\nسپس مرحوم سبزوارى با آخوند مناقشه در مثال نموده ؛ چون آخوند رحمه الله در اسفار فرموده : امكان استعدادى از جهتى بالفعل و از جهتى بالقوه است و منى اگر چه بالقياس به حصول صورت انسانيه براى آن بالقوه است و لكن بالقياس به نفسش كه صاحب صورت منويه است بالفعل است . پس ناقص الانسانيه و تام المنويه است ، به خلاف امكان ذاتى كه امر سلبى محض است و براى آن معناى متحصلى نيست . « 1 »\r\nمرحوم سبزوارى مىگويد : شايد مراد ، تنظير است . « 2 » به اين معنى كه آنچه در قوه و تهيؤ مىگوييم كه از جهتى فعلى و از جهتى بالقوه است مانند و نظيرش همان مثالى است كه ذكر كرديم .\r\nيا مراد اين است كه چون عرض ، خصوصاً كيفيت استعداديه ، در فعليت و قوه تابع موضوع خودش است و موضوع امكان استعدادى مركب از فعليت و قوه است پس امكان استعدادى از جهتى فعلى و از جهتى قوه است به خلاف امكان ذاتى ؛ زيرا موضوع آن يعنى ماهيت ، حتى در وجود و عدم فعلى نيست ، پس قوهء صرفه است .\r\nخلاصه بايد نظر آخوند به يكى از دو وجه باشد چون كلام در امكان استعدادى است نه در موضوع استعداد مانند نطفه .\r\nفرق ديگر اين است كه : امكان ذاتى از دو جهت به منزلهء اصل و ريشه براى امكان استعدادى است :\r\nيكى اينكه : امكان استعدادى كأنّه امكان ذاتى با زيادهء اعتبار وجودى است . و ديگر آنكه : امكان ذاتى منشأ امكان استعدادى است ؛ چون طبق قاعدهء « الواحد لا يصدر منه الّا الواحد » عقل اول از مبدأ اول اعلى صادر شده و به حكم قاعدهء فوق نيز ، بايد از او هم واحد صادر شود و هكذا .\r\n\r\n\r\n","description":"","footnote":"\r\n( 1 ) - اسفار ، ج 1 ، ص 234 .\r\n( 2 ) - شرح منظومه ، بخش حكمت ، ص 78 ؛ اسفار ، ج 1 ، ص 234 ، تعليقهء 1 .\r\n","page_name":" 61 ","page_number":81},
  {"content":"\r\n\r\nو لكن مشائين گفته‌اند : عقل اول بعد از صدور ، يك جهت امكانى ، و يك جهت ذاتى داشته ، از هر كدام از دو جهت چيزى صادر شده و همچنين عقل عاشر از جهت امكانى آن ، هيولى و صرف القوه كه مصحح جهات شرور است صادر شده است . و اين نقطهء ظلمت در صفحهء وجود ، پردهء ظلمانى كثرت را گشوده است . پس امكان ذاتى منشأ امكان استعدادى است .\r\nاگر چه سخن ايشان تشنيع شده و لكن اين طور نيست كه اينها گفته باشند امكان ذاتى جز اعتبار چيزى نيست و از آن چيزى تحصل مىيابد ، بلكه مراد آنها اين است كه عقل عاشر از جهت توجه به اين امكان ذاتى منشأ هيولى كه مصحح شرور است شده و مَثَل آن مَثَل طاوس است كه وقتى به پر و بال زيباى خود كه به دست نقاش قادر نقش يافته نگاه مىكند ، يك حالت انبساط و وجد و سرور پيدا نموده و مانند خوبرويان جهان حالت تبختر و تكبر به خود گرفته و غفلت از نقص خود مىنمايد ، بال خود را مثل تاج شاهان مىگشايد ، ولى تا نگاهش به پاى زشتش مىافتد منقبض الروح گشته و بساط فخر خود را برچيده و پرهايش را روى هم فرو ريخته و مانند بدبختان جهان در درياى غم و گرفتگى غوطه مىخورد .\r\nو الحاصل : امكان ذاتى به اين معنى و شرحى كه گذشت ، منشأ هيولى و صرف القوه و استعداد است .\r\n و أنّ مقوياً عليه عُيّنا * و فيه سَوغُ أن يزول الممكنا \r\nفرق ديگر اين است كه : در امكان استعدادى آنچه قوه روى اوست و استعداد بار اوست تعيّن دارد ، مثلًا نطفه به يك طرف خاص رو گذاشته و صورت انسان را هدف قرار داده است و لذا اگر سر راهش ايستاده و بگويى : كجا تشريف مىبرى ؟ مىگويد :\r\nمىروم انسان بشوم . اين امكان در حالت انتظار و بلاتكليفى و سرگردانى ننشسته است ، به خلاف امكان ذاتى كه حيران و سرگردان در وادى تساوى طرفين وجود و عدم نشسته تا بشارت وجود يا خبر ناگوار عدم به او برسد .\r\nفرق ديگر اينكه : امكان استعدادى با ديدار مستعد له جايز است فانى گشته و به\r\n\r\n","description":"","footnote":"","page_name":" 62 ","page_number":82},
  {"content":"\r\n\r\nوصل و آرزو رسيده باشد و به طريان فعليت زايل شود ، به خلاف امكان ذاتى كه لازم ماهيت است و هر گز زايل نمىشود و با امتناع غيرى و وجوب غيرى جمع مىشود .\r\n و أنّ هذا في محلّ الممكن * و فيه شدّةً و ضعفاً أيقن \r\nفرق پنجم اينكه : امكان استعدادى در محل و در مادهء ممكن است و ماده اعم است از اينكه ماده براى صورت نوعيه باشد ، مانند نطفه كه ماده و محل براى صورت حيوانى است و يا اينكه موضوع براى امكان استعدادى باشد ، مثل سيب كه موضوع سرخى و حلاوتى است كه بعد خواهد آمد . و يا متعلق ماده باشد مانند جنين كه متعلق نفس است . پس ممكن با نظر به حال متعلق به استعدادى وصف مىشود ، يعنى امكان استعدادى با نظر به مستعد له گفته مىشود ، و لكن امكان ذاتى با نظر به وصف خود ممكن است .\r\nفرق ششم اينكه : شدت و ضعف در امكان استعدادى يقينى است ، مثلًا امكان استعدادى نطفه - نظر به اينكه صورت انسانى در آن حاصل شود - از امكان استعدادى مضغه ضعيف‌تر و همچنين استعداد مضغه در انسانيت از جنينى كه قبل از ولوج روح است ضعيف‌تر و اين امكان استعدادى به واسطهء اجتماع شروط و عدم موانع روز به روز در سير تكاملى است و وقتى كه به حد كمال رسيد و مستعد له حاصل شد و يا مانعى حاصل گرديد و او را از سير بازداشته و برگرداند - مثل اينكه بچه سقط شد - منقطع مىشود .\r\n\r\n","description":"","footnote":"","page_name":" 63 ","page_number":83},
  {"content":"\r\n . \r\n","description":"","footnote":"","page_name":" 64 ","page_number":84},
  {"content":"\r\n\r\n\r\nفريدهء سوم قدم و حدوث\r\n\r\nغرر في تعريفهما و تقسيمهما\r\n إذ الوجود لم يكن بعد العدم * أو غيره فهو مسمّىً بالقدم \r\n وَ ادْرِ الحدوث منه بالخلاف * صف بالحقيقي و بالإضافي \r\n و يوصف الحدوث بالذاتي و ذا * قبلية ليسية الذات خذا \r\n أو عبِّرن بالعدم المجامع * كما يكون سبق ليسٍ واقع \r\n منصرم ينعت بالزماني * كالطبع ذي التجديد كلَّ آنٍ \r\n دهري أبدا سيّد الأفاضل * كذاك سبق العدم المقابل \r\n بسابقيةٍ له فكّية * لكنّ في السلسلة الطولية \r\n و الحادث الاسمي الذي مصطلحي * أن رسمٌ اسمٌ جا حديث منمحي \r\n تباين الوصفي لا العزلي أثر * ممّن لعقلٍ كأبينا للبشر \r\n فالحقّ قد كان و لا كون لشيء * كما سيطوي الكلُّ بالقاهر طيّ \r\n فذي الحدوثات التي مرّت جُمَع * لما سوى ذي الأمر و الخَلق تقع \r\n جزئية كلّية جزء و كلّ * و كان حفظ كلّ نوعٍ بالمثل \r\n[ شرح منظومه ، بخش حكمت ، ص 79 - 84 
  ]\r\n\r\n","description":"","footnote":"","page_name":" 65 ","page_number":85},
  {"content":"\r\n\r\n\r\nتعريف حدوث و قدم و اقسام آنها\r\nمرحوم حاجى در فريدهء سوم بحث حدوث و قدم را مطرح نموده كه از مباحث مهم و عمدهء فلسفهء الهى و از عوارض وجود است .\r\nدر غرر نخست به تعريف حدوث و قدم و بيان اقسام آن مىپردازد . در مقام اول حدوث و قدم را تعريف مىنمايد .\r\nحدوث ، يعنى بودن وجود شىء بعد از عدم آن ، و به عبارت ديگر : اگر شيئى بعد از آنكه موجود نبوده موجود شود ، حادث است . به تعبير سوم : تعريف شرح الاسمى حدوث عبارت از مسبوقيت شىء به عدم آن و يا مسبوقيت شىء به غير است .\r\nو اما قدم عبارت است از اينكه : مسبوق به عدم خود يا مسبوق به غير خود نباشد ، يعنى به هر دو صورت - چه به عدم مسبوقيت به عدم و چه به عدم مسبوقيت به غير - مىتوان قدم را تعريف نمود . پس قديم يعنى آن چيزى كه موجود است و هميشه موجود بوده و غيرى قبل از آن نبوده است چه آن غير علت و چه عدم باشد .\r\nبعد از تعريف حدوث و قدم به بيان اقسام آن مىپردازد .\r\n\r\nحدوث و قدم حقيقى و اضافى\r\nحدوث و قدم ، از يك جهت به حقيقى و اضافى تقسيم مىشوند :\r\nتعريف حدوث و قدم حقيقى همان بود كه گذشت ، اما قدم اضافى يعنى اينكه :\r\n\r\n","description":"","footnote":"","page_name":" 66 ","page_number":86},
  {"content":"\r\n\r\nزمان وجود يك شىء بيشتر از زمان وجود شىء ديگر باشد ، كه اين از مقايسه دو شىء حاصل مىشود و لذا عرف وقتى تعبير به قديم مىكند يعنى آن چيزى كه زمان پيدايش آن جلوتر از شىء ديگرى بوده است .\r\nو اما حدوث اضافى يعنى اينكه : در مقايسهء دو شىء زمان يكى كمتر از ديگرى باشد كه در تعابير عرفى به آنها كهنه و نو و جديد و قديم مىگويند .\r\n\r\nحدوث و قدم ذاتى و زمانى\r\nتقسيم ديگر حدوث و قدم تقسيم آن به حدوث و قدم ذاتى و زمانى است : حدوث ذاتى عبارت است از مسبوقيت وجود شىء به ليسيت ذاتيه يا تقدم عدم مجامع بر وجود . به عبارت ديگر : مسبوق بودن ليسيت ذاتى يا عدم مجامع همان امكان ذاتى است كه لازمهء ماهيت است ، در اين صورت حادث ذاتى يعنى آنكه ذاتش نسبت به وجود و عدم لااقتضاست ؛ چنان كه شيخ الرئيس گفته است : ذات ممكن الوجود از ناحيه خودش لَيْس و عدم است و از ناحيه علت هستى و ايْس است . « 1 »\r\nپس حادث ذاتى يعنى چيزى كه وجودش از ناحيهء غير است ، اما قديم ذاتى عبارت است از موجودى كه در مرتبهء ذاتش لا اقتضا نيست ، بلكه ذاتش هميشه مقتضى وجود است .\r\nدر تعريفى ديگر از حدوث ذاتى گفته شده است : حادث موجودى است كه با عدم ذاتى خود مجامع است ؛ زيرا لا اقتضائيت ذاتى آن هميشه با وى همراه بوده است و تحقق آن به تحقق علت تامه است ، مانند حدوث عقل اول كه حدوث ذاتى است و با عدم خود مجامع است و به تحقق علت تامه يعنى واجب تعالى متحقق است .\r\nاينكه در تعريف حدوث و قدم ، مسبوقيت به عدم و عدم مسبوقيت به آن آمده است ، بايد توجه داشت كه عدم بر دو نوع است : عدم مقابل و عدم مجامع :\r\n\r\n\r\n","description":"","footnote":"\r\n( 1 ) - شفا ، بخش الهيات ، ص 436 .\r\n","page_name":" 67 ","page_number":87},
  {"content":"\r\n\r\nعدم مقابل يعنى عدمى كه با وجود شىء قابل جمع نيست و عدم مجامع يعنى عدمى كه با وجود شىء قابل جمع است . مقصود از عدم مقابل كه با وجود شىء قابل جمع نيست همان عدم زمانى است . وقتى مىگوييم زيد حادث است ، يعنى وجود زيد مسبوق به عدم اوست ، يعنى مثلًا بيست سال پيش نبوده و معدوم بوده و بعد از آن موجود شده است . پس وجود زيد مسبوق به عدم خود همين زيد است . به اين عدم ، عدم مقابل يا عدم زمانى گويند . همين زيد عدم ديگرى هم دارد و مقصود از آن همان امكان اوست ؛ زيرا واقعيت امكان ، عدم است و امكان به معناى لا اقتضائيت است كه ممكن - مانند زيد - وجود را از ناحيهء علت دريافت مىكند . و چون واقعيت امكان عدم است ، پس وجود هر ممكن الوجودى مسبوق به اين عدم است و اين عدم ، عدم مجامع است يعنى با وجود شىء منافات ندارد . شىء در حالى كه موجود است ممكن الوجود است ، يعنى در حالى كه موجوديت دارد لا اقتضائيت هم دارد و اين دو با هم قابل جمع است .\r\nحادث زمانى موجودى است كه مسبوق به عدم واقعى زمانى است و به واسطهء وجودش ، عدم سابق منقطع گرديده است ، مانند حادثات طبيعيهء متغيره كه در هر زمانى حالتى دارند . البته هر حادث زمانى حادث ذاتى هم هست ، ولى ضرورت ندارد كه يك حادث ذاتى حادث زمانى هم باشد .\r\nحادث طبيعى موجودى است كه بنا بر حركت جوهرى ، هر لحظه و آنى تجدد و تغير يافته و دگرگون مىشود ، چنانچه هيولاى عالم طبيعت از به دو پيدايش تا آخرين مرحلهء كمال ، در هر آنى يك صورت نوعيه‌اى كه مقوم ذات اوست به وى افاضه مىگردد به طورى كه هر صورت بعدى از صورت قبلى كامل‌تر و داراى كمالات صورت سابق نيز مىباشد .\r\nبا بيان حدوث زمانى موجودات طبيعيه در واقع حدوث زمانى عالم طبيعت اثبات مىشود .\r\n\r\n","description":"","footnote":"","page_name":" 68 ","page_number":88},
  {"content":"\r\n\r\n\r\nحدوث دهرى\r\n دهريٌ أبدا سيّد الأفاضل * كذاك سبق العدم المقابل \r\n بسابقيةٍ له فكّية * لكنّ في السلسلة الطولية \r\nمحقق داماد « 1 » در يكى از كتابهايش كلامى فرموده و حق هم گفته است : كه چنانچه منطق قبل از ارسطو ناپخته بود و ارسطو آن را پخته و تكميل كرد ، حكمت هم قبل از سيّد ناپخته بود و ايشان آن را پخته كردند ؛ « 2 » لذا چنان كه به ارسطو « 3 » معلم اول گفته‌اند ، به ايشان هم معلم ثالث مىگويند .\r\n\r\n\r\n","description":"","footnote":"\r\n( 1 ) - مير سيد محمد باقر بن محمد حسينى استرآبادى يكى از بزرگ‌ترين حكما و فلاسفه اسلامى و جامع علوم عقلى و نقلى است . به دليل آنكه پدرش داماد محقق ثانى بود به ميرداماد مشهور گشت ، وى ساليان فراوان در محضر اساتيدى چون شيخ عبد العالى - فرزند محقق كركى - شيخ حسين بن عبد الصمد - پدر شيخ بهايى - و سيد نور الدين على موسوى عاملى به شاگردى پرداخت .\r\nاز تأليفات اوست : القبسات ، الرواشح السماوية ، الصراط المستقيم ، شارع النجاة ، شرعة التسمية ، جذوات ، حاشيه بر صحيفهء سجاديه و كافى و من لا يحضره الفقيه ، و ديوان شعر .\r\nوى در سال 1041 ق . بدرود حيات گفت و در نجف اشرف به خاك سپرده شد .\r\n( 2 ) - قبسات ، ص 278 .\r\n( 3 ) - معلم اول ، ارسطوطاليس ، پسر نيقوماخس . وى رئيس حكماى مشائى و فيلسوف اعظم روم و اعقل و افهم تلامذهء افلاطون بود و استادش در غياب او درس را تعطيل مىكرد . ايمان او در اثر تعليمات افلاطون بود و بيست سال به آموختن اشتغال داشت و در غياب استادش ، جانشين او در دار التعليم بوده و در سى سالگى به فلسفه پرداخت و از بزرگان علماى يونان به شمار مىرفت و در فلسفه مرتبتى بلند ، و نزد پادشاهان منزلتى ارجمند پيدا كرد و اسكندر به نظر و صواب‌ديد وى ارج مىنهاد . وى نخستين واضع علم منطق و اولين كسى است كه مذهب تناسخ را ابطال نمود و مطالب سخيفه و موهوم را از فلسفه پيراست . وى در سال 322 پيش از ميلاد در شصت و شش سالگى درگذشت . در روايتى امام صادق عليه السلام از او به نيكى ياد فرموده‌اند .\r\nاز كتابهاى اوست : قاطيغورياس ، بارى ارمينياس ، طوبيقا ، انالوطيقا ، سوفسطيقا ، السماع الطبيعى ، السماء و العالم ، الكون و الفساد ، النفس ، الحيوان ، الالهيات و الآثار العلوية .\r\nآراء و نظراتش ، تمام فلاسفهء بعدى را تحت تأثير خويش قرار داده و عمدتاً به شرح و نقل كلمات او پرداخته‌اند .\r\n","page_name":" 69 ","page_number":89},
  {"content":"\r\n\r\nهمانطور كه گفتيم ، حدوث ذاتى هست ، يعنى تمام ممكنات ليسيت ذاتيه داشته و در حين وجود ، آن روسياهى و سواد الوجهى و نقطهء سودايى در جبين آنهاست و اين ليسيت با ايسيت هم مجامع است . و همچنين حدوث زمانى هست ، مانند حدوث شيئى كه وجودش مسبوق به عدم مقابل است . حدوث سومى هم هست و آن حدوث دهرى است كه آن را سيد افاضل ابداء نموده و گفته است : حدوث دهرى مانند حدوث زمانى است ؛ زيرا در آن ، عدم مقابل با وجود شىء مطرح است ولى عدم فكّيهء سابق نه جمعيه كه ليسيت ذاتيه جمعاً با وجود عارض بر ذات باشد ، و لكن اين فكّيه در دهرى در سلسلهء طوليه است نه فكّيه در سلسلهء عرضيه .\r\nبراى فهم مقصود از كلام سيّد ، ذكر سه مقدمه لازم است :\r\nمقدمهء اول اينكه : براى وجود هر موجودى وعايى يا چيزى كه جارى مجراى وعاء است ، لازم است . وعاء سيالات - مانند حركات و متحركات - زمان است ، حال اعم از اينكه زمان بنفسه وعاء باشد ؛ چنانچه در حركات و آنچه وجودش استمرارى است زمان وعاء بوده و حركات منطبق بر زمان است و يا اينكه طرف زمان وعاء باشد ؛ چنان كه در آنچه استمرارى نيست مانند آنيات و وصولات الى حدود المسافات چنين است .\r\nو الحاصل : زمان مثل خط مستمر ممتدى است و هر چه مستمر الوجود و تدريجى الوجود است ، با اين خط ممتد زمانى انطباق پيدا مىكند . و همانطور كه در خط فرض مىشود كه از حصول اتصال وهمى نقطه‌ها ، خط ممتد حاصل مىگردد ، همچنين در زمان ، آنات به منزلهء نقطه‌ها كه خط ممتد زمانى از آنها تشكيل مىشود بوده ، بنا بر اين آنچه در آن استمرار نيست ، بر نقطه كه طرف زمان است و مستمر الوجود نيست ، منطبق مىشود .\r\nمخفى نماند كه فرمايش حاجى : « و ما كان بنفسه أعم من أن يكون . . . » « 1 » تكرار است .\r\n\r\n\r\n","description":"","footnote":"\r\n( 1 ) - شرح منظومه ، بخش حكمت ، ص 81 .\r\n","page_name":" 70 ","page_number":90},
  {"content":"\r\n\r\nو باز پوشيده نماند كه بين حكما اختلاف است كه آيا حركت قطعيه موجود و حركت توسطيه وهمى است ، يا بالعكس و يا هر دو موجود است . « 1 » مثلًا كبوترى كه از اول حياط پرواز مىكند ، خطى از حركت او تشكيل مىيابد كه به مجموع آن خط حركت قطعيه گويند و به روحى كه آن را تشكيل مىدهد حركت توسطيه گويند ، يعنى خود كبوتر مانند نقطه‌اى است كه حركت كند ، البته خط از حركت نقطه توليد مىشود .\r\nو الحاصل : راسم زمان ، حركت و چرخش فلك الافلاك است ؛ اگر چه فلك را حركت نيست ؛ چون حركت آن است كه شىء از وضعى به وضعى منتقل شود و حال آنكه فلك الافلاك ثابت و حركتش كروى است ؛ مانند چرخى كه دور خودش بگردد .\r\nآنچه در جوف اين كره است زمانى و آنچه خارج از آن و محيط بر اوست خارج از زمان است ؛ چون فرضاً محيط بر فلك الافلاك است . و زمان از حركت فلك الافلاك به دست مىآيد و خود زمان و زمانيات محاط عالمى است كه آن عالمِ مفارقات نوريه است ، يعنى آنچه از ماده و مدت متبرّى و همچنين تعلق به ماده نداشته و از صورت هم عارى است . به عالمى كه عالم اين مفارقات نوريه است ، عالم دهر گويند . و آن عالم بسيط و مجرد از كمّيات و اتصال و سيلان است و به منزلهء وعاء براى اين مفارقات است و نسبتش به زمانيات و عالم طبيعت ، مانند نسبت روح به جسد است كه دست به هر جايى از جسد بگذارى روح است .\r\nو باز براى غير مفارقات نوريه ، يعنى اسماء و صفات الهى عالمى محيط به عالم دهر است و آنچه جارى مجراى وعاء براى اين صفات و اسماء است ، عالم سرمد است .\r\nمقدمهء دوم اينكه : براى وجود دو سلسلهء طوليه و عرضيه است :\r\nسلسلهء عرضيه آن است كه بين وجودات آن سلسله عليت و معلوليت نيست ، مانند وجودات عالم طبيعت نسبت به يكديگر و يا وجودات عالم جبروت نسبت به\r\n\r\n\r\n","description":"","footnote":"\r\n( 1 ) - رجوع كنيد به : شفا ، بخش طبيعيات ، ص 35 ؛ مباحث مشرقيه ، ج 1 ، ص 672 ؛ اسفار ، ج 3 ، ص 31 - 37 .\r\n","page_name":" 71 ","page_number":91},
  {"content":"\r\n\r\nيكديگر . و سلسلهء طوليه آن است كه سلسله‌اى به يك معنى علت سلسلهء ديگر باشد .\r\nو شرح اين مجمل آنكه : مبدأ سلسلهء نزولى را مرتبه‌اى از وجود كه لا رسم و لا اسم له و صرف الغيب و مرتبهء غيب الغيوب و غيب مكنون و غيب مصون است - كه آن حقيقة الوجود است - به حساب نمىآورند . بلكه مبدأ سلسلهء نزولى را « الوجود الجامع لجميع الاسماء الحسنى و الصفات العليا » كه منبع فيض مقدس و نور منبسط است به حساب مىآورند . تجليات انوار از اين عالم شروع شده و اين عالم را عالم لاهوت گويند . و اين عالم به يك معنى علت عالمى است كه وجودات آن وجودات مادى نبوده و تعلق به ماده نداشته و ماده موضوع آنها نبوده و در تكوّن حالت انتظاريه ندارند و اين عالم را عالم جبروت گويند ؛ زيرا در وجودات آن تمام نقصها جبران شده است .\r\nبعد از اين عالم ، عالم نفوس است كه به آن عالم ملكوت گويند كه عارى از ماده ولى متعلق به آن است . اين عالم ملكوتِ نفوس كليه بوده كه به آن ملكوت اعلى گويند و داراى مُثُل معلّقه‌اى است كه عارى از ماده و لكن داراى صورت مىباشد .\r\nبعد از اين عالم ، عالم شهود و حضور ، يعنى عالم طبيعت و عالم ناسوت است و در آخرين درجهء اين عالم ، هيولى است كه صرف القوه و وجود ضعيف است كه مىتوان گفت مقبض نور وجود بوده و در حاشيهء وجود واقع شده است و از آنجا سلسلهء صعود شروع شده و رو به مبدأ مىگذارد ؛ جماد و معدن و نبات و حيوان و انسان - با آن مراتب پنجگانهء انسانى - به مبدأ ختم مىشود .\r\nمقدمهء سوم اينكه : عدم در احكام خود تابع احكام وجود است ، مثلًا عدم در وحدت و كثرت وثبات و سيلان و وعاء تابع احكام وجود است . همان طورى كه در منطق قضاياى سالبه به حمليه و متصله نامگذارى مىشود ، با اينكه در قضيهء سلبيه سلب الحمل و سلب الاتصال است ، منتها اين تسميه به واسطهء قياس به موجبه و به طفيل آن و با عنايت به اوست ، همچنين عدم نيز مانند وجود داراى اقسامى است .\r\nبنا بر اين : عدم نيز به زمانى و دهرى و سرمدى تقسيم مىگردد و راسم اعدام در اذهان ، فقدان هر مرتبه‌اى از وجود است نسبت به مرتبهء ديگرى كه در موجودات\r\n\r\n","description":"","footnote":"","page_name":" 72 ","page_number":92},
  {"content":"\r\n\r\nعرضيه است . مثلًا زيد ، فقد وجودِ عمرو است و سياهى فقد وجود سفيدى است ، نه اينكه زيد و يا سياهى مصداق عدم عمرو و عدم سفيدى باشد تا زيد و سياهى مركب از اعدام باشند ، بلكه وجود زيد خود زيد است نه عدم عمرو ، و وجود سياهى خود سياهى است نه عدم سفيدى ؛ زيرا عدم با قطع نظر از وجود ، ظلمت بحت و عالمِ هيچ و پوچ است . بنا بر اين زيد مصداق عدم عمرو نيست ، بلكه مصدوق عليه عدم عمرو است ؛ چون بين مصداق و مصدوق عليه فرق است .\r\nبه اين بيان كه : اگر كلى طبيعى تحقق پيدا نموده و حدود و تشخص مخصوصى به خود بگيرد به آن مصداق كلى طبيعى گويند ، و لكن در بعضى از موارد حقيقت شىء به يك تكّه از وجود محدود نمىشود كه آن تكّه از وجود مصداق آن كلى طبيعى باشد ، منتها با ملاحظهء تسامحى بر آن اطلاق مصداق مىنماييم ، مثل اينكه به زيد ابيض مىگوييم و حال آنكه ابيض ذات بياض است نه زيد ، بلكه زيد مصدوق عليه است ؛ چون بياض را در ضمن او ديده و با ملاحظهء اتحاد زيد با بياض به زيد ابيض گفته‌ايم .\r\nو بالجمله : راسم عدم در اذهان فقد هر مرتبه از وجود است نسبت به مرتبهء ديگرى كه در وجودات عرضيه است . و راسم اعدام در سلسلهء طوليه فقد سلسلهء دانى نسبت به كمال سلسلهء وجودات عالى است و لكن وجود عالى فاقد وجود دانى نيست ؛ چون معطى كمال وجود دانى است و معطى شىء فاقد شىء نيست . پس وجود دانى فاقد كمالات وجود عالى و وجود عالى جامع كمالات وجود دانى و فاقد فقدانات و نقصانات اوست .\r\nبعد از تمهيد اين مقدمات مىگوييم : در مورد زمان كه وعاء موجودات عالم طبيعت و شهود است و زمانيات يعنى موجوداتى كه منطبق بر زمان - خط ممتد متشكل از نقاط آنات - است ، هر وجودى كه قبل از وجود ديگر منطبق بر اين رشتهء طولانى باشد و هر وجودى كه در محاذى قسمت ديگرى از زمان قرار گرفته باشد ، مثل اينكه وجود پدر بيست سال منطبق بر زمان بوده و وجود پسر بيست سال بعد از او منطبق بوده و اينها از يكديگر فك بالزمان داشته و عدم پسر در زمان انطباق پدر بوده\r\n\r\n","description":"","footnote":"","page_name":" 73 ","page_number":93},
  {"content":"\r\n\r\nالبته به نحو عدم مقابل نه عدم مجامع ، وجود يكى راسم عدم ديگرى است همچنين خود زمان مثلًا راسم عدم زمان قبل است چنان كه بعد خواهد آمد .\r\nو الحاصل : اگر حدقهء چشم را بزرگ نموده و از اين عالم خارج شده و از بيرون نگاهى به اين عالم بياندازى و مجموع زمانيات و زمان را زير پا گذارى ، مىبينى كه اين عالم شهود ، عدم و يا راسم عدم و فاقد كمالات عالم ملكوت ، كه وعاء آن دهر است مىباشد .\r\nو همچنين اگر حدقهء چشم را بزرگ‌تر نموده و پر و بالى بزنى و در كنگرهء عالم سرمدى بنشينى و كرهء عالم دهر را زير پا گذارى ، باز مىبينى كه عالم دهر راسم اين عالم سرمد است . و اگر از عالم سرمد ترقى نموده و به جايى برسى كه خاموش‌كنندهء حواس است ، عالم غيب الغيوب است كه هيچ داراى نقصان نبوده ، بلكه كمال صرف و نور حقيقى است .\r\nو بالجمله : چنان كه در زمانيات گفتيم كه هر قطعه از زمان راسم عدم قطعهء ديگر است ، عالم همانند يك شب و روز است كه داراى دو قوس نزولى و صعودى است و نيّرِ نور حقيقى ، اين كره و مدار فلك عالم را گردش داده و در حاقّ و بواطن اين عالم ، نور منبسط نموده و از اشعهء پرتو اين نيّر نور حقيقى است كه اعماق اشياء نورانى شده است . خلاصه اين عالم بتمامه يك شب و روز است ؛ چنان كه روز و شب از گردش شمس به وجود مىآيد اگر شمس حجاب غروب و نقاب افول را دور كند و حجاب و ستر غروب بر سر نيندازد ، هر گز شب محقق نمىشود و اگر كشف قناع غروب نكرده و طلوع ننمايد روز نخواهد بود ، همچنين در عالم تا نيّر نور حقيقى تحت حجاب كثرت است ليل است و اين ماهيات حاجبه با اينكه مرده‌اند ، زنده از آن نيّر نور حقيقى مىباشند و لكن فعلًا در ديدهء غير حق‌بين سراب ماهيات لمعات و اشعات دارد و شب ظلمانى پيداست و اين اظلال جلوى چشم را گرفته صاحب ظلّ را نمىبينيم .\r\nخوشا به حال آنان كه در اين عالم شهود ، عينك دوست‌شناسى و حق‌بين دارند و از طبيعت مرده و زنده ، به حى ربوبى گرويده‌اند و اين شب را به پايان رسانيده و طلوع\r\n\r\n","description":"","footnote":"","page_name":" 74 ","page_number":94},
  {"content":"\r\n\r\nنيّر نور حقيقى را ديده‌اند ؛ چنان كه ابراهيم خليل افول اين نورنماها را ديد  « فَلَمَّا جَنَّ عَلَيْهِ اللَّيْلُ . . . » .  « 1 »\r\nو بالجمله : اين يك شب به آخر نرسد تا اينكه نيّر در وسط صرف الوجودى حجاب غروب را كنار زده و همهء اظلال را محو و ناپيدا نموده و همهء تعينات را منمحى و هيچ و پوچ گردانيده و عالم سير خود را تمام نمايد  « إِنَّا لِلَّهِ وَ إِنَّا إِلَيْهِ راجِعُونَ » .  « 2 »\r\nاجمال قول محقق داماد اينكه : براى هر وجودى وعاء يا چيزى نازل منزلهء وعاء است و قناع از روى اين اجمال به بيان كيفيت سلسله و نظام وجود موجودات برداشته مىشود . اين است كه گفته مىشود : وجود صرف بصرافته با قطع نظر از خودنمايى ، تجلى غيب است و او را اسمى و رسمى نيست و اين مرتبه را مرتبهء غيب الغيوبى و مرتبهء غيب مطلق گويند . و در اين مرتبه نه وعايى است و نه چيزى نازل منزلهء وعاء و اصلًا قابل اشاره نيست و پايين‌تر از اين عالم غيب ، عالم تجليات و عالم اسماء است كه عالم نمايش و همچنين مبدأ قوس نزولى ، از اين عالم شروع مىشود .\r\nو خداوند تبارك و تعالى را اسمائى است كه عالم شهود و غيب و عقول و مجردات و نفوس و اجسام و كل ما كان ، در تحت اين اسماء اداره مىشوند . بعضى از اين اسماء محيط بر بعضى و بعضى محاط بعضى ديگر مىباشد و كلمهء جامع و محيط و اسم اعلى كه محيط بر همهء اسماء و تمام عالم است كلمهء مباركهء « اللّه » و « رحمن » و « أوّل » و « آخر » و « ظاهر » و « باطن » است كه به بعضى از آنها در اين آيهء  « هُوَ الْأَوَّلُ وَ الْآخِرُ وَ الظَّاهِرُ وَ الْباطِنُ »  « 3 » و به بعضى ديگر در آخر سورهء مباركهء حشر اشاره شده است :   « هُوَ اللَّهُ الَّذِي لا إِلهَ إِلَّا هُوَ الْمَلِكُ الْقُدُّوسُ السَّلامُ الْمُؤْمِنُ الْمُهَيْمِنُ الْعَزِيزُ الْجَبَّارُ الْمُتَكَبِّرُ سُبْحانَ اللَّهِ عَمَّا يُشْرِكُونَ * هُوَ اللَّهُ الْخالِقُ الْبارِئُ الْمُصَوِّرُ لَهُ الْأَسْماءُ  \r\n\r\n\r\n","description":"","footnote":"\r\n( 1 ) - انعام ( 6 ) : 76 - 79 .\r\n( 2 ) - بقره ( 2 ) : 156 .\r\n( 3 ) - حديد ( 57 ) : 3 .\r\n","page_name":" 75 ","page_number":95},
  {"content":"\r\n\r\n الْحُسْنى يُسَبِّحُ لَهُ ما فِي السَّماواتِ وَ الْأَرْضِ وَ هُوَ الْعَزِيزُ الْحَكِيمُ » .  « 1 »\r\nو بالجمله : اين اول مرتبهء ظهور از مرتبهء اسماء است و بعضى از اين اسماء محيط هستند مانند اسم سرمد كه احاطه بر تمام اسماء دارد ؛ چون تمام اسماء سرمدند « لا أوّل لأوّله و لا آخر لآخره » عالم سرمدى ، قادر سرمدى ، قاهر سرمدى ، رحيم سرمدى ، كريم سرمدى ، غنى سرمدى .\r\nخلاصه : اين عالم سرمد بإحاطته الكليه بر تمام عوالم مبتدعات و مخترعات و كائنات و بر تمام كرهء وجودى محيط است .\r\nو بعد از عالم غيب الغيوب و غيب مكنون و غيب مصون و غيب مطلق يعنى صرف الوجودى كه « لا اسم و لا رسم له و لا يمكن الاشارة إليه » مرتبهء ثانيه‌اى است كه به آن عالم اسماء و عالم تجلى و عالم لاهوت گويند . سپس عالم جبروت است ، يعنى عقول كليه كه تجرد از ماده و صورت داشته و كاملند و قرب به مبدأ دارند . اينكه به آنها عالم جبروت گويند يا به خاطر اين است كه خداوند متعال نقايص آنها را جبران فرموده و يا به جهت اين است كه آنها نقايص مرتبهء مادون خود را جبران مىنمايند .\r\nبعد از اين عالم ، عالم ملكوت است و عالم ملكوت اعلى ، عالم نفوس كليه است و عالم ملكوت اسفل ، مُثُل معلّقه است ، بنا بر اختلافى كه در آن هست ، بعضى آن را عالم مثال خوانند و بعضى عالم معلّقه و بعضى ارباب انواع و بعضى مُثُل افلاطونيه گويند . و عالم شهادت اين عالم حضور است كه فلك الافلاك محيط آن و مركز آن را زمين دانند كه آخر مرتبهء نزول و ظلّ الاظلال و حاشيهء عدم و آخر نور وجود است و دور حركت اين فلك الافلاك زمان و آنچه داخل اين كره است زمانى است .\r\nاگر حدقهء چشم را بزرگ گردانى و بر روى اين كره نشسته و از زمان و زمانيات خارج شوى ، عالم عقول و مجردات را مىبينى كه محيط بر عالم ناسوت است و زمان و زمانيات با مجموع اين كره محاط آن بوده ، كه آن عالم دهر است ، پس عالم دهر محيط بر عالم زمان است . و چنان كه زمان ، روح زمانيات و محيط بر موجودات زمانيه بوده ،\r\n\r\n\r\n","description":"","footnote":"\r\n( 1 ) - حشر ( 59 ) : 23 - 24 .\r\n","page_name":" 76 ","page_number":96},
  {"content":"\r\n\r\nدهر ، محيط بر اين عالم و روح زمان مىباشد . و اگر از اين عالم هم پرواز نموده و در عالم سرمد كه عالم اسماء و عالم لاهوت است نشينى ، مىبينى كه عالم لاهوت روح عالم دهر بوده و دهر و موجودات دهريه در سرمد واقعند .\r\nو الحاصل : از اين بيانات ظاهر شد كه عالم سرمد ، به منزلهء وعاء براى كل عوالم است و همچنين روشن شد كه عالم داراى يك سلسلهء عرضيه است و نيز داراى يك سلسلهء طوليه كه از لاهوت شروع شده و در قوس نزولى به ناسوت ختم مىشود .\r\nو اما مقدمهء ديگرى كه ذكر آن لازم است اين است كه : احكام عدم ، تابع احكام وجود است و الّا عدم چيزى نيست تا داراى حكم باشد . پس عدم در اتصاف به وحدت و كثرت وثبات و سيلان تابع وجود است ، مثلًا وحدت وجود را در نظر گرفته و آن گاه به خاطر قياس به او ، عدم آن را واحد خوانند ، در كثرت همچنين است . و نيز اگر وجود ممتد و مستمر و صاحب سيلانى باشد ، با عنايت به سيلان وجود ، عدم چنين شيئى را به سيلان متصف مىنمايند .\r\nبنا بر اين : عدم نيز زمانى و دهرى و سرمدى است و چون عدم بحت و صرف است ، اگر بگوييم : زيد عدم عمرو است مجاز خواهد بود ؛ زيرا عدم چيزى نيست تا در وجود زيد محقق شود و زيد حقيقةً مصداق عدم عمرو شود ، بلكه وجود هر چيزى به وجود خود آن چيز است لا غير ، بلى مىتوان به وجود زيد بالمجاز و العنايه ، عدم عمرو گفت ؛ چون راسم عدم عمرو در ذهن ، وجود زيد است . پس بالعرض و المجاز وجود زيد ، عدم عمرو است چون وجود زيد راسم عدم عمرو است .\r\nو الحاصل : چنان كه وجود هر قطعه‌اى از سلسلهء عرضيه راسم عدم قطعهء ديگر است ، همين طور هر مرتبه‌اى از سلسلهء طوليهء موجودات راسم عدم مرتبهء ديگرى است . بنا بر اين : عالم ناسوت و ملكوت مثلًا ، مسبوق الوجود به عدم دهرى است و هكذا عالم دهر ، مسبوق الوجود به عدم سرمدى است ، و چنان كه در سلسلهء عرضيه وجود زيد واقعاً فاقد وجود عمرو است و اين عدميت عمرو و وجود زيد واقعيت داشته و صرف اعتبار نيست ، همچنين عدم عالم ملكوت در عالم دهر واقعيت دارد و\r\n\r\n","description":"","footnote":"","page_name":" 77 ","page_number":97},
  {"content":"\r\n\r\nهكذا . پس تمام اوعيهء وجودات سلسله ، وعاء براى عدم سلسلهء تاليهء آن مىباشد .\r\nهمانطور كه در اين عالم ناسوت ، مقادير حركات دوريه ، ازمنه است و خورشيد طبق گردش فلك طلوع و غروب نموده و شب و روز را تشكيل مىدهد و زمان مستمر است ، همچنين بايد تمام عالم را يك كرهء بزرگ دانست كه نيّر نور حقيقى به ذات انور نوربخش خود در دار فلك وجودات ، اين عالم را در دو قوس نزول و صعود سير نموده و تمام عالم از ازل تا ابد براى او يك شب و روز است . خوشا به حال آنان كه به روز رسيده و يا از اول ، تاريكى شب مظلم را نديده و هميشه در مطلع فجر ، ديدهء آنها زمينهء افق را سپيد ديده است ؛ چنان كه فرمود :  « وَ كَذلِكَ نُرِي إِبْراهِيمَ مَلَكُوتَ السَّماواتِ وَ الْأَرْضِ »  « 1 »  « سَلامٌ هِيَ حَتَّى مَطْلَعِ الْفَجْرِ » .  « 2 » نمىدانيم آيا ما از اين ظلمت شب مىرهيم يا نه ؟ ان شاء اللّه در قيامت كبرى ديگر اين شب به پايان رسيده و نور جمال ، هر ظلمتى را از ميان برداشته و نيّر نور حقيقى از پس ابرها بيرون آمده و حجاب سحاب را از صفحهء وجود برمىدارد .  « هُوَ الْأَوَّلُ وَ الْآخِرُ وَ الظَّاهِرُ وَ الْباطِنُ »  « 3 »  « كُلُّ شَيْءٍ هالِكٌ إِلَّا وَجْهَهُ »  « 4 »  « إِنَّا لِلَّهِ وَ إِنَّا إِلَيْهِ راجِعُونَ » .  « 5 »\r\n\r\nحدوث اسمى\r\n و الحادث الاسمي الذي مصطلحي * أن رسمٌ اسمٌ جا حديث منمحي \r\nهر چيزى كه در عالم از اهل صنايع بروز و ظهور پيدا مىكند از حقيقت اسمى كه در آن صانع است نشأت گرفته است . مثلًا علم حاصل در اذهان متعلمين ، به قيمومت اسم عليم است كه در مدرّس ظهور نموده است و همچنين در صنعت ساعت‌سازى كه ساعت تعمير مىشود ، به جهت اسم عليم است كه در صانع و شخص ساعت‌ساز بوده\r\n\r\n\r\n","description":"","footnote":"\r\n( 1 ) - انعام ( 6 ) : 75 .\r\n( 2 ) - قدر ( 97 ) : 5 .\r\n( 3 ) - حديد ( 57 ) : 3 .\r\n( 4 ) - قصص ( 28 ) : 88 .\r\n( 5 ) - بقره ( 2 ) : 156 .\r\n","page_name":" 78 ","page_number":98},
  {"content":"\r\n\r\nاست . و نيز طبيبى كه بدن مريض را معالجه مىكند ، صحت مريض از اسم عليم است كه در طبيب بوده است و هكذا .\r\nو بالجمله : ذات من حيث الذات تأثيرى نداشته مگر اينكه در تحت قيمومت يكى از اسماء باشد و ذات خاليه از اسماء تأثيرى نمىكند .\r\nبعد از تمهيد اين مقدمه گفته مىشود : يك مرتبه ذات من حيث « إنّه لا رسم و لا اسم له » است و آن مرتبهء احديت و غيب الغيوب و صرف الوجود و حقيقة الوجود است كه به آن اشاره نمىشود و از اين مرتبه در عالم نشانى نيست بلكه بحت و صرف است . و مرتبهء ديگر ، مرتبهء بروز اسماء و ظهور صفات است . و اين تجلى است كه عالم را از اشعّهء نور وجود پُر كرده و اين جلوه است كه لمعاتش به اعماق ذرات رسيده و هر ذره آيتى از اوست و آيت شىء غير از ظلّ آن چيزى نيست و از خود استقلالى ندارد ؛ زيرا اگر از خود چيزى داشت آيت شىء نمىشد . عنوان در معنون و ظلّ در ذى ظلّ فانى است ؛ چنانچه آيه در ذى الآيه فانى است .\r\nو الحاصل : خورشيد كه به اين عالم ضياء بخشيده ، مِن حيث الذات اين افاضه را نكرده است ؛ چون محال است بذاته و بدون آن جنبهء نورانيت و بدون كونه منبعاً للنور ، اعطاى نورانيت كند ؛ زيرا بين مفيض و مفاض سنخيت لازم است . پس با قيد « كونه منبعاً للنور » اعطاى نور نموده و بر سطوح اين اجسام مىتابد . بنا بر اين در شمس يك اصل الذات است و يك لحاظ « كونه منبعاً للنور » كه مىبينيم از آن به اين عالم نور رسيده است . اين مثال به شمس براى تقريب به ذهن است و الّا « خاك بر فرق من و تمثيل من » . « 1 »\r\nهمچنين در حقيقت هستى يك اصل الوجود است كه به يك ملاحظه منبع اين فيوضات و انوار حقيقيهء وجود است و در مرتبهء اصل ذات ، غيب الغيوب است و در مرتبهء ديگر و با نظر به اينكه منبع صفات است ، صفات ذاتيه است و با ملاحظهء اينكه اين وجودات ، آيت و نمونه و جلوه اوست و به واسطهء قيموميت اسماء ، اين نمونه‌هاى\r\n\r\n\r\n","description":"","footnote":"\r\n( 1 ) - مثنوى معنوى ، ص 880 ، دفتر پنجم ، بيت 3318 .\r\n","page_name":" 79 ","page_number":99},
  {"content":"\r\n\r\nعالميت و قادريت از حيث اوصاف ترشح نموده است ، اوصاف فعليه است و اين وجودات فعل اللّه و جلوات حق به جلوهء اسماء است و اين تكثرات از خيرگى چشم است ؛ چرا كه او از شدت نور ، خفى و از شدت ظهور ناپيداست و همهء عالم ظهور اسماء است .\r\nاين است كه مرحوم حاجى به حدوث اسمى قائل شده و صفحهء وجود را وجه او دانسته  « فَأَيْنَما تُوَلُّوا فَثَمَّ وَجْهُ اللَّهِ »  « 1 » وجه ، آيت ذى الوجه است و نمونه و نشانه ، غير صاحب نمونه نيست ؛ البته با يك تنزلى ، ظلّ حيثيتى غير ذى ظلّ ندارد و در عين حال عين ذى ظلّ نيست .\r\nاين است كه حضرت امير عليه السلام فرمود :\r\n« داخل في الأشياء لا بالممازجة و خارجٌ عن الأشياء لا بالمباينة » « 2 »\r\n« و له بينونة لا بينونة عزلة بل بينونة صفةٍ » . « 3 »\r\nعالم پرده‌اى است كه تار و پود آن ظهور اسماء است ، پشت پرده چيزى جز صاحب اسم نيست .\r\nتجليات آيات ما را از ذى الآيه غافل نموده است و نعوذ باللّه من أن يكون الشفعاء الخصماء ، يار در كنار و ما مهجوريم . دعا كنيم اين پرده از روى دل برداشته شده ، از وجه گذشته و ذى الوجه را ببينيم  « هُوَ الْأَوَّلُ وَ الْآخِرُ وَ الظَّاهِرُ وَ الْباطِنُ »  « 4 »  « اللَّهُ نُورُ السَّماواتِ وَ الْأَرْضِ »  « 5 » اين نورِ تجلى است كه تابيد و به جلواتى جلوه كرد كه ما آسمان و زمين و زمان را ديديم و بر حقايق سماوات تابيد كه سماء به نور وجود منور شد و الّا نه سمايى و نه ارضى و نه جسمى و نه جانى است . لب بام آمدى و قاليچه تكاندى ، قاليچه گرد نداشت خودت را نماياندى .\r\n\r\n\r\n","description":"","footnote":"\r\n( 1 ) - بقره ( 2 ) : 115 .\r\n( 2 ) - اين تعبير را در كتب روايى نيافتيم ؛ گرچه مضمون آن در روايات فراوان است . رجوع كنيد به : توحيد صدوق ، ص 73 ، باب 2 ، حديث 27 ، و ص 308 ، باب 43 ، حديث 2 ، و نيز : نهج البلاغه ، ص 40 ، خطبه 1 ، و ص 258 ، خطبه 179 .\r\n( 3 ) - احتجاج طبرسى ، ج 1 ، ص 475 .\r\n( 4 ) - حديد ( 57 ) : 3 .\r\n( 5 ) - نور ( 24 ) : 35 .\r\n","page_name":" 80 ","page_number":100},
  {"content":"\r\n\r\nسماء از خود نور ندارد و ارض از خود نور ندارد و اين نور اسماء است كه تابيده و كثرت در نمايش ظهور اسماء است و الّا همه از يك منبع است . اين است كه در دعاى سحرهاى ماه مبارك رمضان حضرت باقر عليه السلام مىفرمايد :\r\n« اللهمّ إنّي أسألك من أسمائك بأكبرها و كلّ أسمائك كبيرة ، اللهمّ إنّي أسألك من جمالك بأجمله و كلّ جمالك جميل ، اللهمّ إنّي أسألك من عظمتك بأعظمها و كلّ عظمتك عظيمة » « 1 »\r\nاين فروغ اسم عظيم است كه در عالم فعلى متجلى است و اعظم از آنها اسم اعظم است .\r\nآنچه تا كنون در باب حدوث اسمى گفته شد ، بنا بر مذاق حكما بوده و سير حكما سير تعقلى است .\r\nو اما بنا بر سير عرفانى كه از مسير ذوقيات و رياضتهاى روحى و نفسى است و ظاهراً خود مرحوم حاجى اين طريقه را در باب حدوث اسمى اخذ فرموده ، تفصيل مطلب اين است كه : وقتى ما در اين عالم طبيعت ، چشم طبيعى گشوده و طبيعت كثرت‌نما را با چشم كثرت بين طبيعى ملاحظه مىكنيم در كفر و شرك ذاتى غوطه‌ور و از توحيد ذاتى بىخبريم . و همچنين گرفتار شرك فعلى و به توحيد فعلى كافر مىشويم و باز در كفر صفت و وصف واقع و به توحيد صفت ، ملحد مىباشيم . اين است كه من و تو و آن مىگوييم ؛ من عالمم ، من قادرم ، او قدير است ، او قادر است ، اين قادر است ، اين قدير است ، آن عالم است ، آن قدير است ، من كردم ، او كرد ، اين كرد و آن كرد . بلى اگر انسان با اين چشم كثرت بين طبيعت از روزنهء طبيعى ، عالم كثرت نماى طبيعت را تماشا كند مشرك گشته و غير حق ، كثير را مىبيند ، ولى اگر اين چشم را بسته و چشم ديگرى گشوده و از اين طبيعت پرواز نموده و نور بصر نفس را رو به عالم بالا گرداند ، عالم برزخ و عالم مثال را مىبيند و هنگامى كه موجودات اين عالم را زير پا گذاشت ، يك مرتبه چشم بصيرت نفس بازگشته و اگر بخواهد مىتواند به عالم شريف و لطيف پرواز نموده و در آن عالم ، موجودات لطيفه را بالعيان نه بالتعقل ببيند ؛ چنانچه در خواب و تخيل صور كه با هم تفاوت دارند را مىبيند ، البته در خواب نفس از علايق\r\n\r\n\r\n","description":"","footnote":"\r\n( 1 ) - رجوع كنيد به : اقبال الاعمال ، ص 77 ؛ مفاتيح الجنان ، اعمال سحرهاى ماه مبارك رمضان .\r\n","page_name":" 81 ","page_number":101},
  {"content":"\r\n\r\nجسمانى قدرى فراغت پيدا نموده ، حقيقت صور عالم به چشم نفس مشاهده شده و صورى از عالم معنى در قوهء مشتركه ترسيم مىگردد ، و لكن در تخيل ، نفس نسبت به صور خلاقيت پيدا كرده و آنها را در صفحهء حس مشترك مرتسم مىگرداند .\r\nپس تعقل عالم مثال به طريقهء حكماى اهل استدلال به اين است كه ضروريهء اوليه را اخذ نموده و به مقتضيات آن به عالم مثال قائل مىشوند . و اهل عرفان با شهامت نفس به بيرون آوردن آن از تحت حجاب و از لفافهء طبيعت به عالم مثال نائل مىشوند .\r\nبنا بر اين : كسى كه نفسش را قوت پرواز بيش از اين نيست و ابليس - كه همّ و غمّش اين است كه بنى آدم به توحيد نرسند - اگر توانست پر و بال نفس را كنده و نگذارد مرغ نفس از اين بيشتر طيران كند ، در اين صورت در اين عالم بازمانده و به اين مكاشفه قناعت نموده و دلشاد است ؛ چنانچه ما در عالم لفظ و حرّافى بازمانده و توحيد ما بيش از يك سلسله تصورات و حلقه‌هاى استدلال و براهين دوريه و تسلسليه چيز ديگرى نيست و به اين الفاظ در باب توحيد قناعت كرده و كفايت نموده‌ايم در حالى كه از معنى بىخبر هستيم .\r\nاگر بال و پر نفسى در قوت همانند شاهين شد ، چنين نفسى تلبيسات ابليس‌ها را دريده و به عالم عقل رسيده و عقول كليه و نفوس كليه را مشاهده نموده و با ديدهء عيان نفسى و عقلى ، عالم عقل را مشاهده مىنمايد و اگر باز با دربانهاى عالم معنى و عالم حق مواجه شده و مركب نفس در اين مرحله خسته شد و بال مرغ عقل نتوانست شهپر بزند ، در اين مرتبه مشرك مىماند . و اگر از اين عالم هم گذشت و آن را آيتى كه بيش از نشانه و ظلّ باطنى نداشته و ظاهر باطن‌نماست ديد به عالم اسماء و تجليات اسمى كه متجلى به تجليات و جلوات اسماء است مىرسد .\r\nاين است كه عرفا گويند : عالمان ، آيت اسم عالميت حق و پادشاهان علامت اسم قاهريت اويند . و اگر در اين نشانهء تجليات اسمى واقف شدند در مرتبهء كثرات اسمى بازمانده و به توحيد ذات و صفات و اسماء نرسيده و از جمال جميل معشوق ، محجوب مانده به تماشاى انوار تجليات اسمائى مشغول گشته‌اند .\r\n\r\n","description":"","footnote":"","page_name":" 82 ","page_number":102},
  {"content":"\r\n\r\nاگر باز نفس قوى نشد كه از اين عالم بگذرد ، اگر طالب رحمت شد به اسم رحيميت و رحمانيت متوجه مىشود و اگر ترسو نباشد در اسم قهار و منتقم مبهوت مىگردد و اگر عاشق صادق جمال جميل است از اسم محاط عبور نموده و به اسم محيط مىرسد ، يعنى از اسم رحيميت به اسم رحمانيت و از اسم رزاقيت به خالقيت و هكذا تا به اسم جامع « اللّه » مىرسد . اگر از اين هم گذشت كثرات به كلى تمام شده ، ديگر نه اسمى مىبيند و نه رسمى ، نه عالم عقل و نه عالم مثالى ، نه عالم نار و نه عالم جنتى ، نه عالم جسم و نه عالم طبيعتى ، از ظلّ غافل شده به ذى ظلّ مىرسد و واله جمال جميل ذى الآيه مىگردد . موحد و اهل توحيد مىشود . ديگر كثرات از ميان برداشته شده و عالم ، عالم وحدت و يگانگى مىشود . جمال جميل محبوب ، تلألؤ نموده و بو و رايحهء محبوب از هر چيزى به مشام مىرسد .\r\nاين است معناى فرمايش رئيس الموحدين حضرت امير عليه السلام :\r\n« و كمال توحيده الإخلاص له و كمال الإخلاص له نفي الصفات عنه » « 1 »\r\nكه بالعيان محبوب را ديده و از كثرت كه غير از محبوب و معشوق است بگذرد . اسم ، غير محبوب وصفت ، غير معشوق و منافى اشتغال حبيب و عاشق به محبوب و معشوق است . اين است معناى فرمايش مربّى اهل توحيد ، نه آنچه در معناى آن گفته‌اند كه در مورد عالم ، مفهوم آن به عين ذات برگردانده شود تا ذات و صفت ، عينيت داشته باشند . اينها صرف مفاهيم و بافندگى است كه انسان بعد از خاتمهء همهء اينها ، جز يك مفهومى بيش متصور ندارد ، منتها به يك موجودى كه اين مفهوم بر آن منطبق است قائل مىشود ، در صورتى كه از اين جز تعقلات حاصل نبوده و اين شيوهء اهل براهين است و در اينجا استدلال و پاى اهل استدلال چوبين و سخت بىتمكين است .\r\nپس آن را كه خبر شد و از كثرات گذشت ديگر از همه چيز غافل است الّا هو و به غير محبوب توجه ندارد و اگر به غير توجه كند و لو آن غير ، آيت محبوب باشد گناه است . اين است كه تا آدم عليه السلام به اسماء نگاه كرد - در صورتى كه حق اين بود كه فقط\r\n\r\n\r\n","description":"","footnote":"\r\n( 1 ) - نهج البلاغه ، ص 39 ، خطبه 1 .\r\n","page_name":" 83 ","page_number":103},
  {"content":"\r\n\r\nجمال محبوب را ببيند لا غير - به صرف قطع توجه از ذى الآيه و توجه به آيه و عالم اسماء ، نداى محبوب بلند شده و در عالم اعلان نمود كه عاشق خطا كرد  « وَ عَصى آدَمُ رَبَّهُ فَغَوى »  « 1 » عاشق را رسوا نمود كه چرا توجه خود را از محبوب منصرف كردى و اين خطيئهء آدم شد .\r\nاين است كه چون از محبوب هجران كرد ، به هجران تمام مبتلا گرديد و به عالم طبيعت كه منتهاى مرتبهء جلوهء محبوب است افكنده شد و لو اين قطع توجه از حبيب به واسطهء علاقه به محبوب باشد كه اسم ، چون اسم محبوب است به او توجه كرده و لكن باز خطيئه است ؛ چنان كه با اينكه حضرت محمد صلى الله عليه و آله و سلم در عالم به فرمان محبوب آمد تا كودكان بىتربيت را تربيت نمايد و با اينكه اين نزول براى اطاعت محبوب بود ، در عين حال حضرت ، روزى هفتاد مرتبه « أستغفر اللّه » مىفرمود . « 2 »\r\nو الحاصل : مرحوم حاجى به حدوث اسمى قائل است كه در عالم تكثراتى است و آن تكثرات و جلواتِ اسمى است كه اقرب به عالم غيب الغيوب و غيب مطلق است .\r\nخلاصه اولين مرتبهء تكثرنما ، جلوات اسمى است و حدوث اسمى بعد از آن است كه\r\n« كان اللّه و لم يكن معه شيء » . « 3 »\r\n« كان » نه بدين معنى است كه زمان ماضى در او مأخوذ باشد تا بگوييم زمان گذشته‌اى بود كه خدا بود و چيزى نبود . بلكه « كان » در اينجا منسلخ از زمان بوده و به معناى سبق مّا - نه سبق زمانى - است ؛ چنان كه آخوند رحمه الله « 4 »\r\n\r\n\r\n","description":"","footnote":"\r\n( 1 ) - طه ( 20 ) : 121 .\r\n( 2 ) - رجوع كنيد به : اصول كافى ، ج 2 ، ص 504 ، حديث 5 .\r\n( 3 ) - اصول كافى ، ج 1 ، ص 116 ، حديث 7 ؛ و نيز كنز العمال ، ج 10 ، ص 370 ، حديث 29850 .\r\n( 4 ) - آيت اللّه العظمى آخوند ملا محمد كاظم خراسانى ، از اكابر علماى اماميه در اوايل قرن چهاردهم هجرى به شمار مىرود . وى در 1255 ق . در طوس متولد شد و تا 24 سالگى در خراسان و تهران علوم عقلى و نقلى را از اكابر فراگرفت و سپس به نجف رفت و مدت اندكى در حوزه درسى شيخ اعظم انصارى حاضر شد و پس از وفات او ، به درس ميرزاى شيرازى حاضر گرديد و مدت 13 سال از خرمن فيض او بهره برد . پس از مهاجرت ميرزا به سامرا ، به تدريس فقه و اصول مشغول گرديد و بيش از هزار تن از علماى شيعه را در دامان خويش پرورانيد .\r\nاز آثار اوست : الاجاره ، الاجتهاد و التقليد ، شرح تبصره ، حاشيه بر اسفار ، حاشيهء رسائل ، حاشيهء مكاسب ، قضا و شهادات و كفاية الاصول .\r\nوى در روز سه‌شنبه بيستم ذيحجهء 1329 ق . در نجف وفات كرد و در مقبرهء ميرزا حبيب اللّه رشتى مدفون شد .\r\n","page_name":" 84 ","page_number":104},
  {"content":"\r\n\r\nدر كفايه گفته است : هر چه از اوصاف به خدا نسبت داده مىشود از زمان منسلخ است . « 1 »\r\nو الحاصل :\r\n« كان اللّه و لم يكن معه شيء »\r\nيعنى : « لم يكن معه شىء و لا رسم و لا اسم و لا صفة و لا تعيّن » . پس اسماء و رسوم و صفات از مرتبهء احديت حادث شد .\r\nو هر چه از اسم و رسم آمد و حادث شد نبود ، يعنى بهويته و بحقيقته مستقلًا چيزى نبوده و چيزى نيست ؛ چنان كه فعلًا هم چيزى نيست و آنچه باز آمد چيزى نيست چنان كه فعلًا چيزى نيست . اين همه كه غير او مىنمايد ، اين نما را هم او به دست خواهد گرفت و موقعى كه هر چيز به سوى ملك ديّان رجوع كند ، محو و مطموس و منمحى خواهد شد . چنانچه حضرت زين العابدين عليه السلام فرمود :\r\n« و ضلّت فيك الصفات و تفسّخت دونك النعوت و حارت في كبريائك لطائف الأوهام » « 2 »\r\nو سيد اوليا فرمود :\r\n« و كمال الإخلاص له نفي الصفات عنه » « 3 »\r\nيعنى كمال موحديت اين است كه صفات را نديده و اسماء هم در نظر محو و نابود گشته ، و ديده غير ذات و غير جمال محبوب ، وجهى كه غير او باشد نبيند .\r\nاين فرمايش حضرت به اين مذاق عرفانى اشاره است ، نه به آنچه مرحوم حاجى گفته : كه قيامت كبرى ، يعنى مصير الكلّ الى الملك الديّان باشد ؛ « 4 » زيرا مناسب با آن ،  « لِمَنِ الْمُلْكُ الْيَوْمَ لِلَّهِ الْواحِدِ الْقَهَّارِ »  « 5 » و  « مالِكِ يَوْمِ الدِّينِ »  « 6 » است . همان گونه كه تكثر از انسان كامل كه عقل اول و نور اول است حاصل مىشود\r\n« اوّل ما خلق اللّه\r\n\r\n\r\n","description":"","footnote":"\r\n( 1 ) - كفاية الاصول ، ص 41 .\r\n( 2 ) - صحيفهء سجاديه ، ص 166 - 167 ، دعاؤه بعد الفراغ من صلاة الليل .\r\n( 3 ) - نهج البلاغه ، ص 39 ، خطبه 1 .\r\n( 4 ) - شرح منظومه ، بخش حكمت ، ص 83 .\r\n( 5 ) - غافر ( 40 ) : 16 .\r\n( 6 ) - فاتحه ( 1 ) : 4 .\r\n","page_name":" 85 ","page_number":105},
  {"content":"\r\n\r\nالعقل » « 1 »\r\n« اوّل ما خلق اللّه نورى » « 2 »\r\nهمچنين غايت و انتها كه كثرت در او تمام مىشود انسان كامل است .\r\nو الحاصل : مرحوم حاجى اصطلاح حدوث اسمى را از قرآن فهميده و اقتباس نموده است ؛ چنان كه فرموده است :  « إِنْ هِيَ إِلَّا أَسْماءٌ سَمَّيْتُمُوها أَنْتُمْ وَ آباؤُكُمْ »  « 3 » كه وجودات آن چنانى را كه از مرتبه و صقع حق است ، ماهيات ناميدند در صورتى كه ماهيات ، كثرت و هيچ بوده و خدا به آنها سلطنت و استقلال عطا نكرده است ، بلكه همه نيستند ، حق اوست . اين است كه على عليه السلام فرمود :\r\n« توحيده تمييزه عن خلقه و حكم التمييز بينونة صفة لا بينونة عزلة » . « 4 »\r\nالبته حضرت امير عليه السلام به منزله ابو العقل است چنانچه آدم ، ابو البشر است و لكن از حيث اديم الارض بودن ، ابو البشر است ولى به يك معنى كه  « وَ عَلَّمَ آدَمَ الْأَسْماءَ »  « 5 » اب روحانى است .\r\nخلاصه كسانى كه از پردهء غيب نورانى بيرون آمده و دور از محبوب افتاده‌اند و لو به امر محبوب باشد ، براى آنها زندگى با كسانى كه قشرى بوده و از معارف دورند سخت است . و چنان كه افهام كودكان به مطالبى كه استاد عالم بصير به دقت عقلى به آنها رسيده نمىرسد ، فهماندن معارف به اين بىخبران نيز دشوار است . اى بسا اگر بخواهد زبان به حقيقت گشوده و شمّه‌اى از معارف را به افهام مسدود الحواس برساند مجنون و ديوانه‌اش خوانند . اين است كه آنها به چنين امرى حاضر نمىشوند ؛ زيرا مناسبت و سنخيت بسيار ضعيف است . به همين جهت است كه كليم اللّه فرمود :  « وَ أَخِي هارُونُ هُوَ أَفْصَحُ مِنِّي »  « 6 » خدايا زبان مرا لكنت گرفته ؛ چون اگر بخواهم از معارف براى اينها نقل كنم ، اشراقات حق از زبانم ريزش نموده و خواهد ريخت ، و اين عليل الذائقه‌ها آن\r\n\r\n\r\n","description":"","footnote":"\r\n( 1 ) - عوالى اللئالى ، ج 4 ، ص 99 ، حديث 141 .\r\n( 2 ) - عوالى اللئالى ، ج 4 ، ص 99 ، حديث 140 .\r\n( 3 ) - نجم ( 53 ) : 23 .\r\n( 4 ) - احتجاج طبرسى ، ج 1 ، ص 475 .\r\n( 5 ) - بقره ( 2 ) : 31 .\r\n( 6 ) - قصص ( 28 ) : 34 .\r\n","page_name":" 86 ","page_number":106},
  {"content":"\r\n\r\nرا به تلخى تلقى مىنمايند . بنا بر اين چون هارون حد وسط است او بهتر مىتواند با اينها تكلم كرده و به فراخور محيط افهام ايشان معرفت دارد .\r\nاين است كه مىبينيد آن وقتى كه ائمه خواسته‌اند با خداوند متعال اظهار ضمير نمايند در ادعيه فرموده‌اند :\r\n« اللهمّ إنّي أسألك من أسمائك بأكبرها و كلّ أسمائك كبيرة اللهمّ إنّي أسألك بأسمائك كلّها » « 1 »\r\nتا آخر دعاى سحر ماه رمضان و دعاى ابو حمزهء ثمالى « 2 » و دعاى كميل « 3 » و يا فرموده‌اند :\r\n« بمجدك الذي تجلّيت به لموسى كليمك في طور سيناء » « 4 »\r\nو هكذا . و قرآن هنگامى كه با پيغمبر سخن مىگويد ، مىبينى در مقام صحبت از معارف چه نحوه بياناتى دارد . پس از اينجا معلوم مىشود قضيه چنين نيست كه ما از پيرزنان عقيده گرفته و به آن دل خوش باشيم ، بلكه رموزى در كار است .\r\nبنا بر اين سخنى كه زبانزد بعضى است كه اين فلسفه از يونان اخذ شده ، غلط است ، كى فلاسفه يونان از اين حرفها سر درآورده و چه كسى سراغى از اين حرفها در كتب آنها دارد . اين حرفها در كتب آنها نبوده و نخواهد بود . بهترين كتاب فلسفى آنها اثولوجيا است كه داراى مختصرى از معارف بوده و بقيه‌اش طبيعيات است ، بلى شفاى\r\n\r\n\r\n","description":"","footnote":"\r\n( 1 ) - رجوع كنيد به : اقبال الاعمال ، ص 77 ؛ مفاتيح الجنان ، اعمال سحرهاى ماه مبارك رمضان .\r\n( 2 ) - ثقهء جليل القدر ثابت بن دينار معروف به ابو حمزهء ثمالى ، از مشايخ اهل كوفه و زهّاد آن بود . و محضر حضرت سجاد و باقر و صادق عليهم السلام و مقدارى از زمان امام كاظم عليه السلام را درك كرده و حضرت رضا عليه السلام در حق او فرموده كه ابو حمزه در زمان خود مانند لقمان در زمان خود بوده و به روايتى سلمان زمان خود بوده است .\r\nامام صادق عليه السلام به او فرمود : من راحتى مىيابم هرگاه تو را مىبينم . ( إنّي لأستريح إذا رأيتك ) . دعاى معروف امام سجاد عليه السلام - كه در سحرهاى ماه رمضان خوانده مىشود - توسط او نقل شده است . وى در سال 150 ق . درگذشت .\r\n( 3 ) - كميل بن زياد نخعى يمانى ، از خواص اصحاب امير المؤمنين عليه السلام و اعاظم ايشان است . چندى از سوى حضرت ، حاكم « هيت » بوده و دعاى مشهور كميل به دو منسوب است . وى صاحب سرّ امير المؤمنين بوده و در سال 83 ق . به دست حجّاج بن يوسف ثقفى در نود سالگى به شهادت رسيد و قبرش در ثويه - ما بين نجف و كوفه - مشهور است .\r\n( 4 ) - مصباح المتهجد ، ص 375 ، مفاتيح الجنان ، دعاى سمات .\r\n","page_name":" 87 ","page_number":107},
  {"content":"\r\n\r\nشيخ ، فلسفهء يونانى است و در آن هم اين حرفها نيست .\r\nو باز گمان نشود كه حاجى و يا حكماى اسلامى اين حرفها را از خود درآورده باشند ، بلكه اين حرفها در ادعيه بيشتر از منظومه است و صحيفهء سجاديه و نهج البلاغه و قرآن منبع و سرچشمه و مادر اين حرفهاست . بياييد منظومه را با اين ادعيه مقايسه نموده ببينيم در كدام يك مطالب و معارف حقّه بيشتر است ؛ منظومه در يك رشته و اشاره به يك غرض است ولى ادعيه در رشته‌هاى مختلف و داراى اغراض متعدده است .\r\n\r\nتطبيق اقسام حدوث بر عالم\r\n فذي الحدوثات التي مرّت جُمَع * لما سوى ذي الأمر و الخَلق تقع \r\nچون كلام به حدوث عالم رسيد ، چاره‌اى جز توسعهء كلام در كشف اين مرام نيست و براى اين منظور مقدماتى لازم است كه اگر يكى از آنها بر زمين بماند ، نيل به كشف مطلب ممكن نخواهد بود ؛ اگر چه در به دو امر اين مقدمات بيگانه و بدون ربط به نظر مىآيد .\r\n\r\nوجود كلى طبيعى\r\nمقدمهء اول اينكه : بايد تفتيش نمود كه آيا كلى طبيعى موجود است يا نه ؟\r\nو در صورت موجود بودن آيا بالذات موجود است و يا بالعرض و التطفّل ؟\r\nو آيا وجود آن عين وجود فرد و يا در ضمن فرد و يا مستقل است ؟\r\nو آيا در كيفيت موجوديت به نحو كليت است يا نه ؟\r\nبرهانى كه مىتوان بر موجوديت كلى طبيعى اقامه كرد اين است كه : در حمليات يك جهت كثرت و يك جهت وحدت لازم است و تا اين دو جهت حاصل نشود حمل صورت نمىگيرد . پس يا كثرت حقيقيه است و وحدت نيست نه حقيقةً و نه اعتباراً و\r\n\r\n","description":"","footnote":"","page_name":" 88 ","page_number":108},
  {"content":"\r\n\r\nيا وحدت حقيقيه است و كثرت نيست نه حقيقةً و نه اعتباراً و يا كثرت اعتباريه و وحدت حقيقيه است و يا كثرت حقيقيه و وحدت اعتباريه است .\r\nمخفى نماند : در جايى كه كثرت حقيقيه است و وحدت نيست نه اعتبارى و نه حقيقى حمل صورت نمىپذيرد . و نيز در جايى كه وحدت است ، كثرت نيست نه حقيقيه و نه اعتباريه ، حمل صورت نمىگيرد . و اگر كثرت حقيقيه و وحدت اعتبارى باشد باز حمل ، حقيقى نبوده و محتاج عنايت و مجازگويى است ؛ چنانچه در « زيدٌ اسدٌ » چنين است .\r\nو در صورتى حمل صحيح و حقيقى است كه يا دو مفهومِ موضوع و محمول متحد ، و كثرت اعتبارى باشد ، اين گونه حمليات را حمل اوّلى و حمل ذاتى خوانند ، مانند « الانسان حيوانٌ ناطق » كه مفهوم هر دو متحد و تغاير به اعتبار است .\r\nو يا دو مفهوم با هم متغاير بوده و لكن جهت وجوديه و شىء موجود مجمع اين دو مفهوم باشد و وجود واحد به اين دو مفهوم متغاير حقيقى ، وحدت بخشيده باشد ، مانند « زيدٌ انسانٌ » كه مفهوم زيد غير مفهوم انسان است ؛ چون در زيد تعينات وجودى مأخوذ است و در مفهوم انسان مأخوذ نيست ، و لكن يك وجود اين دو مفهوم را جمع نموده و در آنها صورت اتحاد ايجاد نموده و دست وحدت به آنها داده است . بر اين وجود خارجى هم زيد و هم مفهوم انسان صادق است و بالضروره صدق از باب حقيقت است نه از باب عنايت و مجاز . و اين گونه حمل را حمل شايع صناعى خوانند .\r\nو الحاصل : مفهوم انسان بر اين وجود خارجى منطبق است نه اينكه انسان را عبره براى افراد قرار داده مثلًا انسان عبره براى زيد باشد تا انقلاب كليه قضايا به قضيهء ضروريه لازم آيد و معناى « زيدٌ انسانٌ » اين باشد كه « زيدٌ زيدٌ » پس چون بالوجدان مىبينيم ، حمل بالعنايه نبوده و نيز قضيه ، ضروريه - يعنى حمل الشىء على نفسه - نبوده و همچنين بالبداهه مفهوم آنها متحد نيست تا حمل اوّلى ذاتى باشد ، ناچار بايد گفت هم انسان در خارج موجود است و هم زيد ، منتها به وجود واحد . پس اين مطلب به\r\n\r\n","description":"","footnote":"","page_name":" 89 ","page_number":109},
  {"content":"\r\n\r\nثبوت رسيده و اين ادعا محقق مىگردد كه كلى طبيعى وجود خارجى داشته و موجود است .\r\nبعد از اين بايد در مرتبهء ثانيه تكلّم نمود و آن اينكه : آيا كلى طبيعى بالاصاله موجود است يا بالعرض و التطفّل ؟ و بحث روى اصالة الوجود و اصالة الماهيه مىرود و چون حاشا كردن و نفى كردن ماهيات ، محتاج به يك نظر عقلى ادقّ و ذوق عرفانى كامل است و لازمهء آن انكار اصل وجود عالم است كه در نتيجه نمىتوان براى حدوث عالم بحثى منعقد نمود ، لذا ما نمىتوانيم اين ادعا را بكنيم ، چون اين ذوق عرفانى در ما نيست . بنا بر اين : بحث ما بحث حِكْمى بوده و از ذوات اشياء تكلّم مىكنيم و ناچار مىگوييم ماهيات و كلى طبيعى موجود است .\r\nمرتبهء سوم : كيفيت حدوث كلى طبيعى است كه آيا به نحو كلّيت و به وصف كلّيت موجود است ؟ يعنى كلى طبيعى بنحو وجود احاطى و سِعِى موجود است و يا به تعدد افراد وجود دارد ؟\r\n\r\nاختلاف شيخ الرئيس و رجل همدانى در كلى طبيعى\r\nرجل همدانى با شيخ الرئيس طرف محاكمه واقع شده و مدعى است كه بنحو كلّيت موجود است « 1 » و در مقابل او شيخ مصرّ است كه بنحو كلّيت نيست . « 2 »\r\nنظر رجل همدانى اين است كه كلى طبيعى به مثابهء خيط طويلى است كه افراد در آن شىء واحد ، منتظم بوده و يا به منزلهء زمينهء فرش گسترانيده و افراد متلوّن به الوان و محدود به حدود با چهره‌هاى متمايزه ، به منزلهء نقوش و گلهاى فرش هستند .\r\nنهايت برهانى كه بر مدعاى رجل همدانى مىتوان اقامه كرد وجوهى است كه به وكالت از طرف او مطرح مىگردد .\r\n\r\n\r\n","description":"","footnote":"\r\n( 1 ) - رجوع كنيد به : رسالة بعض الافاضل الى علماء مدينة السلام ، در رسائل شيخ الرئيس ، ج 1 ، ص 466 .\r\n( 2 ) - منبع پيشين ، ص 471 - 479 ؛ و نيز : شفا ، بخش الهيات ، ص 400 .\r\n","page_name":" 90 ","page_number":110},
  {"content":"\r\n\r\nاول آنكه : معنى و مفهوم واحد از حقايق مختلفه انتزاع نمىشود و از دو شىء متباين يك مفهوم انتزاع نمىگردد ؛ بايد يك جهت واحده باشد تا از آن جهت واحده يك مفهوم انتزاع شود ، پس مفهوم منتزعهء واحدهء انسانى از افراد از قبيل زيد و عمرو و بكر و غيرهم ، بايد از يك شىء و يك جهت منتزع باشد كه آن جهت واحده و شىء و وجود واحد ، كلى طبيعى است .\r\nبرهان دوم از براهين رجل همدانى اينكه : اگر فرض كنيم دو چيزى كه هر يك به تنهايى مىتواند علت معلولى باشد ، بر يك چيز اجتماع و توارد نموده و فرضاً آن دو علت هر يك بسيط و اين معلول هم بسيط باشد ، به حكم قاعدهء « الواحد لا يصدر منه الّا الواحد و لا يصدر الّا من الواحد » بايد قدر جامع ، علت آن معلول واحد باشد . و آن علت مؤثره بايد وجودى باشد ؛ زيرا امر اعتبارى نمىتواند داراى اثر باشد . و نمىتوان گفت : هر يك از آن دو در جزئى از معلول تأثير مىنمايند ؛ چون خلاف فرض بساطت معلول است . و نيز نمىتوان گفت : يكى از آن دو عمل نموده و ديگرى عمل نكرده است ؛ چون اولًا ترجيح بلامرجح است و ثانياً با فرض تأثير اجتماع مخالف است . پس لازم است قدر جامع و كلى طبيعى موجود به وجود واحد شده تا تأثير نمايد .\r\nاز ادلهء مثبتهء قول رجل همدانى اينكه : چنان كه در اصول زبانزد ماست طبيعت مهمله ، موجود به وجود فرد واحدى است و منعدم نشود مگر به انعدام تمام افراد . و اگر در آفريقا يك فرد انسانى موجود باشد كلى طبيعى موجود است و نمىتوان گفت كلى طبيعى معدوم است و اگر افراد كلى طبيعى متعدد باشد ، صادق است كه بگوييم به واسطهء انعدام فردى ، كلى طبيعى منعدم شده و به مناسبت موجوديت فردى ، موجود است . بنا بر اين صادق است كه بگوييم : كلى طبيعى نسبت به آن فرد معدوم ، معدوم و نسبت به آن فرد موجود ، موجود است . پس اينكه گفتيم : مهمله معدوم نمىشود مگر به انعدام جميع افراد درست نيست .\r\nاين دلايل به وكالت از طرف رجل همدانى ذكر شد ، ولى شيخ الرئيس در مقابل براهينى اقامه نموده و قول رجل همدانى را منكر است و گويند رساله‌اى بر رد ايشان\r\n\r\n","description":"","footnote":"","page_name":" 91 ","page_number":111},
  {"content":"\r\n\r\nنوشته است . اگر چه رسالهء ايشان به دست ما نرسيده تا ببينيم جواب ايشان در اين محاكمه چه بوده است . « 1 » چنان كه ادعاى آن رجل همدانى هم با براهين آن به دست ما نرسيده و اين وجوه مذكوره ، تأييدى از سوى ما براى ادعاى وى بود و اكنون لازم است از ادلهء او جواب داده شود .\r\nاما اينكه گفت : مفهوم واحد از اشياء مختلفه انتزاع نمىشود . گوييم : معناى انتزاع اين نيست كه مفهوم را در اين عالم از يك رشته اشياء انتزاع كنيم ، بلكه معناى انتزاع با ذكر اين مقدمه بيان مىشود كه وحدت و كثرت انواعى دارد و وحدت منقسم به انواعى است و وحدت در هر مرتبه ، كثرت در مقابل آن است . مقابل وحدت عدديه ، كثرت عدديه و مقابل وحدت نوعى ، كثرت نوعى و مقابل وحدت جنسى ، كثرت جنسى و مقابل وحدت اعتبارى ، كثرت اعتبارى است . مثلًا اين جمع يك انسان نيست ، بلكه انسانهاست . حال اگر جمع حاضر در اين مجلس را واحد اعتبار نماييم ، در مقابل آن ، كثرت اعتباريه خواهد بود .\r\nطبيعت من حيث هى كه مقسم است ، در مرتبهء ذات از هر قيدى حتى از قيد لا به شرط عارى و عريان است . اين است كه گفته‌اند : لا به شرط قسمى ، قسمى از لا به شرط مقسمى است و لا به شرط قسمى نه خارجاً و نه ذهناً وجود ندارد .\r\nو چون طبيعت ، نه قيد وحدت دارد و نه قيد كثرت ، هم كثير مىشود و هم واحد مىگردد . و چون هيچ نحوى از قيود در طبيعت داخل نيست ؛ لذا طبيعت با تمام قيود سازش داشته و چون در مرتبهء ذات ، غير ذات چيزى نيست « و طبيعة الشىء ليست الّا هو » هم معدوم و هم موجود مىشود . و تمام ماهيات به اين نحو است . به خلاف وجود كه تنها او داراى حقيقت و بالاصاله موجود است و وحدت حق اوست و ماهيات بالعرض و به طفيل او موجود است . تشخصات براى افراد است نه طبايع .\r\nكثرات و وحدات از طبيعت خارج است ولى طبيعت اباى از تكثر و وحدت ندارد ؛\r\n\r\n\r\n","description":"","footnote":"\r\n( 1 ) - اين رساله كه همان « رسالة بعض الافاضل الى علماء مدينة السلام » مىباشد در رسائل شيخ الرئيس به چاپ رسيده است . رجوع كنيد به : رسائل ، ج 1 ، ص 462 - 479 .\r\n","page_name":" 92 ","page_number":112},
  {"content":"\r\n\r\nچون مِن جميع الجهات لا به شرط است حتى از قيد لا به شرطى .\r\nاين است كه مىگويند « الانسان حيوانٌ ناطقٌ » و اگر لا به شرط قيد ماهيت بود ، لازمه‌اش اين بود كه بگويند : « الانسان حيوانٌ ناطقٌ لا به شرط » .\r\nبعد از ذكر اين مقدمه مىگوييم : افراد كثيره‌اى از اغلب طبايع در اين عالم حس و شهود كه عالم كثرت است موجود است . پس آنچه از همهء قيود عارى است وقتى كه پاى به اين عالم ، كه عالم قيد است ، گذاشت مقيد مىشود ، اما نه در مرتبهء ذات ؛ چون قيد مخصوص به اين عالم است . بنا بر اين در صورتى كه افراد تكثر پيدا كند او هم متكثر مىشود . اين است كه شيخ گفته است : انسانيت در زيد غير از انسانيت در عمرو است « 1 » و مجلس مجتمع از انسانها يك انسان نيست ، مجتمع از افراد انسانهاست .\r\nاما نسبت به سخن رجل همدانى كه چطور انتزاع شىء واحد از اين متكثرات ممكن است ؟ گوييم : انتزاع از نزع است و معناى آن اين است كه قشور را جدا نموده و ملقى عنه و لُباب را اخذ نماييم ، يعنى عقل هنگامى كه به فردى مانند زيد كه مىخواهد به عالم ديگر برود توجه مىكند ، قشورى را كه در اين عالم حس به خود گرفته از آن القاء نموده و مىاندازد ؛ چون قشر عالم حس به عالم ديگر راه ندارد و قشورى را كه لُبّ در عالم خيال به وديعت گرفته ، ضمن مسافرت و عبور از آن عالم ، تسليم نموده و موكّلان عالم وهم ، قشور عالم وهم را در سير از آن عالم ، از او گرفته و آنچه قابل عالم عقل و مغز و لُبّ است در عالم عقل قدم مىگذارد . و همچنين عقل ، فرد ديگرى را هم كه با اين عوامل ظاهريه تحت نظر آورده ، بايد از اقشار و زوايد منسلخ نمايد تا به عالم عقل قدم گذارد و لبّ اين فرد هم - با كمال انطباق - با لبّ فرد قبلى متحد بوده و به اندازهء سر مويى با او تفاوت نداشته و در عالم عقلانى وحدت پيدا مىكنند .\r\nپس طبيعت من حيث هو ، نه كثير است و نه واحد ، الّا اينكه در عالم عقل به قيد وحدت پاگير مىشود و در عالم حس و شهود اگر افراد كثير شد به قيد كثرت مقيد مىشود . و نحوهء انتزاع و قبض اين است كه عقل دم عزرائيلى دارد و چنانچه گفتيم\r\n\r\n\r\n","description":"","footnote":"\r\n( 1 ) - رجوع شود به : شفا ، بخش الهيات ، ص 394 و نيز : رسائل شيخ الرئيس ، ص 471 .\r\n","page_name":" 93 ","page_number":113},
  {"content":"\r\n\r\nلباب را قبض و قشور را رها مىكند و معناى انتزاع مفهوم واحد از كثرات واحد بالنوع ، اين است كه گفته شد ، نه آنچه رجل همدانى گمان كرد كه معناى انتزاع اين است كه در عالم شهود از اشياء يك چيز به نعت وحدت مأخوذ شود و از هويتهاى متعدده هويت واحده اخذ شود ، بلكه انتزاع كه از نزع است و هو القبض به نحو دم قابض الارواح است . عقل و نفس قابضيت لباب داشته و در عالم عقل مقبوضات به جهت عدم تمايز ، با هم منطبق و متحد مىباشند . اين است معناى وحدت نوعى و وحدت جنسى . پس طبيعت من حيث هو نه واحد است و نه كثير ، نه عالم است و نه جاهل ، نه معدوم است و نه موجود . و چون در مرتبهء ذات عارى از هر لباسى بوده و داراى هيچ قيدى نبوده و بىلون است مىتواند الوان عوالم را قبول كرده و به كثرت افراد ، كثير و به وحدت فرد ، واحد و به عالميت افراد ، عالم و به جاهليت فرد ، جاهل و به موجوديت فرد ، موجود و به معدوميت فرد ، معدوم باشد .\r\nبرهان دوم رجل همدانى چنانچه ذكر شد ، اين بود كه : دو شىء مستقل در عليت هنگام توارد بر يك معلول بسيط بايد باجتماعهما و به قدر جامع تأثير كنند ؛ چنانچه اين معنى زبانزد هر محصل و مدرّسى است و كتب اصوليه و حكميه و كلاميه و استدلاليه از آن پُر است و اگر كسى منكر آن باشد به زور و جبر برهان آن را بر گردنش مىگذاريم و دست با قوت برهان ، آن بار را بر او تحميل مىنمايد . با اين تفصيل كه اگر بگوييم : احدهما المعيّن در واقع مؤثر است ، ترجيح بلامرجح است . و اگر بگوييم :\r\nاحدهماى غير معين مؤثر است ، آن وجود ندارد . و اگر بگوييم : هر يك در جزئى از معلول تأثير مىكنند ، خلاف مفروض است ؛ چون معلول بسيط است . پس بايد بگوييم : قدر جامع بجامعيته الواحده مؤثر است و اين قدر جامع هم ، در خارج موجود است ؛ چون امر اعتبارى تأثير نمىكند و اثرات از حقوق حقّهء وجود است نه اعتبار .\r\nپس بايد به حكم برهان قائل شد كه قدر جامع بوحدته موجود و داراى اثر است .\r\nاما جواب اين برهان ، مقدمه‌اى لازم داشته و آن اين است كه انواع فاعل‌هايى كه در عالم است دو قسم است : فاعل بالحركه و فاعل بالالهيه :\r\n\r\n","description":"","footnote":"","page_name":" 94 ","page_number":114},
  {"content":"\r\n\r\n\r\nبيان فاعل بالحركه و فاعل بالالهيه\r\nفاعل بالحركه : در عالم طبيعت است كه فاعليت آن به صرف حركت بوده و ايجاد چيزى از كتم عدم از دست آن بر نمىآيد ، بلكه حركت او تنها سبب تغيير در وضع اشياء مىشود ، مثلًا آنچه از دست بنّا مىآيد اين است كه دست خود را حركت داده و اوضاع گچ و آهك و گل و كاه و سنگ و آب را تغيير دهد . آجرى را از آنجا برداشته به پايهء ديوار گذاشته و سنگ موجود را در اساس عمارت قرار داده و آهك موجود را با آب موجود روى هم ريخته و لاى ديوار گذاشته تا اتاقى كه تمام وسائلش موجود بوده و او تنها اوضاع آنها را تغيير داده است بسازد . البته شكلى كه حادث شده مسلم است كه اولًا : مربوط به خود اجسام بوده ، و ثانياً : اشكال در عالم چيزى نيستند ؛ بدين معنى كه يك شكلى منحاز از اتاق در مقابل ساير وجودات وجود داشته باشد .\r\nو بالجمله : در عالم طبيعت فاعلى و علتى كه از كتم عدم چيزى را موجود كند نيست مگر با نظر عامى ، آن هم عوامى كه هيچ حوزهء نظرش از سطوح و قشور نمىگذرد و هر چه به چشم و ديدِ اوست مىبيند لا غير .\r\nبلى ، عوام توارد اين نوع از علل را بر يك شىء جايز مىدانند ، مثلًا يك سنگ صد منى را كه يك نفر نمىتواند بردارد و همچنين اگر دو نفر هم جمع شوند باز نمىتوانند ، در صورتى كه قوهء هر نفر به اندازهء ده من فرض شود ، چون جسم بالطبع به مقدار سنگينى و وزن خود به مركز متوجه است . بنا بر اين بايد قوه‌اى باشد كه قوه‌اى را كه در جسم است دفع نمايد ، پس بنا بر فرض ده نفر لازم است كه قواى آنها به اندازهء قوهء صد منى سنگ بوده تا بتوانند آن را از زمين بلند نمايند . اگر يك قوهء ضعيفى هم به آنها در بلند كردن سنگ از زمين كمك نمود ، شخص عوام گمان مىكند كه علل متعدده بر آن جمع شده است . قضيهء ترازو هم همين طور است . اگر يك جسم صد منى را در يك كفهء ترازو قرار داده و در كفهء ديگر سنگ ده منى بگذارند اين سنگ به اندازهء قوه‌اش كه ده من است با ده من از آن جسم صد منى تكافؤ دارد و به مقدار ده درجه با درجات او\r\n\r\n","description":"","footnote":"","page_name":" 95 ","page_number":115},
  {"content":"\r\n\r\nمزاحمت داشته و آن جسم با نود درجه متوجه مركز است و همين طور اگر سنگ ده منى ديگرى به اين كفهء ترازو اضافه گردد تا وقتى كه وزن اين سنگها هم به صد من برسد ، آن گاه وزن تمام اين سنگها با قوهء جسم مدافعه نموده و صولت توجه آن را به مركز از بين برده و كفتين ترازو برابر مىشود و اگر دو مثقال به اين سنگها اضافه شود به اندازهء دو مثقال آن كفه بالا مىرود .\r\nپس تا كنون معلوم شد كه مزاحمت و مدافعه در عالم طبيعت و علل طبيعى به اندازهء قوه‌اى است كه در طرف مىباشد . بنا بر اين اگر دو نفر با زور و پهلوان كه هر كدام مىتوانند صد من را بردارند ، اتفاقاً دو نفرى با هم هر يك گوشه‌اى از سنگ صد منى را گرفتند ، اين طور نيست كه هر يك تمام زور و قوهء خود را اعمال كرده باشد ، بلكه از هر كدام پنجاه درجه قوه صرف شده و پنجاه درجهء ديگر اصلًا مصرف نگرديده است .\r\nو الحاصل : عالم طبيعت ، عالم اندازه و مقدار است و كيفيت علل و فواعل آن ، كيفيت حركت و اندازه‌گيرى است ، مثلًا قوهء تعلق بدن به نفس داراى اندازه است و بالفرض مثلًا آن قوه ما دام كه خون در بدن است تمام نمىشود ، بنا بر اين اگر كاردى به بدن خورده و بدن زخمى شد و آن زخم مىتواند در نيم ساعت خون را از بدن خارج كند و مجدداً كارد ديگرى به بدن اصابت نمود و زخم ديگرى مانند زخم قبلى در بدن پيدا شد و از هر يك از زخمها يك ربع ساعت خون آمد و نيم ساعت تمام شد ، ديگر قوهء تعلق بدن به روح تمام مىشود . بنا بر اين مىتوان گفت هر يك از علتين تأثير كرده ، منتها به اندازهء قوه‌اى كه در معلول بوده ، مشتركاً از هر يك قوه اعمال شده است و به اين معنى و تقرير عيب ندارد كه كلى از هر يك از علتين حاصل شود ، منتها همهء قوهء موجود در هر يك در معلول اعمال نشده ، بلكه به اندازهء قوهء معلول ، از آنها قوه صرف گشته و باقى قوه مصرف نشده است .\r\nيا اينكه اگر يكى به تدريج مىتوانست در دو ساعت تأثير كند و با انضمام ديگرى ، آن دو ، كار دو ساعتى را در يك ساعت انجام دادند ، مثل اينكه اگر سمّى به انسان بدهند كه در دو ساعت او را مىكُشد و گاز ديگرى هم در دو ساعت انسان را خفه كند اين دو\r\n\r\n","description":"","footnote":"","page_name":" 96 ","page_number":116},
  {"content":"\r\n\r\nدر صورت اجتماع ازدياد قوه پيدا كرده ، عمل را در يك ساعت خاتمه مىدهند . اين در علل و فواعل طبيعى است كه فاعليت آنها بالحركه است .\r\nو اما در علل الهى كه با قوهء فعّاله شىء را از كتم عدم به وجود مىآورند گفتيم كه معلول به حقيقت معلوليت در اين نشئه ، عين ربط و عين تعلق به مبدأ است و وجود معلول ظلّ اوست و در اين فاعليت الهى محال است كه عين الربط به چيزى ، علت ديگرى داشته باشد . و اينكه خصم در فرض خود كه از اين طرف استنتاج مىكرد كه يك شىء مىتواند ، علل مستقله داشته باشد و آن علل بر معلول واحد مجتمع الورود باشند ، گفتيم در فاعليت الهيه محال است غير از يك فعال باشد .\r\nو الحاصل : در فاعل بالحركه در عالم طبيعت كه عالم وحدت نيست ، بلكه عالم تجزيه است ، معاليل مذكوره مىتواند درجات علل وارده بر آنها را تجزيه نموده و به اندازهء قوه‌اى كه در آنهاست به طور تجزيه از علل قوه بگيرد ، ولى در فاعل الهى حرف خصم ثمر نداشته بلكه مستحيل التحقق است چون فاعل الهى تجزيه‌بردار نيست .\r\nدليل سوم رجل همدانى مطلبى بود كه در اصول زبانزد علماست « 1 » و حتى در جايى از اسفار « 2 » نقل شده است كه طبيعت مهمله يوجد بوجود فرد واحد و لا ينعدم الّا بانعدام جميع الافراد . اگر كلى طبيعى با يك فرد موجود نمىشد لازمه‌اش اين بود كه بگويند با انعدام هر يك از افراد ، كلى طبيعى هم معدوم مىشود .\r\nجواب اين دليل اين است كه : طبيعت من حيث هى ، لا به شرط مقسمى بوده و در مرتبهء ذات هيچ قيدى همراه آن نيست ، حتى از قيد اطلاق و سريان هم عارى است .\r\nو لكن بعضى از اوقات اين طبيعت را به نحو سريان و اطلاق و مطلق العنان ، به طورى كه در اعماق هر فردى نفوذ كرده و در هر فردى سارى باشد ، ملاحظه نموده و مىبينند . البته بنا بر اين نظر مىتوان حكم نمود كه : « لا تنعدم الّا بانعدام كلّ الافراد » و الّا اگر از حيث اطلاق و سريان چشم پوشيده و جلوه طبيعت بىآلايش را ملاحظه كنيم ،\r\n\r\n\r\n","description":"","footnote":"\r\n( 1 ) - رجوع كنيد به : كفاية الاصول ، ص 149 .\r\n( 2 ) - اسفار ، ج 2 ، ص 217 و ج 8 ، ص 15 .\r\n","page_name":" 97 ","page_number":117},
  {"content":"\r\n\r\nجلوهء آن در محلى غير جلوهء او در محل ديگر است و قيام طبيعت به وجود فردى غير قيام آن به وجود فرد ديگرى است . پس نظر دقّى حِكمى كه منقّش حقايق است مىتواند انظار سطحى و عرفى را تخطئه نموده و به صاحبان انظار سطحى و اهل خطا طعن زده و بگويد اين حكومت در اصول غلط است كه « الطبيعة المهملة توجد بوجود فرد واحد و لا تنعدم الّا بانعدام كل الافراد » .\r\nپس در حقيقت موضوع را در قضيهء سلب و ايجاب متغاير يكديگر قرار داده‌اند .\r\nدر ايجاب موضوع را طبيعت من حيث هى ديده و لذا حكم كرده‌اند : « الطبيعة توجد بوجود فرد واحد » و در قضيه سالبه با قيد اطلاق ديده‌اند و حكم كرده‌اند كه : « لا تنعدم الطبيعه الّا بانعدام كل الافراد » .\r\nبلى ما منكر اين مطلب كه ظهور عرفى در امر و نهى خلاف يكديگر است ، نيستيم .\r\nدر امر به طبايع ظهور عرفى در اين است كه طبيعت من حيث هى مورد نظر و مطلوب آمر است ولى در نواهى ، طبيعت به طريق سيلان و اطلاق مورد نهى است و ناقض العدم نبايد به عرصهء وجود قدم گذارد .\r\nو الحاصل : در مقابل رجل همدانى قيام نموده و دربارهء آنچه ايشان قضيهء مسلّمه پنداشته ، مىگوييم : اين اعتراف اهل قشر و اهل لفظ است ، حاشا و كلّا كه اهل معنى اين قضيه را قبول داشته باشند ، بلكه آنها مىگويند : طبيعت و كلى در هر عالمى كه وارد شود مذاق آن عالم را قبول نموده و فطريات و نواميس و قوانين آن عالم را متقبّل مىگردد . در اين عالم ، طبيعت وجودات متمايز و داراى افراد متكثره است و عالم ، عالم كثرت است ؛ چون طبيعت در ظلّ وجود است . پس با هر وجودى طبيعتى به نحو كثرت و غيريت موجود است .\r\nبلى در عالم عقل وحدت نوعيه دارد ؛ چون عقل به آن معنايى كه براى انتزاع ذكر كرديم ، اين تعينات و حدودات را نزع كرده و اين قشر و پوست عالم طبيعت را از آنها گرفته و آنها را تجريد و تعريه مىنمايد ، در اين هنگام مىبينى كه از پشت پردهء تشخصات صورتهايى كه هيچ تمايزى از هم نداشته و در يك قد و يك قامت و يك\r\n\r\n","description":"","footnote":"","page_name":" 98 ","page_number":118},
  {"content":"\r\n\r\nهويت و يك سيما و يك صورتند و همه بر يكديگر منطبق هستند نمودار مىگردد .\r\nاين است معناى وحدت عالم نوعيه و معناى وحدت عالم عقليه كه هر چيزى كه از هويات متعدده انتزاع مىكند به يك صورت است .\r\nپس آنچه از اين مقدمه به دست آمد اين است كه : در خارج ، كلى طبيعى به تعداد افراد وجود دارد ؛ بنا بر اين قهراً به صفت فردى متصف است ، مثلًا هم عالم و هم جاهل است ، هم معدوم و هم موجود ، هم مريد و هم غير مريد است . آن سلسله افرادى كه معدوم شدند كلى طبيعى معدوم شده و آن سلسله افرادى كه موجودند ، به آن تعداد كلى طبيعى موجود است .\r\n\r\nمساوقت وحدت و وجود\r\nمقدمهء ديگرى كه به آن احتياج داريم اين است كه وجود مساوق با وحدت است ؛ هرجا وجود است وحدت هست و هرجا وجود نيست ، وحدت نيست . و وحدت در احكام تابع وجود است . اگر وجود اعتبارى است ، وحدت هم اعتبارى است و اگر وجود حقيقى است ، وحدت هم حقيقى است . مثلًا زيد وجود دارد ؛ چون وجودش حقيقى است وحدتش هم حقيقى است و عمرو هم وجود دارد و وجودش وحدت دارد . پس همان طورى كه وجودش حقيقى است وحدتش هم حقيقى خواهد بود . و اگر زيد و عمرو را جمعاً يك وجود حساب كنيم در اين صورت هم وجود و هم وحدت اعتبارى است ، يعنى چنين نيست كه زيد يك وجود و عمرو يك وجود و در مقابل اينها يك وجود ديگر كه وجود مجموعى است تحقق داشته باشد ، اين است كه وحدت آنها هم اعتبارى خواهد بود .\r\nتوضيح اثبات اين معنى كه وحدت مساوق با وجود است و هر چه در عالم وجود دارد وحدت دارد ، اين است كه : آنچه كه به نظر مىآيد كه واحد نباشد با اينكه وجودش واحد است ، حقيقةً دو چيز نيست ؛ زيرا تركيبى كه در اجسام ملاحظه مىشود ، دو قسم است :\r\n\r\n","description":"","footnote":"","page_name":" 99 ","page_number":119},
  {"content":"\r\n\r\n1 - تركيب اتحادى .\r\n2 - تركيب انضمامى .\r\nتركيب اتحادى آن است كه عناصر با هم مناكحه و مزاوجه و مخالطه كرده و وليدهء ديگرى از اين مناكحت و تفاعل زاييده شود به طورى كه فعلًا آن عناصر به صورت و حقيقت خود باقى نباشند ، بلكه صورت هر يك بعد از مصالحه تغيير نموده و از تأثرات هر كدام از ديگرى و از قلب و انقلاب و فعل و انفعال و تابش آفتاب و تصاعد ابخره و وجود اطبخه و مرور دهور ، كم كم مادة المواد از تحت صور عناصر بيرون آمده و البسهء صور متغايره با يك صورت بر آن وارد شده ، مثلًا ياقوت شده است . پس ياقوت فعلًا آب و خاك و باد و آتش نيست بلكه آنها مرده و اين وليده از آنها به وجود آمده كه به نحو بساطت است و لو قابل است كه باز به واسطهء تفاسد و انقلاب به اصل خود منحل شود ؛ چون « كل شىء يرجع الى اصله » و لكن فعلًا طورى نيست كه حقيقت عناصر به واسطهء اثرها به هويات خود برگشته تا موجب كثرت گردد ، بلكه يك وليده از اجتماع آنها متولد شده كه يك وجود با كمال وحدت است و لو قبلًا وجودات متكثره بوده است .\r\nعناصر متعدده بنا بر قول سلف چهار عنصر است « 1 » و بنا بر قول امروزىها سيصد عنصر است .\r\nو الحاصل : گرچه والدينِ اين شىء بسيط ، به يك معنى متكثر بوده و لكن فعلًا از كثرت خارج شده و يك صورت وحدانى به خود گرفته است ، گرچه قابل انحلال است كه اين صورت وحدانى به واسطهء تفاسد كنار رفته و والدين از آن پيدا شوند .\r\nو اما تركيب انضمامى آن است كه هر يك از اجزاء مركب ، حيثيت و هويت خود را حفظ كرده و اثر مترتبهء بر خودش را به همراه داشته باشد و فقط وحدت آنها اعتبارى باشد و همانطور كه وجود هر يك على حده و وجود مجموعى اعتبارى صرف بوده ، همچنين وحدتش هم اعتبارى مىباشد . مثلًا اين جمع كه اينجا نشسته‌ايد ، وجود هر\r\n\r\n\r\n","description":"","footnote":"\r\n( 1 ) - رجوع كنيد به : شفا ، بخش طبيعيات ، ص 209 ؛ شرح منظومه ، بخش حكمت ، ص 275 .\r\n","page_name":" 100 ","page_number":120},
  {"content":"\r\n\r\nيك واحد و منحاز از يكديگر است ، منتها براى اين اجتماع يك اعتبار وحدت نموده به طورى كه من و تو و او وجود داريم و علاوه بر اين وجوداتِ وحدات ، وجود ديگرى براى اجتماع نيست ؛ چنانچه قبلًا به اجتماع قوهء ده نفر در بلند كردن يك سنگ مثال زديم كه قوهء هر يك موجود على حده است و براى مجموع يك وجود ديگرى نيست ، بلكه غير از وجود وحدانى وجود هر يك از قوه‌ها اعتبارى است .\r\nپس معلوم شد كه وحدت مساوق با وجود بوده و هر چه در عالم وجود دارد وحدت دارد ، چنان كه از مقدمهء اول معلوم شد كه هر كلى طبيعى به تعداد افراد در خارج موجود بوده و در تمام حيثيات تابع وجود فرد است . اگر فرد عالِم است ، طبيعت هم عالم است و اگر فرد جاهل ، طبيعت هم جاهل است . اگر فرد واحد است ، طبيعت هم واحد است . پس عالَم ، عالم وحدت است .\r\nبعد از تمهيد اين مقدمات نتيجه‌اى كه خواهيم گرفت اين است كه : عالم - يعنى ما سوى اللّه - چنانچه در اذهان است يك وجود مستقل در مقابل وجود افراد عالَم نداشته و غير از وجودات افراد و انواع هيچ است و چنين نيست كه يك وجود واحدى براى عالم ، غير اين وجودات افراد باشد . پس براى اجتماع اين افراد ، يك نحوه وجودى اعتبار نموده و در خيال يك وحدت براى عالم قائل شده‌اند ، چنانچه گفتيم وجود مجموعى انواع در خارج ، وحدت اعتبارى داشته و يك نظر اعتبارى وحدت به افراد انداخته و اعتبار وحدت براى آنها نموده‌اند و عالم كه از اين انواع تشكيل يافته يك نحوه نگاه به اعتبار وحدت آنهاست و عالَم ، اسم اين واحد اعتبارى است . پس عالم خيال اندر خيال است . كما اينكه محيى الدين عربى « 1 » نسبت به افراد هم اين سخن\r\n\r\n\r\n","description":"","footnote":"\r\n( 1 ) - ابو عبد اللّه محيى الدين محمد بن على بن محمد عربى طائى اندلسى ، معروف به ابن عربى و شيخ اكبر يكى از اركان سلسلهء عرفا و اكابر مشايخ صوفيه و جامع علوم ظاهرى و باطنى بوده و به كثرت حافظه و فصاحت و بلاغت و جودت قريحهء شعرى معروف و مهارتش در علم حروف نيز مشهور بوده است . از آثار اوست : الاخلاق ، الاربعون صحيفة من الاحاديث القدسية ، اصطلاحات الصوفيه ، انشاء الدوائر ، الانوار ، التجلّيات الالهيه ، تحفة السفرة ، تفسير القرآن ، ديوان ، ذخائر الاعلاق ، معانى الآيات المتشابهات ، روح القدس ، شجرة الكون ، القرعه ، مجموع الرسائل ، محاضرة الابرار ، و از همه معروف‌تر كتاب فتوحات مكيه و فصوص الحكم است كه بارها چاپ شده و مورد شرح و تفاسير گوناگون و حاشيه‌هاى متعدد قرار گرفته است .\r\nولادتش در 560 ق . و وفاتش در 634 روى داد و در دمشق مدفون گرديد .\r\n","page_name":" 101 ","page_number":121},
  {"content":"\r\n\r\nرا دارد كه آنها خيال فى خيال و آنها چيزى جز مظاهر نيستند . « 1 »\r\nبه ضميمهء اين مقدمه كه احكام روى موضوعات مىرود ؛ گاهى روى موضوع موجود حقيقى و گاهى روى موضوع موجود اعتبارى ، پس عالم هيچ شد و جز اعتبار چيزى نيست و حكم در « العالم حادث » كه عبارت از حدوث باشد ، حكمى است كه موضوع نداشته و موضوعش جز شىء اعتبارى چيزى نيست . بنا بر اين از حكيم خيلى بعيد است كه از حكمى كه داراى موضوع حقيقى نيست بحث نمايد . و حكم در اين گونه قضاياى اعتباريه بيش از اعتبار نخواهد بود . پس حدوث بيش از اعتبار چيزى نبوده و ثبوت و عدم آن بر محور اعتبار دور مىزند . بنا بر اين بايد موجوديت غير وجودات افراد انواع را كنار گذاشته و فقط بايد حال افراد انواع را كه حقيقةً وجود دارند ، تفتيش كنيم كه آيا حدوث است يا قدم ؟ و در صورت حدوث نحوهء حدوث آيا زمانى است يا ذاتى ؟ « 2 »\r\n\r\nحركت در جوهر\r\nمقدمهء ديگر اينكه : چنانچه مشهور به حركت در كمّ و لون و طعم قائلند « 3 » در خود جوهر هم حركت است .\r\nتوضيح آنكه : حقيقت بعضى از اشياء در عالم حركت است ؛ به اين معنى كه نحوهء وجود عين حركت است ، مثلًا سير كبوتر از اين ديوار به آن ديوار به انتقال آن از نقطه‌اى به نقطهء ديگر است به طورى كه جزء اول منعدم و جزء ثانى موجود گشته و\r\n\r\n\r\n","description":"","footnote":"\r\n( 1 ) - فصوص الحكم ، ص 104 .\r\n( 2 ) - در اينجا مقدمه‌اى راجع به اينكه هيولى مانند ماهيات در سير متخالف و متغاير و متكثر است سقط گرديده .\r\n( 3 ) - رجوع كنيد به : شفا ، بخش طبيعيات ، ص 43 - 48 ؛ مباحث مشرقيه ، ج 1 ، ص 688 .\r\n","page_name":" 102 ","page_number":122},
  {"content":"\r\n\r\nانعدام جزء اول از معدّات جزء ثانى است به گونه‌اى كه تخلّل سكون در بين نبوده و الّا توالى آنات و آنيات لازم مىآيد .\r\nو الحاصل : چنانچه سيب در طعم و لون و كمّ در حركت است به اينكه در ايام بچگى مزهء مخصوصى و رنگ سبزى و حجم كوچكى داشته ، كم كم از ايام طفوليت حركت كرده رو به بالا و بزرگى مىگذارد ، اول كه وزن يك گرمى داشته در حركت كمّى به وزن يك سيرى مىرسد و مزهء تلخى كه داشته در حركت كيفى به طعم شيرينى مىرسد و رنگ سبز آن در سعى و حركت لونى ، چون چهرهء خوبرويان سرخ‌رو مىشود و خلاصه وجودِ اصل اين حركت به انتقال و عين قدم به بالا برداشتن است ، همچنين سيب در ذات و جوهريت سببيت هم در حركت و رو به ترقى و كمال مىباشد ، بلكه تمام موجودات جوهريه روز و شب در اين حركت از نقص رو به كمال در مسافرت بوده و طى منازل كمال مىنمايند و اگر انسان تعمقى نمايد بالوجدان اين حركت را تصديق مىنمايد . مثلًا نطفه به همان حقيقت منويت باقى نمانده ، بلكه ترقى نموده از مراتبى گذشته و نقص مرتبه‌ها را طى كرده و از حقيقتى به حقيقتى داخل شده ، از علقه خارج و به مضغه داخل و از آنجا به صورت انسانى داخل گشته است .\r\nهمچنين اين جواهر از مرتبهء نازله رو به مرتبهء بالا گذاشته و از صور عناصر و جوامد و معادن و نباتات و حيوانات ، عبور كرده و انسان مىشوند .\r\n\r\nتطبيق مقدمات بنا بر هيئت بطلميوسى و هيئت جديد\r\nبعد از طى اين مقدمات ، يك مرتبه از حدوث عالم بنا بر طريق مشائين و فرفوريوس « 1 » كه قائلند هيولاى فلك غير هيولاى اين اجسام طبيعت بوده و صورت آن\r\n\r\n\r\n","description":"","footnote":"\r\n( 1 ) - يكى از فلاسفهء بزرگ يونان باستان است . وى از شارحان كتب ارسطو بوده و مذاق مشائى داشته است ، برخى از كتب وى بدين شرح است : ايساغوجى در منطق ، المدخل الى قياسات الحمليه ، العقل و المعقول ، الردّ على بخيوس فى العقل و المعقول ، الاسطقسات ، اخبار الفلاسفه ، شرح السماع الطبيعى ارسطو . او بهترين شارح كتابهاى ارسطو بود و مردم هنگام ترديد در مطالب ارسطو به شروح وى مراجعه مىكردند .\r\n","page_name":" 103 ","page_number":123},
  {"content":"\r\n\r\nغير متغير و حركتش حركت دوريه و غير انتقاليه است ، « 1 » بحث مىشود و يك بار بنا بر مذاق اخواننا المتجددين سخن به ميان مىآيد .\r\nبنا بر استكشافات علميهء دورهء حاضر قائلند كه : موجودات عالم به يك نحوه يعنى به يك حقيقت در اين فضا در تلاطم هستند و اصل آنها ذرات بوده كه مجتمع گرديده ، تشكيل كرات داده است و در اين جو پهناور در پروازند . فلسفه كه از اروپا به اينجا مىرسد ، ايرانىها با افكار قاصر خود ، يك نظرياتى به آن ضميمه مىكنند . مثلًا « جوّ لا يتناهى » مىگويند . با اينكه آنها چنين چيزى نگفته بلكه ما برهان بر تناهى داريم . « 2 »\r\nو الحاصل : اينها مثل فرفوريوس خوابى مبنى بر اينكه اجسام فلكيه غير اين اجسام طبيعت باشد نديده‌اند ، بلكه گفته‌اند همهء موجودات و اجسام طبيعةً از يك اصل بوده و لو به واسطهء حرارت و برودت در كيفيت جسميه مختلف باشند ، ولى آن موجودات كائنه در ذات جسميت با هم شريكند .\r\nاصل اين عالم را يك بخار غليظى فرا گرفته ، كم كم به واسطهء مرور دهور اين بخار مجتمع و با كمال يافتن حرارت ، مادهء ذائبه شده و با شدت تمام يك انفجار توليد شده قسمتى از آن پرت و در اطراف اين مادهء ذائبه به دور افتاده و به واسطهء قوهء دافعه و جاذبه‌اى كه دارد به دور خود گشتن را آغاز مىكند . مثلًا مىگويند اين زمين ما تكه‌اى از مادهء ذائبهء شمس بوده كه به دور افتاده و كم كم سرد شده و روى آن جسم كروى قشر بسته تبديل به سنگ شده و به مرور دهور سنگها ساييده و خاك گشته و خاك نبات شده تا آخر ؛ چنانچه خود شمس روز به روز حرارت خود را از دست داده و روزى مىرسد كه حرارت آن تمام مىشود و لذا گفته‌اند : عمر خورشيد شش ميليون سال است .\r\nو الحاصل : همهء كواكب و اقمار و كرات عمرى داشته و روزى اين صلابت و اتصال آنها گسيخته خواهد شد . اين سخن از نتايج علم حاضر است و بعيد نيست كه اين\r\n\r\n\r\n","description":"","footnote":"\r\n( 1 ) - رجوع كنيد به : شفا ، بخش طبيعيات ، ص 169 ؛ مباحث مشرقيه ، ج 2 ، ص 88 .\r\n( 2 ) - رجوع كنيد به : مباحث مشرقيه ، ج 1 ، ص 298 ؛ اسفار ، ج 4 ، ص 21 .\r\n","page_name":" 104 ","page_number":124},
  {"content":"\r\n\r\nخورشيد ما و سيصد و چند كره‌اى كه مانند پروانه به دور آن مىگردند و ممكن است از خود خورشيد بزرگ‌تر باشند - منتها از بس كه دورند ما متوجه نيستيم ؛ چنانچه گفته‌اند نور در هر ثانيه شصت هزار فرسخ سير مىكند و نور آفتاب در پانزده دقيقه و چند ثانيه به زمين مىرسد ، نور كوكب زهره چند سال طول مىكشد تا به ما برسد ، بلكه گفته‌اند كوكبى است كه يك ميليون سال طول مىكشد تا نور آن به ما برسد ، بالاتر از اين گفته‌اند كواكبى هستند كه نور آنها از آنجا حركت كرده هنوز به ما نرسيده ، مُلك الهى اين قدر عظمت دارد - عمر آنها ختم شود .\r\nپس مىتوان قائل شد كه در عالم يك شمس الشموس و قطب رَحى كه اول آن را بخار فرا گرفته و در فضا جمع شده تشكيل يافته و به طورى عظمت و حرارت داشته كه به ذهن ما نمىآيد . چنانچه آب سماور در حرارت صد درجه به جوش مىآيد و گويند اگر بمب اتم را كه شصت هزار درجه حرارت دارد به دريايى بياندازند در فاصلهء كمى آب دريا را به جوش مىآورد ، آن شمس الشموس به قدرى حرارت داشته كه ما از تصور آن عاجزيم .\r\nو اين اجرام و شموس از دفع قطرات او بوده و اينهايى كه به كنارى افتاده‌اند به واسطهء قوهء دافعه و جاذبه به دور خود گردش و همه پروانه‌وار به دور آن محور مىگردند .\r\nبا اين وصف چون آن هم وزن داشته و حرارت و قوه‌اش عند اللّه معيّن است ؛ لذا اندك اندك اين قوه را از دست مىدهد ، چون آتش است و حرارت آتش محدود است و تمام مىشود و خدا مىداند در چه مدتى تمام مىشود .\r\nو بالجمله : اصل اجسام بنا بر عقيدهء اخواننا المتجددين يكى است . سپس مقدماتى را كه تهيه نموديم ، به اين مطلب منضم مىكنيم . و آن اينكه : كلى طبيعى در ضمن افراد و با وجود آنها موجود مىشود و با عدم آنها معدوم مىگردد و غير افراد چيز ديگرى نيست . پس اين انواع جماد و نبات و حيوان و انسان كه مىبينيم غير افراد چيزى نيستند و عالم عبارت از عين آحاد اين افراد كرات و نبات و حيوان است نه اينكه غير\r\n\r\n","description":"","footnote":"","page_name":" 105 ","page_number":125},
  {"content":"\r\n\r\nاز اينها يك موجود منحاز على حده به نام عالم باشد .\r\nو باز مىگوييم : معناى حدوث ، وجود بعد از عدم مقابل است ، پس يك سلسله نوع را در نظر مىگيريم ، مثلًا نوع انسان كه افراد آن ، ما و آباء ما و آباء آباء و همين طور تا حضرت آدم است . مبدأ اين سلسله وجودات كه طبقه طبقه است ماييم و پيش از ما ، آباء ما ، و پيش از آنها آباء آنها و همين گونه تا حضرت آدم بوده‌اند ، مىبينيم همهء اين افراد حادثند ، يعنى عدم مقابلى قبل از آنها بوده ، پس اين سلسله تا آدم حادث است .\r\nآدم را از ميان برداشته و فرض كن افراد اين نوع الى ما لا نهاية له و لا يتناهى است .\r\nو لكن گفتيم نوع غير از افراد طبيعت وجود مستقل نداشته و وقتى حال هر يك از افراد را تفتيش مىكنيم مىبينيم حادث است و در جبين آنها به خط درشت ، وجود مسبوق به عدم نوشته شده و اگر تك تك افراد محكوم به يك حكم حتمى باشند ، مجموع هم مشمول آن حكم خواهد بود ؛ چون مجموع غير از افراد چيزى نيست . چنانچه اگر فرض كرديم افراد حيوان ، اسب و حمار و غنم و بقر ، جاهل است نمىتوان گفت مجموع من حيث المجموع عالمند و اگر چند نفر فقير جمع شوند نمىتوان گفت مجموع پولدار و غنىاند ؛ چون مجموع وجود منحازى غير از وجود افراد ندارد . پس هر چند حدقه چشم را بزرگ‌تر كرده و افراد انسان را ما لا نهاية له فرض نموده و قوهء عاقله سلسلهء غير متناهيه را ديده و با اين فرض رشته را بدون آخر ببينيم ، لكن باز بايد بر مجموع حكم به حدوث نمود .\r\nو اينكه زبانزد است و در عرف مىگويند كه طبيعت باقى است حرفى مزخرف و خطاست ؛ چون طبيعت غير از افراد چيزى نيست و افراد هميشه در تبدّل مىباشند . لذا مىبينيد كه از طبقهء بعد از حضرت آدم فعلًا سراغى نيست ، چنانچه از اين طبقه موجود هم در آينده سراغى نخواهد بود و اين رشتهء وجود از ما گسيخته خواهد شد .\r\nاز سلسلهء انسان كه بگذرى ، سلسلهء نوع ديگر ، سلسلهء نبات و سلسلهء كرات را هم به اين نحو خواهى ديد و هكذا . و گفتيم عالم غير از اين موجودات چيزى نيست ، پس يكسره بايد حكم حدوث زمانى را از محكمهء عقل صادر نمود و لو افراد را از اين\r\n\r\n","description":"","footnote":"","page_name":" 106 ","page_number":126},
  {"content":"\r\n\r\nطرف و آن طرف غير متناهى فرض نماييم . پس اگر چنين گفتيم حدوث عالم ثابت شده و هر دو قاعده را مىتوان احراز كرد . قاعدهء حدوث زمانى عالم كه مورد اتفاق ملّيون است ، مىگوييم اتفاق درستى است و از آن طرف هم كه گفتيم و لو عدد ما لا نهاية له باشد باز حدوث سر جاى خود هست . اين است كه قاعدهء « دوام الفيض على الفيّاض » سالم مانده و به حرف يهود تفوّه نكرده و نمىگوييم  « يَدُ اللَّهِ مَغْلُولَةٌ » ؛  « 1 » كه زمانى بوده كه خدا چيزى نيافريده و در عالمِ چُرت بوده و بعدها از چرت به هوش آمده ، تأملى كرد كه موجوداتى بيافريند . و البته نمىتوان به اين حرف تفوّه كرد و قائل به انقطاع فيض شد ؛ زيرا از مستلزمات انقطاع فيض ، حدوث خداوندى است و نيز از مستلزمات آن ، راه يافتن جهت امكانى به ذات اقدس است تعالى اللّه عنهما .\r\nبنا بر اين اگر كسى مانند آخوند رحمه الله هميشه ندا به حدوث عالم بلند كند « 2 » و لكن مخالفين از اين ندا چشم بپوشند و بگويند او قائل به قدم عالم است و بعد تكفيرش كنند ، انصاف را از دست داده‌اند . هذا كلّه على طريقة اخواننا المتجددين .\r\nو اما بنا بر طريقهء قدما كه از تصورات بطلميوس « 3 » بدون برهان تبعيت كرده ، « 4 » و كأنّه خواب او را مسلّم پنداشته و هر جا آيه يا روايتى هم بر خلاف آن باشد آن را تأويل كرده و با خواب او موافقت مىدهند .\r\nحرف او اين است كه : زمين مركز عالم است و كرهء هوا محيط بر كرهء ارض و كرهء\r\n\r\n\r\n","description":"","footnote":"\r\n( 1 ) - مائده ( 5 ) : 64 .\r\n( 2 ) - رجوع كنيد به : اسفار ، ج 5 ، ص 194 - 246 و ج 7 ، ص 289 .\r\n( 3 ) - وى در دوران ادريانوس و انطيتوس بوده و در همان روزگار ستارگان را رصد كرده و كتاب مجسطى را براى يكى از اين دو نفر نگارش داد . او نخستين كسى است كه اسطرلاب كروى و آلات نجومى و مقياس‌هاى رصدى را ساخت و علم هندسه را از قوه به فعل درآورد .\r\nاز كتابهاى اوست : مجسطى ، الاربعه ، المواليد ، الحرب و القتال ، استخراج السهام ، المرض و شرب الدواء ، اقتصاص احوال الكواكب ، جغرافيا فى المعمور و صفة الارض ، الثمرة و ذوات الذوائب .\r\n( 4 ) - رجوع كنيد به : شرح اشارات ، ج 3 ، ص 212 - 213 ؛ شرح منظومه ، بخش حكمت ، ص 267 .\r\n","page_name":" 107 ","page_number":127},
  {"content":"\r\n\r\nنار محيط بر كرهء هوا و كرهء ماه محيط بر كرهء نار و هكذا كرات سبعهء سياره به ترتيب محيط بر يكديگرند تا كرهء زحل كه آخرين آنهاست و بعد فلك ثامن محيط بر آن و ستاره‌هاى ديگر را چون منبّت‌كارى در فلك ثامن پنداشته به طورى كه اگر كسى به فلك ثامن دست بمالد فلك با ساير كواكب يكى بوده و محيط بر همهء فلك الافلاك است و گفته : ضخامت قطر فلك الافلاك را خدا مىداند و اين شبانه‌روزى كه توليد مىشود از گردش آن فلك الافلاك است كه به تبعيت آن ، آنچه در جوف اوست گردش مىكند و زمين ثابت است .\r\nبنا بر اين قول ، صور فلكيه لا يتغير بوده و ازلًا تغير نداشته و ابداً هم تغير نخواهد داشت ، و هكذا هيولاى فلك غير از هيولاى اجسام عالم طبيعت است و هيولاى عالم طبيعت يك شىء ثابت است كه پيوسته البسهء صور به قد و قامت او آراسته شده و صورتى را خلع و صورتى را لُبس مىنمايد و از عالم غيب افاضهء صور مىشود و چون عالم طبيعت مستعد افاضهء كامله نيست ؛ لذا به تدريج و به سير تكاملى به هنگام قابليت ، افاضهء كمال مىشود .\r\nو الحاصل : عالم در مجموع عبارت از كرهء تو پُر است و هيولاى عالم طبيعت غير از هيولاى افلاك است و صور افلاك ازلًا و ابداً تغير ندارد و ما وراء اين كره خلأ و ملأى نيست .\r\nبنا بر اين قول ، اثبات حدوث عالم به خاطر دو عويصه ، قدرى دشوار است .\r\nيكى از جهت اينكه : يك هويت و هيولاى ثابته در تمام مراحل صور نوعيه هست كه مىتوان آن را قديم گفت ؛ چون شىء ثابتى است .\r\nعويصهء ديگر اينكه : صور فلكيه لا يتغير و لا يتبدل بوده و هيچ تغيرى به او دست نداده و هيچ حالى در او رخ نمىدهد مگر اينكه يك حركت وضعيهء دائمه دارد . « 1 »\r\n\r\n\r\n","description":"","footnote":"\r\n( 1 ) - رجوع كنيد به : شرح هدايهء اثيريه ، ص 137 .\r\n","page_name":" 108 ","page_number":128},
  {"content":"\r\n\r\n\r\nارزيابى اجماع بر حدوث زمانى عالم\r\nقبل از ورود در مطلب و بيان جواب ، براى اينكه از اجماع ملل و نحل بر حدوث عالم وحشت ننماييم ، بايد توضيح دهيم كه معناى حدوث زمانى عالم كه محدثين بر آن نقل اجماع كرده و گفته‌اند : « اتفق الملّيون بأنّ العالم حادث زمانى » ، « 1 » چيست ؟ لذا مىگوييم كه در باب قبول اجماع به نقل محدثين اين ثابت است كه ملّيون به اين لفظ كه عالم حادث زمانى است اتفاق دارند و اما معناى اين لفظِ معقد اجماع چيست و بر چه معنايى اتفاق دارند اين ثابت نيست .\r\nممكن است مجمعين در حدوث زمانى معانى مختلفه‌اى قائل شده باشند ؛ لذا بايد معانى محتملهء اين معقد اجماع را متعرض شد ، تا ببينيم كدام يك با موازين علمى قابل قبول است .\r\nمعنايى كه از آن ظاهر است و به ذهن انسان مىآيد و گوش عقل را مىكوبد و سمع دل را پاره مىكند اين است كه : زمانى و وقتى باشد كه خدا در آن زمان و وقت بيكار نشسته و بعد از زمان طولانى خلق عالم را اراده كند ، يعنى زمانى باشد كه عالم نباشد بعد موجود شود . چنانچه ظاهر عباراتى كه گفته‌اند عالم مسبوق به عدم بوده همين معنى را مىرساند ؛ زيرا تا زمان نباشد ، سبق و لحوق متصور نيست ، مگر سبق و لحوق رتبى كه آن مسلّماً در اينجا مراد نيست و حدوث زمانى آن نيست .\r\nبنا بر اين معنى كه خواسته‌اند بگويند عالم حادث است ، ناخودآگاه اشاره به قدم عالم نموده در حالى كه خود متوجه به آن نشده‌اند ؛ چون گفتيم عالم عين هويات اين موجودات است و غير آنها چيزى نيست و زمان يكى از افراد عالم است ، پس قدم زمان كه عين عالم است لازم مىآيد . و معقول نيست كه بگويند زمان هم مسبوق به زمانى بوده و در زمان ديگرى است ؛ زيرا تسلسل لازم مىآيد . و علاوه بر آن ، تقدم و تأخّر در زمانيات به واسطهء زمان حاصل مىشود و حال آنكه زمان يك هويت حركتيهء\r\n\r\n\r\n","description":"","footnote":"\r\n( 1 ) - رجوع كنيد به : بحار الانوار ، ج 54 ، ص 233 و 238 .\r\n","page_name":" 109 ","page_number":129},
  {"content":"\r\n\r\nوحدانى است . و اگر مراد از زمان كه عالم در آن زمان نبوده سخن متكلمين بيچاره باشد ، كه بعد از بيچارگى و حيرت از اينكه مبادا به اشكالى دچار شوند گفته‌اند : مراد از آن زمانى كه عالم نبوده ، يك بُعد وهمى است كه نبود بعد بود شد . « 1 »\r\nمعناى اين حرف همان معناى حدوث دهرى است كه محقق داماد فرمود و اين معناى آمدن « ايس » از « ليس » است كه با مقالهء كسانى هم كه به قدم عالم قائلند سازش دارد ؛ چون آنها هم قبول دارند كه عالم از « ليس » به « ايس » آمده است .\r\nحال مقدمهء مختصرى به عنوان تذكار يكى از مقدمات مذكوره در سابق براى سهولت فهم ذكر مىشود . و آن اينكه : حركت ، مانند حركت كبوتر از جايى به جايى به طورى كه خود كبوتر حقيقت حركت نباشد ، عبارت است از اينكه كبوتر در دو « آن » در يك نقطه نبوده و خرق هوا نموده و پى در پى از نقطه‌اى به نقطهء ديگر منتقل شود و حركت آن ، يك خط موهومى تشكيل داده كه اصل وجود آن خط ، خود متدرج بوده به طورى كه هميشه اين طرفى كه آناً فآناً موجود مىشود مسبوق به عدم بوده و عدم مقابل قبل از آن مىباشد و آنچه موجود بود معدوم شده و همين طور يك تكه معدوم و تكهء ديگر موجود مىشود . پس بر همهء اين تكه‌ها حدوث صادق است .\r\nاگر فرض كنيم به دست قدرت ازلى اين كبوتر ازلًا پرواز داده شود و از اين طرف هم در فضاى لا يتناهى ابداً در حال پرواز باشد ، هر جزئى از اين خطِ امتدادى هميشه مسبوق به عدم بوده و حادث بر او صادق است و چون كلى غير از اجزاء ، وجود منحازى نداشته ، بلكه وجود آن عين اين اجزاء است فلذا حكم اجزاء بر كل هم صادق است .\r\nبعد از ذكر اين مقدمه ، نظر شما را به مرتبهء عاليه ، يعنى حركت جوهريه‌اى كه در اين كرهء عظيمه - كه محيط آن محيط فلك الافلاك و سطحش سطح محدّب فلك الافلاك و داخل آن ، اجسام طبيعيه است - مىباشد و به واسطهء براهين متقنه ثابت گرديده است ، « 2 » معطوف مىداريم .\r\n\r\n\r\n","description":"","footnote":"\r\n( 1 ) - رجوع كنيد به : شرح مقاصد ، ج 2 ، ص 179 و ج 3 ، ص 127 .\r\n( 2 ) - رجوع كنيد به : اسفار ، ج 3 ، ص 61 - 67 و ج 7 ، ص 290 - 297 .\r\n","page_name":" 110 ","page_number":130},
  {"content":"\r\n\r\nو الحاصل : فلك الافلاك و ما فى جوفها آناً فآناً ، ازلًا و ابداً در حركت جوهريه بوده ، مثل شعلهء چراغ ، وجودى بعد از عدم است به طورى كه بين وجود سابق و لاحق تخلّل نبوده و در حقيقت جوهريه بناى حركت گذاشته و متسلسل و متدرج الوجود بعد العدم است . و خلاصه ، در اين عالم ، طبيعت جوهريه شيئى و حركت شىء ديگرى كه بر او عارض شده باشد - مانند كبوتر كه حركت خارج از حقيقت آن است - نيست ، بلكه اين عالم عين حركت است نه شيئى كه ثبت له الحركه و بالجمله : عدمِ وجودى و حدوثِ وجودى است و هكذا .\r\nمثال مقرّب آن نورى است كه در اتاق از شعلهء چراغى منتشر مىشود . نور ثابت و داراى وجود مستمر به طورى كه از اول شب تا سحر يك هويت و يك نور ثابت پابرجا و وجود وحدانى مستمرى داخل اتاق بوده باشد نيست ، بلكه آناً فآناً نور از شعله پخش و منعدم مىگردد ، يعنى مقارن انعدام نور اول باز از مركز همين شعله به طورى كه تخلّل و فاصله نباشد نور به اتاق منتشر و پخش مىشود . اين است كه لحظه‌اى قطع فيض از منبع نشده تا آنى ظلمت فراگير شود بلكه سيل فضل وجود به طرف عدم سرازير و رهسپار است . و چون منبع پيوسته در فوران است ؛ لذا هميشه اين نهر پُر و اتاق روشن است و الّا اگر اين طور نبود بلكه فيض اول و نور اول باقى مىماند ، مىبايست تزايد نور شده و وجود نور شديد گردد به طورى كه چشم را خيره كند ؛ چون بالوجدان مىبينيم اگر چراغى را روشن كنيم اتاق پُر از نور مىشود و در صورتى كه وجود اولى نور مستمر باشد لازمه‌اش اين است كه اگر چراغ را برداشته و از اتاق بيرون برديم بايد اتاق روشن بماند و اگر بيرون نبرديم بايد وجود نور ثانى كه از چراغ منتشر مىشود به وجود نور اول ضميمه گشته و در نتيجه ضمّ وجودات متعدده باشد ، مثلًا اگر هر يك از نورها داراى ده درجه باشد بايد تا صبح نور حاصل در اتاق هزاران درجه داشته باشد .\r\nو بالجمله : عالم طبيعت و جوهر در حركت جوهريه به اين نحو است و به مقتضاى برهان كلى طبيعى ، وجودِ على حده و منحاز وحدانى ، غير وجود افراد نداشته و عالم\r\n\r\n","description":"","footnote":"","page_name":" 111 ","page_number":131},
  {"content":"\r\n\r\nديگرى غير اين كره و ما فى جوفها نبوده و اين كره و ما فى جوفها به مقتضاى حركت جوهريه ، وجودات بعد العدم است ؛ وجودى منعدم و مقارن انعدامِ آن وجود ديگرى حادث مىشود و آناً فآناً به وادى عدم خطاب  « هَلِ امْتَلَأْتِ »  « 1 » شده و او جواب  « هَلْ مِنْ مَزِيدٍ »  « 2 » سر مىدهد . اين است كه هميشه وجود ، قدم به وادى عدمِ وجود ديگرى - با عدم تخلل فاصله و خالى نماندن جاى وجود اول - مىگذارد ؛ لذا هر يك از اين وجودات آنى ، مسبوق به عدم خود بوده و حادث به حدوث زمانى است ؛ چون اين حركت عين زمان است و زمان چيزى كه وجود مستقل داشته باشد نيست ، بلكه از اين تبدلات انتزاع مىشود و زمان عين اين حركت است .\r\nپيشينيان متوجه به زمان نبوده و به ما چيزى كه حقيقت نداشت تلقين مىكردند . اما بعد از آنكه خودمان به حد رشد رسيده و از مهجوريت و تقليد بيرون آمده و هماى عقل ما به دنبال كشف حقايق پريد ، مىبينيم زمان عين اين حركت است كه از اين رشتهء وجود بعد العدم - كه به طور تعاقب و تسلسل مىآيد - انتزاع مىشود .\r\nپس اگر فرض كنيم كه اين كره ازلًا به اين نحو در تبدل بوده و ابداً هم خواهد بود ، هر وجود تدريجى حقيقةً حادث زمانى است . و خود اين همانند كبوترى است كه در اصل ذات و در جوهريت خود در يك خط مستقيم به پرواز درآمده باشد . و اگر ازلًا در پرواز بوده و ابداً هم پرواز كند ، بر هر انتقال از وجودى به وجود جديدى در جوهريت خود حدوث صدق مىنمايد . و بنا بر قول حق كه كلى طبيعى عين افراد خود مىباشد و عالم غير از اين وجودات متبدله چيزى نيست ، اين حكم حدوث از اين وجودات عالم طُرّاً به يك مرتبه ، انتزاع شده و در ناصيهء عالم حادث زمانى نوشته شده است .\r\nهذا كله جواب از عويصه اول كه مىگفت : صورت در فلكيات لا يتغير است ؛ چون با تبدل جوهريت و با حركت در جوهر دائماً صورت متبدل است يعنى هميشه انمحاء صورتى و احداث صورتى است .\r\nو اما جواب از اينكه هيولاى جاريه در تمام اين صور ممكن است قديم باشد اين\r\n\r\n\r\n","description":"","footnote":"\r\n( 1 ) - ق ( 50 ) : 30 .\r\n( 2 ) - ق ( 50 ) : 30 .\r\n","page_name":" 112 ","page_number":132},
  {"content":"\r\n\r\nاست كه : در مقدمه اثبات نموديم كه هيولى مانند ماهيت وجود استقلالى نداشته و به تبع افراد موجود است و معناى اينكه در نطفه هيولاست آن است كه از منويت خارج و به عَلَقيت داخل مىشود و همين طور تا به صورت انسانى برسد ، نه اينكه معناى آن اين باشد كه هيولى يك چيزى است و در جايى نشسته و مىگويد منم كه نشسته‌ام و لباس منويت پوشيده‌ام و بعد از مدتى اين لباس را به لباس عَلَقيت تبديل مىكنم ، بلكه معناى هيولى اين است كه در چيزى قوة الوجود چيز ديگرى باشد ، مثلًا در منى قوة الوجود اينكه علقه گشته و وجود منويت را معدوم و وجود عَلَقيت را كه بالقوه داشته بالفعل گرداند هست . خلاصه يعنى : منى اين قابليت را دارد كه اگر در تجدد و حركت جوهريه به سوى كمال حركت كند وجودى كه عبارت از وجود علقى است براى او حادث شود ، به خلاف هستهء خرما كه قوهء وجود انسانىِ موجود در نطفه را ندارد . خلاصه هيولى همان قوة الوجود است .\r\nپس ما با اين بيان بحث حدوث زمانى عالم را طى نموده و گفتيم مراد از اجماع ملّيون بر حدوث زمانى بايد اين معنى باشد و لا غير ، و الّا اگر اين معنى را نگوييم و قائل به معناى ديگرى باشيم مستلزم باطلى است و آن انقطاع فيض است ؛ لذا به خاطر دفع اين محذور بايد چنين اجماعى را قبول نكرد .\r\nو الحاصل : اگر قائل به انقطاع فيض شديم حدوث و امكان در ذات احديت راه مىيابد .\r\nو اما در باب ديانت ، اصل توحيد را بايد مراعات نمود و لو تمام فروعات ديانت خراب و صفحهء نبوت تيره گردد ؛ زيرا اگر آن اصل محكم نشود همهء اصول و فروع ديگر متزلزل خواهد بود ، بايد مركز محكم باشد تا فروعات بتوانند بر آن تكيه نمايند .\r\nاين است كه از حسن اقبال مجمعين ، برهان ما نتيجه‌اى موافق با قول آنها داد و به حدوث زمانى منجر شد و الّا در اين مسألهء عقلى پاى اجماع لنگ است ؛ چون تا مبدأ محكم نگردد عقل قول مجمعين را تعبداً حجت ندانسته بلكه عنان تقليد را از سر خود بيرون كرده مىگويد : اگر خودم شك داشته باشم ، معنايى براى تعبد نيست ؛ چون قول\r\n\r\n","description":"","footnote":"","page_name":" 113 ","page_number":133},
  {"content":"\r\n\r\nمجمعين بالاستقلال حجت نيست مگر اينكه كاشف از قول امام باشد . حال اگر فرضاً امامى مبدأ را آن طورى كه بايد از حدوث و امكان منزه باشد نشناسد ، چه كسى مىتواند قائل به حدوث زمانى شود . پس اول آن اصل را بايد محكم كرد و لو آيات و اخبار ، همه در مقابل آن اصل باشند . و اگر هم مخالفت نمايند قيمت خود را شكسته‌اند . اينها از خود جمالى نداشته و جمال اوست كه آنها را صاحب جمال كرده و اينها از خود قيمتى نداشته و قيمت اوست كه آنها را ذى قيمت نموده است ، كيميا اوست كه اينها را طلا نموده و اگر بر خود او صدمه‌اى رخ دهد اينها از صلابت مىافتند .\r\nو الحاصل : با اين تقريبى كه براى حدوث زمانى عالم نموديم هر دو مقام را حفظ كرديم ؛ مقام دوام فيض الهى تا ظهور اسم « يا قديم الاحسان » و « يا دائم الفضل على البريّة » درست شود و جهت امكان و حدوث در خدا راه نيافته و اراده متجدد نگشته و خدا محل عوارض نشود ؛ چون اگر گفتيم در برهه‌اى نظام وجود از وجود بىنصيب بوده و خدا قبض فيض فرموده و مدتى عالَم ، عالَم چُرت و عُطلت و قبض فيض بوده بعداً خدا اراده كرد كه يك موجوداتى ايجاد كند ، لازمهء آن از دست دادن مقام اول - دوام فيض الهى - است .\r\nو خلاصه : با اين تقريب هم اين اصل اصيل واجب الوجودى محفوظ مانده و هم مقام ديگر كه قيام اجماع ملّيون بر حدوث عالم است ، و لو فرض كنيم اين معنايى كه به آن اثبات حدوث شد مراد مجمعين نباشد .\r\nو بالجمله : ما بايد براى حفظ اسّ و اساس ، يعنى توحيد واجب الوجود همه را فدا كرده و در راه حفظ آن مقام اول ، اينها را قربانى نماييم .  « وَ فَدَيْناهُ بِذِبْحٍ عَظِيمٍ » .  « 1 »\r\nالبته ما مقدمات اين مرام - اثبات حدوث زمانى - را هم بنا بر قول اخواننا المتجددين كه براى عالم هيولايى قائل نبوده و فاتحهء اقوال سابقين را با زبان علم كنونى خوانده و قائل شده‌اند كه براى همهء اين كرات و اجسام و موجودات ، يك شمس الشموسى است كه ديگران پروانهء وجود اويند و به دور او پرواز مىكنند ، و هم\r\n\r\n\r\n","description":"","footnote":"\r\n( 1 ) - صافات ( 37 ) : 107 .\r\n","page_name":" 114 ","page_number":134},
  {"content":"\r\n\r\nبنا بر قول آبائنا المتقدمين كه تقليداً از خواب بطلميوس عالم را اين كره دانسته و گفته‌اند غير از اين ديگر چيزى نيست ، بدون خواهش و تعارف با كمال برهان اثبات كرديم ؛ مگر بحث حركت جوهرى كه چون مطلب دامنه‌دارى بود و اينجا محل اقامهء برهان بر آن نبود ، آن را به طور تعارف قبول نموديم .\r\nو بالجمله : با كمال اتفاق به اثبات رسانديم كه بالفرض من حادث ، پدرم حادث ، پدر او حادث و همين طور تا زمان پيغمبر صلى الله عليه و آله و سلم و پيغمبر صلى الله عليه و آله و سلم هم حادث ، و تا زمان آدم ، اگر آدم هم پدر داشت تا ما لا نهاية له همه حادث بودند ، مجموع وجود منحازى ندارد . و حرف رجل همدانى را ابطال كرده و گفتيم كلى طبيعى وجود على حده ندارد .\r\nپس وقتى افراد سلسله حادث يا فقير شد ، همه من حيث المجموع ايضاً حادث و فقير خواهند بود ؛ زيرا معقول نيست كه تك تك فقير و بالاجتماع غنى باشند .\r\nتا اينجا بنا بر دو قولى كه غير از اين عالم طبيعت به چيزى قائل نبودند ، مطلب را به اتمام رسانديم .\r\nو اما اگر گفتيم ماوراى اين عالم طبيعت جوهريه ، عالم عقلى هم هست ، آيا مىتوانيم حدوث زمانى را براى آن هم اثبات كنيم ، يا در آن مىتوان مثلًا به حدوث ذاتى قائل شد ؟ و اينكه از بعض محدثين نقل است كه : قام الاجماع و الاتفاق من الملّيين على أنّ العالم حادث زمانى ، « 1 » اولًا مىگوييم : در مسائل اعتقادى تعبد وجه ندارد ؛ زيرا نهايت اين است كه اين اجماع براى ما كشف از قول يك امامى بنمايد و تعبد به قول امام در احكام عملى لازم است نه در اصول موضوعى ؛ زيرا اصول موضوعى تعبد بردار نيست و مسألهء مورد بحث ما عقليه و اعتقاديه است . و در اعتقادات تا چيزى مورد باور عقل نباشد به آن اعتقاد پيدا نمىشود ، اين است كه بايد گفت تعبد در عمل صورت‌پذير است نه در اعتقادات عقليه .\r\nپس بر اين اساس مىتوان گفت : تعبديات عقلائيه هم ، از قبيل ظهورات و غيره ، در مقام عمل است و در مقام اعتقاد ظهور حجت نيست .\r\n\r\n\r\n","description":"","footnote":"\r\n( 1 ) - بحار الانوار ، ج 54 ، ص 233 - 234 و 238 .\r\n","page_name":" 115 ","page_number":135},
  {"content":"\r\n\r\nو ثانياً : اجماع قائم بنا به نقل بعض محدثين از ملّيون ، اطلاق دارد كه هر چه غير حق است حادث به حدوث زمانى است ، يعنى هم عالم طبيعت را مىگيرد و هم شامل غير طبيعت و عالم عقل مىشود و لكن به شمول اطلاقى . اگر ما با برهان توانستيم خلاف اين معنى را در عالم عقول اثبات كنيم ، با برهان عقلى آن اطلاق را مقيد و محصور به عالم طبيعت مىكنيم .\r\nعلاوه بر اينها معلوم نيست مبدأ اين اجماع از دليل معصومى و يا از قول نبىاى ثابت شده باشد ، بلكه متكلمين از هر ملتى كه عقلشان به بعضى از حقايق نمىرسيده از توهّم و تصور آنها مىترسيدند و مثلًا توهّم مىكردند كه چطور به موجود مخلوقى كه لا اول لأوّليته قائل باشيم و حال آنكه اين صفت حقهء حق است و نبايد براى او شريك قائل شويم . پس احتراماً به حق و فراراً از شرك مىگوييم وقتى بوده كه خدا بوده و هيچ چيزى نبوده است . مثل حكايت پير زنان كه مىگويند : يكى بود يكى نبود ، غير از خدا هيچ كس نبود . در حالى كه با اين قول به قبض فيض قائل شده و در حقيقت مىگويند :\r\n « يَدُ اللَّهِ مَغْلُولَةٌ غُلَّتْ أَيْدِيهِمْ » .  « 1 »\r\nو بالجمله : اگر بخواهيم وارد تحقيق عالم شويم و بگوييم غير از اين جواهر عالم مجردى است ، براى اخذ نتيجه محتاج به بيان مقدماتى هستيم .\r\n\r\nوضع الفاظ براى معانى عامّه\r\nيكى از آن مقدمات اين است كه چنان كه گفته‌اند : الفاظ براى ارواح معانى وضع شده‌اند ، مثلًا نور براى چيزى كه « الظاهر فى نفسه و المظهر لغيره » وضع گرديده و علم براى آنچه كه به او كشف محقق مىگردد وضع شده است .\r\nمخفى نماند كه ما نمىگوييم : مصاديق الفاظ پيش واضع معلوم و مد نظر او بوده است - مانند وجود حق كه ظاهر بنفسه است ، منتها از جهت نقصى كه ما داريم چشم خيره شده او را درك نمىكنيم ، و مظهر لغيره است چون مخلوقات را از كتم عدم به\r\n\r\n\r\n","description":"","footnote":"\r\n( 1 ) - مائده ( 5 ) : 64 .\r\n","page_name":" 116 ","page_number":136},
  {"content":"\r\n\r\nوجود آورده و مظهر آنهاست ، بنا بر اين ذات احديت نور است چنان كه فرمود :  « اللَّهُ نُورُ السَّماواتِ وَ الْأَرْضِ »  « 1 » - تا گفته شود يَعْرَب بن قَحطان ، « 2 » از اين حرفها سر در نمىآورده است .\r\nبلكه مىگوييم : الفاظ براى مفاهيم عامه وضع شده‌اند ؛ گرچه مصداق آنها در زمان واضع نبوده يا واضع آن را به مصداقيت قبول نداشته است و و لو بگوييم واضع لفظ وجود براى هستى ، يك نفر دهرى كه اصلًا قائل به وجود مبدأ نبوده است بوده . و لكن به نظر ما كه اهل توحيد هستيم ، او مشمول اين لفظ بوده و از مصاديقِ موضوع له آن است ، بلكه آنچه اتمّ و اكمل است لفظ بر او كمال انطباق را به طور اولويت داراست ، مثلًا آنچه ظاهر است و هيچ خفايى در او نيست تمام الكشف است و هيچ جهت ظلمت جهل در او راه ندارد و دلالت علم بر چنين كشفى از دلالت آن بر كشفى كه آميخته به ظلمات جهل است اولى است . فى المثل علم ما كه آميخته به ظلمات جهل است از علم جبرئيل عليه السلام متأخر است ؛ زيرا علم او نسبتاً از ظلمت جهل خالص‌تر است و هكذا نسبت به آن كشفى كه هيچ شائبهء جهل در آن راه نداشته ، يعنى علم اتمّ حق ، كه اين لفظ بر آن بهتر و به طور اولويت دلالت نموده و شامل آن مىشود .\r\nو همچنين وجود صرفى كه در آن هيچ نقص و زوالى نيست و از همهء جهات ظلمات عدم مبرّاست در صدق مفهوم وجود - يعنى هستى - بر آن ، با وجودى كه  « ظُلُماتٌ بَعْضُها فَوْقَ بَعْضٍ »  « 3 » كه جهت نقص و كثرت و جهت ظلمانى ماهيت كه منشأ شرور و اعدام است در او زياد است ، فرق دارد .\r\n\r\n\r\n","description":"","footnote":"\r\n( 1 ) - نور ( 24 ) : 35 .\r\n( 2 ) - يعرب بن قحطان ، يكى از ملوك عرب در زمان جاهليت بوده كه او را به شجاعت و حكمت ستوده‌اند . وى زبان عربى را از لغات ديگر كه داخل آن گشته بود پيراست و براى آن قواعدى وضع نمود تا از اصالت و اسلوب خويش خارج نگردد . عده‌اى او را واضع لغت عرب ، و بعضى اولين شاعر و بانى اوزان شعرى دانسته‌اند . اعراب منشعب از نسل او كلام عربى را فصيح و خالى از هر گونه لحن و خطا تكلم مىنموده‌اند .\r\n( 3 ) - نور ( 24 ) : 40 .\r\n","page_name":" 117 ","page_number":137},
  {"content":"\r\n\r\nپس طبق مقدمهء اول الفاظ براى ارواح معانى وضع شده و مشخصات خارج از موضوع له است و بايد آنچه را جامع بين افراد و مجمع تناسب و ما به الاشتراك بين افراد است در هر قسمتى كه افراد با يكديگر تناسب دارند محط نظر قرار داد . و آنچه ما به الاشتراك در ضمن اوست ، آن هم از افراد مفهوم است چنان كه سابقاً به آن اشاره رفت ، مثلًا علم عبارت از كشف است بدون اينكه اين كشف در چه محلى بوده و به چه ذاتى قائم بوده و به چه چيزى تعلق بگيرد ؛ لذا به خداوند متعال « عالم » گفته مىشود .\r\nو هكذا مفهوم كلى انسان كه ذاتى صاحب اراده و حى و مجرد از خصوصيات فردى است ، ديگر دو ذرع و سه ذرع و سه چارك در مسمّى اخذ نشده است ؛ لذا اگر كسى باشد كه سرش بر عرش و قدمش در مركز زمين باشد انسان است و همچنين اگر قدّ مورچه باشد باز انسان است ؛ چنان كه در اخبار است كسانى كه تكبّر كرده‌اند در قيامت به صورت مورچه خواهند بود ، « 1 » و كسى كه غيبت كند زبانش به پهناورى مكه و مدينه خواهد بود كه « وطئهما الناس » . « 2 »\r\nپس اگر يك فرد نورانى از انسان در عالم برزخ پيدا شود كه مفهوم انسان - يعنى ذاتى كه داراى اراده و حى است - در او كامل‌تر باشد ، اطلاق لفظ انسان بر چنين فردى كه اين مفهوم به طور اكمل در او تجلى دارد ، صادق‌تر خواهد بود ، چنان كه اطلاق علم بر آن كشفى كه اتمّ است صادق‌تر است .\r\nبنا بر اين : هر چيزى كه در طبيعت مىبينيم - غير از اعلام شخصيه كه در آن پاى خصوصيات به ميان آمده است - مفهومات منتزعهء آنها مورد وضع قرار گرفته است و يكى از آنها زمان است ؛ چنان كه آخوند رحمه الله در كفايه فرمود : « لفظ زمان هم براى يك مفهوم وضع شده است گرچه در طبيعت بيش از يك فرد ندارد » « 3 » و آن عبارت است از\r\n\r\n\r\n","description":"","footnote":"\r\n( 1 ) - رجوع كنيد به : اصول كافى ، ج 2 ، ص 311 ، حديث 11 ؛ بحار الانوار ، ج 7 ، ص 201 ، حديث 79 .\r\n( 2 ) - روايتى بدين مضمون در كتب روايى نيافتيم .\r\n( 3 ) - كفاية الاصول ، ص 40 .\r\n","page_name":" 118 ","page_number":138},
  {"content":"\r\n\r\nچيزى كه حاصل از حركت فلك الافلاك است ، منتها در طبيعت متصرّم بودن خصوصيت دارد ، بدين معنى كه از آن چيزى منعدم و جزئى موجود مىشود . نمونهء اين در غير عالم طبيعت در عالم دهر است كه از تصرّم و خصوصيات طبيعت عارى شده و روح اين زمان است ؛ چنان كه آن فرد برزخى انسان ، روح افراد طبيعت بوده و افراد طبيعت در عرض هم قرار گرفته و آن فرد برزخى به واسطهء اكمليت در آنهاست و به واسطهء او بر افراد ارضيه افاضه مىگردد .\r\nپس اگر با اين بيان در عالمى غير از عالم طبيعت زمانى فرض كرديم ، مىتوانيم نسبت به موجودات آن عالم هم به حدوث زمانى قائل شويم ؛ چنان كه براى عالم طبيعت قائل شديم . البته با حفظ اين مطلب كه غير از افراد ، موجودى على حده بازاء عالم نيست . و با حفظ اينكه الفاظ براى ارواح معانى موضوع بوده و نيز الفاظ بر فرد اكمل به طريق اولى صادق است .\r\nبنا بر اين اگر مُثُل نورانى و افراد طوليه عقلانى در عالم عقل ثابت شد ، حدوث زمانى آنها را نيز مىتوانيم اثبات كنيم ؛ لذا بايد حدوث را از اين معنى - كه افراد آن را مىبينيم و به نظر ما مىرسد كه شيئى در زمانى نباشد و بعد كه زمانى گذشت و در آرامگاه عدم خراميد و خوابيد ، به صفحه وجود آيد - بيرون ببريم ؛ زيرا حدوث به اين معنى براى مصداق طبيعى و از خصوصيات فرد است ، بايد اصل و روح معنى را از مشاهدهء خصوصيات طبيعى و از اين قوالب بيرون ببريم و اين زمانى كه بنا بر عقيدهء سابقين منوط به فرد واحدى است كه عبارت از حركت فلك الافلاك است و متصرّم الوجود و منقطع الاجزاء است يعنى « ينعدم جزء و يوجد جزء آخر » بايد خصوصيات اين فرد را از آن تجريد نموده و لب اللباب معنى را بگيريم . و يك نحوه تصرفى در زمان بنماييم كه روح زمان اوست و اين روح زمان در عالم عقل و عالم دهر هست و همچنين روح معنايى كه براى حدوث است ، كه از « ليس » به « ايس » آمدن است با قطع نظر از خصوصيات فردى در آن عالم هست ، منتها در عالم طبيعت افراد آن به « ايس » مىآيند بعد از آنكه از حركت فلكيه چيزى منصرم شده و فلك\r\n\r\n","description":"","footnote":"","page_name":" 119 ","page_number":139},
  {"content":"\r\n\r\nالافلاك آن را طى نمايد ، ولى در آنجا بايد از اين زمان عرضى كه براى هر فردى از افراد جوهريه زمان است و موجود به حركت جوهرى فرد است بگذريم ، مثلًا من مستقلًا زمانى دارم كه آن حركت من است و من با جوهرم دائماً در تبدل بوده ، وجودى از من معدوم و وجودى موجود مىشود و اين حركت من است كه عين زمان من است .\r\nبالجمله : بايد زمان و عالم و حدوث و مفهومات را مانند انسان و علم و حيوان و غيره كه غير اعلام شخصيه‌اند از اين قوالب ، يعنى مصاديق طبيعى ، بيرون برده و آنها را از اين البسهء عالم طبيعت كه بر اين معانى پوشيده شده لُخت نموده و قشور و خصوصياتى را كه مربوط به عالم طبيعت است در مزبلهء طبيعت ريخته و اصل و لبّ و مغز را برداريم و از عالم ما سوى اللّه را كه روح معناى عالم است اخذ نماييم و هكذا آن الفاظ ديگر .\r\nپس عالم ، يعنى تمام شراشر وجود غير اللّه ، حادث زمانى است و مرحوم حاجى در اين صفحه به اشاره گذرانده و تمام آنچه را كه ما ذكر كرديم از مقدمات و حدوث زمانى به آن معنى كه ما گفتيم اثبات نموده است ، مگر اينكه فقط به حدوث زمانى عالم مجردات و عقل اشاره نفرموده ، ولى ما به همهء معانى حدوث اشاره كرده و براى همهء غير اللّه اثبات حدوث نموديم ؛ حدوث ذاتى و زمانى و اسمى .\r\n\r\nاشكال بر حركت جوهرى و نقد آن\r\nچون يكى از مقدمات حدوث عالم طبيعت حركت جوهريه بود ، لذا قائلى اشكال نموده : كه لازم مىآيد ، شخصيت اشخاص در هر حركتى از بين رفته و موجود تازه غير از موجود معدوم باشد ، پس هر طبيعتى و هر صورتى داراى ذوات متخالفه است . « 1 »\r\nچنان كه اين نزاع و ايراد بين شيخ الرئيس و تلميذ او بهمنيار « 2 » واقع شده و بهمنيار\r\n\r\n\r\n","description":"","footnote":"\r\n( 1 ) - رجوع كنيد به : شفا ، بخش الهيات ، ص 43 ؛ اسفار ، ج 3 ، ص 105 - 107 .\r\n( 2 ) - ابو الحسن بهمنيار بن مرزبان آذربايجانى ، از مشاهير فلاسفه و حكماى اسلامى و از بزرگ‌ترين شاگردان شيخ الرئيس بو على سينا است . وى نخست مجوسى بوده و سپس به شرف اسلام نائل آمد . او در فلسفه ، طريقهء مشاء را مىستود و با استادش مباحثات و مناظراتى داشته است .\r\nاز تأليفات وى است : التحصيل - كه با تحقيق استاد شهيد مرتضى مطهرى به چاپ رسيده است - البهجة و السعادة ، مراتب الوجود .\r\nوى در سال 458 ق . درگذشت .\r\n","page_name":" 120 ","page_number":140},
  {"content":"\r\n\r\nكه قائل به حركت جوهرى و تبدل جوهرى بود به شيخ كه منكر آن بوده ايراد نموده است . شيخ جوابى به او نداد . تلميذ گفت : چرا جواب نمىدهى ؟ شيخ گفت : از من سؤال نكردى ؛ چون بنابه قول خودت كه قائل به حركت جوهرى هستى ، سائل و مسئول معدوم شد ، من موجود تازه‌ام و تو نيز موجود تازه‌اى . « 1 »\r\nخلاصه بنا بر اين قول ابداً ممكن نيست سائلى و مسئولى باقى باشد ، به محض سؤال تا مسئول جواب سائل را بدهد ، سائل و مسئول متبدل شده و دو شىء تازه موجود مىشوند كه هيچ كدام نه سائل است و نه مسئول .\r\nجواب اين عويصه آن است كه هيولى خودش لا متحصل است كه با متحصل موجود مىشود و در وحدت و كثرت و وجود و عدم تابع اوست و آن متحصل صورت است ، صورت كه تبدل پيدا كرد به تبع او آن لا متحصل هم متبدل مىشود ، مثلًا صورت منويت كه به صورت علقيت متبدل مىشود به اين معنى است كه در صورت منويت استعدادى است كه مهياست آن صورت منويه برود و صورت علقه بيايد و هكذا . پس اگر صورت تغيير كرده و تبدل پذيرفت تبدل و تغيير در جوهر آن شىء حقيقةً پيدا خواهد شد .\r\nاگر فرض كنيم در شيئى يك صورتى غير اين صورت متبدله باقى باشد با وحدت آن صورت غير متغير وحدت آن شىء حفظ مىشود . پس صورت آن اشيايى كه داراى نفوس مجرده‌اند غير متغير و ثابت است و وحدت شىء با آن محفوظ بوده و آن صورت حافظ وحدات فرد است .\r\nلذاست كه مىبينى بچه بعد از انقلابات جوهرى و تبدل جسمى دائماً قالبش در\r\n\r\n\r\n","description":"","footnote":"\r\n( 1 ) - رجوع كنيد به : مباحثات ، ص 147 و 153 ؛ اسفار ، ج 9 ، ص 108 .\r\n","page_name":" 121 ","page_number":141},
  {"content":"\r\n\r\nتغيير است . مثلًا در هفتاد سالگى ابرو آن ابرو نيست و پوست آن پوست نيست و استخوان چقدر كلفت شده و قد و جسم چقدر بزرگ شده ، حتى بنا بر قول اطباء سلف و خلف جوهر بدن انسان در هر سى و شش سال به كلى تغيير يافته و ذرات وجودى اول از بين رفته دوباره استخوان و گوشت و پوست مىرويد ؛ چنانچه هر روز از بدن به تحليل رفته و انسان بدل ما يتحلل را از تغذيه كسب مىكند و كسى كه ناخوش گشته و گوشتش ريخته و به تحليل رفته ، بعد كه گوشت مىآورد و فربه مىشود مسلماً اين گوشت همان گوشت قبل از مرض نيست ، همچنين استخوان و اعصاب . پس اين اشكال و مشكل مشترك الورود است و حتى بر كسى كه قائل به حركت جوهرى نيست وارد مىشود ؛ زيرا منكر حركت جوهرى مانند شيخ ، لا اقل به تحليل بدن انسانى قائل است . « 1 »\r\nمنتها شيخ در اين كرهء طبيعت بتمامها ، يعنى در جماد و نبات و معدن قائل به تحليل نيست . « 2 » بنا بر اين ، اشكال بر هر دو طايفه - چه منكر حركت جوهرى و چه مثبت آن - وارد است .\r\nالبته دامنهء اشكال بر قائلين به حركت جوهرى وسيع‌تر است . ولى قابل انكار نيست كه حتى درختان هر سالى لباس جسميهء خود را عوض مىكنند ، اين پوست كه از آنها مىبينى كنده شده و مىريزد و باز پوست ديگرى مىرويد كه اين پوست دومى مغز پوست اولى بوده كه كم كم حركت كرده و پوست شده و اين نيز ريخته و به جاى آن ، مغز ديگرى تبديل به پوست مىشود . وحدت اين شجر به آن قوهء نباتى موجود در آن نيست ؛ چون گفتيم ماده لا متحصل است و تغير او به تغير صورت است . پس آنچه حافظ وحدت اينهاست - يعنى اشيايى كه صاحب نفوس مجرده نيستند - مُثُل نوريه ، يعنى رب النوع آنهاست كه به واسطهء او فيض از مبدأ رسيده و اشراق اوست كه متصل به اين وجود جوهرى بوده و آن اشراق روح اينهاست . و تغير اين قوالب موجب تغير\r\n\r\n\r\n","description":"","footnote":"\r\n( 1 ) - رجوع كنيد به : شفا ، بخش طبيعيات ، ص 290 ؛ شرح اشارات ، ج 2 ، ص 404 - 410 .\r\n( 2 ) - رجوع كنيد به : شفا ، بخش طبيعيات ، ص 371 .\r\n","page_name":" 122 ","page_number":142},
  {"content":"\r\n\r\nآن اشراق نيست و وحدت شىء به آن اشراق رب النوع قائم است ؛ چون آن صورت لا يتغير است و اين انواع سيال بالذات و الصفات هستند ؛ زيرا وقتى كه جوهر آنها سيال شد ، صفات آنها هم سيال خواهد بود ؛ چرا كه اعراض قائم به جواهر است و در حقيقت اين تبدلات و تغيرات از مراتب وجود است كه  « كُلَّ يَوْمٍ هُوَ فِي شَأْنٍ »  « 1 » و در لباسى است كه آن اشراق بر اين قوالب تابيده و وحدت شىء با اوست نه با اين قوالب .\r\nاز اينجاست كه اگر بگوييم : حضرت امير عليه السلام شبى در خدمت حضرت رسول صلى الله عليه و آله و سلم بوده و در همان شب و همان وقت در مجلسى با سلمان « 2 » و باز در همان شب و همان موقع در مجالس متعدده بوده ، حق است و همه‌اش هم حضرت امير عليه السلام است ؛ « 3 » چون اين قالب جسمانى حقيقت شىء نيست تا بگوييم آن يك قالب داشته و آن هم در خدمت پيغمبر صلى الله عليه و آله و سلم بوده است .\r\nاز اينجاست كه مىگوييم : وحدات افراد طبيعت به وحدات نفوس ناطقه است در آنها كه نفس ناطقه دارند و به وحدات مُثُل نوريه است در آنها كه نفس ناطقه ندارند و وحدات نفوس و مُثُل نوريه به وحدت مبدأ محفوظ است كه از پشت پردهء غيب بر كل ما فى الوجود انبساط اشراق نموده و هر چه هست به آن نور نيّر تكيه كرده و حافظ\r\n\r\n\r\n","description":"","footnote":"\r\n( 1 ) - الرحمن ( 55 ) : 29 .\r\n( 2 ) - ابو عبد اللّه سلمان فارسى ، ركن اول از اركان اربعه و مخصوص به شرافت « سلمان منّا اهل البيت » است . حضرت صادق عليه السلام او را بهتر از لقمان فرموده ، و امام باقر عليه السلام او را از متوسمين شمرده و در حديثى حضرت صادق عليه السلام فرموده : « فصلوات اللّه على سلمان » و هم فرموده : « ادرك سلمان علم الاول و علم الآخر و هو بحر لا ينزف و هو منّا اهل البيت » . پيامبر اكرم صلى الله عليه و آله و سلم او را با ابو ذر برادر نمود و شرط كرد كه نافرمانى سلمان را نكند .\r\nوى - ظاهراً - در سال 36 ق . در مدائن از دنيا رفت و امير المؤمنين عليه السلام به طى الارض بر سر جنازهء او حاضر شد و او را غسل داد و كفن كرد و نماز بر او خواند . و در مدائن - نزديك كاظمين - به خاك سپرده شد .\r\n( 3 ) - اين روايت هر چند كه در كتابهاى عرفانى و فلسفى بسيار نقل شده و در السنه و افواه نيز مشهور است ولى متأسفانه در كتب روايى آن را نيافتيم . رجوع كنيد به : انوار نعمانيه ، ج 4 ، ص 51 .\r\n","page_name":" 123 ","page_number":143},
  {"content":"\r\n\r\nوحدت آنهاست . در صورتى كه هر قالبى برود و قالب ديگرى بيايد ، باز تكيه‌گاه يكى است .\r\nاين است كه فرمود :  « كُلَّ يَوْمٍ هُوَ فِي شَأْنٍ » .  « 1 » اينها البسه است و در حقيقتِ شىء دخيل نيست  « وَ اللَّهُ مِنْ وَرائِهِمْ مُحِيطٌ » .  « 2 » لا جرم حفظ وحدت و ثبات با اين اشراق است . پس اگر به حركت جوهريه قائل شويم لطمه‌اى به وحدت نمىرسد ، بلكه اشراق همان اشراق است . اين است كه آن كس گفت :\r\n عارفان هر دمى دو عيد كنند * عنكبوتان مگس قديد كنند « 3 » \r\nزيرا اين وجود جوهرى كه رفت ؛ چون به مبدأ بازگشت كرده يك عيد ، و وجود ديگرى كه به تعاقب او آمده چون فيض و اشراق ديگرى است كه از دوست رسيده ، عيدى ديگر است .\r\nپس آنها كه عارفند در هر آنى دو عيد كنند ولى كسانى كه مثل ما در راه معرفت قدم نمىزنند ، عنكبوت‌وار به دور خود پيچيده و دامها براى صيد جيفهء دنيا گسترانيده و همچون عنكبوتان در خوردن گوشت و كباب مگسها فرو رفته‌اند .\r\n\r\n\r\n","description":"","footnote":"\r\n( 1 ) - الرحمن ( 55 ) : 29 .\r\n( 2 ) - بروج ( 85 ) : 20 .\r\n( 3 ) - حديقة الحقيقه ، سنايى غزنوى ، ص 369 ، با اندكى تفاوت .\r\n","page_name":" 124 ","page_number":144},
  {"content":"\r\n\r\n\r\nغرر في ذكر الأقوال في مرجّح حدوث العالم فيما لا يزال\r\n مرجّح الحدوث ذات الوقت إذ * لا وقت قبله و ذا الكعبي اتّخَذ \r\n و قيل علم ربّنا بالأصلح * و الأشعري الناف للمرجِّح \r\n و عندنا الحدوث ذاتيٌ و لا * شيء من الذاتي جا معلَّلا \r\n[ شرح منظومه ، بخش حكمت ، ص 85 
  ]\r\n\r\n","description":"","footnote":"","page_name":" 125 ","page_number":145},
  {"content":"\r\n\r\n\r\nمرجّح حدوث عالم در لا يزال\r\nمسألهء مهمى كه مطمح نظر فلاسفه بوده و از مباحثى است كه مطارح انظار حكماست ، مسألهء ربط حادث به قديم است « 1 » كه هر گونه اين وجودات حادث را به مبدأ قديم كه علت تامهء موجودات است ربط دهيم به ناچار خلاف ضرورت و يا خلاف برهان علمى مرتكب خواهيم شد ؛ زيرا اگر بگوييم اينهايى را كه مىبينيم چند سال قبل نبودند و بعد موجود شدند قديم هستند ، خلاف ضرورت است .\r\nو اگر بگوييم ارادهء حق حادث است از آن اصل محكم توحيد دست برداشته‌ايم و آن اين است كه او يك ذات مقدس قديم است و اوصاف ذاتيهء او عين ذات اقدس اوست ؛ چون اين اوصاف از حيثيتى از حيثيات ذات او منتزع است و اصل ذات قديم است . پس اين اوصاف كه از حيثيتى از حيثيات ذات انتزاع شده ، لا يزال خواهد بود .\r\nو اگر بگوييم انفكاك معلول از علت تامه جايز است ، خلاف برهان است و يا اگر قائل به وسائط باشيم و بگوييم علت اين حوادث امروزه مثلًا غير خداست ، مشرك شديم ؛ چون فاعليت حقيقى مختص ذات واجب الوجود است و فيض وجود ، حق طِلق اوست و ديگران گداى خزانهء فيض اويند .\r\nبعضى از محدثين ما خود را راحت نموده قائل به حدوث ارادة اللّه شده‌اند ؛ « 2 » چون\r\n\r\n\r\n","description":"","footnote":"\r\n( 1 ) - رجوع كنيد به : قبسات ، ص 303 ؛ اسفار ، ج 3 ، ص 68 و 128 ؛ رسالهء حدوث ، در مجموعه رسائل صدر المتألهين ، ص 51 .\r\n( 2 ) - مرآة العقول ، ج 2 ، ص 23 ؛ بحار الأنوار ، ج 4 ، ص 144 .\r\n","page_name":" 126 ","page_number":146},
  {"content":"\r\n\r\nنظر سطحى به ظاهر اخبار كافى نموده‌اند كه ظاهرش اين است كه ارادة اللّه حادث است ؛ « 1 » لذا اين اخبار را بر معناى ظاهرى عوامى و قشرى حمل كرده‌اند ، ولى روايت به دست اهلش نيفتاده تا اصل معناى آن را بفهمد . البته در زمان ائمه عليهم السلام كسانى كه قادر باشند از عهدهء معارف حقه برآيند نبوده‌اند ، ولى سؤالاتى از ائمه مىكردند و ائمه هم براى اينكه مبادا آنها ملحد شوند چيزى كه آنها به اندازهء فهم خود بفهمند و به آن دلخوش باشند مىفرمودند ، ولى در ضمن اصل مطلب و حق آن را مىرساندند تا بعد آيندگان صاحب ذكاوت ، مراد را دريابند . در ميان كسانى كه گرد حضرات را گرفته بودند عدهء قليلى اهل اسرار بوده كه حق مطلب و اسرار را دانسته و فهميده و آن را هم با خود بردند . و لكن آنچه باقى مانده اجمالى از آنهاست ؛ زيرا اكثر آنها بعد از شترچرانى و بيكارى چند روزى مىآمدند و چند حديث ياد مىگرفتند و مىرفتند و بعد نقل مىكردند . حال لازم نبود كه ناقل ، اصل معناى آن چيزى را كه از امام شنيده بود بداند ؛ چنان كه لازم نيست كسى كه آيه‌اى را براى شما مىخواند معنايش را هم بهتر از شما بداند .\r\nپس اولًا بايد بطون اخبار را ديد و اگر اين ظواهر در مقابل اصلى از اصول اساسى باشد - و لو كافى من اوله الى آخره اين احاديث باشد - ما آنها را طرح مىنماييم ، تا مبادا امكانى براى ذات اقدس الهى ثابت شود و فروعات به تبع اصل ، صورت بطلان و غبار ضعف و سستى بر جبين آنها بنشيند .\r\nلذا اين قول محدثين را بايد رها كرد و نبايد ارادة اللّه را به ارادهء خودمان كه جسم و مركب از هيولى و صورت هستيم قياس نماييم ، ارادهء مجرد از اول به خود او قائم است .\r\nالبته ما كه ارادهء حق را ازلى مىدانيم از باب تعارف و به پاس احترام او نيست كه نخواسته باشيم به ساحت قدس جسارتى نموده و صفت نقصى براى او ثابت كرده باشيم ، مانند اين تعارفات خالى از حقيقت كه بين خودمان مرسوم است ، بلكه ما با\r\n\r\n\r\n","description":"","footnote":"\r\n( 1 ) - اصول كافى ، ج 1 ، ص 109 - 110 .\r\n","page_name":" 127 ","page_number":147},
  {"content":"\r\n\r\nبرهان علمى اثبات نموده‌ايم كه ارادهء مجرد ازلى است و به وجود او قائم است .\r\nمعتزله هم خواسته‌اند با يك حرف عوام عوام‌پسندى راحت گردند و گفته‌اند : هر چيزى كه در برهه‌اى از زمان حادث و خلق مىگردد به مقتضاى مصلحت است . « 1 »\r\nخلاصه در جايى كه برهان علمى و عقلى وجود دارد نمىتوان به اين سخنها سرگرم شد . و نيز نمىتوان قائل به توسط شد كه معلول حق ازلًا يكى بوده و بعد آن معلول حق ، معلول ديگرى را خلق نموده و به اين ترتيب تا آخر .\r\nچون به آن معلول اول نقل كلام مىكنيم كه آيا معلول اول براى معلول ثانى علت تامه بوده يا نه ؟ اگر علت تامه بوده انفكاك زمانى معلول از علت تامه ممكن نيست و در صورتى كه معلول اول ، عقل اول باشد ، مجرد بوده و ارادهء او با وجود اول اوست و مانند مركبات كه در آنها اراده حادث است نيست ، پس بايد در ربط اين حوادث به قديم و علت تامهء كافهء موجودات چاره‌اى بيانديشيم تا با براهين عقلى مخالف نباشد و نيز امكان به ذات اقدس متعال راه پيدا نكند .\r\nلذا مىگوييم : مخفى نماند كه در سلسلهء نزوليه به ارادهء ازليهء حقه ، خطى طولى از موجودات در تمام مراتب نزوليهء وجود تشكيل مىيابد و هيولى آخرين منزل وجود و مقبض فيض است كه آخرين مرتبهء ظلّ وجود كامل است .\r\nبراى فهم اين معنى تنظيرى ذكر مىشود : مثلًا فرض كنيم كه اين شمس از خود نور دارد و منبع فيض انوار نزوليه است و از آن منبع اشراقِ نور مىشود .\r\nالبته فيض على الاطلاق و درياى انوار متراكم به طورى كه محدود نيست منبسط مىشود ، و لكن وقتى به عالم طبيعت مىرسد ، در اين عالم بالعرض محدود به حدود قالبيه شده و به واسطهء حدود امكنه ، محدود به حد تربيع و تثليث مىگردد و اين حدود كه عارض بر اوست حيث عدمى و نقصى براى او فراهم مىآورد ، در صورتى كه در اصل فيضان از مبدأ ، نقصى نداشته است .\r\nانوار وجوديه هم كه از منبع فيض على الاطلاق بر تمام اعماق سلسله منبسط\r\n\r\n\r\n","description":"","footnote":"\r\n( 1 ) - رجوع كنيد به : شرح اشارات ، ج 3 ، ص 130 - 131 ؛ اسفار ، ج 6 ، ص 325 - 326 .\r\n","page_name":" 128 ","page_number":148},
  {"content":"\r\n\r\nمىشود در هر منزلى دچار ماهيتى شده و از جهت ماهيت نقصى در آن رخ داده و حدى اصل الوجود را تحديد مىنمايد و در آخرين مرتبه و منزلگاه ، صرف القوه و استعداد مىگردد ، و در قوالب مقيد شده و ماهيات ناقصه ، جلوى نور وجود را مىگيرد ؛ لذا نور وجود ضعيف‌تر مىشود و تا اين فقدانات را طى نكند به كمال نمىرسد . اين است كه در آنجا بناى سير تكاملى گذاشته تا كم كم اين جهات عدميه مضمحل گردند . بنا بر اين فيض قديم بوده و نور و اشراق كه معلول آن منبع نوريهء قديمهء ازليه است ازلى است .\r\nمنتها اين وجوداتِ حادثه‌اى كه مىبينيم ، ترقى و تكامل اين اطفالى است كه در اولِ وجود قابل قبول آن فيض كامل نبوده‌اند و بعد تحت تربيت اسم مباركهء « معلّم لا يعلّم » و اسم مباركهء « رب » - چنان كه در سورهء حمد با  « الْحَمْدُ لِلَّهِ رَبِّ الْعالَمِينَ »  به اين معنى اشاره شده است - قابل گنجايش فيض كامل شده‌اند ؛ لذا از مرتبهء عنصرى به مرتبهء جماد و از آنجا به طرف مبدأ قطع منزل كرده و استعداد فيض نباتى حاصل نموده و سپس حيوانى و انسانى تا به  « فَكانَ قابَ قَوْسَيْنِ أَوْ أَدْنى »  « 1 » مىرسد .\r\nبه اين معنى حكيم صاحب مثنوى « 2 » اشاره كرده و فرموده است :\r\n از جمادى مُردم و نامى شدم * وز نما مُردم ز حيوان سر زدم « 3 » \r\n\r\n\r\n","description":"","footnote":"\r\n( 1 ) - نجم ( 53 ) : 9 .\r\n( 2 ) - جلال الدين محمد بن بهاء الدين محمد بلخى قونوى ، معروف به ملاى رومى از اكابر عرفا و شعرا كه آوازهء او در جهان طنين افكن است . وى در سال 604 ق . زاده شد و در 9 سالگى در نيشابور به خدمت فريد الدين عطار رسيد و از سوى او ، آينده‌اى درخشان برايش پيش‌بينى شد . بعد از برگشتن از سفر حج به قونيه رفت و مشمول الطاف سلطان علاء الدين سلجوقى گرديد و پس از وفات پدر ، جانشين مسند تدريس او گشت و سرانجام دست ارادت به شمس تبريزى داد و از علوم ظاهرى منصرف گرديد و به طى مراحل عرفان و تصوف اشتغال ورزيد و مثنوى معنوى را در شش دفتر سرود كه تا كنون دهها شرح و تفسير بر آن نگاشته شده است .\r\nوى در پنجم جمادى الاولى 672 ق . در قونيه درگذشت .\r\nاز ديگر آثارش كليات شمس است ، كه بارها به چاپ رسيده است .\r\n( 3 ) - مثنوى معنوى ، ص 512 ، دفتر سوم ، بيت 3901 .\r\n","page_name":" 129 ","page_number":149},
  {"content":"\r\n\r\nبحث در اين بود كه مرجح حدوث عالم در ما لا يزال چه بوده ؟ و بحث در ربط حادث به قديم بود ؛ لذا مجدداً به همان بحث پرداخته و مىگوييم : بايد اين معنى را تحليل كرد كه چطور شىء متغير ، معلول شىء لا يتغير قديم باشد ؟ مثلًا شيئى كه در اول وجودش به گونه‌اى بود و بعد تغيير يافت و در زمان تغيير هم فرضاً معلول علت سابقهء اوليه است ، چگونه با اينكه در علت تغيير رخ نداده در معلول تغيير رخ داده است ؟ و با اينكه علت قديم ازلى و از حيث ذات و اراده و علم تغيير نيافته و علم و اراده عين ذات اوست و ذات او عين اراده است و ذاتش لا يتغير است ، چطور مىشود در معلول تغيير پيدا شود ؟ آيا در اراده‌اش تغيير حاصل مىشود ؟ تعالى اللّه عن ذلك .\r\n\r\nمرجح حدوث نزد متكلمين\r\nدر اين مقام بحث در اين است كه بنا بر قول متكلمين كه اين كرهء مسمّط حادث است « 1 » لازم مىآيد در يك برههء ممتد و يك زمان موهوم طولانى « 2 » از اوّلِ غير متناهى كه لا اوّل له خدا بوده لا غير و بعد از اين رشتهء موهوم ممتد غير متناهى كه لا اوّل لأوّله اين كره كه سطح محدب آن فلك الافلاك و پوست روى آن فلك اطلس و مغز و مركزش اين عالم خاك است ، « 3 » حادث شده است .\r\nحال سؤال مىشود كه چرا اين معلول بعد از آن رشتهء ممتد موهوم ، حادث شد و چه مرجحى بوده كه اين معلول را از علت بازداشته ، تا در اين وقت مخصوص موجود گردد ؟ با اينكه اوصاف ذاتيه عين ذات بوده و اراده از اوصاف ذات است پس اراده قديم است ، بنا بر اين چطور مىشود ارادهء ازلى علت عالم باشد ولى معلول بعدها موجود گردد ؟\r\nپوشيده نماند كه قول به عدمِ انفكاكِ معلولِ حق از حق مستلزم موجَب شدن\r\n\r\n\r\n","description":"","footnote":"\r\n( 1 ) - كشف المراد ، ص 170 - 175 .\r\n( 2 ) - نقد المحصل ، ص 122 ؛ شرح مواقف ، ج 5 ، ص 95 - 96 .\r\n( 3 ) - كشف المراد ، ص 156 ؛ شوارق الالهام ، ص 316 - 319 .\r\n","page_name":" 130 ","page_number":150},
  {"content":"\r\n\r\nحق نيست ؛ چنان كه بعض از متكلمين درس نخوانده وقتى در جايى به عبارات حكما كه گفته‌اند : خدا فاعل موجِب - به كسر جيم - است و معلول با او در لم يزل بوده است برخورد كرده ، دچار اشتباه شده و كلمه را تحريف نموده و موجَب - به فتح جيم - خوانده و گفته است : حكما قائلند كه خدا فاعل موجَب - به فتح جيم - است . « 1 »\r\nچون اين معنى ، يعنى عدم انفكاك معلول از حق ، سنگ توهم بر دل ضعفا مىكوبد ؛ لذا مىگوييم : مگر غير از علم و اراده و قدرت چيز ديگرى در مختار بودن فاعل لازم است ؟ خير ، بلكه اگر فعل از روى قدرت و علم و اراده سر بزند ، اين فعل اختيارى بوده و صاحب آن فاعل مختار است .\r\nو نيز مىگوييم : اگر موجودى باشد كه ازلًا و ابداً بوده و هست و موجود ديگرى باشد كه فقط چند سال بوده است ، آيا موجود بر آنكه ازلًا بوده و ابداً خواهد بود صدق نمىكند ولى بر ديگرى كه تنها چند سال بوده صادق است ؟\r\nو اگر كسى باشد كه لا يُعلَّم و لا يُدرَّس و پيش استاد درس نخوانده ولى اسرار كائنات ازلًا پيش او منكشف است و در مقابل او كسى باشد كه ده سال درس خوانده و بعد از آنكه جاهل بوده عالم شده است ، آيا عالم بر آنكه اول جاهل بوده صدق كرده و بر آنكه از اول عالم بوده صدق نمىكند ؟ حاشا و كلّا ، بلكه قِدَم علم او ، عالميت او را تأكيد مىنمايد .\r\nو هكذا قدرت ، كه اگر وجود و ترك شىء به يدِ انسان باشد انسان بر آن شىء قادر است و اما اگر كسى ازلًا قادر بود و لم يزل بازوى قوى قدرت او مستحكم بود و هيچ عجزى در او راه نيافت ، قادر بر او صدق نمىكند ؟ حاشا و كلّا ، بلكه قِدَم قدرت ، قادريت او را تأكيد مىكند و همچنين ارادهء قديم مريديت صاحب اراده را تأكيد مىنمايد . پس اراده قديم و قدرت قديم و علم قديم است .\r\n\r\n\r\n","description":"","footnote":"\r\n( 1 ) - رجوع كنيد به : نقد المحصل ، ص 124 - 125 ؛ شرح مواقف ، ج 3 ، ص 179 ؛ شرح مقاصد ، ج 2 ، ص 10 - 11 .\r\n","page_name":" 131 ","page_number":151},
  {"content":"\r\n\r\nبنا بر اين به حكم اين مقدمات ، معلول هم بايد ازلى باشد بدون اينكه موجَبيتى و اضطرارى در فاعل لازم آيد .\r\nپس معناى قدرت كه « لو شاء فعل و لو شاء ترك » است « 1 » با آن مخالف نيست ؛ چون صدق قضيهء شرطيه با امتناع طرف ديگر و با وجوب طرفين و با امكان طرفين سازش دارد .\r\nالبته ما هم مىگوييم خلقت عالم مقدور خدا بوده ، يعنى « لو شاء فعل و لو شاء ترك الّا انّه شاء » . اين است معناى اينكه خدا مريد بوده و اراده نموده است . و چون اراده عين ذات است ؛ لذا « شاء و اراد ازلًا » بنا بر اين ازلى نبودن معلول مستحيل است ، پس معلول ازلًا واجب التحقق است .\r\nو الحاصل : « خلق اللّه أزلًا بقدرته الأزلية الأبدية ، و بإرادته القديمة القوية الأزلية ، ما شاء اللّه كان و ما لم يشأ لم يكن ، و لكنّ اللّه شاء أزلًا فكان أزلًا و يستحيل أن لا يكون أزلًا و هو شاء أزلًا و أراد أوّلًا بلا أوّل » . پس توهم مندفع شد .\r\nاكنون به اصل بحث بازمىگرديم . در گذشته دو بحث بود :\r\nيكى بحث ربط حادث به قديم بود كه چطور ممكن است معلول حادث را به علت قديم نسبت داد در صورتى كه انفكاك معلول از علت تامه محال است ؟ زيرا علت انحاء طرق عدم و ابواب نيستى را به روى معلول سد نموده و آن چيزى كه تمام راههاى عدم به روى او مسدود گشته باشد واجب الوجود مىگردد . و اگر تمام جهات عدم سد نشده ، پس علت ، علت تامه نيست و چون علت اشياء ارادة اللَّه است و ارادة اللَّه قديم و ازلى است و حدوث در آن جايز نيست ، بنا بر اين لازم است عالم ازلى باشد .\r\nو بحث ديگر ربط متغير به ثابت است كه چطور ممكن است شىء متغيرى را به شىء ثابت نسبت دهيم ؟\r\nظاهراً مرحوم حاجى بين دو مقام خلط نموده كه در جواب فرموده است : تجدد ، ذاتى عالم است و ذاتى معلّل نيست . با اينكه متكلمين اين معنى را مسلم دانسته‌اند كه\r\n\r\n\r\n","description":"","footnote":"\r\n( 1 ) - رجوع كنيد به : شرح مواقف ، ج 8 ، ص 49 ؛ شوارق الالهام ، ص 500 ؛ اسفار ، ج 6 ، ص 307 .\r\n","page_name":" 132 ","page_number":152},
  {"content":"\r\n\r\nبعد از بُعد طويل نامحدود و غير متناهى اين كرهء مسمّط حادث شده است . « 1 » بحث در اين است كه چه مرجحى بوده كه در بُعد غير متناهى ازلى ، اين معلول از علت جدا شده و در يك برههء مخصوصى موجود شده است ؟ چه چيز مرجح موجوديت آن در اين برههء مخصوص شده است ؟ با اينكه به حكمِ امتناعِ انفكاكِ معلول از علت لازم است اين عالم ازلًا موجود باشد .\r\n\r\nبيان اقوال در مرجح حدوث\r\nقبل از ذكر جوابهاى سايرين ، ما خود در جواب مىگوييم : چه كسى گفته است اين كرهء عالم بعد از برههء مخصوصى حادث شده است ؟ خير ، ما حدوث به اين معنى را قبول نداريم ؛ زيرا خداوندِ دائم الاحسان و قديم الفضل بر اين كرهء مسمّط اعطاى فيض ازلى فرموده است ، مخصوصاً بنا بر قول متكلمين كه عالم ديگرى غير اين كره قائل نيستند . « 2 »\r\nلذا اگر به حدوث زمانى به آن معنى قائل باشيم ، اسماء قديم الاحسان و دائم الفضل بدون مظهر خواهند بود .\r\nكعبى « 3 » در جواب گفته است : مخصص ذات الوقت است ؛ « 4 » چنان كه مثلًا ذاتىِ وقتِ\r\n\r\n\r\n","description":"","footnote":"\r\n( 1 ) - رجوع كنيد به : كشف المراد ، ص 170 - 175 ؛ شوارق الالهام ، ص 345 .\r\n( 2 ) - مباحث مشرقيه ، ج 2 ، ص 151 ؛ شرح مواقف ، ج 7 ، ص 82 - 89 .\r\n( 3 ) - ابو القاسم عبد اللّه بن احمد بن محمود بلخى كعبى ، از مشاهير علماى معتزلهء اوايل قرن چهارم هجرى و رئيس فرقهء كعبيه به شمار مىرود . وى در موارد بسيارى با معتزلهء بصره مخالف بوده و صفات و افعال خداوند را بر معناى مخصوصى حمل نموده . علامهء تهرانى در ذريعه مىنويسد : بعيد نيست كه كعبى با آن همه تجاهر كه به اعتزال داشته و فرقهء كعبيه هم به دو منسوب است ، در اثر معاشرت و مصاحبت با ابو زيد بلخى شيعى ، در باطن شيعه و مستبصر و عارف به حق بوده و از راه تقيه كتمان مىنموده و ظاهر آن است كه استبصار تلميذش ابن قِبهء رازى هم از قِبَل او بوده است ، نهايت آنكه كعبى به جهت وزارت سلطان احمد بن سهل مروزى - والى بلخ - و تصدى مناصب دولتى قادر به اظهار حق نبوده و ابن قبه به جهت فقدان موانع مذكور قادر بر آن بوده است .\r\nاز تأليفات وى است : المقالات و اختيارات فى علم الكلام . وى در سال 317 ق . بدرود حيات گفت .\r\n( 4 ) - شرح اشارات ، ج 3 ، ص 131 .\r\n","page_name":" 133 ","page_number":153},
  {"content":"\r\n\r\nروز دوشنبه اين است كه قبل از روز سه‌شنبه باشد و قبل الوقت و الزمان ، وقتى نبود تا عالم در آن وقت باشد و در اين وقت نباشد تا شما بگوييد مرجح اينكه عالم در آن وقت نبود و در اين وقت هست چه بوده است ؟\r\nو لكن در جواب كعبى اشكال است ؛ زيرا ما به خود وقت نقل كلام مىنماييم كه مخلوق و حادث است ؛ چون وقت عبارت از حركت افلاك است و اگر حركت افلاك نبود وقت هم نبود .\r\nبالجمله : با اينكه علتِ وقت در لم يزل بوده ، چرا بايد وقت در ما لا يزال واقع شود .\r\nچيزى كه علت آن در لم يزل است ، بايد لم يزل باشد . اگر در لا يزال باشد ، اشكال مىشود به اينكه وقتى علت آن لم يزل است ، چرا بايد در لا يزال باشد ؟\r\nمعتزله جواب مقدس مآبى داده و حاجى هم جواب آنها را به مقدسى گذرانده است .\r\nآنها گفته‌اند : صلاح در اين بود كه مدتى عالم در كتم عدم بماند . « 1 »\r\nحاجى هم گفته است : كدام صلاح و مصلحتى در قبض فيض است .\r\nو لكن شما آگاهيد كه اينها اصلًا از مورد اشكال عقلى پرت شده‌اند ، مثل اينكه خيال كرده‌اند سؤال و اشكال بعد از فرض صحت انفكاك معلول از علت است ، كه چه مصلحتى بود كه معلول در اين زمان به وجود آمد و در آن زمان به وجود نيامد .\r\nمانند اينكه بگوييم : چه مرجحى سبب شد كه نماز صبح دو ركعتى شد ؟ تا كسى بگويد صلاحى در بين بوده است ، و بعد حاجى هم بيايد نزاع را صغروى نمايد و بگويد چه صلاحى در قبض فيض است . بلكه اصلًا اشكال غير اينهاست .\r\nاشاعره مقدس‌تر از معتزله شده و گفته‌اند : ما چه كارى به مباحث عقليه داريم .\r\nاين مغز كوچك ما چقدر قدرت دارد مطالبى را بفهمد ؟ و آنجا كه چيزى\r\n\r\n\r\n","description":"","footnote":"\r\n( 1 ) - شرح اشارات ، ج 3 ، ص 131 .\r\n","page_name":" 134 ","page_number":154},
  {"content":"\r\n\r\nبر خلاف وجدانش مشاهده نمود خدا را به محاكمه بكشد كه چرا اين طور نشد و آن طور شد . « 1 » لذا منكر مرجح شده و در عالم به عليت و معلوليتى قائل نبوده و انفكاك معلول از علت را مستحيل نمىدانند . « 2 »\r\n\r\n\r\n","description":"","footnote":"\r\n( 1 ) - نقد المحصل ، ص 281 - 287 ؛ شرح مواقف ، ج 8 ، ص 81 - 84 ؛ شرح مقاصد ، ج 4 ، ص 128 .\r\n( 2 ) - رجوع كنيد به : نقد المحصل ، ص 60 ؛ شرح مواقف ، ج 3 ، ص 190 و ج 4 ، ص 180 ؛ اسفار ، ج 6 ، ص 370 - 371 .\r\n","page_name":" 135 ","page_number":155},
  {"content":"\r\n\r\n\r\nغرر في أقسام السبق و هي ثمانية\r\n السبق منه ما زمانياً كشف * و السبقُ بالرتبة ثُمّ بالشرف \r\n و السبقُ بالطبع و بالعلّية * ثمّ الذي يقال بالماهية \r\n و السبقُ بالذات هو اللذ كان عمّ * بذي الثلاثة الأخيرة انقسم \r\n بالذات إن شيء بدا و بالعرض * لاثنين سبقٌ بالحقيقة انتهض \r\n و السبقُ فكِّياً يجي طولياً * سُمّي دهرياً و سرمدياً \r\n[ شرح منظومه ، بخش حكمت ، ص 85 - 87 
  ]\r\n\r\n","description":"","footnote":"","page_name":" 136 ","page_number":156},
  {"content":"\r\n\r\n\r\nاقسام هشتگانهء سبق\r\nسبق داراى اقسامى است :\r\n1 - سبق زمانى : و آن انفكاك در وجود است ، يعنى سابق در وجود منفك باشد ؛ اعم از اينكه سابق و لاحق غير مجتمعين در وجود باشند بالذات مانند ازمنه ، يا بالعرض مانند زمانيات مثل طوفان نوح عليه السلام و بعثت خاتم الانبياء صلى الله عليه و آله و سلم .\r\n2 - سبق بالرتبه : يعنى بالترتيب ، مثل اينكه نقطه‌اى را مانند نقطهء كعبه ملاحظه نموده و وضع و نسبت اشخاص را با آن ملاحظه نماييم ؛ چنان كه وضع امام قريب و مقدم بر وضع مأموم است .\r\n3 - سبق بالشرف : مانند تقدم فاضل بر مفضول .\r\n4 - سبق بالطبع : كه سابق عقلًا مقدم باشد ، مانند تقدم علت ناقصه و اجزاء علت بر معلول ، كه البته بايد جزء اول علت در وجود مقدم باشد .\r\n5 - سبق بالعليه : مثل تقدم علت تامه بر معلول .\r\n6 - سبق بالماهيه يا سبق بالتجوهر : و آن تقدم علل قوام بر معلول در نفس شيئيت ماهيت و جوهر ذات است ، يعنى اگر به تقرر ماهيات و اينكه ماهيات از تمام وجودات منفك مىشود قائل شويم ، پس ملاك تقدم وجود نيست ؛ زيرا در تقرر ماهيات فرض كرديم ماهيت منفك از تمام وجودات است . بنا بر اين تقدم بايد در نفس شيئيت ماهيت باشد ، مانند تقدم جنس و فصل بر نوع و ماهيت بر لوازم آن و ماهيت بر وجود\r\n\r\n","description":"","footnote":"","page_name":" 137 ","page_number":157},
  {"content":"\r\n\r\nعند بعضٍ ، يعنى نزد اشخاصى كه به اصالت ماهيت قائلند . « 1 »\r\n7 - سبق بالحقيقه : كه مرحوم آخوند فرموده است . « 2 » و آن اين است كه ملاك تقدم دو چيز براى يكى بالذات و براى ديگرى بالمجاز و العنايه ثابت باشد ، مثل حركت كه اولًا و بالذات براى سفينه ، و ثانياً و بالعرض براى جالس سفينه ثابت است .\r\nفرق سبق بالحقيقه با سبق بالعليه در اين است كه در سبق بالعليه حركت براى لاحق هم ثابت است مثلًا در « تحركت اليد فتحرك المفتاح » مفتاح هم حركت مىكند ، منتها در مرتبهء متأخر و لكن در سبق بالحقيقه ، اصلًا لاحق حركت نمىكند و حركت نسبت به او بالمجاز و الاعتبار است و ملاك سبق از لاحق صحت سلب دارد ، مانند موجود كه در وجود سبق بر ماهيت دارد به طورى كه وجود بالذات مال موجود است و ماهيت بالعرض موجود شده به طورى كه مىتوان وجود را از او سلب كرد .\r\n8 - سبق دهرى : كه محقق داماد اضافه كرده « 3 » و شرح آن بعداً خواهد آمد .\r\n\r\n\r\n","description":"","footnote":"\r\n( 1 ) - رجوع كنيد به : قبسات ، ص 63 ؛ اسفار ، ج 3 ، ص 257 ؛ شوارق الالهام ، ج 1 ، ص 104 .\r\n( 2 ) - اسفار ، ج 3 ، ص 257 .\r\n( 3 ) - رجوع كنيد به : قبسات ، ص 87 - 88 .\r\n","page_name":" 138 ","page_number":158},
  {"content":"\r\n\r\n\r\nغرر في بعض أحكام الأقسام ( أقسام السبق )\r\n و لا اجتماع في الزماني و ما * برتبةٍ طبعاً و وضعاً قُسِّما \r\n و أوّلٌ كالجسم و الحيوان * و الثان كالترتيب في المكان \r\n و السبقُ بالطبع و بالتجوهر * كاثنين و الواحد منه اعتبر \r\n[ شرح منظومه ، بخش حكمت ، ص 87 - 88 
  ]\r\n\r\n","description":"","footnote":"","page_name":" 139 ","page_number":159},
  {"content":"\r\n\r\n\r\nاحكام سبق\r\nاجتماعى در سبق زمانى به نحو امتداد سيلانى نيست ، بلكه آناً فآناً جزئى منعدم و جزئى موجود مىشود .\r\nسبق به رتبه دو قسم است : يكى طبعى كه سبق بالرتبة العقليه است و ديگرى وضعى كه سبق بالرتبة الحسيه است .\r\nترتيب طبيعى : مانند ترتيب بين انواع و اجناس مترتبه ، مانند جسم و حيوان است ، يعنى اگر مبدأ و نقطهء معينه را مثلًا نوع قرار دهيم حيوان به او قريب است و سابق بر جسم است و بعد جسم نامى و بعد جسم مطلق ، و اگر مبدأ را مثلًا جنس عالى قرار دهيم جسم مطلق سابق و جسم نامى لاحق است تا آخر .\r\nو ترتيب وضعى : مانند ترتيب در مكان است ، البته مكان بالذات و همچنين مكين بالعرض قابل اجتماع نيست و ترتيب و سابقيت و مسبوقيت و لاحقيت در اينجا به اين نحو تصوير مىشود كه نقطه‌اى مانند كعبه را ملاحظه كرده ، قريب به او را سابق و بعيد به او را لاحق گويند ، مثل امام و مأموم .\r\nو سبق بالطبع و بالتجوهر مثل واحد و اثنين است ، يعنى واحد و اثنين را مىتوان به دو گونه اعتبار و ملاحظه نمود ، به يك اعتبار مثال براى سبق بالطبع و به اعتبار ديگر مثال براى سبق بالتجوهر است . و توضيح آن اين است كه : اگر ملاحظه شود كه اثنين معلول دو واحد عددى است و هر واحدى جزء علت وجود آن است ، به اين اعتبار بين واحد و اثنين سبق بالطبع است . و اگر نفس مفهوم واحد و مفهوم اثنين كه ملتئم از\r\n\r\n","description":"","footnote":"","page_name":" 140 ","page_number":160},
  {"content":"\r\n\r\nاين مفهوم بسيط واحد است ملاحظه شود ، سبق بالتجوهر است .\r\nچنان كه در دعا اشاره به اين دو معنى شده در جايى فرموده است :\r\n« لك يا الهى وحدانية العدد » « 1 »\r\nو در جاى ديگر فرموده است :\r\n« سبحانك الواحد لا بالوحدانية العددية » . « 2 »\r\nتفصيل آن اين است كه : چنان كه در علم حساب قديم مىگفتند : « العدد نصف حاشيتيه » فلهذا خود واحد عدد حساب نمىشود . و حال آنكه مقوم تمام اعداد همين واحد است ، براى اينكه اعداد اجتماعات واحد و واحدهاست كه يك را پهلوى يك گذاشته ، دو مىشود . پس به اين لحاظ كه اجزاء ناقصهء وجود اثنين ، يك و يك است ، و به اين لحاظ كه واحد خودش عدد نيست با اينكه قوام تمام اعداد به اوست بنا بر اين\r\n« لك يا الهى وحدانية العدد »\r\nيعنى تو واحدى هستى كه از اين اعداد نبوده و اينها اظلّه است . تو نورى خارج از اينها هستى با اينكه قوام اين اظلّه به توست . و معناى\r\n« سبحانك الواحد لا بالوحدانية العددية »\r\nاين است كه تو جزء اين مركبات نيستى چنان كه جزء تركيبى اثنين واحد است . اين است كه گفته‌اند : « من قال اللّه ثالث ثلاثة فقد كفر ، و شرك مع اللّه غيره » .\r\n\r\n\r\n","description":"","footnote":"\r\n( 1 ) - صحيفهء سجاديه ، ص 152 ، دعاؤه متفزّعاً الى اللّه عزّ و جلّ .\r\n( 2 ) - اين عبارت را به اين صورت نيافتيم رجوع كنيد به : نهج البلاغه ، ص 212 ، خطبهء 152 و ص 269 ، خطبهء 185 .\r\n","page_name":" 141 ","page_number":161},
  {"content":"\r\n\r\n\r\nغرر في تعيين ما فيه التقدّم في كلّ واحد منها\r\n ملاكُه الزمان في الزماني * و المبدأَ المحدودَ خُذ لثاني \r\n في الشرفي الفضل و في الطبعي * وجود الوجوب في العلّي \r\n في سادسٍ تقرُّر الشيء مزا * في السابع الكَونَ و لو تجوُّزاً \r\n في الثامن الكونَ بمتن الواقع * و في وعاء الدهر للبدائع \r\n[ شرح منظومه ، بخش حكمت ، ص 88 - 89 
  ]\r\n\r\n","description":"","footnote":"","page_name":" 142 ","page_number":162},
  {"content":"\r\n\r\n\r\nملاك تقدم و تأخر در اقسام سبق\r\nغير سبق زمانى كه در آن ملاك در تقدم وجود است ، در ما بقى طرّاً مىتوان گفت ملاك تقدم كمالى است كه در متقدم هست و متأخر نسبت به آن كمال ناقص است و هر كمالى كه لاحق دارد سابق به نحو اعلى و ابسط با زيادتى دارا مىباشد .\r\nتفصيل مطلب اينكه : ملاك در تقدم زمانى انتساب به زمان است اعم از اينكه در خود زمان باشد يا در زمانى ، مثل اينكه طوفان نوح عليه السلام و بعثت خاتم الانبياء صلى الله عليه و آله و سلم افراد عرضيه‌اند و لكن فقط انتساب طوفان به زمان ، بر انتساب بعثت به آن ، مقدم است .\r\nو ملاك در سبق بالرتبه انتساب به مبدأ محدود است ، مانند صدر مجلس در رتبهء حسيه كه يك مبدأ و نقطهء معين را لحاظ نموده و انتساب مراتب ديگر به اوست ، همچنين در رتبهء عقليه .\r\nو ملاك در سبق بالشرف فضل است .\r\nو ملاك در سبق طبعى وجود است كه اجزاء علت و علت ناقصه ، اول وجود مىگيرند و بعد نصيب معلول از وجود محقق مىگردد .\r\nو الحاصل : نور وجود اول جمال علت ناقصه را روشن مىكند در صورتى كه معلول در ظلمت عدم بوده و بعد نور وجود ديدهء هستى معلول را روشن مىنمايد .\r\nو ملاك در سبق علّى وجوب است ، كه اول بايد علت واجب شود ؛ اعم از اينكه وجوبش بالذات يا بالغير باشد و اول بايد طرق و انحاء عدم به روى علت مسدود باشد و بعد معلول به واسطه واجب شود و الّا علت با معلول در وجود مقارن است .\r\n\r\n","description":"","footnote":"","page_name":" 143 ","page_number":163},
  {"content":"\r\n\r\nو ملاك در سبق بالتجوهر تقرر الشىء و قوام الشىء است .\r\nچنان كه آخوند در كفايه در اجزاء داخليه فرموده است : « 1 » اجزائى مثل حمد و سوره و ركوع و سجود ، وجودات وحدانى و جداگانه‌اى هستند به طورى كه بدون ايجاد آشنايى بين آنها ، بيگانه و ناشناس از هم ، تقرر داشته‌اند ، بعد يك اعتبار وحدت بين اين متقررات منفكهء از هم ، مىنماييم . اين است كه فقها گفته‌اند : قصد عنوان لازم است . « 2 »\r\nو ملاك در سبق بالحقيقه ، كون مطلق ؛ اعم از بالاصل و بالتجوّز است ، يعنى مطلق الكون سواء كان بالحقيقه او بالمجاز تا اينكه اين مطلق الكون بين متقدم و متأخر مشترك باشد ؛ چنان كه در وجود و ماهيت اصل الكون و التحقق بالحقيقه اولًا براى وجود و بالمجاز و العنايه براى ماهيت ثابت مىشود .\r\nملاك در سبق سرمدى كون به متن الواقع و حاق الاعيان است .\r\nو در سبق دهرى كون در وعاء دهر است كه براى بدايع و مبدعات است . و شرح اين مجمل به طورى كه پرده از روى معنى برداشته شود اين است :\r\nاز چيزى كه ماهيت دارد مىتوانيم دو مفهوم از دو حيث انتزاع كنيم ، از اصل وجود آن ، كه قطعه و تكه‌اى از اين نور منبسط است ، يك مفهوم و از محدوديت و حد آن تكه و قطعه ، مفهوم ديگرى انتزاع كنيم ، اين است كه مىگوييم : « الانسان موجودٌ » غير اين است كه مىگوييم : « اللّه موجودٌ » ؛ چون اگر معناى واجب الوجود را فهميده كه صرف الوجود و بحت الوجود است و آنچه را كه سابقاً گفتيم كه : « الحق ماهيته انّيته » « 3 » بدانيم ، معناى آن اين است كه حقيقت او صرف وجود است و در مرتبهء ذات وجود صرف است لا غير .\r\nو دو اصطلاح در ماهيت است « 4 » : يكى تحقق الشىء و كون الشىء و ما به هو هو ، و\r\n\r\n\r\n","description":"","footnote":"\r\n( 1 ) - كفاية الاصول ، ص 90 .\r\n( 2 ) - رجوع كنيد به : جواهر الكلام ، ج 9 ، ص 154 - 159 ؛ عروة الوثقى ، ج 1 ، ص 614 .\r\n( 3 ) - شرح منظومه ، بخش حكمت ، ص 21 .\r\n( 4 ) - اسفار ، ج 1 ، ص 413 و ج 2 ، ص 2 .\r\n","page_name":" 144 ","page_number":164},
  {"content":"\r\n\r\nديگرى اينكه در مرتبهء ذات وجود نيست ، بلكه قابل است كه يا موجود و يا معدوم شود . اين است كه انسان از چيزى كه وجود و عدم در مرتبهء ذات خارج از اوست حكايت مىكند و بر او يا موجود و يا معدوم حمل مىشود و الّا اگر وجود در مرتبهء ذات او بود حمل آن بر او حمل الشىء على نفسه و حمل عدم بر او حمل نقيض بر نقيض بود .\r\nپس « الانسان » حاكى از حيثى است كه ممكن است به موجود و معدوم تقسيم گردد ، و لكن در « اللّه موجود » لفظ جلالهء « اللّه » از چيزى كه در مرتبهء ذات او وجود نباشد حكايت نمىكند ، بلكه حاكى از وجود منبسط و بحت و صرف و حقيقة النورية الكائنة بكينونة الحقة الوجودية است . و حمل موجود بر او حمل الشىء على نفسه است . البته مانند حمل اوّلى ، حمل مفهوم بر مفهوم نيست بلكه حمل بحقيقة النورية الوجودية است . الّا اينكه براى تصحيح حمل مثل آنچه در حمل اوّلى مقرر است ، اينجا يك نحوه عنايت اعمال مىشود و لو به تغافل از محكى در زمان حمل باشد ؛ به اينكه با يك مختصر عنايتى محكى لفظ جلاله را مغفول عنه قرار داده و به لفظ جلاله امان ندهد كه از آنچه قالب براى اوست حكايت نمايد ، سپس محمول را بر آن حمل كند تا قضيهء « اللّه موجودٌ » به صورت ظاهر قضيه محسوب شود .\r\nو لكن در قضيهء « الانسان موجودٌ » محكى لفظ « الانسان » يك چيزى است كه وجود در مرتبهء ذات او نيست نه بالعينيه و نه بالتقييد . و الّا حمل الشىء على نفسه لازم آمده و معناى آن اين مىشود كه « الانسان » كه او وجود است موجود است و حال آنكه معناى قضيهء « الانسان موجودٌ » مسلّماً اين نيست و الّا قضيهء « الانسان معدومٌ » كذب و غلط مىشود .\r\nمقدمهء ديگرى كه در اين بحث دانستن آن لازم است اين است كه : چيزهايى كه داراى ماهيت و وجود است - چون گفتيم وجود نه عين ذات ماهيت مطلقه و ساده و نه جزء آن است - عقل در عالم خود در مقام سلسله‌بندى و مرتبه‌بندى مرتبهء ماهيت را بر مرتبهء وجود مقدم مىبيند . و از روزنهء عالم عقل ابتدا ماهيت رخ مىنمايد و لو جلوه در\r\n\r\n","description":"","footnote":"","page_name":" 145 ","page_number":165},
  {"content":"\r\n\r\nظرف وجود است ؛ زيرا در عالم عقل هم اگر بخواهد چيزى بيايد ، بايد لباس وجود بپوشد . الّا اينكه اين لباس مغفول عنه بوده و عقل او را لخت مىبيند ؛ گرچه در حقيقت نگاه عقل هم به او نمىافتد مگر اينكه به لباس وجود متلبس شده باشد .\r\nو عالم عدم ، ظلمت بحت و تاريكى صرف است . هيچ چشم خواب‌آلوده ممكنات آن عالم را كه در درياى ظلمت غرقند نمىبيند مگر اينكه از اين بحر ظلمانى و از كتم عدم و حجاب تاريكى در مقابل نور شمس الشموس وجود قرار بگيرد تا نورِ حقِ وجودِ منبسط به او تابيده و او بالعرض نورانى گشته تا چشم ممكنات بتواند آن را درك كند ، الّا اينكه عقل كه به او نگاه مىكند او را با قطع نظر از اين نور كه به او تابيده است مىبيند .\r\nنظير اين معنى در عالم طبيعت اين است كه چشم طبيعى ما شخصى را كه در ظلمت باشد نمىبيند ولى وقتى مقابل شمس آمد و متنور شد وجود او را مىبيند با غفلت از نورى كه بر دامن و رخسارهء او تابيده است ، و لو اگر اين نور بالعرض نبود ، جمال او به ما نمودار نمىشد الّا اينكه در مقام ملاحظه اصل ذات او را به صورتى كه نور خارج از ذات اوست مىبينيم . عقل هم آنچه داراى ماهيت است ، مرتبهء ذات و ماهيت او را مقدم ديده و بعد در رتبهء ثانى لباس قامت او را مىبيند . پس ذات من حيث هو هو بر لباس ذات مقدم است . بنا بر اين عالم عقل به اين نحو يك سلسلهء طبيعى عقلانى دارد .\r\nو اما در عالم خارج ممكن است دو شىء معاً و در عرض هم و در يك رتبه هم‌دوش باشند . اين است كه عقل به علت و معلول - آن چيزهايى كه در عالم بين آنها تأثير و تأثر است به اينكه چيزى اثر چيز ديگر است - كه نگاه مىكند به امتناع انفكاك وجود معلول از وجود علت حكم مىكند .\r\nچون معلول مرتبهء نازله‌اى از وجود علت بوده و مرتبهء نازلهء شىء با شىء با هم و « مع » مىباشند و فىء با ذو الفىء در يك زمان موجودند . و صفحهء وجود را با معيت اشغال كرده‌اند . و لكن در عالم تحليل عقلى عقل يك رتبهء مقدمى براى علت منفك از\r\n\r\n","description":"","footnote":"","page_name":" 146 ","page_number":166},
  {"content":"\r\n\r\nمعلول قائل است . باز تمثيل آفتاب و نور آفتاب را ذكر مىكنيم : ضوء كه معلول شمس است و ذات وجود خارجى شمس كه علت اين انوار متراكم متنازله است ، انوار با ذات منبع النور در يك رتبه در عالم وجود و صفحهء وجود قدم مىگذارند و در وجود « مع » اند . اگر اين ذات منبع نورانى را با اشعه‌هاى جمالش از افق زمانيات و تمام آفاق زمان بيرون برديم ، باز عقل يك تقدمى براى علت قائل است و يك ترتبى در نظر دارد ؛ كه آنجا و لو انفكاك زمانى نيست با اين حال يك انفكاك رتبى هست كه انفكاك عالم دهر است .\r\nدر اين عالم شهود ، انفكاك را اين گونه تصور مىنماييم كه از آن منبع النور تا اين مرتبه‌اى كه نور آمده و آن را پر كرده - كه صفحهء كون ما و امكنهء ماست - يك خط ممتدى ملاحظه نموده و به اين جهت در اين علت و معلول به يك تقدمى قائل مىشويم ، و لكن بعد از آنكه آنها را از اين افق زمان بيرون برديم و ديگر نمىتوانيم آن خط را فرض كنيم ، با اين حال عقل يك مرتبه‌بندى دارد كه مراتب بعد از يكديگر بوده و مرتبه‌اى منفك از مرتبهء ديگر است .\r\nو لو شئت فارجع الى كتاب نفسك : اگر يك عالِمى ملكه علم در او باشد و اين ملكهء راسخه به نحو الاجمال و البساطه در او باشد ؛ كه در خواب هم موجود است ؛ گرچه در حال تكلم و صحبت از آن غفلت دارد ، مطالب در نفس او به نحو لفّ و پيچيدگى در مرتبهء عقل اجمالى منطوى است ؛ گرچه در نفس تفصيل اين علوم - موضوع و محمول و نسبت بين آن دو - نبوده و نفس از مسأله و حكم و محمول آن غافل است ، و لكن در مقام تحليل ، مسأله و حكم را از مرتبهء اجمال تنزل داده و به طرف عقل تفصيلى آورده و از آنجا به عالم ذهن و قواى متصوره و همين طور آهسته آهسته از مرتبه‌اى به مرتبه‌اى مىآورد تا اينكه تفصيل پيدا نموده و از عضلات بيرون داده و به طرف مقابل القاء حقايق مىنمايد .\r\nپس در اين سير و طى مراحل ديگر نمىتوان خطى فرض كرد ، و لكن با اين حال عقل براى عقل اجمالى مرتبهء سابقيت و براى عالم عقل - عقل تفصيلى - با تفكيك اين\r\n\r\n","description":"","footnote":"","page_name":" 147 ","page_number":167},
  {"content":"\r\n\r\nمراتب از هم ، مرتبهء لاحقيت قائل است .\r\nبنا بر اين : اگر يك علت و معلولى باشد كه نحوهء معقوليت آنها عين نحوهء خارجيت آنها باشد ، تقدم علت بالحقيقه بوده و مرتبهء علت از مرتبهء معلول منفك خواهد بود ولى نه به انفكاك زمانى . پس علت و معلولى كه هر دو موجود عقلى است با اينكه از عالم طبيعت و زمان تجريد شده و از اين عالم انفكاك زمانى خارجند ، باز هم يك تقدم و تأخر دهرى خواهند داشت .\r\nو الحاصل : در اين عالم و صفحهء طبيعت كه در حاشيهء عالم واقع است وجود معلول با وجود علت از يكديگر جدا نمىشوند و با هم هستند ، در عين حال عقل مرتبهء يكى را در حاقّ عالم عقلى غير مرتبهء ديگرى و مترتب بر آن مىبيند ، پس اگر فرض كنى كه علت و معلول و تأثير و تأثر آنها در عالم عقل باشد كه عقلى در عقل ديگرى تأثير كند ، آنجا ديگر به حكم عدم انفكاك معلول از علت ، علت و معلول با هم و « مع » اند و لكن چون عقل ماهيت دارد ، باز عقل اول علت را تعقل نموده و ماهيت آن را مقدم مىبيند و باز ترتب و تقدم و تأخر بين آنها هست ، منتها تقدم و تأخر دهرى .\r\nو اگر سراغ علتى كه ماهيت ندارد و متن واقع او عين نحوهء عالم عقلى اوست و خارجيتش به همان نحوهء عقلى اوست رفتيم به حكم اينكه مرتبهء علت غير مرتبهء معلول است ، باز علت از معلول منفك و جدا بوده و در عين حال معلول از علت جدا نيست .\r\n\r\n","description":"","footnote":"","page_name":" 148 ","page_number":168},
  {"content":"\r\n\r\n\r\nفريدهء چهارم قوه و فعل\r\n\r\nغرر في أقسامهما\r\n على صنوفٍ قوّةٌ قد وردت * منها الذي مقابل الفعل ثبت \r\n كذا الذي يقابل الضعفَ و ما * يكون مبدأ التغيّر اعلما \r\n و قوّة إمّا بدت منفعلة * لشيءٍ أو أشيا و إمّا فاعلة \r\n فمبدأُ الأفعال قد تخالفت * عديمَ دركٍ قوّةٌ لما نبت \r\n و مع شعور قدرة الحَيَوان سِم * بصحّة الفعل و تركه رُسم \r\n و مبدأ الواحد إن لم يعد ما * بفعله الشعور ذا نفس السما \r\n إن يعدمِ الدرك و قوّم المحلّ * طبيعةٌ إن في البسيط قد حصل \r\n و صورة نوعية إذا انفرض * مركّباً و دون تقويمٍ عرض \r\n فتلك مع مفارقي المواد * كلٌّ جنود مبدأ المبادي \r\n للقدرة انسِب قوّةً فعلية * إن قارنت بالعلم و المشية \r\n للقدرة السبقُ على الفعل و قد * قيل معيةٌ و ليس المعتمد \r\n للقوّة السبقُ زمانياً كما * فعل عليها مطلقاً تقدّما \r\n[ شرح منظومه ، بخش حكمت ، ص 90 - 92 
  ]\r\n\r\n","description":"","footnote":"","page_name":" 149 ","page_number":169},
  {"content":"\r\n\r\n\r\nاقسام قوه و فعل\r\nقوه داراى اقسام و صنوفى است :\r\nقسمى از آن صنفى است كه مقابل فعل است ، مثل اينكه به هيولى در مقابل صور نوعيهء فعليه ، مانند صورت فعليه انسانى ، قوه گفته مىشود .\r\nو قسمى از آن صنفى است كه مقابل ضعف است ؛ چنان كه در مقابل وجودات ضعيفه و لو فعليه باشند قوه اطلاق مىكنند ، مثل اينكه گفته مىشود واجب تعالى فوق وجودات و لا يتناهى است قوةً . و به اين معنى قوه و لا قوه بر كيفيات استعداديه اطلاق مىشود ، مثلًا چون استعداد صورت منويه براى انسانيت از استعداد صورت مضغيه ضعيف‌تر است به صورت منويه در مقابل صورت مضغيه لاقوه مىگويند .\r\nو از آن اقسام است قوه به معناى مبدأ تغير در شىء ديگر ؛ از حيث اينكه شىء ديگر است . مثلًا قواى نفسانيه از قبيل قوهء ناميه و حيوانيه كه مبدأ آثار و تغير است از شئون نفس است و لكن به آنها از حيث اينكه آنچه مورد تأثير آنهاست از جسد و اعضا كه اين قوا به او تعلق دارد ، شىء آخر است قوه مىگويند .\r\nو قوه يا منفعله براى شىء واحد است ، مثل مادهء فلك كه فقط امر واحدى را كه حركت وضعيه‌است قبول مىكند و يا منفعله براى اشياء محدود است ، مثل قوهء انفعاليه در حيوان كه اثر محدود را قبول مىكند و يا منفعله براى اشياء غير متناهى است مانند هيولاى اولى .\r\nو قوهء فاعله : يا فاعله براى شىء واحد است ، مثل قوهء فاعليهء فلكيه كه براى يك\r\n\r\n","description":"","footnote":"","page_name":" 150 ","page_number":170},
  {"content":"\r\n\r\nشىء مانند حركت من المغرب الى المشرق فاعل است و دائماً كار آن اين است ، و يا فاعله براى اشياء متناهيه است ، مانند قوهء فاعله در حيوان ، و يا فاعله براى اشياء غير متناهيه است ، مثل قوهء فاعلهء واجبهء خداوند براى تمام اشياء .\r\nتقسيم دوم براى قوهء فاعله اينكه : يا مبدأ افعال است و يا مبدأ فعل واحد است و هر يك از آنها يا در مبدئيت نسبت به فعل با شعور است يا عديم الشعور است .\r\nعديم الشعور از آنچه مبدأ فعل واحد است : يا قوام او به محل است و يا او مقوم محل است و قوام محل به اوست و آنچه مقوم است يا مقوم محل بسيط است و يا مقوم محل مركب است . پس اگر مبدأ افعال فاقد درك باشد نام آن قوهء نباتيه است و اگر صاحب شعور باشد نامش قدرت حيوانى است كه به صحت فعل و صحت ترك ، يعنى امكان فعل و عدم فعل تعريف شده است . اين تعريف قدرت حيوان است نه قدرت واجب ، خلافاً للمتكلمين كه اين را تعريف قدرت گرفته و گفته‌اند قدرت واجب را نيز شامل است . « 1 »\r\nو مبدأ فعل واحد اگر نسبت به فعل خود عديم الشعور نباشد ، بلكه صدور فعل از او از روى شعور باشد و فعلش بر يك وتيره و روش باشد نفس سماء است .\r\nو اگر مبدأ فعل واحد عديم الدرك و مقوم محل باشد طبيعت است ، مثل صورت ماء كه مقوم محل واحد ، يعنى مادهء ماء است و اين مبدأ مقوم محل صورت نوعيه است زمانى كه محل مركب باشد ؛ چنان كه در معادن و انسان و حيوان ، محل يعنى ماده مركب از عناصر است و صورت انسانيه مثلًا مقوم آن است .\r\nو اگر مبدأ فعل واحد عديم الدرك ولى مقوم محل نباشد ، بلكه متقوم به محل باشد عرض است ، مثلًا حرارت از حيث مبدأ بودن براى تسخن در شىء ديگر قوه است .\r\nچون توهم شد كه اين قوا در عالم صاحب اثر و فاعل مستقل هستند به طورى كه علت اشياء مىباشند ، « 2 » براى دفع آن فرمود : مبادى مقارن با مواد و لو به نحو تعلق - تا\r\n\r\n\r\n","description":"","footnote":"\r\n( 1 ) - رجوع كنيد به : شرح مواقف ، ج 8 ، ص 49 ؛ شرح مقاصد ، ج 4 ، ص 89 .\r\n( 2 ) - رجوع كنيد به : شرح مواقف ، ج 8 ، ص 146 ؛ شرح مقاصد ، ج 4 ، ص 223 ؛ اسفار ، ج 6 ، ص 369 - 379 .\r\n","page_name":" 151 ","page_number":171},
  {"content":"\r\n\r\nنفس را هم در بر گيرد - و مبادى مفارق از محل مانند عقول ، همه جنود مبدأ المبادى است .\r\n\r\nاقوال در معناى قدرت\r\nذكر كرديم كه قدرت به صحت صدور فعل و لا صدور ، يعنى امكان الفعل و امكان الترك تفسير شده ، ولى اين معنى با قدرت خداوندى منافى است ؛ چون از ذاتى كه من جميع الجهات بسيط است ، نمىتوان مفاهيم متقابله اخذ كرد ؛ زيرا مفاهيم متخالفه منشأهاى متخالفه لازم دارد و حيث اينكه فرض نموديم ذات بسيط است نبايد منشأهاى متخالفه در او باشد و الّا تركيب در ذات لازم مىآيد و اين خلف است .\r\nاگر گفتيم معناى قدرت امكان الفعل و الترك و صحة الفعل و الترك است ، در مقابل فعليت كه منشأ كمال لازم دارد ، امكان كه جهت نقص است منشأ متقابل با منشأ كمال لازم دارد ، پس در ذاتى كه از آن اين دو مفهوم را انتزاع مىكنيم بايد جهات انتزاعيهء متقابله باشد ؛ يك جهت ظلمت امكانيه و يك جهت نوريهء كماليه و اين در ذات بسيط كامل صرف الوجود مستحيل است .\r\nو لكن اگر مفاهيم متعدده شدند نه به تخالف تقابلى كه جهت‌هاى متخالف بخواهد ، در اين موقع گاهى انتزاع مفاهيم متعدده از يك شىء واجب مىگردد با اينكه ذات من جميع الجهات بسيط است و لكن چون كمال صرف و كمال محض وجود است ، انتزاع تمام مفاهيم كماليه از وجود صرف كه عين كمال صرف است لازم و واجب است ؛ زيرا تقابلِ جهت ظلمت و نور نمىشود ، بلكه منشأ همهء جهات نور الوجود است منتها به حيثيات متعدده . اين است كه چون ذات مقدس حق صرف الكمال و صرف الكمال نور الوجود است ، پس نور وجود تا هر كجا رفته كمالات رفته است ، تا آن آخرين نقطه‌اى كه نور وجود ترشح كرده قدرت ، علم ، اراده و ديگر كمالات هست .\r\nاين است كه در آيهء شريفه فرموده است :  « وَ إِنْ مِنْ شَيْءٍ إِلَّا يُسَبِّحُ بِحَمْدِهِ وَ لكِنْ \r\n\r\n","description":"","footnote":"","page_name":" 152 ","page_number":172},
  {"content":"\r\n\r\n لا تَفْقَهُونَ تَسْبِيحَهُمْ »  « 1 » و در آيهء شريفهء ديگر لفظ « ما » ى موصول آورده است « 2 » نه لفظ « من » تا اين معنى را برساند . و الحاصل اينكه قدرت جهت كمال است كه آن جهت كمال ، مصدر اشياء است .\r\nپس تعريف جامع قدرت به طورى كه قدرت در مخلوق و واجب ، هر دو را شامل شود صدور فعل از روى علم و اراده و اختيار است ، نه اينكه قدرت عين اينهاست ، بلكه اينها به آن جهت كماليه كه يكى از كمالات وجود صرف الكمال است مشيرند .\r\nبنا بر اين ، بعد از آنكه معناى قدرت اين شد ؛ اگر فعلى و لو از ممكنات از روى علم و اراده و اختيار صادر شود آن فعل مقدور است و آن جهتى كه جهت صدور آن فعل است ، قدرت است . پس اگر جايى علم و اراده و اختيار ازلى و هميشگى شد قدرت نيز ازلى خواهد بود و اينكه خداوند در ازل الآزال عالم و مريد و مختار است در ازل الآزال نيز قدير است . بنا بر اين ازلى بودن علم و اراده و اختيار يؤكّد معنى القدرة و يقوّى معناه ، نه اينكه با آن منافى باشد . پس چنين منشأ فيضى كه كمالات در او ازلى است ، عالمٌ أزلًا ، قادرٌ أزلًا ، مختارٌ أزلًا ، مريدٌ أزلًا .\r\nمثل اينكه گفته شده معناى علم ، كشف است « 3 » و نزد كسى كه چيزى كشف مىشود به جهت آن كشف به او عالم مىگوييم . بنا بر اين اگر يك موجود لطيفى باشد كه كشف نزد او ازلى است ، معناى علم و عالميت تأكيد مىشود .\r\nاز اينجا معلوم شد كه خداوند قادر چون مريد و عالم به فعل بوده ، فاعل موجَب نيست و چون مختار بوده و على الاختيار فعل از او صادر شده ، فاعل مضطر نيست .\r\nپس صدور فعل از او به علم او و صدور فعل از او به ارادهء او و صدور فعل از او به اختيار اوست . پس هو القادر على الاطلاق أزلًا و أبداً و لا يعجز عن شىء .\r\n\r\n\r\n","description":"","footnote":"\r\n( 1 ) - اسراء ( 17 ) : 44 .\r\n( 2 ) -   « سَبَّحَ لِلَّهِ ما فِي السَّماواتِ وَ الْأَرْضِ »   حديد ( 57 ) : 1 .\r\n( 3 ) - رجوع كنيد به : مشاعر ، ص 77 ؛ حكمة الاشراق ، در مجموعهء مصنفات شيخ اشراق ، ج 2 ، ص 152 .\r\n","page_name":" 153 ","page_number":173},
  {"content":"\r\n\r\nبه اين معنى معادن العلوم و نقّاد الحقايق يعنى ائمهء هدى عليهم السلام اشاره فرموده‌اند :\r\n« خلق الأشياء بالمشية » « 1 »\r\nپس  « لا يَعْزُبُ عَنْهُ مِثْقالُ ذَرَّةٍ »  « 2 » و لا يعجز عن شىء له قابلية الوجود .\r\nو از اينجا نيز معلوم شد چون قدرت ازلى است و كان فيما لم يزل ، پس صدور فعل مقدور ازلى مىگردد و تعطيل فيض لازم نمىآيد .\r\nو آنچه متكلمين گفته‌اند كه در معناى قدرت صحت و امكان معتبر است و معتبر است اينكه برهه‌اى بگذرد تا فعل به عمل بيايد ؛ « 3 » اين طور نيست و اينها در مفهوم قدرت معتبر نيست . و قول به اينكه : خداوند متعال در برهه‌اى از زمان مغلول اليد بنشيند ، دست روى دست بگذارد و به اين خيال بيفتد كه خوب است عالمى تشكيل داده و بساط خلق بگسترانيم باطل است ؛ زيرا لازمهء آن قول به :  « يَدُ اللَّهِ مَغْلُولَةٌ »  « 4 » است ، ولى  « غُلَّتْ أَيْدِيهِمْ وَ لُعِنُوا بِما قالُوا بَلْ يَداهُ مَبْسُوطَتانِ » .  « 5 »\r\n\r\nسبق قدرت بر فعل\r\n للقدرة السبقُ على الفعل و قد * قيل معيةٌ و ليس المعتمد \r\nبلى براى قدرت سبق بر فعل است ؛ چنان كه براى علم سبق بر معلوم است و لكن لازم نيست وجود معلوم سابق باشد تا اينكه علم به او تعلق بگيرد ؛ چنان كه در محلّش ان شاء اللّه معلوم مىشود .\r\nگفته شده است : قائل اين قول كه قدرت با فعل معيت دارد اشعرى است ، « 6 » يعنى تا فعل صادر نشود قدرت نيست ، بلكه قدرت همراه با فعل است .\r\n\r\n\r\n","description":"","footnote":"\r\n( 1 ) - اصول كافى ، ج 1 ، ص 110 ، حديث 4 ؛ توحيد صدوق ، ص 148 ، حديث 19 و ص 339 ، حديث 8 .\r\n( 2 ) - سبأ ( 34 ) : 3 .\r\n( 3 ) - رجوع كنيد به : شرح مواقف ، ج 8 ، ص 49 ؛ شرح مقاصد ، ج 4 ، ص 89 ؛ شوارق الالهام ، ص 500 .\r\n( 4 ) مائده ( 5 ) : 64 .\r\n( 5 ) مائده ( 5 ) : 64 .\r\n( 6 ) - كشف المراد ، ص 248 ؛ شرح مواقف ، ج 6 ، ص 88 ؛ شرح مقاصد ، ج 2 ، ص 354 .\r\n","page_name":" 154 ","page_number":174},
  {"content":"\r\n\r\nشيخ الرئيس به اينها اشكالى كرده كه بنا بر اين آدم نشسته نبايد قادر بر قيام باشد . « 1 »\r\nمرحوم حاجى به اين قول دو اشكال دارد :\r\nيك اشكال مقدس مآبى و آن اينكه لازم مىآيد كفار تكليف نداشته باشند چون آنها قادر بر فعل نيستند ؛ زيرا مناط تكليف قدرت بر فعل است و مادامى كه انسان عامل نباشد قادر نيست ، پس كفار قبل از عمل قدرت بر آن نداشته بنا بر اين نبايد تكليف شوند .\r\n« فتأمّل » براى اين است كه اين سخن حاجى مخدوش است ؛ زيرا اولًا تخصيص نقض به كفار بىمورد است . و ثانياً مصحح تكليف ، قدرت مع الفعل است و اگر قدرت با فعل همراه باشد تكليف صحيح است .\r\nبلى اشكال علمى ديگر مرحوم حاجى بجاست كه فرمود : يا لازم مىآيد كه موجودات را كه بالضروره حادثند - از قبيل زيد و عمرو و غيره - براى حفظ قدم قدرت خداوند قديم بدانيد و يا قدرت را به مرتبهء اينها آورده و در مرتبهء حدوث قرار دهيد كه حدوث قدرت خداوند لازم مىآيد و هر دو باطل است .\r\nثمّ : قوه‌اى كه مقابل فعل است بر فعل سبق زمانى دارد ، مثلًا قوهء استعداديه‌اى كه در منى نسبت به صورت فعلى انسانى است بر صورت انسانى تقدم دارد و در حقيقت اين سبق براى هر فرد فردى از قوه بر هر فرد فردى از فعل به طور تعاقب و تناوب است ، اصل قوهء موجودهء در منى بر فرد صورت فعلى علقه ، و قوهء كائنهء در علقه بر صورت فعلى مضغه سبق دارد ، و هكذا بالتعاقب .\r\nچنان كه فعل بر قوه مطلقاً به انحاء سبق تقدم دارد ؛ زيرا صورت شريكة العله براى ماده است و تقوم ماده به قيمومت صورت فعلى است . پس صورت رتبةً عليت داشته براى قوه و رتبهء عليت سبق دهرى - كه روح الزمان است - بر معلول دارد .\r\nو هكذا سبق بالشرف دارد ؛ چون بلا اشكال صورت انسانى نسبت به قوه‌اى كه قابل انسان است شريف است .\r\n\r\n\r\n","description":"","footnote":"\r\n( 1 ) - شفا ، بخش الهيات ، ص 383 .\r\n","page_name":" 155 ","page_number":175},
  {"content":"\r\n\r\nو همچنين فعل تقدم ذاتى دارد ؛ زيرا در عالم وجود موجوداتى است كه فعليات غير مشوب به قوه‌اند و آنها علل كون هستند و براى آنها تقدم سرمدى است ، مانند وجود فعلى حق و براى بعضى تقدم دهرى است ، مثل عقول نسبت به قوهء اولى ، يعنى هيولاى اولاى عالم طبيعت .\r\n\r\n","description":"","footnote":"","page_name":" 156 ","page_number":176},
  {"content":"\r\n\r\n\r\nفريدهء پنجم ماهيت و لواحق آن\r\n\r\nغرر في تعريفها و بعض أحكامها\r\n ما قيل في جواب ما الحقيقة * مهية و الذاتُ و الحقيقة \r\n قيلت عليها مع وجودٍ خارجي * و كلّها المعقول ثانياً يجي \r\n و ليست إلّا هي من حيث هيَه * مرتبةً نقائض منتفية \r\n و الكون في تلك انتفا المقيّد * نقيضه دون انتفا مقيّد \r\n و قدِّمَن سلباً على الحيثية * حتّى يعمّ عارض الماهية \r\n فانْفِ به الوجود ذا التقييد لا * مطلقه و اتّخذنه مثلًا \r\n و السلبَ خذه سالباً محصّلًا * و لا اقتضا ليس اقتضا ما قابلا \r\n[ شرح منظومه ، بخش حكمت ، ص 92 - 95 
  ]\r\n\r\n","description":"","footnote":"","page_name":" 157 ","page_number":177},
  {"content":"\r\n\r\n\r\nتعريف ماهيت و بعضى از احكام آن\r\n ما قيل في جواب ما الحقيقة * مهية و الذاتُ و الحقيقة \r\nهنگامى كه انسان در عالم چشم باز مىكند ، مادامى كه توجه اجمالى به سوى اشياء نداشته باشد و در غفلت صرف باشد ، هر گز براى او علم تفصيلى رخ نخواهد داد ، توجه لازم است تا اينكه انسان در صدد علم برآيد .\r\nاول تكانى كه به انسان خواب‌آلود وارد شده و توجه او را به سوى شىء جلب مىنمايد ، قرع سمع وى به واسطهء نام اشياء است . وقتى انسان نامى شنيد ، هراسناك شده و اول درصدد طلب شرح حال آن نام برمىآيد كه آن نام از نامهاى كدام مقوله از مقولاتى است كه او آنها را مىشناسد .\r\nبعد كه شرح حال نام را دانست كه نام كدام چيز از چيزهايى است كه او مقولات آنها را مىداند ؛ به اينكه اسم بىمسمّى نيست ، پى خواهد برد .\r\nمخفى نماند كه فرق تعريف لفظى با شرح الاسم اين است كه : در تعريف لفظى ابداً شرحى نيست بلكه تبديل لفظى به لفظى است ؛ چنان كه كسى كه در علم اللغه درصدد ترجمهء لغت عربى به لغت فارسى است مىگويد : ماء يعنى آب و لفظ ماء در عربى در مقابل لفظ آب در فارسى است بدون اينكه به معنى توجه استقلالى داشته باشد و اما شرح الاسم شمّه‌اى از تعريف معنى است .\r\nو الحاصل : پرسش اول ، معناى اسمى است كه شنيده شده است .\r\nبعد از دانستن معنى ، شخص درصدد اين برمىآيد كه آيا معنى موجود است يا نه ؟\r\n\r\n","description":"","footnote":"","page_name":" 158 ","page_number":178},
  {"content":"\r\n\r\nلذا از هليت بسيطه‌اش سؤال مىنمايد ؛ چون تا وجود آن را نداند نوبت به دانستن حقيقت آن نمىرسد . بعد از سؤال از وجود ، اگر پاسخ منفى باشد سؤال منقطع مىگردد و اگر مثبت باشد ، به اينكه حقيقت آن را بشناسد علاقه‌م‌ند مىشود ؛ لذا سؤال مىكند : « ما هو فى ذاته ؟ » كه با « ما » ى حقيقيه از ماهيت آن سؤال مىكند .\r\nبعد از شناختن حقيقت در صدد شناسايى عوارض ذاتيهء آن برمىآيد و لذا در مقام سؤال از هليت مركبهء آن برمىآيد .\r\nاز اينجا معلوم شد تعانق دو « ما » با دو « هل » كه دو به دو با هم معانقه مىكنند ، مانند اين است كه از انگشتان دو دست شبكه تشكيل داده شود ؛ به اين صورت كه اول « ما » ى شارحه ، دوم هل بسيطه ، سوم « ما » ى حقيقيه ، چهارم هل مركبه .\r\nبعد از سؤال از عوارض ، در مقام ثبوت سؤال مىشود كه به چه علتى اين عوارض بر آن حقيقت عارض گشته‌اند كه اين « لِمَ » ى ثبوت است .\r\nو بعد « لِمَ » ى اثبات است كه با آن از برهان و دليل بر اثبات عوارض سؤال مىشود كه چه برهانى بر اثبات اين عوارض براى آن معروض است ؟\r\nو اين شش مطلب است كه در تمام علوم از يكى از آنها بحث مىشود . مثلًا در علم اعلى ، يعنى علم فلسفه از وجود ، يعنى از هل بسيطه سخن به ميان مىآيد كه موضوع ساير علوم است .\r\nثمّ اعلم : اينكه گفته‌اند راجع به وجود اللّه صحبت نكنيد و فكر كردن در آن جايز نيست ، معناى آن اين نيست كه به همان عقيدهء عاميانه‌اى كه از مادر گرفته شده است بايد قناعت نمود و همين كه در قلب يك عقيدهء صورى بر اينكه خدايى هست ، پيدا شود كافى است و ديگر نبايد در مقام تفتيش مبدأ براى اين عالم برآمد .\r\nگرچه آن عقيدهء صورى كافى است و لكن يار ما آن زشت كه از ترس زشت‌رويى التماس كند كه در مقام تفتيش برنياييد نيست ، بلكه كل الجمال است به زيبايى وجود و صرف الكمال است .\r\n\r\n","description":"","footnote":"","page_name":" 159 ","page_number":179},
  {"content":"\r\n\r\nبلكه معناى\r\n« تفكّروا في خلق اللّه و لا تفكّروا في اللّه » « 1 »\r\nاين است كه : چون ذات او صرف الوجود است و الوجود بسيط به صرف البساطه و تعريف ذات شىء در صورتى ممكن است كه شىء داراى جنس و فصل باشد و الوجود لا جنس له و لا فصل له ؛ زيرا جنس مورد شركت است و در عالم چيزى غير وجود نيست تا با او در چيزى شريك باشد و الوجود مساوق مع الوحدة ، و فصل براى تمييز است و در صفحهء وجود چيزى غير وجود نيست تا تمييز لازم داشته باشد ، بنا بر اين تعريف وجود ممكن نيست . و در عين حال در اعلى مرتبهء تجلى است و در منظر و مسمع هر چيزى واقع شده است .\r\nپس\r\n« لا تفكّروا في ذات اللّه »\r\nنهى شرعى نيست ، بلكه نهى ارشادى است به اينكه عقل زحمت بيهوده نكشد كه براى او به معرفت حقيقت وجود راهى نيست و مقام حقيقت وجود ، اعلى است از اينكه عقل به او احاطه پيدا كند ، بلكه او محيط بر همهء اشياء است  « وَ اللَّهُ مِنْ وَرائِهِمْ مُحِيطٌ » .  « 2 »\r\n خوب‌رويان گشاده رو باشند * تو كه رو بسته‌اى مگر زشتى \r\nخوب‌روى ما ، روى نبسته است ، بلكه چشم ما به نور اشعهء جمال او بسته شده است .\r\nو بالجمله : تفوّه به اين معنى ، كه تفكر فى ذات اللّه منهى است سزاوار نبوده ، بلكه در اخبار حثّ و ترغيب به معرفة اللّه شده است . « 3 »\r\n\r\nبيان مطالب ششگانه\r\nخلاصه آنكه مطالب چنان كه در منظومهء منطق هم آمده شش مطلب است :\r\n اسّ المطالب ثلاثة علم * مطلب ما مطلب هل مطلب لم \r\n\r\n\r\n","description":"","footnote":"\r\n( 1 ) - بحار الانوار ، ج 54 ، ص 348 ، حديث 43 .\r\n( 2 ) - بروج ( 85 ) : 20 .\r\n( 3 ) - رجوع كنيد به : توحيد صدوق ، ص 283 ، باب 40 ، حديث 1 - 5 ؛ بحار الانوار ، ج 3 ، ص 267 ، باب 10 .\r\n","page_name":" 160 ","page_number":180},
  {"content":"\r\n\r\n فما هو الشارح و الحقيقي * و ذو اشتباك مع هل أنيق \r\n و هل بسيطاً و مركباً ثبت * لمّية ثبوتاً إثباتاً حوت \r\n إليه آلت ما فريق أثبتا * مطلب أيّ أين كيف كمّ متى \r\n و في كثير كان ما هو لم هو * كما يكون ما هو هل هو انتبهوا \r\n و الانخساف الأوّل يناسب * و في وجودي اتّحد المطالب « 1 » \r\nيعنى اساس مطالب ، سه مطلب دانسته شده است : مطلب ما ، مطلب هل ، مطلب لم .\r\nهر يك از اينها بر دو قسم است ؛ زيرا مطلب ما يا شارحه يا حقيقيه است و به طور شبكه با هل ، انس عجيبى دارند . يعنى هل هم بر دو قسم است : هل بسيطه و هل مركبه ، منتها با ترتيب مخصوصى : اول « ما » ى شارحه بعد هل بسيطه ، بعد « ما » ى حقيقيه ، سپس هل مركبه .\r\nاين است كه مىگويد : هل بسيطاً و مركباً ثابت شده است و لِمَ هم ثبوتى و اثباتى است . و آنچه از مطالب ، فريقى از علما اثبات كرده‌اند از قبيل مطلب اىّ ، اين ، كيف ، كمّ و متى ، به اين اسّ المطالب برمىگردد . و در كثيرى از اوقات ما هو - يعنى « ما » ى حقيقيه - و لم هو - يعنى « لِمَ » ى ثبوتيه - يكى است و توضيح اين معنى چنان كه شيخ در نجات گفته است اينكه : حد تام آن است كه مشتمل بر مبدأ برهان و نتيجهء برهان باشد و اگر حدى كه در جواب « ما » ى حقيقيه واقع مىشود مشتمل بر يكى از آن دو باشد ، حد ناقص است . « 2 »\r\nمثلًا اگر با « لِمَ » ى ثبوتيه سؤال شود كه : « لِمَ انكسف القمر ؟ » مىگوييم : « لأنه توسط الأرض بينه و بين الشمس فانمحى نوره » و بعد سؤال از « ما » ى حقيقيه واقع مىشود به اينكه : « ما كسوف القمر ؟ » و در جواب مىگوييم : « هو انمحاء نوره لتوسط الأرض » ، اين جواب حد تام است چون مشتمل بر مبدأ برهان و نتيجهء آن است .\r\nمبدأ برهان يعنى حد وسط در برهان ، اولًا بر موضوع حمل مىشود و بعد نتيجه\r\n\r\n\r\n","description":"","footnote":"\r\n( 1 ) - شرح منظومه ، بخش منطق ، ص 32 - 33 .\r\n( 2 ) - نجات ، ص 82 - 83 .\r\n","page_name":" 161 ","page_number":181},
  {"content":"\r\n\r\nاخذ مىشود ، و لكن در حد اول نتيجه ذكر شده و سپس حد وسط برهان ذكر مىشود .\r\nنتيجةً در اين حد جواب « ما » ى حقيقيه و جواب « لِمَ » ى ثبوتيه هر دو ذكر مىشود .\r\nمثلًا در برهان گفته مىشود : « إنّ القمر قد توسط الأرض بينه و بين الشمس ، و كل مستضيء من الشمس يتوسط بينهما الأرض فإنه ينمحى ضوؤه » فينتج : « إنّ القمر ينمحى ضوؤه » و بعد گفته مىشود : « و المنمحى نوره منكسف ، فالقمر إذن منكسف » و در حد تام ، اول انمحاء ، و بعد توسط اخذ شده و گفته مىشود : « انكساف القمر هو انمحاء نوره لتوسط الأرض بينه و بين الشمس » پس حد تام شامل علل اربع مىشود .\r\nاين توضيح اتحاد ما هو و لم هو .\r\nو اما اتحاد ما هو و هل هو حاجى فرموده است : « كما يكون ما هو هل هو انتبهوا » توضيح آن اين است كه : اگر در عالم از اوج قلهء كنگره‌اى كه تمام هستى و آنچه در ظلّ هستى است ، نگريسته و قدم فكر را به آنجا برده ، ماهيات را از موجودات منحاز نموده و هر يك را در صفى قرار داده و نور وجود را در يك خط مستقيم و ظلمت ماهيات را در يك خط كج و معوج ببينيم ، و در جايى كه اين نور و ظلمت مزدوج گشته و همچون طليعهء اول صبح ، حق و باطل به هم آميخته‌اند ، ما اين مزدوجين را از هم جدا نماييم ، به موجودى كه چيزى از ظلمت در او نبوده و نور على نور است و مانند عشاق صادق خالص و صرف الحق است مىرسيم . در اين گونه موجودات ما هو و هل هو يكى است ؛ چون پاسخ هل بسيطه و « ما » ى حقيقيه در آن وجود است .\r\nقوله : « و الانخساف الأول يناسب » چنان كه شرح داديم .\r\n« و فى وجودى اتحد المطالب » يعنى در وجود من - و در بعض نسخ منظومه « و فى وجودى و وجودك » - مطالب يعنى مطلب « ما » ى حقيقيه و مطلب هل بسيطه و مطلب « لِمَ » ى ثبوتيه ، متحد است .\r\nتوضيح اينكه : وقتى قدم فكر و جناح تفكر بالا رفته و اشياء را در صف نظام ديده و وجود من و تو را در رشتهء اين نظام يافت و چون در بعضى از موجودات جهت نوريه و جهت ظلمانيه بهم آميخته‌اند ، چشم حق بين جهت ظلمت را در صف ظلمانى\r\n\r\n","description":"","footnote":"","page_name":" 162 ","page_number":182},
  {"content":"\r\n\r\nماهيات و جهت نوريه ، يعنى نور خالص وجود را هم در يك نظام قرار داد .\r\nبنا بر اين نور « ما » ى حقيقيه و هل بسيطه يكى مىشود ؛ چنان كه سابقاً گفتيم . پس در جواب « ما » ى حقيقيه و همچنين در پاسخ هل بسيطه ، وجود مىآيد و « لِمَ » ى ثبوتيه ، يعنى علت اين وجود هم وجود خواهد بود . اشكال نشود كه چطور مىشود علت با معلول متحد باشد و حال آنكه علت در مرتبهء سابقه است ؟\r\nچون در دفع آن گفته مىشود : « فارجع الى كتاب نفسك » صور خيال كه در ذهن است ؛ اعم از اينكه حاكى از خارج نباشد يا حاكى از خارج باشد - منتها اگر در خارج صورتى باشد به خلاقيت نفس صورتى كه منطبق با خارج است خلق مىشود - اين وجودات متصوره بروز و ظهور نفس است و اين بروز عين مقام فاعليت نفس است و در عين حال كه در مرتبهء فاعليت است صورت معلولى كه مخلوق است ، خود ظهور نفس است متكيّفاً به آن صورت .\r\nو الحاصل : وجودات من و تو كه معلول وجود اقدس و علت آنها فيض مقدس است ، اين وجودات از وجود منبسط است و حيث اينكه معلوم است وجود بسيط بوده و جزء ندارد ، در هر مرتبه‌اى حقيقت ، حقيقت واحده است منتها بالشدة و الضعف .\r\nپس علت وجود ناقص و ضعيف عين حقيقة الوجود است و در مقام خودش ثابت شد كه صرف الشىء در هر جايى هست . و لذا صرف مطلق در مقيد هست مع محدودية المقيد .\r\nبنا بر اين علت وجود من و تو وجود است . پس « لِمَ » ى ثبوتيه با شىء متحد بوده و علت و معلول از يك سنخ مىباشند . اين است كه وجود ، از وجود منبسط در مرتبهء فاعليت به مراتب نازله ظهور مىنمايد .\r\nچنان كه در صور ذهنيه گفتيم كه با اينكه معلول نفس است در عين حال متحد با نفس است . اين است كه معلول پيش علت به علم حضورى حضور دارد و از اينجاست كه وجودات ممكنات و هر چه در صفحهء وجود است و به نظام وجود منظم\r\n\r\n","description":"","footnote":"","page_name":" 163 ","page_number":183},
  {"content":"\r\n\r\nاست ، علم اللّه است . پس من و تو علم فعلى حق بوده و به نزد عالم به علم حضورى حاضريم . اين است كه لا يعزب عنه شىء ؛ چون وجود هر شىء معلول او بوده و معلول در مقام لفّ و بساطت به طور اجمال ، با علت بوده و معلوم وى مىباشد . اين است كه ذات احديت ازلًا عالم به وجودات است و لو اينكه صفت معلوميت بعد از حدوث معلول به طور تفصيل ، انتزاع مىشود .\r\nاز اينجا اين توهم كه عالم و معلوم و همچنين علت و معلول متضايفين هستند و متضايفين مانند ابوت زيد و بنوت عمرو نسبت به او ، وجوداً با هم بوده و در يك رتبه از شيئين انتزاع مىشوند ، مندفع مىگردد . « 1 »\r\nتوضيح اندفاع اينكه : گرچه متضايفين در انتزاع در يك رتبه‌اند ، الّا اينكه آنچه جهت عليت است در حاقّ واقع و متن صقع واقع در رتبهء سابق و متقدم است .\r\nو الحاصل : فيك انطوى العالم الكبير و لكلّ شىء فيك شاهد صدق و فيك لكل شيءٍ بيّنةٌ داخلية و كلّما شككت فى صدق بيّنة الخارج فارجع الى بيّنة من نفسك ، لأنّها معيار فهم الصدق و الكذب لبيّنة الخارج .\r\nو بالجمله : معلومات نفس ، يعنى آنچه علم به آن تعلق مىگيرد ، عين صور حاصله در نفس بوده و آن صور عين تكوّن نفس به آنهاست .\r\nيعنى نفس مجرد كه مىخواهد از صقع تجرد سفرى نزولى كند ، آخرين نقطه‌اى كه مىتواند طى كند عالم برزخ است ، يعنى از تجرد كه خالى بودن از صورت و ماده است ، مىتواند تنزل نموده و صاحب صورت شود و در مورد مبصرات خارجى كه داراى صور مىباشند ، نفس به مثل آن صور متصور شود و علم ، عين تصور نفس به اين صور است .\r\nپس معلوم اولًا و بالذات اين صور است و آنچه از خارجيات و اعيان داراى مثل اين صور است ، معلوم بالعرض مىباشد . بنا بر اين معلوميت و لو بعد از تحقق اين صور\r\n\r\n\r\n","description":"","footnote":"\r\n( 1 ) - رجوع كنيد به : شفا ، بخش الهيات ، ص 373 ؛ مباحث مشرقيه ، ج 1 ، ص 557 ؛ اسفار ، ج 4 ، ص 192 .\r\n","page_name":" 164 ","page_number":184},
  {"content":"\r\n\r\nانتزاع مىشود ، الّا اينكه آن جهتى كه در نفس است - كه حيثيت قابليت و فاعليت نفس نسبت به تشكل به اين صور است - حيثيتى تبعى است كه من حين وجود النفس به ذات نفس قائم است و اين صور به طريق لفّ در نفس است ، منتها ظهور و بروز آنها تدريجى است . از اينجا قِدَم صفة العلم فى البارى و لو اينكه وجود عينى خارجى معلومات حدوثى است ، معلوم شد .\r\n\r\nتوضيحى پيرامون ماهيت ، ذات و حقيقت\r\nبدان كه ماهيت مشتق از « ما هو » است و در جايى گفته مىشود كه اصل شىء را و آنچه شىء از او تركيب يافته يا آنچه نفس الامريت شىء - و لو مركب نباشد - به اوست ، با قطع نظر از اينكه وجود بگيرد يا نگيرد ، ملاحظه نموده باشيم .\r\nهويت شىء در عالم كه باعث گشته كه آن شىء غير اشياء ديگر باشد ملاحظه شده و به آنچه در صف اشياء سر استقلال بلند نموده و خودش را به صورت غيريت درآورده و در سلسلهء اشياء حاضر شده و اگر نور وجود به آن بتابد به جلوه‌اى وراى جلوات ديگر اشياء تجلى مىنمايد و به آنچه مناط آن است كه پردهء جلوه غير از جلوات ديگر باشد ، ماهيت گويند . و لكن بعد از آنكه جلوه فعلى شده و تجلى جديدى در عالم در مقابل تجليات ديگر رخ داد ، به آن ذات و حقيقت گفته مىشود .\r\nو بالجمله : به اعتبار حقيقتى ماهيت گفته مىشود كه اگر نور و اشراق و برق وجود بر آن حقيقت بتابد ، وراى جلوات حقايق ديگر جلوه مىكند . پس اگر آن زمينه در مدّ نظر جلوه نمايد ماهيت گفته مىشود و اگر شىء را بعد از آنكه با آن مناط جلوه محقق شد در نظر بگيريم ، به آن حقيقت و ذات گويند . پس چون نور وجود بر مناط و بارانداز آن در عنقا تابيد ، به آن ماهيت گويند و چون بر حقيقت انسانيت - يعنى حيوان ناطق - در انسان تابيد ، به آن ذات و حقيقت گويند ، و لكن بسا اين فرق ملاحظه نشده و هر يك در مقام ديگرى استعمال مىشود .\r\nو كلّها المعقول ثانياً يجي\r\n\r\n","description":"","footnote":"","page_name":" 165 ","page_number":185},
  {"content":"\r\n\r\nو همهء اينها ، يعنى ماهيت و ذات و حقيقت ، معقول ثانى به اصطلاح فلسفى است ؛ چون معقول اول چنان كه سابقاً ذكر شد آن است كه عقل آن را انتزاع نمايد مثل اينكه از انسان ، حيوان ناطق تعقل مىشود و اينكه به حيوان ناطق كه در جواب ما هو اطلاق مىشود ماهيت گفته مىشود ، عرضى است كه بر حيوان ناطق عارض مىشود در صورتى كه ماهيت جزء حيوان ناطق نيست ، يعنى ما بازاء خارجى ندارد و الّا بايد در جواب « ما هو ؟ » ، « حيوانٌ ناطق الماهيه » مىگفتيم . پس ماهيت عرضى است كه عارض گشته و در مقابل ما بازاء خارجى نداشته و بعد از معقول اول تعقل مىشود . چنان كه « كليت » معقول ثانى است ؛ زيرا بعد از آنكه اول حيوان ناطق تعقل شد ، چون در عقل ملاحظه مىكنيم كه قابل انطباق بر كثيرين است ؛ لذا ثانياً « كليت » در عقل عارض مىشود سپس ملاحظه نموده اگر بر متفق الحقيقه حمل شد به آن نوع و الّا جنس مىگوييم ؛ اگر چه نوع و جنس در مرتبهء ثالثه تعقل مىشود و لكن اصطلاحاً به همهء اينها معقول ثانى مىگويند .\r\nو بالجمله : ماهيت و ذات و حقيقت از معقولات ثانيه است . پس ذات و حقيقت هم ذاتى نيست ؛ زيرا اگر ذاتى بود لازم بود كه گفته شود « الانسان ذات حيوان ناطق » به طورى كه ذات در حد و تعريف واقع شود .\r\nو اما اينكه معقول ثانى فلسفىاند ، به خاطر اين است كه ما بازاء خارجى ندارند ؛ زيرا چيزى در مقابل حقيقت خارجى و وراى وجود حيوان ناطق نيست ، بلكه آنچه در خارج است وجود حيوان ناطق است پس عروض در عقل و اتصاف در خارج است ؛ چنان كه سابقاً گفته شد مثلًا « شىء » كه عارض بر زيد است زيد موضوعى منحاز و شيئيت چيزى غير از او كه ما بازاء داشته باشد و لفظ « شىء » غير ذات زيد بوده و شىء عارض بر او شده باشد نيست ، بلكه در خارج يك چيز است و آن زيد متصف به شيئيت است و اين حيثيت صفتى كه در مقابل آن چيزى باشد كه بر زيد عارض شود نيست ، بلكه عروض در عقل است .\r\nپس معلوم شد : ذات و حقيقت مانند شىء است كه در خارج چيزى در مقابل آنها\r\n\r\n","description":"","footnote":"","page_name":" 166 ","page_number":186},
  {"content":"\r\n\r\nوراى وجود حيوان ناطق نيست و نيز روشن شد كه اينها خارج محمول بوده و همچنين ظاهر گشت كه معقول ثانى فلسفى مىباشند .\r\nو الحاصل : براى ماهيت مطلقه و ذات مطلقه و حقيقت مطلقه وراى ماهيت خاصه ما بازاء خارجى نيست ، مثلًا در سواد امرى وراى ماهيت خاصه - اعنى اللون القابض لنور البصر - كه محاذى اينها باشد ، نيست .\r\n\r\nماهيت از حيث ذات فقط ماهيت است\r\n و ليست إلّا هي من حيث هِيَه * مرتبةً نقائض منتفية \r\nقوله : « ليست الماهية الّا هى من حيث هى » يعنى در لحاظى كه از عقل متوجه ماهيت مىشود ، فقط ديدن ماهيت در مرتبهء خودش بود و مقصود ديدن قامت ماهيت صرف در نظرهء اولى است . البته در اين نگاه اول كأنّ ماهيت را از وجود تعريه نموده و ماهيت از تمام قيود خارج از حقيقت آن منسلخ بوده و در اين نظر تجريداً به خودِ جمالِ ماهيت عارياً عن كافة الوجودات و جميع القيودات نظر شده و آنچه از قبيل كثرت و وحدت و وجود و عدم و كليت و جزئيت ، خارج از ذات است تحت نظر قرار نگرفته و از آنها غفلت شده است . در اين مرتبه فقط به آنچه ذاتى است نظر افتاده است .\r\nو الحاصل : در نظر اول كه ماهيت لحاظ مىشود آن وجودى كه با اين لحاظ حاصل مىشود باز خارج از ماهيت است ؛ چون اين لحاظ تنها آلتى براى ديدار و ديدن ماهيت است و صرفاً آلت قرار داده شده ، خودش فانى است و به كلى از اين لحاظ غفلت شده است و وجودى هم كه از اين لحاظ بر ماهيت عارض مىشود وجود ذهنى است ، ولى چون آلى بوده ديده نمىشود . اگر اين وجود را هم بگوييم جزء ماهيت است به آن نظر استقلالى مىشود و يك شىء فى نظرة واحده نمىتواند منظور به نظر آلى و استقلالى باشد .\r\nو بالجمله : وجود و عدم و كثرت و وحدت نه جزء ماهيت و نه عين آن است و الّا\r\n\r\n","description":"","footnote":"","page_name":" 167 ","page_number":187},
  {"content":"\r\n\r\nاگر وجود مثلًا جزء ماهيت بود ، لازمه‌اش اين بود كه در حد گفته شود : « وجودٌ و حيوانٌ ناطق » و خلاصه در مرتبهء خود ماهيت كه نظر به او و ذاتى او مىشود ، تنها ذاتيات ماهيت ديده مىشود و قيود ديگرى كه از ذاتيات آن نيست ديده نمىشود . زيرا در اين لحاظى كه فقط به ماهيت تعلق گرفته ، آنچه مانند وجود و عدم ، وحدت و كثرت ، كليت و جزئيت ، خارج از ذات ماهيت است كنار مىباشد . چون اينها در مرتبهء ذات ماهيت نبوده ؛ لذا در حين لحاظ از آنها غفلت مىشود ، يعنى چون خارج از حقيقت است ، در حين لحاظ حقيقت شىء خارجى ديده نمىشود ، و لو اينكه ماهيت در متن واقع يا وجود و يا عدم دارد ، و يا كثرت يا وحدت عارض بر آن است .\r\nو بالجمله : يك مقام ذات شىء است كه در اين مقام فقط ذات شىء ديده مىشود ؛ هر چند ذات در متن واقع يا وجود و يا عدم خواهد داشت . اين است كه حاجى فرموده است : ارتفاع نقيضين در مرتبه جايز است و بعد با عبارت ديگر مىفرمايد : اين طور نيست كه ارتفاع نقيضين در مرتبه بوده و جايز باشد ، بلكه اصلًا ارتفاع نقيضين نيست .\r\nبيان اينكه ارتفاع نقيضين نيست ، اين است كه : نقيض در ايجاب و سلب است ، يعنى اگر سلب به قضيه‌اى كه به آن ايجاب خورده بخورد ، قضيهء سلبى و ايجابى نقيض يكديگر مىشوند و اما اگر جايى قضيه معدوله شد و لو عدم جزء موضوع باشد قضيه ايجابى شده و دو قضيهء ايجابيه نقيض نيستند .\r\nعلى هذا : اگر بگوييم وجود جزء يا عين ماهيت است ، نقيض آن اين است كه وجود جزء يا عين ماهيت نيست . پس اگر قضيهء اولى غلط شد ، نقيض آن صحيح است ، بنا بر اين ارتفاع نقيضين لازم نمىآيد .\r\nو اما اگر بگوييم : لا وجود و عدم جزء ماهيت نيست نقيض قضيهء « وجود جزء يا عين ماهيت نيست » نبوده و همچنين دو قضيهء « عدم جزء ماهيت نيست » و « وجود جزء ماهيت نيست » با يكديگر نقيض نيستند ؛ تا اگر بگوييم وجود جزء ماهيت نيست و بگوييم عدم جزء ماهيت نيست ، ارتفاع نقيضين لازم بيايد . ما براى تسهيل در فهم به\r\n\r\n","description":"","footnote":"","page_name":" 168 ","page_number":188},
  {"content":"\r\n\r\nوجود مثال زديم . حاجى مثال مىزند به اينكه نقيض قضيهء « كتابت جزء ماهيت است » اين است كه « كتابت جزء ماهيت نيست » و چون قضيهء اولى غلط است دومى درست است . اين است كه مىگويد : « نقيض الكتابه فى المرتبة - فى المرتبة يعنى جزء ماهيت - عدم الكتابه فى المرتبة » به طورى كه قيد « فى المرتبة » كه ظرف است به منفى - الكتابه - بخورد نه به نفى ، يعنى عدم .\r\nو الحاصل اينكه : تقدير نقيض « عدم الكتابة التى فى المرتبة » است ، نه « عدم الكتابة الذى فى المرتبة » . و معناى « عدم الكتابة التى فى المرتبة » اين است كه كتابت جزء ماهيت نيست ، جزء ماهيت كه همان « فى المرتبة » است متعلق به كتابت است ، به خلاف اينكه نقيض « عدم الكتابة الذى فى المرتبة » باشد ، چون معناى آن اين است كه « عدم الكتابه » جزء ماهيت نيست .\r\nو بالجمله : اگر بگوييم : قضيهء « كتابت جزء ماهيت است » غلط است و همچنين قضيهء « عدم كتابت جزء ماهيت است » نيز غلط است ، ارتفاع نقيضين لازم نمىآيد .\r\nاين معنى را در نظم به اين تقرير مىگويد :\r\nبودن شىء در آن مرتبه ، يعنى مثلًا « وجود جزء ماهيت است » نقيض « وجود جزء ماهيت نيست » مىباشد . نقيض وجود « فى المرتبة » مثلًا به طورى كه وجود مقيد به « فى المرتبة » باشد ، انتفاء اين مقيد است . پس انتفاء به سوى مقيد اضافه شده است ؛ چنان كه در متن مىگويد : نقيض ، انتفاء مقيد است نه عدم الوجود كه انتفاء ، يعنى عدم مقيد به وجود باشد .\r\nاز اين معنى چنين تعبير كرده است كه :\r\n و الكون في تلك انتفا المقيّد * نقيضه دون انتفا مقيّد \r\nحاصل مطلب اين است كه : وقتى ثبوت صفت در مرتبه كاذب شد ، يعنى اينكه وجود جزء يا عين ماهيت است غلط شد ، سلب صفتى كه در مرتبه است صدق مىكند ، يعنى وجود جزء يا عين ماهيت نيست صادق است . اگر چه سلب صفتى كه سلب جزء ماهيت باشد نيز كاذب باشد ، يعنى و لو عدم جزء ماهيت است ، كاذب باشد .\r\n\r\n","description":"","footnote":"","page_name":" 169 ","page_number":189},
  {"content":"\r\n\r\nپس در دو قضيهء « وجود جزء ماهيت است » و « عدم جزء ماهيت است » غلط و كاذبيت هر دو عيب ندارد چون نقيض نيستند . پس آنچه نقيض است مرتفع نشده و آنچه مرتفع شده نقيض نيست .\r\n و قدِّمَن سلباً على الحيثية * حتّى يعمّ عارض الماهية \r\nسپس به عبارتى كه زبانزد علماست ، يعنى جملهء « الماهية من حيث هى ليست الّا هى » مىپردازد . و به اين جمله در مقامى كه مىخواهند بفهمانند كه لوازم وجود و لوازم ماهيت خارج از خود ماهيت است ، زبان مىگشايند . و اين جمله غلط است ؛ زيرا وافى به اين مقصود نيست . لذا مىفرمايد اگر سلب يعنى « ليس » را قبل از « من حيث هى » ذكر كنند ، عبارت جامع شده و معناى مقصود را ايفا مىنمايد .\r\nبيان اين معنى اين است كه : اگر مثلًا بگويد « الانسان من حيث هو ليس بموجود » منفى مطلق الوجود است در صورتى كه نفى مطلق الوجود غلط است . چون تا ماهيت يك نحوه تقررى - اعم از وجود ذهنى يا خارجى - پيدا نكند ، نمىتوان از او چيزى را سلب كرد . پس اينكه گفتيم « الماهية من حيث هى » بايد ماهيت يك نحوه تقررى پيدا كند تا از او چيزى را سلب كنيم و ما در اينجا مطلق الوجود را نفى كرده‌ايم چون قيدى به وجود نزده‌ايم . و اين غلط است ؛ زيرا معناى سلب مطلق الوجود اين است كه هر گونه تقررى مسلوب است . و اما اگر گفتيم : « الانسان ليس من حيث هو بموجود » وجود مطلق را از او نفى نكرده‌ايم بلكه وجود مقيد ، يعنى « من حيث هو بموجود » را نفى نموده‌ايم ، يعنى « كون الوجود جزءاً للماهيه » را نفى كرده‌ايم و اين با تقرر ماهيت در ذهن هنگامى كه او را موضوع قرار مىدهيم تا اين وجود مقيد را از آن نفى كنيم ، منافات ندارد .\r\nو الحاصل : ماهيت داراى دو قسم عوارض و لوازم است : يك قسم عارض ماهيت و از لوازم اوست ذاتاً و بالاصاله و بدون دخالت وجود . قسم ديگر عوارض وجود است كه به دخالت وجود ، عارض بر ماهيت مىشود ، و خلاصه از عوارض وجود ماهيت است . مثلًا اينكه مىگوييم : « الانسان عالمٌ » ، علم عارض انسان مىشود ، ولى\r\n\r\n","description":"","footnote":"","page_name":" 170 ","page_number":190},
  {"content":"\r\n\r\nبالاصاله از عوارض خود ماهيت نيست . علم بر خود ماهيت من حيث هى عارض نمىشود ، بلكه بر ماهيت بعد الوجود و به اعتبار الوجود ، عارض مىشود . پس « الانسان عالمٌ » لبّاً مشروط به وجود انسان است .\r\nو لكن بعض عوارض ، لازم خود ماهيت بدون دخالت وجود است ، مانند عروض خود وجود و عدم و امكان . اگر بگوييم : « الانسان موجودٌ » وجود عارض وجود انسان نيست ، بلكه عارض خود انسان است و همچنين اگر بگوييم : « الانسان ممكن » امكان عارض خود ماهيت انسان است و وجود دخالت ندارد و لو اينكه بايد انسان وجود داشته باشد تا بگوييم : « الانسان موجودٌ » الّا اينكه وجود دخيل نيست و « الانسان موجودٌ » مشروط نيست . اين فرق قضيهء مشروطه با قضيهء حينيه است . در قضيهء شرطيه وجود دخيل است ، يعنى به اين شرط كه ماهيت وجود داشته باشد مشروط است ، تا اين محمول عارض وجود شده و به واسطهء او ماهيت كه معروض عارض ، يعنى وجود است معروض عارض عارض ، يعنى عارض وجود شود .\r\nمانند « الانسان عالم » چون علم عارض ماهيت نبوده ، بلكه عارض وجود است .\r\nپس بايد اول وجود عارض شده و بعد علم عارض شود تا علم به واسطهء وجود عارض ماهيت شود و ما بتوانيم بگوييم : « الانسان عالمٌ » ، پس در اين گونه قضايا و لو ما به صورت بدون شرط بگوييم : « الانسان عالمٌ » و لكن لبّاً مشروط است .\r\nو اما در مثل « الانسان موجودٌ » يا « ممكنٌ » اگر چه تا انسان وجود نداشته باشد ، نمىتوان وصف « موجود » را براى انسان گفت و همچنين تا انسان وجود نداشته باشد نمىتوان « ممكن » گفت ، ولى اين طور نيست كه اين محمول ، يعنى موجود و ممكن اول عارض وجود شده و بعد به دخالت وجود وصف موجود ، عارض بر ماهيت شود .\r\nچون وجود بر وجود عارض نمىشود ، بلكه وجود بر ماهيت عارض مىشود .\r\nو الحاصل : اگر حرف سلب را مقدم ذكر كنيم اين معنى را كه لوازم اصل ماهيت و لوازم وجود ماهيت ، همه خارج از مرتبه ذات ماهيت است ، مىرساند . و اما اگر حرف سلب و نفى را مؤخر از حيثيت ذكر نموديم ، اين معنى را كه لوازم اصل ماهيت خارج\r\n\r\n","description":"","footnote":"","page_name":" 171 ","page_number":191},
  {"content":"\r\n\r\nاز مرتبهء ذات است ، نمىرساند و لو اين معنى را كه لوازم وجود ماهيت از مرتبهء ذات ماهيت خارج است ، مىرساند . اين است كه حاجى مىفرمايد :\r\n و قدِّمَن سلباً على الحيثية * حتّى يعمّ عارض الماهية \r\nيعنى ما كه گفتيم حرف سلب را مقدم بدار بدين جهت است كه سلب عموميت پيدا كرده و شامل عارض نفس ماهيت شده و مختص به عارض وجود ماهيت نباشد .\r\nبيان اين معنى اين است كه : براى ماهيت بالقياس به عوارض آن دو حالت است :\r\nيكى از آن دو حالت عدم اتصاف ماهيت به عوارض و نقايض آنها در زمان اخذ ماهيت من حيث هى است ؛ چنان كه در عوارضى كه بر ماهيت به شرط الوجود عارض مىشود و قضيه در مورد آنها شرطيه است ، مانند كتابت و حركت و نحو اينها چنين است .\r\nو ديگرى اتصاف ماهيت به عوارض است هنگامى كه ماهيت من حيث هى اخذ شود چنان كه در عوارضى كه لاحق به ماهيت مع الوجود مىشود نه به شرط الوجود و قضيه در مورد آنها حينيه است چنين است ، مانند وجود و وحدت و امكان كه مفهوم وجود ، آن وقتى ثابت شده و عارض انسان مىشود كه انسان وجود داشته باشد ، نه اينكه وجود شرط باشد بلكه اين مفهوم بر ماهيت با وجود عارض مىشود .\r\nپس ماهيت بالقياس به عوارض وجود از طرفين خالى است ، يعنى مرتبهء ماهيت از دو طرف ، يعنى طرف عوارض و طرف نقايض آنها خالى است . و اما بالقياس به عوارض نفسى خود ، و لو از طرفين ، يعنى طرف عارض و طرف نقيض عارض خالى نيست ؛ زيرا عارض خودش وجود بوده و ماهيت از وجود و عدم خالى نبوده و در متن واقع يا وجود و يا نقيض آن ، يعنى عدم ، عارض بر اوست ، و لكن حيثيت ذاتش حيثيت اين عارض نيست ، بلكه در مرتبهء حيثيت ذات از اين عارض خالى است ، يعنى اين عارض در ذات او داخل نيست .\r\nپس اشتراط تقديم حرف سلب ، بالقياس به عوارض نفس ماهيت است ؛ زيرا خلو از عوارض وجود و نقايض آنها و لو حرف سلب مقدم نشود ، جايز است .\r\n\r\n","description":"","footnote":"","page_name":" 172 ","page_number":192},
  {"content":"\r\n\r\nبنا بر اين : زمانى كه بگوييم : « الانسان من حيث هو ليس بموجود » حيثيت جزء موضوع مىشود نه از تتمهء محمول ، و محمول مطلق گشته و معنى چنين مىشود كه انسان من حيث الذات از تمام شئون وجود ابا دارد ، يعنى حتى يك نحوه تقرر وجودى و لو ذهنى و نفس الامرى هم پيدا نمىكند . و حال آنكه اين غلط است و وجود بر انسان عارض مىشود و غرض از سلب ، آن است كه وجود به نحو خاص سلب شود ، يعنى به نحوى كه جزء يا عين انسان باشد . عبارت : « الانسان من حيث هو ليس بموجود » وجود به نحو خاص را سلب نكرده ، بلكه وجود به نحو اطلاق را سلب مىكند ، در صورتى كه سلب وجود به نحو اطلاق غلط است ؛ چون لازم مىآيد انسان من حيث هو ؛ يعنى من حيث نفسه از وجود مطلق خالى باشد و نفسش نفسش باشد و اين باطل است .\r\n فانْفِ به الوجود ذا التقييد لا * مطلقه و اتّخذنه مثلًا \r\nبه خلاف اينكه بر عكس بگوييم ، يعنى بگوييم : « ليس الانسان من حيث هو موجوداً » كه وجود به نحو خاص سلب مىشود ، يعنى انسان من حيث الذات موجود نيست و اين با اينكه موجود باشد نه در مرتبهء ذات ، منافات ندارد . اين است كه حاجى مىفرمايد : با تقديم يا با سلب وجود مقيد را نفى كن نه مطلق را و آنچه كه در وجود گفتيم ، آن را به عنوان مثال اخذ كن و در وحدت هم سلب را مقدم بدار و وحدت را از حيث نفس ماهيت نفى كن نه مطلقاً .\r\n و السلبَ خذه سالباً محصّلًا * و لا اقتضا ليس اقتضا ما قابلا \r\nمخفى نماند كه قضايا چند قسم است : قضيهء ايجابى و قضيهء سلب بسيط و قضيهء ايجابى معدولة المحمول و قضيهء ايجابى سالبة المحمول .\r\nالبته در قضاياى ايجابى كه اثبات چيزى براى چيزى است و اثبات ، فرع مثبت له است ، موضوع محقق الوجود لازم است . و لكن در قضاياى سالبهء بسيطه چون برداشتن چيزى از چيزى است ؛ لذا وجود موضوع محقق لازم نيست .\r\nمثلًا در « زيد ليس بقائم » لازم نيست زيد در عالم موجود باشد ، بلكه ممكن است\r\n\r\n","description":"","footnote":"","page_name":" 173 ","page_number":193},
  {"content":"\r\n\r\nزيد باشد و قائم نباشد و يا اينكه اصلًا زيدى نباشد تا قيامى باشد و لو اينكه ما منكر ظهور عرفى نيستيم . بلى قضيه و لو سلبى باشد ، عرفاً ظهور در تحقق موضوع دارد الّا اينكه ما آنچه را كه ممكن است مىگوييم . و در قضاياى ايجابى معدولة المحمول يك نحوه ايجابى است و لو اينكه محمول به واسطهء انضمام حرف سلب ، معناى عدمى است و لكن اين معناى عدمى براى چيزى كه حقيقت آن اين است كه موضوع واجد معناى عدمى است ، اثبات مىشود .\r\nپس اين معناى عدمى قائم به موضوع است و قيام عرض ، فرع ثبوت معروض آن است .\r\nالبته ناگفته نماند : قضاياى ايجابى و سلبى و معدولة المحمول را كه ضبط كرده‌اند با نظر به متن واقع بوده است ؛ چون قضاياى لفظيه از متن واقع حكايت مىنمايد . لذا در مواردى كه مىتوان سلبى گفت نمىتوان گُتره‌اى معدولة المحمول گفت .\r\nو الحاصل : دلبخواه نيست كه انسان در مورد قضيهء « زيد ليس بقائم » بتواند بگويد : « زيد لا قائم » بلكه يك جهت هست كه به واسطهء آن بايد قضيه را در مقام حكايت مطابق با جهات گفت و چون در متن واقع موضوع يا واجد شىء وجودى و يا واجد شىء عدمى است و يا اصلًا واجد چيزى نيست ، لذا بنا بر اقتضاى اختلاف متن واقع قضايا كه مرآت و حاكى واقع و متكفل پرده‌بردارى از آن به جهت ارائهء متون وقايع است بايد متن واقع را آن طورى كه هست حكايت كنند تا شاهد زور نباشند . لذا براى ارائهء هر قسمى قضيه‌اى را به عنوان شاهد قلمداد كرده‌اند . آنجايى كه در متن واقع شىء و موضوع واجد امر وجودى است قضيه را ايجابى ، و آنجايى كه اصلًا واجدى نيست - چرا كه عدم واجديت مىتواند به عدم خود واجد باشد ؛ چون واجدى نيست پس واجديت نيست - قضيه را به طور سلبى ، و آنجايى كه واجدى هست و لكن واجد امر عدمى است ، آنجا قضيه را ايجابى مىآورند ؛ زيرا واجديتى هست ، منتها چون واجدِ امر عدمى است ؛ لذا براى اينكه معنى فهمانده شود يا بايد حرف سلبى و عدمى جزء محمول باشد و يا اينكه محمول\r\n\r\n","description":"","footnote":"","page_name":" 174 ","page_number":194},
  {"content":"\r\n\r\nچيزى باشد كه اصلًا در خودش معناى عدمى باشد ، مانند امّى .\r\nو باز ناگفته نماند : مواردى كه شىء واجد امر عدمى است كجاست :\r\nدر قضاياى ايجابى معدولة المحمول ، در ناحيهء موضوع ، جهت محصّلى است كه به واسطهء آن جهت محصّل ، قضيه را معدولة المحمول مىآورند و الّا اگر آن جهت محصله نباشد قضيه را معدوله نمىآورند و سبب اينكه قضيه را ايجابى معدولة المحمول مىآورند آن جهت محصّله است .\r\nدر توضيح اين مقال گفته مىشود : به اين ديوار نمىتوان لا بصير و اعمى گفت ولى مىتوان به طور سلب بسيط گفت بصر ندارد و به اين ديوار امّى نمىتوان گفت و يا به طور معدولة المحمول « هذا الجدار لا كاتب » نمىتوان گفت و لو اينكه به طور سلب بسيط مىتوان كتابت را از آن سلب كرد . جهت آن اين است كه : اعمى به چيزى كه در او نوعاً و جنساً و شخصاً ، قوه و قابليت بصر است ولى متأسفانه قوهء وجدان را از دست داده است مىگويند ، و خلاصه چيزى كه قابليت و قوه داشته باشد و لكن از بخت برگشته‌اش و تصادف روزگار چيزى بر سر راه قابليت نشسته و فيض نصيب او نمىشود . اين است كه اعمى و لا بصير به انسان گفته مىشود ولى به اين جدار نمىتوان امّى و اعمى گفت ؛ زيرا اصلًا و ذاتاً ، محل قابل بصر و كتابت نيست و قصور ذاتى دارد نه قصور بختى و طالعى ، و بايد بصير نباشد به خلاف انسان .\r\nبعد از تمهيد اين مقدمه حاجى مىفرمايد : در قضيهء « الماهية ليست من حيث هى . . . » بايد قضيه را ، سلب بسيط اخذ نمود ؛ چون در ماهيت قوة الوجود و اقتضاى وجود نيست تا قضيهء ايجابى معدولة المحمول قرار داده شود ؛ زيرا ماهيت به هيچ نحوى اقتضا ندارد . ايجابى معدولة المحمول آنجايى است كه شىء طبعاً اقتضا داشته باشد ، منتها دست اقتضا را به زانوى تأسف برده باشند تا « ما اقتضاه » را پيدا نكرده و آنچه كه اقتضاى او را دارد ، از دست دهد . مثل انسان بيچاره‌اى كه اقتضا و قوهء بصر داشته ولى متأسفانه كنار كوچه ايستاده و اين « ما اقتضاه » را عادم است .\r\nالبته ماهيت ، اين چنين اقتضائى ندارد و نسبت به غير جنس و فصل از قبيل وجود و\r\n\r\n","description":"","footnote":"","page_name":" 175 ","page_number":195},
  {"content":"\r\n\r\nعدم و وحدت و كثرت هيچ اقتضائى ندارد . و على هذا چون هيچ جهت محصّلى ندارد ؛ لذا بايد قضيه را سالبهء بسيطه آورد .\r\nو همچنين جهت ديگرى كه بايد گفت اين است كه قضيهء « الماهية ليست من حيث هى الّا هى » بايد سالبه باشد ؛ چون در قضيهء سالبهء بسيطه وجود موضوع شرط نيست . و چون ماهيت كه موضوع اين حكم است وجود ندارد ؛ لذا بايد قضيه را سالبهء بسيطه گفت و الّا اگر آن را موجبه و ايجابى معدولة المحمول بگيريم مقتضى وجود موضوع است .\r\nو لكن بسا قلم زد و زبانزد علماست - چنان كه در اسفار است « 1 » - كه از ماهيت تعبير مىكنند به اينكه لااقتضاست به طورى كه حرف سلب را جزء محمول قرار داده و قضيه معدولة المحمول مىشود ، در صورتى كه گفتيم در معدولة المحمول جهت محصّله ، يعنى جهت اقتضائيه و قوه و شأنيت چيزى شرط است ؛ چنان كه سابقاً به طور مشروح ذكر شد .\r\nمخفى نماند كه اين تعبير به جهت اعتبار عقلى است ؛ چون وقتى كه عقل ماهيت را ملاحظه مىكند ، مىبيند در آن ، جهت امتناع از وجود نيست و هكذا وحدت . اين است كه كأنّ چنين اعتبار مىكند كه اقتضا داشته و شأنيت در او هست ، به خلاف شريك البارى - مثلًا - كه در او هيچ اقتضاى وجود نيست و همچنين ديوار نسبت به اينكه بصير باشد ابداً قابل نيست . و لذا به اين جهت از آن به نحو قضيهء معدوله تعبير مىكنند .\r\nبنا بر اين : اگر اين جهت عقليه ملاحظه شود ، معدولة المحمول و اگر تقريرى كه گذشت ملاحظه گردد ، سالبهء بسيطه آورده مىشود . شايد اين معنى باعث شده كه در اسفار هر دو تعبير آورده شده است ، پس اگر كسى اينجا به عرايض ما دقت كند شايد از آنجا رفع تناقض شود .\r\n\r\n\r\n","description":"","footnote":"\r\n( 1 ) - اسفار ، ج 2 ، ص 3 - 8 .\r\n","page_name":" 176 ","page_number":196},
  {"content":"\r\n\r\n\r\nغرر في اعتبارات الماهية\r\n مخلوطةٌ مطلقةٌ مجرّدة * عند اعتباراتٍ عليها موردة \r\n من لا به شرط و كذا به شرط شيء * و معنيي به شرط لا استمع إلي \r\n فأوّل حذفُ جميع ما عدا * و الثان كالحيوان جزء قد بدا \r\n و لا به شرط كان لاثنين نُمي * من أوّل قسمٍ و ثانٍ مَقسم \r\n و هو بكلّي طبيعي وُصف * و كونه من كون قسميه كُشف \r\n و شخصه واسطة العروض له * كالجنس حيث الفصل جا محصّله \r\n ذو الكون ذات ما له الكلّية * ذهناً فحسب و هي الماهية \r\n إن جزءَ فردٍ تُصْغه التعمُّل * يُعنى و إلّا لزم التسلسل \r\n ليس الطبيعي مع الأفراد * كالأب بل آباء مع الأولاد \r\n[ شرح منظومه ، بخش حكمت ، ص 95 - 99 
  ]\r\n\r\n","description":"","footnote":"","page_name":" 177 ","page_number":197},
  {"content":"\r\n\r\n\r\nاعتبارات ماهيت\r\nقبل از بيان اقوال در مسأله و نقض و ابرام آنها ، بهتر اين است كه آنچه تحقيق در مطلب است تحرير شود تا بعد از آنكه مطلب صاف شد و اشكالات رفع شد به دفع اقوال ديگر بپردازيم .\r\nالبته سابقاً اشاره شد به اينكه احكام منطق ، احكام جزافى نبوده ، بلكه احكام متقن بوده و ناظر به واقعيات است . اين طور نيست كه اين احكام تصورات محض باشد و منطقيين نشسته باشند و قضاياى ممكنه و ضروريه را تصوير كرده باشند ، بلكه همه اينها نفس الامر دارند . لذا مناطقه در مقام ارائهء واقعيات برآمده و براى ارائهء هر واقعى حاكى مناسب آن را ذكر نموده‌اند . به طورى كه آنچه در كتب منطق ضبط كرده‌اند آينهء تمام نماى جمال واقعيات بوده و كمتر يا زيادتر از آنها نيست .\r\nمثلًا اينكه به فصول و اجناس قائل شده‌اند و جنس الاجناس گفته‌اند و جنس قريب و جنس بعيد و نوع سافل و نوع عالى قرار داده‌اند ، همهء اينها با ميزان صحيح بوده ، واقعيات را در ميزان عقل سنجش نموده و آنها را در مقام تفهيم گفته‌اند . مثلًا جنس را كه مفهوم آن مبهم است در مقابل چيزى كه در عالم طبيعت ابهام دارد و بلكه فوق همه مبهمات است و در طبيعت چيزى از او مبهم‌تر نيست به طورى كه تحت تمام حجابات عالم طبيعت چهره خود را مستور نموده است ، قرار داده‌اند و آن مادة المواد است كه مخلوق اين عالم طبيعت بوده و به طورى وسعت دارد كه در سرتاسر عالم طبيعت سريان دارد و در كمال ابهام زندگى مىكند و در كمال ابهام\r\n\r\n","description":"","footnote":"","page_name":" 178 ","page_number":198},
  {"content":"\r\n\r\nمتوغل است . و در مقابل آن ، به جنسى كه فوق اجناس عالم طبيعت است جوهر گفته‌اند . پس خواسته‌اند از اين هيولاى اولى كه در غايت ابهام بوده و مادهء عالم طبيعت است با لفظى حكايت كنند ؛ بعد از آنكه به متن واقع نظر كرده و اين مبهم ابسط را ديده‌اند با لفظ جنس آن را بيان نموده‌اند .\r\nسپس وقتى كه اين مبهم به اولين صورت درآمد و لباس اوّلى كه در بر كرده صورت جسميه ، يعنى قابل ابعاد ثلاثه بودن است كه اين هم مبهم است و آن مادة المواد بعد از آنكه اين پيراهن را به تن كرد ، نمىتواند با اين صورت موجود باشد ، بلكه صورت ديگرى لازم دارد و آن صورت عنصريه است ، كه آن مادة المواد بايد به يكى از صور عناصر اربعه قائم باشد تا جاى پاى خود را در صفحهء عالم طبيعت محكم كند - منتها بنا بر قول قدما عناصر چهار تاست : آب و آتش و خاك و باد ، « 1 » و به قول اخواننا المتجددين بيشتر از آن است - وقتى كه لباس صورت يكى از اين عناصر بعد از صورت جسم مطلق به مادة المواد پوشيده شد ، مادة المواد به صورت عنصر آبى و يا نارى در عالم جلوه‌گر شده و از اينجا ، يعنى به واسطهء تلبس به صورتى ، فصل توليد مىشود .\r\nو همچنين بعد از اين صورت ، اگر به واسطهء اختلاط عناصر و شكسته شدن صورت هر يك از عناصر به واسطهء صورت ديگر ، صورت ديگرى پيدا شد ، آن را صورت معدنيه گويند و لذا معادن موجود مىشوند و باز به واسطهء اين صورت معدنى ، فصلى براى آن مادة المواد حاصل مىشود و همچنين صورت نباتيه و حيوانيه كه در هر مرحله با تلبس به صورتى ، فصلى حاصل مىگردد تا آخرين مرتبه‌اى كه اين مادة المواد در عالم طبيعت از سرمنزل ابهام تام ، حركت كرده و از قوهء محضه به فعليات داخل شده ، به مرتبهء تعيين تام عالم طبيعت رسيده ، صورت انسانى بر او عارض مىشود كه اين صورت انسانى فصل الفصول عالم طبيعت است .\r\nپس منطقيين در مقام ارائهء اين فصول و اجناس با نظر به متن واقعيات گفته‌اند :\r\n\r\n\r\n","description":"","footnote":"\r\n( 1 ) - رجوع كنيد به : شفا ، بخش طبيعيات ، ص 209 ؛ شرح اشارات ، ج 2 ، ص 251 .\r\n","page_name":" 179 ","page_number":199},
  {"content":"\r\n\r\nجوهر ، جنس الاجناس عالم طبيعت است و جسم مطلق و جسم نامى و حيوان بعد از آن است و هر مرتبه نسبت به ما قبل ، فصل و نسبت به ما بعد ، جنس است .\r\nبنا بر اين در مسائل منطقيه به باطن و متن واقع نظر شده و در مقام حكايت از متن واقع اين تعبيرات را آورده‌اند .\r\nيكى از تعبيرات منطقيه ماهيت لا به شرط ، ماهيت به شرط شىء و ماهيت به شرط لاست . و البته اين تعبيرات گزاف نبوده بلكه به متن واقع نظر شده و چون ديده‌اند حالاتى بر ماهيت طارى مىگردد و خواسته‌اند آن حالات را بيان نمايند ، در مقابل هر حالى در مقام جلب توجه غير به آن حال و فهماندن آن حال به غير و در مقام ارائهء واقع و حكايت از آن ، عبارتى آورده‌اند .\r\nبيان اين معنى اين است : وقتى خود ما از حال واقع تفتيش نموده تا تأييدى براى صدق مقال باشد و نظر حق بين براى كاوش به صفحهء عالم افتاده و شعاع نور بصر عقل بر روى ماهيت مىافتد ، جنس و فصلى ديده مىشود كه در مرتبهء ذات غير از آن چيزى با او نيست و بعد كه از حال ماهيت جستجو مىشود سه حال ديده مىشود :\r\nيك بار اينكه ماهيت معدوم مىشود ، بار ديگر اينكه ماهيت موجود مىشود و يكى از حالات هم اين است كه ماهيت قابليت وجود و عدم هر دو را دارد . پس اين سه حالى است كه عقل در ماهيت مىيابد . گاهى ماهيت موجود است و گاهى معدوم است و چون در عالم عقلانى ديده مىشود كه ماهيت گاهى معدوم و گاهى موجود است يكى از حالات آن هم ، اين است كه قابليت وجود و عدم هر دو را داراست .\r\nغرض از حالت سوم اين نيست كه ماهيت در خارج در صفحهء وجود مىايستد و اين حالت با وجود و عدم سازش دارد ، بلكه مقصود اين است كه در عالم عقل اين حالت از حالات ماهيت هم ، توسط عقل ديده مىشود .\r\nمثلًا شما فعلًا موجود و انسان هستيد ؛ اما نه اينكه به لحاظ ما انسان موجود باشيد ، بلكه در نفس الامر انسان موجود هستيد ، و نوهء دهم شما كه ان شاء اللّه بعد مىآيد ، اگر چه اعتبار ما هم نباشد ، در عالم نفس الامر فعلًا انسان است ولى معدوم است . آيا شك\r\n\r\n","description":"","footnote":"","page_name":" 180 ","page_number":200},
  {"content":"\r\n\r\nداريد كه شما انسان موجود هستيد ؟ و آيا شك داريد كه نوهء شما يا پسر شما انسان معدوم است ؟ و حيث اينكه ديديم شما انسان موجود هستيد و پسر شما انسان معدوم است پس عقل در عالم عقلانى خود مىبيند كه در نفس الامر ، اصل ماهيت انسانى قابل وجود و عدم است .\r\nبنا بر اين بر ماهيت حيوان ناطق كه ماهيت انسانى است سه حالت طارى مىگردد :\r\nوجود و عدم و قابليت موجوديت و معدوميت . نگوييد كه ماهيت يا موجود و يا معدوم است و ديگر شق ثالث ندارد . چون مىگوييم : منظور از شق ثالث شيئى كه يأكل و يمشى فى الاسواق نيست ، بلكه نفس الامريت داشته و عقل هر عاقلى كه چشم باز كند ، در عالم اعتبار خود ، اين حالت را در ماهيت مىبيند . و لذا منطقيون در مقابل ارائهء هر يك از اين حقايق نفس الامريه تعبيرى آورده‌اند .\r\nوقتى حالتى از حالات ماهيت را چنين ديده‌اند كه ماهيت محل طريان وجود است و خواسته‌اند آن را ارائه داده و بفهمانند ، گفته‌اند : ماهيت به شرط شىء است ، يعنى وجود بر او طارى است . و وقتى حالتى از حالات او را چنين ديده‌اند كه عدم بر او طارى است ، گفته‌اند : ماهيت به شرط لاست ، يعنى عدم بر او طارى است و وقتى حال ماهيت را چنين ديده‌اند كه قابل است براى اينكه محل طريان وجود و عدم باشد ، گفته‌اند : ماهيت لا به شرط است ، يعنى قابل طريان وجود و عدم است . پس اصل مقسم ، يعنى آنچه اين اعتبارات ثلاث روى او آمده ، ماهيت است . عقل در نظر اوّلى در مقام تفتيش از حقايق عالم به ماهيت نظر كرده و پس از آن ديده است حالات ثلاثه بر او طارى مىگردد ، آن را به مناسبت اين حالات تقسيم نموده است .\r\nپس آنچه معدوم مىشود و آنچه موجود مىشود و آنچه قابليت وجود و عدم دارد ، اصل ماهيت است كه مقسم است .\r\nبنا بر اين : از بيان ما ظاهر شد كه نه ماهيت به شرط شىء موجود است و نه ماهيت به شرط لا و نه ماهيت لا به شرط ، بلكه اينها قيودى است كه عقل به واسطهء مطالعهء متن واقع اعتبار كرده است .\r\n\r\n","description":"","footnote":"","page_name":" 181 ","page_number":201},
  {"content":"\r\n\r\n\r\nكلامى از مرحوم نايينى در كلى طبيعى و جواب آن\r\nاز بيانات ما معلوم شد ايراد مرحوم نايينى « 1 » بر صاحب منظومه وارد نيست ؛ چون صاحب منظومه گفته است : كلى طبيعى موجود است ، ولى مرحوم نايينى ايراد فرموده است : اگر كلى طبيعى ماهيت لا به شرط مقسمى است و آنچه موجود مىشود ماهيت به شرط شىء است ، پس چطور مقسمى كه بين به شرط شىء و به شرط لاى قسمى كه ماهيتى معدوم است ، مشترك مىباشد ، موجود است . زيرا چگونه مىشود چيزى كه ماهيت به شرط لا - كه موجود نيست - از او حظى دارد مقسم موجود باشد . « 2 »\r\nما مىگوييم : اگر شما بر صاحب منظومه اشكال كرديد كه مقسم لا به شرط به جهت محذورى كه گفتيد موجود نمىشود ، چگونه آنچه را كه شما براى اين سه قسم مقسم قرار مىدهيد موجود مىشود ؟ يعنى اگر شما كلى طبيعى لا به شرط را قسمى از آن مقسم گرفتيد ، بنا بر قول شما هم اشكال دفع نمىشود ؛ چون چطور مىشود مقسمى كه بين معدوم و موجود مشترك است موجود باشد ، اما چون مرحوم نايينى اهل فن نبوده معذور است .\r\n\r\n\r\n","description":"","footnote":"\r\n( 1 ) - آيت اللّه العظمى حاج ميرزا حسين غروى نايينى ، از بزرگان فقهاى قرن اخير است ، كه به كثرت تحقيق و زيادت تدقيق و حسن خط و كتابت و فصاحت معروف بود . وى نزد آيات عظام : ميرزاى شيرازى و سيد محمد فشاركى تحصيل فقه و اصول نمود و خود مدرّسى عالى مقام شد و پس از آخوند خراسانى به مرجعيت شيعه نائل آمد . شهرت او بيشتر در علم اصول است و به معارضهء علمى با محقق خراسانى برخاست و خود نظرات جديدى در اصول پديد آورد . بسيارى از فقها و مراجع شيعه از شاگردان وى بودند . وى از طراحان و مؤسسان مشروطه ايران بود و كتابى به نام « تنبيه الامّه و تنزيه الملّة » دربارهء مشروطيت نگاشت .\r\nتقريرات بسيارى از درسهاى فقه و اصول او به چاپ رسيده ، كه معروف‌ترين آنها فوائد الاصول ، منية الطالب و اجود التقريرات مىباشد .\r\nاز تأليفات ايشان : كتاب الصلاه ، لباس مشكوك و رسالهء لا ضرر مىباشد .\r\nوى در سال 1276 ق . زاده شد و در 1355 ق . درگذشت .\r\n( 2 ) - رجوع كنيد به : فوائد الاصول ، ج 2 ، ص 571 - 572 ؛ اجود التقريرات ، ج 1 ، ص 525 - 526 .\r\n","page_name":" 182 ","page_number":202},
  {"content":"\r\n\r\nولى آنچه اصل اشكال را قطع مىنمايد ، همان سخنى است كه گفتيم و آن اينكه :\r\nاين قيودى كه عقلًا اخذ شده ، براى ارائهء حق مطلب است كه اصل و حقيقت ماهيت از همهء قيود حتى قيد لا بشرطيت هم خالى است . چون حالات ثلاثه بر ماهيت طارى مىشود ؛ لذا عقل اين اعتبارات را نموده است و الّا ماهيت به شرط الوجود هم موجود نيست .\r\nو الحاصل : محذوريت موجوديت و امتناع ، به واسطهء غيرى است كه از آن لازم مىآيد ماهيت ممتنع بالغير باشد ، يعنى وقتى كه عدم ماهيت اعتبار شد با اين شرط عدم ، تحقق ماهيت ممتنع بالغير است ؛ چنان كه ماهيت با قيد وجود واجب بالغير است .\r\n\r\nفرمايش مرحوم كمپانى در ماهيت لا به شرط و رد آن\r\nمرحوم كمپانى « 1 » در حاشيهء خود فرموده‌اند : لا به شرط خودش قسمى است ؛ زيرا مقسم اين سه قسم ، يعنى لا به شرط و به شرط شىء و به شرط لا را بايد آن ماهيتى كه هيچ اعتبارى براى او نشده و بتوان انحاء اعتبارات را براى آن لحاظ كرد حساب نمود ، بلكه مقسم آن ماهيتى است كه بدون لحاظ هيچ لاحظى و بدون اعتبار هيچ معتبرى در نفس الامر هست و دايرهء آن به قدرى وسعت دارد كه از فرط اينكه هيچ دست نخورده است ، مىتواند با تمام قيود عالم جمع شود . و لكن در اقسام ثلاثه به واسطهء اينكه اعتبارى بر روى ماهيت مىآيد گرچه اعتبار قابليت وجود و عدم باشد ، دايرهء وسيعه\r\n\r\n\r\n","description":"","footnote":"\r\n( 1 ) - آيت الله حاج شيخ محمد حسين غروى اصفهانى - مشهور به كمپانى - از اعاظم فقها و حكما و جامع معقول و منقول و حاوى اصول و فروع بوده و در فقه و اصول و تاريخ و فلسفه و كلام و حديث و تفسير و اخلاق و عرفان و شعر ، گوى سبقت از همگنان خويش ربوده و اشعار بسيار به فارسى و عربى سروده است . وى علوم نقليه را از آيات عظام : سيد محمد فشاركى ، آخوند خراسانى ، و حاج آقا رضا همدانى ؛ و دانش عقلى را نيز از شيخ محمد باقر اصطهباناتى آموخت و مرجع تقليد جمع بسيارى از شيعيان گرديد و شاگردان فراوانى را تربيت كرد ، كه برخى از آنان از مراجع تقليد شيعه بودند .\r\nاز تأليفات اوست : نهاية الدرايه فى شرح الكفاية ، تحفة الحكيم ، الانوار القدسية ، ديوان اشعار ، اصول فقه ، صلاة الجماعة ، صلاة المسافر و اخذ الاجرة على الواجبات .\r\nوى در پنجم ذي حجة الحرام 1361 ق . در نجف درگذشت .\r\n","page_name":" 183 ","page_number":203},
  {"content":"\r\n\r\nتضييق مىگردد ؛ چون اعتبار قيد است و شأن قيود تضييق مطلق است ، اعتبار به شرط شىء دايره را اضيق مىكند ؛ زيرا ماهيت را در حصار وجود محصور مىنمايد ، همچنين قيد به شرط لا كه با حصار عدم دور ماهيت خط مىكشد . « 1 »\r\nمخفى نماند كه مرحوم كمپانى در غرض از ماهيت لا به شرط دچار اشتباه شده است ؛ زيرا مقصود اين نيست كه ماهيتى باشد و اين قيد بر روى آن آمده باشد بلكه آن ، مقام رهايى از غير و عارى بودن از پايبندى به غير است ، اگر بخواهند آن مقام شامخ را تحويل جماعت داده و مرتبهء ذات ماهيت را ساده و بىآلايش به طورى كه غير جنس و فصل چيز ديگرى نيست بيان كنند ، از آن به لا به شرط تعبير مىنمايند .\r\nو بالجمله : الحق كلّ الحق آن بود كه ما گفتيم ؛ اين تعبيرات براى نشان دادن كيفياتى است كه ماهيت در مرتبهء غير ذات داراست .\r\n\r\nماهيت به شرط لا و دو اعتبار آن\r\nبدان كه براى به شرط لا دو معنى است : يك معناى اعتبارى در مقام اعتبارات ماهيت است ، و ديگرى اعتبارى در مقام فصل و جنس و صورت و ماده است .\r\nاما آن اعتبارى كه در مقام اول است عبارت است از اينكه ماهيت را مجردةً عن كافة الوجودات - وجود ذهنى و وجود خارجى - اعتبار نمايند به طورى كه ماهيت در هيچ صفحه از وجودات نمايان نشده و به هيچ نحوى با وجود مخلوط نباشد . و خلاصه مجرد و معرّى از جميع ما عداى خود حتى وجود ذهنى ، اعتبار شود و اين معناى بشرطلايى است كه در مقابل ماهيت مطلقه و مخلوطه گفته مىشود . و چون اعتبار تجرد آن شده و به شرط لا قرار داده شده ، پس در ذهن وجودى براى آن نيست ، چه رسد به اينكه در خارج براى آن وجود باشد .\r\nاگر كسى بگويد : اين اعتبارى كه در ذهن مىشود از اعتبارات ذهنيه است و اينكه شما مىگوييد : آن را از كافة الوجودات تجريد مىنماييم ، بايد اين اعتبار تجريد در\r\n\r\n\r\n","description":"","footnote":"\r\n( 1 ) - رجوع كنيد به : نهاية الدرايه ، ج 2 ، ص 490 - 493 .\r\n","page_name":" 184 ","page_number":204},
  {"content":"\r\n\r\nذهن باشد پس چگونه با اينكه ماهيت به هيچ وجهى از وجوه حتى در عالم ذهن موجود نباشد ، سازش دارد ؟\r\nحاجى در جواب مىفرمايد : اين نظير شبههء « المعدوم المطلق لا يخبر عنه » است .\r\nدر آنجا چنين جواب داديم كه تا موضوع و لو ذهناً موجود نباشد ، نمىتوان از آن خبرى داد و لو سلباً . و لكن چون در قضاياى سالبه وجود محقق خارجى موضوع لازم نيست ، وجود ذهنى آن كافى است و « المعدوم المطلق لا يخبر عنه » قضيهء سلبى است و وجود خارجى موضوع لازم نيست . البته به چيزى كه مصحح حمل باشد ، احتياج هست و در مصححيت حمل ، وجود مفهومى كه معبر قرار داده شود كفايت مىكند ؛ زيرا افراد اين مفهوم از اباطيل است ، پس محكى عنه اين مفهوم اباطيل و ظلمات است و چيزى كه صفحهء وجود را اشغال نمايد نيست . بنا بر اين وجود اين مفهوم در ذهن مصحح حمل است كه از آن اباطيل به حمل شايع صناعى خبر داده نمىشود . و هكذا در ما نحن فيه ، وجود ذهنىِ ماهيتى كه در ذهن است و براى آن اعتبار تجرد شده مغفول عنه بوده ولى همين وجود ذهنى تنها ، مصحح اعتبار تجريد است . پس در زمان اعتبار تجريد ، از اين اعتبار ذهنيه غفلت نموده و ماهيت تنها براى اينكه اعتبار صحت پذيرد ، در ذهن موجود است به طورى كه در مقام اعتبار ، حتى از عالم اعتبار و ذهن هم ، اعتبار سلب وجود مىشود .\r\nو نظير اين معنى در مشتقات گفته مىشود : چيزى كه در قوالب مشتقات سارى است بدون نظر به مشتقات ، ابداً قابل درك نيست . اين است كه واضع در مقام وضع بايد آن را در ضمن يكى از مشتقات ديده و يكى از مشتقات را به عنوان آلت لحاظ آن ، تحت نظر قرار دهد . و لذا در آنچه مشتق را آلت لحاظ او قرار داده‌اند اختلاف كرده‌اند :\r\nبعضى قائلند كه مصدر است و بعضى قائلند اسم مصدر است و بعضى قائلند فعل است ؛ با اينكه خود اينها مشتق هستند .\r\nو الحاصل : در ما نحن فيه چون مىخواهيم كلاه اعتبار بر سر ماهيت بگذاريم ، ماهيت آلياً و مقدمياً به ذهن آمده و بشرطلايى كه به عنوان قبا بر دوشش مىاندازيم ،\r\n\r\n","description":"","footnote":"","page_name":" 185 ","page_number":205},
  {"content":"\r\n\r\nدر آن هنگام از وجود ذهنى آن غفلت نموده و اين وجودى كه ماهيت در مقام اعتبار به خود گرفته آلت لحاظ آن مجردةً عن كافة الوجودات و القيودات است .\r\nو اما در توضيح معناى به شرط لا در مقام ثانى ، يعنى در مقام ماده و صورت و جنس و فصل ، گفته مىشود :\r\n\r\nبيان اعتبار به شرط لا در صورت\r\nچنان كه به كرّات گفتيم : اهل منطق اهل معانى بوده‌اند حقايق و معانى را در عالم تحت نظر آورده و در مقام تفهيم حقايق به الفاظ و عبارات متوسل شده‌اند . ما هم به اخوان اهل معانى خود اقتدا كرده و ساعتى معنا بين شده تا بعد از تحقيق و رؤيت معانى ، عبارات و اصطلاحات آنها را بدانيم . گرچه آنها نمىگفته‌اند ولى ما مىگوييم :\r\nمادة المواد از مرتبه‌اى كه به صورتى متلبس بوده و مىخواهد از آن صورت حركت كند ، يك هدفى را در نظر گرفته و با حركت جوهريه رو به آن منزل مىگذارد . منازل هر كدام مختلف بوده و مراد و هدف هر يك ، طى كردن قطعه‌اى از اين كمالات است .\r\nهمه با آنكه در پايين حاشيهء كمال نشسته و از آنجا مىخواهند به مرتبه‌اى از مراتب ارتقا نمايند در مبدأ حركت ، هم‌دوش و هم‌قدم و در اين سفر راه را همراه هم طى مىنمايند . و چون مقصود هر يك متفاوت است و در اين راه طولانى منازلى است ، هر يك قصد منزلى نموده و هر همسفرى كه به منزل خود مىرسد ، آن منزل محل توقف اوست و از رنج سفر مىرهد ، ولى همسفرى كه سفرش دور است بايد با او وداع نموده و از آنجا حركت كرده و به دار مقصود وارد شود .\r\nمثلًا اين نطفهء منوى كه به صورت منويت است ، با همت عالى آرزوى رسيدن به آخرين منزل كمال عالم طبيعت را دارد ، با آن صورت بذر كه شخص قانع بىطمعى است ، هر دو از منزل صورت جمادى دست به دست هم داده و با هم در راه سفر قدم مىگذارند و يا مثلًا اگر مسافرين سه نفر باشند : بذر و منى انسانى و منى حيوانى كه مقصود هر يك غير مقصود ديگرى است ؛ بذر به آرزوى رسيدن به منزل نباتى و منى\r\n\r\n","description":"","footnote":"","page_name":" 186 ","page_number":206},
  {"content":"\r\n\r\nحيوانى به تمناى منزل حيوانى و منى انسانى به اميد مرتبهء انسانى ، هر يك همزمان قدم به جلو گذاشته ، دوش به دوش هم در جادهء كمال به راه مىافتند . بذر هنگامى كه وليجهء روح نباتى يافت از حركت ايستاده و وقتى در بوستان شجريت ، برگ سبز از داخل دانه سر بيرون نمود و به آرزوى خود رسيد ، حالت وقفهء اوست .\r\nولى رفيقان ديگر چون اين منزل ، مطمح نظر آنها نبوده تا اين منزل با بذر همراهى كرده ولى در آنجا با او وداع نموده‌اند . اگر چه آنها هم از اين مرتبه نسيم فيض يافته و نفحهء روح نباتى در آنها دميده شده است ، ولى چون گداى اين مرحله نبوده ، بلكه سائل پر طمعى بوده‌اند ؛ اين عطيه را گرفته و بدون توقف باز حركت نموده و بعد از طى اين مرحله ، نسيم صباى فيض باز وزيدن گرفته ، دعاى يكى از دو رفيق مستجاب شده و بدون خطر به سرمنزل حيوانى رسيده و اين صورت و لباس را كه عطيه و موهبتى است در بر گرفته و چون شير و شكر آميخته گرديده و با محبوبى كه آرزوى آن را داشت پيوند برقرار كرده است . هنگامى كه اين وقوف اتفاق افتاد ، ديگر رفيق با او وداع كرده و آن بيچاره بس كه طالب كمال است و داراى همت عالى است ، به تنهايى در راه مقصود قدم برداشته تا به سلامت به منزل رسيده است . اللهم ارجع المسافرين الى اوطانهم سالمين غانمين ؛ خدايا اين مسافرينى كه به منظور رسيدن به آخرين نقطهء عالم ، از وطن آواره گشته ، پى تجارت و تحصيل كمال آمده‌اند و در نقطهء ظلمانى عالم طبيعت وارد شده‌اند و مىخواهند به منزل برگردند ، از شر راهزنان و دشمنان نگه دار تا مجدداً ببينند كه در وطن با جمال محبوب محو گشته‌اند .\r\nو بالجمله : عنان كلام را عطف به ما سبق نموده و مىگوييم :\r\nآن سه رفيق كه در يك صورت و يك لباس بودند حركت كرده تا به سر منزل مقصود رسيدند ؛ تا صورت آنها به حد وقوف نرسيده و آنها به صورتى كه مرامشان هست نرسند ، صورت سابق را لا به شرط گويند ؛ زيرا اگر لا به شرط نبود در حد ذات و متن واقع نمىتوانست با صورت ديگرى جمع شود . البته صورت منويت بايد لا به شرط بوده تا بتواند با صورت نباتى جمع شود و اگر\r\n\r\n","description":"","footnote":"","page_name":" 187 ","page_number":207},
  {"content":"\r\n\r\nلا به شرط نبود نمىتوانست با صورت حيوانى جمع شود .\r\nگفته نشود : صورتى كه اول داشت خلع شده و صورت ديگر را لُبس مىنمايد ؛ چون كه در جاى خود ثابت است ، بلكه بديهى است كه شىء در عين حال كه صورت حيوانى دارد صورت نباتى هم دارد ؛ چون اينها لبس بعد لبس و عطيه روى عطيه و كمال بعد كمال و نور بعد نور است . اين است كه مىبينى قوهء ناميه غير دفع و جذب و تنميه چيزى نيست ، البته اينها در حيوان مع زيادةٍ هست ، پس صورت منويه لا به شرط و صورت بذريه لا به شرط است و چون به مرتبهء وقوف كه منزل مقصود بوده رسيد ، آن صورتى كه در آن منزل به خود مىگيرد ، به شرط لاست ؛ زيرا آرزوى رسيدن به اين مرتبه را داشته و نمىخواهد از اين مرتبه بگذرد و لذا به شرط لاست ، يعنى به شرط اينكه صورت ديگرى قبول نكند و الّا خلاف مقصود است .\r\nو حيث اينكه غرض وقفه در منزلى است ، پس در واقع غرض آن اين است كه از اين منزل نگذرد و اين معناى به شرط لا در صورت است . و هكذا نطفهء انسانى مادامى كه سرگردان است و قدم مىزند تا به آرزوى خود برسد ، صورت منويت در ضمن راه لا به شرط بوده تا بتواند با صورت نباتيه جمع شود و چون خلعت صورت نباتيه را گرفت و روى صورت و كمال منويت پوشيد ، با اين دو صورت ابا ندارد كه از منزل حيوانى بگذرد . زيرا اگر در ضمن راه خود از اينكه به درياى حيوانى وارد شود ابا داشته باشد ، خلاف مقصود است ؛ لذا مجبور است در اين مصبغه هم رنگين شده و خلعتى بپوشد ، ولى از اين مرحله كه لا به شرط بود گذشته تا به صورت انسانى برسد و چون صورت انسانى محل وقفه و آخرين منزل است ، به شرط لاست . و باز به جهت دفع توهم گفته مىشود : اين طور نيست كه انسان از شئون حيوان خالى و از كمال آن عارى باشد ، بلكه جامع كمالات اوست مع زيادةٍ .\r\nهذا كله در لا به شرط و به شرط لا بودن صورت بود كه از مقام توقف آن در صورتى كه به آن متلبس شده به صورت تعبير نموده و به منازلى كه به صورت لا به شرط است ، فصل گويند . هذا كله اعتبارات صورت بود .\r\n\r\n","description":"","footnote":"","page_name":" 188 ","page_number":208},
  {"content":"\r\n\r\n\r\nبيان اعتبار به شرط لا در ماده\r\nدر ماده همچنين شرح مىدهيم كه براى مادة المواد عالم هم ، اعتبار لا به شرط و به شرط لا هست و به جهت تفتيش از حالاتى كه دارد اين دو اعتبار در او گفته مىشود .\r\nالبته هيولاى اولى كه در غايت ابهام بوده و پهنهء عالم طبيعت را فرا گرفته است و صورت جسم مطلق به او مىرسد و چون با اين صورت نمىتواند جلوه‌گر شود مگر اينكه به صورت جسم خاصى درآيد ؛ لذا هميشه با صورتى از صور جمادى و نباتى و حيوانى و انسانى متحد مىشود كه صورت انسانى آخرين مرتبهء طبيعت بوده و سير عالم طبيعت به اين مرتبه ختم مىشود .\r\nبراى تحقيق مطلب گوييم : نزاعى بين فلاسفه هست در اينكه آيا تركيب بين ماده و صورت تركيب انضمامى است يا تركيب اتحادى ؟ هر قولى را فرقه‌اى اختيار نموده‌اند . « 1 » و لكن حق تفصيل است ، يعنى ماده با بعضى صور تركيب اتحادى داشته و با بعضى صور تركيب انضمامى دارد .\r\nو لذا مىگوييم : هيولاى اولى صرف القوه بوده و قابليت دارد در مراتبى سير كرده و در هر مرتبه فعليتى به خود بگيرد . مثلًا مادهء اين شجر ، در وقتى با صورت شجريه هم آغوش نبود و در بذر ، قوهء امكان اتحاد با صورت شجريه بود و از مرتبهء قوه حركت كرده به مقامى رسيد كه سر از گريبان اين شجر بيرون آورد ، در اين مقام يك فعليت به خود گرفته و صورت نباتيهء شجريه با آن فعليت ، اتحاد پيدا نموده و اين تركيب اتحادى است .\r\nزيرا در اين شجر ، آن ماده است كه شجر شده و با اين صورت شجريه متحد شده است و اين مقام فعليت ماده نسبت به مقام فعليت شجريه لا به شرط است ؛ چون اگر لا به شرط نبود نمىتوانست با اين صورت شجريه متحد شود .\r\n\r\n\r\n","description":"","footnote":"\r\n( 1 ) - رجوع كنيد به : اسفار ، ج 5 ، ص 282 - 286 ؛ شوارق الالهام ، ص 172 - 174 ؛ شرح منظومه ، بخش حكمت ، ص 105 .\r\n","page_name":" 189 ","page_number":209},
  {"content":"\r\n\r\nمخفى نماند : آن ماده در اين مرحله عين شجر بوده و اين صورت شجريه عين ماده‌اى است كه در اين مقام به فعليت رسيده است .\r\nپس با نظر به اين معنى بايد گفت : ماده لا به شرط است ، تا از اتحاد با اين صورت ابا نداشته باشد ؛ چنان كه در واقع ابا نداشته كه شجر شده و فعليت به خود گرفته است .\r\nو اين ماده كه بالفعل شجر است اين قوه را كه جزء بدن حيوانى گردد يا خاكستر شود يا خاك گردد داراست ، و لكن فعلًا نمىتواند با صورت ترابيه متحد شود ؛ چون با مقام فعليت آن منافى است ؛ زيرا قوه و فعل با هم در يك مرتبه فعليت پيدا نمىكنند ، بلكه تا ماده مقام فعليت را از دست ندهد به آنچه قوهء او را داراست و ممكن است به او برسد ، نمىرسد . پس اين ماده به ملاحظهء مقام فعليت آن ، به شرط لاست ، يعنى به شرط اين است كه به آنچه قوهء او را داراست بالفعل نرسد . و همين طور ماده در حيوان با آن مقام فعليتى كه به خود گرفته ، يعنى حيوان شده و با صورت حيوانى متحد بوده و از انسانيت منحاز است ، فرض شده و نسبت به انسانيت به شرط لا محسوب مىشود و با اين نظر به او ماده گويند . ولى با نظر ديگر ، يعنى ماده را با قطع نظر از اين مقام فعليت ، تا صورت انسانى با او متحد شود جنس خوانند . اين است كه مثلًا حيوان را نسبت به انسان جنس گفته و نسبت به ما قبلش ، يعنى صورت نباتيه و جسم مطلق ، فصل گويند .\r\nاز اين بيانات معناى عبارت حاجى كه فرمود : « و الثان من معنيى به شرط . . . » معلوم مىشود .\r\nحاصل آنكه : معناى ثانى به شرط لا اين است كه ماهيت « وحدها » اخذ شود به طورى كه اگر چيزى با او مقارن باشد عدم آن چيز از حيث اينكه در ماهيت داخل باشد ، اعتبار شود . بلكه آن شىء مقارن از حيث اينكه امر زايد بر ماهيت است ، اعتبار شود به طورى كه از ماهيت و آن مقارن ، مجموعى حاصل شده كه ماهيت به اين اعتبار بر آن مجموع صدق نكند . مثل اينكه حيوان براى شىء مجموع ، به عنوان ماده و جزء مأخوذ باشد و جزئيت آن آشكار گردد .\r\nچنان كه شيخ گفته است : گاهى ماهيت به شرط لا شىء اخذ مىشود ، يعنى معناى آن\r\n\r\n","description":"","footnote":"","page_name":" 190 ","page_number":210},
  {"content":"\r\n\r\nبه شرط اينكه تنها باشد به طورى كه تمام چيزهايى كه مقارن با اوست زايد بر آن باشد تصور مىشود . پس ماهيت براى اين مجموع جزء و ماده مىشود كه در هر دو وجود ، يعنى وجود ذهنى و وجود خارجى بر مجموع مقدم است ؛ زيرا جزء در همهء مراحل مقدم است و حمل جزء بر مجموع ممتنع است ؛ چرا كه شرط حمل كه اتحاد در وجود است منتفى است و بعضى اوقات ماهيت لا به شرط اخذ مىشود ، يعنى معناى ماهيت با تجويز اينكه « وحدها » باشد و با تجويز اينكه « وحدها » نباشد . يعنى چيز ديگرى با او مقترن شود تصور مىشود . در اين صورت هم بر مجموع و هم بر خودش به تنهايى حمل مىشود . بنا بر اعتبار اول نمىتوان گفت : « الحيوان الناطق حيوان » و به آن ماده گويند ، و لكن بنا بر اعتبار دوم مىتوان گفت و به آن جنس گويند . « 1 »\r\n\r\nتوضيح پيرامون عدم تحصل جنس و تحصل فصل\r\nسپس براى اينكه معناى متحصل و لا متحصل و اينكه مىگويند جنس لا متحصل و فصل متحصل است و معناى اينكه مىگويند ماهيت لا به شرط گاهى متحصل و گاهى لا متحصل است معلوم شود ، مىگوييم : چنان كه سابقاً ذكر شد قضاياى منطق نقشه‌اى است كه از دستگاه تكوين حقيقى اشياء برداشته شده است ، فلذا مىگوييم : نزاعى بين مشائين و ديگران واقع شده است ؛ كه مشائين به جوهرى وراى صورت در اصل عالم طبيعت قائل شده‌اند ، « 2 » يعنى علاوه بر جوهرى كه جسم مطلق ، يعنى « صورة جوهرية ممتدة قابلة للابعاد الثلاثة » كه يك قسم جوهر است به جوهر ديگرى كه آن را هيولاى اولى گويند ، قائل شده‌اند كه آن ، صرف القوه و عين القوه است و آن جوهر بذاتها قابل تحصل نيست ؛ چنان كه صورت جوهريه جسميه نيز بذاتها قابل تحصل نيست . و تا اين صورت جسميه كه مقوم و قيوم آن هيولى است ، صورت مخصوص ديگرى را\r\n\r\n\r\n","description":"","footnote":"\r\n( 1 ) - رجوع كنيد به : شفا ، بخش الهيات ، ص 403 ؛ شرح اشارات ، ج 1 ، ص 76 - 77 ؛ اسفار ، ج 2 ، ص 16 - 18 .\r\n( 2 ) - شفا ، بخش الهيات ، ص 318 - 322 ؛ شرح اشارات ، ج 2 ، ص 36 - 47 ؛ اسفار ، ج 5 ، ص 77 - 119 .\r\n","page_name":" 191 ","page_number":211},
  {"content":"\r\n\r\nدر بر نگيرد قابل تحصل نبوده و جاى پاى ثابتى نداشته و در تزلزل است و لذا خود اين قيوم در نظام وجود بايد تحت قيموميت قيوم ديگرى باشد و آن قيوم ديگر صورت نوعيه است . « 1 » اولين صورت نوعيهء عالم ، صور عناصر است كه بنا بر عقيدهء قدما چهار عنصر است « 2 » كه آنها علاوه بر صورت جوهريه‌اى كه هيولاى اولى و مادة المواد عالم طبيعت است و علاوه بر صورت جوهريه جسميه ، صورت نوعيه ديگرى لازم داشته كه به واسطهء آن صورت تحصل مىگيرند و حرارت آتش و رطوبت آب به واسطهء آن صورت است و همان صورت است كه بعد از آنكه آب و آتش در دو صورت قبلى شركت دارند ، يكى را رطب بارد نموده و ديگرى را حارّ جامد كرده است . و اين صورت نوعيه ، گاهى اهل وقوف بوده و گاهى از منتظران عالم است . مثلًا صورت نوعيهء ناميه‌اى كه در شجر است اهل وقفه بوده و منظور ديگرى نداشته تا از آن منزل بگذرد و حيث اينكه به صورت شجريه رسيد ديگر غرضى نداشته و بعد از مدتى وقفه پير شده و به باد خزان مرگ دچار مىشود و گاهى همين صورت نوعيهء ناميه منتظر بوده و خواستار انتقال به صورت ديگرى است .\r\nمثلًا آن صورت ناميه‌اى كه ماده واجد آن است و مىخواهد به صورت حيوانيه برسد ، چون زمانى كه به صورت ناميه است حالت انتظاريه داشته و واقف نبوده و در گذرگاه و معبر است ، در اين مرحله متحصل نيست ، پس چون صورت نوعيه در ماده شجر در گذرگاه نبوده و در منزل شجريه وقوف دارد ، قوهء ناميه در آن متحصل است .\r\nو اما آن ناميه‌اى كه در ماده‌اى قبل از حيوانيت ، قدم تكامل به سوى صورت حيوانيه برداشته است ، لا متحصل است . و همچنين در ماده‌اى كه متلبس به صورت حيوانيه است و حيوانيت مرتبهء وقفهء اوست ، صورت نوعيهء حيوانيه متحصل است و به اين اعتبار ، آن صورت متحصله نسبت به جسم نامى فصل است . و لكن آنچه در ضمن چيزى است كه مىخواهد از صورت حيوانيه گذشته و به صورت انسانيه برسد ،\r\n\r\n\r\n","description":"","footnote":"\r\n( 1 ) - رجوع كنيد به : شفا ، بخش الهيات ، ص 326 ؛ اسفار ، ج 5 ، ص 156 - 182 .\r\n( 2 ) - شفا ، بخش طبيعيات ، ص 209 ؛ شرح اشارات ، ج 2 ، ص 251 .\r\n","page_name":" 192 ","page_number":212},
  {"content":"\r\n\r\nمتحصل نبوده و منتظر است ؛ گويا او خانوادهء ديگرى از صور حيوانيه است و اين صورت لا متحصل حيوانى را نسبت به صورت انسانى جنس گويند ، ولى آن صورت حيوانى كه در ماده‌اى بود كه آرزويى غير از طى مرتبهء حيوانى نداشت عائلهء ديگرى است كه به مقصد رسيده و متحصل گشت .\r\nو بالجمله گفتيم : صورت اوليه ، يعنى هيولاى اولى عين قوه است و از خود تحصلى ندارد . بلى نسبت به قوه بودن تحصل دارد و قيوم او در اين مرتبه قيوم مطلق و قيوم السماوات و الارضين است . و لكن مراد از تحصل ، آن است كه بتواند جاى پايى داشته باشد و اين معنى در صورت جوهريه‌اى كه مادة المواد است و صورت جوهريهء جسميهء مطلق ، رخ نمىدهد و آنها پيوسته لا متحصل مىباشند .\r\nهنگامى كه مىخواهند آن شىء طفيلى را كه از خود هنر تحصل ندارد ، در صفحهء وجود به ما نشان دهند ، به جوهر تعبير مىنمايند .\r\nآنچه در عالم تحصل دارد ، صورت نوعيه است كه بذاتها و در مقام ذات متحصل است و خصوصيات فردى از لوازم نوع است و جزء ذاتى نوع نيست و تحصل صورت نوعيه بذاتهاست ؛ گرچه هر وقت تحصل بيابد از لوازم جدا نيست ، چنان كه اربعه خودش محصل خويش است و زوجيت محصل آن نيست ، ولى هيچ گاه زوجيت از دامن اربعه دست برنمىدارد ، و لكن زوجيت از لوازم و عوارض اربعه است و عارض شىء نمىتواند مقوم او بوده و متكفل قيمومت او شود .\r\nبلى صورت نوعيه را تسامحاً و به يك معنى لا متحصل گويند ، و لكن نه با نظر به ذات آن - زيرا در مقام ذات متحصل است - بلكه در مقام احراز معروضيت لا متحصل است ؛ زيرا اصل صورت نوعيهء انسانيه در ابيضيت و اسوديت و قصر و طول متحصل نبوده و منتظر اين اعراض است . به همين جهت اهل وقفه نبوده و اهل انتظار به شمار رفته و لا متحصل است ، و لكن گفتيم در اينكه معروض اين لوازم باشد لا متحصل است و در اصل وجود نوعيت لا متحصل نيست .\r\nو بالجمله : صورتى كه مىخواهد به مرتبهء ديگرى برسد ، مانند صورت حيوانى كه\r\n\r\n","description":"","footnote":"","page_name":" 193 ","page_number":213},
  {"content":"\r\n\r\nدر مقام عبور به صورت انسانى است ، اگر توانست حيوانيت را شكسته و از آن بگذرد ، اين مرتبه مرتبهء لا متحصلى اوست - من از اينكه ما در مرتبهء لا متحصلى مانده و به مرتبهء تحصل انسانى نرسيم مىترسم - و لكن اگر غرض آن وقوف در اين مرتبه ، مانند حيوانيت باشد ، آن مرتبه مرتبهء تحصلى اوست . البته در مرتبهء تحصل هم شدت و كمال هست ؛ حيوانيت ميمون از حيوانيت الاغ كامل‌تر است و لكن صورت ديگرى غير از صورت حيوانى را طى ننموده است .\r\nبالجمله : وقتى علما خواسته‌اند از صفحه و متن واقع نقشه‌بردارى كرده و اين نقشه‌هاى طبيعى را در قالب الفاظ بيان نمايند تعبيراتى آورده‌اند ؛ از آن مقام لا متحصلى به جنس و از مقام تحصلى به نوع تعبير كرده‌اند و اگر اجناس و فصولى را بيان نموده‌اند از دو حالت وقفه و انتظار به فصل و جنس تعبير نموده‌اند . اين است كه اگر به حالت وقفه صورتى نگريسته شود فصل است و اگر به حالت انتظاريهء آن نظر شود جنس است .\r\nاين است كه حاجى مىگويد : « و الماهية المأخوذة كذلك قد تكون غير متحصلة بنفسها . . . » ماهيتى كه لا به شرط مأخوذ است گاهى بنفسها در واقع ، غير متحصل بوده و امرى محتمل المقوليه بر اشياء مختلفة الماهيات است و به آنچه به سوى او انضياف پيدا مىنمايد و آخرين مرحلهء توقف اوست ، تحصل پيدا مىكند . پس به واسطهء او تخصص يافته و بعينها برمىگردد و يكى از اين اشياء مىشود ، چنين ماهيتى جنس است ، و منضاف إليه كه مقوم اوست و او را يكى از اشياء قرار داده است فصل است . و گاهى بذاتها متحصل بوده و تحصل آن به اعتبار انضياف امورى به سوى آن نيست .\r\n\r\nماهيت لا به شرط و دو اعتبار آن\r\n و لا به شرط كان لاثنين نُمي * من أوّل قسمٍ و ثانٍ مَقسم \r\nچنان كه به شرط لا داراى دو قسم بود ، لا به شرط نيز دو قسم است : يكى لا به شرط قسمى است ، يعنى لا بشرطيت اعتبار شده است . و ديگرى لا به شرط مقسمى است ،\r\n\r\n","description":"","footnote":"","page_name":" 194 ","page_number":214},
  {"content":"\r\n\r\nيعنى لا بشرطيت اعتبار نشده است ؛ چنان كه سابقاً به طور تفصيل گفتيم .\r\nوقتى بخواهند نقشهء واقع را بياورند - چون ماهيت بذاتها صاحب شئونى است - يكى از شئون ماهيت اين است كه موجود شده و در خارج وجود دارد مانند ماهيات موجوده و يكى ديگر از شئون ماهيت معدوم بودن آن است . اينكه گفتيم عدم از شئون ماهيت است مقصود اين نيست كه شيئى باشد و عدم بر او وارد شده باشد بلكه منظور اين است كه ماهيت به هيچ نحوى حتى به اندازه‌اى كه بتواند عدم را در آغوش بگيرد نيست - و لو ماهيت به هر نحوى باشد باز چيزى نيست - يعنى بحت ظلمت عدم است .\r\nو اين اعتبارى است كه عقل براى ماهيت نموده است ؛ چون عقل در عالم اعتبار مىبيند ماهيت هم موجود و هم معدوم مىشود ، لا بشرطيت را اعتبار مىكند ، يعنى اعتبار مىكند كه مىشود ماهيت موجود شود و مىشود معدوم شود ، پس عقل با توجه به اصل ماهيت اين سه اعتبار را نموده است .\r\nاصل در لا به شرط ، مقسمى است به طورى كه در آن لا بشرطيت هم قيد نبوده و از همهء قيود رهاست و همان است كه معدوم و موجود مىشود و قابليت موجوديت و معدوميت را داراست ، منتها بعد از آنكه اين سه حال را در ماهيت ديده‌اند ، در مقام معرفى كردن حالات آن ، اين سه اعتبار را نموده‌اند . اصل اين مقسم است كه با آن بىآلايشى وجود نداشته ، ولى در مقامى كه مقسم قرار داده مىشود ، جمال او را در ضمن قسمى مىبينند . منتها به آن وجودش كه در مصباح وجود خود را مىنمايد نظر نكرده و از وجودش غفلت مىنمايند و الّا محال است مقسم ، خود را بدون اينكه در ضمن يكى از اقسامش جاى بگيرد ، بنماياند .\r\nو الحاصل : در آن تقسيمى كه روى مقسم مىآيد ، بايد مقسم وجود يافته تا بتوان او را ديد ، منتها از وجود آن غفلت مىشود . اينجاست كه چون به اين معنى كه وجود مقسم مغفول عنه است التفات نشده گفته‌اند : لا به شرط مقسمى نداريم تا در مقابل لا به شرط قسمى چيز ديگرى باشد و همچنين اشكال شده كه لا به شرط قسمى و لا به شرط مقسمى يكى است ؛ زيرا لا به شرط قسمى با وجود و عدم سازش دارد . و لكن مخفى\r\n\r\n","description":"","footnote":"","page_name":" 195 ","page_number":215},
  {"content":"\r\n\r\nنماند كه در لا به شرط قسمى لا بشرطيت در معتبَر است نه در اعتبار و اعتبار مغفول عنه است . ماهيت با لا بشرطيت به طورى كه لا بشرطيت قيد مراد و مقصود باشد ، معتبر مىشود . از اينجاست كه توهم شده : لا به شرط قسمى نداريم ؛ چون لا به شرط به اين معنى عين به شرط شىء است .\r\nولى اين توهم مندفع است ؛ زيرا براى ماهيت دو اعتبار است يكى اعتبار به شرط شىء كه همان اعتبار وجود ماهيت است و اما لا به شرط قسمى اعتبار قابليت ماهيت براى وجود و عدم است ، وقتى دو اعتبار مغاير شد لا به شرط قسمى و به شرط شىء غير هم خواهند بود ؛ چون اصل مغايرت در اعتبار است .\r\nاز اين بيانات ما معلوم گشت كه اين سه اعتبارى كه براى ماهيت مىشود اعتبارات عقليه بوده و اعتبارات عقليه محال است در خارج موجود شود ؛ چون موجود عالم عقل نمىتواند در عالم طبيعت قدم گذارد . پس هيچ يك از آنها موجود نبوده و آنچه در صفحهء طبيعت موجود است همان ماهيت لا به شرط مقسمى است . و بالجمله :\r\nلا به شرط مقسمى و لا به شرط قسمى و به شرط لا و به شرط شىء ، انحاء ماهيت است .\r\n و هو بكلّي طبيعي وُصف * و كونه من كون قسميه كُشف \r\nچنان كه به شرط لا دو قسم بود لا به شرط هم دو قسم شده است : لا به شرط مقسمى ، مانند مطلق الوجود است كه به وجود مطلق منبسط و وجود سعى ، و وجود مقيد و محدود منقسم مىشود .\r\nو ثانى ، يعنى لا به شرط مقسمى به كلى طبيعى موصوف و موسوم است . بنا بر اين كلام در كلى طبيعى واقع مىشود كه آيا موجود است يا موجود نيست ؟ سپس سخن در نحوهء وجود و كيفيت موجوديت آن واقع مىشود .\r\n\r\nاستدلال بر وجود كلى طبيعى\r\nبر وجود كلى طبيعى چنين استدلال شده كه مىبينيم فرد موجود است و فرد عبارت از دو جزء است : تشخصات فرديه و آنچه كه او را از فرد ديگر تمييز داده\r\n\r\n","description":"","footnote":"","page_name":" 196 ","page_number":216},
  {"content":"\r\n\r\nاست ، و ما به الاشتراك كه باعث سنخيت بين افراد است . هنگامى كه مركب موجود باشد لا بد اجزاء آن هم موجود خواهند بود ؛ يك جزء تشخصات فرديه و جزء ديگر معروض اين تشخصات فرديه است . « 1 »\r\nمخفى نماند كه اين استدلال ايراد دارد ؛ زيرا اگر ماهيت جزء شخص هم باشد جزء تحليلى عقلى است و جزء حقيقى خارجى مانند سكنجبين كه دو جزء خارجى دارد نيست . بلكه جزء تحليلى از شخص انتزاع مىشود و جزء تحليلى لازم نيست در خارج موجود باشد .\r\nطريق اثبات موجوديت كلى طبيعى دو برهان است :\r\nيكى اينكه ما مىبينيم موجود بر انسان حمل مىشود و حمل مقتضى اتحاد و يك نحوه تكثر و مغايرت است .\r\nتوضيح مطلب اينكه : چون اضافهء شىء به خود آن محال است ؛ لذا تكثر گرچه اعتبارى باشد ، در حمل شرط است و همچنين اضافهء دو شىء متباين ، متضاد و متناقض به يكديگر ، محال است ؛ چون يك قسمِ حمل ، حمل اوّلى است مانند حمل مفهومى بر مفهومى ، كه وجود دو مفهوم در خارج لازم نيست . مثل حمل مفهوم « حيوان ناطق » بر مفهوم « الانسان » و تغاير اين دو در مفهوم معلوم است . پس هم جهت تكثر موجود است و هم جهت اتحاد موجود است ، چون بعد از تفتيش مىبينيم اين دو مفهوم گرچه به نظر بدوى و ابتدايى مختلف مىآيند و لكن هر دو از يك حقيقت حكايت مىكنند ؛ لذا حمل درست مىشود .\r\nهمچنين در حمل زيد بر زيد ، كأنّ تصور مىشود كه ممكن است زيد نفس خود نباشد و زيد زيد نباشد ؛ لذا براى زيد دو صورت تصور كرده تا جهت تغاير حاصل شود . سپس چون آنها را مِن جميع الجهات يكى ديده و مىگوييم : زيد زيد است و آن صورت را به اين صورت منضم مىنماييم كه هر دو بر يكديگر منطبق بوده و محال است زيد زيد نباشد و چون قامت هر دو صورت را يكى مىبينيم جهت اتحاد درست\r\n\r\n\r\n","description":"","footnote":"\r\n( 1 ) - رجوع كنيد به : شفا ، بخش الهيات ، ص 399 - 403 ؛ كشف المراد ، ص 87 ؛ شوارق الالهام ، ص 154 .\r\n","page_name":" 197 ","page_number":217},
  {"content":"\r\n\r\nشده و حمل مىنماييم . اين سخن در حمل اوّلى بود .\r\nو اما دو قسم حمل ديگر هست :\r\nيكى حمل مجازى است و آن در جايى است كه مىدانيم محمول با موضوع در خارج اتحاد ندارد و لكن ادعا مىكنيم كه اين اوست مانند « زيدٌ اسدٌ » . البته مىدانيم زيد اسد نيست و مىدانيم موجود در خارج زيد است نه اسد ، و لكن صرف ادعاست و ما با مدعا كار نداريم ، دايره ادعا وسيع‌تر از صفحهء حقايق است .\r\nقسم ديگر حمل حقيقى است نه مجازى ، مثل اينكه دو مفهوم ، مانند مفهوم انسان و مفهوم موجود با هم متغاير باشند ، بلااشكال مفهوم « الانسان » غير مفهوم « الموجود » است . پس جهت تكثر در حمل ، محقق شد . يك جهت اتحاد مىخواهيم تا آنها به حمل شايع متحد باشند . بنا بر اين يك وجودى لازم است تا آن دو مفهوم از آن منتزع باشد و شكى نيست آن دو مفهوم از يك فرد خارجى منتزع است ، مثلًا از زيد خارجى هم مفهوم « موجود » و هم مفهوم « انسان » انتزاع مىشود . بنا بر اين معلوم مىشود انسان و همچنين موجود ، به اين وجود موجودند ، پس اين وجود خارجى وجودى است كه دو چيز به آن موجودند . در نتيجه اتحاد وجودى حاصل است .\r\nبا اين بيان روشن شد انسان موجود است . اين يك دليل بر وجود كلى طبيعى بود .\r\nدليل ديگر اين است كه هويت و ذات كلى طبيعى و ماهيت پيش ما معلوم است .\r\nمثلًا مىدانيم ماهيت انسان ، جوهر و جسم مطلق و عنصر و معدن و نامى و حيوان و ناطق است ، اين هفت مرتبه را طى نموده و بايد اين هفت حقيقت را دارا باشد و ماهيت انسان اين هفت چيز است . مگر ما به خارج اشاره نمىكنيم كه آيا اين جالس جوهر است يا نه ؟ گرچه جوهر است آيا جسم است ، يعنى قابل ابعاد ثلاثه است يا نه ؟\r\nگرچه قابل ابعاد ثلاثه است آيا عنصر است يا نه ؟ و هكذا تا به مرتبهء هفتم رسيده و مىبينيم همهء ذاتيات ماهيات در او موجود است . پس ماهيات موجودند ؛ چون ماهيت انسان غير از اين هفت چيز نيست .\r\nالبته ناگفته نماند كه اين سخن با قول به اصالة الوجود كه قبلًا گفتيم منافات ندارد ؛\r\n\r\n","description":"","footnote":"","page_name":" 198 ","page_number":218},
  {"content":"\r\n\r\nچون در آن مبحث نگفتيم ماهيت اصلًا موجود نيست ، بلكه آنجا گفتيم آنچه در مرحلهء اول از مصدر صادر شده وجود است و لكن ماهيت بالعرض موجود است .\r\nو الحاصل : وجود ماهيت اساساً و مطلقاً - اعم از اصلى و عرضى انكار نمىشود - بلكه وجود اصلى آن انكار مىگردد و ما در اينجا مدعى هستيم كه ماهيت فى الجمله موجود است ؛ گرچه به وجود عرضى و به تبع وجود موجود باشد .\r\nعلاوه بر آن : اينكه اصالت از آن وجود است و ماهيت نيست ، ذوق عرفانى است و ما به مرتبهء عارف نرسيديم ؛ او مىگويد : « ليس فى جبّتى الّا اللّه » و « العالم خيال فى خيال لم يخلق قطّ » ما براى دنيا بر سر هم مىزنيم .\r\nپس به نظر من و تو كه من و تو و او مىگوييم ؛ نمىتوان گفت : ماهيت نيست .\r\nو بالجمله : معناى عبارت حاجى : « و هو ؛ اى الثانى به كلى طبيعى وصف » لا به شرط مقسمى است نه لا به شرط قسمى ؛ زيرا لا به شرط قسمى امر عقلى است چون عقل لا بشرطيت را در آن اعتبار كرده ، پس براى آن وجود خارجى نيست .\r\nو وجود لا به شرط مقسمى از وجود دو قسم آن ، يعنى ماهيت به شرط شىء و ماهيت به شرط لا به معناى ثانى كه به معناى ماده بود ، كشف مىشود ؛ زيرا چطور مىشود قسم شىء موجود باشد و مقسم آن موجود نباشد . در صورتى كه قسم ، همان مقسم با انضمام قيدى است ؟ پس اگر اين به شرط لا و به شرط شىء از اعتبارات عقليه بود از وجودات عالم عقل بوده و در خارج موجود نخواهد بود . اين است كه سابقاً گفتيم :\r\nغير مقسم هيچ يك از اقسام موجود نيست .\r\nسپس حاجى مىگويد : بين مقسم و قسم حمل مواطات است اگر قسم ، يعنى به شرط شىء را كه موجود است بر مقسم حمل كنيم ، حمل مواطات است و حمل مواطات متقاضى اتحاد در وجود است و اين نحو از استدلال بر وجود طبيعى أولى و اخفّ مئونةً از آنچه مشهور گفته‌اند مىباشد ؛ زيرا مشهور مىگويند : كلى طبيعى جزء شخص است و شخص موجود است ، پس جزء الجزء موجود است . وجه اولويت استدلال ما اين است كه ماهيت جزء تحليلى است و جزء تحليلى عند العقل موجود\r\n\r\n","description":"","footnote":"","page_name":" 199 ","page_number":219},
  {"content":"\r\n\r\nاست نه در خارج و چون ذكر كرديم كه ماهيت موجود است ، در اين مقام بايد در كيفيت وجود آن ، كه به چه نحو موجود است سخن گفت . لذا مقدمةً عرضه مىداريم :\r\nوجوداتى كه در عالم ملاحظه مىشود داراى اقسامى است :\r\nيك قسم آن است كه مفهوم وجود از حاقّ ذات او بدون جهت تعليليه و بدون جهت تقييديه انتزاع مىشود و اين وجود ، ذات حق سبحانه و تعالى است كه اين مفهوم از حاقّ ذات اقدس او كه صرف الوجود است و در هر مرحله‌اى كه وجود مقدس او فرض شود ، منتزع است . و اين مفهوم با در نظر داشتن عدم علت براى او انتزاع مىشود ؛ چون وجود اقدس او معلول علتى نيست . و همچنين مفهوم موجود با در نظر داشتن انتفاء تمام قيود انتزاع مىگردد ؛ زيرا براى وجود اقدس او جهت تقييدى نبوده و فرض عدم موجوديت در او ، فرضى محال و غلط است . و الحاصل : اين مفهوم در متن واقع از حاقّ وجود اقدس حق منتزع است .\r\nو يك قسم ديگر : وجودات خاصه و محدوده است كه مفهوم موجود از حاق ذات آنها انتزاع مىشود ، ولى چون آنها معلول علتى بوده و فيض وجود آنها از علت است ؛ گرچه فرض شود كه از ازل همراه علت بوده‌اند ، در مرتبهء علت وجود نداشته‌اند . لذا در آن مرحله و با نظر به علت ، مفهوم موجود از آنها انتزاع نمىشود ؛ گرچه در مرتبهء خود آنها اگر به حاقّ وجودشان نظر شود ، مفهوم وجود از حاقّ وجود آنها انتزاع مىشود .\r\nو همچنين بعضى موجودات ، مفهومِ موجود از حاقّ ذات آنها انتزاع نمىشود ، بلكه در انتزاع مفهوم از آنها علاوه بر جهت تعليليه ، جهت تقييديه هم لازم است ، مانند ماهيات كه تا وجود به آنها ضميمه نشود مفهوم موجود از آنها انتزاع نمىگردد و اگر بخواهيم اين معنى كاملًا روشن شود مثالى ذكر مىنماييم :\r\nشمس از خود نور داشته و علت انوار است ، ولى خودش معلول علتى نيست . و على هذا اگر اصل نور را كه كرهء شمس است ملاحظه كنيم مىبينيم از آنجا نورى منبسط است كه امكنه را فرا گرفته و يك نورى هم هست كه از جمال اين اجسام نورانى مشاهده مىكنيم .\r\n\r\n","description":"","footnote":"","page_name":" 200 ","page_number":220},
  {"content":"\r\n\r\nما از اين سه مرتبهء نور ، منوريت را انتزاع مىنماييم ، و لكن نحوهء انتزاع مختلف است :\r\nمنوريت را از آن منبع نيّر نور حقيقى ، يعنى علت اين انوار منبسط در اين اتاق و آن اتاق و علت نور جمال اين آينه و آن آينه و اين جسم و آن جسم ، بدون اينكه جهت تعليليه و تقييديه باشد انتزاع مىكنيم ؛ چون فرض اين است كه او علت نداشته تا نورش از غير خودش باشد به طورى كه اگر به مرتبهء علت نظر كرديم آن نور نباشد و در نتيجه در آن مرتبه منوريت از آن انتزاع نشود ، بلكه منوريت از حاق ذات آن انتزاع مىگردد .\r\nو اما از نورهاى وسطى كه اين فضا را فرا گرفته منوريت انتزاع گشته و اين انتزاع از حاقّ ذات آنهاست ؛ گرچه آن انوار واسطه در ثبوت داشته و محتاج علتى بوده و در آنها جهت تعليليه موجود است .\r\nو از اين اجسام هم منوريت حقيقةً انتزاع مىشود نه مجازاً . حقيقةً مىتوان گفت :\r\nاين جسم منور است . الّا اينكه اگر بخواهد مفهوم منوريت از آنها انتزاع گردد ، علاوه بر جهت تعليليه به جهت تقييديه نيز احتياج است و آن عبارت است از اينكه جسم با اين شرط و قيد كه نور به روى آن بتابد ، منور است . پس مىتوان گفت اين جسم منور است ، ولى منوريت آن به واسطهء عروض نور بر جمال اوست و در اتصاف آن به منوريت ، بودن واسطه در عروض شرط است .\r\nانتزاع مفهوم موجود از ماهيت نيز به جهت عروض نور وجود است ، تا نور وجودات خاصه روى اين ماهيات نتابد نمىتوان مفهوم موجود را از ماهيات انتزاع كرد . البته براى ماهيت وجودى منحاز از وجودات خاصه نيست تا آن دو وجود به هم منضم گردند ، بلكه اگر بخواهد وجود منحاز و مستقل داشته باشد ، باز قائم به نور وجودى از وجودات خاصه است . پس در حقيقت مفهوم وجود از ماهيت انتزاع مىشود و ماهيت در خارج موجود است و لكن واسطه در عروض هست ، نه اينكه ماهيت هيچ موجود نشود و تنها وجود موجود باشد و ماهيت حتى بالعرض هم\r\n\r\n","description":"","footnote":"","page_name":" 201 ","page_number":221},
  {"content":"\r\n\r\nموجود نباشد . زيرا قند و فاكهه كه ماهيت است شيرين است نه وجود ، بلى تا وجود نباشد شيرينى ماهيات نيست . چنان كه مىگوييم اين هوا منور است لكن بالعرض .\r\nگرچه بالذات منور نيست ، اما فعلًا هوا منور است منتها با اين نور منور بوده و اين نور واسطه در عروض است .\r\nو چون واسطه در عروض داراى اقسامى است اقسام آن را ذكر نموده تا معلوم شود كه واسطه در عروض در ماهيات از كدام قسم است ؛ لذا مىگوييم :\r\nگاهى ذى الواسطه و واسطه دو وجود منحاز و مستقل داشته و مىتوان به هر دو اشارهء حسيه كرده و اشارهء حسيه به يكى غير از اشارهء حسيه به ديگرى است ؛ چون ذى الواسطه و واسطه داراى دو وضع مىباشند ، مثل اين كرهء زمين كه در هر دقيقه پنج فرسخ به حركت وضعى حركت كرده و ما به تبع او حركت مىكنيم .\r\nمىگويند : زمين يازده حركت از قبيل حركت انتقالى و حركت وضعى و حركت مستقيمه و حركت مرتعشه و غير آن دارد .\r\nو بالجمله : زمين به هر حركتى كه حركت كند ما هم حركت مىكنيم اما اشاره‌اى كه به ما مىشود غير از اشاره‌اى است كه به زمين مىشود و دو اشارهء حسيه ممكن است .\r\nو گاهى ذى الواسطه و واسطه دو وجود دارند ، و لكن نمىتوان به آنها به دو اشارهء حسيه اشاره نمود ؛ چون داراى يك وضع هستند . مثل بياض كه واسطه در عروض اتصاف جسم به ابيضيت است اما بياض و جسم داراى يك وضع و دو وجود هستند ولى نمىتوان به هر كدام جداگانه به اشارهء حسيه اشاره كرد .\r\nو گاهى به يك وجود قائمند كه عقل در عالم عقلانى آنها را تحليل مىنمايد مثل فصل و جنس كه جنس يك وجود على حده و منحاز و فصل هم يك وجود على حده و منحاز ندارد ، بلكه يك وجود است و جنس به عين وجود فصل قائم است ؛ چنان كه در تحقيق سابق گفتيم : فصل مرتبهء تحصل جنس و مقوم جنس بوده و براى آن واسطه در عروض است . گرچه قيام آن دو به يك وجود بسيار مخفى است ولى عقل به دقت تام هر يكى را تحليل نموده و از هر كدام مفهوم وجود را انتزاع مىكند . واسطه در\r\n\r\n","description":"","footnote":"","page_name":" 202 ","page_number":222},
  {"content":"\r\n\r\nعروض در ماهيات از قسم ثالث است ، بلكه اين عروض از آن هم مخفىتر است و عقول قويه مىتواند تحليل كند . اين است كه مىبينى عقل عادى تا چشم باز مىكند ، ماهيات را مىبيند و مىگويد : ماهيات موجودند ، انسان موجود است ، حيوان موجود است .\r\n « فَلَمَّا جَنَّ عَلَيْهِ اللَّيْلُ رَأى كَوْكَباً قالَ هذا رَبِّي »  « 1 » قمر مىبيند ستاره و شمس و دريا و زمين و زمان و آسمان و فاكهه و سبزى و نبات مىبيند . ولى انسان قدرى كه چشم عقل را دقيق‌تر كرده و از پشت صفحه نگاه مىكند ، مىبيند وجود ماهيات ظلّى است ، موجوديت آن در مرتبهء لاحقهء موجوديت وجود است ، ولى آن را وجود ظلّى مىبيند .\r\nو اگر كسى حدقهء چشم عقل را بزرگ نمايد - كه ماها نمىتوانيم به آن اندازه حدقهء چشم خود را باز كنيم - و اگر كسى توانست چشم خود را باز كند مىبيند : ماهيات هيچ نيست .  « إِنْ هِيَ إِلَّا أَسْماءٌ سَمَّيْتُمُوها أَنْتُمْ وَ آباؤُكُمْ ما أَنْزَلَ اللَّهُ بِها مِنْ سُلْطانٍ »  « 2 » سلطنت موجوديت ، حق طلق وجود است .\r\nحال به عبارت حاجى برمىگرديم كه گفت : « و لما ذكرنا أنّ الطبيعى موجود و هو الماهية » ؛ « 3 » چون گفتيم طبيعى كه همان ماهيت است بالعرض موجود است و وجود بالنسبه به آن واسطه در عروض است نه واسطه در ثبوت ، اكنون اراده كرديم بيان كنيم كه طبيعى موجود بالعرض است و در باب اتصاف آن به موجود ، شخص او براى او واسطه در عروض است ؛ زيرا تشخص در حقيقت همان وجود است و شما در اول كتاب دانستى كه تحقق اولًا و بالذات براى وجود ، و ثانياً و بالعرض براى ماهيت است .\r\nو چون ذكر كرديم كه شخص واسطه در عروض است و واسطه در عروض آن است كه مناط اتصاف ذى الواسطه به چيزى بالعرض بوده و خود واسطه بالذات به آن چيز اتصاف داشته باشد .\r\n\r\n\r\n","description":"","footnote":"\r\n( 1 ) - انعام ( 6 ) : 76 .\r\n( 2 ) - نجم ( 53 ) : 23 .\r\n( 3 ) - شرح منظومه ، بخش حكمت ، ص 97 .\r\n","page_name":" 203 ","page_number":223},
  {"content":"\r\n\r\nو براى واسطه انحايى است كه در بعضى از آنها صحت سلب ظاهر است ، مانند حركت سفينه و حركت جالس آن و در بعضى صحت سلب مخفى است ، مانند ابيضيت جسم و ابيضيت بياض و در بعضى صحت سلب اخفى است ، مانند تحصل فصل و تحصل جنس ؛ چرا كه فصل محصل جنس است .\r\nباز شرح و توضيح داده مىشود كه : در اول بحث اصالة الوجود ذكر شد كه محال است دو شىء متحصل متحد بوده و سر از يك وجود بيرون آورده باشند . بلكه هر كسى كه اصل اين موضوع را تصور نمايد ، آن را بالبداهه محال مىبيند ، لذا ناچار بايد گفت : يا بايد هر دو تحصل خود را از دست داده و صورت تحصل هر دو و قامت شخصيت آنها شكسته گشته و يك شىء صاحب قامت متحصل ديگرى گردند و براى همين جهت گفتيم دو صورت در يك وجود فعليت نمىيابند . و يا اينكه يكى تحصل خود را از دست داده ، لا متحصل گردد و در ديگرى كه متحصل است فانى شود . پس هر چيزى كه در عالم ، خوب فانى شده و در لا متحصلى كامل شود و در ابهام توغل داشته باشد ، بهتر مىتواند با متحصل ديگر متحد گردد . بنا بر اين در شدتِ اتحاد ، شدتِ فنا معتبر است .\r\nاين است كه عرفا گفته‌اند : « اذا جاوز الشىء حدّه انعكس ضدّه » « 1 » پس هر چيزى كه در عالم وجود ابهام آن بيشتر و در غايت شكستگى است ، در غايت اتحاد با موجودات عالم است و هر چه دماغ گُنده باشد و انانيت داشته باشد و دم از « انا » بزند ، وجودات عالم از او كناره‌گيرى مىكنند و چون اجسام در عالم انانيت دارند ، تداخل آنها محال است .\r\nو بالجمله : هر چه فعليت زيادتر باشد اتحاد كمتر خواهد بود . وقتى به شكسته خاطران عالم كه خود را در زاويه ابهام افنا نموده‌اند ، نگاه مىكنيم مىبينيم در آغوش متعينات جاى دارند . مثلًا اعراض چون بالنسبه به موضوعاتشان مبهم‌ترند ، يك نحوه اتحاد وجودى با آنها دارند و لكن چون شائبهء جوهريت داشته و براى خود يك قسم\r\n\r\n\r\n","description":"","footnote":"\r\n( 1 ) - فتوحات مكيه ، ج 3 ، ص 122 ؛ تمهيد القواعد ، ص 146 .\r\n","page_name":" 204 ","page_number":224},
  {"content":"\r\n\r\nانانيت و نفسانيت قائلند ، بتمامه با موضوعات اتحاد ندارند ؛ لذا ممكن است بياض را از جسم جدا ديده و آن را در انظار در معرض تماشا گذاشته و جمال بياض را با قطع نظر از موضوع ببينيم .\r\nاز آن مبهم‌تر هيولاى اولى است ؛ چون در حاشيهء وجود واقع شده به طورى كه اگر از آن يك قدم بردارد به راه عدم و به قعر چاه نيستى مىافتد ؛ لذا اتحاد آن با موجودات عالم طبيعت بيشتر است . و چون قوهء محض است يك مرتبه نفحهء وجود در آن دميده شده و انانيت نفس پيدا نموده است . لذا اگر به يك نظر ملاحظه شود ، وجود آن را غير از وجود اين متعينات مىبينيم . و از آن جهت كه قوهء محض است هيچ فعليت ندارد .\r\nلذا آن طور كه عرض را به بازار برده و اين رنگ و آن رنگ مىگوييم ، هيولى را نمىتوان به بازار برده و به كسى نشان داد . چون در فعليات فانى و در آغوش وجودات فعليه جاى گرفته است . حتى قومى منكر وجود آن بوده « 1 » و فقط يك دسته از حكما ، يعنى مشائين وجود آن را اثبات نموده‌اند . « 2 »\r\nاز آن مبهم‌تر ماهيات است كه از شدت ابهام ، هيچ وجودى نداشته و به طورى فانى و مبهم و در فنا غوطه‌ورند كه هيچ گونه وجودى ندارند و در كمال فنا و تبعيت قرار دارند و چون در عالم از خود گذشته و خودِ خود را از اول سوخته شده خواسته‌اند ، به هيچ نحوى انانيت ندارند . از حسن اقبال اوست كه اين تواضع را داشته و در تبعيت شديدتر گشته و وجودى در مقابل وجودات نداشته ، ابهم و اوغل در ابهام است ، به طورى از وجود كناره گرفته و از انانيت دست كشيده كه در مقابل هر وجودى فانى گشته و وجودش در ظلّ وجودات قرار گرفته و در عالم تحقق و كون ، بويى از وجود و فعليت به مشام آن نرسيده است ؛ لذا از غايت تبعيت با متعينات و فعليات متحد گشته است .\r\n\r\n\r\n","description":"","footnote":"\r\n( 1 ) - رجوع كنيد به : معتبر ، ج 3 ، ص 195 ؛ حكمة الاشراق ، در مجموعهء مصنفات شيخ اشراق ، ج 2 ، ص 74 - 82 ؛ كشف المراد ، ص 150 .\r\n( 2 ) - شفا ، بخش الهيات ، ص 318 ؛ شرح اشارات ، ج 2 ، ص 36 - 47 ؛ اسفار ، ج 5 ، ص 77 - 119 .\r\n","page_name":" 205 ","page_number":225},
  {"content":"\r\n\r\nاين شكستگى تام و تبعيت اتمّ ، باعث خوش اقبالى او شده كه با فعليات متحد گرديده و در عين فنا مستقل شده و با وجودات و فعليات اتحاد تام پيدا نموده است و صاحب هر اثرى كه براى وجود است شده و لذا اكنون من و تو در عالم ، ماهيات را مىبينيم ؛ انسان مىبينيم ، حيوان مىبينيم ، نبات مىبينيم ، اين فانى محض به طورى زنده شده و از آن موت ، چنان حياتى پيدا نموده كه حالا حقيقةً مىگوييم : انسان موجود است ، حيوان موجود است ، انسان حى است ، انسان مريد است ، انسان عالم است ، انسان قادر است .\r\nچون تمام حيثيات خود را از دست داده ، لذا فعلًا به تمام حيثيات وجود و كمال وجود حتى به حيثيت موجوديت هم ، متحيث شده است . اين است فايده فنا كه حيات مىبخشد .\r\n يكى قطره باران ز ابرى چكيد * خجل شد چو پهناى دريا بديد \r\n كه جايى كه درياست من كيستم * گر او هست حقا كه من نيستم \r\n چو خود را به چشم حقارت بديد * صدف در كنارش به جان پروريد \r\n سپهرش به جايى رسانيد كار * كه شد نامور لؤلؤ شاهوار \r\n بلندى از آن يافت كو پست شد * درِ نيستى كوفت تا هست شد \r\n تواضع كند هوشمند گزين * نهد شاخ پر ميوه سر بر زمين « 1 » \r\nوجه اين معنى كه با تمام فعليات متحد گرديده و در يك وجود به طورى كه وجود ديگرى نباشد واقع شده غايت لا متحصلى و فناى اوست به گونه‌اى كه در هيچ صفحهء وجود ، وجود نداشته و از خود هيچ نداشت ، مگر اينكه در عالم عقل با تعمّل و تدقيق عقلى تحليل شد و با زور و قوت عقل از وجود جدا گرديد و الّا در هيچ جايى قرار و ثبات ندارد ، مگر به اعتبارى از ناحيهء عقل ، آن هم مادامى كه عقل نظر اعتبار به او انداخته است و الّا تا اعتبار عقل برداشته شود سراغى از او نيست . بلى عقل در ظلّ وجود براى او وجود ظلّى قائل است ، ولى براى خود مفهوم وجود منحاز و اصيلى نيست .\r\n\r\n\r\n","description":"","footnote":"\r\n( 1 ) - كليات سعدى ، بوستان ، ص 297 .\r\n","page_name":" 206 ","page_number":226},
  {"content":"\r\n\r\nو لكن باز مىگوييم : چون حيثيات را طبعاً و ذاتاً از خود دور نموده حقيقةً صاحب حيثيات وجود گشته ، حتى نعمت وجود را بالعرض داراست - يقال لها الموجود - ولى وجود و ماهيت از يك وجود انتزاع گشته و اين دو مفهوم ماهيت موجود و وجود موجود ، از يك وجود منتزع مىشود و سرّ اين اتحاد كامل ، همان است كه گفتيم .\r\nباز به عنوان شاهد مىگوييم : چون جنس در فصل فانى است و فعليت از آنِ صورت نوعيه است ؛ لذا جنس با فصل در وجود متحد است ، ولى بس كه جنس خفا و ابهام دارد با فصل در وجود گرويده و چون لا متحصل است توانسته با متحصل سازش نموده و با او در يك وجود بگنجد و در وجود فصل متحصل گردد . و اگر جنس هم متحصل بود ، هر گز با فصل در يك وجود نمىگنجيد . لذا جنس ، يعنى حيوان در انسان فانى است ، بلكه براى حيوان وجودى نيست و هر چه هست انسان است لا غير ، و عقل با تحليل ، وجود تحليلى براى جنس قائل است . و لكن ابهام و خفاى جنس از ابهام ماهيت كمتر است ؛ لذا جنس در مقام تحليل ، زود خود را در معرض نمايش قرار مىدهد .\r\nاز اين بيانات معلوم مىشود جهت عبارت حاجى كه گفت : فصل محصل جنس است ، اين است كه براى جنس مرتبه‌اى در تحقق كه از تحقق فصل خالى باشد نيست ؛ چون هر جنسى در فصل خود فانى است ، خصوصاً در بسايط مانند الوان كه براى هر يك از آنها يك وجود هست و آن وجود خاص است .\r\nمثلًا براى وجود سواد به هيچ نحو ، جزء ديگرى در خارج نبوده و عقل در مقام تحليل ، لون را بين اين اعراض اعتبار مىنمايد ، پس كل در معيّن و خاص خود ، مبهم و فانى است و خود جنس و لون لا متحصل است ؛ لذا به اينكه وساطت در عروض طبيعى و شخصى آن ، و وساطت در عروض ماهيت و وجود آن ، از اين قبيل است اشاره كرديم . پس تحقق و تحصل در ماهيت - بالنظر الدقيق البرهانى بل بإعانة من الذوق العرفاني - صحت سلب دارد .\r\nو اما بعد از تنزل از اين دقت نظر و اعانت ذوق عرفانى و بعد از آنكه مثل آن مرد كه\r\n\r\n","description":"","footnote":"","page_name":" 207 ","page_number":227},
  {"content":"\r\n\r\nگفت : « ليس فى جبّتى الّا اللّه » « 1 » نشويم ، تحقق براى ذى الواسطه و ماهيت در اينجا حقيقى بوده و ديگر صحت سلب ندارد ؛ زيرا چنان كه گفتيم : فناى ماهيت در وجود از فناى جنس در فصل اشد است و لذا از بركت نديدن خود ، و غايت لا تحصلى ، تحقق آن به وجود از تحقق جنس به فصل اشد است .\r\nو نيز از اين بيانات معلوم شد آنچه در باب ماهيت وجود دارد ، اصلِ ماهيت بدون اعتبار چيزى با اوست ؛ زيرا آنچه در آن اعتبار لا به شرطى و اعتبار بشرطلايى و اعتبار به شرط شيئى شده ، به واسطهء اين قيود ، براى حفظ تشخص خود و قيد معتبر انانيت دارد .\r\n ذو الكون ذات ما له الكلّية * ذهناً فحسب و هي الماهية \r\nاز اينجا حاجى مىخواهد مطلب ديگرى را ثابت كند و مىگويد : آنچه تحقق داشته و ذو الوجود است ، آن ذاتى است كه كليت تنها در ذهن بر او عارض است ، يعنى آنچه از ماهيت در خارج وجود دارد اگر بخواهيم در مقام معرفى ، آن را تعريف نماييم ، براى آن در ذهن كليت آورده و مىگوييم : آنچه در خارج است و لكن تا قيد كليت را آورده و اعتبار كليت نموديم ، در قيد ذهن افتاده و در آن ، جزئى ذهنى و متشخص مىگردد .\r\nو الحاصل : ذو الوجود ذات ماهيت است نه با قيد كليت آن ، يعنى محكوم به وجود ، ذات كلى طبيعى و نفس طبيعت است ، منتها ذو الكون در خارج كه ذات طبيعت است در ذهن كليت بر آن عارض مىشود .\r\nو بالجمله : معلوم است كه كلى طبيعى نفس معروض و ماهيت است آن چنان ماهيتى كه كليت و جزئيت از متن آن خارج است .\r\n إن جزء فردٍ تُصْغه التعمل * يُعنى و إلّا لزم التسلسل \r\nمطلب ديگر اينكه : اگر از زبان بعضى شنيدى كه ماهيت و كلى طبيعى جزء فرد موجود است ، اشتباه نكنى كه اين جزء به وجودى موجود ، و جزء ديگر هم به وجودى موجود است و از تركيب آنها فرد حاصل مىشود ، بلكه مراد جزء تعمّلى و تحليلى و\r\n\r\n\r\n","description":"","footnote":"\r\n( 1 ) - رجوع كنيد به : شرح شطحيات ، ص 582 .\r\n","page_name":" 208 ","page_number":228},
  {"content":"\r\n\r\nعقلى است نه جزء خارجى و الّا اگر جزء خارجى باشد تسلسل لازم مىآيد ؛ زيرا اگر ماهيت در كنارى بايستد ، حتماً بايد با يك وجودى موجود باشد و فرضاً ماهيت وجود نبوده ، بلكه جزء وجود است ، پس بايد در اين حال جزء آن وجود هم باشد و با وجود ديگرى در كنارى ايستاده و منتظر تركيب باشد و هكذا .\r\n ليس الطبيعي مع الأفراد * كالأب بل آباء مع الأولاد \r\nمطلب ديگر اينكه : كلى طبيعى با افراد مانند اب واحد با ابناء نيست ؛ تا اينكه كلى طبيعى واحد بالعدد و افراد ، عوارض آن باشند ، بلكه مثل نسبت آباء به اولاد است و الحاصل در خارج يك انسان موجود نيست بلكه انسانها موجودند .\r\nاشكال نشود كه چطور مىشود يك شيئى ، اشياء باشد ؟ زيد شىء است ، بكر شىء است ، خالد شىء است . پس لازم مىآيد زيد تمام انسان ، و عمرو تمام انسان باشد ؛ زيرا چيزى كه لا متحصل و لا به شرط است ممكن است اشياء باشد و كلى طبيعى لا به شرط و لا متحصل است .\r\n\r\n","description":"","footnote":"","page_name":" 209 ","page_number":229},
  {"content":"\r\n\r\n\r\nغرر في بعض أحكام أجزاء الماهية\r\n جنسٌ و فصلٌ لا بشرطٍ حملا * فمدّةٌ و صورةٌ به شرط لا \r\n في الجسم تانِ خارجيتان في * أعراضه عقليتان فاقتفِ \r\n إذ ما به الشركةُ في الأعيان * و ما به امتيازُها سِيّان \r\n و ليس فصلان و لا جنسان في * مرتبةٍ لواحدٍ ها تعرفِ \r\n و الفصل منطقي اشتقاقي * كمبدإ الفصل و ذا حقيقي \r\n[ شرح منظومه ، بخش حكمت ، ص 99 - 100 
  ]\r\n\r\n","description":"","footnote":"","page_name":" 210 ","page_number":230},
  {"content":"\r\n\r\n\r\nبعضى از احكام اجزاء ماهيت\r\nاين غرر در بيان فرق بين جنس و فصل و ماده و صورت عقليه و بين ماده و صورت خارجيه است .\r\nچنان كه سابقاً گذشت : فلاسفه و اهل منطق و معقول ، بىجا به شرط لا و لا به شرط را اعتبار نكرده‌اند كه تنها ثمرهء آن در نذر ظاهر شود ، بلكه متن واقع را مطالعه كرده و در مقام تفهيم خواسته‌اند نقشهء واقع را در انظار عموم بگذارند ؛ لذا نقشه را مطابق با متن واقع به صورت الفاظ درآورده‌اند .\r\nسابقاً گفتيم كه : قوهء محض يعنى هيولاى اولى كه لا متحصل است با فعليات متحد مىشود . مثلًا قوهء ناميه ممكن است در چند مسير كوتاه و طولانى كه مقصد در بعضى ، وقوف در منزل اول بوده و در بعضى منزل اول مقصد نباشد واقع شود .\r\nمثلًا گاهى در مسير تكامل در دانهء درخت قرار گرفته و طالب مرتبهء اول كمال يعنى صورت شجريه است . اين است كه از وقتى كه دانه در دل خاك قرار گرفت ، در كمّ حركت نموده و همين طور به تدريج در جوهر حركت مىكند و همين كه صورت شجريت پيدا نمود ، به آرزوى خود رسيده و وقوف كرده و از حركت باز مىايستد و بعد از آن ديگر هنگام فساد رسيده و سرخى چهرهء برگ آن از بين مىرود . و بالجمله :\r\nوقتى دانه به صورت شجريت رسيد ، ديگر از حركت جوهريه افتاده و اين منزل به شرط لاست ، يعنى بعد از اين با چيز ديگرى جمع نخواهد شد و اين نقطه ، آخرين مرحلهء سير است و ديگر بناى تكامل نداشته و فساد بر او عارض خواهد شد ، اين قد و قامت\r\n\r\n","description":"","footnote":"","page_name":" 211 ","page_number":231},
  {"content":"\r\n\r\nجوان درخت از هم متلاشى خواهد گشت تا بعد سر از گريبان چه چيزى بيرون آورد .\r\nو گاهى قوهء ناميه در نطفهء فرسى واقع شده و حركت مىكند ، مقصد در اين سير دور است ؛ مىخواهد از نمو بگذرد تا به حد كمال حيوانى برسد . پس نمو در اين سير لا به شرط است .\r\nو گاهى قوهء ناميه در نطفهء انسان قرار مىگيرد كه منزل در اين سير بسى دراز است .\r\nمىخواهد از كمال نمو و حيوان بگذرد و در اين مراتب حالت وقوف نداشته و لا به شرط است تا بتواند با صورت كمالى بالاتر جمع شود . در اين سير مىخواهد از منتهاى مرتبهء سير كمالى طبيعت گذشته و قدم از دار طبيعت بيرون گذارده و در سلك عقول منتظم گردد . از آن فعليت منظوره‌اى كه اين قوهء محض آن را به خود خواهد گرفت به « به شرط لا » تعبير نموده و به فعلياتى كه در ضمن گذر از آنها ، با آنها مصادف مىشود « لا به شرط » گفته‌اند .\r\nو بالجمله : به شرط لا آخرين مرتبه‌اى است كه منظور ، رسيدن به آن است و آخرين حد كمال وجودى است كه قوهء محض با تمام همت خواستار وصول به آن است .\r\nپس آخرين حد كمال وجودى در حيوانات ، مرتبهء حيوانيت است ، آن هم با مراتب مختلفهء حيوانى كه هر يك از انواع ، حدى از حدود كماليهء آن است . مثلًا يك حد از حيوانيت فرسيت است و حد ديگر ، بقريت بوده و از حد كماليهء ديگرى به حماريت تعبير نموده‌اند . اين طور نيست كه يك حيوانيتى در اين حدود باشد و در هر يك از حدود چيز ديگرى به آن ضميمه شده باشد و فرق بين حدى از حد ديگرى به واسطهء آن چيز باشد ، بلكه حد فرسيت به تمام ذات با حد حماريت مغاير است . بلكه - ان شاء اللّه - در يكى از فصول خواهد آمد كه هر فردى مستقلًا حدى از وجود و نوع مستقلى است ، زيد نوعى و عمرو نوع ديگرى است .\r\nو بالجمله : در مقام تعريف هر يك از حدود حيوانيت ، لفظى كه موجب تعريف آن حد است يافته‌اند . مثلًا لغت را فحص نموده و ديده‌اند صوت اسب « صهل » نام دارد ، در مقام تعريف حد حيوانى فرسى گفته‌اند : « حيوان صاهل » و هكذا در « حيوان ناهق » و\r\n\r\n","description":"","footnote":"","page_name":" 212 ","page_number":232},
  {"content":"\r\n\r\n« حيوان ناطق » . البته معلوم است كه اين الفاظ در لغت عرب اسماء اصوات حيوانات بوده ، فلذا قابليت اينكه جزء ذات به شمار روند ندارند .\r\nو الحق : هر يك از مراتب ، مرتبهء خاصى از حيوانيت است و انسانيت مرتبهء اعلى و كامل آن است . و الّا اگر هر يك از اين صاهليت و ناهقيت و غيره ، ذاتى بودند ، طبق قاعده‌اى كه بعداً ثابت خواهد شد ، لازم بود انسان جامع همهء اينها باشد . بلكه چنان كه گفتيم : حق اين است كه هر يك از آنها مرتبهء خاصى از حيوانيت است ؛ زيرا كمال وجودى به اندازهء محيط ادراك مراتب و طبقات است . البته محيط ادراك بعضى از حيوانات از محيط ادراك بعضى بيشتر است ؛ لذا در اخبار است كه حضرت خاتم صلى الله عليه و آله و سلم فرمود : من كه مشغول چوپانى بودم مىديدم گوسفندان يك مرتبه رم مىكنند ، جبرئيل نازل شد كه اينها صداى اموات را مىشنوند . « 1 »\r\nپس اينها هم داراى مكاشفه بوده و به كمال خويش مىافزايند تا سير طبيعى خود را انجام داده و به آخرين منزل كه سرمنزل تجرد است برسند . اين است كه در قرآن مُنْزَل است :  « وَ إِذَا الْوُحُوشُ حُشِرَتْ » ،  « 2 » بلى بايد سير طبيعى نموده تا به كمالى كه سير طبيعى انسان به آن منتهى مىشود برسند .\r\nسير طبيعى انسان اگر براى او موت اخترامى اتفاق نيفتد ، به كمال عاليه كه خروج از عالم طبيعت است ، منتهى مىشود . و لكن منتهى شدن به آن در صورتى است كه انسان اين راه را مستقيم رفته و سلامت از اعوجاج داشته باشد .\r\nاين است كه در قرآن وارد شده است :  « سَلامٌ هِيَ حَتَّى مَطْلَعِ الْفَجْرِ »  « 3 » و معصوم فرموده است :\r\n« جُزناها و هي خامدة » . « 4 »\r\nو اين در صورتى است كه شيطان راه را كج ننمايد كه اگر كج كرد ، ديگر سير انسان\r\n\r\n\r\n","description":"","footnote":"\r\n( 1 ) - رجوع كنيد به : بحار الانوار ، ج 6 ، ص 226 ، حديث 28 .\r\n( 2 ) - تكوير ( 81 ) : 5 .\r\n( 3 ) - قدر ( 97 ) : 5 .\r\n( 4 ) - علم اليقين ، ج 2 ، ص 971 .\r\n","page_name":" 213 ","page_number":233},
  {"content":"\r\n\r\nدر شيطنت مىشود و به آنچه بايد برسد نمىرسد . و براى نوع ما موت اخترامى رخ مىدهد نه موت طبيعى . موت طبيعى براى معصوم است كه سلامت مىماند  « حَتَّى مَطْلَعِ الْفَجْرِ »  ، و بالجمله : آنچه در خارج به سوى فعليت حركت مىكند به محض رسيدن به مقام منظور ، با آن فعليت متحد مىشود .\r\nآنچه در حال حركت است ماده نام دارد و آنچه ماده به آن مىرسد و در آن استقرار پيدا مىنمايد و آخرين نقطه حركت اوست ، صورت ناميده مىشود ، و اين ماده و صورت را عقل تحت نظر قرار داده و مأخذ مىشوند براى اينكه عقل از هر يك چيزى را انتزاع نمايد ، به آنچه از ماده انتزاع مىكند ، جنس و به آنچه از صورت انتزاع مىنمايد ، فصل گويند .\r\nپس معلوم شد كه ماده و صورت در اجسام خارجيه و در اعراض جسم مانند الوان ، عقليه مىباشند .\r\nتوضيح اين معنى اين است كه : سواد و بياض كه در خارج وجود داشته و از اعراض اجسامند ، در خارج بسايط بوده و ماده‌اى كه با صورت تركيب انضمامى پيدا كند ندارند ، بلكه هويات بسيطه‌اند . سواد كه منقبض‌كنندهء نور بصر است و همچنين بياض كه منبسطكنندهء آن است ، هر كدام يك هويت بسيطه است ، منتها عقل كه اين دو هويت بسيطه را مىنگرد ، براى آنها ما به الاشتراك قائل مىشود ، بدون اينكه در خارج ما به الشركه داشته باشند . يعنى لون را مورد شركت بين آنها ديده و هويت هر كدام را فصل آنها مىبيند . پس اعراض ، ماده و صورت خارجيه نداشته ، بلكه در عقل داراى ماده و صورتند و اين ماده و صورت عقليهء آنها عين جنس و فصل آنهاست .\r\nمطلب ديگر اينكه : وقتى قوهء محض و مادة المواد بناى حركت مىگذارد ، در بين مسير حركت ، به ترتيب به منازل فعليت رسيده و صورتى بعد از صورتى پوشيده و در مدارج كمال به مرتبه‌اى بعد از مرتبه‌اى مىرسد . در هر مرتبه از فعليات بالنظر الى المادة المتحركة ، جنس و بالنظر الى الصورة الفعليه ، فصل انتزاع مىشود .\r\nو چون مراتب كمالات در طول هم واقع گرديده و استعداد در مسير تكامل\r\n\r\n","description":"","footnote":"","page_name":" 214 ","page_number":234},
  {"content":"\r\n\r\nتدريجى است - زيرا در حركت طفره « 1 » جايز نيست - لذا ماده هر گز دو فعليت در عرض هم پيدا نمىكند ، بلكه فعليت نازله ، ماده را براى فعليت لاحقه مستعد مىنمايد .\r\nو الحاصل : هيولاى اولى كه قوهء محض است اول بايد صورت جوهريه به خود گرفته و بعد صورت جسميه و بعد صورت عنصريه و بعد صورت معدنيه و بعد صورت ناميه و بعد صورت حيوانيه و بعد صورت انسانيه ، به خود بگيرد . و هر مرتبه نسبت به مرتبهء قبل ، كمالِ بعد از كمال است . و چون جنس و فصل ذاتى شىء بوده و شىء متقوم به مأخذ آنها ، يعنى ماده و صورت است ، اگر يك شىء در يك مرتبه داراى دو جنس و دو فصل باشد و اين دو جنس و دو فصل در عرض هم قرار داشته باشند ، دو تالى فاسد لازم مىآيد : يكى استغناء الشىء عن ذاتياته و ديگرى كون الواحد اثنين .\r\nزيرا جنس و فصل مقوم شىء است و اگر يك شىء داراى دو جنس و دو فصل در عرض هم باشد ، مىتواند متقوم به يك جنس و يك فصل بوده و از آن جنس و فصل ديگر مستغنى گردد ، با اينكه جنس و فصل ذاتى شىء است ، پس لازم مىآيد شىء از ذاتى خود بىنياز باشد در صورتى كه معناى ذاتى شىء اين است كه قوام شىء به اوست و اگر شيئى متقوم به يك جنس و يك فصل گرديد ، مىتواند متقوم به جنس و فصل ديگر هم باشد ، پس شىء ديگر مىشود و در نتيجه يك شىء دو شىء مىشود .\r\nبلى گاهى مىشود كه فصل حقيقى معلوم نيست ؛ لذا بايد اقرب لوازم آن را به جنس ضميمه نمود ، و چون اقرب لوازم مشتبه مىشود ، دو لازم فصل حقيقى كه اقربيت هر كدام نسبت به فصل مشتبه است ، با هم ذكر مىشوند مانند حساس و متحرك بالاراده در حيوان ، در صورتى كه اينها عرض بوده و داراى ملزوم و معروضى كه حقيقت فصل است ، مىباشند .\r\nمطلب ديگر اينكه : در علم ميزان از معقولات ثانيه و از مفاهيم و كليات گفتگو\r\n\r\n\r\n","description":"","footnote":"\r\n( 1 ) - طفره اصطلاحاً انتقال جسم از نقطه‌اى به نقطهء ديگر بدون طى مسافت است كه بديهى البطلان مىباشد . رجوع كنيد به : كشف المراد ، ص 148 ؛ شرح مقاصد ، ج 3 ، ص 36 ؛ اسفار ، ج 5 ، ص 52 .\r\n","page_name":" 215 ","page_number":235},
  {"content":"\r\n\r\nمىشود ، معقولات ثانيه و مفاهيم ، كلى بوده و آنچه در خارج است مفاهيم نبوده ، بلكه حقايق است و شيئى كه در خارج قائم و مستقر مىشود بايد متقوم به شىء مستقر و حقيقت دار باشد . لذا زيد كه انسان است و صفحه و متن حقيقت را اشغال نموده بايد متقوم به چيزى كه در خارج واقعيت داشته و صاحب وجود است باشد .\r\nبه عبارت ديگر : مأخذ جنس و فصل كه عقلى است ، بايد چيزى باشد كه خارجى است و آن ماده و صورت است . پس آنچه علماى ميزان به عنوان جنس و فصل تشخيص داده‌اند مفاهيم كلى بوده و بايد جنس و فصل شىء كلى باشد . پس ناطق فصل انسان كلى است ، آن انسانى كه مفهوم است . و لكن بايد فصل زيد و بكر و خالد كه مفهوم نيستند و خارجيت دارند مفهوم نبوده ، بلكه شىء خارجى بوده و در حاقّ حقيقت ثابت باشد .\r\nبنا بر اين : بايد مبدأ فصل منطقى اين خارجيات بوده و آنها مأخذ فصل منطقى باشند .\r\nاز اين بيانات ما معلوم شد آنچه در عبارت حاجى است كه در آخر صفحه مىگويد : « و اقتحام ذى فى قولى : ذا نفس ، للاشارة فى اللفظ الى الاعتبار اللابشرطي المعتبر فى الفصل ليحمل » « 1 » براى اين است كه در خارجيات ، لا به شرط و به شرط لا اعتبارى ندارد .\r\n\r\n\r\n","description":"","footnote":"\r\n( 1 ) - شرح منظومه ، بخش حكمت ، ص 100 .\r\n","page_name":" 216 ","page_number":236},
  {"content":"\r\n\r\n\r\nغرر في أنّ حقيقة النوع فصلُه الأخير\r\n و ذو قوامٍ من معانٍ بقيا * ما دام فصله الأخير وقيا \r\n لأنّ ذا الفصل لها تضمّنا * فهو و إن تبدّلت ذي عيّنا \r\n فهي على إبهامها مُعتبَرة * خصٌّ كما في حدّ قَوسٍ دائرة \r\n فالجسم و النموُّ قد تبدّلا * و الجزءُ ما في أيِّ فردٍ حصلا \r\n[ شرح منظومه ، بخش حكمت ، ص 101 - 102 
  ]\r\n\r\n","description":"","footnote":"","page_name":" 217 ","page_number":237},
  {"content":"\r\n\r\n\r\nحقيقت نوع فصل اخير آن است\r\nاصل زمينهء اشياء در عالم طبيعت و شالودهء موجودات عالم طبيعت ، يعنى وجود ضعيف هيولاى اولى كه مشائين آن را اثبات نموده‌اند ، « 1 » صرف القوه است كه در سايهء تربيت نور الانوار و افاضهء فياض على الاطلاق ، از مرتبهء ضعف ترقى كرده ، به تدريج رو به قوت و فعليت گذاشته تا آخرين درجهء وجود را سير نموده است . البته انسان به صورت منويت كه اصل انسانيت است نظر كرده و از صور و مراحلى كه بين آن و بين صورت انسانى است غفلت نموده ، يك دفعه به جمال انسانى نگاه مىكند و مىگويد :\r\nحاشا و كلّا كه اين ، آن باشد .\r\nو همچنين است گياهى كه از زمين سربلند مىكند . انسان آن را مىبيند كه در غايت لطافت و نازكى اندام و سبزى با قدى كوتاه است ، بعد از آن مدتى غافل گشته و بعد از چند سال كه سراغ آن مىرود ، چنار قوى و هيكل عظيم الجثه‌اى را مىبيند و مىگويد :\r\nاين كجا و آن كجا !\r\nو هكذا ميوه‌هايى كه از داخل شكوفه‌ها خارج شده و لباس شكوفه را بيرون انداخته ، عريان گشته و زير برگها به رنگ سبز نمايان است بعد از مدتى به رنگ سرخ گلگون گرديده و در اين حركتى كه در كيف مىكند ، كأنّ وجود اين لون غير وجود آن لون اول است . و هر ناظرى مىگويد : سبزى رفت ، سرخى آمد .\r\n\r\n\r\n","description":"","footnote":"\r\n( 1 ) - رجوع كنيد به : شفا ، بخش الهيات ، ص 318 - 320 ؛ شرح اشارات ، ج 2 ، ص 36 - 47 ؛ التحصيل ، ص 312 - 320 .\r\n","page_name":" 218 ","page_number":238},
  {"content":"\r\n\r\nآيا مطلب از چه قرار است ؟ مثلًا در آن چنار كه اول نهال تازه‌اى بوده و حركات مختلفه‌اى مانند حركت در كيف و حركت در كمّ و حركت در جوهر كرده است ، آيا آن كمّ و مقدار و قد يك سانتى كه داشت و به آن حد محدود بود از بين رفته ، و اين قد را كه فعلًا درخت ده مترى است ، بتمامه از نو پيدا كرده است ؟\r\nيا اينكه آن قد يك سانتى باقى است ، منتها حد آن مقدار به واسطهء حركت در كمّ و بزرگى ، تفاوت نموده و زايل و سپرى شده و لكن اصل مقدار باقى بوده ولى بعد از آنكه به آن حد محدود بود ، ترقى كرده ، حد آن وجود و مقدار به حد كاملى متبدل شده است ؟\r\nو آيا آن ميوه كه اول رنگ آن سبز بود ، آن رنگ به كلى معدوم شده و رنگ سرخ از نو توليد گرديد ؟\r\nمخفى نماند كه اگر از ترقى ترتيبى غفلت نشود ، انسان نمىگويد : وجود اين رنگ سرخ غير از وجود آن رنگ سبز است ؛ زيرا اگر انسان نشسته و چشم دقت به تماشاى جمال آن ميوه بدوزد ، مىبيند اين وجود عرضى ، به تدريج ترقى مىكند و در هر آنى بعد آنى مىگويد : اين رنگ همان رنگ است . منتها انسان از ترقى ترتيبى غفلت نموده و بعد از گذشت ترقيات زيادى ، چشمش كه به آن ميوه مىافتد مىگويد : اين جمال گلگون كجا و آن رنگ سبز كجا ! و الّا آن رنگ سبز به رنگ زرد و رنگ زرد به رنگ سرخ تبدل پيدا نموده است . اگر انسان آخرين درجهء قوت زردى را با اولين درجهء ضعف سرخى كه يك آنى بين آنها فاصله زمانى باشد ، تحت نظر قرار دهد ، هيچ عاقلى نمىگويد اين رنگ جديد ، آن رنگ سابق نيست و هكذا در آن رنگ سرخى كه مقدار كمى از ضعف ترقى نموده ، نمىگويد اين غير رنگ سابق است و همچنين تا برسد به نهايت درجهء رنگ سرخى كه در هر مرتبه اذعان خواهد كرد كه اين ، همان رنگ سابق است .\r\nپس اگر انسان چنين دقتى اعمال كند ، يك مرتبه مىگويد : اين اختلافاتى كه به نظر مىآيد ، ظاهرى است و بر اثر غفلت است كه خيال مىشود وجود سبزى معدوم شده و\r\n\r\n","description":"","footnote":"","page_name":" 219 ","page_number":239},
  {"content":"\r\n\r\nسرخى موجود ديگرى است ، بلكه مىگويد : يك وجود است كه جامع اين شتات بوده و اين اختلافات مراتب كمال اوست .\r\nو هكذا در آن نهال يك سانتى ، اگر مواظب حال آن باشد كه هميشه حدى را از دست داده و حد ديگرى پيدا مىكند و اگر در پاى نهال منتظر نشسته و به تماشاى قد آن ، چشم بدوزد تا آنكه حركتش از حيث كمّ منقطع گشته و استعداد خودش را از اين حيث تكميل نمايد ، لا بد حكم خواهد كرد قد يك سانتى روز اول ، باقى است منتها نقص حدى يك سانتى را كه داشته به واسطهء ترقى از دست داده و كامل شده است . و البته حيث نقص و حد يك سانتى ، از آنچه در حقيقت كمّ دخالت دارد ، خارج بوده و اصل « ما به هوية الكمّ » باقى است و درخت در حال كمال ده مترى جامع اصل آن چيزى است كه هويت كمّى روز اول به آن قائم بوده و فقط نقص حدى آن روز - كه به هيچ وجه در اصل « ما به يتحقق الكمّ » دخالت نداشته - از بين رفته است .\r\nو هكذا اگر انسان مادهء منويت را با علقه در دو نظر جداگانه ببيند و بين آن دو ، غفلت زيادى فاصله انداخته باشد ، آنها را دو شىء متباين مىبيند ؛ كه اين خون است و رنگ آن سرخ است و آن مايع سفيد متعفنى است . ولى اگر ترقيات مادهء منويت مواظبت شده و اولين درجهء ضعف علقه‌گى با آخرين درجهء قوت منويت ، هم‌دوش هم قرار داده شده و پهلوى هم گذاشته شود ، كسى نخواهد گفت : اين آن نيست ، بلكه حكم به عينيت مىكند .\r\nهمين طور اگر در سلسلهء مراتب ترقيات ، مواظب بوده و درجهء بعدى را كمال درجهء قبل ببينيم ، ابداً حكم به مغايرت نخواهيم نمود به نحوى كه اگر يك صاحب جمال و انسان كامل شد خواهيم گفت : اين طور نيست كه نطفه معدوم شده باشد و موجود ديگرى متولد گرديده باشد ، بلكه او مرتبهء كمالِ نطفه است .\r\nو قضيه بر همين منوال است اگر قوهء ناميه ترقى كند ؛ كه در آخرين مرتبهء كمالِ قوهء ناميه ، حس لمس ضعيفى توليد مىشود ، هيچ عاقلى نمىگويد : اين لمس بسيار ضعيف غير از آن نمو است . چون اين لمس حركتى است كه چون كمى شديد شده ، حركت\r\n\r\n","description":"","footnote":"","page_name":" 220 ","page_number":240},
  {"content":"\r\n\r\nنموى مشهود گشته است و الّا نمو هم حركت بدن و بسط اجزاء اصليه و دراز شدن قد است ، منتها بس كه اين حركت ضعيف است ، از ما پنهان است . اما اگر قدرى ترقى نموده و به اندازه‌اى كه ما آن حركت را احساس كنيم رسيد ، گمان مىكنيم تازه نفحهء حركت لمسى با دم عيسوى در آن دميده شده است .\r\nو بالجمله : وقتى حركت آن به حدى كه در حقيقت بالاترين مرتبهء كمال نمو است رسيد ، در نظر ما مشهود گشته ، و حد كمال حركت به درجه‌اى مىرسد كه حرارت باعث بسط وجود آن مىشود به طورى كه حركت بسطى آن معلوم و مشهود ماست .\r\nبعد از آنكه حركت لمسى معلوم گشت و آهسته آهسته شدت گرفت ، قواى ديگرى كه مرتبهء كماليهء قوهء لمس است ، مانند ذائقه و شامه و سامعه ظاهر گشته تا به حد كمال حيوانى مىرسد و اگر اين مرتبهء حيوانى هم ، حد ناقص خود را از دست داده و رو به ترقى بگذارد ، موجود كامل عالم طبيعت ، يعنى وجود انسانى خواهد شد .\r\nپس انسان جامع كمالات است ؛ به طورى كه كمال نباتى و كمال حيوانى و كمال جمادى و كمال معدنى ، در اصل حقيقت آن موجود است و يك هويت كامله‌اى است كه فاقد نواقص حدود ما قبل است ؛ به گونه‌اى كه يك شىء بسيط است و آن عبارت از يك پارچه فاقد نقص سلاسل مادون است .\r\nو چون گفتيم در هر مرتبه از ترقى ، حقيقت مرتبهء سابقه تكميل شده و جهت نقص حدى از بين مىرود ، پس انسان در مرتبهء انسانيت به حقايق سلاسل ما قبل و آنچه آنها به آن متقوم هستند ، متقوم است ، منتها تقوم به حقايق سلسله‌هاى قبل در مرتبهء انسان به گونهء كامل‌ترى است . بنا بر اين حقيقت انسانى به صورت اخيرهء انسانى است لا غير . و آنچه قبل از اين صورت اخيرهء انسانى است ، در اصل حقيقت با او شريك است ، منتها با داشتن يك جهت نقصى كه از حقيقت « ما به الشىء » خارج است . و آن جهت نقصى كه از حقيقت « ما به الشىء » خارج است ، در مقام تعريف شىء ذكر مىشود ؛ زيرا مرتبهء حقيقت ، با آن نقص و حد ، خوب معلوم مىشود .\r\nپس اگر انسان غفلت نكند ، بيش از يك وجود نمىبيند و قائل به مغايرت نمىشود .\r\n\r\n","description":"","footnote":"","page_name":" 221 ","page_number":241},
  {"content":"\r\n\r\nمثلًا اگر كسى بچهء شيرين زبان دو سه ساله‌اى را كه در غايت لطافت بدن و نازكى اندام است و گلگون و خوش قد و خوش جمال است و مانند نهالى نو در نخلستان هنگام بهار ، تر و تازه داراى قد كوچك و تن لطيف است ، ديده باشد و سپس آن بچه به سفرى دور و دراز برده شده باشد و بعد از شصت يا هفتاد سال برگردد و او ببيند كه آن بچه مردى خميده قامت ، كمان قد گشته ، پوست جبين او خم اندر خم شده و مژگان و ابرو و موى سرش چون كافور و برف زمستان سفيد گرديده ، بدنش خشن و صدايش كلفت گشته است ، چنان اين وضعيات متغاير به نظرش مىآيد كه اگر حجت علمى قائم نباشد كه اينكه مىبينى همان چشم شهلا و ابرو و مژگان مشكين و قد و قامت راست است كه ديده بودى ، هر گز باورش نمىشد كه اين ، آن باشد .\r\nولى اگر كسى هر روز با اين طفل در يك جا بوده و هر صبح و شب جمال و منظرهء طفل در معرض ديد و محل نظر او باشد ، ابداً به اين تغيرات التفات نداشته و بدون اينكه مغايرتى ببيند ، يك هويت مىبيند .\r\nپس معلوم شد كه آن قوهء محض ، يعنى هيولى است كه در يك درجهء ترقى عين صورت جسميه است ، و همين طور تا آخرين درجه اوست و يك وجود است كه جامع شتات و عوارض است ؛ بدون انعدام و انوجادى .\r\nمثال ديگرى كه مقرّب مطلب و تنبيهى براى اثبات آن است ؛ گرچه سير در آن بر عكس ما نحن فيه از ترقى رو به تنزل است ، اين است : نورى كه در اطراف جرم كرهء خورشيد است هزاران درجه حرارت و نورانيت دارد و از شدت نور ، چشمى را ياراى نگاه به آن نيست و اما اين نورى كه در اين عالم تنزل نموده در مرتبهء ضعيفه است ولى به ظلمت آميخته نبوده ، بلكه « ما به حقيقة النورية » در آن ضعيف است . مثلًا دو درجه قوهء نوريه و قوهء حرارت دارد . پس اصل حقيقتى كه قوام نور به آن است در هر دو يكى است . دو درجه بودن اين نور ، در حقيقت آن داخل نيست ، تا گفته شود : اين حد دو درجه‌اى در آن نور اطراف شمس نيست و حقيقت اين نور غير از حقيقت آن نور است . بلكه اين حد دو درجه ، از حقيقت اين نور خارج بوده و نقص اوست . پس آنچه\r\n\r\n","description":"","footnote":"","page_name":" 222 ","page_number":242},
  {"content":"\r\n\r\nاين نقص در او نيست واجد عين آن چيزى كه حقيقت اين نور ضعيف وابسته به اوست نيز هست ، ولى با كمال زائدى . منتها در مقام معرفى مرتبهء نازل و لو آن نقص حدى در حقيقت داخل نيست ، ولى چون معرفى وجود آن مرتبه بدون آن نقص حدى ممكن نيست ؛ لذا ناچار آن جهت خارج از حقيقت ، يعنى آن تكه از وجود را در حد داخل مىنمايند ، در صورتى كه از آن خارج است .\r\nاين است كه چون فيلسوف به حقيقت اشياء نظر دارد بر خلاف اهل منطق مىگويد : تعريف شىء به فصل اخير آن ، تعريف تام است و تعريف شىء به جنس و فصل آن ، تعريف ناقص است . « 1 »\r\nزيرا آنچه در تعريف اخذ مىشود خارج از محدود و زياده بر آن است . الّا اينكه چون ما چشم حقيقت‌بين پيدا نكرده و به حاق حقايق نرسيده‌ايم ، كوريم ؛ لذا بايد به اين نحو تعريف شود . چنان كه كورى كه هيچ چيزى تماشا نكرده بود شنيده بود : شير برنج . از كسى سؤال كرد شير برنج چيست ؟ بيچاره چون ديد او برنج و شير نديده تا بگويد آنها را مخلوط كرده مىپزند ، شير برنج درست مىشود ، ناچار گفت : شير برنج در سفيدى مانند گردن غاز است . گفت : گردن غاز چيست ؟ چون ديد نمىتواند آن را تعريف كند آرنج خود را به دست كور داد و گفت : گردن غاز به اين مىماند . كور بيچاره تصور كرد كه شير برنج مثل گردن غاز است و گردن غاز مثل اين بازو است ، پس شير برنج مثل اين بازو است ، گفت : من شير برنج نمىخواهم .\r\nپس مطلب از اين قرار است : چون ما چشم حق بين پيدا نكرده‌ايم ؛ لذا بايد بهشت را به باغ و درخت و قصر و سبزه تعريف نمايند و تو چون چيزى نديده و نسبت به عالم باطن كورى ، مىگويى : درخت بهشت ، مانند اين درخت بيد است منتها قدرى بزرگ‌تر و سبزتر ، بوى سيبش قدرى زيادتر و رنگ آن قدرى سرخ‌تر است . اين است كه مثل آن كور مىگويى : من شير برنج نمىخواهم .\r\nبه خلاف اينكه بدانى باغ است ، اما چه باغى ! و درخت و سيب است ، اما چه\r\n\r\n\r\n","description":"","footnote":"\r\n( 1 ) - رجوع كنيد به : اسفار ، ج 2 ، ص 35 - 36 .\r\n","page_name":" 223 ","page_number":243},
  {"content":"\r\n\r\nدرخت و سيبى ! و حور العين است ، اما نه مثل اين زنهاى دنيا كه مختصرى چاق‌تر و سفيدتر و جوان‌تر از آنها باشد .\r\nو همچنين اگر در مقابل كسى كه چشم حق بين ندارد از حرارت روز قيامت سخن بگويند ، مىگويد : از هواى تابستان اينجا قدرى گرم‌تر است . و اگر از مار و عقرب سخن به ميان آورند ، قد آنها را قدرى زيادتر از قد مار و عقرب دنيا تصور مىنمايد .\r\nاز اينجاست كه چون كوريم ، معرف چاره‌اى نداشته بايد آن وجود كامل را با شتر معرفى كند :  « أَ فَلا يَنْظُرُونَ إِلَى الْإِبِلِ كَيْفَ خُلِقَتْ »  « 1 » يا اينكه بگويد :  « أَ لَمْ تَرَ أَنَّ اللَّهَ خَلَقَ السَّماواتِ وَ الْأَرْضَ »  « 2 » پيامبر در مقام تعريف خداوند با جماعتى كه جز ابل نديده و جز با آن افت و خيز نداشته‌اند چه كند ؟ البته بايد خدا را براى آنها به اين نحو معرفى نمايد .\r\nو اين چقدر تفاوت دارد با آن تعريفى كه فرمود :  « أَ لَمْ تَرَ إِلى رَبِّكَ كَيْفَ مَدَّ الظِّلَّ »  « 3 » يا در آيات اول سورهء حديد و آخر سورهء حشر مىفرمايد :  « هُوَ الْأَوَّلُ وَ الْآخِرُ وَ الظَّاهِرُ وَ الْباطِنُ »   « وَ هُوَ مَعَكُمْ أَيْنَ ما كُنْتُمْ »  « 4 »    « هُوَ اللَّهُ الَّذِي لا إِلهَ إِلَّا هُوَ عالِمُ الْغَيْبِ وَ الشَّهادَةِ هُوَ الرَّحْمنُ الرَّحِيمُ * هُوَ اللَّهُ الَّذِي لا إِلهَ إِلَّا هُوَ الْمَلِكُ الْقُدُّوسُ السَّلامُ الْمُؤْمِنُ الْمُهَيْمِنُ الْعَزِيزُ الْجَبَّارُ الْمُتَكَبِّرُ سُبْحانَ اللَّهِ عَمَّا يُشْرِكُونَ * هُوَ اللَّهُ الْخالِقُ الْبارِئُ الْمُصَوِّرُ لَهُ الْأَسْماءُ الْحُسْنى » .    « 5 »\r\n\r\nتتميم : حقيقت شىء به صورت اخيرهء آن است\r\nمفاهيمى كه از خارج انتزاع مىشود داراى اقسامى است :\r\nگاهى يك مفهوم از افراد متعدد انتزاع مىشود ، مانند مفهوم انسان كه قابل انتزاع از\r\n\r\n\r\n","description":"","footnote":"\r\n( 1 ) - غاشيه ( 88 ) : 17 .\r\n( 2 ) - ابراهيم ( 14 ) : 19 .\r\n( 3 ) - فرقان ( 25 ) : 45 .\r\n( 4 ) - حديد ( 57 ) : 3 - 4 .\r\n( 5 ) - حشر ( 59 ) : 22 - 24 .\r\n","page_name":" 224 ","page_number":244},
  {"content":"\r\n\r\nزيد و عمرو و بكر است ؛ كه هر يك وجودى منحاز از ديگرى دارد .\r\nو گاهى دو مفهوم از دو شيئى كه در وجود متحدند انتزاع مىگردد ، مانند انتزاع بياض و انتزاع جسم از دو چيزى كه در يك وجود متحدند . و گاهى مفاهيم متعدده از يك موجود بسيط من جميع الجهات انتزاع مىشود .\r\nچنان كه سابقاً گفتيم : انتزاع مفهوم واحد از اشياء متكثره محال است ، و لكن عكس آن كليت نداشته ، بلكه مفاهيم متكثره از شىء واحد بسيط انتزاع مىگردد و ممكن است كه واحد بسيط « مع وحدته » محل انتزاع مفاهيم متكثره باشد چنان كه اثبات نموديم كه يك اصل اصيل در عالم نمود دارد و آن حقيقت نوريهء وجوديه است كه صفحهء عالم از نور آن پر گشته و غير از وجود چيزى نيست و منشأ آثار و خيرات وجود است ؛ زيرا در عالم غير از وجود چيزى نيست ، پس چيزى كه از عدميات است نمىتواند منشأ خيرات گردد ، بنا بر اين منشأ آثار و كمالات حقيقت وجود است ، پس اين خيرات و بركات حقِ طلق وجود است .\r\nبا اينكه گفتيم : يك حقيقت در عالم هست و محال است چيز ديگرى غير آن باشد ؛ در نتيجه بركات از اوست و او بسيط است ، ولى اين حقيقت صاحب مراتب است ، پس وجودى كه اكمل و اشد است ، بايد جامع جميع كمالات باشد به طورى كه اگر فاقد يك كمالى باشد ، نقصان لازم مىآيد ، بنا بر اين يك هويت بسيطه « مع وحدته » منشأ انتزاع مفاهيم كماليه است .\r\nو الحاصل : مفاهيم نسبت به يكديگر در عالم داراى دو قسم مىباشند :\r\nبعضى با بعضى متخالف و متقابل و متضادند ، مانند مفهوم بياض و مفهوم سواد .\r\nاين گونه مفاهيم از يك شىء واحد من جهة واحده و من حيثية واحده انتزاع نمىشود .\r\nانتزاع مفهوم سواد و مفهوم بياض ، هر دو از حيثيت اسوديت چشم محال است و همچنين انتزاع مفهوم مقابل بياض ، يعنى سواد از عين چيزى كه از آن مفهوم بياض انتزاع مىشود « مع وحدته و بساطته » محال است .\r\nقسم ديگرى از مفاهيم نسبت به يكديگر توافق داشته و تضاد ندارند ، بلكه همهء\r\n\r\n","description":"","footnote":"","page_name":" 225 ","page_number":245},
  {"content":"\r\n\r\nآنها جهت كمالى هستند ، مانند مفهوم علم و اراده و قدرت و حيات كه كمالات هستند .\r\nهر يك از اين مفاهيم كه از مثل انسان - كه شيئى مركب است - انتزاع مىشود ، منشأ على حده دارد ، مثلًا مفهوم قدرت انسانى از آن حيثيت اعصابى كه محل ظهور نفس است ، يعنى رگها و اعصاب ، انتزاع مىگردد و علم از مظهر ادراك كه در دماغ است ، انتزاع مىشود .\r\nشاهد بر اينكه محل انتزاع اينها در انسان متمايز است اين است كه : در علم طب ثابت شده كه در مغز انسانى شعباتى است كه هر يك از قواى انسان از آن شعبه منشعب است ؛ به طورى كه اگر صدمه‌اى به آن سرچشمه اصابت كند ، آن رشتهء انشعاب تعطيل مىگردد .\r\nپس انتزاع مفاهيم متعدده از انسان ، با تعدد منشأ انتزاع است و چون انسان مركب است از هر خصوصيتى از آن و به اعتبار هر عضوى و جزئى ، مفهومى مانند مفهوم عالم و مفهوم قادر انتزاع مىشود .\r\nو لكن اين مفاهيم متوافقهء كماليه از يك وجود بسيط جامع كمالات انتزاع مىگردد ؛ از عين آن حقيقت و هويت مقدسه‌اى كه از آن مفهوم عالم انتزاع مىشود مفهوم قادر انتزاع مىگردد و از عين آن حقيقتى كه از آن مفهوم عالم و قادر انتزاع مىشود ، مفهوم مريد و حى و هكذا تا آخر اوصاف كماليه انتزاع مىگردد . و الّا اگر مفاهيم كماليه از ذات اقدس « مع بساطته » انتزاع نشود ، تركيب لازم مىآيد ، پس مفاهيم متعددهء متوافقه‌اى را كه واجد جهت كمالى است ، مىتوان از يك حيثيت انتزاع نمود .\r\nپس ثابت شد كه انتزاع مفاهيم متعددهء متوافقه از يك حقيقت بسيطهء واحده جايز است .\r\nحال به ما نحن فيه مىآييم ، البته عبارتى كه ذكر شد مربوط به علم الهى بود كه در امور عامه از حال اشياء تفتيش مىشود و اكنون محل گفتگوى ما اين است كه صورت اخيره ، شيئى است كه « مع بساطته و وحدته » جامع جميع كمالات نازله و مراتب ناقصه است و با اينكه حقيقتى بسيط است آنچه منشأ انتزاع مفاهيم\r\n\r\n","description":"","footnote":"","page_name":" 226 ","page_number":246},
  {"content":"\r\n\r\nمتعدده است در آن منطوى است .\r\nپس با اينكه صورت اخيره بسيط است « مع بساطته » جامع كمالات نازله به نحو اعلى و اشدّ و به نحو اكمل و ابسط است . مثلًا سيب كه در زمان طفوليت به رنگ زرد است حقيقتى است كه اين رنگ به آن حقيقت قائم است . و لكن اين حد به گونه‌اى مقوم محدود است كه چون موجب نقصان است داراى حقيقت نيست . نه اينكه حد وجود و نقصان چيزى باشد و آن حقيقتى كه اين لون به آن متقوم است چيز ديگرى باشد و مجموع آنها رنگ زرد فعلى را تشكيل داده باشد . پس اگر فرض كنيم كه سيب از اين مرتبهء ضعف زردى ترقى نموده تا به رنگ سرخ كامل رسيده ، مىتوان گفت اين رنگ سرخ فعلى جامع تمام آن رنگهاست به طورى كه در كمال بساطت و وحدت همهء آنهاست و « مع وحدته » به نحو اعلى و اشد تمام كمالات مراتب سابقه است و با يك نظر ديگر مىتوان گفت غير آنهاست .\r\nاما اگر بگوييم يك وجود است و با هويت بسيطهء خود ، عين مراتب است ، منتها اين تكهء وجود سابقاً ضعيف بود به خاطر اينكه حد ناقص ، آن را ناقص كرده بود فعلًا همان وجود است با فقدان آن فقدانات ، حرف صحيحى نيست . زيرا معلوم است فقدان امر عدمى است و به هيچ وجه در تقوم شىء دخالت ندارد . آنچه شىء به او متقوم است ، امر وجودى است ، نه اينكه عدم و وجود جمع شده و يك مركبى كه حقيقت آن مركب از عدم و وجود است ، تشكيل مىدهند .\r\nو به عبارت ديگر : نور ضعيفى كه در اين نشئه مىبينيم در مقابل نورى كه در اطراف جرم آفتاب است ، از ضعف و چيز ديگرى مركب نيست ؛ زيرا ضعف ، امر عدمى است و شىء نمىتواند به امر عدمى متقوم باشد ، بلكه آنچه اين نور به آن متقوم است اصل ذات است به طورى كه ضعف در تقوم آن دخالت ندارد . بلكه حد آن است و حد الشىء از حقيقت شىء خارج است .\r\nو الحاصل : دو درجه بودن در حقيقت نور داخل نيست ، بلكه حقيقت نور آن است كه تعينش به دو درجه بودن است . و همچنين نور قوى ، اين طور نيست كه نور يك\r\n\r\n","description":"","footnote":"","page_name":" 227 ","page_number":247},
  {"content":"\r\n\r\nچيزى باشد و قوت چيز ديگرى كه داخل در حقيقت اوست ، بلكه نور قوى « مع بساطته » جامع كمال و هويت آن نور ضعيف است « مع زيادةٍ » و حقيقت نوريت در نور قوى به نحو اعلى وجود دارد .\r\nبنا بر اين : قوه - يعنى هيولى كه مرتبهء ضعيفهء وجود است - با حركت جوهريه حركت كمالى كرده و از نقص رو به بالا مىرود . در اين حركت حد آن وجود ناقص كه به هيچ وجه دخالت در حقيقت آن ندارد ، از بين مىرود . همان قوه بعد از آنكه با حركت جوهريه آن حد را شكسته و رو به بالا گذاشت ، حد آن مرتبه زايل شده و آن قوه كامل‌تر مىشود ، يعنى صورت جسميه به خود مىگيرد و در عين حال همان هيولاست كه فعليت به خود گرفته و به صورت جسميه متبدل گشته است و جسم كه مرتبهء كمال است داراى كمال مرتبهء نازله با كمال زايدى است ؛ لذا مىتوان گفت : اين شىء بسيط همان هيولاست كه به اين مرتبه رسيده است .\r\nو هكذا اگر از صورت جسميه به صورت عنصريه ترقى كرد فاقد آن فقدانى كه در مرتبهء جسميه داشت ، مىشود . و آن فقدان و نقصان در حقيقت آن صورت جسميه داخل نبوده تا با زوال او ، صورت جسميه زايل گردد . پس در اين مرتبه كه فاقد آن فقدان گشته از حقيقت آن چيزى كم نشده است ، بلكه همان حقيقت است با وجدان كمال زايدى .\r\nو همچنين اگر صورت عنصريه كه حد وجود و فقدان كمال فوق است ترقى كرده و به صورت ناميه رسيد ، فاقد فقدان مرتبهء سابقه مىشود . و آن فقدان امر عدمى بوده و به هيچ وجه در تقوم آن ، دخالت نداشته است .\r\nو هكذا اگر با حركت جوهريه به صورت حيوانيت و سپس به صورت انسانى رسيد .\r\nپس آن صورت شريفهء انسانى « مع بساطته » جامع كمالات مراتب نازله بوده به طورى كه اگر بتوان با قوت و زور ، نفس ناطقهء انسانى را از صورت جسميه و ناميه و عنصريه و حيوانيه جدا نمود ، جامع تمام آن صور كماليه خواهد بود . بنا بر اين صورت انسانى « مع بساطته و وحدته » جسم ، عنصر ، نامى و حيوان است بدون اينكه تركيب لازم آيد .\r\n\r\n","description":"","footnote":"","page_name":" 228 ","page_number":248},
  {"content":"\r\n\r\nو الحاصل : انتزاع آن عنوانات و مفاهيم از حيث حدود و فقدانات بوده ، در صورتى كه آن فقدانات از حقيقت خارج است . پس در حركت و سير تكاملى هيولى ، يك وجود ضعيف رو به ترقى گذاشته و در اين سير تكاملى آنچه مقوم حقيقت اوست ، قوت گرفته و شدت يافته و از ناتوانى و ضعف رو به توانايى و قوت مىگذارد به طورى كه ضعف و قوت داخل در حقيقت آن نيست . منتها حقيقت در حال ضعف و فقدان كمال ، به اسمى موسوم است . و همين طور ضعف سپرى شده تا به قوت مىرسد و جوهرى كه اصل آن حقيقت است حركت كرده و آن جوهر « فى جوهره » در هر مرتبه از حركت ، زياد و قوى مىشود . پس حقيقت واحدهء مستمره‌اى از نقص رو به كمال گذارده است .\r\nو الحاصل اينكه : يك هويت و حقيقت در حاشيهء وجود در منتهاى دورى از شمس حقيقى و منبع نور وجود است و آخرين منزل شعاع شمس وجود است به طورى كه اگر يك قدم ديگر دور شود ، شعاع شمس وجود به آنجا نمىرسد . اين آخرين درجهء شعاع وجودى در غايت ناتوانى و ضعف - مانند مريضى كه گرفتار بلاى درد فراق و عشق دوست است - تمام قوايش را از دست داده ، فقط به اميد وصل يار رمقى پيدا نموده و حركت مىكند . اين شعاع پيوسته به طرف مبدأ جمع شده و هر چه به آن طرف حركت مىكند ، روشن‌تر شده تا به بالاى افق عالم طبيعت كه مرتبهء انسانيت است ، مىرسد . البته در اين مرتبه يك هويت نوريه است كه بعد از آنكه متشتت و ناتوان و ضعيف بود ، اكنون جمع و قوى گشته است و در اين حال قوت ، جامعِ تمام كمالاتى است كه در حال تفرق ، منبسط و منتشر بوده است به طورى كه اگر يك قوهء عزرائيليهء نازعه بتواند او را از آن مراتب نزع كند ، او « مع وحدته و بساطته » جامع تمام كمالات آن مراتب خواهد بود .\r\nباز مطلب را در ضمن يك مثال عرفى توضيح مىدهيم ؛ گرچه آن مثال عين ممثل نبوده و لكن از جهتى مقرب است : قطرات بارانى كه از آسمان به طرف دريا مىآيد ، در ضمن راه محدود به حدى است كه صورت قطره است . تحديد در اين حدى است كه\r\n\r\n","description":"","footnote":"","page_name":" 229 ","page_number":249},
  {"content":"\r\n\r\nفقدان سعهء وجود است و صغر حجم در حقيقت اين قطره كه فاقد كمال وجودى است ، داخل نبوده و صورت مائيه مقوم اوست ، و لكن اين فقدانات را داشته تا وارد بحر شده و حد وجود آن به هم بخورد . گرچه حقيقت مائيهء خود را گم نمىكند ، و بحر جامع حقيقت مائيهء اوست « مع زيادةٍ » .\r\nهمچنين اگر هيولى و قوهء محض وارد بحر جسميت شود ، حقيقت وجوديه‌اش باقى است و تنها آن حد از دست مىرود . و هكذا اگر اين صورت جسميه به حركت جوهريه حركت كرده و وارد بحر عنصريت شود . و همچنين تا وارد بحر انسانيت گردد كه تمام حقايق در اين بحر موجود است ، اما به طورى كه اين بحر فاقد فقدانات آنهاست .\r\nپس فقداناتى كه در مراتب نازله است ، در نفس بسيط انسانى نيست و ما گفتيم شىء به آنچه اصل جوهر اوست ، متقوم است ، نه اينكه مركب از اصل جوهر و فقدانات باشد . مثلًا نور ، به حيثيت نوريه متقوم است ، نه اينكه مركب از حيثيت نوريه و فقدان چيزهاى ديگر باشد و الّا لازم مىآيد ، مركب از فقدانات غير متناهى باشد .\r\nچون اگر گفتيم ماء مركب از صورت مائيه و فقدان صورت ترابيه و فقدان صورت ناريه و فقدان صورت علقيه است ، اين محذور لازم مىآيد .\r\nبنا بر اين اگر بخواهيم شىء را تعريف نماييم ، بايد به آن صورت اخيره كه كمال اتمّ اوست تعريف كنيم ، و الّا اگر بخواهيم از آن مراتبى كه در حد نقصان است به جهت معرفى وجودى كه در مرتبهء خاصه قرار گرفته و ضعف دارد ، مفهومى انتزاع نماييم ، آن را از حاقّ خود آن ذات انتزاع مىكنيم ؛ نه اينكه حد هم جزء منشأ انتزاع باشد ، بلكه به ملاحظه حد و نقصان ذات ، مفهوم از خود ذات انتزاع مىشود .\r\nو الحاصل اينكه : با ملاحظهء حد ، عنوانى از خود ذات انتزاع مىنماييم تا آن عنوان در آن مرتبه ، معرف ذات باشد . اگر اين عناوين و مفاهيم را در تعريف وجود در مرتبهء كمال داخل نماييم ، از باب لا علاجى است و الّا فقدانات در حقيقت فعليه داخل نيست .\r\nپس اگر در مقام تعريف انسان بگوييم : جوهر ، جسم ، عنصرى ، نامى ، حيوانى ،\r\n\r\n","description":"","footnote":"","page_name":" 230 ","page_number":250},
  {"content":"\r\n\r\nملكوتى ، ناطق ، فقدانات را داخل كرده‌ايم ، در صورتى كه ناطق در تعريف كفايت كرده و « مع وحدته » جوهر و جسم و عنصر و نامى و حيوان است .\r\nو اما براى اينكه شيئيت شىء به صورت آن است نه به مادهء آن ، باز يك قضاوت عرفى كه مورد حكومت عقل و قضاوت تمام شرايع و مذاهب هم هست ، انجام مىدهيم :\r\nاگر يك هستهء خرمايى باشد ، كسى به آن فعلًا نخله نمىگويد و صرف اينكه مدتها بعد ، اين هسته زير خاك خواهد رفت و يك تنهء نخلهء عظيم الجثه خواهد شد در هيچ مذهبى مجوز اينكه به اين هسته نخله بگويند ، نيست . و هكذا اگر يك نخلهء عظيم الجثه‌اى باشد كه در او استعداد خاك شدن و خاكستر شدن هست ، اين استعداد ، هيولايى است كه اشراقيين « 1 » و متكلمين « 2 » آن را قبول نداشته و در شىء وراء صورت فعليه ، به هيولى قائل نبوده ولى مشائين آن را به نحوى از برهان اثبات كرده‌اند . « 3 » و لكن باز صرف قوه و استعداد است ، و حقيقت شىء به استعداد نبوده ، بلكه به صورت فعليه است . تقوم اين نخله كه داراى صورت فعليه شجريه است ، به اين صورت است نه به آن استعداد . اين است كه كسى به اين نخله خاكستر نمىگويد ، و حال آنكه اگر شيئيت شىء به ماده و استعداد بود ، لازمه‌اش اين بود كه گفتن خاك به آن صحيح باشد .\r\nپس اين جسم به آن صورت جسميه و به آن مقدار طول و عرض و عمق قائم است ؛ به طورى كه ماده بر كنار و اجنبى از حقيقت جسميه است و جسميت شىء به آن صورتى است كه مشتمل بر مقادير ثلاثه است ؛ به طورى كه اگر بيرون كردن آن اجنبى و غريب از حقيقت جسميه ممكن بود ، در جسميت خالص مىشد ، و مادامى كه آن اجنبى و غريب هست ، در جسميت خالص نيست . لذا تمام اجسام اين عالم طبيعت ، مخلوط بوده و در جسميت خالص نيستند به طورى كه چيز ديگرى نباشد . لذا اگر يك\r\n\r\n\r\n","description":"","footnote":"\r\n( 1 ) - حكمة الاشراق ، در مجموعهء مصنفات شيخ اشراق ، ج 2 ، ص 74 - 82 .\r\n( 2 ) - كشف المراد ، ص 150 ؛ شرح مواقف ، ج 7 ، ص 33 - 46 ؛ شرح مقاصد ، ج 3 ، ص 53 - 78 .\r\n( 3 ) - شفا ، بخش الهيات ، ص 318 - 320 ؛ شرح اشارات ، ج 2 ، ص 36 - 47 ؛ التحصيل ، ص 312 - 320 .\r\n","page_name":" 231 ","page_number":251},
  {"content":"\r\n\r\nقوهء عزرائيليه ماده و هيولى را از صورت جسميه نزع كند ، جسم در جسميت خالص خواهد شد .\r\nپس معلوم شد كه شيئيت شىء به صورت آن است نه به ماده‌اش . و صورت هر اندازه حركت كند ، صورت اخير مناط خواهد بود . و اين عالم ، عالم تكميل استعدادات است ، هر كس را قوهء رحمانى است تكميل شده و به صورت مقدسهء ملكوتى مىرسد و هر كس را كه روح غير مقدسهء شيطانى است به طرف شيطان حركت نموده و در آن استعدادى كه دارد ، تكميل مىشود . از اينجا معناى حديث شريف :\r\n« الدنيا مزرعة الآخرة » « 1 »\r\nمعلوم مىشود . بذر تا در مزرعه است استعدادش تكميل مىگردد ، ولى بعد از آنكه آن را از مزرعه بيرون آوردند ، تكميل استعداد تمام گشته و راه ترقى به روى او بسته مىشود ؛ چون نسبت به هر چيزى كه استعداد داشت ، آن را طى نموده است .\r\n\r\n\r\n","description":"","footnote":"\r\n( 1 ) - عوالى اللئالى ، ج 1 ، ص 267 ، حديث 66 ؛ علم اليقين ، ج 1 ، ص 347 .\r\n","page_name":" 232 ","page_number":252},
  {"content":"\r\n\r\n\r\nغرر في ذكر الأقوال في كيفية التركيب من الأجزاء الحدّية\r\n حدّية الأجزاء ذهناً غايرت * هل وحّدت في العين أو تعدّدت \r\n ثمّ على الثاني فإمّا اتحدا * وجوداً أو كذاتها تعدّدا \r\n أقوال الثاني لديَّ معتبر * بل باعتباراتٍ له تلك الصور \r\n[ شرح منظومه ، بخش حكمت ، ص 102 - 103 
  ]\r\n\r\n","description":"","footnote":"","page_name":" 233 ","page_number":253},
  {"content":"\r\n\r\n\r\nبيان اقوال در چگونگى تركيب ماهيت\r\nمراد از اجزاء حديه ، جنس و فصل است و ممكن است حد ، صاحب اجزاء بوده و لكن محدود صاحب اجزاء نباشد . آنچه ممكن است از دو مفهوم نسبت به يكديگر تصوير شود ، چهار صورت است :\r\nاول : ذهناً و خارجاً متحد نبوده و با هم مغاير باشند .\r\nدوم : ذهناً و خارجاً عينيت داشته باشند ؛ هم در وجود خارجى و هم در وجود ذهنى در يك وجود اتحاد داشته باشند .\r\nسوم : ذهناً اتحاد داشته و خارجاً متعدد باشند .\r\nچهارم : ذهناً متغاير بوده و لكن در وجود خارجى متحد بوده و در يك وجود اتحاد داشته باشند .\r\nصورت اول واضح الفساد است ؛ چون اگر خارجاً با هم متغاير بوده و هر يك وجود على حده داشته باشند ، مانند زيد و عمرو شرط حمل ، موجود نخواهد بود ؛ زيرا شرط حمل شايع اين است كه دو مفهوم مغايرت ذهنى داشته و در وجود خارجى متحد باشند و حيث اينكه مىبينيم هر يك از اجزاء حديه بر محدود حمل مىشود ؛ چنان كه گفته مىشود : « الانسان ناطق » و « الانسان حيوان » پس بايد ناطق بتواند بر حيوان حمل شود و چون مناط حمل ، اتحاد در وجود است ، اگر بگوييم : ناطق و حيوان خارجاً متغايرند ، حمل صحيح نخواهد بود با اينكه قطع داريم حمل صحيح است . پس با اين بيان ، خطاى صورت اول كشف مىگردد .\r\n\r\n","description":"","footnote":"","page_name":" 234 ","page_number":254},
  {"content":"\r\n\r\nو هكذا صورت ثانيه فاسد است ؛ چون بالبداهه مىبينيم مفهوم ناطق و مفهوم حيوان كه اجزاء حديهء انسان است ذهناً متغايرند . علاوه بر آن ، باز شرط حمل كه تغاير مفهومى است محقق نيست .\r\nاز اين بيانات فساد صورت سوم از دو جهت واضح شد : جهت اول آن است كه در صورت اول گفتيم كه در حمل ، اتحاد وجودى لازم است و الّا حمل صحيح نخواهد بود . و جهت دوم آنكه در صورت دوم ذكر شد كه مفهوم ناطق و مفهوم حيوان بالوجدان متغايرند ، علاوه بر آن شرط حمل تغاير مفهومى است .\r\nپس تنها صورت چهارم باقى مىماند و آن درست است كه دو مفهوم ذهناً متغاير بوده ، و لكن در خارج در يك وجود اتحاد داشته باشند .\r\nو الحاصل : جنس و فصل ذهناً متغاير بوده و دو ماهيت على حده‌اند ، منتها در خارج در يك وجود اتحاد دارند .\r\nبه عبارت ديگر : در ماهيت تعدد داشته ولى در خارج در يك وجود اتحاد دارند .\r\nو لكن اين معنى در صورتى درست است كه قائل شويم ماهيت در خارج بالعرض وجود داشته و تحقق دارد و الّا اگر قائل شديم به عدم تحقق ماهيت بالذات و اينكه وجود بالذات متحقق است ، اين بحث يعنى كيفيت تركيب اجزاء حديه از درجهء اعتبار ساقط است ؛ زيرا در اين نظر ديگر اجزائى نيست تا گفتگو شود كه اين اجزاء در دو ماهيت چه نحوه تركيبى دارند ؛ چون در اين نظر ماهيت سراب و هيچ است و نحوهء تركيب آن قابل بحث نيست . پس براى اجزاء حديه ، يعنى جنس و فصل در عين و خارج وراء وجود ، مقام ذات نيست ، يعنى براى اجزاء غير از اين تكه وجودى كه از او اجزاء حديه انتزاع مىشود ، مقام ذاتى نيست تا در آن تكلم شود كه آيا بسيط است يا مركب ؟\r\nو لذا به اشخاصى كه به وحدت اجزاء حديه ، ذاتاً و وجوداً قائلند - مثلًا در بسايط خارجيه مانند سواد و بياض - ايراد شده كه چطور ممكن است صور عقليهء متخالفه با\r\n\r\n","description":"","footnote":"","page_name":" 235 ","page_number":255},
  {"content":"\r\n\r\nامر بسيطى كه ذاتاً و وجوداً داراى بساطت است ، مطابق باشد ؟ « 1 »\r\nقائلين به وحدت جواب داده‌اند : صور متخالفه از اين بسيط به حسب اعتبارات و استعداداتى كه براى عقل به واسطهء مشاهدهء جزئيات ، مانند زيد و عمرو و بكر و بقر و غنم ، حاصل مىشود انتزاع مىگردد . « 2 » زيد يك تكه وجود بسيط است ، ماهيات مانند حيوانيت و ناطقيت در مقام ذات چيزى نبوده و در اين تكه وجود ، ما بازاء ندارند ، وقتى زيد را با چيز ديگرى مثل عمرو و بكر مقايسه مىنماييم ، اگر وجه مشترك بين آنها ديديم ، به واسطهء اين مقايسهء با غير ، نوع انتزاع كرده و هكذا اگر زيد را با غنم مقايسه نموديم و وجه مشترك ديديم ، جنس انتزاع مىكنيم به طورى كه اين جنس در مقام ذات ما بازاء ندارد . همچنين اگر بياض را در مقايسه با سواد ديديم ، از اين قياس يك ما به الاشتراك تصور نموده ، نام آن را لون مىگذاريم و چون سواد و بياض داراى دو وجود بوده و اثنينيت ، موجب امتياز آنهاست ؛ لذا از اين معنى چيز ديگرى انتزاع مىنماييم .\r\nو الحاصل : اگر بخواهيم ذات اشياء را با كمال بساطتى كه دارند به قدر امكان معرفى كرده و در اذهان ديگران داخل نماييم ، چاره‌اى نداشته جز اينكه به ذيل عناوين متمسك شويم بدون آنكه براى اين عناوين و مفاهيم در خارج مقام ذات باشد .\r\nالّا اينكه چون ممكن است آن وجود بسيط را با چيزهاى ديگر مقايسه نماييم ؛ لذا به عناوين و مفاهيم چنگ مىزنيم در صورتى كه در دنيا هنوز كسى حقيقة الوجود را درك نكرده و مفاهيم جز اوهام و اصطلاحات چيزى نيست . چنان كه ما كه اهل اصطلاح بوده و مىخواهيم مبدأ عالم را بشناسيم - البته ما اهل اينكه پشت پرده را ببينيم و خرق حجاب نموده و بالعيان و العين جمال محبوب را تماشا نماييم نيستيم ، آنها كه اين اهليت را داشته‌اند افراد مخصوصى بوده كه آمدند و رفتند - جز استمداد از\r\n\r\n\r\n","description":"","footnote":"\r\n( 1 ) - رجوع كنيد به : شرح مواقف ، ج 3 ، ص 70 ؛ شرح مقاصد ، ج 1 ، ص 423 ؛ شوارق الالهام ، ص 165 .\r\n( 2 ) - رجوع كنيد به : شرح مواقف ، ج 3 ، ص 64 - 71 ؛ شرح مقاصد ، ج 1 ، ص 423 ؛ شوارق الالهام ، ص 165 .\r\n","page_name":" 236 ","page_number":256},
  {"content":"\r\n\r\nمقامات دور و تسلسل و جز استفاده از عناوين و مفاهيم كثيره ، راه ديگرى در دل نگشوده‌ايم ، اعرف ما و اعلم ما كسى است كه دل و خزانهء قلب خود را از مفاهيم بسيار پر كرده باشد .\r\nمثلًا ، مفهوم موجود داراى كمالات علم و قدرت و حيات و اراده است ، در صورتى كه عالم علم الهى ، حقيقة الوجود را نمىفهمد كه چيست ؟ و محال است كه بفهمد .\r\nخود اين مفاهيم حجاباتى است . شايد معناى « العلم هو الحجاب الاكبر » اين باشد . و فرق ميان عالم و عامى آن است كه او اين اصطلاحات علمى را بلد است و اين بلد نيست ، و لكن در اصل اينكه هر دو حقيقة الوجود را نمىدانند يكى هستند . منتها او عالم به اصطلاحات است و اين نيست ، پس اين علم رسمى سراسر قيل است و قال ، نه از آن كيفيتى حاصل نه حال .\r\nهمچنين است قضيه در علم به حقايق اشياء ؛ اگر حكيم بخواهد از قوهء محض كه ترقى كرده و به فعليت صورت جسميه رسيده است ، بدون اينكه حقيقت آن قوه را شناخته و يا بالعيان در نظرش كشف گردد ، حكايت نموده و براى كسى كه مراتب ترقى را نمىداند معرفى كند ؛ چاره‌اى ندارد جز اينكه به وجود بسيط خاص نظر كرده - گرچه حقيقت آن را به هيچ كيفيتى نتواند ببيند - و با غير آن مقايسه نمايد ، مثلًا وجوداتى را كه به نظر او شباهت آنها به زيد و عمرو از وجودات ديگر زيادتر است ، كنار زيد و عمرو گذاشته و يك عنوانى از اين تشابه تام انتزاع نموده و نام آن را جنس قريب بگذارد .\r\nو هكذا آن مفاهيمى را كه از اين ديدنها و ملاحظه‌ها در نظر اول به ذهن مىآيد ، ذاتى و آنچه در مقام ثانى و با نظر ثانوى انتزاع مىشود ، عرضى بنامد .\r\nاين است كه چون برف انبارهايى از اصطلاحات را ديده‌اند كه لا يسمن و لا يغنى من جوع ، خود اينها گفته‌اند :\r\n پاى استدلاليان چوبين بود * پاى چوبين سخت بىتمكين بود « 1 » \r\n\r\n\r\n","description":"","footnote":"\r\n( 1 ) - مثنوى معنوى ، ص 96 ، دفتر اول ، بيت 2128 .\r\n","page_name":" 237 ","page_number":257},
  {"content":"\r\n\r\nو چون آشنايان معارف دانسته‌اند كه تحت پوشش اين اصطلاحات نمىتوان راه معرفت را طى كرد با لسان تمنا گفته‌اند : محبوبا ! خودت پرده و حجاب را بردار كه دست مخلوق قدرت كنار زدن اين حجابها را ندارد . « اللهمّ عرّفني نفسك فإنّك إن لم تعرّفني نفسك لم أعرفك . . . » ما هم اگر خواستيم و توانستيم اين حجاب اكبر ، يعنى مفاهيم و اصطلاحات را پاره كنيم بايد بگوييم : « ربّنا عرّفنا ذاتك و إن لم تعرّفنا نفسك لا نعرفك قطّ » .\r\n\r\n","description":"","footnote":"","page_name":" 238 ","page_number":258},
  {"content":"\r\n\r\n\r\nغرر في خواصّ الأجزاء\r\n بيّنة غنية عن السبب * أجزا و سبقها على الكلّ وجب \r\n لكلّ أجزاء اعتبارات تعدّ * الكلّ أفراداً و مجموعاً ورد \r\n به شرط الاجتماع أو بالشطر * أو نفس الأجزاء التى بالأسرِ \r\n فالسبق للأجزاء بالأسر على * كلٍّ بمعنى كان يتلو الأوّلا \r\n[ شرح منظومه ، بخش حكمت ، ص 103 - 104 
  ]\r\n\r\n","description":"","footnote":"","page_name":" 239 ","page_number":259},
  {"content":"\r\n\r\n\r\nخواص اجزاء ماهيت\r\nمناط احتياج شىء به سبب و مناط احتياج شىء به برهان چيست ؟\r\nمخفى نماند : عقد القضيه ، يعنى علقهء ازدواج و مناكحتى كه بين موضوع و محمول است ، نمىتواند از يكى از سه وجه خالى باشد .\r\nعقد القضيه يا عقد ممكنه است يا ضرورى الوجود است و يا ضرورى الامتناع و الاستحاله است . آنچه مناط احتياج به سبب و علت است ، امكان است و اما وجوب و امتناع مناط استغناء از علت و سبب است .\r\nتوضيح اينكه : اگر نسبت محمول به موضوع را مانند وجود به انسان بسنجيم ، مىبينيم وجود با انسان هيچ قوم و خويشى نداشته ، عدم و وجود نسبت به او يكسان است .\r\nاين ماهيت انسانى در شاهين ترازويى كه يك كفهء آن وجود و يك كفهء آن عدم است نشسته ؛ نه به جانب وجود توجه دارد و نه به جانب عدم و نمىتواند توجه داشته باشد . اين تساوى نسبت امكان است ، و همين امكان مناط احتياج شىء به سبب و علت تامه است كه با وجود علت موجود شده و با عدم آن معدوم مىگردد . و اما اگر وجود را با ذات واجب الوجود بسنجيم ، به محض تصور موضوع مىبينيم اين موضوع در خارج يجب ان يكون موجوداً و اين عقد ايجابى است ، يعنى واجب است ذات اقدس موجود باشد و نسبت در قضيه ، وجوبى است .\r\nمنتها وجوبِ نسبت گاهى به اين صورت است كه بايد موضوع در خارج به\r\n\r\n","description":"","footnote":"","page_name":" 240 ","page_number":260},
  {"content":"\r\n\r\nمحمول متصف باشد و گاهى به اين صورت است كه واجب است اتصاف هر گز در خارج متحقق نگردد .\r\nعلى اىّ حال : در صورتى كه نسبت وجوبى باشد مناط استغناء از علت تامه محقق است . منتها استغناء در يك صورت از اين راه است كه فوق علل بوده و از شدت اوج رتبه ، دست جعل به دامن آن نمىرسد ، بلكه خودش علة العلل است و دست هيچ علتى به دامن كبريايى او نمىرسد و سلسلهء علل فقير و راه‌نشين نسيم عطاى اوست و در صورت ديگر از اين طريق است كه از غايت دنائت ، دون تمام سلسلهء علل بوده و دست او به جعل نمىرسد . اين معناى امكان در ماهيات است . و اما معناى امكان در وجودات و مناط فقر در آنها ، ربطى بودن آنهاست . و لو فعلًا ما همه وجود داريم ليكن وجود استظلالى و ربطى نه وجود استقلالى . چنين وجودى ديگر نسبت وجود و عدم به او مساوى نبوده بلكه او هم واجب الوجود است ليكن واجب الوجود بالغير . نسبت موجوديت به وجودات ضرورى است ولى بالغير ، و يجب ان يكون الوجود الربطى ازلًا مع ذى الظلّ ، بلى رتبهء ذى الظلّ بر ظلّ مقدم است ، اما به تقدم رتبى و طبعى نه تقدم زمانى .\r\nنگويى كه من كى ازلًا بوده‌ام ؟ زيرا « من » اشاره به ماهيت توست و اما وجودات همچو شير و شكر با وجودات ديگر هم‌دوش و هم آغوش بوده است .\r\nو بالجمله : نه تنها در صورتى كه شىء را با وجود بسنجيم اين سه نسبت امكان و وجوب و امتناع پيدا مىشود ، بلكه هر چيزى را كه با چيز ديگرى و با محمولى بسنجيم داراى يكى از اين جهات ثلاثه است و نسبت هر محمولى با اشياء عالم ، يكى از نسب ثلاثه است . مثلًا اگر محمولى را كه ابيضيت است با اشياء عالم بسنجيم ، مىبينيم نسبت ابيضيت به بياض وجوبى است و عقد قضيه ، ايجابى است ؛ چون در اتصاف بياض به ابيضيت هيچ انتظارى نيست ، بلكه حق بياض اين است كه ابيض باشد به طورى كه اگر اين معنى وجود نداشته باشد و اين اتصاف در خارج محقق نباشد ، بياض ، بياض نخواهد بود و وجود او هر وقت بخواهد قدم در دايرهء هستى بگذارد ، اين رنگ براى او\r\n\r\n","description":"","footnote":"","page_name":" 241 ","page_number":261},
  {"content":"\r\n\r\nواجب الثبوت و اين محمول هم آغوش با اوست . و اگر ابيضيت را با اسود و سواد بسنجيم مىبينيم واجب است آنها ابيض نباشند و ابيض بودن آنها امتناع و استحاله دارد . اين است كه آنها در ابيض نبودن محتاج به سبب و جعل نيستند ، بلكه من ذاتهما ان يكونا ليسا بأبيض ، به طورى كه اگر آنها ابيض باشند از مقام ذات تجافى كرده و از ذات بيرون مىروند .\r\nو اگر ابيضيت را با جسم بسنجيم مىبينيم هيچ امتناعى از اينكه ابيضيت براى او نباشد ، ندارد و همچنين هيچ ابايى از اينكه اين وصف براى او ثابت باشد و بر او عارض شود ندارد ، چنان طبع او آرامش دارد كه ابداً اقتضاى هيچ كدام از طرفين ، يعنى ابيضيت و لا ابيضيت را ندارد . پس جسم اگر بخواهد ابيض شود ؛ چون نسبت آن به اين محمول نسبت امكان است ؛ لذا محتاج به علت و سبب است .\r\nو هكذا اگر نسبت زوجيت را به عدد دو ملاحظه كنى ، مىبينى نسبت وجوبى است و نسبت آن به عدد سه ، نسبت امتناع است و زوجيت نسبت به مطلق عدد ، مساوى الطرفين است و لو اينكه بگويى مطلق عدد در خارج يافت نمىشود .\r\nبالجمله : اتصاف موضوعات به محمولات در خارج چنين است كه گفتيم ، البته اگر عقد القضيه‌اى كه در خارج ايجابى يا امكانى يا امتناعى است به ذهن برده شود ، ممكن است در عالم ذهن و عالم عقل ، مواد قضايا انقلاب پيدا كند . مثلًا ممكن است ثبوت محمول براى موضوع در خارج ضرورى ، ولى در عالم ذهن امكان باشد و در عالم ذهن كه انسان ملاحظه مىكند با قطع نظر از اينكه در نفس الامر و متن واقع چه نحوه است ، نسبت محمول به موضوع را مساوى الطرفين ببيند . در اين مرحله است كه اين امكان در عالم ذهن مناط احتياج به برهان است . مثلًا گفتيم : ثبوت موجوديت براى ذات واجب الوجود در متن واقع ضرورى است و محال است كه ذات واجب الوجود در متن واقع نباشد ، ولى چون انسان موضوع واجب الوجود را خوب تشخيص نداده و به حق موضوع احاطه پيدا نكرده ، ثبوت موجوديت را براى او على السويه مىبيند و اثبات اين محمول براى ذات اقدس واجب الوجود محتاج به برهان است . مثلًا انسان\r\n\r\n","description":"","footnote":"","page_name":" 242 ","page_number":262},
  {"content":"\r\n\r\nچون موضوع را تشخيص نداده است در عالم ذهن خيال مىكند كه ممكن است عالم مبدأ داشته باشد و ممكن است نداشته باشد . اين است كه به دور و تسلسل و براهين ديگر احتياج پيدا مىشود . و براى بعضى چيزها در ذهن به محض حضور آنها ، بدون معطلى حكم به وجوب مىشود و انسان در عالم ذهن بدون انتظار ، ثبوت محمول را براى موضوع واجب يا نفى محمول را از آن لازم مىبيند ، كه اين وجوب و ضرورت موجب استغناء از برهان است . بالجمله : امكان در خارجيات مناط احتياج به علت تامه است و امكان ذهنى در ذهن مناط احتياج به برهان است .\r\nبعد از بيان اين مقدمه گفته مىشود : ثبوت اجزاء ماهيات براى آنها مانند ثبوت ناطق براى انسان ، در عقل بىنياز از برهان است . زيرا عقل بعد از آنكه حقيقت انسان را كه حيوان ناطق است دانست ، به محض ملاحظهء انسان و ناطق ، بدون احتياج به برهان ، در ذهن ناطق را براى انسان واجب الثبوت مىبيند . چنان كه باز ذهن در قضيه « الانسان انسان » بدون تأمل مىگويد : آن نسبت براى انسان واجب است به طورى كه احتمال اينكه انسان ، انسان نباشد ، نمىدهد .\r\nچنان كه ثبوت اجزاء براى ماهيت در ذهن ضرورى و مستغنى از برهان است ، در خارج هم بر فرض اينكه جعل به ماهيات متعلق باشد ، با جعل ماهيات ، اجزاء منجعل گشته و به علت ديگرى كه بعد از جعل ماهيت به جعلهاى ديگرى اجزاء را جعل نمايد ، احتياج نيست . بلكه با جعل ماهيات اجزاء واجب مىشوند و چنان كه گفتيم وجوب ، مناط استغناء است .\r\nو الحاصل : اجزاء به عين جعل ماهيت ، جعل شده و محتاج به جعل ديگر و سبب ديگرى وراى جعل ماهيت و سبب آن نيست . بعد از جعل انسان ، انسانيت به جعل ثانوى ، جعل نمىشود و هكذا ناطق به جعل ديگرى و با علت و سبب ديگرى جعل نمىگردد .\r\nدر اينجا اشكالى مطرح شده است و آن اينكه : انسان در خارج ، بيش از اجزاء نمىبيند و كل ، عبارت از عين اجزاء است در صورتى كه مىگويند : اجزاء بايد بر كل\r\n\r\n","description":"","footnote":"","page_name":" 243 ","page_number":263},
  {"content":"\r\n\r\nمقدم باشند ؛ زيرا اجزاء مقدمهء كل است و كل محتاج به اجزاء است و محتاج إليه حق تقدم دارد . با توجه به اينكه گفته شد اجزاء عين كل است لازم مىآيد محتاج و محتاج إليه و علت و معلول يكى باشد . « 1 »\r\nنظير اين شبهه در علت و معلول طرح گرديده است ؛ زيرا گفته‌اند : علت تامهء شىء عبارت از علت مادى و علت فاعلى و علت صورى و علت غايى است ، با اينكه ماده و صورت چيز ديگرى جز شىء نيست ، پس لازم مىآيد اجزاء علت عين معلول باشد . « 2 »\r\nدر دفع اين اشكال گفته مىشود : البته معلوم است كه مركبات دو قسم است : مركب اعتبارى و مركب حقيقى .\r\n\r\nتوضيح در مورد مركبات اعتباريه و حقيقيه\r\nدر مركبات اعتباريه ، چهار اعتبار امكان دارد :\r\nيكى اينكه : به طور عام افرادى اعتبار شوند مثل افراد علما كه فرد فرد عالم تحت نظر قرار داده مىشود و هيچ گونه ملاحظهء وحدت بين آنها نمىشود ، به تك تك افراد نظر شده و آنها را وجودات منحازه مىبينيم .\r\nدوم اينكه : افراد به شرط الاجتماع ملاحظه شوند ، به طورى كه تقيد داخل و قيد خارج باشد ، مثلًا رئيس لشكر كه در انتظامات نظامى تشكيل صفوف مىدهد ، شرط كرده كه افراد در يك خط قرار گيرند به طورى كه اگر از اين صورت اجتماع نظامى تخلف شود ، مطلوب به دست نمىآيد ؛ گرچه همه وظايف خود را ايفا كنند ، اما شرط باقى مانده و مقصود حاصل نشده است .\r\nبه عبارت ديگر : در مورد اين افرادى كه اينجا نشسته‌اند ، غير از اين و آن و آن چيز ديگرى كه اجتماع باشد وجود ندارد ، بلكه اين صورت وحدت اعتبارى وابسته به اعتبار عقل است .\r\n\r\n\r\n","description":"","footnote":"\r\n( 1 ) - رجوع كنيد به : قبسات ، ص 59 ؛ شوارق الالهام ، ص 162 - 163 .\r\n( 2 ) - رجوع كنيد به : شرح مواقف ، ج 4 ، ص 105 - 106 ؛ شرح مقاصد ، ج 2 ، ص 81 .\r\n","page_name":" 244 ","page_number":264},
  {"content":"\r\n\r\nسوم اينكه : اجتماع به نحو شطريت باشد ، يعنى در عرض افراد ديگر قرار بگيرد ؛ چنان كه ده نفر باشيم ، يك نفر هم اجتماع باشد كه با او يازده بشود .\r\nچهارم اينكه : افراد معروض حساب شده و از آن افراد يك هيئت انتزاع شود و بر ذوات آنها عارض گردد ؛ به طورى كه ما در عالم اعتبار به اين ذوات نظر كرده و اين افراد را در يك دست گرفته و يك صورت اجتماعى از آنها انتزاع نموده و اين صورت را در دست ديگر گرفته و آن ذوات را معروض قرار داده و اين هيئت را كه به منزلهء يك پرده است بر افراد ذوات عارض نماييم .\r\nالبته اين صورت و هيئت امر اعتبارى است كه عقل آن را اعتبار نموده است ، پس ذوات افراد براى اين هيئت ، سمت عليت دارند كه دست عقل از روى آنها اين هيئت را انتزاع نموده است و چون اعتبار ، امرى عقلى است و معلول ذوات است ، پس بايد ذوات بر اين صورت منتزعهء معتبرهء عقليه ، تقدم داشته باشد .\r\nاين جواب اجمالى براى دفع اشكال بود ، و لكن توضيح دفع ايراد در مركبات اعتباريه اين است كه : البته نبايد باور كرد كه در امور اعتباريه تأثير و تأثرى است ، هر گز عقد البيع را ياراى آنكه در صفحهء وجود ، قلب و انقلاب و نقل و انتقالى ايجاد كند ، نيست و هر گز در عقد نكاح قدرت اينكه بعد از اجراى آن ، بالحقيقه در زوجين ايجاد صفت حقيقيه نمايد نيست . يگانه چيزى كه تأثير و تأثر ، حق طلق اوست و نقل و انتقال از مشخصات اوست ، همانا وجود است . دست اعتباريات از اينكه بتواند نقصان يا زيادتى ، تأثير يا تأثرى ، نقل يا انتقال حقيقى در صفحهء وجود حاصل كند ، كوتاه است .\r\nاگر اعتباريات داراى وجود و اثر بود ، بايد هنگام اعتبارات شعريهء شعرا ، جمال معشوقين آنها ، در مقابلشان اقمارى شده و شموسى مىگشتند و سلسله‌هاى زلف معشوقين زنجيرهايى مىشدند و نرخ زنجير پايين مىآمد و ديگر به طناب احتياج نبود ، در سر هر زنى هزار دسته زنجير آويخته بود . ديگر دكان كمانداران بسته مىشد ؛ صيادان ، ابروهاى كمانى دلبران را به دست مىگرفتند . كارخانهء پياله بلورى ، بسته\r\n\r\n","description":"","footnote":"","page_name":" 245 ","page_number":265},
  {"content":"\r\n\r\nمىشد ؛ بس كه چشمان پيالهء اعتبارى ، ارزان بود و ما ابداً در روز چشم باز نمىكرديم ؛ چون به واسطهء اعتبار شعرا ، زلف مشكين ، ظلمت شب را گسترانده بود . پس اين اعتباريات ، تصورات اعتبارى است كه پايهء وجود آنها جز در عالم اعتبار عقلى نيست .\r\nبلى براى بعضى از اعتبارات به منظور انتظام نظام عالم ، اعتباراً اثر قائل شده‌اند و آنها را موضوع براى احكامى قرار داده‌اند . و اين اعتبارات گاهى اعتبارات شرعيه است و گاهى اعتبارات عقلائيه است . گاهى اعتبارات عقلائيه از طرف شارع امضا شده و موضوع براى احكامى قرار داده شده است . اوامرى كه روى اين اعتبارات آمده يا به همان صورت اعتباريه ، تعلق گرفته - على قولٍ - و يا اينكه معناى امر به شىء ، حكم به ايجاد اوست .\r\nمثلًا شارع حمد و سوره و سجود و ركوع و تشهد و سلام را معروض يك صورت وحدانى با ترتيب خاصى ديده و در اعتبار ، يك وصف كلى و اجتماعى اعتبار نموده است به طورى كه اگر اعتبار شارع نبود ، اين اجزاء در حصول آن صورت هيچ دخالت و تأثيرى نداشتند . پس اين گونه اعتباريات نه تأثيرى نه ترشح اثرى نه قدرت بر ايجاد معلولى و نه قابليت عليت دارد .\r\nبلكه علت و معلول هر دو ، از اعتباريات محض مىباشند ؛ لذا در اين گونه چيزها اشكال عدم معقوليت تأثير شرط متأخر و اينكه شرط از متممات قابليت مقتضى است پس بايد بر معلول مقدم باشد ، بىربط است ؛ زيرا اعتبار ، مئونه‌اى جز اعتبار معتبر لازم ندارد .\r\nپس به كلى بايد احكام و خواص نظام وجودات حقيقيه را از قبيل : « الواحد لا يصدر منه الّا الواحد و لا يصدر الّا من الواحد » و لزوم تقدم اجزاء بر معلول و تأخر معلول از علت را از اين گونه اعتباريات دور كرد ؛ چون آن قواعد ، بر اساس ميزان خارجيت و فعل و انفعال حقيقى و تأثير و تأثر واقعى است . پس بايد در اصول و فقه باب اين گونه احكام را مسدود نمود و اصلًا اين گونه اعتبارات از احكام واقعيات حظّ و نصيبى ندارند . هذا كله بالنسبه به مركبات اعتباريه بود .\r\n\r\n","description":"","footnote":"","page_name":" 246 ","page_number":266},
  {"content":"\r\n\r\nو اما در مركبات حقيقيه : اجزاء نسبت به يكديگر تفاعل داشته و در فعل و انفعال و قلب و انقلاب و تأثير و تأثرند ، به طورى كه هر يك با كمال جدّ و جهد سعى در اعدام صورت عدوّ مقابلش داشته ، به گونه‌اى كه بعد از تخاصمهاى زياد و انعدامها و نزاعها و تأثير و تأثرها و قلب و انقلابات و خرابى صورت هر كدام به واسطهء اين انعدامها و تنافيها و اخذ اثر ديگرى ، يك دفعه اجزاء كاملًا در صورت يكديگر محو مىشوند ؛ زيرا پيوسته بايد يك صورتى نقاب جمال ماده باشد و اين حقيقت نمىتواند بدون حجاب صورت ، زندگى كند . آن صورتهاى شخصيه كه موجب تمايز عناصر بود ، هر كدام به واسطهء نفوذ و تأثير در يكديگر از بين رفته و به محض رفع صورتها ، صورت مقتضيه حاصل مىگردد .\r\nمثلًا بنا بر قول حكماى قديم : عناصر اربعهء تحت الارض در اثر فعل و انفعالات در يكديگر و بخارات ارضيه ، بعد از هزاران سال تبخير و تدفين و توليد بخارات و لُزوجات ، عناصر پخته شده و كم كم در يك نقطه از نقاط زمين اين بخارات و دخانات و آتش - چنان كه متجددين قائلند : زمين اول يك پارچه آتش بوده و از شمس جدا گشته و در ميليون‌ها فرسخ دور از آفتاب افتاده است ، در اين فضا و هوا ، اقشار و پرده‌هاى خاكى به خود گرفته است ، و لكن هنوز آتش و حرارت داغ در مركز آن وجود داشته است - قرار گرفته و با آب و خاك تصادف نموده و در يك زمينى تبخير و تدخين به عمل آمده و به واسطهء تابش آفتاب به مرور دهور و گذشتن روزها و ماهها و سالها ، پختگى حاصل گردد در اين بين هر عنصرى بر عنصر ديگرى غالب شود ، مناسب با صورت آن ، صورتى در مجموع حاصل خواهد شد - مثلًا زرنيخ از غلبهء عنصر خاك حاصل شده و بعد از تبخير و تدخين باز به صورت ديگرى از معادن درمىآيد - به طورى كه به كلى ديگر آن حقيقت اوليهء عناصر ، از بين رفته و بعد از اين قلب و انقلاب و نفوذ و تأثير ، حقيقت ديگرى حاصل مىگردد .\r\nمثلًا بدن انسان حقيقةً و فعلًا ، خاك يا آب يا آتش نيست . بلكه خاك و آتش و آب\r\n\r\n","description":"","footnote":"","page_name":" 247 ","page_number":267},
  {"content":"\r\n\r\nپخته شده‌اند و اكنون چيز ديگرى مانند گوشت و استخوان و موست و اثر هر يك به واسطهء اينكه به حقيقت باقى نمانده‌اند ، از بين رفته و مركب فعلًا صورت على حده به خود گرفته و اثر تازه‌اى مغاير با آثار اجزاء دارد . چنان كه اين معنى در مركبات حقيقيه معتبر است و معيار تمييز مركب حقيقى از مركب اعتبارى هم همين است كه در مركب اعتبارى اثر مجموع ، وراء اثر اجزاء نبوده بلكه اثر هر يك بشخصيته باقى است ، منتها به يكديگر ضميمه شده و زياد گشته و قوت گرفته است .\r\nچنان كه سابقاً در مورد اجتماع چند نفر براى بلند كردن سنگى گفتيم و چنان كه در افراد قشون و عسكر گفتيم كه : اصل معناى عسكر همان اعتبار صورت اجتماع است و به فرد منحاز ، عسكر نمىگويند ، و لكن اين اعتبار كليت و تركيب در قشون ، اعتبارى است كه بيش از اعتبار در مقابل افراد ، چيزى وجود ندارد . اين است كه اثر آن همان اثر مجموع افراد بدون تغاير آثار شخصيه است . و لكن در مركبات حقيقيه و معادن اين طور نيست بلكه اثر آتش ، يعنى حرارت و اثر آب يعنى برودت از بين رفته ، چنان كه خود آنها از بين رفته‌اند و فعلًا ياقوت اثرى وراى اثر آنها دارد ؛ نه سوزنده است نه مبرّد ، بلكه اثر ديگرى دارد كه مفرّح ذات و روح است .\r\n\r\n","description":"","footnote":"","page_name":" 248 ","page_number":268},
  {"content":"\r\n\r\n\r\nغرر في أنّ التركيب بين المادّة و الصورة اتّحادي أو انضمامي\r\n إنّ بقول السيّد السناد * تركيب عينية اتّحادي \r\n ينظر في الحكم بتعداد إلى * أنّ انفكاكاً بينها قد حصلا \r\n إذ صورة بعد العراءِ باقية * و كان قبلها الهيولى الثانية \r\n لكنّ قول الحكما العظام * من قبله التركيب الانضمامي \r\n[ شرح منظومه ، بخش حكمت ، ص 105 
  ]\r\n\r\n","description":"","footnote":"","page_name":" 249 ","page_number":269},
  {"content":"\r\n\r\n\r\nدر بيان تركيب ماده و صورت\r\nيك نزاع اين است كه : آيا هر كدام از ماده و صورت و جنس و فصل در خارج هويتى وراى هويت ديگرى دارد ، يا اينكه در خارج بيش از يك هويت نيست ؟\r\nحقيقت نزاع بين قائلين به انضمام و قائلين به اتحاد اين است كه : قائلين به انضمام مىگويند : در خارج دو هويت است : يكى هويت جنس و ديگرى هويت فصل ، منتها اينها به يكديگر منضم شده و تركيب آنها عبارت از اين است كه هويتى روى هويت ديگر آمده است . و انضمام اينها مانند انضمام دو حلقهء زنجير نيست كه عرف اين حلقه را غير از آن حلقه ببيند ، بلكه انضمام آنها ادقّ از آن است ، مثل انضمام آب و شير ، و شير و شكر ، بلكه دقيق‌تر . « 1 »\r\nو لكن قائلين به تركيب اتحادى مىگويند : ماده و صورت عينيت داشته به طورى كه يك وجود بسيط و يك هويت مىباشند ، از اين وجود بسيط و هويت واحده مفهوم جنس و فصل انتزاع مىشود و ماده و صورت به يك وجود و يك هويت قائم هستند . « 2 »\r\nبعد از اين نزاع ، نزاع ديگرى مطرح است : بر فرض اينكه در خارج دو هويت باشد . آيا اين دو هويت ، يك نحوه اتحادى داشته يا اينكه اصلًا هيچ نحوه اتحادى ندارند ؟\r\nدر حقيقت ، قائل قول به يك نحوه اتحاد ، مصلح بين دو قول است كه مىخواهد در\r\n\r\n\r\n","description":"","footnote":"\r\n( 1 ) - اسفار ، ج 5 ، ص 287 - 309 ؛ شوارق الالهام ، ص 172 - 174 .\r\n( 2 ) - اسفار ، ج 5 ، ص 282 - 286 ؛ شوارق الالهام ، ص 172 - 174 .\r\n","page_name":" 250 ","page_number":270},
  {"content":"\r\n\r\nيك نظر اتحاد و يك نظر انضمام را بگويد .\r\nدليل كسانى كه قائل به انضمام هستند ، احتمالًا اين است كه ماده ، قوهء محض و صورت ، فعليت است و قوه و فعليت هر گز نمىتوانند با هم متحد گشته و يكى شوند ؛ زيرا قوه مقابل فعل است و متقابلين نمىتوانند متحد گردند .\r\nو شايد بتوان از طرف آنها ، باز برهان اقامه كرد به اين صورت كه : قوه در قوه بودن خود ، بايد بالفعل باشد و الّا اگر قوه هم بخواهد بالقوه ، قوه باشد ، مىگوييم : آن بالقوه بودنش آيا بالفعل است يا بالقوه ؟ يعنى قوه ، قوه بودن نداشته و قابل است كه قوه بودن ، داشته باشد . و همين طور سؤال ادامه پيدا كرده و تسلسل لازم مىآيد . لذا قوه در قوه بودن خود بالفعل است ، نه بالقوه . مراد از بالقوه بودن قوه اين است كه قوه به واسطهء گذشتن از مراتبى و طى منازلى قابليت دارد كه چيزى بشود كه قوهء آن را دارد .\r\nو مراد از بالفعل بودن قوه اين است كه قوه بودن فعلًا هست ، نه اينكه قوه استعداد دارد كه أَن يصير قوةً ، تا بالقوه بودن آن منوط به تكميل استعداد باشد . پس آنچه را كه قوه مىگوييم بايد بالفعل قوه باشد ، پس براى قوه هم در قوه بودن فعليت است .\r\nحال اگر صورت كه فعليت است بخواهد با قوه متحد شود ، لازم مىآيد دو شىء بالفعل متحد شوند و حال آنكه اتحاد وجودى دو فعليت محال است .\r\nجواب اين استدلالها اين است كه : گرچه قوه در قوه بودن فعليت دارد ، الّا اينكه خود قوه امر مبهم و لا متحصل است ، البته اگر فعليت دارد معناى آن اين است كه در لا متحصليت ، لا متحصل نيست بلكه در لا متحصليت ، تحصل دارد و چيزى كه در لا متحصليت تحصل دارد ، معنايش اين است كه بالفعل ابهام دارد و چيزى كه ابهام داشته باشد و لا متحصل باشد مىتواند با چيز متحصل و بالفعل متحد گردد .\r\nچنان كه در لا به شرط گفتيم ، اين توهم كه اگر چيزى لا به شرط شد بايد از خودش هم لا به شرط باشد ، غلط است خود آن چيزى كه لا به شرط است ، ديگر لازم نيست از خودش هم ، بىخود گردد .\r\nبلكه حق مطلب اين است كه : تحقيق نموده - مثلًا - در حبّهء خرما و يا در دانهء بذرى\r\n\r\n","description":"","footnote":"","page_name":" 251 ","page_number":271},
  {"content":"\r\n\r\nكه فعلًا بذر و هسته است ، ملاحظه نماييم كه در آن يك قوه‌اى است كه قابليت و استعداد دارد كه بعد از مدتى كه زير خاك دفن شد ، صورت نخليه و شجريه به خود بگيرد . البته اين قوه‌اى كه فعلًا در بذر است قابل آن نيست كه بگوييم با صورت شجريه متحد است ، بلكه بالنسبه به او قوه است و او نيست و بعد از آنكه زير خاك رفت و زمانى از آن گذشت و سير مراتب و طى كمالات نمود ، صورت شجريه مىشود و صورت شجريه‌اى كه فعلًا هست عين آن قوه است ، يعنى ديگر آن قوه تمام شد و صورت شجريه شد و وراى نخل فعلًا چيزى نيست .\r\nبلى در مقام تعليم اگر بخواهيم براى كسى تقريب نماييم تا اشاره باشد به اينكه يك چيزى بوده كه صورت شجريه شده ، به اعتبار عقلى آن ماده را منحاز از اين صورت نموده و آن را از اين شجريت نزع نموده و يك جنس و فصلى و يك ماده و صورتى به متعلم ، تعليم مىنماييم ، و لكن در واقع يك چيز بسيط است . چنان كه فعلًا اگر اين شجر را ملاحظه كنيم كه قابليت دارد خاكستر گردد ، ديگر در اين نظر چيزى كه بالقوه قابل خاكستر بودن باشد و صورت شجريت غير از آن باشد ، نداريم . بلكه اين شجر سر تا پا بتمامه يك چيز است كه قابليت و قوهء خاكستر شدن را داراست .\r\nو بالجمله : در متن واقع حق با قائلين به اتحاد به معناى اول است ، الّا اينكه تعبير آنها به ماده و صورت ، به واسطهء اين است كه ماده قبل از تلبس به صورت و عينيت با آن بوده است ، يعنى زمانى بوده كه ماده با غير اين صورت عينيت داشته ، بعداً با اين صورت عينيت پيدا كرده است و باز ممكن است از آن صورت تجريد گشته و صورت بماند و ماده فاسد شود . به اين مناسبت يكى را ماده و يكى را صورت مىگويند در حالى كه فعلًا عينيت دارند .\r\nو اما اتحاد به معناى ثانى كه در حقيقت تفصيل بين انضمام و اتحاد است كه به يك نظر ؛ يعنى بالنظر الى متن الواقع اتحاد و عينيت است و به يك نظر انضمام است ؛ يعنى در مقام تعليم و تعلم براى يك شىء دو هويت اعتبار كرده تا وجه تسهيل تعليم حاصل گردد .\r\n\r\n","description":"","footnote":"","page_name":" 252 ","page_number":272},
  {"content":"\r\n\r\n\r\nغرر في التشخّص\r\n عين مع الوجود في الأعيان * تشخُّص ساوق في الأذهان \r\n له الأمارات امور خارجة * تعرض مع عرض كعرض الأمزجة \r\n إذ لا يفيد ضمّ ماهيات * كلّيةٍ تشخّصاً للذات \r\n[ شرح منظومه ، بخش حكمت ، ص 106 
  ]\r\n\r\n","description":"","footnote":"","page_name":" 253 ","page_number":273},
  {"content":"\r\n\r\n\r\nچگونگى حصول تشخّص\r\nمفاهيم كلى بوده و هيچ مفهومى نيست كه كلى نباشد و اينكه گفته‌اند : « المفهوم ان امتنع فرض صدقه على كثيرين فجزئى » « 1 » اگر مراد آنها مفهوم زيد است ، اين مفهوم كلى است . اين است كه مىگوييم : « زيد إمّا موجودٌ و إمّا معدومٌ » . و اگر مراد آنها از زيد ، زيد خارجى است پس ديگر مفهوم نيست .\r\nو بالجمله : مفهوم ، كلى بوده و هميشه بالنظر الى ذاته ، قابل صدق بر كثيرين است .\r\nپس هر چه مفهوم را تقييد نموده و كلى را به كلى ضميمه نماييم ، ابداً مفهوم از كليت خارج نمىشود . اگر هزار قيد آورده و با هزار زنجير پاى مفهوم را ببنديم ، باز كلى خواهد بود . منتها گاهى به واسطهء زيادت قيد ، دايرهء صدق مفهوم تضييق مىگردد تا كار به جايى رسيده كه بيش از يك فرد در خارج پيدا نشود . مثلًا اگر گفتيم : انسان ابيض قمى هاشمى ابن عمرو ، يك دفعه مىبينى بيش از يك فرد ندارد . اين است كه هر مفهومى بالنظر الى الذات قابل صدق بر كثيرين است ؛ گو اينكه بالنظر به جهات ديگر بيش از يك فرد ممكن التحقق نباشد . لذا مفهوم واجب الوجود ، بالنظر الى ذات المفهوم كلى و قابل انطباق بر كثيرين است ، الّا اينكه چون ذات واجب الوجود ذاتى غير محدود و لا يتناهى است ، ذات فرد از اينكه فرد ديگرى از مفهوم ، متحقق گردد ابا دارد ؛ چون لازم مىآيد بين آنها حدى باشد و حد با لا متناهى متناقض است .\r\nو الحاصل : مفاهيم بالنظر به ذواتشان ، از صدق بر كثيرين ابا نداشته مادامى كه پاى\r\n\r\n\r\n","description":"","footnote":"\r\n( 1 ) - تهذيب المنطق ، ص 38 .\r\n","page_name":" 254 ","page_number":274},
  {"content":"\r\n\r\nوجود در بين نباشد ، پس آنچه مىتواند مفهوم را مقيد نموده تا قابل صدق بر كثيرين نباشد ، وجود است كه مساوق با تشخص است .\r\nپس چنان كه گفتيم : ضمّ مفهومى به مفهوم ديگر موجب نمىگردد كه ماهيت و مفهوم از صدق بر كثيرين ابا داشته باشد ؛ گرچه دايرهء صدق آن تضييق مىگردد .\r\nاين معنى ظاهراً خلاف آن حرفى است كه بعضى گفته‌اند كه ضمّ مقولات تسعه به جوهر ، موجب تشخص است . « 1 »\r\nمثلًا جوهر متكيف به كيف كذا ، و متكمّم به كمّ كذا ، و واقع در مكان كذا ، و حاصل در زمان كذا ، و همين طور تا اينكه بر يك فرد مخصوصى منطبق مىشود .\r\nو ليكن اگر اين سخن از حكيمى صادر شده باشد ، يقيناً بايد گفت مراد وى اين است كه اينها امارات و حاكى از تشخص هستند ، نه اينكه نفس تشخص باشند .\r\nو اگر اين حرف از عامى صادر شده باشد ، به مطلب نرسيده است ؛ زيرا تشخص مساوق با وجود است . مفهوم وجود و مفهوم تشخص متغاير بوده ولى مصداق آنها يكى است . چنان كه علم و قدرت و حيات و اراده و وجود و تشخص و لو مفاهيم متكثره‌اند ، و بين آنها ترادف نيست كه همه از يك مفهوم حكايت كنند ، الّا اينكه همهء اين مفاهيم متكثره داراى يك فرد و مصداقند .\r\nپس اگر ماهيات - يعنى جوهر و كيف و كمّ و ايْن و اضافه - به يكديگر ضميمه گردند ، حاكى از تشخص و وجود نيستند . بلكه حدود تكه‌اى از وجود را بيان مىكنند و به طورى دايرهء نظر متعلم را تضييق مىنمايند كه به جايى مىرسد كه بيش از يك فرد و يك تكه از وجود در مركز دايره قرار نمىگيرد و به وسيلهء اين تعريفات و انضمام كلى به كلى ، خط محيط دايره‌اى دور يك تكه از وجود كشيده مىشود به طورى كه اصل وجود از اين حد خارج است .\r\nو اين حد و ذات ، تشخص اصل وجود را ، هيچ گونه بيان نمىكنند به طورى كه هر يك از اين حدود حاكى از يك جهت حد ، و تضييق‌كنندهء اصل دايرهء وسيع بوده تا آنجا\r\n\r\n\r\n","description":"","footnote":"\r\n( 1 ) - رجوع كنيد به : مباحثات ، ص 288 ؛ كشف المراد ، ص 97 - 98 ؛ شرح مقاصد ، ج 1 ، ص 448 - 452 .\r\n","page_name":" 255 ","page_number":275},
  {"content":"\r\n\r\nكه اماره بر تشخص و وجود واحد مىشود . البته اين حدود حاكى از خود ذات وجود و اصل حقيقت وجود نبوده و حقيقت تشخص نيستند ، بلكه امارات و معرفاتِ تكه‌اى از وجود بسيط مىباشند ، به عبارت ديگر اينها تشخص تكه‌اى از وجودند .\r\nپس تا اينجا معلوم شد كه اينها حاكى از حقيقت وجود و شارح آن نيستند و مفاهيم اينها خارج از حقيقت وجود است . چنان كه در مورد سايهء شاخص ، اصل حقيقت شاخص ، جزء حقيقت سايه نيست ، بلكه حقيقت اين وجود ، سايه و ظلّ است به طورى كه حقيقت شاخص از ظلّ خارج بوده و ذى الظلّ در حقيقت ظلّ داخل نيست .\r\nبنا بر اين از اينجا معلوم شد : در مقام تعريف ، غير حقيقت موجوداتى كه محدود بوده و صاحب حد هستند ، بايد يك حدود و تعاريفى نسبت به اصل ذات آنها باشد و يك تعاريف و معرفات براى حدود آنها باشد .\r\nدر تعريف اصل وجود به مفاهيمى كه متكثرند و لكن مصداق آنها با مصداق مفهوم وجود واحد است ، متوسل مىشويم ، مثل عالم و قادر وحى و مريد و مدرك كه از مفاهيم كماليه‌اند ؛ چون وجود عين خيريت و عين قدرت و عين علم و عين اراده است و در حقيقت كل الكمال است ، ما اصل وجود را با مفاهيمى كه هر كدام يك نحوه كمالى را مىرسانند تعريف مىنماييم . مىگوييم : « اللّه موجود كل الوجود ، هو عالم كل العلم ، هو قادر كل القدرة ، هو حى كل الحياة ، هو مريد كل الارادة » و چون اين وجود بسيط كامل ، بىحد و غير محدود است ؛ لذا ديگر ماهيات و جنس و فصل را كه حاكى از حدودات هستند لازم ندارد . اين است كه گفتيم وجود ماهيت ندارد ، يعنى حد ندارد چون ماهيات بيان حدود مىكنند ، فلذا اگر كسى بخواهد وجود را تعريف كند بايد با آن چيزهايى كه مفاهيم كماليه‌اند ، مانند قدرت و علم و حيات و اراده ، تعريف نمايد .\r\nاز اينجا معلوم گشت : اوصاف واجب الوجود - آن وجود بسيط غير محدود - عين ذات اوست و اوصاف او تنها اوصاف ثبوتيه است . واجب الوجود اوصاف سلبيه ندارد ؛ زيرا اوصاف سلبيه ، اوصاف عدم كمال است . معناى كمال اين است كه عدم الكمال نيست ، نه اينكه در مقابل كمال ، عدم كمال هم چيزى باشد ، مثلًا نور در حقيقت\r\n\r\n","description":"","footnote":"","page_name":" 256 ","page_number":276},
  {"content":"\r\n\r\nدو چيز نيست ، يكى نور و يكى عدم ظلمت به طورى كه عدم ظلمت از مقومات ماهيت نور باشد .\r\nپس بنا بر اصالة الوجود ، ماهيات ، حدود وجودات است . بنا بر اين ماهيات ، حدود وجودات محدوده را بيان مىنمايند و چون براى وجود واجب الوجود حدى نيست ؛ لذا ماهيت ندارد . اصل حقيقت آن ، اصل وجود بسيط منبسط است . اين است كه :  « هُوَ الْأَوَّلُ وَ الْآخِرُ وَ الظَّاهِرُ وَ الْباطِنُ » .  « 1 »\r\nو بالجمله : در تعريف وجودى كه حد ندارد ، از ماهيات كه حاكى از حدودند خبرى نيست . و اما وجوداتى كه محدود به حدى هستند ، علاوه بر آنكه اصل وجود و تكهء بسيطه از وجود آنها تعريف لازم دارد - مثل اينكه به موجود ، عالم ، قادر ، حى ، تعريف شود - حدود آنها را هم بايد با ماهياتشان ، مثل جوهر ، جسم ، داراى « كيف » كذا و « كمّ » كذا و « اين » كذا و . . . ، بيان نمود ، البته اينها از عوارض وجود و تشخص نبوده ، بلكه از امارات او مىباشند .\r\nمثلًا اگر در تعريف عقل بگوييم : « جوهرٌ » جوهريت در حقيقت عقل داخل نبوده ، بلكه اماره بر آن است . البته اين امارات ، از قبيل كيف و كمّ و جوهر و غيره ، يك مرتبهء خاصه از وجود را در يك نقطه و حد از حدود اين ماهيات بيان نمىكنند ، بلكه مراتب حدودات - مثلًا در عالم طبيعت حد كمّى و كيفى و جوهرى - را على الاطلاق بيان مىنمايند .\r\nمثلًا ماهيات جوهرى و جسمى و كمّى و كيفى كه در عالم طبيعت ، نفاد داشته و عرض عريضى دارند و داراى حدود مىباشند ، ما دام كه در عالم طبيعت هستند در مسير كمال بوده و به مدارج اين حدود ارتقا مىيابند ، پس در يك حد از اين حدود ، راكد و واقف نيستند . لذا در بيان تعريف ، حد وجودات محدود ، اخذ شده و با عرض عريضى كه دارند ، امارهء تشخص واقع مىشوند .\r\nمثل آنچه در مزاج گفته‌اند كه مزاج انسانى صاحب عرض عريضى است ، مثلًا\r\n\r\n\r\n","description":"","footnote":"\r\n( 1 ) - حديد ( 57 ) : 3 .\r\n","page_name":" 257 ","page_number":277},
  {"content":"\r\n\r\nخون مزاج بين حدودى از حرارت محدود است ، اگر مراتبى را كه بين اين دو حد است سير كرد ، مزاج باقى و سالم است ، و اگر به طور على الاطلاق سير نكرد ، بلكه از نقطهء حد اول يا حد آخر بيرون شد ، مزاج مختل شده و فاسد مىگردد .\r\nتتميم بحث اينكه : هر وجودى كه در عالم طبيعت از مرتبهء اول تا منتهى إليه عالم طبيعت را سير مىكند از اولين روز وجود به عوارضى از كيفيات و كمّيات مكتنف است ، از اينجاست كه دو بحث توليد مىشود :\r\nبحث اول اينكه : آيا با اين مكتنفات ، تشخصات و وجودات حاصل مىگردد ، يا اينكه اين مكتنفات محقق تشخص نبوده ، بلكه امارات و علامات تشخصات مىباشند ؟\r\nالبته مخفى نماند كه تشخص و وجود دو مفهوم متغاير در ذهن بوده ، و لكن در خارج عين يكديگرند . و شىء تشخص پيدا نمىكند مگر اينكه لباس وجود بپوشد و هر گز مكتنف به كيفيات و كمّيات ، محقق و سبب تشخص نيستند ، بلكه كيفيت و كمّيت و ساير اعراض حتى جوهر ، كلى بوده و ضم كلى به كلى موجب تشخص نبوده و بعد از انضمام باز هم كليت باقى است . الّا اينكه چون ضم كلى به كلى دايرهء كليت را تضييق مىكند و لو كلى را از كليت خارج نمىكند ، و لكن ممكن است از غايت تضيق ، كلى يك فرد بيشتر نداشته باشد ، اين است كه آن فرد تعيين مىشود . زيرا فكر انسان بعد از اين انضمامات از غبراء خاك تا اوج سماء گردش نموده و بيش از يك فرد كه اين كلى قابل انطباق بر آن باشد ، نمىيابد . مثلًا مىبينى براى انسان متكيّف به كيف كذا ، متكمّم به كمّ كذا ، و ابن عمرو قمى ، در فلان زمان ، جز يك نفر يافت نمىشود .\r\nپس اين كليات منضمه ، حد وجودى را بيان كردند در صورتى كه آن وجود بسيط است و هيچ يك از اينها در ذات او داخل نيست ؛ چون وجود جوهر عبارت از كمّ ، كيف ، اضافه ، وضع و جده نيست . الّا اينكه اين كليات و مفاهيم حدى را شرح نموده‌اند كه بر حد يك تكهء وجود ، منطبق گرديده است و اماره بر وجود خاصهء بسيطه و موجب تعيين آن شده است ، به طورى كه اگر بالفرض آن تكهء وجود نبود ، اين\r\n\r\n","description":"","footnote":"","page_name":" 258 ","page_number":278},
  {"content":"\r\n\r\nانضمامات كلى به كلى ، مفاهيمى بودند كه بر هيچ فردى منطبق نبودند و صرفاً اين كلى مقيد به قيودات از موجودات عالم ذهن بود ، پس تشخص شىء به وجود اوست و وجود شىء عين تشخص آن است .\r\nبحث دوم اينكه : بعد از آنكه گفتيم اين مكتنفات وجود از امارات تشخص است ، آيا هر مرتبه از مراتب اين مكتنفات ، امارات تشخص است تا نتيجه دهد كه اين مكتنفات از قبيل كيف و كمّ و غير آنها ، با آن عرض عريضى كه دارند ، در هر مرتبه‌اى از اول تحقق تا منتهى إليه سير كمال و به غايت رسيدن كمّ و كيف اماره تشخص بوده ، تا اينكه تشخصات غير محدوده به حدى حاصل گردد ؟\r\nيا اينكه قضيه اين طور نيست كه در هر مرتبه از اين مكتنفات ، اين امارات كاشف از يك تشخصى باشند ، بلكه اين مكتنفات با عرض عريضى كه دارند امارات تشخص واحدند .\r\nتوضيح اين معنى اينكه : مثلًا يك بذر سبزى به قدر سر سوزنى كه مكتنف به كمّ و كيف كوچكى است ، آيا اين كمّ و كيف از اول مرتبهء نازلهء وجودشان تا منتهى إليه كمالشان و در هر مرتبه‌اى بين اين بالا و پايين كه مراتب غير محدوده است - چون حركت است و حركت بايد لا يتناهى باشد و الّا جزء لا يتجزى لازم مىآيد - امارات تشخصى ؛ غير تشخصى كه در مرتبهء ديگر ، امارات او خواهند بود مىباشند ؟ يا اينكه كمّى كه در مغز بذر است ، اين طور نيست كه معدوم شده و بعد كمّ ديگرى حاصل شود ، مثلًا اول كه از خاك سر بلند مىكند كمّ يك سانتى داشته باشد بعد از چند ماه كه در بوستان قد يك مترى برافراشت ، آن كمّ اوّلى معدوم شود و بعد از آن ، اين كمّ زياد و بلند حاصل گردد ، بلكه كمّ از اول رو به كمال گذاشته و اين كمّ يك مترى ، همان كمّ روز اول بوده ، منتها در كمال ترقى نموده است .\r\nمخفى نماند : مناط تعدد تشخص و اينكه اين مكتنفات در هر مرتبه ، امارهء تشخصى باشند ، آن است كه آن كمّ روز اول و آن كيف روز اول معدوم شده و كمّ ديگر و كيف ديگرى حاصل گردد . و لكن اگر اين كمّ در اين مرتبه ، همان كمّى است كه در آن مرتبه\r\n\r\n","description":"","footnote":"","page_name":" 259 ","page_number":279},
  {"content":"\r\n\r\nبوده است ، منتها به اين مرتبه كه رسيده كامل شده است و چون كمال آن داراى عرض عريضى است ، پس آن كمّ يا كيف روز اول است كه پيوسته قدم در تزايد گذاشته است و اين عوارض با عرض عريضى كه دارند امارات يك تشخص بوده و اين مكتنفات به طور اطلاق ، به نحو سعه از اول نقطهء وجود تا آخرين مرحله ، امارات يك تشخص مىباشند .\r\nبلى اگر از آن مرتبهء اول يا از آن مرتبهء آخر كمال بيرون رفت و آن وجود و تشخص توانست خود را از اين مكتنفات رها كند ، تشخص ديگرى براى او ثابت مىشود .\r\nو الحاصل : كيف به نحو اطلاق ، و كمّ به نحو اطلاق و هكذا مكتنفات ديگر به نحو اطلاق امارهء تشخص هستند . بلى كمّ و كيفى كه از اول به نحو اطلاق مكتنف يك وجودند ، امارهء يك تشخص ، اما كمّى كه بر وجود زيد عارض است و كمّى كه بر وجود عمرو عارض است ، هر كدام امارهء تشخص خاصى است .\r\nكما اينكه مزاج داراى دو مرتبه است و مزاج به طور اطلاق بين دو مرتبه ثابت است ، اگر از حدين گذشت مزاج از بين رفته و مزاج ديگرى حاصل مىشود .\r\n\r\n","description":"","footnote":"","page_name":" 260 ","page_number":280},
  {"content":"\r\n\r\n\r\nغرر في التميّز بين التميّز و التشخّص و بعض اللواحق\r\n فيما إذا الكلّي مثله التحق * عن التشخّص التميّز مفترق \r\n شخصية نفسيّة يضاف ذا * منه التميّز للتميّز اخذا \r\n\r\nتقسيم للتشخّص\r\n تشخُّص عيناً بدا كالأوّل * أو زائداً فإن كفى بالفاعل \r\n لا يكثر النوع ادر ذا عقولًا * و دونه إمّا كفت هيولى \r\n كفلكٍ فالنوع أيضاً منحصر * أو ما كفت فكالمواليد اعتبر \r\n و ليس كلّي مع الجزئي * بنحوَي الإدراك بالمرضي \r\n[ شرح منظومه ، بخش حكمت ، ص 106 - 108 
  ]\r\n\r\n","description":"","footnote":"","page_name":" 261 ","page_number":281},
  {"content":"\r\n\r\n\r\nفرق تميّز و تشخّص\r\nاگر كلى وسيعى را به كلى ديگر و سپس به كلى ديگرى مقيد نموديم ، تميز حاصل مىشود ، مثلًا اگر حيوان كلى را به كلى ديگرى كه ناطق باشد مقيد كرده ، بين آن با كلى ديگرى كه از مقيد نمودن حيوان به ناهق به دست مىآيد ، تميز حاصل مىشود .\r\nپس بين دو كلى مقيد ، تميز حاصل گشته ، گرچه تشخص نيست ؛ چون تا وجود قدم به ميان نگذارد ، تشخص حاصل نمىشود . و كلى بعد از تقييد آن به كلى ديگر باز مانع از صدق بر كثيرين نيست .\r\nوجه ديگر فرق بين تميز و بين تشخص اين است كه : تميز بالاضافه حاصل مىگردد ، يعنى از امور اضافيه است كه شىء را با شىء ديگر مقايسه مىنماييم و غير مورد شركت آنها را در نظر مىآوريم ، تميز حاصل مىشود ؛ زيرا تميز امتياز شىء عن شىء فى شىء است .\r\nتميز بين زيد و بين عمرو يا بين او و بين بكر حاصل مىگردد به طورى كه اگر طرف اضافه نباشد تميز نيست ، اگر در عالم يك فرد موجود باشد ، لا غير تميز نيست چون طرف اضافه نيست . و لكن تشخص از امور نفسيه است ؛ چون عين وجود است ، پس اگر يك وجود بسيط در دار تحقق باشد و وجود ديگرى نباشد ، باز تشخص هست .\r\n\r\n","description":"","footnote":"","page_name":" 262 ","page_number":282},
  {"content":"\r\n\r\n\r\nاقسام تشخص\r\nتشخص داراى اقسامى است : زيرا يا عين ذات شخص است ، يا زايد بر ذات و حقيقت شخص است .\r\nدر صورت دوم ، يا در عروض تشخص بر ذات ، تنها جهت فاعلى كفايت مىكند و يا در عروض تشخص جهت فاعلى كفايت نكرده و محتاج چيز ديگرى يعنى قابل خارجى و غير فاعلى است .\r\nقابل خارجى و غير فاعلى يا فقط هيولاست و يا هيولى با چيزهاى ديگر است ، يعنى در عروض تشخص بر ذات شىء اضافه بر جهت فاعلى يا هيولى كافى است يا هيولى كفايت نكرده و محتاج چيز ديگرى از مخصصات و مكمّلات است .\r\nو الحاصل اينكه : تشخص با وجود گرچه در مفهوم متكثر و متغاير بوده ، الّا اينكه در عين خارجى ، مصداقاً يكى هستند ، و در الهيات - ان شاء اللّه - مبحثى خواهد آمد كه گفته مىشود : انتزاع مفاهيم متكثرهء متوافقه از يك شىء بسيط ممكن است ؛ چنان كه مفاهيم كماليه را از يك وجود بسيط به مناسبت اينكه وجود خيرات است و مصداق خارجى خيرات وجود است ، انتزاع خواهيم نمود كه : هو العلم ، هو القدرة ، هو الحياة ، هو الارادة ، هو البقاء و آنچه موجود است ؛ هو كل العالم ، كل القادر ، كل الحي ، كل المريد ، كل البقاء و كل القديم و  « هُوَ الْأَوَّلُ وَ الْآخِرُ وَ الظَّاهِرُ وَ الْباطِنُ » ،  « 1 »  « هُوَ عالِمُ الْغَيْبِ وَ الشَّهادَةِ »  « 2 »  « وَ هُوَ السَّمِيعُ الْعَلِيمُ »  « 3 » و بالجمله : وجود عين تشخص است .\r\nو وجود ، يا عين ذات شىء است ؛ يعنى ماهيت نداشته و « ماهيته انيته » يا اينكه ماهيت داشته و لكن در عروض وجود بر اين ماهيت ، جهت امكان آن ماهيت كه مناط\r\n\r\n\r\n","description":"","footnote":"\r\n( 1 ) - حديد ( 57 ) : 3 .\r\n( 2 ) - حشر ( 59 ) : 22 .\r\n( 3 ) - بقره ( 2 ) : 137 .\r\n","page_name":" 263 ","page_number":283},
  {"content":"\r\n\r\nحاجت و عدم اباى ذاتى از وجود و عدم است ، كفايت مىكند ، كه اگر مناط حاجت ، يعنى امكان ذاتى در او حاصل شد ، جهت فاعلى كفايت مىكند .\r\nو الحاصل : يا در تحقق وجود - كه امر زايد بر ماهيت است - تنها جهت فاعلى مورد احتياج بوده و در فيضان فيض فاعل ، امكان ذاتى ماهيت كافى است يا اينكه عروض اين امر زايد ، يعنى وجود بر ماهيت ، علاوه بر امكان ذاتى كه مناط حاجت به فاعل است به چيز ديگرى احتياج است و امكان ذاتى كفايت نمىكند تا جهت فاعلى در تحقق وجود و عروض وجود بر ماهيت مكفى باشد .\r\nپس اگر آن شىء ، زمانى و طبيعى نبود و محتاج مدت و تخصصات و تكاملات نبود ، بلكه تنها به هيولى اكتفا نمود ، بعد از تحقق هيولى و جهت فاعلى ، وجود عارض خواهد گشت و اگر زمانى بود و حصول ماده و طى مدت را براى حصول قابليت و استعداد نسبت به گشايش يد موهبت لازم داشت عروض آن موهبت و خلعت وجود و نعمت تشخص ، محتاج اين قابل و مخصص و لواحق است .\r\nتوضيح اين بحث اين است كه : بعضى از اشياء ماهيت نداشته و ماهيت آن عين وجود اوست ، و اين شىء كه ماهيت ندارد ، تنها ذات بارى تبارك و تعالى و تقدس است ؛ چنان كه در اوايل كتاب در يكى از مباحث ذكر شد كه : « الحق ماهيته إنّيته » « 1 » ماهيت او عين وجود خارجى و انيت اوست .\r\nماهيت در وجودات ديگر غير از وجود است ؛ چون كراراً گفتيم : ماهيت حد وجود است . البته اگر بخواهيم حد وجود را حكايت كنيم ، بايد آن را با چيزى كه فقط حاكى حد است ، حكايت نماييم ؛ زيرا حد در وجود شىء داخل نيست . پس لا بد وجودات محدوده صاحب ماهيت خواهند بود و ماهيات آنها غير وجوداتشان خواهد بود . اين است كه در مقام تعريف و معرفى آنها بايد از هر دو جهت حكايت كرد .\r\nو لكن وجود كامل غير محدود به حد و لا يتناهى و البسيط كل البسيط ، حدى ندارد تا ماهيت داشته باشد ؛ لذا ماهيت او عين وجود ، و ذاتِ او عين وجود است ؛ معروض\r\n\r\n\r\n","description":"","footnote":"\r\n( 1 ) - شرح منظومه ، بخش حكمت ، ص 21 .\r\n","page_name":" 264 ","page_number":284},
  {"content":"\r\n\r\nنيست تا عارض باشد ، ماهيت نيست تا وجود عارض آن باشد و وجود عين تشخص است ، پس تشخص او عين ذات اوست .\r\nو اما در جايى كه ماهيت شىء غير انّيت اوست ، اگر اين ماهيت مُدّى و مادى نبوده و از زمان و زمانيات خارج بوده و از خط سير هيولى برتر بوده و در عالمى كه هيولاى اولى مفروش است و خيمه زده است نباشد ، بلكه در او هيچ حاجتى به هيولى نبوده و از اين قوهء محض مستغنى باشد ، حال اگر اين ماهيت ، در مرتبهء ذات امكان داشته باشد و گفتيم كه : امكان مناط حاجت به فاعل است ، صرف جهت امكانيت آن ، دست نياز او را تنها به درگاه فاعل گشوده است و چون از تمام ابواب جز باب فيض فاعلى ، مستغنى است ؛ لذا در وجود فقط محتاج فيضان فيض فاعلى است . پس تشخص چنين شيئى زايد بر ذات او بوده و چون زايد است ، عارض خواهد بود و عارض الشىء غير الشىء است ، پس شىء معروض بوده و زايد عارض است . بنا بر اين : ذات معروض است و تشخص آن عارض بر اوست .\r\nو البته عقل اول چنين است كه تشخص آن غير ذات و ماهيت اوست در صورتى كه در عروض اين عارض ، تنها جهت امكانى آن كفايت مىنمايد و فقط جهت فاعلى در كار است لا غير . و چون مادى و مُدّى نيست ، زمانى و مدتى نبوده تا محتاج مخصصات باشد و مادى هم نيست تا محتاج هيولى و ماده باشد ، و اين گونه اشياء احكامى دارد ؛ چنان كه بعضى از آنها در مباحث آتيه در الهيات - ان شاء اللّه - خواهد آمد و اما چون صاحب كتاب بعضى از آنها را در اينجا نقل فرموده ؛ لذا ما به ذكر آنها مىپردازيم .\r\nاز جمله احكام چيزى كه مادى و مُدّى نيست اين است كه : كلى آن ، منحصر در فرد بوده و براى او غير از يك فرد ، فرد ديگرى محال است ؛ زيرا هر جا كه سير هيولى نباشد و هر عالمى كه در آن تخصصات و لواحق نباشد ، تكثر فرد براى يك نوع كلى محال است .\r\nتوضيح اين مطلب اين است كه : تخصص هيولى موجب تكثر فرد است . اين\r\n\r\n","description":"","footnote":"","page_name":" 265 ","page_number":285},
  {"content":"\r\n\r\nصرف القوه بعد از تخصص در آنجايى كه حصّه‌اى از او منحاز گشته بر اثر ترتيب مخصصات و گذشتن ايام و تأثير فصول و تأثير تمام عوامل طبيعت ، اين حمل ، يعنى قوهء مخصصهء از هيولى ، در ظرفى از ظروف تربيت شده و در مراتب ، سير كمالى نموده تا به جايى مىرسد كه فرد براى يك كلى مىشود .\r\nمثلًا اين گياهها كه بيابانها و چمن زارها را پر كرده و طعام انواع حيوانات مىشوند ، به واسطهء تخصصات در حقيقت نباتيه ، تفريد مىشوند ، مثلًا بعد از آنكه در هضم اول ، يعنى دهان جويده شد وارد معده گشته در معده به واسطهء تبخيرات و نزجها و رطوبتها و فشارها تقسيم گرديده ؛ قسمتى كه قابل جذب هيچ قوه‌اى از قواى حاضر در معده نبوده و از مورد تقسيم صاحبان نصيب خارج است دفع مىشود ، بعد در هاضمهء بعدى به تحليل رفته و عصارهء آن كشيده مىشود و از اين عصارهء معده آنچه نياز عضو تحليلى است ، عضو گشته و آنچه ما زاد بر عضو بودن و تنميهء بدن براى توليد مثل است و در سرتاسر اعضاى فحل شدن به وديعت گذاشته شده ، بعد از آنكه به واسطهء حرارت غريزيهء بدن و پيدايش نزج و تأثير اين عامل طبيعت ، از اين اعضا به عالم ديگرى منتقل شد ، در مهد ديگرى تحت تربيت مربى و مخصص ديگرى واقع گرديده ، يعنى در رحم مادرى قرار مىگيرد و همهء موجودات عالم از تأثير فصول و اثر مريخ و مشترى گرفته تا تغذيهء مادر از اغذيهء طبيعت و استفاده از آب و هوا و گذشتن مدتى و قرار گرفتن تحت مالش طبيعت و حرارت معتدلهء رحمى به ترقى و تكامل آن كمك نموده . و بالجمله : ابر و باد و مه و خورشيد و فلك در كارند ، تا تو فردى از كلى انسان شوى .\r\nپس عالمى كه از تخصصات و لواحقات و استعدادات بيرون است و از مدّ سير هيولى خارج است ، جهت امكان آن در وجود او كافى است ؛ زيرا گفتيم : توليد فرد مسبب از تخصص هيولاست و بعد از تخصص ، تأثير عوامل و مخصصات در اينكه اين حصّه را لايق و قابل خلعت موهبت وجود نمايد ، دخيل است . و مادامى كه تخصصات ، اين قوهء ناقابل را قابل مكرمت و لايق موهبت ننمايد ، عطا به محل\r\n\r\n","description":"","footnote":"","page_name":" 266 ","page_number":286},
  {"content":"\r\n\r\nغير قابل و موهبت به شىء غير قابل تعلق نمىگيرد ، لا من بخل من الفاعل بل لقصور فى المحل .\r\nپس از اين عرايض معلوم شد : و لو جايى محل سير هيولى باشد و لكن اگر بدون تكميل استعداد ، مستحق موهبت شد ، باز در آنجا كلى منحصر در فرد خواهد بود .\r\nچنان كه در فلكيات با اينكه طبيعت فلكى محتاج هيولاست ؛ چون جسم است ، الّا اينكه هر كلى منحصر در يك فرد است . و اما جواب اينكه چرا بعضى ماهيات محتاج ماده و بعضى در عروض وجود محتاج تخصص هستند ؟ بايد در محل آن مطرح گردد .\r\nو بالجمله : در عروض تشخص و زيادت وجود ، امكان ذاتى و صرف هيولى كافى نيست ، بلكه بايد مخصصات لاحق گردد تا اينكه هيولى و امكان استعدادى كه دو قابل بوده سير نموده و مراحل ترقى را به عبادت تكوينيه طى نمايند . البته چنان كه عبادت مقرب انسان در نزد پروردگار متعال است ، شىء هم هر اندازه به وجود نزديك شده و از وجود ضعيف به مرتبهء قوى ترقى نمايد به منشأ وجود نزديك‌تر مىگردد و وجود از آن وجود لا يتناهاى قوى و شديد كه نور على نور است منتشر شده و از اظلال اوست ،  « يَكادُ زَيْتُها يُضِيءُ وَ لَوْ لَمْ تَمْسَسْهُ نارٌ » .  « 1 »\r\nو بالجمله : اين قابلان به نُسُك تكوينى مستحق تشخصى بعد تشخصى و موهبتى بعد موهبتى مىشوند .  « وَ إِنْ تَعُدُّوا نِعْمَةَ اللَّهِ لا تُحْصُوها »  « 2 » اين قسم از اشياء مثل مواليد است و نوع در اين قسم به بيانى كه گذشت ، منتشر مىشود .\r\n و ليس كلّي مع الجزئي * بنحوَي الإدراك بالمرضي \r\nبه مناسبت اينكه جزئى و متشخص قريب به يكديگرند و هر چيز جزئى لا بد بايد متشخص گردد ؛ لذا متعرض بيان فرق كلى و جزئى شده فرموده است : نزد بعضى فرقى بين كلى و جزئى اشياء در حاقّ واقع و متن وجودات آنها نيست ، بلكه انسان چون داراى دو نحو ادراك است : يك ادراك از راه عقل ، و ديگرى از راه حواس ، پس\r\n\r\n\r\n","description":"","footnote":"\r\n( 1 ) - نور ( 24 ) : 35 .\r\n( 2 ) - ابراهيم ( 14 ) : 34 .\r\n","page_name":" 267 ","page_number":287},
  {"content":"\r\n\r\nآنچه با اين حواس جزئى درك مىشود به مناسبت مُدرِك ، به آن جزئى گفته و آنچه با مُدرِك كلى ، يعنى ادراك عقل كه محتاج به آلت ادراك ، نيست ، درك گردد ، به آن كلى گويند ، بدون تفاوت در مُدرَك و مُدرِك در متن واقع آن ، لا كلى و لا جزئى . « 1 »\r\nحاجى در ابطال اين مذهب مىفرمايد : متن واقعيت آنها باعث گشته كه يكى با درك جزئى ادراك شده و يكى با درك كلى ادراك گردد .\r\nو بالجمله : چون جزئى در متن واقع جزئى است ؛ لذا بايد مدرِك آن جزئى باشد و چون كلى در متن واقع كلى است ؛ لذا بايد ادراك آن به واسطهء درك كلى باشد .\r\n\r\n\r\n","description":"","footnote":"\r\n( 1 ) - رجوع كنيد به : اسفار ، ج 2 ، ص 10 ؛ شوارق الالهام ، ص 177 .\r\n","page_name":" 268 ","page_number":288},
  {"content":"\r\n\r\n\r\nفريدهء ششم وحدت و كثرت\r\n\r\nغرر في غنائهما عن التعريف الحقيقي\r\n الوحدةُ كمثل ما ساوقها * أعمُّ الأشياء فهي أعرفها \r\n و سرُّ أعرفية الأعمِّ * سنخية لذاتك الأتمِّ \r\n و وحدة عند العقول أعرف * و كثرة عند الخيال أكشف \r\n خذ وحدةً مع الوجود اثنين * في الذهن لكن عينه في العين \r\n[ شرح منظومه ، بخش حكمت ، ص 108 
  ]\r\n\r\n","description":"","footnote":"","page_name":" 269 ","page_number":289},
  {"content":"\r\n\r\n\r\nبىنياز بودن وحدت و كثرت از تعريف حقيقى\r\nبه خاطر اينكه ادعاى استغناى وحدت از تعريف حقيقى ، مبرهن گردد گفته مىشود كه : لازم است مدرِك با مدرَك سنخيت داشته باشد تا ادراك صورت پذيرد .\r\nمدرَكات بر سه قسم است ، يعنى موجودات عالم سه نحوه است : موجودات عالم طبيعت و موجودات عالم عقل و موجودات عالم برزخ و ميانه ، يعنى ميان عالم شهود و عالم غيب . پس مدرَكات طبيعى بايد هم‌سنخ عالم طبيعت و مدرَكات غيبى هم‌سنخ عالم عقل و مدرَكات برزخى هم‌سنخ عالم برزخ باشد .\r\nاگر نفس كه « فى وحدتها كل القوى » است در همان مرتبهء شامخهء تجرد ذاتى باقى بماند ، هر گز براى او درك موجودات عالم طبيعت رخ نخواهد داد . لذا بايد از آن مرتبهء غيبت تنزل نموده ، يك نحوه شهادتى به خود بگيرد و با موجودات عالم طبيعت ، وحدت حاصل نمايد و در اين وجودات طبيعى ظاهر گردد تا جمال اشياء به طور شهادت ، مشهود وى گردد .\r\nو الحاصل مدرِك با مدرَك بايد سنخيت داشته باشد ، آنچه از محسوسات به حس لمس است ، هر گز نمىتواند قوهء باصره او را درك كند ، بلكه آنچه از محسوسات به حس لمس است ، نفس بايد در مظاهر اين احساس مثلًا اعصاب ، منبسط گشته و در رگها گسترده گردد ، تا درك آن صورت پذيرد . نفس در اين فاعليت ، از مقام شامخ خود تنزل نموده و اصل خود را فراموش كرده ، و يكى از موجودات عالم طبيعت شده و در جلوهء اين موجودات ، با آنها اظهار سنخيت و آشنايى نموده است و در حين تنزل در\r\n\r\n","description":"","footnote":"","page_name":" 270 ","page_number":290},
  {"content":"\r\n\r\nكوّه و مشكاة بصرى و ذوقى و لمسى بروز و ظهور نموده و در صف كاروان وجودات طبيعى ، موجودات طبيعت را درك مىنمايد .\r\nو چون موجودات برزخى و ميانه‌اى بين عالم عقل و عالم طبيعت به واسطهء قاعده امكان اشرف ، « 1 » به عنوان يك قسم از موجودات ثابت است ؛ لذا يك عالم برزخى براى نفس لازم بوده تا در تنزل به آن عالم با موجودات آن سنخيت يافته و نسبت به ادراك آنها قابليت پيدا كند . و آن مرتبهء خيال انسانى است كه در آن مرتبه چشم شهودى و سمع شهودى و ذائقهء شهودى و لمس شهودى نبوده ؛ چنان كه صرف باصرهء غيبى و سامعهء غيبى و ذوق غيبى و لمس غيبى نيست ، بلكه بصر و سمع و ذوق و لمس برزخى بوده تا درك مدرَكات آن عالم براى نفس حاصل شود . و مادامى كه نفس در غيبت عالم عقل و تجرد ذاتى باقى بماند و در كوّه و مشكاة مظاهر برزخى قرار نگيرد ، راه آشنايى و درك موجودات متنزله به روى آن بسته بوده و حجاب بين العالمين مانع از درك خواهد بود .\r\nزيرا وجودات عالم عقل در مقام شامخ تجرديت و كليت قرار گرفته‌اند و نفس در مرتبهء شامخ تجرد خود ، با موجودات آن عالم هم‌سنخ بوده ؛ لذا درك آن مدركات براى وى ميسر است . پس نفس كه نورى از عالم غيب است در مورد درك اين حقايق جزئيه بايد در كوّهء مظاهر شهادت ، مشهود گشته و يك نحوه شهادتى حاصل نمايد .\r\nاگر ان شاء اللّه توفيق يار شد در بحث اتحاد عاقل و معقول خواهد آمد كه : اگر عاقل و مدرك مشهودات ، بخواهد طبق قاعدهء اتحاد عاقل و معقول ، حين درك با آنها متحد گردد ، بايد مبصر شهادتى با بصر شهادتى متحد شود و الّا مبصر شهادتى نمىتواند با بصر غيبى متحد گردد .\r\nپس چنان كه گفته شد : نفس بايد در مورد درك مدركات عالم عقل ، واجد مقام عقلى و تجردى كه ذاتاً دارد ، باشد . و در آن مقام ذات هر گز ممكن نيست راه آشنايى و\r\n\r\n\r\n","description":"","footnote":"\r\n( 1 ) - در شرح و تفسير اين قاعده رجوع كنيد به : حكمة الاشراق ، در مجموعهء مصنفات شيخ اشراق ، ج 2 ، ص 154 ؛ قبسات ، ص 372 - 380 ؛ اسفار ، ج 7 ، ص 244 - 257 .\r\n","page_name":" 271 ","page_number":291},
  {"content":"\r\n\r\nادراك موجودات عالم قشر و طبيعت به روى او مفتوح باشد ، بلكه بايد بصر غيبى به بصر شهادتى تنزل يابد .\r\nگمان نشود كه عقل در درك عوالم ، اوهام است و واقعيت نداشته و مدرك و مدركى در بين نيست .\r\nبلكه سمع و بصر و ذوق و لمس در درك اين گونه مدركات ، شهودى نبوده و غيبى است ؛ چنان كه در مورد درك وجودات برزخيه ، اين معنى ثابت است كه اگر تو در خواب شدى ، صدايى مىشنوى و متلونات و الوان متميزه را از هم تشخيص مىدهى ، حقيقت كام و ذوقت با طعومات ، شيرين و منفعل مىگردد ، با اينكه اصوات طبيعى در بين نبوده و قرع و قلع عنيف در هوا اتفاق نيفتاده و الّا بايد كسانى كه پهلوى تو نشسته‌اند ، آن صدا را شنيده و حال آنكه آنها مستريح السمع بوده و باب سمع طبيعى آنها ، مقروع واقع نمىگردد .\r\nچون صوت طبيعى در بين نيست ، بلكه آن صوت برزخى است و با اينكه قرع و قلع عنيف در هوا نيست ، سمع آن عالم را منفعل مىنمايد . و هكذا ذوق آن عالم و بصر آن عالم يعنى بصر غير طبيعى ، منفعل گشته و تمييز الوان و رنگها اتفاق مىافتد .\r\nپس در آن مقام سمع و بصر و ذوق هست ؛ چنان كه كسانى كه به حقايق امور عالمند ، يعنى خانوادهء عصمت آل محمد عليهم السلام فرموده‌اند كه : بشر به واسطهء اشتغال به عالم طبيعت از عالم غيب بىخبر بوده و اشتغال به هوى ، غيب را بر او مستور داشته است . اين است كه در حيوانات ، به واسطهء عدم غور آنها در عالم طبيعت ، اين مرتبه ميسر است ، چنان كه انبيا وقت چوپانى مىديدند ، گله ظاهراً بىجهت رم مىكرد ، جبرئيل بر حضرت محمد صلى الله عليه و آله و سلم نازل شد و كيفيت را بيان نمود كه آنها صداى معذبين را مىشنوند و لذا رم مىكنند . « 1 »\r\nو البته وقتى از طبيعت اعراض شد ، اين معنى حاصل مىشود ؛ اعم از اينكه اعراض به واسطهء فطرت سليمهء الهى باشد كه به وسيلهء مقدسات دست مىدهد . و يا اينكه\r\n\r\n\r\n","description":"","footnote":"\r\n( 1 ) - بحار الانوار ، ج 6 ، ص 226 ، حديث 28 .\r\n","page_name":" 272 ","page_number":292},
  {"content":"\r\n\r\nاعراض به واسطهء رياضات باطله ، مثل رياضات درويش‌هاى هند باشد و چون اعراض آنها دستور شيطانى است ، صداهاى جن و شيطان را شنيده و آنها را مىبينند ، و لكن كسى كه براى او با مقدسات اعراض از اين عالم حاصل شده ؛ چون اعراض وى از جهت نورانيت و روى ميزان شرع بوده ؛ لذا ملائكه و وجودات نوريه را ملاقات مىنمايد . و بر صدق اين مدعى آثار و شواهدى است ؛ چنان كه خود حاج شيخ عباس قمى « 1 » بالاى منبر ، قضيهء صداى شترى را كه بر او داغ مىنهند ، مىگفت .\r\nحال به عنوان نقض گفته نشود : اگر حقايق عقليه هستند ، بايد عقل آنها را درك نمايد ؛ چون با آنها سنخيت دارد و حال آنكه ما از موجودات عالم عقل بىاطلاع و بىخبريم .\r\nچون جواب آن اين است : ما هنوز به مرتبهء عقلانيت نرسيده و نوعاً در مرتبهء خيال هستيم ، بلى در مرتبهء خيال ، ما خيلى از حيوانات بالاتر هستيم ، و لكن صرف برترى از مرتبه‌اى موجب فائق شدن به مرتبهء ديگرى نمىشود . مثلًا گرچه احساس كرم مانند احساس مور نيست و هكذا احساس الاغ مثل احساس ميمون نيست ، الّا اينكه اين معنى باعث نمىشود كه ميمون از حيوانات نباشد و فرضاً از حيوانيت بالاتر باشد . پس چون عقل ما طبق ميزان اصل ذاتش ، به مرتبهء تجرد نرسيده است ، آنچه از كليات و\r\n\r\n\r\n","description":"","footnote":"\r\n( 1 ) - آيت اللّه حاج شيخ عباس قمى ، محدث ، مورخ و رجالى بزرگ شيعه در قرن چهاردهم به شمار مىرود . وى در سال 1290 يا 1294 در قم زاده شد و پس از كسب علوم دينى از محضر آيت اللّه ميرزا محمد ارباب قمى در سال 1316 ق . به نجف رفت و ملازم خدمت محدّث نورى صاحب مستدرك الوسائل شد و استفاده‌هاى بسيارى نمود و در عين حال مساعدتهاى فراوان در بعضى از تأليفات استادش به كار برد و پس از وفات استادش به ايران بازگشت و مدتى در قم و مشهد ماند و تأليفاتش را به پايان برد و سپس به نجف بازگشت ، تا در 23 ذيحجهء 1359 ق . بدرود حيات گفت و در نزد استادش در صحن علوى عليه السلام مدفون شد .\r\nاز آثار اوست : مفاتيح الجنان ، سفينة البحار ، منتهى الآمال ، تتمة المنتهى ، هدية الاحباب ، تحفة الاحباب ، فوائد الرضويه ، نفس المهموم ، هدية الزائر ، فيض العلام ، كحل البصر ، بيت الاحزان ، منازل الآخره ، الكنى و الالقاب ، الدرّ النظيم ، فيض العلّام ، مقامات عليّه ، فصول عليّه ، علم اليقين و چندين كتاب ديگر كه همه به چاپ رسيده است .\r\n","page_name":" 273 ","page_number":293},
  {"content":"\r\n\r\nمعقولات فرض مىكنيم صرف مفاهيم بوده و در حقيقت كليت ندارد ؛ لذا هيچ كس از ما حقيقت انسان را به گونه‌اى كه در عالم وجود دارد نمىداند .\r\nو الحاصل : بهرهء تمام علوم ، غير خيالات چيزى نيست ، چنان كه دربارهء ذات اقدس الهى كه مىگوييم : « اللّه موجودٌ » از اللّه يك مفهوم و از وجود ، مفهوم ديگرى در نفس ماست بدون اينكه به واقع احاطه داشته باشيم .\r\nو الحاصل : مراد از اين مقدمات اين است : هر چيزى كه از دايرهء طبيعت بيرون بوده و وسعت دايرهء وجود آن بيشتر باشد ، به نفس آدمى كه در مقام و مرتبهء شامخ تجرد است نزديك‌تر بوده و بهتر درك مىشود .\r\nخلاصه آنكه : به مناسبت سنخيتى كه در درك لازم است هر چه ذاتاً و حقيقةً ارسال و سريان دارد ، در فوق عالم طبيعت هم به ذات وسيع نفس كه با دو تنزل به مظاهر ، آن را درك مىنمايد نزديك است .\r\nپس وحدت و تشخص و وجود كه طبايع مرسله‌اند ، حتى در فوق عالم طبيعت ، حقايق كليهء مرسله بوده و اعميت دارند ؛ لذا پيش نفس اعرف مىباشند .\r\n\r\n","description":"","footnote":"","page_name":" 274 ","page_number":294},
  {"content":"\r\n\r\n\r\nغرر في تقسيم الوحدة\r\n و وحدةٌ إمّا حقيقيةٌ أو * غير حقيقيةٍ ادْرِ ما دَرَوا \r\n اولاهما بحقّةٍ و غيرها * قسّمها أصحابنا اولو النُهى \r\n فالذات في الوحدة غير الحقّة * قد اخذت في الصفة المشتقّة \r\n و هي أنمّ للخصوص و العموم * بحسب الوجود و المفهوم \r\n و ذو الخصوص العددي منه ما * كمبدإ الأعداد كان مفهما \r\n موضوعه عدم قسمةٍ فقط * و منه ما الوضعي زاد كالنُقط \r\n و منه كالمفارق و منه ما * موضوعه يقبل أن يقتسما \r\n قابله بالذات مقدار و إن * يقبله بالعارض كالجسم زكن \r\n و الوحدة الغير الحقيقية ما * واسطة العروض ليس معدما \r\n تجانس تماثل تساوي * تشابه تناسب توازي \r\n إن وحِّد الشيئان جنساً نوعاً * كمّاً و كيفاً نسبةً و وضعاً \r\n و واحدٌ بالنوع غير النوعيّ * في مثله التمييز أيضاً مرعيّ \r\n[ شرح منظومه ، بخش حكمت ، ص 109 - 111 
  ]\r\n\r\n","description":"","footnote":"","page_name":" 275 ","page_number":295},
  {"content":"\r\n\r\n\r\nاقسام وحدت\r\nواحد داراى اقسامى است ؛ ملخص آن اينكه : واحد يا حقيقى است و آن عبارت است از آنچه در اتصاف به وحدت به واسطهء در عروض احتياج نداشته باشد . و به عبارت ديگر : واحد حقيقى آن چيزى است كه وحدت ، وصف به حال خود اوست و اتصاف آن به وحدت بالنظر به حال متعلق آن نيست . مثلًا اينكه مىگوييم : زيد و بكر واحدند ، بالنظر به حال متعلق است ؛ چون بالنظر به انسان واحد مىباشند .\r\nو يا اينكه واحد غير حقيقى است و تعريف آن از تعريف واحد حقيقى معلوم مىشود ؛ واحد غير حقيقى آن است كه اتصاف آن به وحدت بالنظر به حال متعلق آن است .\r\nواحد حقيقى يا ذاتى است كه داراى وحدت است و يا اينكه نفس وحدت عينيهء خارجيه است و مفهوم ذهنى نيست .\r\nوحدت ثانى ، يعنى نفس الوحدة العينية و الوحدة الحقة التى هى حق الوحدة مانند حق واحد - حقّت كلمته - است ؛ چون براى خداوند ماهيتى غير وجود بحت بسيط نبوده و وجود عين وحدت است ؛ چنان كه عين تشخص بوده و لو مفهوماً متغايرند .\r\nبنا بر اين : مصداق سه مفهوم وجود و وحدت و تشخص يكى است و آن عبارت از وجود حقيقى است .\r\nو اول ، يعنى واحد حقيقى كه ذاتٌ له الوحدة است يا واحد بالخصوص و يا واحد بالعموم است .\r\n\r\n","description":"","footnote":"","page_name":" 276 ","page_number":296},
  {"content":"\r\n\r\nو الواحد بالعموم يا واحد بالعموم ، به معناى السعة الوجودية است . مخفى نماند كه وجود منبسط و وجود سعى ، ذات ثبتت له الوحدة نيست ؛ زيرا داراى ماهيت نيست و لو ممكن است . به اين معنى كه وجود لا به شرط و وجود منبسط ظلّ وجود حق و صرف الربط است ، پس امكان وجودى دارد ، ولى زوج تركيبى نيست . بنا بر اين معلوم شد : آن قاعده‌اى كه در اول كتاب گذشت كه : « كل ممكن زوج تركيبى » « 1 » بعموميته درست نيست تا وجود منبسط را هم شامل شود .\r\nو يا اينكه واحد بالعموم مفهومى است ، مانند مفاهيم كليهء انسان و حيوان .\r\nو اين واحد بالعموم مفهومى : يا نوعى و يا جنسى و يا عرضى است با مراتب عرضى كه عبارت است از : عرضى خاص و عرضى عام و مفارق و لازم و بيّن و غير بيّن .\r\nو واحد بالخصوص : يا غير منقسم است از حيث طبيعتى كه معروض وحدت است ، مانند نقطه و يا منقسم است . و غير منقسم : يا نفس مفهوم وحدت و مفهوم عدم الانقسام است ، مثل مفهوم واحد كه مانند اعداد است و لو خودش عدد نيست و وجودى ندارد ، مگر مفهوماً ؛ چنان كه كليهء اعداد وجودى ندارند الّا مفهوماً ، آنچه وجود دارد معدود است نه عدد ، و يا اينكه غير منقسم ، غير نفس مفهوم است .\r\nو الثانى : يعنى آنچه غير منقسم است و نفس مفهوم وحدت نيست يا وضعى است ، يعنى قابل اشارهء حسيه است و يا قابل اشاره حسيه نبوده و مفارق است و مفارق يا مفارق محض است ، مانند عقل اول و دوم يا متعلق به جسم است ، مثل نفس . و منقسم يا منقسم بالذات است ، مانند مقدار و يا منقسم بالعرض است ، مثل جسم طبيعى .\r\nو واحد غير حقيقى : يا واحد بالنوع و يا بالجنس و يا بالكيف و يا بالكمّ است ، الى آخر الاقسام .\r\nپس به اقسام وحدت اشاره كرديم با قول خودمان و گفتيم : وحدت يا حقيقيه است و يا غير حقيقيه و اصحاب ، حقيقيه را به حقيقيهء حقه و حقيقيهء غير حقه تقسيم نموده‌اند .\r\n\r\n\r\n","description":"","footnote":"\r\n( 1 ) - شرح منظومه ، بخش حكمت ، ص 10 .\r\n","page_name":" 277 ","page_number":297},
  {"content":"\r\n\r\nپس ذات ، يعنى ماهيت در وحدت غير حقه در مفهوم صفت مشتقه از ذات ، اخذ شده است ، مثل واحد از حيث اينكه در آن ، ذاتى كه ثبتت له الوحدة لحاظ شده است .\r\nو وحدت حقه به خلاف وحدت غير حقه است ؛ زيرا واحد در آن ، نفس وحدت است و وحدت ، نفس وجود عينى آن چنانى است كه براى آن ، ماهيتى وراء صرف ذات آن نيست . و وحدت حقيقيهء غير حقه يا خصوص است و آن وحدت عدديه است ، مثل زيد و عمرو و بكر و يا براى عموم است و عموم يا بحسب الوجود و يا بحسب المفهوم است :\r\nو الاول : يعنى وحدت حقيقيهء غير حقهء عام بحسب الوجود ، مثل حقيقت وجود لا به شرط و وجود منبسط .\r\nو الثانى : يعنى وحدت حقيقيهء غير حقهء عام بحسب المفهوم ، مثل وحدت نوعيه و جنسيه و عرضيه .\r\nو ذو الخصوص العددى : يعنى واحد بالخصوصى كه به آن واحد بالعدد گفته مىشود ، مثل مبدأ اعداد كه فقط موضوع او ، عدم قسمت را مىرساند . و اين در مفاهيم ، آيت وحدت حقه در حقايق است .\r\nاز جملهء واحد بالخصوص چيزى است كه واحد وضعى است كه به موضوع آن مفهوم ديگرى ، وراى مفهوم وحدت و عدم انقسام ، زياد شده و از ذوات اوضاع مىباشد ، يعنى قابل اشارهء حسيه است ، مانند نقطه .\r\nو از جملهء واحد بالخصوص ، مثل مفارق است ، و لكن وضعى و قابل اشاره نيست ، مانند عقل و نفس .\r\nاين سه ، يعنى مبدأ الاعداد و وضعى و مفارق در اينكه ذات و موضوع وحدت قابل قسمت نيست ، مشتركند و به عبارت ديگر : در آنها معروض وحدت من حيث الذات قابل قسمت نبوده ؛ چنان كه من حيث العارض ، يعنى وحدت هم قابل قسمت نيست .\r\nو از جملهء واحد بالخصوص چيزى است كه موضوع آن ، قابل قسمت است و آن دو قسم است :\r\n\r\n","description":"","footnote":"","page_name":" 278 ","page_number":298},
  {"content":"\r\n\r\nيك قسم بذاتها قابل انقسام وهمى است نه فكّى ، مثل مقدار ؛ زيرا مقدار جز قدر معينى از امتداد نبوده ، و اگر قسمت فكيه بر آن طارى گردد باقى نمىماند ؛ چون عرض بوده و عرض در خارج بسيط است . بلى قابل قسمت وهميه هست ؛ چنان كه در جزء لا يتجزى - ان شاء اللّه - بيان مىشود .\r\nو قسم ديگر موضوع آن بالعرض قابل قسمت است ، مثل جسم طبيعى . چرا مثل جسم طبيعى گفتيم ؟ زيرا واحد بالعدد را كه در جسم حلول مىكند ، مانند بياض شامل شود . و همچنين صورت واحده را ، بلكه هيولاى واحدهء متحصصهء در حصّهء واحده از جسم را شامل گردد ؛ چون هيولى نيز بالعرض به واسطهء مقدار قسمت وهمى را قبول مىنمايد .\r\nبلى ، هيولى بذاتها قسمت فكيه را قبول مىكند ؛ زيرا به واسطهء قبول كردن هيولاى عالم طبيعت قسمت به حصص متعدده را ، اين اشياء منحازه پيدا شده است ، كه اصل قوهء محض به واسطهء قسمت فكيه ، منشأ شده كه در هر ظرف و حدى به مناسبت آن حد ، طريق تكامل را سير نمايد ، و لكن قسمت فكيه مراد نيست .\r\nاقسام وحدت حقيقيه تمام شد ، بحث راجع به وحدت غير حقيقيه ، شروع مىشود .\r\n و الوحدة الغير الحقيقية ما * واسطة العروض ليس معدما \r\n تجانس تماثل تساوي * تشابه تناسب توازي \r\n إن وحِّد الشيئان جنساً نوعاً * كمّاً و كيفاً نسبةً و وضعاً \r\n و واحدٌ بالنوع غير النوعيّ * في مثله التمييز أيضاً مرعيّ \r\nوحدت غير حقيقيه معدم و فاقد واسطه در عروض نيست ، بلكه وحدت به وساطت واسطه در عروض ، حاصل مىشود . مثل زيد و عمرو كه در انسانيت واحدند و انسان و فرس كه در حيوانيت واحدند . پس انسان واحد حقيقى و واسطه در عروض است تا براى زيد و عمرو ، وحدت در انسانيت حاصل شود ، بنا بر اين وحدت وصف انسان بالنظر الى حاله است و وصف زيد و عمرو بالنظر الى متعلقهما است .\r\n\r\n","description":"","footnote":"","page_name":" 279 ","page_number":299},
  {"content":"\r\n\r\nوحدت غير حقيقيه داراى اقسامى است كه عبارت است از تجانس و تماثل و تساوى و تشابه و تناسب و توازى . اگر دو شىء در جنس متحد باشند تجانس است و اگر در نوع متحد باشند ، مثل زيد و عمرو كه در تمام ذات مشترك و واحدند ، تماثل است و اگر در كمّ متحد باشند ، تساوى است و اگر در كيف متحد باشند ، تشابه است و اگر در نسبت متحد باشند ، تناسب است و اگر در وضع و محل متحد باشند ، توازى است .\r\nالبته اصطلاحاً واحد بالنوع ، غير از واحد نوعى است ؛ واحد بالنوع مثل زيد و عمرو است كه بالنوع واحدند نه بالذات ، بلكه بالذات متباين و متعدد و متكثرند و واحد نوعى مثل خود انسان است .\r\nبر اين واحد بالنوع و واحد نوعى ، واحد بالجنس و واحد جنسى ، و واحد بالعرض و واحد عرضى را ، قياس كن كه فرس و انسان را واحد بالجنس و حيوان را واحد جنسى و بياض و سواد را واحد بالعرض و لون را واحد عرضى گويند .\r\n\r\n","description":"","footnote":"","page_name":" 280 ","page_number":300},
  {"content":"\r\n\r\n\r\nفريدهء هفتم علت و معلول\r\n\r\nغرر في أنّ اللائق بجنابه أيّ أقسام الفاعل ؟\r\n في الأوّل السادس ذو رواية * و هو لدى المشّاء بالعناية \r\n و عندهم لصورٍ عوارضا * و عند الإشراقي لكلٍّ بالرضا \r\n و متكلّم بداعٍ زيد قد * قال لفعل اللّه قصداً قد قصد \r\n[ شرح منظومه ، بخش حكمت ، ص 120 - 121 
  ]\r\n\r\n","description":"","footnote":"","page_name":" 281 ","page_number":301},
  {"content":"\r\n\r\n\r\nنحوهء فاعليت خداوند\r\nمتكلمين قولى را با قطع نظر از توالى فاسدهء آن ، راجع به علم بارى تعالى گفته‌اند كه متشرع مآبانه است و آن عبارت است از اينكه : خداوند تبارك و تعالى فاعل بالقصد است . « 1 » پس علم او به ذات خود از علم او به فعلش كفايت نمىكند ، بلكه علم او به معلوم قبل از عمل بوده ، مانند علم ما كه قبل از عمل است ، با اينكه فعل او مقرون به داعى است .\r\nو الحاصل : علم خداوند به مخلوقات علم تفصيلى زايد بر ذات است كه فعل او از روى آن علم متحقق گرديده ، در صورتى كه صرف علم در ايجاد مخلوقات كفايت نكرده ، بلكه غير از آن داعى ديگرى بوده و غايتى ملاحظه شده است . زيرا اگر فعلى بدون غايت حاصل گردد لغو است . منتها چون خداوند تبارك و تعالى غنىّ عن العالمين است ؛ لذا به هيچ وجه نفعى براى او تصوير ندارد . حتى در معرفت مردم نسبت به خداوند نفعى براى خداوند نيست ، بلكه معرفت حق براى خود مردم و مخلوقات ، كمال و نفع است . پس هر چه از آيات با اين معنى منافى باشد مىبوسيم و كنار مىگذاريم ، چنان كه اگر خبرى هم با آن منافى باشد ، مىبوسيم و كنار مىگذاريم .\r\nالبته مستبعد نيست كه مردم خلق شده باشند براى اينكه نفع به خود آنها رسيده و خود آنها به فايدهء كمال و سير ترقى برسند . و هيچ استبعادى ندارد كه شىء خلق شده باشد تا براى خودش فايده داشته باشد و علت و سبب ايجاد شىء ، خود آن باشد . مثلًا\r\n\r\n\r\n","description":"","footnote":"\r\n( 1 ) - رجوع كنيد به : كشف المراد ، ص 306 ؛ شرح مقاصد ، ج 4 ، ص 111 ؛ و نيز اسفار ، ج 2 ، ص 224 .\r\n","page_name":" 282 ","page_number":302},
  {"content":"\r\n\r\nانسان گرم شدن را تصور نموده و اين صورت گرم شدن سبب مىشود كه بخارى درست كرده تا گرم شود ، پس آن گرم شدن خارجى به سبب اين گرم شدن ذهنى است .\r\nو حكماى مشاء علم عنايى را لايق خداوند متعال دانسته‌اند . « 1 » و حاصل آن ، اين است كه بايد چند چيز از محكمات دست نخورده را دانست و آن عبارت است از :\r\nاولًا : بايد براى خداوند متعال به گونه‌اى علم اجمالى در مرتبهء ذات قائل شد كه با بساطت ذات منافى نباشد ؛ چون علم تفصيلى به اين موجودات به نحو كثرت ، با بساطت ذات منافى است . اين است كه براى حفظ مرتبهء بساطت علم قائل شده‌اند كه :\r\nعلم تفصيلى خداوند تبارك و تعالى به اين موجودات ، خارج از ذات و متصل به ذات است « 2 » و نقشهء موجودات از ازل تا ابد ، نزد خداوند تبارك و تعالى موجود بوده و طبق آن نقشه ، زمينهء وجود موجودات در عالم ريخته مىشود ، مانند علم مهندسى كه نقشهء ذهنيه تصوير نموده ، در صورتى كه خارج از ذات اوست .\r\nثانياً : خداوند متعال محل و معروض واقع نمىگردد و محال است كه چيزى به واجب الوجود ، قيام حلولى داشته باشد . لذا بايد گفت : قيام اين علم تفصيلى ارتسامى به ذات اقدس ، قيام صدورى بوده نه حلولى و اين علم از ازل در مرتبهء خارج از مرتبهء ذات ، حاصل بوده است و علت اشياء اين علم است و اين علم تفصيلى خداوندى است كه موجودات به تدريج بر طبق آن ، ايجاد مىشوند .\r\nعدهء ديگرى از فلاسفه ، يعنى حكماى اشراقى گفته‌اند : « 3 » اگر خداوند متعال به نحو كثرت در مرتبهء ذات عالم باشد ، لازمه‌اش اين است كه در مرتبهء بساطت ، خللى لازم آيد ؛ لذا بايد گفت : علم تفصيلى خداوند متأخر است ، و لكن علم تفصيلى به موجودات صور مرتسمهء قائمهء به ذات خداوندى كه خارج با آن منطبق باشد نيست ، بلكه خارج عبارت است از عين علم تفصيلى خداوندى بدون اينكه علم ديگرى - چنان كه مشائين\r\n\r\n\r\n","description":"","footnote":"\r\n( 1 ) - شفا ، بخش الهيات ، ص 538 ؛ شرح اشارات ، ج 3 ، ص 318 ؛ قبسات ، ص 416 .\r\n( 2 ) - شفا ، بخش الهيات ، ص 501 - 504 ؛ شرح اشارات ، ج 3 ، ص 298 - 304 .\r\n( 3 ) - رجوع كنيد به : حكمة الاشراق ، در مجموعهء مصنفات شيخ اشراق ، ج 2 ، ص 150 - 153 .\r\n","page_name":" 283 ","page_number":303},
  {"content":"\r\n\r\nگفته‌اند - باشد ، و عالميت خداوند تبارك و تعالى به علم بالرضاست ، يعنى اين موجودات خارجى بخارجيتها علم تفصيلى به نحو علم بالرضا است .\r\nو براى تقريب اينكه چطور خارج ، علم خداوندى است ، دو دليل است كه ما به يكى اكتفا نموده تا استبعاد آن دفع شود : ما انسانها يك علم داريم كه در اذهان ماست و آن علم بالذات است و آن علم بالذات همان صور است كه بالذات معلوم بوده و خارج به توسط آنها و بالعرض معلوم مىگردد ، يعنى آن صور با خارج منطبق است و الّا ما بالاصاله به خارج علم نداريم . البته اين صور ذهنيهء حاضره به علم حضورى در پيش نفس ، طورى نيست كه به علم ديگرى معلوم ما شده باشد ، بلكه اين صور ذهنيه را بالوجدان ديده و با علم ديگرى به آنها عالم نشده‌ايم و الّا تسلسل لازم مىآيد . پس علم در حقيقت ، خود اين صور ذهنيه‌اى است كه قائم به نفس است . موجودات خارجيه را نسبت به ذات اقدس به مثابهء صور ذهنيه فرض كن كه خداوند با علم ديگرى به آنها عالم نبوده بلكه خود آنها علم تفصيلى خداوند تبارك و تعالى است .\r\nو لذا اشراقيون تمام موجودات خارجى را علم تفصيلى حق دانسته‌اند . « 1 » و مشائين علم خدا را به آن نقشهء ارتسامى كه قائل بودند ، بالرضا دانسته‌اند ، « 2 » نه علم به موجودات خارجيه را .\r\nاينها اقوال قدما همچون شيخ الرئيس و خواجه و غيره بوده است . بعد از اينها از زمان آخوند به اين طرف - چنان كه شايد مؤسس ، آخوند بوده و متأخرين از او تبعيت كرده‌اند - به علم بالتجلى قائل شده و خدا را فاعل بالتجلى دانسته‌اند .\r\nمرحوم حاجى در متن گفت : روايت از صوفيه است ، « 3 » البته نبايد از شنيدن لفظ صوفيه فرار كرد كه ما با آنها نيستيم ؛ چون اگر قومى با ما موافق نشدند ، نبايد اگر يك\r\n\r\n\r\n","description":"","footnote":"\r\n( 1 ) - رجوع كنيد به : حكمة الاشراق ، در مجموعهء مصنفات شيخ اشراق ، ج 2 ، ص 150 - 153 .\r\n( 2 ) - رجوع كنيد به : اسفار ، ج 2 ، ص 224 .\r\n( 3 ) - رجوع كنيد به : فتوحات مكيه ، ج 3 ، ص 483 - 484 ؛ شرح فصوص الحكم قيصرى ، ص 17 ؛ اصطلاحات الصوفيه ، ص 155 - 156 .\r\n","page_name":" 284 ","page_number":304},
  {"content":"\r\n\r\nجهت حقى را هم قائل شدند ، ما به مناسبت احراز عداوت كلى ، زمزمهء مخالفت كلى با آنها سر داده و حرف حق را هم به جهت مخالفت با آنها ، قائل نشويم . و الّا اگر بنا بر اين باشد بايد ما با تمام الهيين عالم بناى مخالفت گذاشته و اعتقاد به وحدانيت و توحيد را هم از دست بدهيم . بلكه لازم است انسان طريقى كه حق است با هر آشنايى مشى كند و تا وقتى كه مقصد يكى است با آنها همراه باشد و هر جا مقصد او با مقصد آنها تفاوت كرد و راه او از راه آنها جدا شد ، او راه منزل خود را پيش گرفته و آنها را در راه خودشان واگذارد .\r\nو بالجمله : اين قول - علم بالتجلى - به هر كه استناد داشته باشد ؛ معنايش اين است كه خداوند در مرتبهء ذات ، هم علم اجمالى و هم علم تفصيلى دارد ، با اينكه در مرتبهء ذات به نحو كثرت به اين موجودات علم داشته است :  « يَعْلَمُ خائِنَةَ الْأَعْيُنِ وَ ما تُخْفِي الصُّدُورُ » ،  « 1 » ازلًا به حركت پَر مگس كه در آخر الابد حاصل خواهد شد عالم بوده « لا يعزب عنه شىء » از اول تا آخر و از ازل تا ابد در مرتبهء ذات به اين موجودات تفصيلًا علم داشته . با اين حال به مقام بساطت او لطمه‌اى وارد نمىآيد و در عين علم تفصيلى به اين موجودات متكثره ، در مقام ذات ، علم اجمالى هم به ذات اقدس خودش دارد به طورى كه هيچ منافاتى بين اين علم تفصيلى و آن علم اجمالى نيست .\r\nالبته تصور اين معنى مشكل است ، و لكن بعد از آنكه انسان مطلب را تصور كرد ، قابل انكار نبوده ، ناچار تصديق مىكند . و الحاصل : تصور آن مساوق با تصديق آن بوده كه به صرف تصور ، برهانى مىشود و انسان را به تبعيت از قائلين به آن ، ناچار مىنمايد .\r\nو بالجمله : قائل به علم بالتجلى در مرتبهء ذات ، قائل به علم اجمالى و علم تفصيلى بوده و علاوه بر اينها باز موجودات خارجى را به علم بالرضا ، معلوم حق مىداند . البته در اينجا بايد نقل فتوا نمود و ان شاء اللّه در محل آن مدارك اقوال گفته خواهد شد .\r\nناگفته نماند كه : در فلسفه مسأله‌اى را كه مثل مسألهء علم محل آراء و اختلاف و نقض و ابرام باشد ، سراغ نداريم .\r\n\r\n\r\n","description":"","footnote":"\r\n( 1 ) - غافر ( 40 ) : 19 .\r\n","page_name":" 285 ","page_number":305},
  {"content":"\r\n\r\n\r\nغرر في أنّ جميع أصناف الفاعل الثمانية متحقّقة في النفس الإنسانية\r\n و بالرضا أو بالتجلّي إذ فطر * يستعمل النفسُ القوى تُنشِي الصور \r\n و بتوهّمٍ لسقطةٍ على * جذعٍ عنايةً سقوطٌ فعلا \r\n بالقصد كالمشي لعلمٍ حادث * مع ما عليها زيد من بواعث \r\n بالطبع كالصحّة بالقَسر العلل * بالجبر من خيِّرةٍ شرٌّ حصل \r\n و النفس مع علوّها لَمّا دنت * بأمرها كلُّ القوى قد سُخِّرت \r\n مُعطي الوجود في الإلهي فاعلٌ * معطي التحرّك الطبيعي قائلٌ \r\n[ شرح منظومه ، بخش حكمت ، ص 121 - 123 
  ]\r\n\r\n","description":"","footnote":"","page_name":" 286 ","page_number":306},
  {"content":"\r\n\r\n\r\nبيان فاعليت نفس به جميع اصناف هشتگانهء فاعل\r\nنفس موجودى است كه به تمام سلسلهء وجود سر زده و غيبى و شهودى است و متوسط بين الغيب و الشهاده است ؛ در عين حال كه طبيعى است و با موجودات طبيعت و اجسام قدم مىزند در مرتبهء كشف و شهود است و با موجودات عالم غيب و تجرد اظهار سنخيت نموده و با آنها همقدم و همنشين است ؛ چنان كه با قوهء خيال بين طبيعت و غيب نيز هست . پس قوهء غيبيه داشته ؛ چنان كه قوهء طبيعيه دارد و در عين حال كه مرتبهء خالقيت دارد ، در طبيعت هم دافعيت و جاذبيت دارد ، جاذب و دافع است . و چنان كه در مرتبهء شامخ لباس طبيعت را كنده است ، باز در طبيعت راه مساوات در پيش گرفته و لباس طبيعى پوشيده است .\r\nپس بنا بر اين نقش تمام شئون وجود را داراست و لذا تمام اقسام فواعل را احراز كرده است . فاعل بالرضاست ؛ چنان كه فاعل بالتجلى است : اما اينكه فاعل بالرضاست چون استعمال قوا كرده و انشاى صور مىنمايد ، و فاعل بالرضا بودن نفس نسبت به صور ، به اين خاطر است كه نفس ايجاد صور مىكند بدون اينكه به آنها سابقاً علم داشته باشد و آن علم باعث ايجاد آنها شده باشد ، بلكه نفس به عين اين صور موجوده و مخلوقه عالم است و وجودات اين منشآت ، عين علم نفس به آنهاست .\r\nو الحاصل : اين صور نزد نفس حضور داشته بدون اينكه از اين صور صورى در ذهن باشد كه نفس به واسطهء آن صور به اين صورتها عالم باشد بلكه بدون واسطه ، وجود خود اين صور علم نفس هستند .\r\n\r\n","description":"","footnote":"","page_name":" 287 ","page_number":307},
  {"content":"\r\n\r\nو اما فاعل بالرضا بودن نفس نسبت به قوا ، به خاطر اين است كه نفس در اين مرتبهء شهادت در مواقع رؤيت و سمع و ذوق و لمس متنزل شده و عين اين قواست . چنان كه در يكى از مباحث طبيعيات اين بحث خواهد آمد كه : « النفس فى وحدتها كل القوى » . « 1 » در عين حال كه در مرتبهء غيب ، از طبيعت غايب است و فوق اين عالم است ، در اينجا يكى از موجودات طبيعيه است ، بصر است ، لمس است ، سمع است . پس اين قوا پيش نفس حاضرند . منتها نفس در اين مرحله در مرتبهء شامخ خود نبوده ، بلكه متنزل شده و فعلًا لمس و سمع و بصر و ذائقه گشته و در مظاهر هر يك ظهور نموده است .\r\nپس خود اين قوا علم نفس است و الّا اگر چنين نباشد بايد علم نفس به آنها به صورت باشد ، در حالى كه اگر به صورت باشد بايد اين صورت در نفس باشد و اگر اين صورت در نفس باشد ، كلى خواهد بود و صورت كلى با صورت جزئى منافى است ؛ چون نفس قوا را به طور جزئى استعمال مىكند .\r\nو الحاصل : اگر صورت كلى باشد ، فعلى متحقق نمىگردد ؛ زيرا در اين صورت بايد مثلًا اصل صورت حركت را تصور نمايد و حال آنكه صورت حركت كلى متحقق نمىگردد ؛ چون كسى كه صورت حركت كلى را تصور كند نمىتواند به سوى شىء خاص حركت جزئى نمايد ؛ زيرا نسبت اصل حركت به حركت جزئيات مساوى است .\r\nپس اگر در صورت تصور اصل حركت ، يك حركت خاصى متحقق گردد ، ترجيح بلامرجح لازم مىآيد .\r\nو الحاصل : اگر شما اصل صورت حركت را به طور كلى ، تصور نماييد تحركى حاصل نمىشود ، بلكه در حركت جزئى ، تصور حركت جزئى لازم است . مثل اينكه فايدهء به بازار رفتن خود را و سپس راههاى آن را تصور نموده و بعد كه به راه مىافتيد ، هر قدمى كه برمىداريد ، حركتى خاص در مكان خاص است و محال است سبب هر قدم خاصى كه برمىداريد ، صورت اصل حركت باشد ، بلكه بايد سبب آن ، صورت حركت خاصهء اين قدم باشد . پس اگر خود قوا علم نفس نباشند بايد علم نفس به آنها\r\n\r\n\r\n","description":"","footnote":"\r\n( 1 ) - شرح منظومه ، بخش حكمت ، ص 314 .\r\n","page_name":" 288 ","page_number":308},
  {"content":"\r\n\r\nبه واسطهء صور باشد و علم نفس به صور كلى است و چون كلى است ، حركت خاصه متحقق نمىگردد .\r\nو اگر بگوييد : علم به صور جزئى ، در ذوات اين قوا حاصل مىشود . مىگوييم :\r\nانتقاش صور جزئى در اين قوا عبارت از استعمال اين قواست و ناگزير بايد علم به استعمال قوا و قوا ، قبلًا باشد .\r\nاگر باز بگوييد : اين علم كلى است . مىگوييم : كلى متحقق نمىگردد ، و اگر بگوييد :\r\nجزئى است ، مىگوييم : در كجا حاصل است آيا در ذوات اين قوا ؟ اگر در ذوات آنها باشد باز استعمال است و در استعمال ، از علم به استعمال و آنچه نفس آن را استعمال مىكند ، ناگزير است و اين گونه ، تسلسل لازم مىآيد .\r\nاشكال ديگر اينكه : در مباحثى از الهيات دو قاعده خواهد آمد : يكى « كل عالمٍ مجردٌ » و ديگرى « كل مجردٍ عالمٌ » . « 1 » پس نفس بايد در مقام عالميت به شىء ديگر ، مجرد باشد . و چون گفتيم : عاقل با معقول متحد است ، لازم مىآيد معقول هم مجرد باشد . اگر نفس به ذوات اين قوا عالم باشد در صورتى كه قوا جسمانى هستند چون وجود آنها للماده است ، پس انخرام آن قاعده كه عالم مجرد است ، لازم مىآيد .\r\nو يا اينكه آن صور جزئيه در خود اين آلات نبوده ، بلكه در آلات ديگرى است ، با اينكه نفس غير اين آلات ، آلات ديگرى ندارد . باز كلامى را كه قبلًا گفتيم نقل مىنماييم كه : انتقاش صور در آن آلات ، استعمال بوده و در استعمال - در صورتى كه حضورى باشد - علم به استعمال و آنچه استعمال مىشود ، لازم است .\r\nپس اگر صورت آن استعمال كلى باشد ، استعمال متحقق نمىشود و اگر جزئى باشد ، بايد در آلت باشد و اگر آن آلت خود اين آلت باشد ، اشكال فوق پيش مىآيد و اگر غير اين آلت باشد ، علاوه بر اينكه نفس غير آلات ظاهره آلات ديگرى ندارد ، باز به آن آلات نقل كلام شده و تسلسل لازم مىآيد .\r\nو اما نفس فاعل بالتجلى است ؛ چون نفس بسيط است ، و لذا جامع جميع شئون\r\n\r\n\r\n","description":"","footnote":"\r\n( 1 ) - شرح منظومه ، بخش حكمت ، ص 162 .\r\n","page_name":" 289 ","page_number":309},
  {"content":"\r\n\r\nخود و قواى خود مىباشد . پس به ذات خود ، جميع اين قوا را به وجود واحد بسيط مىداند ؛ چون اين قوا عين نفس است ، پس با علم متقدم بر وجودات ، اين قواى متكثره را مىداند و به علم خود به آنها عالم است و علم نفس به اين قوا و وجودات متكثره علم ارتسامى نيست .\r\nو حاصل اينكه : نفس ، قوا را به هر نحوى كه فعلًا حاصل است و چشم مىبيند و گوش مىشنود ، با علم متقدم بر آنها مىداند ، منتها به واسطهء اشتغال به طبيعت و حجابات اشتغال ، علم به اين علم ندارد ؛ مگر اينكه استكمال حاصل شود .\r\nو بالجمله : علم بالرضا و علم بالتجلى براى نفس ثابت شد .\r\nو اما علم عنايى - يعنى علم به چيزى باعث فعل آن چيز ، بدون قصد شود - : مثل اينكه تير آهنى دو گلدسته را به يكديگر وصل كند و عرض آن چهار وجب باشد ، البته وقتى كه انسان روى زمين راه مىرود ، بيش از چهار وجب عرض زمين جاى ديگرى نمىخواهد و لكن زمانى كه بر روى تير آهن راه مىرود توهّم سقوط كرده و اين علم به سقوط باعث سقوط مىگردد . و هكذا اگر انسان در جاى تاريكى قرار گرفت توهم جن نموده و اين توهم موجب وحشت شده و رنگ مىپرد و دل مىطپد ؛ با اينكه چيزى نبوده بلكه صرف توهم است . و چه بسا انسان فرار كرده و گاهى اين توهم به جايى مىرسد كه انسان آن صورت را به واسطهء قوهء توهم ، تجسم داده و آن را مىبيند و بسا با آن گلاويز مىشود ؛ با اينكه جنى در كار نبوده بلكه خود نفس است .\r\nانسان چيز عجيبى است ، خودش از خودش منفعل مىشود ، خودش جن مىشود و خودش از خودش مىترسد ؛ فعل از خود او و انفعال از خود اوست ، مثل آنكه در خواب كابوس ديده سينه‌اش سنگينى مىنمايد .\r\nو اما فاعل بالقصد بودن نفس : پر واضح است كه نفس غايت و فايده‌اى را تصوير نموده سپس راه آن غايت و فايده را ملاحظه مىكند و بعد به آن فايده اشتياق پيدا نموده تا به حد شوق مىرسد و آن گاه براى وصول به آن ، راه خاصى را تشخيص مىدهد .\r\n\r\n","description":"","footnote":"","page_name":" 290 ","page_number":310},
  {"content":"\r\n\r\nو فاعل بالطبع بودن نفس نيز ظاهر است ؛ زيرا گفتيم : چون نفس در عالم طبيعت ، طبيعى است ، جاذب است ، ماسك است ، هاضم است ، پس افعال جذب و امساك و هضم بر مجراى طبيعى از نفس حاصل مىشود .\r\nو اما نفس فاعل بالقسر است ؛ زيرا نفس به واسطهء اتفاق سبب خارجى ، مثلًا به خاطر ناملايم بودن غذا يا هوا ، حرارت حُمائيه توليد نموده ، از اين راه طبيعت را قسر مىكند . مثلًا نفس در آن مرتبه كه جاذب است و صحت طبع دارد ، به واسطهء اختلاط عناصر و قوت يكى از آنها ، آن طبيعتى را كه خودش در آن مرتبه ، آلت بوده و طبعش موافق با آن است ، قسر مىنمايد . مثلًا در موقع تنزل در طبيعت ، جاذب ، نفس است الّا اينكه مرتبهء ديگرى اين مرتبه را كه يك ميزان صحت طبعى دارد ، قسر مىنمايد . و اين خود همان قوهء جاذبه است كه فى المثل اسهال ايجاد مىنمايد ، منتها اين فاعليتش بالقسر است .\r\nو نفس فاعل بالجبر است : مثل آنجايى كه نفس خيّرى را بر ظلم به يتيمى ، اجبار مىنمايد .\r\nو اما فاعل بالتسخير بودن نفس : براى اين است كه گفتيم قوا عين نفس است چون نفس فى وحدتها كل القوى است در صورتى كه همهء قوا مسخّر نفس است . در حقيقت مرتبه‌اى از نفس مسخّر مرتبهء ديگرى از آن است ، پس نفس در يك مرتبه مسخِّر و در مرتبه ديگر مسخَّر است .\r\nبعد حاجى بر نكته‌اى تنبيه مىفرمايد و مىگويد : سرّ اينكه نفس مىتواند فواعل ثمانيه باشد ، اين است كه نفس تمام منازل وجود را سير نموده و در مرتبهء ادنى با دانى است و در مرتبهء فوق و غيب با آنچه غيب است ، غيب است و در نهايت دنائت و در نهايت اعلائيت است ؛ چون نمونه‌اى از توحيد  « وَ عَلَّمَ آدَمَ الْأَسْماءَ كُلَّها »  « 1 » است و متعلم به تمام اسماء حق ؛ اعم از تنزيهيه و تشبيهيه است . پس چنان كه او عالم غيب الغيوب است ، هكذا نفس همچنين است و چنان كه او  « يَعْلَمُ خائِنَةَ \r\n\r\n\r\n","description":"","footnote":"\r\n( 1 ) - بقره ( 2 ) : 31 .\r\n","page_name":" 291 ","page_number":311},
  {"content":"\r\n\r\n الْأَعْيُنِ » ،  « 1 » هكذا نفس چنين است و چنان كه او به مخلوقاتش عالم بالرضاست ، هكذا نفس چنين است و چنان كه لا يعزب عنه شىء ، نفس نيز چنين است و چنان كه يكى از اسماء حق اين است كه :\r\n« يا من علا في دنوه و يا من دنا في علوه » « 2 »\r\nهكذا النفس عال فى دنوّه و دان فى علوّه ، و اصل محفوظ در سير اين سلسلهء قوا و عمود جميع مراتب وجود ، نفس است و نسبت آن به كل مانند نسبت حركت توسطيه به حركت قطعيه است ، چنان كه حركت قطعيه يك حركت و رشته است و يك چيز است كه دارد در آن سير مىكند .\r\n و بتوهمٍ لسقطةٍ على * جذعٍ عنايةً سقوطٌ فعلا \r\nفاعل بالعنايه آن است كه علم تفصيلى به شيئى داشته باشد و آن علم زايد بر ذات بوده و علت وجود شىء باشد . چنان كه اگر ديوارى به طول صد ذرع بوده و به مقدارى كه انسان در زمين مسطح ، جا براى پا گذاشتن لازم دارد ، عرض داشته باشد ، ولى صورت علميه افتادن توهم شده باشد ، انسان مىافتد .\r\nو فعل فاعل بالقصد : مثل اغلب فعلهايى كه بعد از تصديق به فايدهء آنها و عدم مانع از آنها ، مثل خوردن و رفتن و نوشيدن از انسان سر مىزند .\r\nو فعل فاعل بالطبع : مانند صحت كه نفس در مرتبهء قواى طبيعت فاعل بالطبع است ، يعنى در مقام تنزل به عالم طبيعت ، عينِ بصر و عينِ سمع و عينِ لحم و عينِ شحم است و هر يك از اينها ، شأنى از شئون اوست .\r\nو بالجمله : نفس صاحب مراتب طويله است و در مراتب سلسلهء وجود ، يك حقيقت ذو مراتب است ؛ چنان كه حضرت رسول صلى الله عليه و آله و سلم در عين حال كه   « ثُمَّ دَنا فَتَدَلَّى * فَكانَ قابَ قَوْسَيْنِ أَوْ أَدْنى »   « 3 » مرد جنگى بوده و در ميدان نبرد بوده است .\r\nاين نفس انسانى عجب چيز غريبى است ، منتها ما به دروغ ادعا مىكنيم كه به مقام\r\n\r\n\r\n","description":"","footnote":"\r\n( 1 ) - غافر ( 40 ) : 19 .\r\n( 2 ) - البلد الأمين ، ص 409 ؛ مفاتيح الجنان ، بند 82 دعاى جوشن كبير .\r\n( 3 ) - نجم ( 53 ) : 8 و 9 .\r\n","page_name":" 292 ","page_number":312},
  {"content":"\r\n\r\nانسانيت رسيده‌ايم ، بلكه در مرحلهء بهائم متوقفيم . اين است كه نفس انسانى نمونهء ذات اقدس است .\r\n« عبدي أطعني أجعلك مثلي » « 1 »\r\nو اين حقيقت ذو مراتب است ، البته حضرت رسول اكرم صلى الله عليه و آله و سلم بشر است ، ولى كيف بشر ؟  « قُلْ إِنَّما أَنَا بَشَرٌ مِثْلُكُمْ يُوحى إِلَيَّ » ،  « 2 » كه وحى وجه تفارق است . و بالجمله : پيامبر در حالى كه :  « يَأْكُلُ الطَّعامَ وَ يَمْشِي فِي الْأَسْواقِ » ،  « 3 »  « ثُمَّ دَنا فَتَدَلَّى » .  « 4 »\r\nو الحاصل : فاعل بالطبع آن است كه به مقتضاى طبيعت فعل از او صادر شود ، مثل سنگى كه به قوهء طبيعيه بعد از اتمام قوهء قاهره‌اى كه او را قسر نموده ، بالطبع ميل به مركز خود دارد و وزن هر چيزى بنا بر عقيده حكماى فعلى عبارت است از آن قوهء جاذبه‌اى كه بين او و مركز هست .\r\nپس هر جسمى كه به حدى از مركز دور شود كه دست جذب مركز به او نرسد ، وزن نداشته و معلق و بىوزن خواهد ماند . اين است كه مىبينيد چتربازان از جايى معلّق مىگردند كه جذبى باشد .\r\nو هكذا كوزه‌اى كه خالى است فاعل بالطبع است كه اگر او را به درون آبى فرو برند ، ميل به بالا داشته و مىخواهد به مركز برسد .\r\nو هكذا آتش كه كرهء آن بالاست . اين است كه شعلهء آتش به طرف بالا رفته و اگر ديگى را روى اجاقى كه شعله زيادى دارد بگذارند ، شعله را قسر نموده ولى درعين حال كه خود را از رو به بالا رفتن در زير ديگ عاجز مىبيند ، از اطراف به بالا مىرود .\r\nو الحاصل : نفس فاعل بالطبع است ، يعنى در مرتبهء تنزل از غيب به شهود عين طبيعت است ؛ لذا از او جذب و امساك و هضم ، صادر مىشود .\r\n بالطبع كالصحّة بالقَسر العلل * بالجبر من خيِّرةٍ شرٌّ حصل \r\n\r\n\r\n","description":"","footnote":"\r\n( 1 ) - علم اليقين ، ج 2 ، ص 610 .\r\n( 2 ) - كهف ( 18 ) : 110 .\r\n( 3 ) - فرقان ( 25 ) : 7 .\r\n( 4 ) - نجم ( 53 ) : 8 .\r\n","page_name":" 293 ","page_number":313},
  {"content":"\r\n\r\nفاعل بالقسر ، آن است كه مخالف طبيعت عمل كند ، مثل اينكه نفس حرارت غريبهء حُمائيه را افاده مىنمايد . نفس كه در مرتبهء نازلهء طبيعت است خود ، طبيعت را قسر نموده و مخالف طبيعت عمل مىنمايد كه او ، هم قاسر و هم مقسور است .\r\nگفته نشود : چطور علت مىتواند معلول باشد ؟\r\nچون مىگوييم : نفس ذو مراتب است و در مرتبهء فاعل ، فاعل و در مرتبهء مفعول ، مفعول است . و به جهت تقدم و تأخر در مرتبه ، در رتبهء متقدم فاعل بوده و بعد خودش را تنزل داده در مرتبهء مفعول قرار مىگيرد و بالجمله ذو مراتب است ، مرتبه‌اى دنبال مرتبهء ديگر است .\r\n صياد همو ، صيد همو دانه و دام هم اوست * عشاق همو ، عشق همو ، عاشق و معشوق هم اوست \r\nفاعل بالجبر ، آن است كه به ارادهء خودش كار نكند ، مانند مجبور كردن انسانى به سيلى زدن بر يتيم .\r\nو اما فاعل بالتسخير ، آن است كه ارادهء او تحت تسخيرِ مسخِّر باشد . مثلًا ارادهء عاشق تحت تسخير آن قوهء جاذبه‌اى است كه در خراميدن چشم شهلاى معشوق است ، با اينكه با ارادهء خويش كار مىكند ، ولى در عين حال تحت تسخير اوست كه هم عاشق و هم ارادهء عاشق را جلب نموده و به دنبال خود مىبرد و قوهء مغناطيسى است كه عاشق بيچاره را با اراده‌اش مىگرداند . چنان كه اين قوه در چشم بعضى از حيوانات كه حيوان ديگرى را تسخير مىنمايند ، هست .\r\nتمام موجودات فاعل بالتسخير مىباشند و تحت تسخير الهى مىگردند . و انسانى كه بايد تحت تسخير اللّه بگردد ، متأسفانه با تسخير شيطانى مىگردد . و تمام موجودات جند اللّه‌اند . ولى اين انسان كه بين آنها آية التوحيد است و متعلم به اسماء الحق است و بايد اين اسماء را بداند ، و اين آية اللّه كه در عين دنو ، عالى و در عين علو ، دانى است ؛ چنان كه به عنوان اسماء اللّه در دعا فرموده‌اند :\r\n« يا من دنا في\r\n\r\n","description":"","footnote":"","page_name":" 294 ","page_number":314},
  {"content":"\r\n\r\nعلوه يا من علا في دنوه » ، « 1 »\r\nمتأسفانه هيچ تعلم اسماء ننموده و در حالت تخمير باقى مانده است . با اينكه انسان مظهر و مرآت اتمّ الهى است و متعلم به اسماء تنزيهيه و تشبيهيهء حق است ؛ چنان كه حضرت حق فرمود :\r\n« خمرت آدم بين إصبعي » « 2 »\r\nكه با دست شريف خويش آدم را تخمير فرموده است ، پس آدم متعلم به اسماء تنزيهيه و تشبيهيه است . بنا بر اين : انسانهايى مثل ما به دروغ ادعا داريم كه مىگوييم : انسانيم و به تسخير اللَّه حركت مىكنيم ، بلكه ما به تسخير شيطان در حركت هستيم .\r\nو بالجمله : در نفس فاعليت بالتسخير هم هست ؛ چنان كه گفتيم نفس انسان آية التوحيد است و حقيقت واحدهء ذات مراتب است كه : « تتنزل من مقامها الشامخ الى مقام الطبيعه و تترقّى الى مقام الروحانيين » .\r\nو بالجمله : نفس انسان صاحب مقامات و مدارج است و در عين حالى كه نفس عين القوى و فى وحدتها كل القوى است ؛ چون به عالم طبيعت تنزل نموده و فاعليت قوا تحت تسخير اوست ، اشكال ندارد كه مرتبه‌اى در مرتبهء ديگر تصرف نمايد ؛ چون صاحب مراتب است و رتبهء متقدمه در رتبهء متأخره جلوه مىنمايد .\r\nتبيين : در عالم طبيعت فواعلى به نظر مىرسد كه در حقيقت فاعل حركت مىباشند .\r\nو الحاصل : اين افعالى كه از نوع انسانى صادر مىگردد ، اين طور نيست كه از كتم عدم و زاويهء نيستى ، دست عزلت و گوشه‌نشينى دراز كرده باشند و دست‌گيرى شده باشند و به دار وجود دعوت شده باشند ، بلكه اين صداى عام و اين دعوت گوشه‌نشينان كتم عدم ، به يك معطى الوجود و يك فاعل حقيقى كه ذات مقدس حق است ، اختصاص دارد . و آنچه از دست ديگران نمايان مىگردد ، فى الجمله حركت بوده و جا به‌جا كردن اشياء است . مثلًا بنّا ، سنگ موجود ، آجر موجود ، گل و كاه و گچ موجود را روى هم و لابه‌لاى هم ريخته است و آنها به واسطهء يبوستى كه دارند ، خود روى يكديگر حافظ خود مىباشند و از اين حركت و فعل بنّا ، چيزى ايجاد نشده است ، و اين اتاقى كه\r\n\r\n\r\n","description":"","footnote":"\r\n( 1 ) - البلد الأمين ، ص 409 ؛ مفاتيح الجنان ، بند 82 دعاى جوشن كبير .\r\n( 2 ) - رجوع كنيد به : عوالى اللئالى ، ج 4 ، ص 98 ، حديث 138 .\r\n","page_name":" 295 ","page_number":315},
  {"content":"\r\n\r\nساخته شده است غير از گل و گچ و كاه موجود ، چيز ديگرى نيست مثل اينكه ما كه در اينجا جمع هستيم غير از من و تو و او چيز ديگرى حاصل نيست ، بلى ممكن است هيئتى كه يك نحوه نفسيت و وجود ضعيفى دارد ، حاصل باشد ؛ الّا اينكه وجود آن از ناحيهء بنّا نبوده ، بلكه وجودى است كه بر فعل او مترتب است ؛ چنان كه پدرى كه از او پسر به وجود آمده ، معطى وجود پسر نبوده ، بلكه وجود پسر بر حركت او مترتب است . و بالجمله : به يك معنى از فواعل طبيعى ، چيزى غير از حركت ايجاد نمىشود و اعطاى نعمت وجود به دست با بخشش فياض على الاطلاق است و اين منصب از مناصب مختصهء حقهء ذات حق است و لياقت اين منصب براى مراتب ديگر محال است . معطى وجود از « ليس » به « ايس » تنها دست قدرت اوست ؛ ماهيةً و وجوداً و صورةً و مادةً .\r\nچون اين معنى را نفهميده‌اند و از طرفى شنيده‌اند كه معلول در علت فانى است ، اشكال كرده‌اند كه : ما مىبينيم پسر در پدر فانى نبوده و بنا در بنّا فانى نيست . لذا گفته‌اند علت مبقيه غير علت محدثه است . « 1 »\r\nو حال آنكه غفلت نموده‌اند از اينكه اينها علت نبوده و الّا معلول علت حقيقى عين تعلق و عين ربط بوده و ذات معلول شأنى از شئون و جلوه‌اى از جلوات و مرتبه‌اى از مراتب اوست و معلول ، ظلّ علت و فىء آن و فانى در اوست .\r\nو بالجمله : فواعل طبيعى فقراء الى اللّه بوده و فاقد چيزى نمىتواند معطى آن چيز باشد ، به اين معنى حضرت ذو الجلال و غنى على الاطلاق ، اشاره فرمود كه :   « أَ فَرَأَيْتُمْ ما تُمْنُونَ * أَ أَنْتُمْ تَخْلُقُونَهُ أَمْ نَحْنُ الْخالِقُونَ »   « 2 »  « أَ أَنْتُمْ أَنْشَأْتُمْ شَجَرَتَها أَمْ نَحْنُ الْمُنْشِؤُنَ »  « 3 »  « أَ أَنْتُمْ تَزْرَعُونَهُ أَمْ نَحْنُ الزَّارِعُونَ » .  « 4 »\r\nو بالجمله : فاعل طبيعى ، فاعل حركت است و معطى الوجود فاعل الهى است لا غير .\r\n\r\n\r\n","description":"","footnote":"\r\n( 1 ) - رجوع كنيد به : نقد المحصل ، ص 120 - 121 ؛ شرح مواقف ، ج 3 ، ص 159 ؛ شوارق الالهام ، ص 138 .\r\n( 2 ) - واقعه ( 56 ) : 58 - 59 .\r\n( 3 ) - واقعه ( 56 ) : 72 .\r\n( 4 ) - واقعه ( 56 ) : 64 .\r\n","page_name":" 296 ","page_number":316},
  {"content":"\r\n\r\n\r\nغرر في البحث عن الغاية\r\n و كلُّ شيءٍ غايةً مستتبع * حتّى فواعلُ هي الطبائع \r\n و القَسر لا يكون دائماً كما * لم يك بالأكثر فليَنحسِما \r\n إذ مقتضى الحكمة و العناية * إيصالُ كُلِّ ممكن لغاية \r\n علّةُ فاعلٍ بماهيّتها * معلولةٌ له بإنِّيتها \r\n[ شرح منظومه ، بخش حكمت ، ص 123 - 124 
  ]\r\n\r\n","description":"","footnote":"","page_name":" 297 ","page_number":317},
  {"content":"\r\n\r\n\r\nبحث پيرامون غايت\r\nغايت شىء ، علت شىء است و غايت تصوراً مقدم ، و وجوداً مؤخر است . هر چيزى كه از عقلا به عرصهء ظهور و منصهء بروز مىرسد ، لا بد غايت آن چيز محرك فاعل به سوى آن بوده است .\r\nپس اول انسان بايد وجود شىء را تصور نموده ، سپس اذعان به فايده و تصديق به نفع آن نموده و بعد به دنبال آن ، شوق حاصل شده ، آن گاه ارادهء محرك عمل به وجود آيد . پس علة العلل در فاعل طبيعى ، تصور شىء است .\r\nمثلًا اول بايد گرم شدن زير كرسى را در زمستان تحت نظر قرار بدهيم و بعد تصديق به فايدهء آن نموده ، سپس شوق و بعد اراده حاصل شده ، تا كرسى بخريم . پس غايت شىء در تصور و نظر مقدم بوده و لكن در وجود مؤخر است .\r\nو الحاصل : بر هر فعلى حتى در طبايع ، غايتى مترتب است . و در نظام وجود كه به نحو اكمل و اتمّ ، منظم است ، بر هر وجود و طبيعتى غايتى مترتب است كه براى استنتاج غايت ، آن شىء موجود گرديده است . پس وقتى كه براى افعال طبايعى كه عديمة الشعور مىباشند غاياتى است ، چطور مىشود كه براى افعال مبادى عاليه ، مثل عقل اول و وجود حق - كه شعور عين ذوات عاليه است - غايت نباشد ؟\r\nبراى فعل ذات اقدس هم غايتى است ، به دو نحوى كه يكى از آن در اين كتاب ذكر شده و ديگرى شايد اصلًا ذكر نشده باشد .\r\nو بالجمله : براى اينكه در فعل حكيم لغويت لازم نيايد - چون وجود هر چيزى\r\n\r\n","description":"","footnote":"","page_name":" 298 ","page_number":318},
  {"content":"\r\n\r\nمحتاج به غايتى است - بايد براى سلسلهء نظام وجودات ، غايتى مراعات شده باشد و به خاطر فرار از لغويت در علم ازلى الهى كه بر وجود هر چيزى غايتى مترتب است ، بايد به مقتضاى حكمت و صلاح اتمّ ، مراعات غايات شده باشد .\r\nچنان كه سابقاً معلوم گرديد : قسر عبارت از جبر و قلب مقتضاى طبايع است ، مثلًا اگر ما بخواهيم جلوى اقتضاى سنگى را كه به مقتضاى طبيعت ، ميل به مركز خود دارد ، بگيريم و قوهء قاهره را اعمال نماييم ، خلاف حكمت معموله عمل نموده‌ايم . و همچنين اگر بخواهيم طبيعتى را كه مانند آتش به مركز خود مايل است ، قسر و قلب نماييم ، خلاف حكمت عمل شده است . پس اگر فرض كنيم آتش براى تسخين خلق شده ، ولى به واسطهء قسر از طبيعت هيچ تسخينى از آن به ثمر نرسد ، بلكه به خاطر قلب طبيعت ، برودت از آن استفاده شود ، خلاف حكمت عمل شده و لغويت لازم مىآيد ؛ زيرا جعل طبيعت آتش براى تسخين است . لذا بايد گفت : قسر دائمى و اكثرى و اغلبى ، محال است .\r\nتوهم نشود كه اكثر اهل فطرت بر خلاف طبيعت رفتار نموده و به جهنم مىروند ؛ زيرا همانطور كه هر انسانى ، بلكه هر موجودى ذاتاً ، نسبت به وجود و عدم ، امكان دارد و امكان به معناى « كون الشىء فى وسط الجادّه » است كه شىء قوة الوجود و قوة العدم دارد ، همچنين نسبت به چيزهاى ديگر امكان داشته و در حد وسط و در شاهين ترازوى قوة المحض است و به هر سو ميل كند ، از اين قوه ميل نموده و رو به فعليت آورده است يا به اسفل الدرك و يا به اعلى الملك و الملكوت متوجه شده است .\r\nپس انسان موجودى بالقوه و مستعد براى جميع مراتب است و خداوند احديت جنبهء انسانى او را به استعدادات مختلفه مستعد قرار داده تا به هر نحوى كه خواست حركت كند ، منتها خداوند احديت به مقتضاى لطف و مرحمت براى اين انسانى كه در حاق وسط است وسايل يك طرف را فراهم نموده و او را به سعادت خويش ارشاد نموده است . و لكن طبايع مختار و صاحب اراده با اختيار ، خود را يا به سعادت ابدى و يا به شقاوت ابدى مىرسانند .\r\n\r\n","description":"","footnote":"","page_name":" 299 ","page_number":319},
  {"content":"\r\n\r\nاين است كه حضرت احديت در آيهء شريفه فرمود :  « أَصْحابِ الْجَحِيمِ » *  « 1 » يعنى اينها خود را متناسب با جهنم نموده‌اند .\r\nو بالجمله : خداوند متعال ، انسان را با قوه‌اى كه قابل براى هر فعليتى است خلق فرموده است . منتها اسباب فعليت انسان كامل را كه تعلم اسماء اللّه است به اختيار وى فراهم آورده است ولى ما اسماء شيطنت را تعلم نموده و از آن فعليت عقب مانده‌ايم .\r\nو بالجمله : به مقتضاى حكمت و عنايت خداوند ، در خلق طبايع اشياء حكمت و مصلحتى است كه طبايع براى استيفاى آن جعل شده است و چون قسر دائمى و يا اكثرى منافى با حكمت است ، بنا بر اين خلاف حكمت ، مخالف علت غائيهء هر موجودى است . پس حذراً از لزوم خلاف حكمت كه در حكيم محال است ، قسر دائمى و اكثرى محال است .\r\nعنايت داراى دو معنى است : يكى علم فعلى به نظام احسن و ديگرى احكام و اتقان در فعل به طورى كه مصالح چندى بر او مترتب است ، پس عنايت به اين معنى از شعب قدرت و از جلوات اوست ؛ چون اتقان عمل ، قدرت لازم داشته به طورى كه مصالح از آن استنتاج گردد .\r\nكما اينكه عنايت به معناى اول از اعلى مراتب علم است و چون حكمت بر معناى ثانى كه اتقان در عمل است ، اطلاق مىشود ، بنا بر اين عنايت در اينجا به معناى اول است .\r\nو الحاصل : علت غايى بماهيتها علت فاعلى است ، يعنى تصوراً و ماهيةً علت است كه انسان به واسطهء پىبردن به او متحرك به فعل مىشود و لو اينكه بوجودها و حقيقتها و انّيتها معلول بوده و مؤخر از فعل است و بعد از آن موجود مىشود .\r\n\r\n\r\n","description":"","footnote":"\r\n( 1 ) - بقره ( 2 ) : 119 و مائده ( 5 ) : 10 و 86 .\r\n","page_name":" 300 ","page_number":320},
  {"content":"\r\n\r\n\r\nغرر في دفع شكوك عن الغاية\r\n يليق أن نَذُبَّ عن أمر العبث * إذ دون غايةٍ يظنّ إن حدث \r\n فغايةٌ فيما إليه الحركة * و ما لأجله غدت مشتركة \r\n فغايةُ العاملةِ اولاهما * و ربّما شوقيةً غيِّي كما \r\n من حيِّزٍ بحيِّزٍ سأماً تُرَد * و ربّما غايتها لا تتّحد \r\n فغايةٌ لقوّةٍ في العَضلة * مِثلُ الطبائع دواماً حاصلة \r\n شوقيةٌ غايتها إن لم تجد * لها مقيساً فعلُه الباطلَ عد \r\n ذو الغايتين مبدأً بعيداً * كان له تخيّلٌ وحيداً \r\n لا الفكرُ فهو العبثُ إن غايةٌ * ما هو للتحرّك نهايةٌ \r\n إن ليس إمّا وحدةُ المبدأ أو * مع طبع أو مزاجٍ أو خُلقٍ فلو \r\n كان مع الخلق فعادي و في * أوّلها سُمّي بالمجازَف \r\n كاللعب باللحية عادي و ما * يبقى فبالقصد الضروري سما \r\n كحركة المريض و التنفُّس * كلُّ المبادي في الجميع تكتسي \r\n غايتها لكنّ حيث ما ثبت * مبدأ فكرٍ غايةٌ كذا انتفت \r\n و ليس في الوجود الاتّفاقي * إذ كلُّ ما يحدث فهو راقٍ \r\n لعللٍ بها وجوده وجب * يقول الاتّفاقُ جاهلُ السبب \r\n موتاً طبيعياً غدا اخترامي * قيس إلى كُلية النظام \r\n ما ليس موزوناً لبعضٍ من نغم * ففي نظام الكلِّ كلٌّ منتظم \r\n[ شرح منظومه ، بخش حكمت ، ص 124 - 128 
  ]\r\n\r\n","description":"","footnote":"","page_name":" 301 ","page_number":321},
  {"content":"\r\n\r\n\r\nشبهات وارده بر غايت و جواب از آنها\r\nچون گمان شده است كه امورى از قبيل بازى با ريش و اتفاقاتى از قبيل اينكه شخص به قصد رسيدن به آب ، چاه مىكند و به گنج برخورد مىنمايد ، بدون غايت است ، لذا مرحوم حاجى - رحمة اللّه عليه - براى رفع اين اشتباه مقدماتى را تمهيد مىنمايد .\r\nو حاصل آن اينكه : براى افعال دو غايت است : يكى « ما إليه الحركه » و ديگرى « ما لأجله الحركه » ، مثلًا سنگى را كه مىاندازيم و به طرف پايين مىآيد ، غايت سير به مقتضاى آن قوه‌اى كه در اوست « ما إليه الحركه » بوده و آن جهتى كه به خاطر آن سنگ را مىاندازيم ، « ما لأجله الحركه » است .\r\nو چون رفع اشتباه محتاج توضيح است ، لذا عرض مىنماييم : مثلًا شما مىخواهيد تا صحن برويد ، براى اين فعل دو غايت است :\r\nيكى حركت عضلات تا آن نقطهء مخصوص ، و ديگر اينكه در آن نقطه غرضى مانند لقاء صديق داريد .\r\nناگفته نماند : اينكه گفته‌اند : « اراده همان شوق مؤكد است » ، « 1 » باطل است ، چون اراده ، شوق و اشتياق نيست ، بلكه بين فعل و اشتياق سير طريق و انقضاى زمانى لازم است و ممكن است در انسان شوق و اشتياق نبوده و لكن اراده باشد ، براى اينكه اراده عبارت از آن همت نفس و حالت تجمع نفس است .\r\nبعضى اوقات ديده مىشود با اينكه انسان به هيچ وجهى اشتياق و شوق و حبّ به\r\n\r\n\r\n","description":"","footnote":"\r\n( 1 ) - رجوع كنيد به : شرح مواقف ، ج 6 ، ص 64 - 65 ؛ اسفار ، ج 4 ، ص 113 - 114 و ج 6 ، ص 343 .\r\n","page_name":" 302 ","page_number":322},
  {"content":"\r\n\r\nچيزى نداشته ، مثل اينكه عضوى از آن فاسد شده كه اگر قطع نكنند بدن را فاسد مىكند ، و در اين صورت شخص بيچاره از اينكه عضو او قطع گردد كراهت داشته و گريه و زارى و ليت و لعلّ كرده و عزا مىگيرد ، ولى در عين حال قطع شدن عضو را اراده مىكند . و الحاصل : اراده شوق مؤكد نبوده و شوق مؤكد ناميدن آن غلط است .\r\nو نيز مقابل هم قرار دادن كراهت با اراده غلط است ، بلكه اغلب شوق مؤكد در اوامر ، و كراهت در نواهى ملازم با اراده است و انسان در نواهى از وجود پيدا كردن چيزى كراهت دارد ؛ لذا ارادهء ترك مىنمايد . و در مواردى با اينكه انسان كراهت دارد ، ولى به جهت علم به صلاح اراده مىكند ؛ چنان كه در مثال مذكور گذشت ، پس اين گونه نيست كه انسان در موارد اراده هميشه اشتياق داشته باشد .\r\nو بالجمله : اول در انسان تصور شىء حاصل شده بعد تصديق به فايده و سپس شوق يا علم به صلاح و بعد نفس كه اين اعصاب تحت تدبير او بوده و علاقهء كامله با دماغ دارد ، همت صرف نموده و هنگامى كه اين عضلات پخش‌شدهء در بدن ، كه منتهى به مركز دماغ هستند ، تجمع نمودند ، از نفس به آنها قوه‌اى رسيده و به واسطهء آنها اثر قوة النفس به افعال رسيده و دست انسان دراز مىشود و پاى او حركت مىكند و فاعليت طبعى نفس شروع مىشود .\r\nپس بين همت نفس كه اراده است و رسيدن به اين فعل كه مراد است قهراً فاصله است و اين حركت كه شروع شده ، غايت آن ، « ما إليه الحركه » است . و به آن اندازه كه حركت نفس سبب حركت عضلات گرديده ، به غايت خود - رسيدن به آن مطلوب ، يعنى منتهى الحركه - نايل مىشود .\r\nو بالجمله : بايد فهميد كه غايت دو قسم است : يكى غاية الحركه و ديگر غايتى كه حركت به خاطر اوست . و روى اشتباهى كه كرده‌اند و غايت را فقط « ما لأجله الحركه » دانسته‌اند ، اشكال پديد آمده كه بعضى كارها غايت ندارند ، ولى وقتى كه اين اشتباه حل شد ، اشكالات نيز حل مىشود .\r\nو بالجمله : گاهى غايت فقط « ما إليه الحركه » است و گاهى « ما إليه الحركه » و\r\n\r\n","description":"","footnote":"","page_name":" 303 ","page_number":323},
  {"content":"\r\n\r\n« ما لأجله الحركه » است و گاهى هر دو غايت يكى است و گاهى جداى از هم است .\r\nو در مورد « ما إليه الحركه » حركت عضلات كه به مقتضاى طبيعت است هميشه به سوى غايت در تحرك است و حركت عضلات در اين غايت مثل حركت سنگ به مقتضاى طبيعت آن است . البته اين طور نيست كه سنگ محرك نداشته باشد و سنگ خودش طبعاً حركت داشته باشد ، بلكه آن هم بالاراده حركت دارد و اگر حدقهء چشم را قدرى بزرگ نموده و ما بيچاره‌ها از خودبينى بگذريم - زيرا ما انسانها از غايت جهل فقط خود را ديده كه عضلات ما با اراده حركت دارد و به خاطر تنگى حدقهء چشم معرفت ، گمان مىكنيم كه فقط ما با اراده حركت مىكنيم - خواهيم فهميد كه چنين نيست ، بلكه كل ما فى الكون به ارادهء قويهء قاهرهء حقه در حركت هستند . اين سنگ را قوهء اراديهء مركزيهء خود به حركت درآورده است ؛ چنان كه آن قوهء مركزيه هم تحت قوهء بالاتر در حركت است و مركز خود نيز محرك داشته تا به ارادهء قويهء قاهرهء حقهء مركز المراكز و قوة القوى و علة العلل برسد .\r\nو بالجمله : سلسلهء نظام وجود به دست قدرت قاهرهء وجود كه عين اراده است قرار گرفته و اين عضلات به نقطهء حساس مغز وجود و فوق مراتب مرتبط بوده و به سوى « ما إليه الحركه » حركت مىنمايند و طبيعت به هيچ نحوى از خود اثر نداشته و اثرات طبايع در طول ارادهء قويهء عامل و فانى در تصرف اوست .\r\nو الحاصل : چنان كه سنگ در صورت نزول به طرف مركز ، « ما إليه الحركه » دارد ، عضلات ما نيز جماديهء طبيعيهء بوده و غايت آنها جز « ما إليه الحركه » نبوده و از آنها تخلف ندارد .\r\nديگر نبايد از آنها غايت ديگرى ، يعنى غايت شوقيه و حبّيه ، مانند لقاء صديق را توقع داشت ؛ زيرا اين توقع مثل اين است كه از فاعل طبيعى ، فعل الهى توقع شود كه البته هر گز اين توقع صورت نمىپذيرد .\r\nچنان كه از گوش توقع ديدن و از زاغ تمناى آواز و از عقرب تقاضاى مهر و از بدگوهر تمناى لطف گردد . پس هر موضوعى را بايد از مقتضيات خود آن متمنى شد ؛\r\n\r\n","description":"","footnote":"","page_name":" 304 ","page_number":324},
  {"content":"\r\n\r\nنه اينكه از سركه ، شيرينى و از نمك ، رفع تشنگى را متمنى بود .\r\nو اما ترتب غايت ديگر در حين حركت به سوى « ما إليه الحركه » مثل غايات و اغراض شوقيه كه غير از غايت عامل حركت است ، آن هم در صورت عدم مانع حاصل مىشود و گاهى به واسطهء مانع حاصل نمىگردد ؛ چنان كه بر اساس حبّ الرفاقه ، شوق مناسب براى لقاء صديق باشد ، ولى از بدبختى عاشق براى رفيق صادق مانعى از لقاء برسد و در اين صورت اصطلاحاً اين فعل را باطل گويند ، اما باطلِ به معناى بلافايده نيست .\r\nو الحاصل : بلاغايت بودن شىء يك معنى است و با فايده و غايت بودن آن ولى به واسطهء حاجز و مانع به غايت نرسيدن ، معناى ديگرى است ، مثلًا شجرهء طيبه كه سر از خاك بيرون مىآورد ، البته مىخواهد از قوه به كمال و از نقصان به تمام قدم گذارد ، الّا اينكه چون دار الطبيعه ، دار القسر است و چه بسا صاحبان آمال را ناكام نموده است ؛ لذا صولت سرمايى مانع شده و باد اجل آرزوى صاحب امل را قبل از اينكه به موسم رسيده و مراد را در آغوش بگيرد از بين مىبرد .\r\nو هر فعلى كه مبدأ آن فكر است ، اگر صاحب آن فعل ، امورى را كه به صلاح آنها ، علم پيدا كرده به منظورى عقلايى يا عقلانى ترتيب داده باشد ، آن فعل محكم است .\r\nو بالجمله : تناسب غايات با مبادى غايات معتبر است ؛ زيرا هر غايتى از مبدأ غايت نشأت مىگيرد ، اگر مبدأ الهى و فوق الطبيعه باشد ، غايت الهى و فوق الطبيعه است .\r\nو اينكه گفته شده :  « أَنَّمَا الْحَياةُ الدُّنْيا لَعِبٌ وَ لَهْوٌ » ،  « 1 » اين طور نيست كه كارهاى دنيا همه‌اش بىغايت و لغو و بدون ثمرهء عقلانى باشد ، بلكه چون مبدأ اين ، ناطق الهى و فوق افق عالم طبيعت است و دنيا كه دار الزوال است در نظرش اهميت ندارد ؛ لذا دوام و وفا و روحانيت و عشق و كمال مىخواهد ، اين است كه دنيا را لعب و لهو خوانده‌اند ، نه‌اينكه بر كارهاى دنيوى علل غائيه شهوانى و عقلانى و لذايذ و ثمرات مترتب نيست .\r\nبلكه در هر عامله‌اى از عوامل من الاعلى الى الاسفل حتى آن هيولايى كه در آخر مرتبهء\r\n\r\n\r\n","description":"","footnote":"\r\n( 1 ) - حديد ( 57 ) : 20 .\r\n","page_name":" 305 ","page_number":325},
  {"content":"\r\n\r\nوجود قرار گرفته و حتى آن جماد و سنگى كه به طرف مركز حركت مىنمايد ، غايتى است . منتها به تناسب حال هر كدام ، علم به صلاح اتمّ و اكمل و اصلح كه در مبدأ اعلى است ، به او سرايت نموده و در تمام موجودات ، آن علم به صلاح وجود داشته ، منتها تنزل كرده است . حتى در حركت سنگ به مركز هم ، آن علم به صلاح بوده ، منتها در مرتبهء ضعف و قوهء طبيعى است .\r\nو الحاصل : هر فعلى از افعال كه از انسان و لو در خواب صادر مىشود مقارن با اراده و ملازم با غايت است ، البته بايد توجه كرد كه فعل از چه مبدئى سر مىزند . تو گمان مىكنى كه حركت حيوانات بىغايت است ؟ خير حركت او به طرف مزرعه خيلى برايش لذيذ است . و تو گمان مىكنى كه فعل طفل بىغايت است ؟ غافل از اينكه بىغايت نيست ، منتها چون طفل غايت فكرى ندارد ، تو گمان مىكنى بىغايت است ، و الّا مبدأ فعل او كه شهوت طبيعى است ، بر او مترتب است .\r\nو بالجمله : مبدأ هر چه باشد ، غايت متناسب با اوست . غايات مبدأ شيطانى ، لطف روحانى نخواهد بود . از كژدم چه توقعى غير نيش دارى ؟ ! مگر طبيعت او و مبدأ حركات او غير نيش زدن است ؟ !\r\nو بالجمله : محال است كه غايت با مبدأ مناسب خود ، ملايمت نداشته باشد .\r\n\r\nفرق بين عبث ، جزاف و عادت\r\nاگر فعلى براى مبادى قريب و اقربش ، ذو غايتين باشد - البته مخفى نماند كه مبادى عبارت از تصور شىء و تصديق به فايدهء آن ، و مرتبهء اشتياق و مرتبهء همت نفس است ، پس هر يك نسبت به ديگرى قريب و اقرب خواهد بود ، مثلًا همت نفس از شوق ، به فعل اقرب است - اين گونه كه غايت شوقيه ، يعنى « ما لأجله الحركه » و غايت طبيعيه ، يعنى « ما إليه الحركه » يكى باشد . مثل اينكه انسان بخواهد اين طرف و آن طرف حياط قدم بزند كه خود اين طرف و آن طرف رفتن محبوب و مشتاق إليه اوست ؛ چنان كه « ما إليه الحركه » هم همين است در صورتى كه مبدأ اين فعل تخيل باشد نه فكر - و الّا فعل\r\n\r\n","description":"","footnote":"","page_name":" 306 ","page_number":326},
  {"content":"\r\n\r\nمحكم و مغيّا به غايت فكرى است - اين چنين فعلى را عبث گويند . و اگر منتهى الحركه براى دو مبدأ - شوقيه و طبيعيه - غايت نبوده بلكه براى هر يك غايت على حده بود ، پس تخيل يا به تنهايى و يا به همراه طبع يا مزاج يا خُلق ، مبدأ بعيد خواهد بود .\r\nالبته در جاى خود گفته شده است كه فرق طبع با مزاج اين است كه مزاج و لو بسيط باشد ، محل مركب لازم دارد ، ولى طبع بسيط است و محل بسيط لازم دارد .\r\nو بالجمله : اگر مبدأ تنها تخيل باشد ، فعل به مجازف موسوم بوده و اگر مبدأ تخيل به همراه خلق باشد مثل لعب به لحيه ، فعل عادى است و فعلى كه مبدأ بعيد آن تخيل به همراه طبع يا مزاج باشد ، قصد ضرورى ناميده مىشود .\r\nپس اگر غايت شوقيه و غايت عامله به معناى منتهى الحركه ، از هم جدا شدند و مبدأ بعيد تخيل به همراه مزاج بود ، مثل حركت مريض در انقلاب بدن از قبيل تب و اسهال است . و حركت تنفس ، مثال براى مبدئيت تخيل به همراه طبع است .\r\nو بالجمله : تمام مبادى در جميع صور ، غايات خود را تكسب مىنمايند . پس مبدأ عامه منتهى إليه حركت را درك مىكند و اما مبدأ شوقيه و تخيل ، لذيذ خيالى و غير حيوانى را درك مىنمايد ؛ زيرا هر فعل نفسانى كه سر مىزند به خاطر شوق مّا و تخيل مّا است و لو اينكه انسان متوجه نباشد كه با شوق عامل اين فعل است ؛ چنان كه ديدن با چشم است ولى انسان غافل است از اينكه با چشم مىبيند .\r\nو الحاصل : هر فعلى كه از انسان « بما أنّه إنسان » سر مىزند ، داراى غايت انسانى است و « بما أنّه حيوان » سر مىزند داراى غايت حيوانى است و « بما أنّه من القوة العامله » سر مىزند داراى غايت طبيعى است و « بما أنّه روحانىٌ و الهى » سر مىزند داراى غايت الهى و روحانى است .\r\n\r\nشبهات قائلين به اتفاق و رد آن\r\nالبته هر شيئى كه بخواهد در مرحلهء ذات ، يعنى ماهيت در سلسلهء وجود و نظام منظم عالم برقرار باشد ؛ چون داراى ماهيت امكانيه بوده و در حاقّ وسط استواء است\r\n\r\n","description":"","footnote":"","page_name":" 307 ","page_number":327},
  {"content":"\r\n\r\nو در ناصيه‌اش به خط جلى « اسود الوجه فى الدارين » نوشته شده و پيشانىاش به غبار فقر امكانى آلوده است ؛ لذا اگر بخواهد از اين حد استواء و خط مستوى قدم بردارد ، قهراً علتى لازم دارد كه آن علة العلل و قاهر بر تمام اشياء است كه ماهيتش عين وجودش است .\r\nپس بايد وجود هر موجودى به ارادهء قويهء صرفهء شديدهء كاملهء موجودى كه اراده‌اش عين وجود اوست منتهى شود ، پس بخت و اتفاق در عالم حرف پوچى است .\r\nبلى از نظر كوته‌فكران ، اينكه تو به بازار مىروى بدون اينكه قصد زيارت صديق را داشته باشى و صديق هم به جهت كارى در بازار است و با هم ملاقات مىنماييد اتفاق است . در صورتى كه براى رفتن تو اسباب و عللى بوده و براى آمدن او هم معدات و عللى است كه اگر حقيقت را كشف نماييم مىبينيم از روز ازل اين چرخ در گردش بوده ، توليد اسباب نموده تا شما به خاطر آن علل حاصله قدم در اين سير گذاشته‌ايد و اين سلسلهء علل هم ناچار به ارادهء ازليه كه از ازل الآزال به اين حركت متعلق بوده ، مىرسد . تو خيال مىكنى بخت و اتفاق مساعدت نموده كه تو صديق را ديده‌اى . بلى گرچه ملاقات با صديق غايت فعل تو نبوده ولى غايت فعل آن قيومى كه اين سلسله علل فعل اوست ، هست .\r\nپس اگر مراد اخواننا القائلين بالبخت و الاتفاق اينكه گفتيم باشد ، نِعمَ الوفاق . و اگر مراد اخواننا الماديين اين نباشد ، بلكه مراد آنها به تبع ذىمقراطيس « 1 » اين باشد كه اصل وجود عالم را به اتفاق بدانند بدون اينكه به مبدأ فياض قيوم نسبت دهند ؛ چنان كه ذىمقراطيس قائل بوده و گفته است : عالم اول عبارت از ذرات صغار منبثّه در جو لا يتناهى بوده است و به طورى ذرات صغير بوده كه قابل انقسام نبوده است و بعد از حسن اتفاق ذرات روى هم متراكم شده و ذره‌اى با ذرهء ديگر عقد مزاوجت منعقد\r\n\r\n\r\n","description":"","footnote":"\r\n( 1 ) - وى از اطبا و حكماى بسيار مشهور و معتبر يونانى و شاگرد بقراط حكيم و در فترت ميان فلاطن اول و اسقلبيوس دوم ( در زمان بهمن بن اسفنديار ) بوده است . از او آراء و نظراتى در فلسفه - و به ويژه در مبادى كون و فساد - نقل شده است .\r\n","page_name":" 308 ","page_number":328},
  {"content":"\r\n\r\nنموده است و مزاوجات لا يحصى بين ذرات انجام گرفته و بعد دو ذرهء منضمهء به يكديگر ، با ذرات ديگر مزدوج گشته و همين طور همه نسبت به يكديگر مجذوب و نزج و لصوق پيدا نموده تا كرات تشكيل يافته و اين بساط گسترده شده است ، بدون اينكه به چيز ديگرى تكيه داشته باشند و بدون شعور ذى شعورى اين اتفاق افتاده است . « 1 »\r\nما به آن ذرات منبثّه كه قديماً بوده ، نقل كلام مىكنيم و سؤال مىكنيم كه آيا ماهيات آنها عين هستى آنهاست و يا ماهيات ممكنه‌اى است كه ثبت لها الوجود ؟\r\nاگر جواب داده شود كه عين وجود است ، مسلم دروغ است ؛ چون اگر عين وجود باشد ، متخالفات از قبيل شجر و حجر و حيوان و انسان ، نبايد باشد و حال آنكه هست .\r\nو اگر پاسخ داده شود ماهيتى است كه ثبت لها الوجود ، سؤال مىنماييم اين شىء كه بالقوه بوده و بعد حركت كرده و به فعليت درآمده است ، آيا محرك اين حركت خودش بوده است ؟ اگر چنين باشد ، لازم مىآيد محرك و متحرك يكى باشد . و علاوه بر آن : اگر خودش قوه بوده ، چطور قوه خود را به فعليت رسانده است ؟ و حال آنكه بايد محرك خودش فعليت داشته باشد تا محرك باشد .\r\nو اگر گفته شود فعليت داشته است ، لازم مىآيد آنچه بالقوه فرض شده بالفعل باشد . و اگر بگويند شىء ديگرى كه فعليت داشته اين را از قوه به فعل درآورده است ، به آن شىء ديگر نقل كلام مىكنيم و اگر آن شىء ديگر بالقوه بوده است دور يا تسلسل لازم مىآيد .\r\nپس چاره‌اى نيست كه بگوييم : كل ما بالقوه ، بايد به يك بالفعل من جميع الجهات و جمع الجمع منتهى شود كه هيچ جهت ماهيتى در او نباشد ، بلكه صرف الوجود بوده ، تا قيّوم همهء موجودات و پديدآورندهء تمام بالقوه‌ها باشد . و آن ذات احديت است كه صرف الوجود و وجود كاملهء شديدهء قويهء قاهرهء مفيضهء مشرقهء بر تمام نظام سلسلة الوجود است . و الّا اگر چنين نباشد و اگر در اين حركتى كه در موجودات ديده\r\n\r\n\r\n","description":"","footnote":"\r\n( 1 ) - رجوع كنيد به : شفا ، بخش طبيعيات ، ص 26 ؛ اسفار ، ج 2 ، ص 253 .\r\n","page_name":" 309 ","page_number":329},
  {"content":"\r\n\r\nمىشود كه از قوه به فعليت مىرسند ، خود آنها ، خودشان را از مرتبهء قوه به فعليت درآورده باشند ، لازم مىآيد كه در مرتبهء محركيت ، متحركيت داشته باشند و حال آنكه محرك بايد بالفعل بوده و متحرك بايد بالقوه باشد و الّا اجتماع نقيضين لازم مىآيد ؛ زيرا چيزى كه استواء داشت چطور بدون علت از استواء خارج شد ؟ ذات شىء كه به ذلت فقر گرفتار بود چطور اين ذلت را از بين برد ؟ در صورتى كه فاقد شىء نمىتواند معطى شىء باشد ، پس عين الفقر بايد صرف الغنى باشد و حال آنكه :  « يا أَيُّهَا النَّاسُ أَنْتُمُ الْفُقَراءُ إِلَى اللَّهِ وَ اللَّهُ هُوَ الْغَنِيُّ الْحَمِيدُ » .  « 1 »\r\nو بالجمله : اگر اخواننا الماديين به بخت و اقبال و اتفاق قائل شده‌اند ، ناچار بايد بگويند : اجتماع نقيضين ، اشكال ندارد و استحالهء اجتماع نقيضين حرف قديمى است و ما متجددين منكر اين احكام عقليه هستيم و عقلهاى ما استحالهء اجتماع متناقضين را درك نمىكند ، اين احكام را عقلهاى آخوندى ادراك مىكند .\r\nو اما آن چيزهايى كه از اتفاقيات مىبينيم و به گمان خود خلاف نظام وجود تصور مىنماييم ، مثل شخصى كه داراى شش انگشت يا دو سر است و يا اينكه مىبينيم هواى جانفزاى بهار ، صور حيات در نباتات و اشجار دميده و درختان شكوفه كرده و صحارى با طراوت گشته و گلهاى درختان سرخ شده و برگهاى نباتات سبز گشته و تمام عالم نقش عجيبى به خود گرفته است ، يك دفعه صولت سرماى قبل از موسم ، همه را عقيم نموده و صفحهء طراوت را به هم زده و درختهاى شكفته را زرد و منقلب نموده است و شكوفه‌ها را به پاى درختان و گلها را به روى خاك ريخته و بلبل‌ها را از تماشاى اين همه زيبايى محروم نموده و آنها را از محبوب خود جدا كرده و نغمهء شادى آنها را به آواز حزن و ناله و زارى تبديل كرده است .\r\nو يا اينكه مىبينى جوانى را تربيت نموده‌اند و سالها پروانه‌وار به دور او گشته‌اند ، قبل از آنكه شاهد مراد را در آغوش گيرند ، تندباد اجل او را در آغوش خاك سياه ، همسر مار و مور گردانيده است و چشمهاى شهلاى او را پايمال ديگران و غبارشان را\r\n\r\n\r\n","description":"","footnote":"\r\n( 1 ) - فاطر ( 35 ) : 15 .\r\n","page_name":" 310 ","page_number":330},
  {"content":"\r\n\r\nاسير بادهاى مخالف نموده است و به جاى حجلهء عروسى او را وارد قبر نمناك نموده و مادرهاى منتظر كه براى وى مجلس عيش و عروسى تدارك ديده‌اند به اقامهء عزا وادار مىنمايد .\r\nاين حركات غير منظم كه در عالم مشاهده مىشود ، دو اشكال ايجاد مىنمايد : اول اينكه : علت غايى ندارد و دوم اينكه : كشف مىكند كه پشت پرده دست منتظمى در كار نبوده و صفحهء وجود نظم دهنده‌اى نداشته تا به تنظيم امور قيام نموده باشد .\r\nاما جواب اين اشكال كه اينها به غايت نرسيده‌اند ، بنا بر اين جزاف و بىفايده‌اند ، گذشت كه : رسيدن گل به ميوه ، فعل اينها نبوده ، بلكه فعل غير است چون هر حركتى كه اينها داشته باشند به « ما إليه الحركه » رسيده « و ما لأجله الحركه » را خود محرّك كه اينها را تحريك نموده است ، مىداند .\r\nو اما جواب اين اشكال كه امور غير عادى و غير منظم ، از عدم وجود تنظيم‌كننده كشف مىنمايد ، اين است كه : اساساً اين « چراها » كه مطرح مىشود كه اگر تنظيم كننده‌اى هست چرا اين طور مىشود ؟ و چرا آن طور مىشود ؟ به خاطر اين است كه انسان براى خود مركزيت قائل بوده و خود را قطب دايرهء امكان مىداند و وجودات ديگر را طفيل خود گمان مىكند و چند حديث شنيده كه : « خلق العالم لأجل الانسان و خلق الانسان لأجله » ؛ چنان كه در حديث قدسى وارد است كه :\r\n« يا ابن آدم خلقت الأشياء لأجلك و خلقتك لأجلي » « 1 »\r\nپس خيال مىكند كه وجود سلسلهء موجودات بر محور من گردش مىكند من اشرف و افضل هستم ، همه چيز بايد قربانى من شود و چرخ بايد براى من گردش كند . و از اينجاست كه هر چه به ضرر او تمام شود ، چرا مىگويد و داد و بيداد مىكند و مىگويد اين ميوه و گل براى من است و اگر سرماى عالم به اين منفعت لطمه بزند ، آن را خلاف نظام مىداند .\r\nو حال آنكه اگر درست حساب كنيم ، مىبينيم ضرر اين بشر به موجودات بيشتر است ، روزى چند ميليون گوسفند مىخورد و روزى چند ميليون حيوان را بىجان\r\n\r\n\r\n","description":"","footnote":"\r\n( 1 ) - علم اليقين ، ج 1 ، ص 381 .\r\n","page_name":" 311 ","page_number":331},
  {"content":"\r\n\r\nمىكند و بر ضرر آنها قيام مىنمايد . در صورتى كه اگر وكيلى از طرف اين حيوانات انتخاب شود مىگويد : انسان چرا اين قدر ضرر به اينها وارد مىكنى ؟ اگر به آن گوسفند به زبان خودش تكلم كنى و او را متوجه اين مضرّات انسانى نسبت به آنها نمايى او هم خواهد گفت : اين خلاف نظام است كه خون ما را بريزند ما هم حق حيات داريم .\r\nو بالجمله : چون انسان براى خود مركزيت قائل است ؛ لذا اگر ميوه‌ها را سرما بزند داد و بيداد مىكند و اگر يك اتفاقى بيفتد مثلًا گرگى يك نفر انسان را بخورد ، روزنامه‌ها از آن پُر مىشود . و از اينجاست كه آن را درنده و سبع ناميده‌اند . در صورتى كه خود انسان روزى چند ميليون را مىكُشد و مىخورد و خود را سبع نمىخواند ! اگر سرماى عالم جمع شود و كوه الوند را بتركاند ، هيچ نمىگويند فلان سنگ تركيد ؛ چون عالم طبيعت از علل سرما و گرما سرچشمه مىگيرد و عالم طبيعت عالم ضيق و تنگى است ؛ لذا اين دو با هم تلاقى نموده و يكى بر ديگرى غالب مىشود و بالاخره موجب ضرر بر شخصى مىشود . ولى نبايد وجود فرد را معيار قرار داد ، چون يك شخص يا يك نوع نسبت به تمام سلسلهء نظام عالم در حكم عدم است ؛ زيرا اين منظومهء شمسى با اين عظمت در مقايسه با تمام نظام عالم ، چون قطره‌اى در كنار درياست . بين زمين و خورشيد مسافت زيادى است به طورى كه خورشيد كه چندين هزار مرتبه از زمين بزرگ‌تر است اين قدر كوچك به نظر مىرسد ، و لكن باز نور خورشيد در مدت هشت دقيقه و چند ثانيه به ما مىرسد .\r\nكرات نورانى ديگرى هستند كه چندين هزار سال قبل ، بلكه چند ميليون سال قبل خلق شده ، ولى هنوز نور آنها به ما نرسيده است . پس خورشيد و « من تبع » در مقابل اين عالم چيست ؟ و يا زمين در مقابل خورشيد چيست ؟ و يك نوع بشر در مقابل زمين و زمينيان چيست ؟ و يك صنف از جماعت در مقابل تودهء بشر چيست ؟ و يا يك خانوار در مقابل اصناف چيست ؟ و يا يك نفر در مقابل خانوار چيست ؟\r\nبالجمله : نظام اتمّ كامل كه جمال مطلق است در ظلّ جميل مطلق ، جمال مطلق است و غايت باز جميل مطلق است و ما بايد قضيه‌اى را كه اتفاق مىافتد بالنسبه به\r\n\r\n","description":"","footnote":"","page_name":" 312 ","page_number":332},
  {"content":"\r\n\r\nتمام عالم حساب كنيم كه آيا فلان قضيه‌اى كه اتفاق افتاد خوب است يا خير ؟ و البته هر چه در عالم حادث مىشود نسبت به نظام كل و جمال مطلق ، خوب است و لو به ضرر فردى باشد . چنان كه اگر يك نفر حكيم و طبيبى فقط چشم شخصى را كه دچار درد و بلا شده ، تحت نظر قرار داده و همت خود را صرف بهبودى آن نمايد و ديگر صحت و سلامتى اصل و سرتا پاى وجود صاحب چشم را در نظر نياورد ، در اين صورت لازمهء سلامتى چشم عروض سكته بر بدن است و البته اين چنين طبيبى ، طبيب نيست . اما دكترى كه حدقهء چشم او بزرگ‌تر است ؛ چون مىبيند ماندن چشم موجب اضمحلال وجود صاحب چشم است ، البته به عين ميزان عدالت كه شاهين عدالت هيچ تكان نخورد ، اين چشم را قلع و قمع نموده و از جا مىكند و آن را دور مىاندازد ، اينجا ديگر چشم حق حيات ندارد ، به خلاف صورتى كه تنها حال خود چشم مورد نظر باشد كه در آن صورت چشم حق حيات دارد .\r\nو بالجمله : مطلوب از بنّايى كه بنايى را مىسازد ، نظم و ترتيب و آرايش جمال عمارت است نه تنها شخص آجر . مثلًا اگر بنّايى شخص شخص آجرها را مورد نظر قرار داده و مىخواهد همهء آنها سالم و راست به كار برده شود ، خواهى ديد كه وضع عمارت به هم مىخورد ، ولى اگر تمام نظر در حسن جمال كليه دستگاه عمارت باشد ؛ ناچار بايد دست از ملاحظهء فرد فرد آجر برداشته شود ؛ زيرا سلامت و منظم ماندن يك آجر فى نفسه خوب است چون مقتضاى خلقت اوست ، ولى اگر بنّا ببيند جمال تمام عمارت و ساختمان در اين است كه آجر را دو نيمه كند ، بايد نصف كند ، گرچه عمارت حقيقةً چيزى جز فرد فرد اين آجرها نيست الّا اينكه اعتباراً شكل و هيئت ساختمان غير از افراد است .\r\nو بالجمله : بعد از آنكه برهان بر وجود قيوم تمام شد ، ديگر نبايد گوش به اين چرا چراها داد . علاوه بر اينكه بيان شد كه اين داد و قال‌ها و چرا چراها براى اين است كه انسان براى خود مركزيت قائل شده و خود را قطب دايرهء امكان ملاحظه نموده و همهء سلسلهء وجودات را طفيل وجود خود مىبيند .\r\n\r\n","description":"","footnote":"","page_name":" 313 ","page_number":333},
  {"content":"\r\n\r\nو الحاصل : كسانى كه ادعاى اتفاق نموده‌اند ممكن است اشكالاتى بر ما وارد نمايند .\r\nاشكال اول از ذىمقراطيس است كه گفته است : عالم اتفاقى يعنى بدون مبدأ است .\r\nخلاف بين ماديين و موحدين اين نيست كه هر يك به مبدئى قائل بوده ، منتها يكى به مبدأ ذى شعور و ديگرى به مبدأ غير ذى شعور قائل باشد . بلكه قول ذىمقراطيس اين است كه اگر اين اجسام و عالم را تحليل و تجزيه نماييم به ذراتى كه جزء لا يتجزى است رسيده و آنها بدون مبدأ بوده و سپس اين اجزاء و ذرات منبثه در عالم تركيب يافته و كُرات و اجسام را تشكيل داده و بعد به واسطهء انضمام اين ذرات مختلفه ، حيوانات دو سلولى و سه سلولى و بقر و غيره حاصل گرديده است .\r\nالبته جواب اين اشكال ، ادله و براهين قويهء توحيد است كه - ان شاء اللّه - در محل خود ذكر خواهد شد .\r\nاشكال دوم اينكه : چون در خلقت عالم امور غير عقلايى ، مانند موت انخرامى و سرمازدگى گل و بوستان ، اتفاق مىافتد ، معلوم مىشود در خلقت عالم علت غايى نيست كه اين عالم به حد كمالى رسيده و منتج نتيجه‌اى باشد . « 1 »\r\nو اشكال سوم اينكه : اين امور غير منظم و اتفاقى كشف مىكند كه تنظيم‌كنندهء كاملى نيست . « 2 »\r\nالبته اين اشكالات از قبيل شعريات و خطابات است كه براى انسان خوشايند و به ذائقهء سمع شيرين و به مشام خوشبو مىآيد . مثل آن اشكالى كه مىگويند : قرآن خودش گفته است :  « ادْعُونِي أَسْتَجِبْ لَكُمْ » ؛  « 3 » پس بياييد اهل يك شهر فاضله و بلدهء طيبه جمع شويم و آن پير و شيخ طريقت و اهل زهد و تقوى را جلو بياندازيم ، اگر در ما شرايط دعا جمع نيست در او كه جمع است ، يك هفته هم به او مهلت مىدهيم ،\r\n\r\n\r\n","description":"","footnote":"\r\n( 1 ) - شفا ، بخش طبيعيات ، ص 30 .\r\n( 2 ) - همان .\r\n( 3 ) - غافر ( 40 ) : 60 .\r\n","page_name":" 314 ","page_number":334},
  {"content":"\r\n\r\nببينيم دعا استجابت مىشود يا نه ؟ و معلوم است كه اين اشكالات و شعريات ، نمىتواند در مقابل براهين اوليه ، عرض اندام كند ؛ زيرا آن مواد اقيسه كه از قبيل وجدانيات و محسوسات و غيره باشد ، نمىتواند با اوليات بجنگد .\r\nو ما كه بر طبق برهان يك وجود كاملهء قويه‌اى كه من جميع الجهات در نهايت مرتبهء كمال است و علم و حكمت در حد كمال دارد اثبات كرديم و معناى حكيم اين است كه هيچ كم و كاستى در او نبوده و به طورى كامل است كه هيچ خلاف نظمى در او متصور نيست ، پس نمىتواند اين وجدانيات و محسوسات به حواس قاصر و غير محيط به سر تا پاى نظام وجود ، با آن اوليات كه برهان از آن تشكيل يافته معارضه نمايد .\r\nمىبينى كه خطاى حس و وجدان مسلم گشته است ، مثلًا حس غير محيط ، يك قطرهء باران را خط مستقيم ديده و آتش‌گردانى را كه غير از يك جسم نيست ، حين دوران ، يك دايرهء آتشين مىبيند .\r\nپس اگر بر فرض نتوانيم اين شعريات خوش آيند سمع را جواب دهيم ، اقامهء برهان بر وجود اتمّ اكمل كافى است . بنا بر اين چون آن وجود ، جميل مطلق است و عالم ظلّ جميل مطلق است ، پس نظام عالم جمال مطلق است ؛ چون ظلّ جميل ، جمال اوست و جمال جميل مطلق ، جمال مطلق است . پس با اين بيان ، شعرى بودن اشكال مسلم شد .\r\nو ثانياً به عنوان حل مىگوييم : اگر يك چشم كوچكى باشد كه فقط ابرو را ببيند و از ديدن نظام وجود و قد و بالاى انسان قاصر باشد ، البته چند اشكال به اين ابرو خواهد نمود : اولًا خواهد گفت اين چرا كج است ؟ مستقيم كه از كج بهتر است .\r\nو ثانياً چرا سفيد نشده ؟ سفيد كه از سياه بهتر است . و بر هر يك از اعضا در صورتى كه حدقهء چشم تنها به بزرگى آن عضو باشد و فقط آن عضو را ببيند ، اشكالاتى وارد خواهد كرد .\r\nولى كسى كه حدقهء چشم او بزرگ‌تر است اگر سر تا پاى اين هيكل را ملاحظه كند ، البته حسن و جمال و غايت نظم و كمال وجود را تصديق خواهد كرد .\r\n\r\n","description":"","footnote":"","page_name":" 315 ","page_number":335},
  {"content":"\r\n\r\nو چون اخواننا القائلين به اتفاق كه مىگويند : غير منظم اتفاق افتاده ، قدرت ديدن سر تا پاى جمال جميل و نظام اتمّ و اكمل عالم را ندارند ، اين است كه خطابات شعريه مىبافند در صورتى كه اگر از كنگره و خشت اول نظام وجود نگاه محيط به نظام وجود بياندازند ، جمال اتمّ نظام عالم را تماشا خواهند نمود . الّا اينكه در همين صورت اگر نگاه خود را به ديدن فرد محدود نمايند ، فرد را نسبت به فرد ديگر ، مضر گمان نموده و آن را خلاف نظام خواهند ديد .\r\nچنان كه اگر به گرگ نگاه كرده و چنگال منحنى و پنجهء آهنين و دندان تيز و كج او را چون شمشير تيز و كج ببينى و از آن طرف اندام نازك آهو و پنجهء ضعيف و دندان زيباى او را كه در پنجهء گرگ مغلوب و اسير است ببينى ، نسبت به او به خلاف نظام حكم خواهى كرد ، چون از خطاى خود غافلى . اما خودت اگر گوسفندان را با دندان تيزتر و شكم بزرگ‌تر از گرگ خوردى ، هيچ خلاف نظمى نمىبينى با اينكه همان اشكالى كه به گرگ مىكنى ، گوسفند با زبان بىزبانى به تو مىكند .\r\nو بالجمله : نبايد فرد را تحت نظر قرار داد ؛ گرچه عالم غير از افراد نيست و نظام ، امر اعتبارى است الّا اينكه اين امر اعتبارى مورد توجه واقع گرديده است ؛ چنان كه تمام عقلاى عالم به حفظ اين نظم - كه تو مىگويى امر اعتبارى است - اهتمام دارند ؛ لذا اگر كسى بخواهد شمشير به دست گرفته و نظم و انتظام تودهء فاضله‌اى را از هم بگسلاند ، تمام عقلا با او مىجنگند . اين جنگها براى چيست ؟ مگر غير از اين است كه مىخواهند انتظام و نظام را حفظ نمايند .\r\nپس و لو دست نبريدن از دست بريدن بهتر است ، الّا اينكه بريدن دستى كه نظام عالم را به هم مىزند ، بهتر است و مؤاخذه خود ، جزء نظام است و در سلسلهء نظام مستحسن است . اين است كه سيد مرتضى رحمه الله « 1 » در جواب آن شخص گفت : « دستى كه\r\n\r\n\r\n","description":"","footnote":"\r\n( 1 ) - شريف مرتضى ابو القاسم ذو المجدين على بن حسين الموسوي البغدادى ، از بزرگان و فحول علماى اماميه و جامع علوم عقلى و نقلى و فنون ادبى ، و متبحر در ادب و كلام و حكمت و نحو و لغت و فقه و اصول و تفسير و حديث و رجال و شعر و خطابت بوده و تا مدت سى سال امير الحاج و نقيب الاشراف و قاضى القضاة و مرجع تظلّمات و مدرّس وحيد و پيشواى مطلق شيعه بوده و از شاگردان شيخ مفيد است ، برخى از شاگردانش عبارتند از : شيخ طوسى ، ابن برّاج طرابلسى ، ابو الصلاح حلبى ، ابو الفتح كراجكى ، نجاشى و سلّار ديلمى .\r\nكتابهاى امالى ، انتصار ، تنزيه الانبياء ، جمل العلم و العمل ، الشافى فى الامامه ، الذخيرة فى الكلام ، الذريعة الى اصول الشريعه ، الناصريات و الفصول المختارة ، همه از تأليفات چاپ‌شدهء اوست .\r\nولادتش در ماه رجب 355 ق . و درگذشتش در ربيع الاول 436 ق . روى داد .\r\n","page_name":" 316 ","page_number":336},
  {"content":"\r\n\r\nخيانت كرد با اينكه قيمت خيانتش پانصد تومان است ولى با اين خيانت بريدن آن دست كه مثلًا دوازده هزار تومان است ، بهتر است » . « 1 » پس شرع محمدى صلى الله عليه و آله و سلم ريشه‌كن‌كنندهء خيانت است و خيانت موجب كم قيمتى شىء با قيمت است .\r\nو الحاصل : چون تو حدقهء چشم را تنها به محيط خود باز كرده‌اى قحط و غلا و آفت و سرما را خلاف نظام ديده و تسلط سباع بر حيوانات و تسلط انسان بر گوسفندان و تسلط مرگ بر انسان و تسلط امراض بر انسان را خلاف نظام گمان مىكنى ، با اينكه اينها در حفظ نظام اتمّ و اكمل به غايت نيكو و به نهايت پسنديده است .\r\n جهان چون خط و خال و چشم و ابروست * كه هر چيزى به جاى خويش نيكوست « 2 » \r\n ما ليس موزوناً لبعضٍ من نغم * ففي نظام الكلِّ كلٌّ منتظم \r\nحسن اين نظام اتمّ را آن كسى مىبيند كه بتواند سر تا پاى اين نظام كل را ببيند . پس نگويى كه براى حفظ اين نظام اعتبارى كه غير از اين افراد واقعيت ديگرى ندارد ، نبايد كوشش كرد ؛ چون عقلا هم در حفظ اين نظام مىكوشند . مگر ملكيت غير از اعتبار است ؟ پس اگر مالت را بردند تو بايد بگويى : نبايد كسى كه اعتبارى را برده است اذيت كرد و زوجيت مگر غير از اعتبار عقلاست ؟ و نيز احكام شرع مگر غير از اعتبار است ؟\r\n\r\n\r\n","description":"","footnote":"\r\n( 1 ) - رجوع كنيد به : تاريخ بغداد ، ج 4 ، ص 240 ؛ روضات الجنات ، ج 1 ، ص 271 .\r\n( 2 ) - گلشن راز ، ص 97 ، بيت 517 .\r\n","page_name":" 317 ","page_number":337},
  {"content":"\r\n\r\nاين اعتبارى است كه اصلها بايد براى حفظ آن قربانى شود .\r\nپس اگر غلا و قحطى و امراض بر شهرى مسلط شد ، نبايد مثل آن مرد گفت : كه اگر من اين كارها را مىكردم ، مردم مرا از شهر بيرون مىكردند ؛ زيرا در صورتى او را از شهر بيرون مىكردند كه اين كارها به مصلحت تماميت نظام نبوده باشد .\r\n لعللٍ بها وجوده وجب * يقول الاتّفاقُ جاهلُ السبب \r\nبعد از جواب دادن به اشكالات ، در شرح متن كتاب مىگوييم : در وجود ، شىء اتفاقى نيست به خاطر آن برهانى كه گفتيم : هر شىء حادثى بايد به ارادهء ازليهء الهيه و فواعل الهيه و علل قابليه به مبدأ فاعليهء حقيقيه منتهى شود . پس قائل به اتفاق ، جاهل به سبب و جاهل به ارتقاى شىء به واجب الوجود است .\r\nو همچنين قائل به اتفاق به جهت نظر نمودن به نوع ، مثلًا وجود آدم دو سر را اتفاقى مىداند ؛ چون عادتاً ديده افراد انسان يك سر دارند و الّا اين شخص دو سر بالنسبه به نفس خودش اتفاقى نبوده است ، بلكه ماده مستعد بوده و فاعل فيض و معطى قوابل ، از فيض دريغ نكرده است . اين است علت اينكه شخص دو سر در سلسلهء نظام موجود است .\r\nو هكذا حفر بئر بالنسبه به اطلاع پيدا كردن بر كنز ، نسبت به نوع حفر كه كنزى از آن پيدا نمىشود ، اتفاقى است ، و الّا حفر مؤدّى به عثور بر كنز نسبت به شخص حفر اتفاقى نبوده ، بلكه سبب آن كامل بوده كه دستى آن كنز را در آنجا پنهان نموده و حافر به خط مستقيم حفر نموده است . پس علت آن ، موجود بوده است و اين حفر شخصى از روى علت صادر شده است .\r\nو بالجمله : اتفاق مثل امكان است كه امكان بالنظر الى ذات الممكن حاصل مىشود ، كه اگر انسان شىء موجود را از لباس وجود و يا شىء معدوم را از لباس عدم تعريه نموده و ذات شىء را لخت و مجرد ملاحظه نمايد به امكان شىء و اينكه شىء ممكن است و نسبت به وجود و عدم در حد استواء است حكم مىكند و اما بالنظر الى نفس الوجود و الى ايجاب العله ، هر ممكنى محفوف به دو ضرورت است ، پس موت\r\n\r\n","description":"","footnote":"","page_name":" 318 ","page_number":338},
  {"content":"\r\n\r\nبالنسبه به نظام عالم اخترامى و نارس نبوده و طبيعى است .\r\nو الحاصل : موتى را كه اخترامى و اتفاقى گويند ، با نظر به امثال و افراد نوع است ، مثلًا مردن جوان پانزده ساله را ملاحظه مىكنند و مىبينند كه از اين نوع افراد نوعاً به صد يا نود و يا صد و بيست سال مىرسند ، اين است كه گفته‌اند عمر طبيعى اين طبيعت تا صد و بيست سال است ؛ چون فرد انسانى تا آن زمان زنده مىماند .\r\nپس معلوم مىشود نظام اين طبع انسانى اين است كه به قدر استعداد زندگى كند ، با قطع نظر از آنچه اخترامىها مىگويند و اين استعداد تا اين موقع ، علت اين شىء فى نفسه بوده است و بعد از آن ، علت عدم اوست . و موت طبيعى هر چيزى با توجه به كليت نظام به اندازهء بقاى علت اوست ؛ چون تماميت نظام به اين است كه مثلًا فلانى بايد در سن هيجده سالگى بميرد ، اين موت موتِ طبيعى آن جوان است و لو قائل به اتفاق ، موت اين فرد را با نظر به افرادى كه با او تحت يك جامع هستند ، موت اخترامى مىگويد ، در صورتى كه گفتيم او به غايتش رسيده و « ما إليه الحركه » او حاصل گرديده و به مطلوب خود رسيده است و مطلوب هر چيزى از ديگرى مطالبه نمىشود .\r\nبلى اگر اخترام و عدم النيل الى الغاية بالنسبه به سير انسان كاملى كه براى خدا خلق شده و اشياء ديگر هم به خاطر او خلق شده‌اند باشد ، به اين معنى همهء ما داراى موت اخترامى بوده و تندباد اجل ، ميوهء نارس را از درخت زندگى به زمين انداخته ، هيچ كدام به غايت نرسيده ، همه عاطل و باطل مانده‌ايم . كسى جز معصومين عليهم السلام و چند نفر قليلى كه مثل سلمان طابق النعل بالنعل تابع آنها شده‌اند ، نيل به محبوب و وصل به غايت پيدا نكرده است و ما و حتى كمّلين از عرفا ، نارس مانده‌ايم .\r\nدر اين مرحله مطلبى كه باقى مانده است تشريح موت طبيعى و موت اخترامى بنا بر عقيدهء حكماست كه به حركت جوهريه قائلند به اين معنى كه : همانطور كه جسم در كمّ و طول و عرض و عمق حركت مىكند ، همچنين از آن بالاترين نقطهء نور وجود كه به انزل مراتب رسيده و در زاويه و حاشيه جاى گرفته و در كمال ضعف و آخرين نقطهء قوس نزولى و منتهى إليه اشراق نور وجود قرار گرفته است ، در اصل جوهر خود در\r\n\r\n","description":"","footnote":"","page_name":" 319 ","page_number":339},
  {"content":"\r\n\r\nحركت بوده و رو به كمال و ترقى گذارده و لا ينقطع مراحل را فى جوهره طى نموده تا به عالم نطفه مىرسد و در آن عالم به جز حقيقت منويت چيزى نبوده و همچنان كه عوارض خود را از حيث طول و عرض و عمق عوض كرده و در آنها در حركت است ، در اصل جوهر خود نيز از منويت و دم و علقه و مضغه در حركت بوده ، تا به تدريج به آخرين مرتبهء كمال جسميت مىرسد و چون از افق جسميت كه اعلى مرتبهء جسم است به حركت درآمده ، افق عالم روحانى و تجرد در پايين‌ترين مرتبهء آن تجلى مىنمايد .\r\nو الحاصل : يك اصل بدون تخلل عدم - به نحو ترسيم خط - از نقطهء آخر وجود ، لا ينقطع حركت نموده و در هر قدمى و سير نقطه‌اى به يك حقيقتى كامل‌تر از حقيقت اوليه تجلى نموده و مراحل كمال را سير مىنمايد و از هر افقى كه بگذرد وارد افق بالاترى شده كه آن افق محيط بر افقهاى نازله است ، پس وقتى به اعلى مرتبهء افق جسميت رسيد و اين افق تمام شد ، وراى آن افق تجرد است . و اولين نقطه و پايين‌ترين حد افق تجرد ، احساس ضعيفى است كه در جسم متحرك در جوهر و ذات حاصل مىشود و اين احساس به تدريج زياد شده و مراتب و افقهاى تجرد پشت سر گذاشته مىشود . سپس بچه مضغه و يك پارچه گوشت شده و از حرارت رحم آهسته آهسته كسب حرارت نموده و يك قبض و بسطى كه اول مرتبهء احساس است پيدا مىكند و اين حركت همانطور كه در ابعاد ثلاثه زياد مىشود در جوهر تجردى هم رو به ترقى بوده تا حس قوى مىگردد و همچنان اين حس قوت گرفته و افق تجرد وسيع شده و جنبهء روحانيت تكميل گشته و عين همان جسم رو به عالم روحانى مىگذارد .\r\nو نفس ، عين آن مرتبهء كاملهء جسم است كه از آن مرتبهء اعلاى جسم گذشته و حركت در جوهر آن رو به بالا مىگذارد . هر چه نفس به فضاى روحانيت نزديك مىشود در اثر تكامل وجودى قواى جسمانى زياد مىشود و بصر و سمع كه شأن ترقى نفس است پيدا مىشود . اين است كه بچه در اولين مرتبه از اين قوا كه مرتبهء\r\n\r\n","description":"","footnote":"","page_name":" 320 ","page_number":340},
  {"content":"\r\n\r\nنقص نفس است ضعيف است ، بچه غير از نفس سمع و بصرى ندارد ، بلكه نفس فى وحدتها كل القوى است .\r\nاستعداد ترقى نفس از عالم رحم حاصل شده و به تدريج قدم در مراتب بالا گذارده و به دنيا مىآيد ، اين است كه بچه شايد در اوايل تولد از نظر سمع و بصر خيلى ضعيف باشد . و بالجمله : سمع و بصر عبارت از صيقلى بودن نفس است و وقتى كه نفس شروع به نورانيت و كمال نموده ، هر چه صاف‌تر شود نورانيتش بيشتر مىگردد و وجود كه نور حقيقى است به حسب جوهر در مراتب نور وجودى حركت مىكند و هر چه در وجود شدت پيدا كند در حقيقت در نورانيت شديد مىشود ، و سمع و بصر نورانيت است . هر چه نورانيت زياد شود ، قوا زياد مىگردد ، البته قوا غير نفس نيست .\r\nنفس كه در مراتب جوهريه ارتقا پيدا مىكند ، در آن مراتب سمع و بصر و ساير حواس و به تدريج قواى باطنه كه مرتبه‌اى از كمال و ترقى است پيدا مىشود اين است كه نفس در اول ، شايد قوهء متفكره نداشته باشد .\r\nو بالجمله : نور ضعيف وجود كه ترقى مىكند ، عالم هيولاى اولى و معدن و حيوانيت و انسانيت را سير نموده و در هيچ مقامى ثابت نيست و همين جسم به نفس متبدل شده و نفس به سوى تجليات تجرد حركت مىنمايد ، هر چند نفس تا زمانى كه به طبيعت اقبال دارد ، يعنى موجود طبيعى است ، مزاج و قوا تقويت مىشود ؛ چون شىء جسمانى و مادى تا هنگامى كه در عالم ماديت بوده و يكى از اعيان ماديه است ، عيناً از فضاى طبيعت و در دامن آن تربيت يافته و چون از سنخ طبيعت ماديه است در آغوش عالم ماده پرورش پيدا نموده و پستان مادر طبيعت بر دهان اوست و اين بچه كه به مادر طبيعت اقبال دارد ، نهايت سعى و كوشش را در كمال خود مبذول مىدارد و به حكمت بالغه هر چيزى طبعاً خواستار آن است كه در اعلى درجهء طبيعت خود قرار گيرد . اين است كه نورانيت سمعيه و بصريه و هضميه و حسيهء بدن - يعنى عين النفس - در جلب بدل ما يتحلل ، ازدياد مىيابد .\r\nبعد از آنكه نفس افق عالم طبيعت را پيمود و اقبال او به عالم طبيعت تمام شد ،\r\n\r\n","description":"","footnote":"","page_name":" 321 ","page_number":341},
  {"content":"\r\n\r\nهر چه به آخر افق طبيعت نزديك‌تر شود به عالم وراى طبيعت كه محيط بر عالم طبيعت است ، نزديك شده و عالم طبيعت پشت سرش مىماند و از آن اعراض و ادبار مىنمايد .\r\nاين است كه بناى طبيعت به تدريج خراب شده و قواى طبيعيه ضعيف مىشود ؛ چون نفس از اقبال به طبيعت گذشته و از طبيعت اعراض نموده و سفر عالم ديگرى را در پيش گرفته ، و كم كم از عالم طبيعت خارج مىشود و اين ضعف بنيه و ضعف قوا و تحليل بدن و پژمردگى تن و سفيدى پلك و ابرو و پريشانى مو و برچيده شدن طراوت چهره ، همه دليل خروج نفس از عالم طبيعت است كه ديگر نفس به اين طبيعت توجه نداشته و پيوسته علاقهء خود را از اين جسد كم و نظر و سايه‌اش را از روى آن جمع كرده و اشعهء كمال را به طرف بالا مىاندازد . اين است كه انوار و اشعات خود را از اين كاسهء چشم و سمع جمع نموده و هر چه در كمال جوهرى رو به بالا مىرود و خود را به طرف بالا مىكشد ، بدن ضعيف‌تر مىشود و بالاخره وقتى به اعلى مرتبهء طبيعت رسيد و افق طبيعت به سر آمد ، به افق تجرد وارد مىشود و اگر اين حد را سير نمود ، آن موت طبيعى اوست .\r\nو بالجمله : موت طبيعى قدم از آخرين نقطهء طبيعت برداشتن و پاى در اول مرتبهء تجرد خالص گذاشتن به حركت جوهريه است . و اين موت محتوم است كه قرآن شريف فرموده است :  « فَإِذا جاءَ أَجَلُهُمْ لا يَسْتَأْخِرُونَ ساعَةً وَ لا يَسْتَقْدِمُونَ »  « 1 » و نيز در احاديث شريفه ، آنجا كه موت به محتوم و اجل معلق تقسيم شده ، به آن اشاره فرموده‌اند . « 2 » و اين موت محتوم تأخر و تقدم پيدا نكرده و عدم تقدم و تأخر آن عقلى است ؛ زيرا اگر يك نقطه از اين حد مخصوص حركت تغيير نمايد ، محتوم نبوده و اگر يك نقطه جا مانده و بدون سير آن بخواهد به نقطهء بعدى برسد طفره بوده و طفره محال است . و بايد وراى افق طبيعت آخرين نقطهء افق طبيعت گشته تا اولين نقطه و\r\n\r\n\r\n","description":"","footnote":"\r\n( 1 ) - اعراف ( 7 ) : 34 .\r\n( 2 ) - رجوع كنيد به : تفسير نور الثقلين ، ج 1 ، ص 703 - 704 .\r\n","page_name":" 322 ","page_number":342},
  {"content":"\r\n\r\nانزل مراتب تجرد شروع شود و تا تمام افق طبيعت سير نشود ، وجود نارس بوده و اجل معلّق است .\r\nبالجمله : در اين سير كمال كه اعراض از طبيعت است ، قواى مادى و طبيعى مضمحل خواهد شد ، حتى چه بسا قوهء متفكره كه از عالم طبيعت است مضمحل گشته ولى اضمحلال اينها از ضعف وجود نيست ، بلكه از كمال وجود و گذشتن از طبيعت و دخول در تجرد است كه از ماديت و طبيعت اتمّ است . پس اگر انسان از مرتبهء نقص گذشته و به مرتبهء كمال رسيده و فاقد نقص مرتبهء ناقص شود ، نقص نبوده بلكه عين كمال است ؛ زيرا مرتبهء بالا جامع كمال مرتبهء انزل با زيادتى است ، چون قهراً انسان با وجدان و نيل به كمال فوق ، كمال مرتبهء نقصان را دارا خواهد بود و زوال قهرى حاصل خواهد شد .\r\nو بالجمله : موت طبيعى فردى آن است كه اين سير مستقيم را طى كرده و از افقى به افق ديگر برسد . به عبارت ديگر : يك دايرهء كاملهء وجودى را طى نمايد و مصداق  « كَما بَدَأَكُمْ تَعُودُونَ »  « 1 » شود . در اين صورت است كه سلامت از نقطهء مشرق وجودى تابيده و از اقصى مرتبهء بارانداز شعاع آمده و در نقطهء مغرب كه منتهى إليه قوس صعودى است و در مطلع قوس نزولى كه از آنجا طلوع نموده بود ، غروب مىنمايد . البته به اين معنى اشاره است كه حضرت احديت فرموده است :  « سَلامٌ هِيَ حَتَّى مَطْلَعِ الْفَجْرِ »  « 2 » و معصوم فرمود :\r\n« جزنا و هي خامدة » « 3 »\r\nكه دامن كبرياى آنها به آلودگى طبيعت ، آلوده نگشته و قسر اتفاق نيفتاده است . بلى ، اين اجل محتوم است كه لا يتغير و لا يتبدل است و در اين سير ، ديگر موت اخترامى نبوده و عقل تجويز نمىكند كه در اين سير حتى نقطه‌اى تقدم و تأخر وجود داشته باشد .\r\nولى اگر به اين نحو سير نكرد و قبل از آنكه در افق تجرد قدم گذارد ، موتى در\r\n\r\n\r\n","description":"","footnote":"\r\n( 1 ) - اعراف ( 7 ) : 29 .\r\n( 2 ) - قدر ( 97 ) : 5 .\r\n( 3 ) - علم اليقين ، ج 2 ، ص 971 .\r\n","page_name":" 323 ","page_number":343},
  {"content":"\r\n\r\nحالت نارسى اتفاق افتاد ، آن موت ، موت انخرامى است ، البته نسبت به اين بيانى كه گذشت و الّا نسبت به نظام اتمّ ، اين موت هم ، موت طبيعى است به اين معنى كه علل و اسبابى توليد شده و قهراً دست به دست هم داده است . و همچنين حوادث طاريه و امراض و اسباب و عالم ضيق و تنگ و تصادم و تصادفات و قلب و انقلابات و فعل و انفعالات كه بالنتيجه مؤدى شوند به اينكه اين ميوهء نارس كه حد وجودى و نفسانى و طبيعى خود را سير ننموده و از درخت استكمال ، قبل از موسم جدا شده و در حركت جوهريهء خود ، طعم و رنگ و حقيقت خويش را تكميل ننموده ، اين گرچه نسبت به اين فرد ، موت انخرامى و اجل معلق است ، ولى بدون سبب نبوده بلكه داراى علت و اسبابى بوده كه از سرچشمهء ازلى سلسلة العلل شروع شده و اين اسباب موجب اين تصادف شده است . و اين علل و اسباب مانند موت طبيعى حتمى نبوده كه به نظر عقل تغيير و تبديل آن محال باشد ، بلكه ممكن است با اين اسباب مؤديه به موت انخرامى ، اسباب ديگرى مزاحمت نموده و مانع از تأثير آنها شود . مثلًا مرضى كه از توجه يك رشته علل با تندباد اجل ، بدن و نفس را تهديد مىكند اگر اسبابى از علاجات و آنچه رافع اثر اين سم است پيش آيد ، اين باد تند و سرماى آفت را از صولت انداخته و مانع تأثير آن مىشود ، اين است كه ما به استشفاء قائل بوده و تصدّق را رافع بلا و صلهء رحم را موجب بقا مىدانيم .\r\nبر خلاف آن موت طبيعى اولى كه در آنجا ديگر اين امور معقول نيست ؛ چون ميوهء موجود در عالم طبيعت ، روز تابستانش را ديده و رسيده شده و ديگر قدرت نگه‌دارى اين ميوه در وجود او نيست .\r\nو بالجمله : موت انخرامى گرچه قبل از رسيده شدن ميوهء طبيعت ، و قبل از پاى گذاشتن آن به اوج افق جسمانيت است و انخرامى بودن موت به اين واسطه است كه اين طبيعت و استعداد و قوهء خود را به كمال و فعليت اين عالم نرسانيده است ، الّا اينكه با توجه به اسباب موجوده و علل تامه‌اى كه باعث ارتحال طبيعت با اين استعداد ، قبل از سير طبيعى است ، اين نحوهء رحلت در نظام اتمّ و اكمل لا بد منه است . و اين عين\r\n\r\n","description":"","footnote":"","page_name":" 324 ","page_number":344},
  {"content":"\r\n\r\nسير طبيعى كل نظام است و اگر نظام وجود من حيث المجموع بخواهد نارس نبوده و سلامت راه استكمال خود را پيموده و نظام كل به موت طبيعى خود برسد ، بايد اين فرد به اين نحو دچار موت انخرامى شود ، گرچه موت انخرامى اين فرد بالنسبه به خود اوست و لكن بالنسبه به سير كاروان سلسلهء وجود ، موت طبيعى است .\r\nبالجمله : اگر اسباب و علل مقتضى نارسى افراد فراهم شد ، چاره‌اى از آن نيست .\r\nاسباب اين نارسى از اصلاب رجال و ارحام امّهات و تأثير تغذّى و تأثير شيطنتها شروع شده تا بالاخره علت تامهء ناكامى و نارسى حاصل مىشود .\r\nو با توجه به تأثير اين دستهاى دخيل در خميره و آلودگى به ميكروبها ، ناچار وجود قابل سير خط مستقيم نخواهد بود .\r\nپس در سير مستقيم ، عنايات ازليه و عطوفات و مراحم سرمديه و اوضاع پاك و محيط و فضاى صاف و كرامات تامه لازم است و اين سعادت براى من و امثال من رخ نمىدهد . كسانى كه عنايات خاصه و توجهات ربانيه و كرامات تامه ، نصيب آنها شده و دست ازل به يارى دوست به مساعدت آنها دراز شده و اصل پاك به آنها اعطا شده و خميرهء لايق براى منصب امامت از آدم تا خاتم به آنها داده شده و از نقطهء اول راست و مستقيم حركت نموده‌اند و اصلاب شامخه و ارحام مطهره را سير كرده‌اند و تحت تربيت شمس الشموس با همان پاكى كه از نقطهء مشرق آمده بودند ، سلامت از طبيعت گذشتند ، در صورتى كه نايرهء طبيعت و مقتضيات شهوت خاموش گشته و آتش طبيعت سرد شده و غولهاى بيابانى خواب بوده‌اند .\r\n« جُزناها و هي خامدة » « 1 »\r\nتا به مطلع مشرق  « حَتَّى مَطْلَعِ الْفَجْرِ »  « 2 » رسيدند و اين سلامت در سير است   « ثُمَّ دَنا فَتَدَلَّى * فَكانَ قابَ قَوْسَيْنِ أَوْ أَدْنى »   « 3 »  « أَلا بِذِكْرِ اللَّهِ تَطْمَئِنُّ الْقُلُوبُ »  « 4 »  « يا أَيَّتُهَا النَّفْسُ الْمُطْمَئِنَّةُ * \r\n\r\n\r\n","description":"","footnote":"\r\n( 1 ) - علم اليقين ، ج 2 ، ص 971 .\r\n( 2 ) - قدر ( 97 ) : 5 .\r\n( 3 ) - نجم ( 53 ) : 8 - 9 .\r\n( 4 ) - رعد ( 13 ) : 28 .\r\n","page_name":" 325 ","page_number":345},
  {"content":"\r\n\r\n ارْجِعِي إِلى رَبِّكِ راضِيَةً مَرْضِيَّةً » ،  « 1 » با كمال خوشنودى و به دلخواه محبوب ، سفر را انجام داده و از نقطهء مطلع خارج شده و به آن نقطه عود نموده و به طور استقامت در اسم اعظم الهى و لفظ جلالهء « اللّه » كه راست بوده و هيچ اعوجاجى ندارد ، داخل شدند . چنان كه حضرت رسول فرمود : « راه من مستقيم و راههاى ديگر كج و معوج است . » « 2 » زيرا بين دو نقطه ، ترسيم نمودن بيش از يك خط مستقيم ، محال است . پس آنكه رسيده شده و در هيچ مقامى توقف نداشته و حركت استكمالى را لا ينقطع در دو قوس نزولى و صعودى طى نموده است ، انسان كامل است  « ثُمَّ دَنا فَتَدَلَّى » . \r\nاين است كه براى ملائكه مقام معينى است كه : « و منهم قائم و منهم ساجد و منهم راكع » . « 3 » يگانه موجودى كه براى سير آن حد و مقامى نيست انسان كامل است كه در اين قوس ترقى و استكمال ، به گونه‌اى استعداد سير دارد كه مىتواند به مقامى كه به وهم تو نايد ، برسد .\r\n بار ديگر از ملك پرّان شوم * آنچه اندر وهم نايد آن شوم « 4 » \r\nو انسان كامل نور انور احمد محمدى صلى الله عليه و آله و سلم است كه او انسان كامل است\r\n« خلقتك لأجلي » « 5 »\r\nخدا بنى آدم را براى خودش خلق فرموده است ، البته نه آن بنى آدمى كه نارس مانده است ، بلكه آن آدمى كه سلامت مانده و « مطلع الفجر » شده است .\r\nمن و شما\r\n« خلقتك لأجلي »\r\nرا ديده‌ايم و مىگوييم : ما لأجل اللّه خلق شده‌ايم ، ولى ما غفلت كرده‌ايم و فطرت را مستقيم نبرده‌ايم و چون وقفه در اين عالم ترقى و استكمال محال است ، پس ما حركت كرده‌ايم ولى در شيطنت استكمال نموده‌ايم .\r\nالبته هر چيز ناقصى در حركت بوده تا كامل شود ؛ زيرا توقف محال است ، ولى ما در اين حركت شقى كامل در آمده‌ايم . ابو جهل هم ترقى كرد ولى در شيطنت .\r\n\r\n\r\n","description":"","footnote":"\r\n( 1 ) - فجر ( 89 ) : 27 - 28 .\r\n( 2 ) - اشاره است به آيهء 153 ، سورهء انعام ( 6 ) .\r\n( 3 ) - اين روايت را بدين صورت نيافتيم ، رجوع كنيد به : نهج البلاغه ، ص 41 ، خطبهء 1 .\r\n( 4 ) - مثنوى معنوى ، ص 512 ، دفتر سوم ، بيت 3906 .\r\n( 5 ) - علم اليقين ، ج 1 ، ص 381 .\r\n","page_name":" 326 ","page_number":346},
  {"content":"\r\n\r\nو خلاصه : هر شخصى رو به كمال داشته تا جاذب چه باشد ؟ هر چه باشد ، مجذوب به آن منجذب خواهد بود .\r\n ناريان مر ناريان را جاذبند * نوريان مر نوريان را طالبند « 1 » \r\nو خلاصه :\r\n ذره ذره كاندرين ارض و سماست * جنس خود را همچو كاه و كهرباست « 2 » \r\nو بالاخره موت هر چيزى طبيعى است ؛ چون تابع علل و اسباب است . لذا از يك نقطهء آلودهء به سوزاك ، نوزاد سوزاكى بيرون خواهد آمد و سلامت براى كسى است كه از خط مستقيم منحرف نشود و اگر منحرف شود حتماً به نقطهء مقصود نخواهد رسيد .\r\nاگر چه اين انحراف به سوى نقطهء ديگر بعد از منحرف شدن علت است و البته بعد از انحراف ، نظام علل به مقتضاى خود ، سير طبيعى خواهند داشت .\r\nپس بنا بر اين : اگر سرتاسر نظام وجود ملاحظه شود ، هيچ چيزى از نظام و مؤديات آن متخلف نخواهد بود ، اين سلسله به يكديگر متصل مىباشند ، در نتيجه « لكلّ الى باب اللّه عكوف » و اين نظام همانند نغمهء موسيقى است ، فقط بايد اين گوشه‌ها به يكديگر منضم باشند تا مقامات جان‌نواز در ذائقهء انسانى شيرين نمايد ؛ زيرا تنها صداى « هاى هاى » بدون انضمام چه بسا اشمئزاز سمع مىآورد .\r\nو همچنين اين نظام اتمّ همانند رقص است كه رقص رقاص در صورت انضمام حركات او به يكديگر ، مستحسن است . و همچنين خطى كه حسن ديده مىشود مجموع آن الفاظى است كه به يك نظم قلمى درآمده است .\r\nپس صداى خر گرچه به تنهايى به سمع انسان خوش نمىآيد ولى گوشه‌اى از نغمهء غيبى است كه به اين عالم فرستاده شده كه يك پيچ آن گلوى خر است و اين آن وقت حسن دارد كه گوش مجموع نغمه‌هاى غيبى را بشنود .\r\n\r\n\r\n","description":"","footnote":"\r\n( 1 ) - مثنوى معنوى ، ص 184 ، دفتر دوم ، بيت 83 .\r\n( 2 ) - مثنوى معنوى ، ص 1050 ، دفتر ششم ، بيت 2900 .\r\n","page_name":" 327 ","page_number":347},
  {"content":"\r\n\r\n\r\nغرر في العلّة الصورية\r\n و ما به للشيء فعليته * صورته فمنه شيئيته \r\n فعِلّةٌ صوريةٌ للكلِّ * و فاعلٌ و صورةُ المحلِّ \r\n تُقالُ للجسمية و النوعية * و الشكل و الهيئة و العِلمية \r\n[ شرح منظومه ، بخش حكمت ، ص 128 - 129 
  ]\r\n\r\n","description":"","footnote":"","page_name":" 328 ","page_number":348},
  {"content":"\r\n\r\n\r\nعلت صورى\r\nدر طبيعيات خواهد آمد كه مشائين يك حامل قوه كه عبارت از هيولى است ، اثبات نموده‌اند . « 1 » مثلًا در هستهء خرما چيزى است كه آن حامل اين قوه است كه « أن يصير شجراً قوياً » . و هستهء خرما اين استعداد را كه درخت خرما شود دارد ، ولى حبهء گندم استعداد درخت شدن را ندارد . در عين حال فعلًا هستهء خرما ، هسته است و درخت خرما نيست . و يا نطفه استعداد انسان شدن را دارد ولى انسان نيست ؛ چنان كه اگر اين استعداد سير مراحل نموده و علقه و مضغه و بالاخره انسان شد ، ديگر در موقع انسانيت ، نطفه نيست . به طورى كه اگر امكان داشته باشد ، انسانى كه قوهء ناطقه دارد ، بدون اينكه ماده و نطفه‌اى در كار باشد ، دفعةً خلق شود اين نطفه نيز انسان است .\r\nپس انسانيت انسان به اين صورت و به اين فعليت است و فعليت هر شىء عين شيئيت آن است ، مثلًا نطفه كه به حركت جوهريه حركت مىكند اين ماده منويت در خود اين قوه را دارد كه « أن يصير دماً » ولى فعلًا دم نيست ، به تدريج كه رو به حركت گذاشت و در جوهر خود حركت كرد به اين مرتبه مىرسد .\r\nبنا بر اين : حامل قوه كه هيولاى اولى است صرف القوه است . بعد از اينكه اين حامل قوه كه عين اين قوه است كه « أن يصير شيئاً آخر » ، حركت نمود و به آخرين منزل حقيقت اوليه رسيد و از افق آن حقيقت گذشت ، در افق حقيقت ديگرى كه اكمل از آن\r\n\r\n\r\n","description":"","footnote":"\r\n( 1 ) - رجوع كنيد به : شفا ، بخش الهيات ، ص 315 - 322 ؛ شرح اشارات ، ج 2 ، ص 36 - 46 ؛ التحصيل ، ص 312 - 320 .\r\n","page_name":" 329 ","page_number":349},
  {"content":"\r\n\r\nسابق است ، داخل مىشود . البته سابق هم مرتبه‌اى از مراتب وجود است منتها در آن مرتبه قوهء اينكه تكميل شده و حقيقت كامله‌اى از مراتب وجود گردد بود ؛ لذا بعد از اينكه افق حقيقت اولى را سير نمود ، مىتواند به افق منزل حقيقت ثانيه كه فوق افق اعلاى حقيقت اوليه است وارد شود .\r\nو آن حامل قوه كه صرف القوه است ، نمىتواند خودش را نگه دارد چون قوه ، ثبات و استقامت ندارد ، بايد صورتى - يعنى فعليتى - آن قوه را حفظ نمايد و اين فعليت حقيقةً مرتبهء نازله‌اى از وجود است .\r\nخلاصه اينكه : « صورة مّا » يى لازم است كه مقوم و حافظ آن قوه باشد ، افق آن صورت سابقه كه سپرى شد ، افق فعليت مرتبهء اعلى متكفل حفظ قوه گشته و قيمومت آن را به عهده گرفته و قيوم آن مىشود ، به طورى كه تمام ظهور و ما هو الظاهر قيوم است و ماده سر و صورت و تعينى ندارد ؛ زيرا در صرف ابهاميت ابداً تعين و تقدر نيست ، بلكه كل المتقدر و كل المتعين و كل الفعليه صورت است . پس شيئيت شىء به صورت است چون ما هو الظاهر و ما هو جميل اوست كه - ان شاء اللّه - در يكى از مباحث ذكر خواهد شد .\r\nو اينكه گفته‌اند : حد تام عبارت از جنس قريب و فصل قريب است مثلًا حد تام انسان حيوان ناطق است ، « 1 » غلط است ؛ زيرا حقيقت انسانيت همان فصل اخير كه صورت است بوده و جنس تحصلى از خود نداشته و حقيقت متحصله فصل است ، تمام الشىء و حقيقة الشىء اوست . پس ضم حيوان به ناطق در شناساندن حقيقت انسان ، ضم مباين به شىء است و اين حد ناقص است .\r\nبلى ، انسان حيوان بود و با حركت جوهريه انسان و فوق حيوان شد و حالا ديگر حيوان نيست ، بلكه شيئى اشرف و حقيقتى اعلاى از آن است . و در باب طبيعيات خواهد آمد كه اگر صورت را كه ماده به طور ابهام و لا تعينى ، طفيل اوست ، از ماده نزع كنند شيئيت شىء محفوظ خواهد بود .\r\n\r\n\r\n","description":"","footnote":"\r\n( 1 ) - رجوع كنيد به : اساس الاقتباس ، ص 414 - 415 ؛ شرح مطالع ، ص 100 - 103 .\r\n","page_name":" 330 ","page_number":350},
  {"content":"\r\n\r\n فعِلّةٌ صوريةٌ للكلِّ * و فاعلٌ و صورةُ المحلِّ \r\nو بالجمله : براى صورت دو اعتبار است : هنگامى كه انسان مركب را با نظر به ماده مىبيند و تركيب از ماده و صورت را ملاحظه مىكند ، صورت در اين نظر علت صوريه براى مركب است و ماده ، علت ماديه است .\r\nنظر ديگر اين است كه انسان ملاحظه مىكند كه ماده پابرجا نبوده و سفيه است و نمىتواند پاى خود را در نظام وجود متمركز نموده و جاى پايى در صفحهء وجود داشته باشد ؛ لذا « صورة مّا » يى لازم است كه قيموميت آن را متكفل شده و او را حفظ نمايد .\r\nدر اين نظر ، به صورت - كه حافظ و مقوم ماده است - علت فاعليه گفته و شريكة العله نيز گويند ، چون علت تمركز و پابرجا بودن ماده در صفحهء وجود صورت است و لو اينكه اصل وجود اثر فيض مطلق است . پس صورت در بقا و زندگى ماده ، شريكة العله است .\r\nهمچنين در ماده هم گاهى مركب ملاحظه مىشود ، در اين نظر ماده علت ماديه است و گاهى ملاحظه مىشود كه ماده مورد و محل صورت بوده و صورت حالّ در اوست ، در اين نظر به ماده محل گويند .\r\nآنچه در اين بحث مهم است اين است كه شيئيت شىء به صورت است و گفته شد كه در اين نظر به صورت علت صوريه گويند .\r\n تُقالُ للجسمية و النوعية * و الشكل و الهيئة و العِلمية \r\nبلى براى صورت معانى ديگرى هم ذكر شده است . مثلًا به صورت جسميه صورت گويند و در باب طبيعيات گفته خواهد شد كه جسم بعد از هيولى جنس انواع است .\r\nو صورت نوعيه را نيز صورت گويند ، مثلًا نوع انسان را كه نوعى از حيوان است صورت نوعيه گويند .\r\nبه شكل و هيئت هم صورت گويند و به صورت علميه هم صورت گويند . چنان كه\r\n\r\n","description":"","footnote":"","page_name":" 331 ","page_number":351},
  {"content":"\r\n\r\nشيخ الرئيس در شفا بيان كرده است كه در چند مورد صورت گفته مىشود . « 1 »\r\nبعضى اوقات به هر چه فعليت داشته باشد و قوه نباشد و لو ماده نداشته باشد و از طبيعت نباشد ، صورت گويند ؛ لذا به جواهر مفارقه صورت گويند چون فعليت دارند .\r\nاز حضرت امير عليه السلام منقول است كه :\r\n« اوّل ما خلق اللَّه الصورة » ، « 2 »\r\nيعنى عالم العقل .\r\nچنان كه در اين اطلاق به حضرت احديت كه فعليت صرف و تمام الفعليه است صورة الصور گويند .\r\nو بعضى اوقات صورت بر هر هيئتى و فعلى كه در قابل وحدانى يا مركب باشد ، اطلاق مىشود به طورى كه به حركات و اعراض كه عارض بر شىء بسيط وحدانى يا مركب است صورت گويند .\r\nو بعضى اوقات به آنچه ماده فعلًا متقوم به اوست ، صورت گويند ، بنا بر اين اصطلاح صورت بر جواهر عقليه كه خالى از ماده بوده و بر اعراض كه ماده ندارند اطلاق نمىشود .\r\nو بعضى اوقات به آنچه ماده به او تكميل مىشود ، صورت گويند مثلًا به شيرينى سيب ، صورت گويند . و همچنين به آنچه ماده به او تكميل مىشود گرچه آن چيز بالفعل مقوم ماده نباشد ، صورت گويند ؛ مثل صحت كه ماده بالطبع به سوى او حركت مىكند و لو فعلًا به او نرسيده باشد .\r\nو باز به آنچه از صناعت حادث مىشود صورت گفته مىشود ، مثل صورت سرير كه از صنعت نجّار حاصل مىشود . و نيز كليت كل ، صورت اجزاء است .\r\n\r\n\r\n","description":"","footnote":"\r\n( 1 ) - شفا ، بخش الهيات ، ص 447 .\r\n( 2 ) - اين روايت را در معاجم روايى نيافتيم .\r\n","page_name":" 332 ","page_number":352},
  {"content":"\r\n\r\n\r\nغرر في أحكام مشتركة بين العلّة و المعلول\r\n شرائط التأثير ما يجمعْ يَجِب * معلوله دون المُعِدِّ اعرِفْ تُصِب \r\n مَصدرُ ذاك ليس مَصدراً لذا * معنىً فكلٌّ اقتضى ما بحِذا \r\n فاتّحَد المعلولُ حيث اتّحدت * كذاك في وحدته قد تبعت \r\n بينهما تضايفٌ و يبطل * ضرورةٌ دوراً كذا تسلسل \r\n يُبطِلُه ما في المطوّلات * من نحو تطبيقٍ و حيثيات \r\n و من دليل الوسط و الطرف * و من ترتّبٍ و من تضايف \r\n و من مسمّىً بالأسدّ الأخصَر * و غيرها فاعرِف بها تستبصر \r\n[ شرح منظومه ، بخش حكمت ، ص 132 - 136 
  ]\r\n\r\n","description":"","footnote":"","page_name":" 333 ","page_number":353},
  {"content":"\r\n\r\n\r\nاحكام مشترك علت و معلول\r\n\r\nامتناع تخلف معلول از علت تامّه\r\nيكى از احكامى كه علت با معلول خود ، در آن شريك است اين است كه وقتى علت تامهء چيزى موجود و محقق گرديد ، معلول آن واجب التحقق مىگردد . به عبارت ديگر : بعد از تكميل علت تامه ، علت واجب التأثير است و معلول واجب التأثر است و محال است چنين علتى ، معلول را ايجاد نكند و ممتنع است معلولِ چنين علتى موجود نگردد .\r\nاگر چه بر اين معنى دليلى اقامه نكرده‌اند و اين مسأله را به كمال وضوحش واگذار نموده‌اند ، و لكن برهانى كه مىتوان اقامه نمود اين است كه : براى هر چيزى كه در بيغولهء عدم غنوده به حسب هر چيزى ، راهى از عدم به روى آن باز است ، و معناى علت تامه اين است كه با وجود آن علت ، راههاى عدم آن چيز مسدود گردد . پس اگر بعد از وجود علت ، معلول از بيغولهء عدم بيرون نيامد معلوم مىشود راهى از عدم به روى او بازمانده و علت نتوانسته است راههاى عدم را سد نمايد . و اين خلاف آن چيزى است كه در علت تامه فرض نموديم .\r\nپس اگر تمام راههاى عدم بسته شد و وادى عدم از همه طرف نسبت به معلول مسدود گرديد و حتى نقطهء لا يتجزايى از عدم كه چشم معلول روى آن نقطه خواب‌آلود گرديده و نسبت به نواهاى سلسلهء وجودات در صفحهء وجود ثقيل السمع شود نماند ، قهراً لازم است پاى معلول از صفحهء عدم لغزيده و به ديار پُر هياهوى وجود\r\n\r\n","description":"","footnote":"","page_name":" 334 ","page_number":354},
  {"content":"\r\n\r\nبيفتد . و اگر چنين نباشد لا بد ممتنع الوجود بوده و صفحهء وجود ذاتاً از اينكه چنين شىء خبيثى را پرورش دهد امتناع دارد ، پس اصلًا سنخيتى بين او و بين احدى از وجودات نبوده ، پس او علت تامه ندارد ؛ چون وجود ، همه نور است ، و اشراق نور ، نور است گرچه نور نازل و خلاف النور از نور متصور نيست ؛ زيرا جمال جميل ، جميل است و الّا جميل ، جميل نيست .\r\n\r\nقاعدهء الواحد\r\nديگر از احكام مشتركه بين علت و معلول كه زبانزد محصلين است ، دو قاعدهء :\r\n« الواحد لا يصدر منه الّا الواحد » و « الواحد لا يصدر الّا من الواحد » است .\r\nو اما بيان قاعدهء اول اين است كه : براى هر معلولى ، وجود يك خصوصيتى در ذات علت لازم بوده و در حقيقت ، آن خصوصيت موجب وجود معلول است . مثلًا بايد در شمس يك خصوصيتى باشد تا آن خصوصيت ، موجب احراق يا موجب نور شود . و همان خصوصيت است كه در هر چيزى پيدا شود معلول ، اشعه و ظلّ اوست . و ظلّ هر چيزى به خود آن چيز قائم است و محال است ظلّ چيزى از چيز ديگرى به وجود آيد .\r\nپس ظلّ شىء واحد ناچار بايد واحد باشد و دو ظلّ متعدد از يك شىء موجود نمىشود . پس يك چيز يك وجه داشته و از او يك شىء صادر مىشود .\r\nهمچنين است در مورد قاعدهء ثانيه كه : شىء واحد كه معلول واحد است ظلّ يك شىء است و متحقق شدن ظلّ واحد از دو شىء مقتضى تحقق اثنينيت است و اثنينيت مناقض با وحدت است ، پس شىء واحد از واحد صادر مىشود ، لا غير .\r\nو بالجمله : سنخيت بين علت و معلول شرط بوده چون معلول از ترشحات علت است . و محال است « مترشح » از چيزى غير از سنخ « مترشح منه » باشد . پس يك خصوصيت مناسب بين علت و معلول لازم است و اگر دو شىء متباين از يك مصدر توليد شود ، لازم مىآيد آن مصدر داراى دو خصوصيت باشد كه هر يك از آن دو شىء از يك جهت و خصوصيت توليد شود .\r\n\r\n","description":"","footnote":"","page_name":" 335 ","page_number":355},
  {"content":"\r\n\r\nپس اگر چيزى من جميع الجهات بسيط بوده و مصدر اين شىء معلول و آن شىء معلول باشد ؛ لازم مىآيد در آن بسيط ، به دو خصوصيت قائل شويم كه در مقابل هر معلولى يك خصوصيتى باشد و اين مستلزم تركيب در مصدر و عدم بساطت اوست .\r\nو چون از طرفى مبدأ عالم بسيط من جميع الجهات است ، و از طرفى در عالم ، جهات تكثر مىبينيم ؛ بنا بر قاعدهء فوق يا لازم مىآيد كه مبدأ را بسيط ندانيم و الّا تكثر در عالم محال است ، و يا اينكه بگوييم : مبدأ تكثر ، جهات خارجى است .\r\nاين است كه چون قاعدهء عقليهء « الواحد لا يصدر منه الّا الواحد » محكّم است ؛ لذا گفته‌اند : « از مبدأ واحد بسيط ، شىء بسيط صادر شده و آن عقل اول است » . « 1 »\r\nپس تخيل شده كه مبدأ اول ؛ چون بروز كثرت از او محال است ، در گوشه‌اى چرت مىزند و تفويض امر به عقل اول شده است ، « 2 » پس لازم مىآيد كه مبدأ اول - نعوذ باللّه - مغلولة اليدين باشد ، كلّت الالسن و نطقت بها من حيث لا تشعر .\r\nبلكه براى قاعدهء « الواحد لا يصدر منه الّا الواحد » بطنى است كه اگر به آن متفطن شوند ، سيوف اعتراضات را از اغماد اوهام خود نگشوده و قائل به تفويض نمىشوند ؛ زيرا چنان كه در آن بحث كه علت محدثه ، علت مبقيه است ، گفتيم : اشياء صرف الربط و عين الربط بوده و وجودات ممكنه از خود وجودى ندارند و نيستِ هست نمايند و جلوهء جمال حق مىباشند و اين حقيقت من جميع الجهات كامل و فوق الكمال است كه اين نظام كل از مراتب ظهور جمال اوست . اين است كه اين كاروان منتظم الوجود ، جمال مطلق است . پس جمال ، صرف الربط بوده و فقير من جميع الجهات است ، حتى وجودش پرتو آن نور واحد بالوحدة الحقه است .\r\nپس عقل اول كه از تمام جهات عين ربط است و وجود تبعى و عرضى دارد ، در\r\n\r\n\r\n","description":"","footnote":"\r\n( 1 ) - رجوع كنيد به : شرح اشارات ، ج 3 ، ص 122 ؛ التحصيل ، ص 531 ؛ اسفار ، ج 2 ، ص 204 - 210 و ج 7 ، ص 204 - 236 .\r\n( 2 ) - رجوع كنيد به : شرح اشارات ، ج 3 ، ص 249 ؛ شرح مواقف ، ج 8 ، ص 61 ؛ شرح مقاصد ، ج 4 ، ص 107 .\r\n","page_name":" 336 ","page_number":356},
  {"content":"\r\n\r\nوجود مستقل نيست و چيزى كه در وجود مستقل نيست نمىتواند در ايجاد ، استقلال داشته باشد . نور شمس كه وجودش مستقل نيست ، كجا مىتواند به ديگرى وجود داده يا اعطاى نور نمايد ؟ اگر شعاع شمس به جسم صيقلى و صافى افتاد و آن را متنور نمود ، اين نور جسم از مثل نورى كه شعاع شمس از آن است نيست ، بلكه اين نور جسم همان شعاع شمس و فيض اوست .\r\nو بالجمله : فقير من جميع الجهات حتى از جهت وجود ، چه چيزى دارد كه آن را اعطا نمايد ؟ در صورتى كه معطى شىء بايد واجد شىء باشد . « و ان شئت ان يطمئن قلبك على هذا المقال فانظر الى كتاب نفسك » . البته نفسى كه پرورش‌يافتهء دامن طبيعت است تا مستعد نگردد ، آشنايى با معقول پيدا نخواهد كرد ، ولى اگر صفحهء آينهء يلى الربى آن ، صقالتى پيدا كند ، مطلب را برهانى خواهد يافت ، و لكن تا طفل است و به حد رشد نرسيده ، بايد مطالب را به كمك موعظه و خواندن قرآن ، و تشبيه نمودن به او تلقين كرد ؛ تا اين طفل كم كم آنچه را نديده باور داشته باشد . و اگر اين مطالب را باور نداشت ، وقت آن نبوده و بايد آن را به زمان رشد و تكمّل استعداد موكول كرد .\r\nحال دست نفس را مىگيريم تا به او شيوهء راه رفتن را بياموزيم : انسان بايد به نفس خود توجه نموده و از سرّ\r\n« من عرف نفسه فقد عرف ربّه » « 1 »\r\nمطلع گردد . البته اين چنين نيست كه نفس خودش عالَمى ، و قواى تكلميه و باصره و سامعه و لامسه عوالمى غير نفس باشد ، كه قوهء مستقله‌اى در صماخ گوش و جليديه چشم ، وجود داشته باشد كه او ببيند و بشنود نه نفس . بلكه قواى باصره و سامعه و لامسه مراتب ظهور نفس است ، حتى اينكه بگوييم قوا مراتب نازلهء نفس است ، عبارت خوبى نيست .\r\nو به اين خاطر است كه در عين حالى كه مىگويى : چشمم ديد ، با همان نسبت مىگويى : من ديدم و در عين حالى كه گوش مىشنود ، با همان شنيدن مىتوان گفت :\r\nمن شنيدم . نمىتوان گفت : چشم مىبيند و نفس نمىبيند و نمىتوان گفت : نفس مىبيند و چشم هيچ كاره است . نه اين عزلت دارد و نه او ، نه اين تنهاست و نه او ، نه\r\n\r\n\r\n","description":"","footnote":"\r\n( 1 ) - عوالى اللئالى ، ج 4 ، ص 102 ، حديث 149 .\r\n","page_name":" 337 ","page_number":357},
  {"content":"\r\n\r\nاين است و نه آن و لكن چشم به طفيل نفس مىبيند .\r\nبهترين تعبير از اين سرّ كه هيچ حكيمى نتوانسته آن را بياورد مگر حكيم على الاطلاق ، اين است كه فرمود :  « وَ ما رَمَيْتَ إِذْ رَمَيْتَ وَ لكِنَّ اللَّهَ رَمى »  « 1 » رمى از تو نبود وقتى كه رمى كردى ، بلكه رمى اللّه است . رمى را از او با  « ما رَمَيْتَ »  نفى مىكند و رمى را براى او با  « إِذْ رَمَيْتَ »  اثبات مىنمايد .\r\nو الحاصل : مىفرمايد : لو لا رمى اللّه لما رميت ، رميت أنت الّا انه رمى اللّه و ما رمى اللّه اذ أنت رميت . اگر رمى اللّه نبود تو رمى نداشتى ، و\r\n« لا جبر و لا تفويض بل أمر بين الأمرين » « 2 »\r\nبه اين معنى است .\r\nو هكذا نفس مىتواند به سمع و ديده و حس خطاب كرده و بگويد : « و ما سمعت اذ سمعت و لكنّى سمعت ، و ما رأيت اذ رأيت و لكنّى رأيت » مراد واحد صادر شده كه سرتاسر عالم با اين جلوه ، يك مراد است . منتها آن يك اراده به يك مرادى كه مراتبى دارد تعلق گرفته است و صاحب جمال با اين وسائط ، جلوه نموده است به طورى كه پردهء جلوهء او جلوهء ديگرى دارد و تا آخر سلسلهء نظام وجود به همين ترتيب است .\r\nالبته جلوهء جلوه ، جلوهء متجلى است و ظلّ الظلّ ، ظلٌّ من ذى ظلّ الاصلى و نور النور ، نورٌ من صاحب النور الاصلى ، به اين معنى در ضمن شش آيه از آيات معاد در اول سورهء حديد اشاره فرموده است :  « هُوَ الْأَوَّلُ وَ الْآخِرُ وَ الظَّاهِرُ وَ الْباطِنُ وَ هُوَ بِكُلِّ شَيْءٍ عَلِيمٌ » .  « 3 »\r\nو بالجمله : نمىتوان گفت سلطان با درويش نمىتواند بنشيند ، بلكه درويش قابل نيست با سلطان بنشيند ، آخرين جلوه و مرتبهء وجود ، قابل اينكه بلاواسطه جلوهء جمال جميل گردد نيست . لذا هميشه بايد مراتب نزول ، عكس مرتبهء بالاى خود باشد تا به آن مرتبه از جلوه كه بلاواسطه جلوه باشد ، برسد .\r\n\r\n\r\n","description":"","footnote":"\r\n( 1 ) - انفال ( 8 ) : 17 .\r\n( 2 ) - اصول كافى ، ج 1 ، ص 160 ، حديث 13 .\r\n( 3 ) - حديد ( 57 ) : 3 .\r\n","page_name":" 338 ","page_number":358},
  {"content":"\r\n\r\nبه عبارت ديگر : از شمس غير از يك شعاع وسيع صادر نشده ، الّا اينكه اين شعاع هر چه به مبدأ نزديك‌تر باشد شدت نور آن بيشتر است . در عين حال مراتب شديده فوق مراتب نازله بوده و مرتبهء نازله تلألؤ مرتبهء فوق است با اينكه صادر يكى است .\r\nتمثيل ديگر اينكه : اگر عكسى در آينه منعكس گشته و از آن به آينهء ديگر و از آن به آينهء سومى منعكس گردد ، نمىتوان گفت : وجود آن آخرين عكس از عكس ما قبل آن بدون دخالت صاحب عكس است ، بلكه صاحب عكس از وراى اينها حافظ تمام عكوس است . پس تفويضى در كار نبوده ؛ گرچه صاحب عكس مستقلًا در آينهء آخرى نيست  « وَ اللَّهُ مِنْ وَرائِهِمْ مُحِيطٌ » .  « 1 »\r\nو بالجمله : بعد از آنكه با برهان تفويض باطل شد و همچنين با برهان جبر هم ابطال گرديد و معلوم شد كه ارتباط بدون واسطه با ناقص ، مناسب با فوق الكمال نيست نتيجه مىدهد :\r\n« لا جبر و لا تفويض بل أمر بين الأمرين » .\r\nو محصل الكلام اينكه : شبهه تفويض را بيان نموده و اشكال را تقرير كرديم و حق بيان كما ينبغى ادا شد .\r\nدر جواب اشكال به عرض مىرسانيم كه مرحوم حاجى از اشكال دو نحوه پاسخ داده‌اند : يكى بنا به عقيدهء عرفا و ديگرى بنا به عقيده و مسلك حكما .\r\nو آنكه اول فرمود : براى اين كلام بطنى است ، به طريقهء عرفا مشى كرده كه بنا بر روش ايشان اصلًا اشكال محل نداشته و قابل ورود نيست ؛ زيرا بنا بر عقيدهء آنها صادر از خداوند يك وجود منبسط وسيع است كه بسعته ، كل الوجود است و غير از آن وجودى نبوده تا گفته شود اين غير و ثانى از مبدأ اعلى صادر نشده و از اولى صادر شده است تا موجب تفويض باشد . بلكه يك نور است كه از اول عالم تا آخر آن پهن شده و اين تغايرات تعينات و تحديدات ماهيات اعتباريه است و آن اصل وسيع به حدود اين حدودات تعينى ماهيتى ، محدود شده است و تجليات آن حقيقت وجود منبسط ، در تعينات ماهيات و در اين كثرات عالم طبيعت است و بلكه كل عالم مراتب ظهور آن است .\r\n\r\n\r\n","description":"","footnote":"\r\n( 1 ) - بروج ( 85 ) : 20 .\r\n","page_name":" 339 ","page_number":359},
  {"content":"\r\n\r\nو حقيقت آن كه مُظهِر و ذات است براى ما معلوم نبوده ، بلكه جلوات و ظهورات او براى ما معلوم است . چنان كه در مورد اشعهء وسيع شمس ، يك حقيقت نوريه از شمس كه وسيع و منبسط بوده و صفحهء عالم را پر كرده ، صادر شده است و در عين حال به حدود حجرات و خانه‌ها و منازل ، محدود است . پس آن نور هستى يك وجود وسيعى است كه در عالم بوده و از روزنه‌هاى ماهيات ظهور و بروز نموده است ، و بنا بر اين عالم بيش از يك وجود وسيع و سلسلهء نظام كل ، بيش از يك اشعهء حقه و ظلّ يك ذى ظلّ نيست ؛ گرچه در منازل ، ماهيات و روزنه‌هاى آن ظهور مىنمايد . « 1 »\r\nپس از اين وجود وسيع وجودى صادر نشده است تا مسألهء تفويض پيش آيد ، بلى اين تعينات به مراتب هست . پس مىتوان گفت : له الامر و الخلق ، كه امر عبارت از آن وجود منبسط و خلق عبارت از كثرات تعينات است ، اگر گفته‌اند :\r\n« اول ما خلق الله العقل » « 2 »\r\nشايد مراد از اول ، تعين باشد .\r\nهذا كله بنا بر مذاق عرفا بود . البته اگر نگوييم كه آنها عالم را جز خيال نمىدانند و مىگويند : اصلًا در عالم غير از حق چيزى نيست و همهء عالم خيال بوده و تعينات هم خيال ديگر است به اين جهت گفته‌اند : « العالم خيال فى خيال » ؛ « 3 » چنان كه در صدر مبحث به اين مذاق اشاره شد . و اما جواب بنا بر مسلك حكما اين است كه حكما براى سلسلهء وجودات منازل و مراتب قائلند . اين است كه بنا بر عقيدهء فلسفى ، عالم عقل عالمى نيست كه از عالم نازل خالى بوده و با خلق او عوالم خلق نشده باشد ، بلكه حكما مرتبهء اول وجود را كه فوق التمام است ، اكمل دانسته و مىگويند جميع مراتب فعليات در او به نحو لفّ و بساطت و اجمال موجود است ؛ زيرا معناى كامل اين است كه شامل كمال ما دون به اضافهء كمال زايد است .\r\n\r\n\r\n","description":"","footnote":"\r\n( 1 ) - رجوع كنيد به : شرح فصوص الحكم قيصرى ، ص 27 - 29 ؛ نقد النصوص ، ص 34 - 37 ؛ جامع الاسرار ، ص 144 - 147 .\r\n( 2 ) - عوالى اللئالى ، ج 4 ، ص 99 ، حديث 141 .\r\n( 3 ) - فصوص الحكم ، ص 104 .\r\n","page_name":" 340 ","page_number":360},
  {"content":"\r\n\r\nو بالجمله : با ايجاد عقل ، تمام موجودات قيموميت شده و عقل محيط به تمام اشياء است و اللّه من ورائه محيط بجميع الاشياء و به دست قيموميت عقل كه اسم حاوى تمام موجودات است ، تمام موجودات را قيموميت فرموده است . پس تمام اشياء به اسم قيموميت حق ، قائم است . بنا بر اين با صدور عالم عقل تمام كائنات صادر گرديده است\r\n« و جفّ القلم بما هو كائن » . « 1 »\r\nو عالم عقل محيط به تمام عالم خلق بوده و با خلق او تمام عالم خلق شده است ، منتها بنحو الاجمال و اللف ، و عالم پايين شرح و تفصيل آن لبّ لبيب بوده و موجود فى العقل بنحو الاجمال ، در اين منازل مشروح و مفصل است .\r\nو الحاصل : عالم عقل كمال مطلق است ؛ چون جمال بىواسطهء جميل مطلق است .\r\nپس عالم عقل به تمام شئون كماليهء وجود تا آخرين زاويهء نور وجود كه كمال است ، رسيده و مأوى و محتواى آنها بوده و مراتب نازله رشحهء اوست . چنان كه در مورد نفس اين معنى گفته شد كه نفس در عين بساطت ، جامع تمام قواى نفس از باصره و سامعه و لامسه و غيره است .\r\n\r\nعلت و معلول در وحدت تابع يكديگرند\r\nاز احكام مشتركهء بين علت و معلول اين است كه علت و معلول در وحدت تابع يكديگرند ، يعنى اگر علت واحد باشد ، معلول واحد خواهد بود و همچنين اگر معلول واحد باشد ، علت واحد خواهد بود ، به واسطهء آنچه گذشت كه « الواحد لا يصدر منه الّا الواحد » و « الواحد لا يصدر الّا من الواحد » . چرا كه خصوصيت خاصه ، مقتضى معلول خاص بوده و معلول خاص ، مقتضاى علت خاصه است ؛ چنان كه ذكر شد .\r\n\r\nعلت و معلول متضايفند\r\nو از احكام مشتركهء بين علت و معلول ، تضايف است ، يعنى هر علتى كه تصور شود ، معلول آن هم تصور خواهد شد و همچنين تصور معلول مستلزم تصور علت است .\r\n\r\n\r\n","description":"","footnote":"\r\n( 1 ) - مسند احمد ، ج 1 ، ص 307 ؛ كنز العمال ، ج 1 ، ص 134 ، حديث 632 .\r\n","page_name":" 341 ","page_number":361},
  {"content":"\r\n\r\n\r\nبين علت و معلول دور نيست\r\nو از احكام مشتركه بين علت و معلول اين است كه دور بين آنها نيست ؛ زيرا اگر چيزى معلول علتى باشد ، رتبهء علت مقدم است و اگر معلول كه در رتبهء متأخرهء از علت قرار گرفته ، بخواهد علتِ علت خود باشد ، تقدم الشىء على نفسه لازم مىآيد و آن مقتضى اجتماع وجود و عدم كه تناقض است ، مىباشد . و بالجمله : بطلان دور ضرورى بوده و چندان محتاج به اقامهء برهان نيست . علاوه بر آن ، دور مستلزم تسلسل است و دليل ابطال تسلسل مفصلًا ذكر خواهد شد .\r\nاما بيان اينكه دور مستلزم تسلسل است اين است كه : اگر فرض كنيم : « الف » علت « ب » است ، رتبهء « الف » عقلًا بر رتبهء « ب » مقدم خواهد بود و اگر فرض كنيم « ب » هم علت « الف » است ، رتبهء « ب » بر رتبهء « الف » مقدم خواهد بود .\r\nبنا بر اين : چون « ب » علت است ، رتبه‌اش عقلًا مقدم بوده و چون فرضاً معلول « الف » است ، رتبهء « الف » نيز عقلًا مقدم خواهد بود و همچنين به مناط مقدم بودن « الف » ، « ب » مقدم خواهد بود و هكذا الى غير النهاية در قوهء عاقله اين سلسله مراتب لازم مىآيد اگر « الف » و « ب » بخواهند در خارج به اين نحو متحقق گردند ، پس دليل ابطال تسلسل ، دور را هم ابطال مىكند .\r\n\r\nادلهء بطلان تسلسل\r\n يُبطِلُه ما في المطوّلات * من نحو تطبيقٍ و حيثيات \r\nو اما ادلهء ابطال تسلسل بسيار است و تسلسلى باطل است كه ترتب در سلسلهء وجود باشد و همه موجود فعلى باشند . ولى تسلسل تعاقبى ، باطل نيست .\r\n\r\n","description":"","footnote":"","page_name":" 342 ","page_number":362},
  {"content":"\r\n\r\n\r\nدليل تطبيق\r\nيكى از ادلهء ابطال تسلسل ، دليل تطبيق است و دليل تطبيق به چند صورت متصور است :\r\nصورت اول اينكه : يك سلسله علل فرض كرده كه از اين طرف مقطوع بوده و حلقهء آخرين به دست راست ما باشد ، ولى اول و آن طرف سلسله ما لا نهاية له باشد .\r\nصورت دوم اينكه : يك سلسله معاليل فرض كرده كه اول آن مقطوع بوده و آن را به دست چپ مىگيريم ولى طرف ديگر كه آخر آن است ما لا نهاية له باشد .\r\nو بالجمله : در اين دو صورت فرض اين است كه ما در وسط آن دو سلسله نشسته‌ايم و به دست راست آخرين حلقهء يكى را گرفته‌ايم ؛ در صورتى كه اول آن محدود نيست و به دست چپ اولين حلقهء ديگرى را گرفته‌ايم كه آخر آن ما لا نهاية له است .\r\nو صورت سوم اينكه : يك سلسله علل فرض كرده كه ترتب در وجود دارد و هر چه حدقهء چشم را بزرگ نماييم اول و آخر آن را نخواهيم ديد ، به خلاف دو صورت قبلى كه ما در وسط بوديم و اول يكى و آخر ديگرى پيش ما معلوم و مشخص بود .\r\nاحكام هر سه به يك نحو است ؛ بعد از آنكه صورت سوم را قيچى كرده و به صورت اول و دوم درآورديم ، مثلًا يك يا دو يا سه يا چهار يا پنج حلقه و يا هر اندازه كه خواستيم از اين طرف قيچى كرده تا محدود شود و قسمت قيچى شده را كنار گذاشته و با كمك قوهء واهمه به سوى آن نقطه آخرين كه چند عدد حلقه از آن را بريده و به دور انداخته‌ايم دست دراز كرده و آن نقطه را گرفته و به طرف خودمان كشيده و به نقطه‌اى كه قبل از برداشتن چند عدد ، به آنجا افتاده بود آورده تطبيق مىكنيم .\r\nو به عبارت ديگر : در واهمه يك رشتهء موهومه تا نقطه‌اى كه آخر سلسله قبل از بريدن به آنجا افتاده بود ، فرض نموده و به سوى آن دست دراز كرده و از آن مثلًا دو ذرع بريده و كم مىنماييم و سپس اين حلقهء مفروض و موهوم را به اندازه‌اى كه بريده\r\n\r\n","description":"","footnote":"","page_name":" 343 ","page_number":363},
  {"content":"\r\n\r\nشده ، به طرف خودمان كشيده و روى آن ديگرى كه چيزى از آن قطع و بريده نشده است آورده تطبيق مىنماييم .\r\nو يا اين رشته‌اى را كه در دست داشته و يك طرف آن را ما لا نهاية له حساب كرده بوديم ، اگر فرض كنيم ، كس ديگرى مثل آن را همراه داشته باشد و پهلوى آن قرار دهد ، بعد از آنكه از يكى چند ذرعى بريده و از اين طرف كوتاه شد ، آن بريده شده و كوتاه شده را از طرفى كه كوتاه شد ، كشيده و با آنكه مثل اين قبل از بريده شدن بود برابر مىنماييم . وقتى كه آن را روى اين خوابانده و تطبيق نموديم اگر تمام اجزاء اين بر تمام اجزاء آن از آنجايى كه به دست گرفته‌ايم بدون كسر و نقصان منطبق شود ، صحيح نيست ؛ زيرا لازمهء آن تساوى كل و جزء است ؛ زيرا نسبت اين دو رشته قبل از بريده شدن اين بود كه تمام اجزاء اين با تمام اجزاء آن منطبق بود و بعد از بريده شدن امكان ندارد كه تمام اجزاء اين با تمام اجزاء آن ، منطبق باشد ؛ چون بديهى است كه اگر چيزى را قبل از بريده شدن رشته و حلقه‌اى از آن ، با همان چيز در صورت و حالت بعد از بريده شدن رشته‌اى و حلقه‌اى از آن ، مقايسه نماييم نسبت ، نسبت جزء و كل است . و چيزى كه در زمان كل بودن آن مساوى با چيزى و منطبق بر آن باشد اگر بعد از بريده شدن رشته‌اى از آن ، مساوى و برابر با همان چيز باشد ، لازم مىآيد كه جزء با كل مساوى باشد و اين از آن چيزهايى است كه بطلان آن ضرورى است .\r\nبالجمله : اگر فرضاً يك سنگ قرمز رنگى را با يك سنگ سفيد رنگى موازنه كرده و مساوى باشند ، سپس يك سنگ سياه رنگى با آن سنگ قرمز رنگ ، موازنه كرده و مساوى باشند ، معلوم مىشود كه اين سنگ سياه رنگ با آن سنگ سفيد رنگ مساوى و هم‌وزن بوده‌اند ، ولى اگر سنگى را با سنگى موازنه كرده و مساوى باشند ، سپس يك سنگ را شكسته و مقدارى از آن را از او جدا كرده و به كنار گذاشتيم ، مجدداً باقيمانده را با همان سنگى كه قبل از شكستن با آن موازنه كرده بوديم ، موازنه نماييم ، اگر با آن ، هم‌وزن باشد لازم مىآيد كه وزن سنگ بعد از شكستن و جدا شدن قسمتى از آن با قبل از شكستن تفاوتى نكرده باشد و اين معناى تساوى جزء و كل است كه ضرورى البطلان است .\r\n\r\n","description":"","footnote":"","page_name":" 344 ","page_number":364},
  {"content":"\r\n\r\nپس به جهت رفع اين محذور لازم است بگوييم : از اين طرف كه يك رشته را حركت داده و كشيده و با رشتهء ديگرى كه از آن بريده نشده است ، منطبق نموديم ، قهراً بايد تمام سلسله در حركت بوده و از اين طرف كه براى تطبيق كشيده‌ايم ، از آن طرف ، سررشته به آن اندازه كه بريده‌ايم پايين آمده و به همان اندازه‌اى كه از اين طرف بريده شده نبايد از آن طرف منطبق باشد ، بلكه بايد از آن طرف به اندازه‌اى كه از اين طرف بريده شده ، كسرى داشته باشد و ناقص باشد . لذا به اين جهت محدود مىشود ؛ زيرا يكى از دو سلسله طبق فرض به اندازهء دو ذرع از ديگرى كوتاه‌تر بوده و آن ديگرى به اندازه دو ذرع از آن بلندتر است و زايد بر محدود به اندازهء معين ، محدود خواهد بود .\r\nپس تسلسل ترتبى محال است و آنچه ذكر شد برهان تطبيق بر بطلان تسلسل است .\r\n\r\nدليل حيثيات\r\nو از ادلهء ابطال تسلسل دليل حيثيات است . مقدمةً براى بيان دليل گفته مىشود :\r\nوقتى افراد يك حقيقت را ملاحظه كرده و يك فرد از آن حقيقت و سلسله افراد طبيعت را در نظر گرفته و بر آن حكم مىنماييم ، دو نحوه مورد لحاظ واقع مىگردد :\r\nيكى اينكه به نحو لا به شرط بر آن حكم شده و ديگرى به نحو به شرط لا مورد حكم واقع مىشود . و موقعى كه آن فرد را به نحو لا به شرط و صرف الذات تحت لحاظ قرار مىدهيم ، آن فرد على اىّ نحو كان من الحالات و الطوارى ؛ چه در حالت وحدت و چه در حالت اجتماع و چه در حال انضمام و چه در حال تجرد و انفصال محور حكم است و زمانى كه به نحو به شرط لا لحاظ شده و به حكمى و لو بالنسبه الى الاطلاق نه اطلاقاً محكوم شود ، در اين صورت به هر حكمى كه محكوم شده باشد ، آن حكم در تمام حالات در حق او جارى نيست .\r\nمثل اينكه اگر گفتيم : يك رغيف انسان را سير نمىكند اين فرد رغيف به شرط لا محكوم به حكم شده و اين حكم در صورت انضمام رغائف جارى نمىشود .\r\nو اگر گفتيم : يك فرد انسانى با اين فرد رغيف سير مىشود ، اين طور نيست كه اگر\r\n\r\n","description":"","footnote":"","page_name":" 345 ","page_number":365},
  {"content":"\r\n\r\nافراد انسانى بر اين رغيف جمع شوند ، همه سير شوند .\r\nو باز اگر گفتيم : اين جزء از ذرع با جزء ديگر از افراد اجزاء ذرع ، ناقص‌تر از ذرع است ، لازم نيست كه حكم كل اجزاء اين باشد كه كمتر از ذرع است .\r\nپس معيار اينكه چه وقتى حكم فردى از طبيعت در صورت انضمام ، به تمام افراد سرايت مىكند معلوم شد ؛ و آن وقتى است كه فرد را به نحو لا به شرط لحاظ كرده باشيم .\r\nبنا بر اين در دليل حيثيات مىگوييم : در اين سلسلهء لا يتناهى كه فرض شده و عبارت از افرادى است كه اين سلسله را تشكيل داده‌اند ، و عقل محيط و جامع بكل ما يتعقل ، بر آن احاطه دارد ، ما بين هر يك از افراد اين سلسله و فرد ديگر كه ملاحظه شود ، محدود به حدى است و چون تمام سلسلهء غير متناهيهء محاطهء به احاطهء كليهء عقل محيط ، عبارت از افرادى از سلاسل علت و سلاسل معلول است كه به نحو ترتب علّى و معلولى اين رشته را تشكيل داده‌اند و چون مجموع با قطع نظر از افراد ، حقيقت و موجود مستقلى نبوده و مجموع وراء افراد حقيقتى كه عبا به دوش در مقابل اين افراد نشسته باشد ، نيست - چنان كه شأن تمام كليات اين است كه عبارت از اجزاء متراكم است لا غير - پس بايد اين سلسله محدود و غير لا يتناهى باشد . البته بايد توجه داشت كه كليهء اين ادله و براهين در سلسله‌اى جارى است كه مترتب الوجود بوده و همهء افراد آن سلسله موجود فعلى باشند ؛ زيرا اگر سلاسل افراد ازليه ، معدوم باشند ، احكام اين براهين جارى نبوده ، چون معدوم حكم نداشته و بر آن حكم نمىشود . و اگر براى آن ، وجود فرض شود صرف خيال است كه قوهء واهمه آن را توليد نموده است بدون اينكه در خارج واقعيت و نفس الامريت داشته باشد .\r\nپس از اينجا معلوم شد كه اين شبهه و توهم كه معلولات حضرت احديت و عالم كه عبارت از افراد مخلوقات است پى در پى موجود و معدوم مىشود گرچه بگوييم در ازل نامحدود است ، بنا بر اين ادلهء ابطال تسلسل جارى نمىشود ، « 1 » مردود است ؛ زيرا مىگوييم : در عين حال عالم حادث است به بيانى\r\n\r\n\r\n","description":"","footnote":"\r\n( 1 ) - رجوع كنيد به : شرح مواقف ، ج 4 ، ص 168 - 173 ؛ شرح مقاصد ، ج 2 ، ص 120 - 124 .\r\n","page_name":" 346 ","page_number":366},
  {"content":"\r\n\r\nكه سابقاً از حدوث گذشت كه از جهت ازليت نامحدود است .\r\nو بالجمله : بعد از آنكه بيان نموديم كه هر فرد از افراد سلسله‌اى كه فرض شده است كه غير متناهى است ، محدود به حدى بوده و چون سلسله غير از افراد نيست ، به خاطر بقاى اين حكم بين تمام افراد ، لازم است سلسله متناهى باشد و كشف مىشود كه خيال شده سلسله غير متناهى است و حال آنكه اين خيال بىموقع و خلاف واقع است .\r\nالبته گفته نشود : چيزى كه لا يتناهى است ، چطور عقل افراد غير متناهى او را ديده است . زيرا در تعبير به احاطهء كليهء عقليه ، به دفع اين توهم اشاره شد كه عقل محيط بسيط به شىء غير متناهى از سلسلهء ممكنات نيز احاطه دارد .\r\nو از اينجا باز توهم نشود : كه چطور خود عقل غير متناهى است و چطور قدرت مخلوقات الهيه تناهى ندارد . زيرا ادلهء ابطال تسلسل در صورتى جارى است كه شىء بسيط نبوده و حقيقت مجرده نباشد و الّا ادلهء ابطال تسلسل در يك هويت بسيطه بدون تعدد و بدون عليت سلاسل جارى نيست ، كما اينكه دليل تطبيق و دليل حيثيات در چيزى كه تعدد ندارد ، جارى نيست .\r\nبالجمله : مجراى دليل حيثيات ، مثل دليل تطبيق آن صورتى است كه سلسله پيش ما از اول يا از آخر آن محدود بوده و يا من اوله الى آخره منقطع به حدى نبوده و ما در وسط نشسته و با دست راست به طرف راست و با دست چپ به طرف چپ اشاره كرده كه آن طرف محدود نيست و مقراض و قيچى گذاشته و مىبُريم و برهان تطبيق يا حيثيات را اعمال مىنماييم .\r\n\r\nدليل وسط\r\n و من دليل الوسط و الطرف * و من ترتّبٍ و من تضايف \r\nاز ادلهء ابطال تسلسل كه بعضى آن را اسدّ براهين شمرده‌اند « 1 » دليل وسط است كه\r\n\r\n\r\n","description":"","footnote":"\r\n( 1 ) - رجوع كنيد به : اسفار ، ج 2 ، ص 145 .\r\n","page_name":" 347 ","page_number":367},
  {"content":"\r\n\r\nشيخ در الهيات شفا ذكر فرموده است . « 1 » و بيانى كه شيخ فرموده غير از بيانى است كه حاجى تحرير فرموده است . كأنّ حاجى در وقت خستگى آن را مرقوم نموده كه اصلًا بدون مفهوم به نظر مىآيد ، علاوه بر آن : بيان حاجى در منظومه در سلسلهء محدود هم جارى است . بنا بر اين بايد سلسلهء محدود به طرفين هم محال باشد .\r\nو بالجمله : ما فرمايش شيخ را در سلسلهء محدودهء به طرفين ذكر مىنماييم تا مطلب روشن شود .\r\nدليل وسط اين است كه : مثلًا سه انگشت خود را فرض نموده كه اوّلى علة العلل و دومى علت سومى و معلول اوّلى و سومى معلول دومى باشد ، بدون اينكه علت براى چيز ديگرى باشد . پس دومى كه هم علت و هم معلول است وسط بوده و حكم وسط البته اين است كه طرف لازم داشته كه يك طرف بالا و يك طرف پايين بوده ، يك طرف راست و يك طرف چپ داشته باشد . و از احكام وسط اين است كه صاحب طرفين بوده ؛ چنان كه گفتيم دومى هم علت و هم معلول بوده ، پس وسط است .\r\nبنا بر اين اگر فرض كنيم كه آن سلسله يك علة العلل كه سلسله به آنجا ختم شود ، نداشته باشد و تمام افراد سلسله ، هم علت و هم معلول باشند ، لازم مىآيد تمام علل و معلولات ، اواسط بىطرف باشند و آيا وسط بىطرف معقول است ؟ !\r\nپس وسط بودن سلاسل و طرف نداشتن از سوى بالا معنى ندارد . چنين وسطى كه طرف نداشته باشد خلاف عقل و خلاف معناى وسط است .\r\nو اما حاصل فرمايش حاجى كه به عنوان محصول كلام شيخ ذكر فرموده اين است كه : هر چيزى كه هم علت و هم معلول است بالضروره وسط است ؛ زيرا از آن رهگذر كه علت است ، پايين‌تر از آن ، معلول اوست و چون معلول است ، بالاتر از آن علت اوست . پس اگر تسلسل علل الى غير النهاية باشد ، البته سلسلهء غير متناهيه باز علت و معلول خواهد بود . اما اينكه علت است به خاطر اين است كه علت معلول اخير است و اما اينكه معلول است ، به واسطهء اين است كه تقوم سلسله به آحاد احتياج دارد و\r\n\r\n\r\n","description":"","footnote":"\r\n( 1 ) - شفا ، بخش الهيات ، ص 477 .\r\n","page_name":" 348 ","page_number":368},
  {"content":"\r\n\r\nثابت شد هر چيزى كه علت و معلول است ، وسط است . بنا بر اين سلسلهء غير متناهيه ، وسط بلاطرف شده و اين محال است ، پس بايد سلسله به يك علت محضه منتهى شود .\r\nالبته اين فرمايش مخدوش است ؛ زيرا در آن فرض كه سلسله را سه انگشت فرض نموده كه آخرى معلول صرف بوده و وسطى هم علت و هم معلول و اوّلى علت محض است ، مىگوييم : چون سلسله هم علت است - زيرا علت معلول اخير است - و هم معلول است ؛ چون تشكل سلسله موقوف بر آحاد و محتاج به آنهاست ، پس وسط است و چون وسط است بايد طرف داشته باشد تا وسط بدون طرف لازم نيايد .\r\nپس بر طبق اين بيان لازم مىآيد : فرض مذكور محال باشد در صورتى كه مىبينيم محال نيست . البته بايد تنبيه نمود كه مغالطه از كجا پيدا شده است ، منشأ مغالطه اين است كه فرمود : مجموع سلسله معلول است ؛ چون محتاج به آحاد است و آحاد علت سلسله است ؛ زيرا سلسله من حيث هى وراء آحاد ، شىء و موجود حقيقى خارجى نبوده و آحاد عين سلسله است ؛ چنان كه در بيان نسبت افراد كلى به كلى طبيعى گفتيم .\r\nپس در حقيقت يك عليت و معلوليت حقيقيه بين سلسله و افراد نيست ، مگر به اعتبار كه به هيچ وجه خارجيت ندارد .\r\n\r\nدليل ترتب\r\nاز ادلهء ابطال تسلسل ، دليل ترتب است . مخفى نماند : گرچه ما به سلسلهء غير متناهيه احاطه نداريم ولى عقل كه به نحو قضيهء حقيقيه نظر مىاندازد مىتواند احاطه داشته باشد ، به اين نحو كه حال همهء افراد را مىتواند به نظر بياورد و لو همه افراد را نمىتواند ببيند ، و لكن چون حكم يك فرد را به نحو قضيهء لا به شرط مشخص كرد به نحو قضيهء حقيقيه همه افراد را در متن واقعيت به عنوان علم كلى ديده و حكمى را كه در ناصيه آنها نوشته شده مىخواند .\r\nفرضاً اگر يك فردى از نور را تجزيه كرده و حقيقت آن را به دست آورده و حكمى را كه براى او به نحو اطلاق - اعم از اينكه منفرد بوده يا مجتمع با غير باشد - لازم بود\r\n\r\n","description":"","footnote":"","page_name":" 349 ","page_number":369},
  {"content":"\r\n\r\nكشف نمودند ، بعد از اين گرچه انسان افراد ديگرى از نور را نبيند ، قطع دارد كه قلم ازلى آن حكم را در ناصيهء او نوشته است .\r\nبنا بر اين : اگر عقل حكمى از احكام معلوليت را فهميد - مثلًا معلول لا بد بايد در پيشانى آن ، اين حكم مكتوب باشد - مىتواند احاطهء اجماليه به تمام افراد معاليل پيدا كند و لو در سلسلهء غير متناهيه ، نظر آن تا به آخر نمىرسد ، ولى بعد از آنكه به نحو قضيهء حقيقيه به ذات افراد سلسله احاطهء اجمالى پيدا كرد مىتواند به اين عبارت كه :\r\nكل ما فى هذه السلسله محكوم به حكم كذا ، حكم نمايد و مثل اهل رصد طالع همهء افراد را ببيند . بعد از تمهيد اين مقدمه مىگوييم :\r\nاز احكام لازم و لا ينفك معلول اين است كه علتى داشته باشد به طورى كه معلول ربط به او و متقوم به وجود اوست ، اگر علت منتفى شود ، معلول هم منتفى خواهد بود .\r\nپس در اين سلسله كه سلسلهء علل و معاليل مترتبه فرض شده است ؛ گرچه غير از معلول اخير در صورتى كه سلسله از اين طرف مقطوع باشد همهء ما فى السلسله جنبهء عليت و معلوليت داشته ، ولى ما جنبهء معلوليت را تحت نظر گرفته و حكمى را كه از جنبهء معلوليت در ناصيهء او پيداست ، مناط استدلال قرار مىدهيم .\r\nبنا بر اين : كل ما فى السلسله به نحو قضيهء حقيقيه ، معلولند ؛ چون طبق فرض ، علتى كه معلول نباشد نيست و الّا سلسله به آنجا ختم مىشود .\r\nو از احكام معلول اين است كه اگر علت آن نباشد ، معلول منتفى مىگردد پس براى معلول يك علت فعلى لازم است - البته در جايى كه معلول فعلى است - و چون گفتيم :\r\nتمام ما فى هذه السلسله به نحو عموم شمولى و استقرايى معلول است ، پس بايد براى اين سلسله يك علت اولى باشد تا اين سلسله كه همهء آن ، معلول است به وجود او قائم باشد .\r\nو بالجمله : وقتى به اين سلسله نگاه مىكنيم يا بايد در اينها يك علة العلل كه حكم معلوليت را در جبين او نخوانيم باشد ، تا اينها به او قائم باشد و يا اگر در پيشانى همهء اينها حكم معلوليت مكتوب باشد ، بايد وراى اين سلسله چيزى باشد\r\n\r\n","description":"","footnote":"","page_name":" 350 ","page_number":370},
  {"content":"\r\n\r\nكه در پيشانى او اين حكم نوشته نشده باشد .\r\nدر صورت اول ، آن آخرى كه در پيشانى آن ، اين حكم نوشته نشده ، علة العلل بوده و سلسله به او تحديد مىشود و اگر در پيشانى همه اين حكم مكتوب باشد ، بايد به چيز ديگرى كه مشمول حكم اين افراد نيست ، قائل باشيم كه به قيمومت آن ، اينها قائم شده باشند . در اين صورت هم باز سلسله ختم مىشود ، چون گفتيم اگر علت اوّلى نباشد ، ترتب حلقه‌هاى اين سلسله از هم پاشيده شده و اين حِلَق به انتفاء آن ، منتفى خواهند شد .\r\n\r\nدليل تضايف\r\nو از ادلهء ابطال تسلسل دليل تضايف است :\r\nالبته علت و معلول متضايفين هستند ، مثل تضايف اب و ابن كه در فعليت و شأنيت مانند هم هستند ، مثلًا اگر اب بالفعل باشد لازم است ابن هم بالفعل باشد ؛ زيرا محال است ابن بالفعل باشد و اب بالفعل نباشد و اگر اب بالقوه باشد ابن هم بالقوه خواهد بود .\r\nهمچنين در عدد ، علت و معلول متضايفين مىباشند كه در عدد بايد مثل هم باشند ، مثلًا اگر فرض كرديم كه اين انگشتهاى پنجگانهء ما علل و معاليل هستند انگشت اول و بزرگ علت است بدون اينكه معلول باشد و انگشت كوچك و آخر معلول خواهد بود بدون اينكه علت باشد پس غير از انگشت بزرگ همه معلول هستند بنا بر اين معاليل چهار تاست و غير از انگشت كوچك همه علت هستند كه چهار تا مىشود .\r\nپس اگر ما فرض كرديم كه معلول آخرى نزد ماست و سلسله از اين طرف منقطع است ، اين آخرى معلول صرف خواهد بود بدون اينكه علت باشد .\r\nو اگر فرض نموديم : تمام ما فى السلسله ، به نحو قضيهء حقيقيه ، هم علت و هم معلول باشد به گونه‌اى كه آخر نداشته باشد و به يك فردى كه علت باشد نه معلول نرسد ، لازم مىآيد : عدد معاليل يكى از عدد علل زيادتر باشد و تضايف را از دست بدهند . پس ناچار بايد قائل شد كه اين سلسله منتهى به يك علتى است بدون اينكه معلول باشد ، تا تضايف در عدد سالم بماند .\r\n\r\n","description":"","footnote":"","page_name":" 351 ","page_number":371},
  {"content":"\r\n\r\nهمچنين اگر فرض كنيم كه علة العلل پيش ماست ، يعنى سلسله از طرف بالا مقطوع است و از طرف پايين متناهى نيست ، باز تضايف در عدد نخواهند داشت چون فرض كرديم از طرف آخر معلول صرف نيست ؛ زيرا سلسله از آن طرف محدود نيست و همه هم علت و هم معلولند و چون در اول يك علت صرف داريم بدون اينكه معلول باشد ، لازم مىآيد : عدد علت يكى از عدد معلول زيادتر باشد و تضايف از دست برود در صورتى كه تضايف از احكام مشتركه علت و معلول است و به عقد محكم عقلى ، عقد تضايف بين آنها جارى شده است .\r\nمخفى نماند : اين دليل در صورتى جارى است كه سلسله از يك جهت منتهى باشد و الّا اگر بالفرض از هر دو جهت غير منتهى باشد ، دليل جارى نمىشود .\r\n\r\nدليل اسدّ اخصر\r\n و من مسمّىً بالأسَدّ الأخصَر * و غيرها فاعرِف بها تستبصر \r\nو از ادلهء ابطال تسلسل دليل مسمّى به دليل اسدّ و اخصر است كه فارابى « 1 » ذكر\r\n\r\n\r\n","description":"","footnote":"\r\n( 1 ) - ابو نصر فارابى محمد بن طرخان بن اوزلغ ، از اكابر فلاسفه و اعاظم حكماى اسلامى قرن چهارم هجرى است ، كه به معلم ثانى شهرت دارد . ابن سينا - با تمام جلالتش - از كتب وى بهرهء فراوان برده است . وى در مولد خويش - فاراب - علوم ابتدايى را اخذ نمود و در بعضى از بلاد ايران زبان فارسى و زبانهاى ديگر و در بغداد هم زبان عربى را آموخت ، علم منطق را از ابو بشر متى بن يونس فرا گرفت و با صاحب بن عباد و شيعيان بغداد مصاحبت داشت ، در آنجا به تحصيل رياضيات و فلسفه پرداخت و تمامى كتابهاى ارسطو را تتبع و ممارست نمود و آنى از مطالعهء آنها نياسود و در طب و منطق و موسيقى و فنون فلسفه به مقامى رسيد كه تا آن وقت ، كسى از مسلمانان بدان پايه نرسيده بود .\r\nاز جمله تأليفات اوست : آراء اهل المدينة الفاضلة و المدينة الجاهلة ، احصاء العلوم ، تحصيل السعادة ، الجمع بين رأيى الحكيمين افلاطون و ارسطوطاليس و التعليقات فى الامور العامه و بعض الطبيعيات ، كه همه به چاپ رسيده است .\r\nوى در دمشق در سال 339 ق . در سن هشتاد سالگى از دنيا رفت و سيف الدوله حمدانى بر او نماز گذاشت و در خارج باب الصغير مدفون شد .\r\n","page_name":" 352 ","page_number":372},
  {"content":"\r\n\r\nنموده است « 1 » و بهترين بيان آن اين است كه : علت تامه بايد جميع انحاء طرق اعدام را كه متوجه به معلول است ببندد تا اينكه معلول موجود شود و الّا اگر يك جهت از طرق عدم را نتواند ببندد نمىتواند معلول را ايجاد كند و چون يكى از طرق عدم معلول ، خود عدم علت است پس بايد راه عدم علت هم بسته شود تا جميع طرق اعدام معلول حتى طريق عدمى كه از جانب عدم العله بوده ، بسته شود تا معلول موجود گردد . پس بايد كل ما فى هذه السلسله در وراى هر فرد فرد آن يك حافظ كه تمام طرق اعدام معلول خود را بسته است ، وجود داشته باشد .\r\nحال اگر گفتيم كه همهء « ما فى هذه السلسله » معاليل هستند ، بدون اينكه در بين آنها علت محضه باشد ، لازم مىآيد كه يك راه عدم معاليل كه عدم العله باشد ، باز بوده و در نتيجه نبايد موجودات معلولى ، به اين نحو ابداً موجود باشند .\r\nو به عبارت ديگر : وجود هر معلولى بسته به اين است كه علت تامه‌اش ، طرق اعدام معلول خود را سد نمايد و از جملهء طرق عدم معلول ، عدم علت تامهء آن است ، پس بايد اين راه عدم معلول هم بسته شود تا معلول موجود گردد . حال اگر گفتيم :\r\nجميع ما فى السلسله ، معاليل است و در عين حال كه علت است معلول هم هست ؛ لازم مىآيد علت ، انحاء طرق عدم معلول خود را كه يكى از آن طرق عدم خود علت است ، سد نكرده باشد ؛ چون خود علت بذاته معلول غير بوده است ، بنا بر اين علت نتوانسته است راه عدم خود را ببندد و در نتيجه خود علت موجود نشده است و چون به همهء افراد به نحو قضيهء حقيقيه احاطه پيدا كرده‌ايم و بالفرض گفته‌ايم همهء آنها معلولند و به علتى كه علت باشد و معلول نباشد نمىرسند ، پس لازم مىآيد كه معلول هم نتواند بذاته وجود خود را حفظ نمايد .\r\nبنا بر اين : و لو اين معلول علت پايين‌تر از خود بوده و همهء انحاء اعدام آن را سد نموده است الّا اينكه چون خودش معلول است ، نفس خود را حفظ ننموده و جميع طرق اعدام معلول آن سد نشده ، پس بايد معلول موجود نگردد . لذا ناچار بايد به يك\r\n\r\n\r\n","description":"","footnote":"\r\n( 1 ) - رجوع كنيد به : اسفار ، ج 2 ، ص 166 ؛ شوارق الالهام ، ج 1 ، ص 224 .\r\n","page_name":" 353 ","page_number":373},
  {"content":"\r\n\r\nذات واجب الوجودى كه وجودش من نفسه است و قيامش بذاته است قائل باشيم . و از اينجاست كه گفته‌اند : هر موجودى را كه مىبينيد دليل بر وجود ذات واجب الوجود است و اين نظام عالم خود دليل است بر وجود يك مبدأ و علة العلل كه بذاته لذاته من ذاته است . پس با اين دليل اسدّ و اخصر وجود واجب الوجود ثابت مىشود .\r\nو لكن خوشا به حال كسانى كه از دليل رسته‌اند و از زحمت استدلال و اقامهء برهان فارغ شده‌اند و به عين العيان مقصود را ديده‌اند ؛ زيرا دليل خود پرده است و تا پرده هست فاصله هست و تا فاصله هست وصل حاصل نمىگردد .\r\nو از جهت اطمينان خاطر فرق تا اين اندازه است كه يكى بنشيند و درهاى اتاق را ببندد و در جاى تاريك دفترچه رصد را جلو گذاشته و سير كواكب را حساب كند و از روى حساب بداند كه آفتاب طلوع كرده و بيرون روشن است و ديگرى در فضاى روشن به عين العيان جمال نور را مشاهده كرده و از نور استفاده كرده و از فيوضات نور بهره‌مند شود . حال بگو كه منجم نشسته مىداند كه آفتاب طليعهء زيباى خود را از گريبان آسمان بيرون نموده است و فخر مىكند كه اين حساب را من مىدانم و ديگران نمىدانند ، ولى اين دانستنى است كه ابداً از فيض نور به او بهره‌اى نمىرسد .\r\nپس از اينجاست كه نمىتوان اين جماعت را كه در كوچه و بازار راه مىروند عوام دانست و لو آنها طرق استدلال را بلد نيستند ولى در عين حال نور توحيد در قلب بعضى از آنها بيشتر از حكيم و فيلسوف استدلالى و برهانى ، جلوه دارد و نمىتوان گفت كه آنها مقلد بوده و از پدر و مادر شنيده‌اند ؛ زيرا تقليد اين است كه بگويد واقع براى من مجهول است ولى از روى تعبد و حسن عقيده به مقلَّد خود رفتار مىكنم ، و البته در اكثر جماعت قضيه چنين نيست .\r\n\r\n","description":"","footnote":"","page_name":" 354 ","page_number":374},
  {"content":"\r\n\r\n\r\nمقصد دوم جوهر و عرض\r\n\r\n","description":"","footnote":"","page_name":" 355 ","page_number":375},
  {"content":"\r\n . \r\n","description":"","footnote":"","page_name":" 356 ","page_number":376},
  {"content":"\r\n\r\n\r\nفريدهء اول رسم جوهر و اقسام آن\r\n الجوهر الماهية المحصّلة * إذا غدت في العين لا موضوع له \r\n فجوهرٌ كان محلَّ جوهرٍ * هيولىً أو حلّ به من صورٍ \r\n و جوهر ليس بذاك و بذا * إن منهما رُكِّب جسماً اخذا \r\n و دونه نفسٌ إذا تعلّق * جسماً و إلّا عقلٌ المفارق \r\n[ شرح منظومه ، بخش حكمت ، ص 136 - 137 
  ]\r\n\r\n","description":"","footnote":"","page_name":" 357 ","page_number":377},
  {"content":"\r\n\r\n\r\nرسم جوهر و اقسام آن\r\nرسم جوهر و حقيقت آن اين است كه اگر در خارج موجود شود ، موضوعى كه در او موجود شود ، براى او نيست . و جوهر ماهيتى تحصلى است نه اعتبارى كه اگر در خارج ظاهر و موجود شود ، موضوعى وراى حقيقت آن ، حقيقت نداشته تا در او موجود گردد .\r\nاشكال شده كه اگر جوهر در خارج موجود شود در حركت و در زمان واقع مىگردد ، پس زمان و حقيقت تصرميه موضوع آن است ، ولى اين اشكال بىربط است ؛ چون زمان هويت خارجيه‌اى كه جوهر در آن واقع شود نيست ، بلكه زمان نحوهء تحصل خود جوهر است و زمان مانند موضوع براى سواد نيست كه در رتبهء سابقه موجود باشد و يا در رتبه‌اى با رتبهء جوهر موجود باشد ، بلكه زمان از عوارض لازمه و لا ينفك جوهر جسمى است كه از مرتبهء تحصل آن منتزع مىگردد .\r\nو بالجمله : جوهر پنج قسم است : چون جوهر يا محل جوهر ديگر است و يا حالّ در جوهر ديگر است .\r\nو بعبارة اخرى : جوهر يا متقوم به جوهر ديگرى است و يا مقوم جوهر ديگرى است ، يعنى يا قيّوم اين جوهر ، جوهر ديگرى است يا اينكه جوهر ديگرى متقوّم به اوست .\r\nو بعبارة ثالثه : جوهر يا قيّوم غير خود مىباشد و يا غير آن از جواهر مقوّم اوست .\r\nبه اوّلى كه تحصل آن به تحصل غير است و قوه‌اى است كه به قيموميت ديگرى\r\n\r\n","description":"","footnote":"","page_name":" 358 ","page_number":378},
  {"content":"\r\n\r\nقائم است و محل است ، هيولى گويند .\r\nو به آنكه حالّ است و قيموميت ديگرى را به عهده دارد ، صورت گويند ، و صورت : يا صورت جسميه و يا صورت نوعيه است .\r\nو يا آنكه : جوهر نه قيوم ديگرى است و نه غير در مرتبهء تحصل ، قيوميتى بر او دارد ، اين گونه جواهر مجردات مىباشند كه در ذات مجردند .\r\nو اين قسم كه در ذات مجرّد است : يا در ذات و عمل هر دو مجرّد بوده و تعلّق به جسم ندارد و آن عقل است ، و يا در ذات مجرّد بوده ولى در عمل تعلّق به جسم دارد و آن نفس است . اگر چه شقّ ديگرى تصوير عقلى دارد و آن اينكه در ذات تعلق به جسم داشته باشد ولى در عمل مجرّد باشد ، الّا اينكه چنين چيزى وجود خارجى ندارد .\r\nقسم پنجم : جوهرى است كه مركب از حالّ و محل است و آن را جسم گويند ، در اين قسم با نظر به تركيب آن ، صورت و ماده گفته يعنى به هيولى ، ماده و به صورت ، صورت گويند و لو با نظر به اختلاط و حالت اجتماع جسم گويند .\r\n\r\n","description":"","footnote":"","page_name":" 359 ","page_number":379},
  {"content":"\r\n . \r\n","description":"","footnote":"","page_name":" 360 ","page_number":380},
  {"content":"\r\n\r\n\r\nفريدهء دوم رسم عرض و اقسام آن\r\n العرض ما كونه في نفسه * الكون في موضوعه لا تنسه \r\n كمٌّ و كيفٌ وضعٌ أينٌ له متى * فعلٌ مضافٌ و انفعالٌ ثبتا \r\n أجناسَهُ القُصوى لدى المعلّم * و بالثلاث أو بالأربع نُمي \r\n[ شرح منظومه ، بخش حكمت ، ص 137 
  ]\r\n\r\n","description":"","footnote":"","page_name":" 361 ","page_number":381},
  {"content":"\r\n\r\n\r\nرسم عرض و اقسام آن\r\nتعريف عرض اين است كه كون آن فى نفسه عين كون آن در موضوعش مىباشد ، و حصول عرض در موضوع ، عرضى كه عارض بر اين عرض باشد نيست تا اين عرض موضوع آن عرض كه حصول عرض در موضوع است ، باشد . بلكه كون فى نفسه عرض عين كون آن در غير است و گرچه عرض فى نفسه كون دارد ، ولى كون فى نفسه آن عين كون فى الغير است .\r\nاما اينكه عرض كون فى نفسه دارد ؛ چون ماهيتش در عقل مستقل است چنان كه در يكى از مباحث سابقه گذشت . و اما اينكه كون فى نفسه آن ، عين كون فى الغير است و كون آن ، كون رابطى است ، به اين خاطر است كه براى آن فى نفسه ، در خارج استقلالى نيست به طورى كه در خارج استقلالى داشته باشد و بعد به موضوع اضافه شود ، بلكه اضافهء آن ، عين نحوهء وجود آن است اگر چه عين ماهيت آن نيست ؛ چون آنچه اضافه عين ماهيت اوست ، مقولهء اضافه است كه آن را اضافهء حقيقيه گويند . و بعد در مبحث مربوط به آن خواهد آمد كه اضافهء حقيقيه آن است كه اصلًا و ماهيةً در عالم تصور هنگامى كه مىخواهيم حقيقت آن را تصور كنيم ، حقيقت اضافه است ، مثل بنوّت و ابوّت كه اگر حقيقت و ماهيت اب را تصور كنيم ناگزير از تصور ابن هستيم .\r\nو اما اضافهء عرفيه همان است كه اگر حقيقت شىء را بخواهيم تصور نماييم ، مربوط به چيزى نيست ، منتها هنگامى كه مىخواهيم يك نحوه حالى تخصيصاً براى آن ذكر كنيم ، اعتبار ملابستى با غير دارد .\r\n\r\n","description":"","footnote":"","page_name":" 362 ","page_number":382},
  {"content":"\r\n\r\nو بالجمله : و لو نحوهء وجود عرض اضافه است و لكن مقولهء اضافه نيست ، بلكه تعلق در ماهيات از مقولهء اضافه است . از اينجاست كه وجود همهء اشياء عين تعلق و ربط است و ظلّ براى مبدأ است در صورتى كه اضافه مقوليه نيست و همچنين براى مبدأ نسبت به جميع ما سواه ، اضافه اشراقيه است و اين اضافه از مقولهء عرض نيست .\r\nو بالجمله : بعد از آنكه عرض را تعريف كرديم به ذكر اقسام نُهگانهء آن مىپردازيم .\r\nاشكال شده كه شما عرض را نه قسم دانسته و جوهر را يك قسم كه مجموعاً ده قسم مىشود در صورتى كه جوهر خود پنج قسم است پس بايد مقولات چهارده تا باشد .\r\nجواب آن اين است كه اقسام پنجگانهء جوهر در حقيقت جوهريت مختلف نيستند .\r\nبعضى گفته‌اند : جوهر يكى و عرض هم يكى است ، پس مقولات بايد دو تا باشد ، « 1 » ولى غافل از اينكه عرض براى اين حقايق مختلفهء نُهگانه عرض عام است و جنس حقيقى براى آنها نيست ، بلكه حقايق آنها با يكديگر بالذات مختلف مىباشند .\r\nبعضى آن اعراضى را كه نسبت در آنهاست يكى شمرده و آنچه نسبى نيست ، مثل كمّ و كيف دوتا شمرده‌اند ، بنا بر اين مجموعاً عرض را سه مقوله دانسته‌اند . « 2 »\r\nو ديگرى حركت را به آنها علاوه نموده و گفته است : اعراض چهار تاست . « 3 »\r\n\r\n\r\n","description":"","footnote":"\r\n( 1 ) - قبسات ، ص 39 - 40 .\r\n( 2 ) - رجوع كنيد به : بصائر نصيريه ، ص 20 - 36 ؛ اسفار ، ج 4 ، ص 4 .\r\n( 3 ) - رجوع كنيد به : تلويحات ، در مجموعهء مصنفات شيخ اشراق ، ج 1 ، ص 11 ؛ مطارحات ، در همان مجموعه ، ج 1 ، ص 278 .\r\n","page_name":" 363 ","page_number":383},
  {"content":"\r\n . \r\n","description":"","footnote":"","page_name":" 364 ","page_number":384},
  {"content":"\r\n\r\n\r\nفريدهء سوم اقسام عرض\r\n\r\nغرر في الكمّ\r\n الكمُّ ما بالذات قسمةً قَبِل * فمنه ما متّصلٌ و منفصل \r\n بذي اتّصال هاهنا قد قُصدا * ما فيه حدٌّ متشاركٌ بدا \r\n ثانيهما يكون الأعداد فقط * و أوّل جسمٌ و سطحٌ ثمّ خط \r\n فذاك ذو الترصيف و الثبات * ثمّ الزمان المتقضّى الذات \r\n و ليس كمٌّ قابلَ الضدّية * أنواعه تؤخذ تعليمية \r\n و اخصُص به وجود ما يعدُّه * كما التساوي خصّه و ضدُّه \r\n كذا نهايةٌ و لا نهايةٌ * في الجسم فادْرُوا يا اولي الدراية \r\n[ شرح منظومه ، بخش حكمت ، ص 138 - 139 
  ]\r\n\r\n","description":"","footnote":"","page_name":" 365 ","page_number":385},
  {"content":"\r\n\r\n\r\nكمّ و اقسام آن\r\nكمّ آن چيزى است كه بالذات قبول قسمت وهميه مىكند ، كمّ يا متصل و يا منفصل است .\r\nكمّ متصل ، كمّى است كه در آن بعد از قبول قسمت ، حد متشارك بين القسمتين حاصل مىشود و حد مشترك آن چيزى است كه نسبت آن به دو جزء يعنى به دو قسمت ، نسبت واحده است به اين معنى كه مثلًا اگر خطى را كه يك متر است به دو نيم متر تقسيم نماييم ، نقطهء موهومى فرض مىشود كه اگر آن را بدايت و اول اين نيم متر قرار دهيم ، مىتوانيم همان را بدايت و اول آن نيم متر ديگر قرار دهيم .\r\nالبته اين نقطه در خارج چيزى از خط نيست و الّا لازم مىآيد آن هم كمّ باشد و باز در او اين معنى مىآيد كه لازم است هنگام قسمت آن حد مشترك قرار دهيم ، چون كمّ است و هكذا الى غير النهاية . و اگر بگوييم ديگر آن قابل قسمت نيست ، جزء لا يتجزّى لازم مىآيد كه آن هم باطل است . و اگر آن نقطهء موهوم را آخر اين نيم متر قرار دهيم مىتوانيم آن را آخر آن نيم متر ديگر هم قرار دهيم .\r\nو هكذا خط در دو جزء از سطح كه اگر بخواهيم يك سطح يك متر مربعى را به دو قسمت مستطيلى تقسيم نماييم ، يك خط موهومى كه عرض ندارد در وسط قرار مىدهيم .\r\nو همچنين سطح در دو جزء از جسم كه اگر بخواهيم يك متر مكعب از جسم را به دو قسمت مساوى تقسيم نماييم يك سطح موهومى بين دو جزء از جسم قائل مىشويم .\r\n\r\n","description":"","footnote":"","page_name":" 366 ","page_number":386},
  {"content":"\r\n\r\nو هكذا « آن » در دو جزء از زمان كه يك رشتهء كمّى غير قارّه است و بين برهه‌اى از سابق و برهه‌اى از استقبال « آن » را - كه در حقيقت ، وهم مورد جدايى دو جزء است - قائل مىشويم .\r\nبه خلاف كمّ منفصل كه حد مشترك ندارد ؛ چون اگر بخواهيم پنج را به سه و دو قسمت كنيم نمىتوان در آن قدر مشترك پيدا كرد كه بتوان آن را اول اين جزء حساب كرد و نيز همان را اول آن جزء ديگر حساب كرد ؛ زيرا قدر مشترك اگر يكى از پنج باشد باقى چهار است ، بنا بر اين ديگر مجموع پنج قسمت نشده است و اگر يكى از خارج آورده شود ، قسمت شده ديگر پنج نبوده بلكه شش مىباشد و اين هر دو خلاف فرض است .\r\nقسم دوم كمّ ، كه كمّ منفصل است ، عدد است . البته اشتباه نشود كه عدد عبارت از گردوهايى كه در خارج است نيست آنها معدود بوده و عدد اعتبارى عقلى است .\r\nو اما قسم اول يعنى كمّ متصل ، جسم تعليمى است كه ان شاء اللّه در باب آن خواهد آمد كه فرق بين جسم تعليمى و جسم طبيعى چيست و فرق گذاشتن بين آنها از مشكلات اين علم است و در آينده گفته خواهد شد كه فرق آن دو به ابهام و تعيين است ، يعنى اگر به اين نظر به جسم نگاه شود كه مقدار مبهمى است كه قابل ابعاد ثلاثه است ، جسم جسمِ طبيعى است و اگر به تعيين مقدارى نظر شود ، جسم تعليمى است .\r\nو الحاصل : جسم تعليمى كمّيت ساريه در جهات ثلاثه - عمق و طول و عرض - جسم است .\r\nو كمّ متصل سطح است و خط است و اين سه كه كمّ متصل به آنها منقسم شد ، كمّ ذو الترصيف ، يعنى داراى انضمام و صاحب اتصال جزء بعدى به جزء قبلى است .\r\nاز اقسام كمّ متصل بعد از اين سه ، زمان است ولى مثل آنها قارّ نيست ، بلكه ذاتاً مقتضى اين است كه تجدد هر جزئى از آن به نحو گذرايى و تصرم بوده و به نحو ثبات نباشد .\r\n\r\n","description":"","footnote":"","page_name":" 367 ","page_number":387},
  {"content":"\r\n\r\n\r\nاحكام كمّ\r\nبعد در احكام كمّ شروع فرموده و مىگويد : از احكام كمّ اين است كه قابل ضديت نبوده ، يعنى بعضى از آن با بعضى ديگر ضد نيست و مثل جوهر است كه با جوهر ديگر ضد نيست ؛ زيرا در جوهر ، هيولى و صورت كه هر دو جوهرند جمع مىشوند .\r\nو مثل كيف مانند سفيدى و سياهى از الوان كه با هم ضديت دارند ، نيست و بالجمله :\r\nدر انواع كمّ تضاد نيست ، چنان كه بدون ترديد بعضى از انواع آن بر بعضى عارض مىشود . گرچه آن هم عرض است مثل عروض خط بر سطح ؛ چون خط طرف سطح است و سطح طرف جسم است .\r\nو همچنين بعضى از انواع كمّ منفصل مقوم بعضى ديگر است مثل اينكه پنج با يك مقوم شش است و عروض و تقويم با ضديت منافى است و اتحاد در موضوع شرط ضديت بين دو شىء است و در اين موارد اتحاد در موضوع نيست ؛ چون خط طرف سطح است و در طرف سطح يك طول بدون عرض است .\r\nأنواعه تؤخذ تعليميه\r\nانواع كمّ ، يعنى انواع كمّ جنسى در ضمن متصل قارّ .\r\nحاصل اينكه : چون جنس در نوع هم داخل است ؛ لذا با اينكه مراد سطح و خط و حجم است ولى چون جنس كمّ در ضمن آنها هست ، به اين اعتبار آنها از انواع كمّ مىشوند ولى نه كمّ مطلق ، بلكه كمّ متصل آن هم متصل قارّ . و يا اينكه چون مشهور كمّ را تعليمى مىدانند ، به اين اعتبار عيب ندارد كه ضمير راجع به كمّ باشد .\r\nو الحاصل : كمّ در ضمن متصل ، تعليميه اخذ مىشود ، يعنى مقادير ثلاثه كه عبارت از خط و سطح و جسم است لا به شرط اخذ مىشوند ، يعنى بدون اينكه التفات شود كه اين كمّ روى چه ماده‌اى عارض شده و احوال آن چيست ، يعنى اندازه و محدوديتش چه قدر است . پس كمّ در اين نظر ابهام ، جسم تعليمى و سطح تعليمى و خط تعليمى مىشود .\r\n\r\n","description":"","footnote":"","page_name":" 368 ","page_number":388},
  {"content":"\r\n\r\nعلت آنكه تعليمى گفته‌اند اين است كه متقدمين از فلاسفه ، نخست علوم رياضى را به اولاد خود تعليم مىدادند و علم رياضى از علومى است كه موضوع آنها كمّ است .\r\nو كمّ متصل موضوع دو علم هندسه و هيئت ، و كمّ منفصل هم موضوع دو علم حساب و موسيقى است . لذا به اين جهت به اينها تعليمى گفته‌اند كه اول به اولاد خود اين علوم را كه موضوع آنها كمّ است تعليم مىدادند و سپس طبيعيات و بعد امور عامه و آن گاه الهيات بالمعنى الاخص را آموزش مىدادند . به خلاف متأخرين كه مباحث امور عامه را جلو انداخته و بعد از الهيات بالمعنى الاخص و سپس از طبيعيات و در آخر از نفس گفتگو مىكنند . اين معنى سبب شده است كه به اينها تعليمى گفته‌اند .\r\nو يا اينكه بگوييم در موقع تعليم به مقادير سطح و خط و حجم نگاه مىكنند ، بدون نظر به اينكه خط بر چه عارض شده و در مقام تعليم ذات خط و سطح و حجم را تعليم مىنمايند و مىگويند : خط آن است كه داراى يك بُعد باشد و سطح آن است كه داراى دو بُعد باشد و از حركت خط سطح تشكيل مىيابد ، و يا اينكه سطح آن است كه مىتوان روى آن زواياى قائمه تشكيل داد .\r\nسپس مرحوم حاجى مىفرمايد : از احكام كمّ اين است كه چيزى در وجود كمّ هست كه آن را فانى مىكند ، مثل اينكه در كمّ منفصل ، واحد عادّ تمام اعداد است ، مثلًا اگر سه مرتبه واحد از سه برداشته شود ، سه فانى مىشود . و چون واحد همهء اعداد را افنا مىكند ، براى عادّ به آن مثال زديم و الّا سه هم مثلًا شش را افنا مىكند ولى نمىتواند هفت را افنا نمايد . كمّ منفصل قابل تعديد است ولى كمّ متصل قابل تعديد نيست ولى قابل تجزيه است .\r\nو از احكام كمّ و مختصات آن تساوى است كه گويند : پنج با پنج مساوى است ، ولى در الوان نمىگويند اين سفيد با آن سفيد مساوى است بلكه در آنجا گويند اين از آن شديدتر يا ضعيف‌تر است . و هكذا لا تساوى كه ضد تساوى است مختص به كمّ است .\r\nو همچنين در كمّ تناهى و لا تناهى گويند ، كه اين عدد متناهى است و آن خط\r\n\r\n","description":"","footnote":"","page_name":" 369 ","page_number":389},
  {"content":"\r\n\r\nمتناهى نيست . در مجردات ، مثل ذات احديت و لو لا تناهى گويند ولى در آنجا مراد از لا تناهى نامحدود بودن است .\r\nمرحوم حاجى مىفرمايد : در اصطلاح حكمت اطلاق ضدين در تساوى و لا تساوى و در تناهى و لا تناهى درست نيست ؛ چون در اصطلاح ضدين به دو امر وجودى گويند ، ولى در اينجا يك ضد عدمى است ، پس اينها متناقضين بوده و لكن اطلاق ضد در اينجا بنا بر اصطلاح منطقيين است .\r\nحال چرا چنين اصطلاحى را مرحوم حاجى بر گردن منطقى مىگذارد ؟ زيرا در يك جا از شيخ الرئيس ديده كه ايشان فرموده است : سالبهء كليه ضد موجبهء كليه است . « 1 »\r\nو بالجمله مىگويد : بر اساس اصطلاح منطق و بعض علوم غير حقيقيه - كه شايد مراد وى اصول باشد - مشى نموديم .\r\n\r\n\r\n","description":"","footnote":"\r\n( 1 ) - رجوع كنيد به : شفا ، بخش منطق ، ج 1 ، ص 46 ؛ شرح اشارات ، ج 1 ، ص 182 - 183 .\r\n","page_name":" 370 ","page_number":390},
  {"content":"\r\n\r\n\r\nغرر في الكيف\r\n الكيف ما قرّ من الهيئات * لم يَنتسب و يقتسم بالذات \r\n و هو إلى أربعةٍ قد انقسم * ما اختصّ بالنفس و ما اختصّ بكمّ \r\n و ما هو القوّة و اللاقوّة * و كيفٌ محسوسٌ به خمس قوّةٍ \r\n من انفعالي و الانفعال * كالملكات اعرفهما و الحال \r\n فالأوّل الراسخ لا الثاني اقتنص * بذينك الجسم و تَينِ النفس خصّ \r\n[ شرح منظومه ، بخش حكمت ، ص 139 - 141 
  ]\r\n\r\n","description":"","footnote":"","page_name":" 371 ","page_number":391},
  {"content":"\r\n\r\n\r\nكيف و اقسام آن\r\nكيف از مقولات عرضيه است و آن مقوله‌اى است كه قارّ بوده و بالذات قبول قسمت و قبول نسبت نمىكند و به واسطهء اينكه قارّ است ، امثال حركت و « أن يفعل » و « أن ينفعل » از كيف خارج مىشوند ؛ زيرا اينها قارّ نيستند .\r\nو چون كيف بالذات قبول قسمت نمىكند ، پس كمّ هم خارج مىشود ؛ چون كمّ بالذات قبول قسمت وهميه مىنمايد . و از اينكه كيف بالذات قبول نسبت نمىكند ، اعراضى كه نسبى هستند و حقيقت ماهيتى آنها نسبت است خارج مىشوند .\r\nو كيف جنساً به چهار قسمت منقسم است :\r\nيكى از آنها : كيفى كه مختص به نفس بوده و آن را كيف نفسى گويند ، مانند علم و اراده و قدرت ، البته بنا بر آن مبنايى كه گفته‌اند : اينها از عوارض نفس است ، به خلاف آن قولى كه مىگويد : حيات عين نفس است .\r\nدومى : كيفى است كه مختص به كمّ است ، يعنى فقط بر كمّ عارض مىشود لا غير ، مانند استقامت و انحناء و مستطيل و مثلث و نحو اينها كه مختص به كمّ متصل است و مانند زوجيت و فرديت كه مختص به كمّ منفصل است و اينها را كيفيات مختصهء به كمّيات گويند .\r\nقسم سوم كيف : قوه و لاقوه است كه به آن كيف استعدادى گفته مىشود . اگر استعداد شديدى براى جانب قبول بوده و براى انفعال رام و مطيع باشد ، آن را لاقوه نامند ؛ چون قوه‌اى كه دافع باشد از خود ندارد و اگر به دفاع و عدم دفاع بتواند خود را\r\n\r\n","description":"","footnote":"","page_name":" 372 ","page_number":392},
  {"content":"\r\n\r\nاز تأثير نگه داشته و استعداد لاانفعال داشته باشد ، آن را قوه نامند و اگر نسبت به قبول و لا قبول ، اعتدال داشته باشد ، آن را قوه و لاقوه گويند .\r\nو قسم چهارم كيف : كيف محسوس است كه با پنج قوهء ظاهره درك مىشود از قبيل كيفيات ملموسه ، مثل كيفيات فعليه و انفعاليه‌اى كه از اوايل ملموسات است ، و كيفيات مذوقه ، مانند طعوم بسيطهء تسعه .\r\nحاجى به اينها طعوم بسيطهء تسعه گفته است ؛ چون اينها از سه قوهء فعليه و فاعليه نسبت به سه قوهء انفعاليه توليد مىشوند .\r\nقوهء فعليه و فاعليه كه عبارت از حرارت و برودت و اعتدال بين آنهاست اگر در يكى از سه قوهء انفعاليه كه مواد غليظه و مواد لطيفه و مواد معتدل بين آنهاست ضرب شود ، از هر يكى طعمى پيدا مىشود ، مثلًا اگر حرارت وارد شد و در مادهء غليظه تأثير نمود يك طعم پيدا مىشود و اگر بر مادهء لطيفه وارد شده و تأثير كرد طعم ديگرى توليد مىگردد و اگر در مادهء معتدل تأثير كرد طعم سومى حاصل مىشود . و همچنين آن دو تاى ديگر را بر اين قياس كن .\r\nو نيز به اينها بسيطه گفته است ؛ چون اگر دو طعم با يكديگر مختلط شوند طعم مركب ديگرى حاصل مىشود ، به عبارت ديگر : اگر دو فعليه بر يك انفعاليه وارد شود طعم مركبى حاصل مىگردد .\r\nو كيف محسوس كه اخيراً ذكر شد يا انفعالى است و يا انفعال است ، اگر كيف راسخ باشد ، مثل زردىاى كه بر ذهب عروض پيدا كرده و نمىتوان آن را به زودى زايل نمود . و مثل قرمزىاى كه بر مس عارض شده و نمىتوان آن را از جوهرهء مس به زودى ازاله كرد ، به آن انفعالى گويند . چنان كه فضايل اخلاقى هم همين طور است . و انفعالى به اين جهت گفته‌اند كه كثرت مبانى بر كثرت معانى دلالت مىكند .\r\nو اگر كيف غير راسخ باشد و به سرعت از موضوع خود مرتفع شود ، مانند حُمرهء خجل ، به آن انفعال گويند .\r\nو الحاصل : انفعال و انفعالى در اجسام مثل حال و ملكه در نفس است .\r\n\r\n","description":"","footnote":"","page_name":" 373 ","page_number":393},
  {"content":"\r\n\r\n\r\nغرر في العلم\r\n علمٌ و إن بدت له مراتب * إذ بعضُه جواهرٌ بل واجب \r\n فبعضه كيفيةٌ نفسية * فهاهنا أبحاثُه حَرية \r\n من تلك أن في جنسه أقوال * كيفٌ إضافةٌ أو انفعال \r\n فليُدر بعد ما تشكُّك عُلِم * أنّ هنا نقشاً بعقلنا رُسِم \r\n ففينا الانفعالُ من مرسوم * له إضافةٌ إلى المعلوم \r\n فتخرج النسبة و انفعالٌ * عمّا له علماً و كيفاً قالوا \r\n\r\nو من تلك الأبحاث تقسيمه\r\n و هو حصولي كذا حضوري * في الذات ما الحضور بالمحصورِ \r\n بل ثابتٌ في العلم بالمعلول * كصورٍ في علمنا الحصولي \r\n فأوّلٌ صورةُ شيءٍ حاصلة * للشيء و الثاني حضور الشيء له \r\n و العلم تفصيلي أو إجمالي * كذاك فعلي أو انفعالي \r\n فعليه ما سبب المعلوم * و الانفعالي من المرسوم \r\n في العقل بعد ما في الأعيان حصل * في أوّلٍ يحصُل غبّ ما عقل \r\n[ شرح منظومه ، بخش حكمت ، ص 141 - 143 
  ]\r\n\r\n","description":"","footnote":"","page_name":" 374 ","page_number":394},
  {"content":"\r\n\r\n\r\nعلم و هويت مقولى آن\r\nعلم مثل مفاهيم ديگر يك مفهوم عامى است كه شرح الاسم آن مانند نور عبارت است از « ظاهر بنفسه و مظهر لغيره » و اين مفهوم به تساوى قابل صدق بر افراد است و به قول مرحوم حاجى :\r\n كلّ المفاهيم على السواء * في نفي تشكيك على الأنحاء « 1 » \r\nآن موجود ضعيفى كه ادراك ضعيفى دارد عالم است و آن موجود شديد و فوق التمام كه به كل موجودات احاطه دارد ، آن هم عالم است و در صدق مفهوم علم به نحو تساوى ، بين افراد هيچ فرقى نيست و همانا تشكيك در مراتب وجود است كه در حقيقت وجود شدت و كمال داشته و در همان حقيقت ضعف و نقصان دارند ، و لكن نه در مفهوم وجود كه به حمل شايع صناعى بر هر موجودى صادق است ، بلكه در حقيقت وجود و هويت خارجى .\r\nو بالجمله : هويت خارجيه است كه در آن شدت و ضعف و نقصان و كمال است ، در مفاهيمى كه جز اعتبار چيزى نيستند ، تشكيك نيست .\r\nو معناى اعتبار اين نيست كه مفاهيم را از وجودات خارجيه با كارد و چنگال نزع نموده و به قلب و ذهن چسبانده‌اند ، بلكه اعتبار به معناى تصور يك مفهومى است كه قابل انطباق است بر آنچه اين مفهوم را بحقيقته از آن تصور نموده‌اند . حدود و آنچه وجودات را محدود نموده عدم است و چيزى نيست تا در آن شدت و ضعف باشد .\r\n\r\n\r\n","description":"","footnote":"\r\n( 1 ) - شرح منظومه ، بخش حكمت ، ص 44 .\r\n","page_name":" 375 ","page_number":395},
  {"content":"\r\n\r\nو بالجمله : مَثَل علم مفهوماً ، مَثَل مفهوم وجود است كه بر هر موجودى و لو آن آخرين نقطهء وجود كه هيولاى اولى است - كه در اول افق وجود است به طورى كه اگر بلرزد و پايش بلغزد ، پرت شده و به وادى عدم مىافتد - به حمل شايع صناعى يكسان صدق مىكند .\r\nو اينكه در كتب منطق گفته‌اند : « المفهوم إن تساوت افراده فمتواط و الّا فمشكّك » « 1 » حقيقةً بىجاست ؛ زيرا تشكيك در مفهوم نيست و اگر بر مفهومى اطلاق مشكك نموده‌اند بالعرض و المجاز است و به تبع شدت حقيقت وجوديه افراد و ضعف آنهاست و اين طور نيست كه حدود افراد را در موقع نزع مفاهيم ملاحظه نموده و حد فردى را ضعيف و حد فرد ديگرى را قوى ديده باشند .\r\nبلكه مفهوم آن است كه شىء را به تحليل عقلى برده و در دار التجزيهء عقل تار و پود آن را از هم باز و جدا نموده تا ببينند از چه مركب است و چه چيز در آن دخيل است و آيا تار و پودى دارد يا حقيقت واحدهء بسيطه است كه در دار التجزيهء عقليه هم نمىتوان آن را تجزيه نمود ، مانند بسايط . مثلًا عقل انسان را كه ملاحظه مىنمايد ، مىبيند كه در تجزيهء عقلى عبارت از دو مفهوم است كه يكى حيوانيت و ديگرى ناطقيت است ؛ به طورى كه در نظر عقل اگر اين دو شىء در چيزى بدون انضمام قيدى و يا تجريد از آن پيدا شود ، به آن انسان گويند . مثلًا مىگويند اگر اين حبّه را باز كنيم مىبينيم كه حقيقت آن ، اين است و آن ، و اگر چيز ديگرى در حقيقت آن دخيل بوده به طورى كه مقوم اصل حقيقت باشد مثل اينكه نبوت مقوم اصل انسانيت باشد ، محال است انسان بر فرد غير نبى صادق باشد .\r\nو بالجمله : وقتى عقل چشم باز نموده و به انسان نظر مىكند مىبيند حيوان و نطق است و وراى آن چيزى نيست و هر كجا متحرك بالاراده و ناطق ببيند ، او فرد آن حقيقت به حمل شايع صناعى است .\r\nپس آنچه مثل نباتات كه در لاى زمين از رطوبات ارضيه تغذّى كرده و به جسد\r\n\r\n\r\n","description":"","footnote":"\r\n( 1 ) - رجوع كنيد به : تهذيب المنطق ، ص 34 ؛ الجوهر النضيد ، ص 9 .\r\n","page_name":" 376 ","page_number":396},
  {"content":"\r\n\r\nزمين چسبيده و رطوبت آن را مىمكد و جهازات تحليل و معده و هضم ندارد ، آن هم موجود است و مفهوم عالى هستى و وجود بر آن صادق است به نحوى كه بر آن « وجود كل فوق التمام نامحدود » صادق است .\r\nعلم هم مفهوم عامى است كه بر آن كشف ناقصى كه در يك موجود است صادق بوده و بر آن كشف تام و تمامى هم كه در آن كشف « لا يشذ عنه شىء » است باز به طور صدق حقيقى ، صادق است كه آنچه در واقعيت و خارجيت كشف است ، به حمل شايع صناعى از مصاديق اين مفهوم عام است . پس در صدق مفهوم ، هيچ فردى بر فردى مزيت ندارد . بلى فرق از جهت شدت و كمال و ضعف و نقصان در حقايق خارجيه است كه يك كشف به حمل شايع صناعى در حقيقت كشفيت و ظهوريت ، ظهور تام است و ديگرى ضعيف است . مانند نور كه در اصل حقيقت نوريه از اين نظر كه از چه تشكيل يافته و يا خود آن چه حقيقتى باشد ، در آن تفاوتى نيست ، مثلًا بين اين نورى كه در زمين ما هست و آن نورى كه در صفحهء خورشيد هست هيچ فرقى نيست ؛ گرچه وجود حقيقت نوريه در او به نحو صلابت و ازدياد و در اين به نحو نقصان و ضعف است ، و اين از حيث مفهوم علم بود كه به عرض رسيد .\r\nبلى از جهت حقيقت خارجيه فردى هست كه به تمام حقيقت و سر تا پاى آن علم است و يك پارچه حقيقة العلم است ، اگر به او عالم مىگوييم ، يعنى بذاته و بتمامه عين حقيقة العلم است ، العلم بتمامه و حقيقة العلم اوست و او بتمامه و حقيقته علم است . و اطلاق عالم بر او مانند اطلاق عالم بر زيد نيست ؛ زيرا اصل وجود حقيقت علم در او به جهتى از جهات است و چون اثر و خاصيتى كه در حقيقت علم ديده مىشود ، در او مىبينيم به او عالم مىگوييم ، ولى علم متجسم نيست كه سر تا پاى آن حقيقت علم باشد ؛ زيرا اينكه زيد سر و يا دست و پا دارد از جهت آنكه زيد عالم است نيست . علم با اين حقيقت مباين است ، پس حقيقت خارجيهء زيد به هيچ وجهى از وجوه علم نبوده ، بلكه فردى حقيقت علميه است كه\r\n\r\n","description":"","footnote":"","page_name":" 377 ","page_number":397},
  {"content":"\r\n\r\nدر و هيچ خلطى از حقايق ديگر نبوده ، بلكه كله العلم و العلم كله هو . يك روزنه از آن حقيقت علم عالم غيب كه خواسته است سلسلهء نظام وجود را خلعت وجود بپوشاند باز شده و از آن روزنهء سرايت وجود و سرايت علم و سرايت كمال ، اين عالم وسيعهء وجود ظلّيه پيدا شده است و اين علم زيد ظلّ آن حقيقت علم است و البته ظلّ با ذى ظلّ يك سنخيتى دارد و آن اينكه آن اثرى كه صاحب ظلّ دارد در او هم ديده مىشود ، اين است كه بالتبع به او عالم مىگوييم ؛ با نظر به آن وجهه‌اى كه از آن اشعهء علميه در او هست .\r\nپس بنا بر اين تقريب : علم ، جوهر و عرض و كيف و انفعال و اضافه نيست بلكه فوق جوهر و فوق عرض است ؛ زيرا چنان كه گفتيم جوهر ماهيتى است كه اگر بخواهد موجود شود لا فى الموضوع واقع مىشود و حقيقة العلم به تمام معنى ، مفهوم و ماهيت نيست و هكذا عرض ماهيتى است كه اگر وجود آن بخواهد در سلسلهء نظام موجودات قرار بگيرد لا يوجد الّا فى الموضوع .\r\nو بيان نموديم كه حقيقت علم ماهيت ندارد ؛ چون ماهيت چيزى كه حقيقت داشته باشد ، نيست و واقعيت و خارجيت همه از آنِ وجود است و ماهيت عبارت از جهت عدمى وجود است و آن جهت عدمى فاقد اثر است مثلًا اثر آتش كه سوختن است ناشى از جنبهء وجودى آتش است كه غير از آن جنبهء وجودى چيز ديگرى در خارج نيست .\r\nتقريب ديگرى با مثال بهترى اين است كه وقتى آفتاب طالع مىشود و انسان به يك محيطى نظر مىاندازد آنچه را كه در آن وادى وسيع است مىبيند و اگر شمعى را در شب تاريك روشن كند غير از زير پاى خود را نمىبيند و اين ديده نشدن و عدم ظهور اطراف به خاطر جهت عدمى در نور شمع است كه به مراتب از نور آفتاب ناقص‌تر است و لو نقصان آن در همان حقيقت نوريه است .\r\nبنا بر اين : ماهيت چيزى نيست ؛ لا شيئى به صورت شىء است . شيئى كه حقيقت آن به وجود است وقتى موجود مىشود جهت كمالى و جهت نقصانى آن بعد از وجود\r\n\r\n","description":"","footnote":"","page_name":" 378 ","page_number":398},
  {"content":"\r\n\r\nمعلوم مىشود كه كمال آن چه اندازه و نقصان آن چه اندازه است . پس اين دو جهت در رتبهء وجود شىء معلوم مىشود و به طورى اين دو جهت با هم اتحاد دارند كه از فرط اتحاد ، اثر او را در اين و اثر اين را در او مىبينيم و از گذر اين اتحاد است كه تمام آثار خيراتى وجود را به ماهيت نسبت داده و تمام آثار عدمى و شرورى ماهيت را به وجود نسبت مىدهيم .\r\nالبته عدم ، كل الشر و وجود ، كل الخير است و وقتى وجود ظاهر مىشود ظلّ و حد آن ظاهر شده و جهات عدمى آن به نظر ما ، هست مىنمايد و ماهيت هم با اينكه هيچ است به هستى وجود ، هست مىنمايد ؛ چون حد شىء به واسطهء هستى شىء هست‌نما به نظر مىآيد ، اين است كه حضرت حق فرمود :  « ما أَصابَكَ مِنْ حَسَنَةٍ فَمِنَ اللَّهِ وَ ما أَصابَكَ مِنْ سَيِّئَةٍ فَمِنْ نَفْسِكَ » ،  « 1 »  « قُلْ كُلٌّ مِنْ عِنْدِ اللَّهِ »  « 2 » نفرمود : « قل كل من اللّه » البته وجود است كه منشأ خير است . هر چه از كمال دارى او را به خود نسبت نده . مرد موحد آن است كه نفس خود را بشناسد و آنچه را از خداست از آنچه از خود اوست ، جدا نمايد . كمالات و خيرات از آنِ اشعهء وجودى است و شرور و فِتَن از عدم است . پس خودش چيزى نيست ، هر چه هست از اوست و جهت عدمى هم كه از او نيست ، بلكه از ضعف خود اين وجود است و ضعف آن ، جهت عدمى است . پس خود را در معرض آن شعاع وجود بيشتر بگذار تا جهت عدمى تضعيف شود و جهت وجودى قوت گيرد تا خيرات بيشتر ظهور نموده و از شرور دور تر باشى .\r\nو بالجمله : ماهيات بنفسها چيزى نيست و ماهيت نبود است ، منتها نه نبودِ مطلق ، بلكه نبودى كه بود و وجود آن از حقيقت وجود كمتر برخوردار است مثلًا نورى كه در آخرين نقطهء شعاع ساطعهء شمس قرار گرفته از شمس است ، البته آخرين نقطهء آن چون حقيقة النورية در آن كمتر است ، مخلوط به ظلمت\r\n\r\n\r\n","description":"","footnote":"\r\n( 1 ) - نساء ( 4 ) : 79 .\r\n( 2 ) - نساء ( 4 ) : 78 .\r\n","page_name":" 379 ","page_number":399},
  {"content":"\r\n\r\nمىنمايد . ظلمت ، چيزى كه مخلوط نور باشد نيست ، بلكه عدم النور عين ظلمت است .\r\nو الحاصل : ظلمت بنفسها چيزى نيست ، بلكه عدم النور عين ظلمت است چنان كه علماى نجوم و اهل رصد گويند كه زمين يك ظلّ مخروطى دارد كه اگر خوب ملاحظه كنيم مىبينيم اين ظلّ بر زمين نمىافتد مگر اينكه نور آفتاب بر صفحهء زمين طلوع نمايد ؛ چون زمين كروى و جسم كثيف است و وقتى در محاذات شمس مىايستد و از شمس اشراقى بر آن مىشود نور آفتاب نمىتواند تا اعماق آن سرايت كند . اين است كه قرص زمين مانع از سرايت و ارسال نور مىشود ، ولى به آن اندازه‌اى كه اين نور قابل ارسال و گذشتن است و اين پردهء زمين مىتواند باز باشد ، اين نور داخل آن را مىگيرد و در هر جا زمين مانع شود اين نور نگه داشته مىشود و چون اطراف زمين به صورت كره است باز بوده و نور كه از قرص شمس مىگذرد اطراف زمين را روشن مىكند و چون شعاع شمس از كرهء زمين اوسع است وراء زمين را پر مىكند اما نه به آن اندازه كه فضاى پشت زمين را نيز فرا گيرد ، بلكه به آن اندازه كه محاذى زمين است . و مركز زمين سر جلو داده ، ولى چون اطراف آن گرد است نتوانسته سينهء خود را جلو دهد . اين است كه مركز سطح زمين خوب توانسته است با شمس مقابله نمايد و اين است كه اين مركز به اندازهء قوه و توان خود مانع از سرايت نور به عقب است و اين عدم النور در آن رأس مخروط از ممانعت اين نقطه است و نقطه‌هاى ديگر هم به مناسبت اقربيت به اين نقطه از افتادن نور به عقب كره مانع شده و به آن اندازه كه به نقطهء مركز در آن ظلّ مخروطى تقارب دارد ، به همان اندازه به آن نقطهء رأس مخروط نزديك است .\r\nو بالجمله : ظلمت عبارت از عدم النور است . پس حقيقت وجود نور به حمل شايع صناعى ، هر چه زيادتر باشد قهراً ظلمت عدم كاسته شده و آن مرتبه از وجود كه كل النور است ، آنجا نور خود را به تمام حقيقت و به تمام شدت و فعليت به واقعيت و حقيقت و خارجيت رسانده كه ديگر هيچ ضعفى ندارد و آنجا به كلى ظلمت نيست . و\r\n\r\n","description":"","footnote":"","page_name":" 380 ","page_number":400},
  {"content":"\r\n\r\nاين است كه ذات واجب الوجود جهت نقصى ندارد تا ماهيت داشته باشد ، كل النور است و النور كلّه هو و هو كلّه النور ، فوق التمام است و از جميع جهات در فعليت شديد است و آن نور است كه جمالش هم نور است . يك روزنهء نورى از آن نور باز شده و اعماق عالم را پُر كرده است . و اين سلسلهء نظام وجود ، آن نور جمال است . منتها هر چه اين سلسله به مبدأ نور نزديك‌تر باشد انور است و حقيقت جمالش به آن حقيقت ذى الجمال نزديك‌تر است و هر چه از آن دور تر باشد ، نور كمتر است  « اللَّهُ نُورُ السَّماواتِ وَ الْأَرْضِ مَثَلُ نُورِهِ كَمِشْكاةٍ فِيها مِصْباحٌ الْمِصْباحُ فِي زُجاجَةٍ الزُّجاجَةُ كَأَنَّها كَوْكَبٌ . . . »  « 1 » تا به آخرين نقطه كه هيولاى اولى است برسد كه ذيل و حاشيهء اين جمال بوده و مرتبهء اضعف از نور وجود را دارا بوده و به تاريكى مطلق نزديك است ، و آن طرف افق عدم مطلق است ، عدمٌ بحتٌ لا ينخرق .\r\nو بالجمله : چنان كه گفتيم علم از جهت مفهوم مثل وجود است ، همچنين از جهت مصداق هم مانند وجود است . پس همان طورى كه فرد حقيقى وجود ، واجب الوجود من جميع الجهات است كه جوهر و عرض و فعل و انفعال و خلاصه از هيچ كدام از مقولات نيست - چون مقولات در ماهيات واقع مىباشند و ماهيات چيزى كه مشت‌پُركن باشد و يا چيزى كه عبا و عمامه بر سر و تن داشته باشد نيستند . اين است كه تمام مقولات ماهيات است . منتها بعض ماهيات جواهر و برخى اعراض و پاره‌اى اضافه است و واجب الوجود فرد حقيقى وجود بوده و از هيچ كدام از مقولات نيست - همچنين فرد حقيقى علم ، آن فرد واجب العلم بوده كه عبارت از حق - جلّت عظمته - است كه واجب القدرة و واجب الوجود و واجب الاراده و واجب الحياة بوده و جامع تمام حقايق كماليه است . پس علم در اين مرتبه جوهر و عرض نبوده و اين مرتبه فوق مراتب ديگر و فوق مقولات عشر است .\r\nچنان كه وجود ذو مراتب است و وجود جوهر و عرض و اضافه داريم ،\r\n\r\n\r\n","description":"","footnote":"\r\n( 1 ) - نور ( 24 ) : 35 .\r\n","page_name":" 381 ","page_number":401},
  {"content":"\r\n\r\nهمچنين علم هم ذو مراتب است ؛ بعضى از افراد آن علم جوهرى و بعضى علم عرضى و بعضى اضافى است الى آخر . و همانطور كه وجود ممكنات با اختلاف مراتب ظلّ آن وجود است ، همچنين علم ممكنات با اختلاف مراتب ، ظلّ و سايه آن علم است .\r\nو بالجمله : براى تمام شئون كماليهء حقهء واقعيه در اين عالم نمونه‌اى است و چنان كه براى جلوه‌هاى وجود مراتب است همچنين جلوه‌هاى علمى هم داراى مراتب بوده و همانطور كه وجودات ممكنه مظهر وجود حق هستند ، همچنين علوم ممكنه مظهر اسم عالميت حق مىباشند . و چنان كه وجود ، جوهر و عرض بوده و فردى از آن جوهر و فردى از آن عرض است ، علم هم همين طور است .\r\nو بالجمله : به ملاحظهء اينكه بعضى از مراتب علم جوهر است و جواهر يا ذهنيه و يا خارجيه است و جواهر خارجيه يا مجردهء نفسيه و يا مجردهء عقليه است و بعضى از مراتب علم ، واجب است و چون علم ، واجب است از تحت مقولهء كيف خارج بوده و اجلّ از اين است كه در باب كيف از آن بحث شود ، الّا اينكه بعضى از مراتب آن كيف نفسى بوده و بلكه بعضى از مراتبش از اين هم ادنى است و آن عبارت از دانستن است كه معناى مصدرى انتزاعى است . و بحث در آنچه بين ما مشهور به علم است - كه صورة حاصلة لدى النفس باشد - بحث در جنس علم بوده كه از كدام مقوله است ، البته چون كه علم عارض است ، پس از مقولات عرضيه است . منتها آيا كيف است يا اضافه است يا انفعال است ؟\r\nهنگامى كه انسان به چيزى نظر انداخته تا آن را ادراك كند و ادراك مىكند يك صورتى از خارج عند النفس حاصل مىشود كه كيف است . يعنى آن صورت ، هيئت قارّه‌اى است كه لم ينتسب و لا يقتسم بالذات ، پس كيف بودن آن اصح اقوال است .\r\nبلى اشكالى نيست در اينكه بعد از آنكه صورت در نفس حاصل شد نفس از آن\r\n\r\n","description":"","footnote":"","page_name":" 382 ","page_number":402},
  {"content":"\r\n\r\nمنفعل خواهد بود و از جهت آنچه در نفس انسانى مرتسم مىگردد ، يك انفعالى كه خروج از قوه به فعل و از نقص به كمال است حاصل مىشود . و البته براى آنچه لدى النفس حاصل مىگردد يك جهت اضافه با خارج كه ذى الصوره و معلوم بالعرض است ، حاصل مىشود . و از اين جهت بعد از حصول صورت مرتسمه ، يك جهت اضافه در رتبهء متأخره توليد مىشود .\r\nبعضى از اين معنى غفلت نموده و با اينكه عارض بر نفس اولًا و بالذات ، صورت است و در رتبهء متأخره اضافه و انفعال توليد شده ، علم را عبارت از آن انفعال گرفته‌اند . « 1 »\r\nو بعضى مانند فخر رازى در باب اينكه آيا حقيقت صور ذهنيه از قبيل جواهر يا اعراض است ، دچار اشكال شده و چون ديده بر هر تقدير اشكال لازم مىآيد منكر وجود ذهنى شده و فقط يك اضافه براى نفس با خارج قائل شده است . « 2 »\r\nو الحاصل : گرچه اصل اينكه علم از مقولات است ؛ چنان كه در صدر بحث بيان كرديم ، خلاف واقع بوده و از قبيل اشتباه معروض به عارض است ، الّا اينكه اگر از اين جهت صرف نظر نماييم ، باز بهتر اين است كه بگوييم علم از مقولهء كيف است و اگر بخواهيم به دروغ سخن گفته باشيم ، بگوييم از مقولهء انفعال است و آنچه كذب آن هويداست اين است كه بگوييم اضافه است .\r\nو كسانى كه قائل شده‌اند كه از قبيل انفعال و اضافه است ، اشتباه آنها از قبيل اشتباه « ما بالعرض » به « ما بالذات » است ؛ چون آنچه اولًا و بالذات بر ذهن و نفس انسان عارض مىشود صورت است و به سبب صورت ثانياً و بالعرض انفعال عارض مىگردد ؛ چنان كه بعد از حصول صورت لدى النفس اضافه محقق مىگردد .\r\n\r\n\r\n","description":"","footnote":"\r\n( 1 ) - شرح اشارات ، ج 2 ، ص 301 ؛ كشف المراد ، ص 226 .\r\n( 2 ) - مباحث مشرقيه ، ج 1 ، ص 450 ؛ المطالب العاليه ، ج 3 ، ص 103 - 104 .\r\n","page_name":" 383 ","page_number":403},
  {"content":"\r\n\r\n\r\nاقسام علم\r\n\r\nعلم حضورى و حصولى\r\nبنا بر قول مشهور علم داراى دو قسم است :\r\nقسم اول : علم حصولى است و آن عبارت است از اينكه حصول علم محتاج به واسطه باشد ، يعنى اگر انسان بخواهد به اشياء خارجيه علم پيدا كند بايد صور خارجيه آنها را ديده تا به وسيلهء صورت خارجى و به واسطهء چشم ، در ذهن او صورت علميه توليد گردد .\r\nو قسم ديگر : علم حضورى است و آن عبارت است از اينكه حصول علم براى عالم محتاج به توسيط شىء ديگر نباشد .\r\nعلم حضورى به علم مجرد به ذات خودش منحصر نيست ؛ چنان كه مشائين قائلند كه علم حضورى فقط علم مجرد به نفس خويش است . « 1 » و اما حصولى عبارت است از اينكه شخص به غير نفس خود ، عالم باشد . « 2 » و نيز مشائين گفته‌اند : علم خداوند به غير ، قبل از ايجاد ، حصولى و ارتسامى بوده است ، « 3 » مانند حصول علم بنّا به نقشهء بنا .\r\nو ليكن مطلب اين طور نيست ، بلكه علم حضورى در سه مورد است :\r\nقسم اول : علم مجرد ، مانند علم نفس به ذات خودش بدون اينكه صورتى از نفس در نفس توليد شود كه آن صورت كيف باشد و نفس از آن منفعل گردد و بين نفس و آن صورت اضافه محقق شود ، بلكه نفس پيوسته به وجود و ذات خود عالم است و عالم غير از علم نبوده بلكه علم عين عالم است و نفس ابداً از ذات خود غفلت ندارد .\r\n\r\n\r\n","description":"","footnote":"\r\n( 1 ) - شرح اشارات ، ج 2 ، ص 382 ؛ البته نسبت اين مطلب به حكماى مشاء مورد بحث و سخن است . رجوع كنيد به : تعليقهء آشتيانى بر شرح منظومه حكمت ، 477 .\r\n( 2 ) - شفا ، بخش الهيات ، ص 361 - 364 ؛ شرح اشارات ، ج 2 ، ص 308 .\r\n( 3 ) - شفا ، بخش الهيات ، ص 496 - 508 ؛ شرح اشارات ، ج 3 ، ص 298 - 301 .\r\n","page_name":" 384 ","page_number":404},
  {"content":"\r\n\r\nو اينكه خيال مىكنى نفس تو از خودش غافل است گمانى بيش نيست ؛ لذا ديگر در اينجا صورتى و ذى الصورتى و مدرِك صورتى نيست ، بلكه يك حقيقت بسيطهء مجرده است ، نفس صورت ندارد تا گفته شود صورت آن لدى النفس حاصل مىشود ؛ چون مجرد تماماً يكى است ، صورت و ماده ندارد .\r\nو بالجمله : اينكه نفس تو مجرد است و به ذات خود علم دارد ، اين طور نيست كه يك صورتى از اين هيكل تو پيش نفس هست ؛ زيرا اين هيكل و اسكلت بدن ، نفس نيست . تمام حقيقت علم نفس به ذات خود ، عين خود اوست و حضور نفس به تمام حقيقت ، حقيقت علم اوست . وراى علم ، عالمى كه علم به او قائم باشد و ذاتى كه علم براى او ثابت باشد نيست ، بلكه علم عين عالم و عالم عين علم است ؛ لذا به هيچ وجه در علم حضورى نمىتوان اين اختلاف را كه آيا علم كيف است يا انفعال يا اضافه طرح نمود ، بلكه علم كه عين عالم است و عبارت از نفسى است كه مجرد است ، اجلّ است از اينكه به او كيف يا انفعال يا اضافه گفته شود .\r\nو قسم دوم از اقسام علم حضورى : علم علت به معلول خويش است كه معلول پيش علت حضور داشته ، تمام حقيقتِ علم علت است . زيرا در صورتى حصول علم ، احتياج به توسيط صورت دارد كه بين عالم و معلوم بُعد زمانى و يا مكانى باشد ؛ چون اين در اين نقطه و آن در آن نقطه از مكان واقع شده ، با يكديگر ارتباط نداشته ؛ لذا واسطه‌اى لازم است تا آلت ربط آن چيزى باشد كه در مكان بعيد واقع شده و از آن اخذ صورت نموده و به ذهن تحويل دهد و يا چون اين در اين برهه از زمان و آن در برههء اول از رشتهء زمان واقع گرديده كه بين عالم و معلوم فاصله است ؛ لذا چيزى لازم است تا اين فاصله را طى نموده و آن سابق را به لاحق ربط داده و آن صورت واقع شده در نقطهء سابق زمان را به اين صورت واقع شده در نقطهء لاحق زمان مربوط كند ، ولى علت ، سبق زمانى بر معلوم خود نداشته و بُعد مكانى با آن ندارد و وجود معلول بدون فاصلهء مكانى و زمانى ، ظلّ وجود علت است و علت به وجود معلول خود احاطه داشته و معلول در كنج وسعت وجودى علت نشسته و در حضور اوست .\r\n\r\n","description":"","footnote":"","page_name":" 385 ","page_number":405},
  {"content":"\r\n\r\nو قسم سوم علم حضورى : علم هر مجردى به هر مجردى است اعم از آنكه مجرد از معاليل مجرد ديگر باشد يا نه ، منتها در صورتى كه مجرد در سلسلهء معاليل مجرد ديگر باشد - چنان كه علت مجرده به وجود معلول خود عالم است ، با اين بيان كه گفتيم :\r\nعلت به علم حضورى به وجود معلول خويش عالم است - معلول مجرد هم به علت مجرد خود عالم است ، ولى نه به نحو احاطه ، بلكه به آن اندازه كه حدقهء چشم او استعداد تعقل علت خود را دارد ؛ زيرا شأن معلول اين است كه در آن جهت تضييق بوده و از علت خود ، ناقص‌تر است .\r\nبا بيان اين مطلب كه گفتيم مجرد مكان و زمان نداشته تا موجب غيبت مشاهده باشد ، بلكه به عين و خارج بصيرت داشته و جمال مجردات را تماشا مىكند و اگر به نفى ابد گفته‌اند :  « لَنْ تَرانِي »  « 1 » البته به ديدهء طبيعت نمىتوان ديد و مادامى كه نفس طبيعى است و تخلص از اين قيد و محبس براى او حاصل نشده است ، چشم بصيرت ندارد . اين بصر طبيعى است و با طبيعى ، طبيعت را مىتوان ديد ؛ چون اين ديده و بصر محتاج اين است كه نور بر مردمك آن بيفتد و سپس آن نور به معلوم منعكس گردد تا صورتى از آن در او انعكاس يابد و او هم به نفس بسپارد . پس حق و ذات اقدس الهى را نمىتوان با بصر ديد ، بلكه انسان با بصيرت او را مىبيند و ديدهء بصيرت در مجردات است و اگر نفس توانست خود را از اين قشر و حجاب طبيعت خلاص كند ، داراى بصيرت مىشود .\r\nو الحاصل : عدم علم و حضور نداشتن چيزى پيش چيزى به واسطهء پرده و حجابى است كه باعث غيبت محتجب است ، البته در صورت آويخته شدن پرده بين دو چيز ، نمىتوان محتجب را ديد . مثلًا اگر كسى پشت بام و كس ديگرى داخل اتاق باشد ، سقف حجاب است . يا اگر يكى داخل اتاق و ديگرى خارج آن باشد ، ديوار حجاب و فاصله است . پس اين فواصل است كه مانع حضور است ، اگر از غلاف و قشر طبيعت بيرون آمده و اين پردهء طبيعت را دريد به هيچ وجه فاصله واقع نشده ، حالت حضور\r\n\r\n\r\n","description":"","footnote":"\r\n( 1 ) - اعراف ( 7 ) : 143 .\r\n","page_name":" 386 ","page_number":406},
  {"content":"\r\n\r\nحاصل مىگردد و غيبت از فصل است و اگر فصل نباشد وصل است و وصل حضور است ، پس معلول مجرد به تمام حقيقت خود ، در ذات علت حضور داشته و به اندازهء كمال خويش جمال علت را مشاهده مىكند .\r\nو بالجمله : علت بعينه پيش معلول حضور دارد و به خاطر اين حضور است كه مقوم معلول است و معلول بعينه پيش علت حضور دارد و به واسطهء اين حضور است كه متقوم به اوست . ذات حق تبارك و تعالى مقوم اشياء است و اصل وجود تمام موجودات به قيموميت اوست ، پس اين عين وجود كه مقوم است و همين وجودات عين حقيقت علم خداوندى است . مثلًا همين طور كه نشستى اين همان عين حقيقت علم الهى است .\r\nو بالجمله : عليت و معلوليت حقيقيه جز در فاعل الهى متصور نيست . و همچنين معلول بودن مجردى براى مجردى ، جز در فواعل الهيه متصور نيست و گفتيم علم عين عالم و عالم عين علم است و محال است كه عالم حقيقت علم نباشد و علم حصولى رأساً غلط است ؛ « كل عالم مجرد و كل مجرد عالم » .\r\nو بالجمله : قول مشائين كه علم حضورى در علم مجرد به ذات خود محصور است ، غلط است . چنان كه ادعا كرديم كه همهء علوم حضورى است و علم حصولى إخبار به دروغ است .\r\nفايدة : آنچه از صور اجسام در ذهن حاصل مىشود و حقيقةً و جنساً در خارج واقعيت دارد ، از مقولهء آنهاست . پس در مورد صورتى كه از اجسام در ذهن توليد مىشود ، نگوييد كه آن صورت مجرد است و بايد طبق قاعدهء « كل مجرد عالم و كل عالم مجرد » و آنچه گفتيد كه مجرد علم به مجردات دارد ، عالم باشد ؛ زيرا آن صورت مجرد نبوده ، بلكه طول و عرض و عمق دارد ، پس صورت جسم است و جسم محدود است در حالى كه مجرد محدود نيست . اگر ذهن شما اين خانه را مىبيند با همان امتداد طولى و عرضى و عمقى مىبيند ، كما هو موجود فى الخارج موجود فى الذهن ، پس مجرد نيست .\r\n\r\n","description":"","footnote":"","page_name":" 387 ","page_number":407},
  {"content":"\r\n\r\nو بالجمله : حاجى در مقابل مشائين مىفرمايد : علم به معلول هم علم حضورى است ، مثل صور در علم حصولى ، يعنى بنا بر خلاقيت نفس ، نفس هنگام محاذى قرار گرفتن با شىء خارجى با شرايط رؤيت ، مثل صورت خارج را به خلاقيت و فعاليت خود ايجاد مىكند .\r\nاگر بگوييم از خارج ، عكسى در نفس نمىافتد ، بلكه نفس مثل آن را خلق مىكند ، نفس علت اين صور بوده و ديگر محتاج به توسيط چيزى نبوده تا صورت خارج در نفس بيفتد ، بنا بر اين علم حصولى انكار شده و از قبيل علم حضورى علت به معلول خود مىشود به بيانى كه در حضور معلول عند العله گفتيم .\r\nو اگر بگوييم وجود صور به خلاقيت نفس نيست ، خلاف تحقيق است چون اگر وجود آنها به خلاقيت نفس نباشد ، تسلسل لازم مىآيد ؛ زيرا اگر علم به صورت حضورى نباشد و حصولى باشد ، محتاج به واسطه است كه باز از اين صورت يك صورت ديگر در نفس حاصل مىشود ، نقل كلام به آن صورت ديگر مىنماييم الى غير النهاية و اين تسلسل است .\r\nو بالجمله : اگر از تحقيق غمض عين نموده و بگوييم : « كصور فى علمنا الحصولى » تشبيه است ، وجه تشبيه اين مىشود : صور ذهنيه كه در نفس است و پيش نفس حضور دارد ، بنا بر اينكه صورت در نفس حلول كرده باشد ، نفس قابل و اين صورت مقبول مىشود . با اينكه نسبت مقبول به قابل بالامكان است ؛ چون ممكن است اين صورت در نفس واقع شده و نفس قابل او شود و نيز ممكن است كه بر نفس وارد نشود . پس نسبت آن ، نسبت امكان است ، در عين حال علم به آن صورت حضورى است ؛ چون اگر حضورى نباشد و علم نفس به آن عين حضورش نباشد ، تسلسل لازم مىآيد ؛ زيرا اگر علم به اين صورت حضورى نباشد و حصولى باشد ، محتاج به واسطه است كه باز از اين صورت ، يك صورت ديگر در نفس حاصل شود ، نقل كلام به او مىنماييم الى غير النهاية و اين تسلسل است و تسلسل هم كه باطل است . پس حضور صورت اوليه لدى النفس عين علم نفس به اوست .\r\n\r\n","description":"","footnote":"","page_name":" 388 ","page_number":408},
  {"content":"\r\n\r\nوقتى در قابل و مقبول قضيه چنين است علم علت فاعليه به معلول ، به طريق أولى حضورى خواهد بود ؛ زيرا نسبت معلول به علت بالوجوب است ، خصوصاً فاعل الهى كه مخرج معلول از « ليس » به « ايس » است و معطى كمال معلولات خود نيز هست .\r\nبنا بر اين معطى شىء فاقد شىء نيست .\r\nالبته مخفى نماند : اينكه گفتيم حضرت حق معطى كمال است و موجودات را از « ليس » به « ايس » مىآورد و آنچه عطا كرده خود واجد آن بوده است به اين معنى نيست كه خدا انسان است ؛ زيرا عطاى خداوندى انسانيت نبوده ، زيرا انسانيت ماهيت است و ماهيت قابل جعل و اعطا نيست ، بلكه آنچه قابل اعطا است وجود انسانى است كه خدا مرتبه‌اى از وجود را به او اعطا فرموده است . منتها از لوازم آن مرتبه حيوان ناطق بودن است كه در مرتبه تنزل از جهت حد عدمى آن ، اين ماهيت انتزاع مىشود .\r\nالبته عدم ، كمال نيست بلكه كمال اصل وجود است كه قابل اعطا و جعل است و جعل به آنچه ممكن است ، تعلق مىگيرد ؛ زيرا آنچه ممكن نيست يا واجب و يا ممتنع است و اين دو قابل جعل نيست و ماهيت هم از لوازم و حدود وجودات است و حد شىء بعد از وجود شىء بالتبع حاصل مىشود ، پس ماهيت هم قابل جعل نيست .\r\nو بالجمله : علت فاقد آنچه عطيه و فيض اوست نيست . پس اين وجودات كه عطيهء حضرت احديت كه در مرتبهء كمال عليت است ، بوده ، بعينه علم احدى اوست .\r\nبنا بر اين وجودى از حيطهء وجود و سعهء نور او غايب نيست . پس ديگر به صورتى احتياج نيست تا وسيله براى انكشاف وجودى براى او باشد .\r\nتعريف علم حصولى عبارت است از صورت شىء كه حاصل براى شىء ديگر است .\r\nو تعريف علم حضورى عبارت از حضور نفس شىء براى شىء است . به اين جهت است كه گفته‌اند : علم حضورى همان علمى است كه عين معلوم خارجى است .\r\n\r\n","description":"","footnote":"","page_name":" 389 ","page_number":409},
  {"content":"\r\n\r\n\r\nعلم تفصيلى و اجمالى\r\nتقسيم ديگر براى علم ، تقسيم آن به علم تفصيلى و علم اجمالى است . براى اين تفصيل و اجمال در اصطلاح اصولى معنايى است و آن اينكه : علم تفصيلى عبارت است از اينكه بدانى اين شىء نجس است و علم اجمالى آن است كه بدانى يكى از اين اشياء نجس است .\r\nولى در اصطلاح حِكْمى ، علم اجمالى اين است كه بدانى مثلًا طبيعت نار حارّ است و علم تفصيلى اين است كه بدانى اين نار سوزنده است و آن نار هم سوزنده است .\r\nبه عبارت ديگر : علم تفصيلى ، علم به اشياء متعدده با صورتهاى متمايز و منفصل از يكديگر است ولى علم اجمالى عبارت از دانستن اين اشياء به صورت واحد است به طورى كه صور شخصيهء آنها از يكديگر متمايز نباشد . مثل اينكه اگر از تو يك عده مسائلى سؤال شود كه قبلًا آنها را فرا گرفته و محكم و متقن و صاف كرده‌اى ، البته تو جواب همهء آنها را در نفس حاضر مىيابى ، لكن به حالت بسيطه ، كه آن حالت بسيطه خلّاق تفاصيل اجوبهء مسائل مفصّله و متمايزه است و اين علم واحد بسيط به اجوبه ، علم اجمالى است . و چون به تفصيل شروع نموده كه مترتباً از سؤالها جواب دهى ، متعاقباً جوابها را مفصلًا و متمايزاً در نفست مىيابى .\r\nمثلًا صاحب جواهر رحمه الله قبل از نوشتن كتاب جواهر ادله و استدلالات مسائل به طور بساطت در نفس او بوده و نفس وى يك حالت بسيطه نسبت به آنها داشته است و استدلالات مسائل جواهر از اول تا آخر در نفس او به طور لفّ و بساطت بوده است ، منتها موقع نوشتن هر مسأله‌اى در جايگاه خود آن حالت بسيطه خلاق تفاصيل مسائل گرديده است . مثل كلماتى كه در مركب داخل دوات به طور بساطت بوده و هيچ از هم جدا نيست و لكن وقتى مركب روى صفحهء كاغذ درآمد ، حروف مقطّعهء متمايزه پيدا مىشود .\r\n\r\n","description":"","footnote":"","page_name":" 390 ","page_number":410},
  {"content":"\r\n\r\n\r\nعلم فعلى و انفعالى\r\nبراى علم تقسيم ديگرى است كه عبارت از تقسيم آن به فعلى و انفعالى است .\r\nعلم فعلى آن است كه علت ايجاد وجود خارجى مىشود ، و علم انفعالى آن است كه صورت خارج باعث توليد صورت علميه مىشود . مثلًا تو اگر اين مدرسه را ديدى از اين خارج در نفس تو يك صورت ، كه مثل صورت خارج است پيدا مىشود و لكن بنّا كه مىخواهد مدرسه را بنا كند در ذهن او صورتى مرتسم شده و طبق آن نقشه مدرسه‌اى به اين شكل موجود مىشود .\r\n\r\n","description":"","footnote":"","page_name":" 391 ","page_number":411},
  {"content":"\r\n\r\n\r\nغرر في الأعراض النسبية فمنها الأين و المتى\r\n هيئة كون الشيء في المكان * أينٌ متى الهيئةُ في الزمان \r\n هيئةُ ما يُحيط بالشيء جدة * بنقله لنقله مقيّدة \r\n الوضع هيئةٌ لشيءٍ حاصلا * من نسبة الأجزاء بعضها إلى \r\n بعضٍ و من نسبتها لخارج * للكون بالحسّ مشاراً قد يجي \r\n الفعل تأثيراً بدا تدرُّجا * تأثّرٌ كذاك الانفعال جا \r\n إنّ المضاف نسبة تكرّر * منه الحقيقي و ما يشتهر \r\n و في المضاف الانعكاس قد لزم * تكافؤٌ فعلًا و قوّةً حتم \r\n اختلف المضاف أو تشاكلا * و يعرض الجميع حتّى الأوّلا \r\n[ شرح منظومه ، بخش حكمت ، ص 143 - 145 
  ]\r\n\r\n","description":"","footnote":"","page_name":" 392 ","page_number":412},
  {"content":"\r\n\r\n\r\nاعراض نسبى و اقسام آنها\r\nالبته بايد معلوم باشد كه امور نسبى در اعراض نسبيه تنها از جهت ملاحظهء نسبت مقوليت آنها محقق نمىشود و الّا اگر فقط همان ملاحظهء نسبت بود ، همهء امور نسبى ما يك چيز بودند . بلكه مراد از اين امور هيآتى است كه بعد از انتساب حاصل مىگردد . و البته وجود اينها وجود ضميمه به موضوع بوده و اين طور نيست كه اعتبار بوده و در خارج محاذى با چيزى نباشد ، بلكه در خارج محاذى با وجودات ضميمه است .\r\nالبته دروغ واضحى است اگر بگوييم اين هيآت خارجيت نداشته و صرف اعتبار مىباشند . مسلماً در مورد حسن يوسفى ، يوسف علاوه بر اينكه بالذات چشمهاى سياه لاله‌اى و ابروهاى طاق هلالى و كمانى و پوست نقره‌فام زيبايى داشته ، يك حسن اتمّى كه كهرباى دلها بوده داشته است كه از وضع و قرار گرفتن ابرو و چشم كه مانند هلالى كه ستاره را در آغوش گرفته باشد بوده ، يك حُسن زايدى توليد شده است و همچنين اين موهاى مشكين كه در جنب آن صورت سفيد و سرخ گذاشته شده ، يك حسنى دارد كه ممكن است به تنهايى آن را نداشته باشد ؛ زيرا اگر سياه را با سفيد ملاحظه كنى ، بالذات سفيدى خوب‌تر و زيباتر است ، اما سفيد و سياه يك حُسن ديگرى توليد مىنمايد . و همچنين اگر يك دندان جدا را ملاحظه كنى چندان حسنى ندارد ، ولى بعد از آنكه دندانهاى سفيد بلورين ترصيف شده و در پهلوى يكديگر قرار گرفت ، يك حسن زايدى به خود مىگيرد . و همچنين ابروى كمانى كه خط منحنى است آن وقت خوب است كه چشم لاله‌اى تحت قد خميده او باشد و الّا به تنهايى خط مستقيم بهتر\r\n\r\n","description":"","footnote":"","page_name":" 393 ","page_number":413},
  {"content":"\r\n\r\nاز خط منحنى است . هكذا خال سياه اگر چه يك نقطهء سياهى است به طورى كه اگر همهء بدن مثل آن نقطه سياه بود حسنى نداشت ، بلكه خيلى انكر بود ، ولى آن وقتى كه يك نقطهء سياه مثل ظلمت شب در صفحهء صورت قمرى سفيد ايرانى قرار گرفت ، يك حسن دلربايى حاصل مىشود .\r\nو بالجمله : اگر يك ابروى هلالى و كج و معوج و منحنى را در يك گوشهء اتاق گذاشته و يك دسته موى سر و زلف در يك گوشهء ديگر و يك بينى باريك در آن طاقچه و يك جفت لب در اين طاقچه و بيست يا سى عدد دندان در يك سينى بگذارى و آن وقت به آنها نگاه كنى تنفر زياد پيدا نموده و به شدت خنده‌ات مىگيرد .\r\nولى يك قد رسا مثل سرو و يك جمال صفحهء قمرى با سلاسل زلف مشكين و طاق هلالى ابرو و چهرهء سرخ و سفيد و لبان نازك و دندانهاى ترصيف شده و بينى باريك و قشنگ با ملاحظهء نسبت و تقارن و تباعد نسبى ، يك صورت و شمايل دلربايى را تشكيل مىدهد كه هر بيننده‌اى به آن نگاه كند واله مىشود و از اشارات ابرو و غمزه‌هاى چشم آن بىخود شده و زبان به تحسين مىگشايد و مىگويد :  « ما هذا بَشَراً إِنْ هذا إِلَّا مَلَكٌ كَرِيمٌ » ،  « 1 »  « فَتَبارَكَ اللَّهُ أَحْسَنُ الْخالِقِينَ » .  « 2 »\r\n به زيورها بيارايند روى خوبرويان را * تو را باشد چنان رويى كه زيور را بيارايى « 3 » \r\n اى چهرهء زيباى تو رشك بتان آذرى * هر چند وصفت مىكنم در حُسن از آن بالاترى \r\n\r\n\r\n","description":"","footnote":"\r\n( 1 ) - يوسف ( 12 ) : 31 .\r\n( 2 ) - مؤمنون ( 23 ) : 14 .\r\n( 3 ) - در كليات سعدى ، ص 597 ، غزل 501 ، اين بيت چنين آمده است :\r\n به زيورها بيارايند وقتى خوبرويان را * تو سيمين تن چنان خوبى كه زيورها بيارايى \r\n","page_name":" 394 ","page_number":414},
  {"content":"\r\n\r\n آفاق را گرديده‌ام مهر بتان ورزيده‌ام * بسيار خوبان ديده‌ام اما تو چيز ديگرى \r\n هر گز نيايد در نظر صورت ز رويت خوب‌تر * شمسى ندانم يا قمر حورى ندانم يا پرى « 1 » \r\n در پيش مثال رخ تو بنشستند * انگشت گزيدند و قلم بشكستند \r\n از خجلت آفتاب رويت * بر چهرهء مَه نقاب بينم \r\n هر روز ز آفتاب حُسنت * روشن‌تر از آفتاب بينم \r\n رويت همه شب به خواب بينم * هر نيمه شب آفتاب بينم \r\n ز حسن يوسف رويت يقين دارم جهان پُر * دگر باره به زيبايى زليخاى جوان آيد \r\n نثار عقد مرواريد دندان تو بايد * اينك بهاران ابر نيسانى به عالم دُرفشان آيد \r\nو بالجمله : هيآت كه از وضع و نسبت تقارن و تباعد اجزاء حاصل مىشود اعتبارى نبوده به طورى كه هيچ خارجيت نداشته باشد و لو بالتبع و بالضميمه ؛ چرا كه خلاف وجدان است . بلى در گذشته كه گفتيم اگر يك مجلس چند نفرى باشد وجودى مستقل وراى افراد نيست تا آن كلى طبيعى باشد ، نظر ما به اين بود كه وجود كلى طبيعى طورى نيست كه مانند گفتهء رجل همدانى بگويى كلى طبيعى عمامه به سر و عبا به دوش نشسته و افراد را بغل گرفته است ، و الّا قابل انكار نيست كه از اين اتاقها و سالنها ، يك هيئت تركيبيه كه ما بازاء خارجى داشته و از ضمّ اين آجرها و سنگها به صورتى\r\n\r\n\r\n","description":"","footnote":"\r\n( 1 ) - شعر از امير خسرو دهلوى ، با اندكى تفاوت .\r\n","page_name":" 395 ","page_number":415},
  {"content":"\r\n\r\nمخصوص به وجود مىآيد ، حاصل مىگردد ، و مثل اين نيست كه قدرى آجر و مقدارى گچ در جايى و مقدارى آب در طرف ديگر ريخته باشند .\r\n\r\nاين :\r\nاين از اعراض نسبيه است كه از وجود جسمى در مكان حاصل مىشود و نسبيه بودن اين به معناى اعتبارى بودن آن و صرف نسبت شىء به مكان ، بدون داشتن ما بازاء خارجى نيست ، بلكه اين عبارت از هيئت خاص و كون خاص است كه در حقيقت وجود دارد .\r\n\r\nمَتى :\r\nاز اعراض نسبيه ، مقولهء متى است و متى يعنى هيئتى كه از وجود شىء در زمان حاصل مىشود . اين هيئت يا در تمام زمان است ، مانند حركات توسطيه كه در تمام زمان است و يا در حد و پاره‌اى از زمان است كه از او به « آن » تعبير مىنمايند ، مانند حركات قطعيه كه انقطاع جسم از نقطه‌اى و اتصال آن به نقطهء ديگر در « آن » بوده و حد زمان را اشغال مىكند .\r\n\r\nجِدَه :\r\nسومين مقوله از اعراض نسبيه جده يا مِلك است . جده يعنى هيئت احاطهء جسمى به جسم ديگر به نحوى كه جسم محيط در نقل و انتقال تابع جسم محاط باشد . با اين تعريف مقولهء اين خارج مىشود ؛ زيرا در هيئت اين محيط و محاط در نقل و انتقال تابع يكديگر نيستند و احاطه در مقولهء جده اعم از تامه و غير تامه است . احاطهء تامه مانند هيئت حاصله از عبا بر اندام انسان ، كه هيئت حاصله از آن ، محيط بر تمام محاط است . و احاطهء ناقصه مانند هيئت حاصله از احاطهء كفش و كلاه بر انسان كه بر تمام جسم محيط نيست .\r\n\r\n","description":"","footnote":"","page_name":" 396 ","page_number":416},
  {"content":"\r\n\r\n\r\nوضع :\r\nاز مقولات نسبيه مقولهء وضع است . وضع هيئتى است كه براى شىء از دو نسبت يكى نسبت اجزاء با يكديگر و ديگرى نسبت مجموع اجزاء به خارج حاصل مىشود ، مانند هيئت قيام و قعود كه هر يك از نسبت مخصوص اجزاء بدن با يكديگر و نسبت مجموع به اجسام خارج حاصل مىشود . وضع بر سه معنى اطلاق مىشود :\r\n1 - وضع تمام مقوله ، كه در تعريف مذكور گذشت ، مثل ساختمان دو طبقه‌اى كه نسبتى طبقهء فوقانى و تحتانى با هم داشته و مجموع با ساختمان مجاور خود دارد و مانند نسبت سر از فوق و پا از تحت .\r\n2 - وضع جزء مقوله ، كه نسبت جسم به خارج را گويند ، مانند نسبت چرخى كه به دور خود مىگردد به خارج كه نسبت اجزاء به يكديگر تغيير نمىكند ولى نسبت اجزاء به خارج تغيير مىكند و مراد از حركت وضعى زمين همين معنى است .\r\n3 - وضع به معناى قابل اشارهء حسيه بودن ، كه مىتوان به جسمى به اشارهء حسيه اشاره نمود ، مانند اجسام و سطوح . و به اين معنى نقطه با اينكه به معناى انتهاى خط است قابل اشارهء حسيه است بر خلاف وحدت كه قابل اشارهء حسيه نيست .\r\n\r\nفعل يا أَن يفعل :\r\nمقولهء فعل به تأثير تدريجى نيروى فاعل در منفعل گويند ، مانند تأثير حرارت در آب و تأثير آفتاب در رسيدن ميوه .\r\n\r\nانفعال يا أَن ينفعل :\r\nمقولهء انفعال به تأثر تدريجى قوهء منفعل از فاعل گويند مثل تأثر آب از حرارت و آتش گرفتن چوب .\r\nبا آوردن كلمهء تدريجى در تعريف ، تأثير و تأثر ابداعى از تعريف خارج مىشود ،\r\n\r\n","description":"","footnote":"","page_name":" 397 ","page_number":417},
  {"content":"\r\n\r\nمانند ايجاد و پديد آوردن خداوند عقل اول را از عدم به وجود و قبول عقل وجود را به مجرد امكان ذاتى از خداوند ؛ زيرا آفرينش عقل اول و قبول عقل اول وجود را تدريجى نبوده ، بلكه ابداعى است .\r\n\r\nاضافه :\r\nاز اعراض نسبيه مقولهء اضافه است . اضافه عبارت است از نسبت مكرّر بين دو چيز به طورى كه در تصور از هم جدا نمىشوند ، مانند نسبت فوقيت و تحتيت و نسبت ابوّت و بنوّت كه با تصور فوقيت ، تحتيت هم تصور مىشود و بالعكس .\r\nو مضاف بر چهار قسم است :\r\n1 - مضاف حقيقى : كه عبارت است از معناى مصدرى و نفس اضافه و نسبت .\r\n2 - مضاف مشهورى : يعنى آنچه اضافه بر او عارض مىشود . مثل موصوفى كه صفت بر او عارض مىشود ، مانند اب يا ابن . از لوازم مكرّر بودن نسبت اين است كه لازم است بين دو طرف مضاف منعكس باشد ؛ چنان كه گويى : پدر ، پدرِ پسر است و پسر ، پسرِ پدر است و يا هر يكى از دو برادر ، برادرِ ديگرى است .\r\nاز ساير لوازم اضافه ، تكافؤ و برابرى آنها از حيث فعليت و قوه است ، يعنى اگر يكى از دو طرف اضافه بالفعل باشد ، طرف ديگر آن نيز بالفعل است . مثلًا اگر ابوّت بالفعل باشد ، بنوّت هم بايد بالفعل باشد . و اگر يك طرف بالقوه باشد ، طرف ديگر هم بالقوه باشد ؛ چنان كه تا فرزند دوم متولد نشود به فرزند اوّلى برادر نمىگويند مگر بالقوه .\r\nتقسيم ديگر : از جهت ديگر اضافه را به اضافهء مختلفة الاطراف و متشابهة الاطراف تقسيم كرده‌اند .\r\n1 - اضافهء مختلفة الاطراف عبارت است از نسبت دو چيز مختلف به يكديگر ، مانند نسبت ابوّت به بنوّت و عليت به معلوليت و قرب به بعد و فوقيت به تحتيت كه در اين موارد اب غير ابن و علت غير معلول است .\r\n\r\n","description":"","footnote":"","page_name":" 398 ","page_number":418},
  {"content":"\r\n\r\n2 - اضافهء متشابهة الاطراف از نسبت دو چيز موافق به يكديگر حاصل مىشود ، مثل برادرى و همسايگى و برابرى كه مثلًا برادر با برادر متشابه است .\r\nسخن آخر اينكه : مقولهء اضافه بر تمام اشياء و موجودات عارض مىشود . پس هيچ موجودى از اضافه خالى نيست و به همين جهت است كه براى هر چيزى اضافات است و اقل آن : اضافهء عليت و معلوليت ، مخالفت و مماثلت و مقابلت است .\r\nچنان كه خداوند متعال نيز داراى صفات اضافى همچون خالقيت و مبدئيت و رازقيت و نظاير آن است كه به لحاظ مفاهيم عنوانى اين اوصاف ، براى خداوند نسبت و اضافه حاصل مىشود . گرچه اضافهء خداوند نسبت به موجودات اشراقى است ، يعنى اضافهء به حق عين هستى موجودات است و ارتباط حق به خلق و ارتباط خلق به حق به اضافهء اشراقيه است ، يعنى منشأ وجود خلق در عالم وجود حق است .\r\nو در پايان خدا را بر صفات او سپاس مىگوييم و او را به اسمائش تنزيه و تسبيح مىكنيم .\r\n\r\n","description":"","footnote":"","page_name":" 399 ","page_number":419},
  {"content":"\r\n . \r\n","description":"","footnote":"","page_name":" 400 ","page_number":420},
  {"content":"\r\n\r\n\r\nفهرست مطالب\r\n\r\n","description":"","footnote":"","page_name":" 401 ","page_number":421},
  {"content":"\r\n . \r\n","description":"","footnote":"","page_name":" 402 ","page_number":422},
  {"content":"\r\n\r\nمقدمهء تحقيق\r\nصدر المتألّهين . . . . . شش\r\nحكيم سبزوارى . . . . . هشت\r\nامام خمينى . . . . . نه\r\nمرحوم مقرر . . . . . شانزده\r\nمجموعهء حاضر و روش ما در تحقيق . . . . . هفده\r\nمقصد اول : امور عامّه\r\nفريدهء اول\r\nوجود و عدم\r\nغرر في أنّ تكثّر الوجود بالماهيات و أنّه مقول بالتشكيك . . . 3\r\nتكثّر وجود به وجود و ماهيت . . . 4\r\nغرر في أنّ المعدوم ليس بشيءٍ و شروع في بعض أحكام العدم و المعدوم . . . 7\r\nاحكام عدم و معدوم . . . 8\r\nغرر في دفع شبهة المعدوم المطلق . . . 11\r\nدفع شبههء معدوم مطلق . . . 12\r\n\r\n","description":"","footnote":"","page_name":" 403 ","page_number":423},
  {"content":"\r\n\r\nغرر في بيان مَناط الصدق في القضية . . . 15\r\nملاك صدق در قضايا . . . 16\r\nاقسام سه‌گانهء قضايا . . . 16\r\nنفس الامر و معناى آن . . . 18\r\nنسبت بين نفس الامر ، خارج و ذهن . . . 23\r\nفريدهء دوم\r\nوجوب و امكان\r\nغرر في أبحاث متعلّقة بالإمكان بعضُها بأصل الموضوع و بعضُها باللواحق . . . 25\r\nاحكام امكان . . . 26\r\nاقسام امكان . . . 27\r\nرد شبهات قائلين به بخت و اتفاق . . . 33\r\nاحتياج ممكن در حدوث و بقا به علت . . . 36\r\nجهت احتياج اشياء به علت . . . 41\r\nاستشهاد به قديم زمانى در مناط حاجت بودن امكان . . . 44\r\nشاهدى ديگر بر مطلوب : مطاردهء عدم و وجود . . . 46\r\nشاهد سوم : فقر ممكن در حال بقا . . . 46\r\nشاهد چهارم : تأخّر رتبى حدوث . . . 49\r\nشاهد پنجم : تبيين عدم مطلق ، عدم ملاصق و عدم مناقض . . . 50\r\nغرر في بعض أحكام الوجوب الغيري . . . 52\r\nوجوب غيرى و بعضى از احكام آن . . . 53\r\nغرر في الإمكان الاستعدادي . . . 57\r\nامكان استعدادى . . . 58\r\nوجوه افتراق امكان استعدادى و امكان ذاتى . . . 60\r\n\r\n","description":"","footnote":"","page_name":" 404 ","page_number":424},
  {"content":"\r\n\r\nفريدهء سوم\r\nقدم و حدوث\r\nغرر في تعريفهما و تقسيمهما . . . 65\r\nتعريف حدوث و قدم و اقسام آنها . . . 66\r\nحدوث و قدم حقيقى و اضافى . . . 66\r\nحدوث و قدم ذاتى و زمانى . . . 67\r\nحدوث دهرى . . . 69\r\nحدوث اسمى . . . 78\r\nتطبيق اقسام حدوث بر عالم . . . 88\r\nوجود كلى طبيعى . . . 88\r\nاختلاف شيخ الرئيس و رجل همدانى در كلى طبيعى . . . 90\r\nبيان فاعل بالحركه و فاعل بالالهيه . . . 95\r\nمساوقت وحدت و وجود . . . 99\r\nحركت در جوهر . . . 102\r\nتطبيق مقدمات بنا بر هيئت بطلميوسى و هيئت جديد . . . 103\r\nارزيابى اجماع بر حدوث زمانى عالم . . . 109\r\nوضع الفاظ براى معانى عامّه . . . 116\r\nاشكال بر حركت جوهرى و نقد آن . . . 120\r\nغرر في ذكر الأقوال في مرجّح حدوث العالم فيما لا يزال . . . 125\r\nمرجّح حدوث عالم در لا يزال . . . 126\r\nمرجح حدوث نزد متكلمين . . . 130\r\nبيان اقوال در مرجح حدوث . . . 133\r\nغرر في أقسام السبق و هي ثمانية . . . 136\r\nاقسام هشتگانهء سبق . . . 137\r\nغرر في بعض أحكام الأقسام ( أقسام السبق ) . . . 139\r\n\r\n","description":"","footnote":"","page_name":" 405 ","page_number":425},
  {"content":"\r\n\r\nاحكام سبق . . . 140\r\nغرر في تعيين ما فيه التقدّم في كلّ واحد منها . . . 142\r\nملاك تقدم و تأخر در اقسام سبق . . . 143\r\nفريدهء چهارم\r\nقوه و فعل\r\nغرر في أقسامهما . . . 149\r\nاقسام قوه و فعل . . . 150\r\nاقوال در معناى قدرت . . . 152\r\nسبق قدرت بر فعل . . . 154\r\nفريدهء پنجم\r\nماهيت و لواحق آن\r\nغرر في تعريفها و بعض أحكامها . . . 157\r\nتعريف ماهيت و بعضى از احكام آن . . . 158\r\nبيان مطالب ششگانه . . . 160\r\nتوضيحى پيرامون ماهيت ، ذات و حقيقت . . . 165\r\nماهيت از حيث ذات فقط ماهيت است . . . 167\r\nغرر في اعتبارات الماهية . . . 177\r\nاعتبارات ماهيت . . . 178\r\nكلامى از مرحوم نايينى در كلى طبيعى و جواب آن . . . 182\r\nفرمايش مرحوم كمپانى در ماهيت لا به شرط و رد آن . . . 183\r\nماهيت به شرط لا و دو اعتبار آن . . . 184\r\nبيان اعتبار به شرط لا در صورت . . . 186\r\nبيان اعتبار به شرط لا در ماده . . . 189\r\n\r\n","description":"","footnote":"","page_name":" 406 ","page_number":426},
  {"content":"\r\n\r\nتوضيح پيرامون عدم تحصل جنس و تحصل فصل . . . 191\r\nماهيت لا به شرط و دو اعتبار آن . . . 194\r\nاستدلال بر وجود كلى طبيعى . . . 196\r\nغرر في بعض أحكام أجزاء الماهية . . . 210\r\nبعضى از احكام اجزاى ماهيت . . . 211\r\nغرر في أنّ حقيقة النوع فصلُه الأخير . . . 217\r\nحقيقت نوع فصل اخير آن است . . . 218\r\nتتميم : حقيقت شىء به صورت اخيرهء آن است . . . 224\r\nغرر في ذكر الأقوال في كيفية التركيب من الأجزاء الحدّية . . . 233\r\nبيان اقوال در چگونگى تركيب ماهيت . . . 234\r\nغرر في خواصّ الأجزاء . . . 239\r\nخواص اجزاى ماهيت . . . 240\r\nتوضيح در مورد مركبات اعتباريه و حقيقيه . . . 244\r\nغرر في أنّ التركيب بين المادّة و الصورة اتّحادي أو انضمامي . . . 249\r\nدر بيان تركيب ماده و صورت . . . 250\r\nغرر في التشخّص . . . 253\r\nچگونگى حصول تشخّص . . . 254\r\nغرر في التميّز بين التميّز و التشخّص و بعض اللواحق . . . 261\r\nتقسيم للتشخّص . . . 261\r\nفرق تميّز و تشخّص . . . 262\r\nاقسام تشخص . . . 263\r\nفريدهء ششم\r\nوحدت و كثرت\r\nغرر في غنائهما عن التعريف الحقيقي . . . 269\r\nبىنياز بودن وحدت و كثرت از تعريف حقيقى . . . 270\r\n\r\n","description":"","footnote":"","page_name":" 407 ","page_number":427},
  {"content":"\r\n\r\nغرر في تقسيم الوحدة . . . 275\r\nاقسام وحدت . . . 276\r\nفريدهء هفتم\r\nعلت و معلول\r\nغرر في أنّ اللائق بجنابه أيّ أقسام الفاعل ؟ . . . 281\r\nنحوهء فاعليت خداوند . . . 282\r\nغرر في أنّ جميع أصناف الفاعل الثمانية متحقّقة في النفس الإنسانية . . . 286\r\nبيان فاعليت نفس به جميع اصناف هشتگانهء فاعل . . . 287\r\nغرر في البحث عن الغاية . . . 297\r\nبحث پيرامون غايت . . . 298\r\nغرر في دفع شكوك عن الغاية . . . 301\r\nشبهات وارده بر غايت و جواب از آنها . . . 302\r\nفرق بين عبث ، جزاف و عادت . . . 306\r\nشبهات قائلين به اتفاق و رد آن . . . 307\r\nغرر في العلّة الصورية . . . 328\r\nعلت صورى . . . 329\r\nغرر في أحكام مشتركة بين العلّة و المعلول . . . 333\r\nاحكام مشترك علت و معلول . . . 334\r\nامتناع تخلف معلول از علت تامّه . . . 334\r\nقاعدهء الواحد . . . 335\r\nعلت و معلول در وحدت تابع يكديگرند . . . 341\r\nعلت و معلول متضايفند . . . 341\r\nبين علت و معلول دور نيست . . . 342\r\nادلهء بطلان تسلسل . . . 342\r\n\r\n","description":"","footnote":"","page_name":" 408 ","page_number":428},
  {"content":"\r\n\r\nدليل تطبيق . . . 343\r\nدليل حيثيات . . . 345\r\nدليل وسط . . . 347\r\nدليل ترتب . . . 349\r\nدليل تضايف . . . 351\r\nدليل اسدّ اخصر . . . 352\r\nمقصد دوم : جوهر و عرض\r\nفريدهء اول\r\nرسم عرض و اقسام آن . . . 358\r\nفريدهء دوم\r\nرسم عرض و اقسام آن . . . 362\r\nفريدهء سوم\r\nاقسام عرض\r\nغرر في الكمّ . . . 365\r\nكمّ و اقسام آن . . . 366\r\nاحكام كمّ . . . 368\r\nغرر في الكيف . . . 371\r\nكيف و اقسام آن . . . 372\r\nغرر في العلم و من تلك الأبحاث تقسيمه . . . 374\r\nعلم و هويت مقولى آن . . . 375\r\nاقسام علم . . . 384\r\nعلم حضورى و حصولى . . . 384\r\n\r\n","description":"","footnote":"","page_name":" 409 ","page_number":429},
  {"content":"\r\n\r\nعلم تفصيلى و اجمالى . . . 390\r\nعلم فعلى و انفعالى . . . 391\r\nغرر في الأعراض النسبية فمنها الأين و المتى . . . 392\r\nاعراض نسبى و اقسام آنها . . . 393\r\nاين . . . 396\r\nمَتى . . . 396\r\nجِدَه . . . 396\r\nوضع . . . 397\r\nفعل يا أَن يفعل . . . 397\r\nانفعال يا أَن ينفعل . . . 397\r\nاضافه . . . 398\r\nفهرست مطالب . . . 403\r\n\r\n\r\n","description":"","footnote":"","page_name":" 410 ","page_number":430}
  ]