[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nكل يوم عاشوراء\r\n\r\n","description":"","footnote":"","page_name":" 2 ","page_number":2},
  {"content":"\r\n\r\nفرهنگ عاشورا\r\nتأليف\r\nجواد محدثى\r\nنشر معروف\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nنشر معروف\r\nنام كتاب : فرهنگ عاشورا\r\nنويسنده : جواد محدثى\r\nليتوگرافى : نگارش - قم\r\nچاپ : باقرى - قم\r\nنوبت چاپ : اول : اسفند 74\r\nدوم ارديبهشت 76 ذى الحجة الحرام 1417\r\nتعداد : 5000 نسخه\r\nقيمت : 9000 ريال\r\nمركز پخش - قم - 20 مترى مصلاى قدس - شمارهء 680\r\nصندوق پستى 158 - 37165\r\nتلفن 36165\r\n\r\n","description":"","footnote":"","page_name":" 4 ","page_number":4},
  {"content":"\r\n\r\n\r\nفهرست مدخلها\r\nآب 19\r\nآتش زدن خيمه‌ها 20\r\nآثار و نتايج نهضت عاشورا 21\r\nآخرين وداع - الوداع 23\r\nآداب زيارت 23\r\nآداب وعظ و منبر 24\r\nآزادگى 26\r\nآل اللّه 27\r\nآل ابى سفيان 27\r\nآل اميّه - بنى اميّه 28\r\nآل زياد 28\r\nآل عبا - خامس آل عبا 30\r\nآل عقيل 30\r\nآل محمّد « ص » - اهل بيت 31\r\nآل مراد 31\r\nآل مروان 31\r\nآمار نهضت كربلا 31\r\nآيهء كهف - تلاوت قرآن 35\r\nابا عبد اللّه « ع » 35\r\nابراهيم بن حصين ازدى 35\r\nابن الزرقاء - وليد بن عتبه 35\r\nابن جوزه 35\r\nابن زياد - عبيد اللّه بن زياد 35\r\nابن سعد - عمر بن سعد 35\r\nابن عبّاس - عبد اللّه بن عباس 35\r\nابن مرجانه - عبيد اللّه بن زياد 35\r\nابو الشهداء 35\r\nابو الفضل - عباس بن على « ع » 36\r\nابو بكر بن حسن بن على « ع » 36\r\nأبو بكر مخزومى 36\r\nابو ثمامهء صائدى 36\r\nابو عمرو نهشلى ( يا : خثعمى ) 37\r\nابو فاضل - عباس بن على « ع » 37\r\nابو مخنف 37\r\nابو هارون مكفوف 37\r\nاجفر 38\r\nادب الطّفّ 38\r\nادبيّات عاشورا 38\r\nادهم بن اميّه عبدى 39\r\nاذان 39\r\nاذن دخول 40\r\nاذن ميدان 40\r\nاربعين 41\r\nاربعين خونين 42\r\nازد 43\r\nاسارت 43\r\nاسب امام حسين « ع » - ذو الجناح 46\r\nاسب بىسوار - ذو الجناح 46\r\nاسب تاختن بر بدن امام « ع » 46\r\nاسترجاع 46\r\nاسحاق بن حيوهء حضرمى 47\r\nاسرار الشهادة 48\r\nاسراى اهل بيت « ع » 48\r\nاسلم تركى 49\r\nاسيد خضرمى 49\r\nاشك - گريه 49\r\nاصحاب امام حسين « ع » 49\r\nاصحاب كساء - خامس آل عبا 54\r\nاقامهء ماتم - عزادارى 54\r\nاقساس 54\r\nالوداع 54\r\nامارت رى - حكومت رى 55\r\n\r\n","description":"","footnote":"","page_name":" 5 ","page_number":5},
  {"content":"\r\n\r\nامّ البنين 55\r\nامام خمينى و فرهنگ عاشورا 56\r\nامام سجاد « ع » - زين العابدين « ع » 56\r\nامان‌نامه 56\r\nامّ خلف 57\r\nامّ سلمه 58\r\nامّ كلثوم 59\r\nامّ وهب 60\r\nامويان - بنى اميّه 61\r\nاميّة بن سعد طائى 61\r\nانس بن حارث كاهلى 61\r\nانقلاب مدينه - واقعهء حرّه 62\r\nانگشت و انگشتر - ساربان 62\r\nانيس بن معقل اصبحى 62\r\nاوصاف سيّد الشهداء « ع » 62\r\nاهداف نهضت عاشورا 62\r\nاهل بيت « ع » 63\r\nايثار 65\r\nباب الحوايج - عباس بن على « ع » 67\r\nباب الصّغير 67\r\nبارگاه يزيد - دار الخلافه 67\r\nبازار شام 67\r\nبالا سر 68\r\nبانى 68\r\nبرداشتن بيعت 68\r\nبررسى تاريخ عاشورا 69\r\nبرير بن خضير همدانى 69\r\nبستان « ابن معمّر » 70\r\nبستن آب 70\r\nبشر ( بشير ) بن عمرو حضرمى 71\r\nبشير بن حذلم 71\r\nبصره 71\r\nبصيرت 73\r\nبطان 74\r\nبكر بن حىّ تميمى 74\r\nبكير بن حمران احمرى 74\r\nبلا و كربلا 75\r\nبنى اسد 77\r\nبنى اميّه 78\r\nبنى جعده 79\r\nبنى هاشم 79\r\nبوى سيب 80\r\nبياض 81\r\nبيرق - علم 81\r\nبيضه 81\r\nبيعت 82\r\nبىغسل و بىكفن 83\r\nبيمار - زين العابدين « ع » 84\r\nبين النهرين 84\r\nبىوفايى 84\r\nپامنبرى 85\r\nپايين پا 85\r\nپرچم 85\r\nپرده‌خوانى 86\r\nپناهندگى به مكّه 87\r\nپيراهن كهنه 87\r\nپيروزى خون بر شمشير - فتح 88\r\nپيروزى - فتح 88\r\nپيش‌خوانى 88\r\nپيشگويى شهادت حسين « ع » 88\r\nتاسوعا 91\r\nتاكتيكهاى نظامى ، تبليغى 92\r\nتباكى 103\r\nتحريفهاى عاشورا 104\r\nتخريب قبر امام حسين « ع » 106\r\nتربت 109\r\nتركيب بند محتشم - محتشم كاشانى 112\r\nتسبيح تربت 112\r\nتعزيه 114\r\nتكيه 117\r\nتكيه دولت 118\r\nتلاوت قرآن 119\r\nتلّ زينبيّه 119\r\nتنعيم 120\r\nتنور خولى - خولى 120\r\nتوّابين 120\r\nتوبهء حرّ - حرّ بن يزيد رياحى 121\r\nتوسّل 121\r\n\r\n","description":"","footnote":"","page_name":" 6 ","page_number":6},
  {"content":"\r\n\r\nتوغ ( توق ) 122\r\nتير سه شعبه 123\r\nثار 124\r\nثار اللّه 124\r\nثعلبيّه 126\r\nثورة الحسين 126\r\nجابر بن حارث سلمانى 127\r\nجابر بن حجّاج تيمى 127\r\nجابر بن عبد اللّه انصارى 127\r\nجامع دمشق 128\r\nجامعه ( غل جامعه ) 129\r\nجامهء سياه 129\r\nجبلة بن على شيبانى 130\r\nجعفر بن عقيل بن ابى طالب « ع » 130\r\nجعفر بن على بن ابى طالب « ع » 130\r\nجنادة بن كعب انصارى 130\r\nجندب بن حجير خولانى 131\r\nجون 131\r\nجوين بن مالك ضبعى 132\r\nجهاد 133\r\nچاوش‌خوانى 135\r\nچراغانى 136\r\nچكمه 137\r\nچوبهء محمل 137\r\nحائر 139\r\nحاجر 140\r\nحارث 140\r\nحارث بن امرئ القيس كندى 141\r\nحبيب بن عبد اللّه نهشلى 141\r\nحبيب بن مظاهر 141\r\nحجّاج بن زيد سعدى 142\r\nحجّاج بن مسروق جعفى 142\r\nحجّ ناتمام 143\r\nحديث قاروره - امّ سلمه 144\r\nحديقة السّعداء 144\r\nحرّ بن يزيد رياحى 144\r\nحرم حسينى 145\r\nحرمله 146\r\nحروراء 146\r\nحرّه - واقعهء حرّه 147\r\nحسين بن على « ع » 147\r\nحسين منّى و انا من حسين « ع » 149\r\nحسين ، وارث آدم 150\r\nحسينى 150\r\nحسيّنيه 151\r\nحصير 152\r\nحصين بن نمير 152\r\nحكومت رى 153\r\nحكيم بن طفيل 153\r\nحلاس بن عمر راسبى 153\r\nحمّاد بن حماد خزاعى مرادى 154\r\nحملهء اوّل 154\r\nحميد بن مسلم ازدى 154\r\nحنا 155\r\nحنظلة بن اسعد شبامى 155\r\nحنظلة بن عمرو شيبانى 156\r\nحواريّون حسين « ع » 156\r\nخارجى 157\r\nخار مغيلان 158\r\nخالد بن عمرو بن خالد ازدى 158\r\nخامس آل عبا 158\r\nخرابهء شام 159\r\nخرگاه - خيمه‌گاه 159\r\nخروج مختار 159\r\nخزيميّه 160\r\nخطّ الموت . . . 160\r\nخطبه 161\r\nخطيب 164\r\nخلخال 164\r\nخنجر و حنجر 164\r\nخندق 164\r\nخواب امام حسين « ع » 165\r\nخواب « امّ سلمه » 165\r\nخولى 166\r\nخون 167\r\nخون تازه 168\r\nخون خدا - ثار الله 169\r\nخونخواهى حسين « ع » - ثار 169\r\n\r\n","description":"","footnote":"","page_name":" 7 ","page_number":7},
  {"content":"\r\n\r\nخون گريستن 169\r\nخيزران 169\r\nخيمه‌گاه 169\r\nدار الإماره 171\r\nدار الخلافه 172\r\nدختر سه‌ساله - رقيّه 172\r\nدرخت سدر 172\r\nدرسهاى عاشورا 173\r\nدروازهء ساعات 173\r\nدريد 174\r\nدستان بريده 174\r\nدسته‌هاى عزادارى 174\r\nدشت كربلا - كربلا 175\r\nدعبل خزاعى 175\r\nدعوتنامه - نامهء كوفيان به امام حسين « ع » 176\r\nدغدغه 176\r\nدفن اجساد شهدا - بنى اسد 176\r\nدفن در كربلا 176\r\nدم 177\r\nدمشق 177\r\nدههء عاشورا 177\r\nدير ترسا - دير راهب 177\r\nدير راهب 177\r\nديزج 178\r\nذات عرق 178\r\nذاكر 179\r\nذكر مصيبت 179\r\nذو الجناح 180\r\nذو حسم 181\r\nرأس الحسين - مشهد رأس الحسين 183\r\nرباب 183\r\nرثاء - مرثيه 184\r\nرجز 184\r\nرقيّه 185\r\nرمز جاودانگى عاشورا 186\r\nرميث بن عمرو 187\r\nروز شمار قيام كربلا 187\r\nروضه 189\r\nروضه‌خوانى - مدّاحى ، روضه 191\r\nروضة الحسين « ع » 191\r\nروضة الشهداء 191\r\nرهيمه 191\r\nرى 191\r\nزائدة بن مهاجر 193\r\nزادهء ليلى - على اكبر « ع » 193\r\nزاهر ، مولى عمرو بن حمق 193\r\nزباله 193\r\nزبان حال 194\r\nزرود 194\r\nزره 195\r\nزنان در نهضت عاشورا 195\r\nزنجير زنى 198\r\nزندگى 198\r\nزهير بن بشر خثعمى 200\r\nزهير بن سائب 200\r\nزهير بن سليم ازدى 200\r\nزهير بن سليمان 201\r\nزهير بن قيس بجلى 201\r\nزيارت 202\r\nزيارت اربعين 203\r\nزيارت پياده 204\r\nزيارت رجبيّه 206\r\nزيارت عاشورا 207\r\nزيارت كربلا 207\r\nزيارت ناحيهء مقدّسه 210\r\nزيارتنامه 211\r\nزيارت وارث 213\r\nزيارت وداع 213\r\nزيد بن ارقم 214\r\nزيد بن معقل 214\r\nزيد بن ورقاء 214\r\nزين العابدين « ع » 215\r\nزينب « ع » 216\r\nزينبين 218\r\nزين واژگون 218\r\nساربان 219\r\nسالم بن عمرو ، مولى بنى المدينه 220\r\n\r\n","description":"","footnote":"","page_name":" 8 ","page_number":8},
  {"content":"\r\n\r\nسالم ، مولى عامر بن مسلم 220\r\nسبط پيامبر 220\r\nسر امام حسين « ع » 220\r\nسران سپاه كوفه 223\r\nسرجون 223\r\nسرهاى شهدا 223\r\nسعد بن حنظلهء تميمى 224\r\nسعيد بن عبد الله حنفى 224\r\nسفره 225\r\nسقّايى 226\r\nسكينه 227\r\nسلام بر حسين « ع » 228\r\nسلام وداع 229\r\nسلسله - غل و زنجير 229\r\nسلطان كربلا - حسين بن على « ع » 229\r\nسلمان بن مضارب بجلى 229\r\nسليليه 229\r\nسليمان بن سليمان ازدى 229\r\nسليمان بن صرد خزاعى 230\r\nسليمان بن عون حضرمى 230\r\nسليمان بن كثير 230\r\nسنان بن انس 231\r\nسنج 231\r\nسنگابخانه 231\r\nسنگباران 231\r\nسوار بن منعم بن حابس همدانى 232\r\nسورهء فجر 232\r\nسوگوارى - عزادارى 233\r\nسويد بن عمرو خثعمى 233\r\nسهل بن سعد 233\r\nسياه‌جامگان 233\r\nسيّد الشهداء « ع » 234\r\nسيّد حميرى 234\r\nسيرهء امام حسين « ع » 235\r\nسيف بن حارث بن سريع جابرى 236\r\nسيف بن مالك عبدى 237\r\nسينه‌زنى 237\r\nشاخسى ، واخسى 239\r\nشام 239\r\nشام غريبان 240\r\nشاه دين - حسين بن على « ع » 241\r\nشاه زنان - شهربانو 241\r\nشبث بن ربعى 241\r\nشب شعر عاشورا 242\r\nشب عاشورا 242\r\nشبه پيغمبر 243\r\nشبيب بن عبد اللّه ، مولى حرث 243\r\nشبيه‌خوانى - تعزيه 243\r\nشبيه گردان - معين البكاء 243\r\nشجاعت 243\r\nشراف 245\r\nشريح قاضى 245\r\nشريعه 246\r\nشش‌ماهه - علىّ اصغر 247\r\nشطّ - فرات 247\r\nشعار امام حسين « ع » 247\r\nشعار توّابين - يا لثارات الحسين 247\r\nشعارهاى عاشورا 247\r\nشعار هواداران مسلم - يا منصور ، امت 250\r\nشعر امام حسين « ع » 250\r\nشعر عاشورا 252\r\nشفاعت 253\r\nشفق سرخ 254\r\nشقوق 255\r\nشمايل 256\r\nشمر بن ذى الجوشن 256\r\nشوذب ، مولى شاكر 257\r\nشور زدن 258\r\nشهادت 258\r\nشهادت طلبى 261\r\nشهداى كربلا - اصحاب امام حسين « ع » 263\r\nشه گلگون قبا - حسين بن على « ع » 263\r\nشهيد - شهادت 263\r\nشهيد نماز 263\r\nشيرخواره - على اصغر 263\r\nشير زن كربلا - زينب 263\r\nشير كربلا 263\r\nشيعهء امام حسين « ع » 264\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nصاحب لواء حسين - عباس بن على « ع » 267\r\nصبر 267\r\nصبر - قتل صبر 267\r\nصحن ابا عبد الله - حرم حسينى 269\r\nصفاح 269\r\nضحّاك بن عبد الله مشرفى 269\r\nضرغامة بن مالك 270\r\nضريح 270\r\nطبل 271\r\nطرمّاح 271\r\nطشت طلا - سر امام حسين « ع » 272\r\nطشت‌گذارى 272\r\nطفّ 272\r\nطفلان مسلم 273\r\nطفل رضيع - على اصغر 273\r\nطفل سه سال - رقيّه 273\r\nطفل شش‌ماهه - على اصغر 273\r\nطوعه 273\r\nالظّليمة الظّليمه 274\r\nعباس بن ابى شبيب شاكرى 275\r\nعاشورا 276\r\nعاشورا در نظر ديگران 279\r\nعاشورا و امر به معروف 284\r\nعاشورا و انقلاب اسلامى 285\r\nعاشورا و سقيفه 289\r\nعاشورا و شعر فارسى 291\r\nعامر بن جليده ( خليده ) 292\r\nعامر بن حسان بن شريح طائى 292\r\nعامر بن مالك 292\r\nعامر بن مسلم عبدى 292\r\nعبّاس بن على « ع » 293\r\nعبد الأعلى بن يزيد كلبى 296\r\nعبد الرّحمن بن ابى سبرهء جعفى 296\r\nعبد الرّحمن بن عبد اللّه ارحبى 296\r\nعبد الرّحمن بن عبد الله ازدى 296\r\nعبد الرّحمن بن عبد ربّه انصارى خزرجى 296\r\nعبد الرّحمن بن عرزة بن حراق غفارى 297\r\nعبد الرّحمن بن عروهء غفارى 297\r\nعبد الرّحمن بن عقيل بن ابى طالب 297\r\nعبد الرّحمن بن يزيد 297\r\nالعبد الصّالح 298\r\nعبد اللّه بن ابى بكر 298\r\nعبد اللّه بن بقطر ( يقطر ) 298\r\nعبد اللّه بن جعفر 298\r\nعبد اللّه بن حسن بن على « ع » 299\r\nعبد اللّه بن حسين بن على « ع » 299\r\nعبد اللّه بن زبير 300\r\nعبد اللّه بن زهير ازدى 300\r\nعبد اللّه بن عباس 300\r\nعبد اللّه بن عروهء غفارى 301\r\nعبد اللّه بن عفيف ازدى 301\r\nعبد اللّه بن عقيل بن ابى طالب 302\r\nعبد اللّه بن على بن ابى طالب « ع » 302\r\nعبد اللّه بن عمير كلبى 302\r\nعبد اللّه بن مسلم بن عقيل 303\r\nعبد اللّه بن مسمع همدانى 303\r\nعبد اللّه بن يزيد بن نبيط ( ثبيط ) عبدى 303\r\nعبد اللّه رضيع - على اصغر 304\r\nعبيد اللّه بن حرّ جعفى 304\r\nعبيد اللّه بن زياد 305\r\nعبيد اللّه بن يزيد بن نبيط ( ثبيط ) عبدى 306\r\nعبيط - خون تازه 306\r\nعتبات عاليه 306\r\nعتبه‌بوسى 306\r\nعترت 306\r\nعثمان بن علىّ بن ابى طالب « ع » 308\r\nعثمان بن فروه ( عروه ) غفارى 308\r\nعذيب الهجانات 308\r\nعراق 309\r\nعراقين 310\r\nعروسى قاسم 310\r\nعروة بن بطان ثعلبى 311\r\nعروة بن قيس احمس 311\r\nعريف 311\r\nعزاخانه 312\r\nعزادارى 312\r\nعزادارى سنّتى 314\r\nعشق حسينى 315\r\n\r\n","description":"","footnote":"","page_name":" 10 ","page_number":10},
  {"content":"\r\n\r\nعطش 316\r\nعطشان 317\r\nعطيّه 317\r\nعقاب 318\r\nعقبه 319\r\nعقر 319\r\nعلامت 319\r\nعلقم 320\r\nعلم ، علمات 320\r\nعلمدار 321\r\nعلم كش 321\r\nعلىّ اصغر « ع » 321\r\nعلىّ اكبر « ع » 322\r\nعلى الإسلام السّلام 324\r\nعلىّ اوسط - زين العابدين « ع » 324\r\nعلىّ بن الحسين - زين العابدين « ع » 324\r\nعمّار بن ابى سلامهء دالانى 324\r\nعمار بن حسان طائى 325\r\nعمارة بن صلخب ازدى 325\r\nعمارة بن عبد اللّه سلولى 325\r\nعمارى 325\r\nعمران بن كعب بن حارث اشجعى 325\r\nعمر بن جندب حضرمى 326\r\nعمر بن خالد صيداوى 326\r\nعمر بن سعد 326\r\nعمر بن عبد اللّه - ابو ثمامهء صائدى 327\r\nعمر سعد - عمر بن سعد 327\r\nعمرو بن جنادهء انصارى 327\r\nعمرو بن حجّاج زبيدى 327\r\nعمرو بن خالد بن حكيم ازدى 327\r\nعمرو بن سعيد بن عاص 328\r\nعمرو بن ضبيعهء تميمى 328\r\nعمرو بن عبد اللّه جندعى - ابو ثمامهء صائدى 328\r\nعمرو بن قرظهء انصارى 328\r\nعمرو بن قيس 329\r\nعمرو بن مطاع جعفى 329\r\nعمق 330\r\nعمود 330\r\nعمورا 330\r\nعمير بن عبد اللّه مذحجى 330\r\nعون بن جعفر 331\r\nعون بن عبد اللّه بن جعفر 331\r\nعون بن على بن ابى طالب « ع » 331\r\nعين التّمر 332\r\nعين الوردة 332\r\nغارت خيمه‌ها 333\r\nغاضريّه 333\r\nغريب كوفه - مسلم بن عقيل 334\r\nغسل زيارت 334\r\nغلام ترك - اسلم تركى 334\r\nغلام سياه - جون 334\r\nغل و زنجير 334\r\nغمره 335\r\nغيلان بن عبد الرّحمن 335\r\nفاطمه ، دختر امام حسين « ع » 337\r\nفاطمهء كلابيّه - امّ البنين 337\r\nفتح 337\r\nفتوّت 339\r\nفرات 341\r\nفرد 342\r\nفرزدق 342\r\nفرشتگان نوحه‌گر 343\r\nفرهنگ عاشورا 344\r\nفساد بنى اميّه 345\r\nفطرس 346\r\nفوز 347\r\nقادسيّه 349\r\nقارب ، مولى الحسين « ع » 349\r\nقاسط بن زهير تغلبى 349\r\nقاسم بن حارث 350\r\nقاسم بن حبيب ازدى 350\r\nقاسم بن حسن « ع » 350\r\nقاع 351\r\nقافلهء حسينى 351\r\nقبر امام حسين « ع » 352\r\nقبر شش گوشه 352\r\nقتل صبر 353\r\nقتلگاه - گودال قتلگاه 353\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nقتيل اشقياء - حسين بن على « ع » 353\r\nقتيل العبرات 353\r\nقربانى 354\r\nقرّه بن ابى قرّهء غفارى 355\r\nقسم دادن به قرآن 355\r\nقصر الإماره - دار الإماره 356\r\nقصر مقاتل 356\r\nقضيب 356\r\nقطا 356\r\nقطقطانيّه 357\r\nقعنب بن عمرو نمرى 357\r\nقمر بنى هاشم « ع » 357\r\nقمه‌زنى 358\r\nقنداقه - على اصغر « ع » 359\r\nقيام اهل مدينه - واقعهء حرّه 359\r\nقيام مختار - خروج مختار 359\r\nقيام مسلم - مسلم بن عقيل 359\r\nقيس بن اشعث 359\r\nقيس بن عبد اللّه همدانى 360\r\nقيس بن مسهّر صيداوى 360\r\nكاشفى 361\r\nكام برداشتن با تربت 361\r\nكتابنامهء عاشورا 362\r\nكتل 365\r\nكتيبه 366\r\nكجاوه 366\r\nكربلا 367\r\nكربلايى 369\r\nكردوس بن زهير تغلبى 370\r\nكردهء امام حسين « ع » 370\r\nكشتهء اشك - قتيل العبرات 370\r\nكعب بن جابر ازدى 370\r\nكليددار 370\r\nكلّ يوم عاشورا 371\r\nكمكى رفتن 373\r\nكميت بن زيد اسدى 373\r\nكناسه 374\r\nكنانة بن عتيق تغلبى 375\r\nكنج ويرانه - خرابهء شام 375\r\nكودك شش‌ماهه - على اصغر « ع » 375\r\nكوفه 375\r\nكوفيان 377\r\nكهيعص 379\r\nگريز 381\r\nگريه 381\r\nگل باغ حسن - قاسم بن حسن « ع » 385\r\nگلوى بريده 385\r\nگنجينهء الأسرار 385\r\nگندم عراق 386\r\nگودال قتلگاه 386\r\nگوشواره 387\r\nگهواره 387\r\nلا ارى الموت الّا سعادة 389\r\nلاحق 390\r\nلا يوم كيومك يا ابا عبد اللّه « ع » 390\r\nلباس كهنه - پيراهن كهنه 391\r\nلب و دندان - سر امام حسين « ع » 391\r\nلعبت هاشم بالملك 391\r\nلعنت بر يزيد 392\r\nلعنت و برائت 392\r\nلهفان 393\r\nلهوف 393\r\nليلى 394\r\nماتم 395\r\nمارية بنت سعد 396\r\nمالك بن دودان 396\r\nمالك بن عبد اللّه جابرى 397\r\nمالك بن نضر ارحبى 397\r\nماه بنى هاشم - عباس بن على « ع » 397\r\nماهيّت قيام كربلا 397\r\nمثير الأحزان 400\r\nمجالس حسينى 400\r\nمجلس 402\r\nمجمع بن عبد اللّه عائذى 402\r\nمحاصرهء امام حسين « ع » 402\r\nمحبّت اهل بيت « ع » 403\r\nمحتشم كاشانى 405\r\nمحرّم 405\r\n\r\n","description":"","footnote":"","page_name":" 12 ","page_number":12},
  {"content":"\r\n\r\nمحمد بن ابى سعيد بن عقيل 406\r\nمحمّد بن اشعث 407\r\nمحمد بن عبد الله جعفر 407\r\nمحمّد ( اصغر ) بن على بن ابى طالب « ع » 407\r\nمحمد حنفيّه 407\r\nمحمل - كجاوه 408\r\nمخالفان بيعت با يزيد 408\r\nمخالف خوان 409\r\nمختار ثقفى 409\r\nمدّاحى 410\r\nمدّاح - مدّاحى ، ذاكر 410\r\nمدايح و مراثى 412\r\nمراحل نهضت عاشورا 415\r\nمراسم و سنّتها 417\r\nمرثيه - مدايح و مراثى ، نوحه ، عزادارى 417\r\nمرثيهء جنّ 417\r\nمروان بن حكم 418\r\nمسجد رأس الحسين - مشهد رأس الحسين 419\r\nمسروق بن وائل حضرمى 419\r\nمسعود بن حجّاج 420\r\nمسلح 420\r\nمسلم بن عقبه 420\r\nمسلم بن عقيل 420\r\nمسلم بن عوسجهء اسدى 421\r\nمسلم بن كثير ازدى 422\r\nمسلم بن كناد 423\r\nمسلم ، مولى عامر بن مسلم 423\r\nمسور بن مخزمه ( مخرمه ) 423\r\nمسيّب بن نجبهء فرازى 423\r\nمشرعه - فرات ، شريعه 424\r\nمشك 424\r\nمشكور 425\r\nمشهد الحسين « ع » 425\r\nمشهد رأس الحسين « ع » 425\r\nمصباح هدايت 426\r\nمصيبت 427\r\nمظلوم 427\r\nمعاويه 428\r\nمعجر 430\r\nمعدن 430\r\nمعقل 430\r\nمعين البكاء 431\r\nمغيثه 431\r\nمقتل 431\r\nمقتل نويس 432\r\nمكروب 433\r\nملك رى - حكومت رى 433\r\nممنوعيّت عزادارى 433\r\nمنبر 435\r\nمنجح ، مولى الحسين « ع » 436\r\nمنزل 436\r\nمنصب نوكرى 438\r\nمنهال 438\r\nمنيع بن زياد 439\r\nمواكب حسينى - دسته‌هاى عزادارى 439\r\nمهاجر بن اوس 439\r\nمهر كربلا 439\r\nمهريّهء زهرا 440\r\nمهلا مهلا 440\r\nمياندار 441\r\nميدان 441\r\nنافع بن هلال 443\r\nنامه 444\r\nنبرد تن به تن 445\r\nنخل ، نخل گردانى 445\r\nنخيله 446\r\nنذر 446\r\nنسخه 447\r\nنعش 447\r\nنعمان بن بشير 448\r\nنعمان بن عمرو راسبى 448\r\nنعيم بن عجلان انصارى 448\r\nنفس المهموم 449\r\nنقره 449\r\nنقش 449\r\nنقش نگين حسين « ع » 449\r\nنقض مقرّرات جنگى 450\r\nنماز 451\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nنوا ويس 452\r\nنوحه 453\r\nنوحهء جنّ - مرثيهء جن 454\r\nنوحه‌خوان 454\r\nنوحه‌سرا 454\r\nنهر علقمه 454\r\nنهضت توّابين - توّابين 455\r\nنهضتهاى پس از عاشورا - آثار و نتايج نهضت عاشورا 455\r\nنهضت يا شورش ؟ 455\r\nنينوا 456\r\nنى ، نيزه 456\r\nوادى عقيق 459\r\nوارث 459\r\nواعظ 460\r\nواقصه 461\r\nواقعهء حرّه 461\r\nوداع آخر - الوداع 462\r\nوفا 462\r\nوقف 463\r\nوليد بن عتبه 465\r\nوهب بن عبد اللّه كلبى 465\r\nويرانهء شام - خرابهء شام 465\r\nهانى بن عروهء مرادى 467\r\nهانى بن هانى سبعى 468\r\nهجرت 468\r\nهر روز عاشورا . . . - كلّ يوم عاشورا 469\r\nهر كه دارد هوس كرب و بلا بسم اللّه 469\r\nهفتاد و دو تن 470\r\nهفهاف بن مهنّد راسبى 470\r\nهل من ناصر 470\r\nهمّام بن غالب - فرزدق 472\r\nهودج - كجاوه 472\r\nهيئت 472\r\nهيهات منّا الذّلّة 472\r\nيا حسين « ع » 475\r\nياد حسين ، هنگام آب نوشيدن 475\r\nيا دهر افّ لك . . . 476\r\nياد يحيى « ع » 477\r\nيا فتح يا شهادت 477\r\nيا لثارات الحسين « ع » 478\r\nيا ليتنا كنّا معك 479\r\nيا مبرور 480\r\nيا منصور ، امت 480\r\nيحيى بن سعيد 480\r\nيحيى بن سليم مازنى 481\r\nيزيد بن ثبيط ( ثبيت ) عبدى 481\r\nيزيد بن حصين همدانى 481\r\nيزيد بن زياد 482\r\nيزيد بن مسعود 482\r\nيزيد بن معاويه 482\r\nيزيد بن مغفل جعفى 484\r\nيزيد بن مهاجر 484\r\nيزيديان 484\r\nيوم الطّفّ 485\r\nيوم اللّه 486\r\nفهرست موضوعى اين مدخلها در پايان كتاب آمده است .\r\n\r\n","description":"","footnote":"","page_name":" 14 ","page_number":14},
  {"content":"\r\n\r\n\r\nپيشگفتار\r\n\r\nامّت عاشورايى\r\n« عاشورا » در متن زندگى شيعه و در عمق باورهاى پاك او جريان داشته و « نهضت كربلا » ، در طول چهارده قرن ، با كوثرى زلال و عميق ، سيراب كنندهء جانها بوده است .\r\nهم اكنون نيز عاشورا ، كانونى است كه ميليونها دايرهء ريز و درشت از ارزشها ، احساسها ، عاطفه‌ها ، خردها و اراده‌ها برگرد آن مىچرخد و پرگارى است كه عشق را ترسيم مىكند .\r\nبىشك ، محتواى آن حماسهء عظيم و انگيزه‌ها و اهداف و درسهايش يك « فرهنگ » غنى و ناب و الهام‌بخش را تشكيل مىدهد و در حوزهء وسيع تشيع و دلباختگان اهل بيت ، كوچك و بزرگ و عالم و عامى ، همواره با « فرهنگ عاشورا » زيسته ، رشد كرده و براى آن جان باخته‌اند ، تا آنجا كه در آغاز تولد ، كام نوزاد را با تربت سيد الشهدا « ع » و آب فرات بر مىدارند و هنگام خاكسپارى ، تربت كربلا همراه مرده مىگذارند و در فاصلهء ولادت تا مرگ هم به حسين بن على « ع » عشق مىورزند و براى شهادتش اشك مىريزند و اين مهر مقدس ، با شير وارد جان مىشود و با جان به در مىرود .\r\n\r\n","description":"","footnote":"","page_name":" 15 ","page_number":15},
  {"content":"\r\n\r\n\r\nضرورت كار\r\nدربارهء نهضت كربلا ، تاكنون بسيار نوشته ، سروده و تحقيق شده است و صاحبان فكر و قلم از زواياى مختلف و با ديدهاى گونه‌گون به اين حماسه نگريسته‌اند ، بگونه‌اى كه مجموعهء آثار مربوط به قيام كربلا و مسائل جنبى آن ، كتابخانهء عظيمى را تشكيل مىدهد ، امّا . . . همچنان زمينه و ميدان براى پژوهش و عرضه‌هاى جديد در اين باره باز است . بقول « صائب » :\r\n يك عمر مىتوان سخن از زلف يار گفت * در بند آن مباش كه مضمون نمانده است \r\nهدف از تدوين اين فرهنگنامه ، آن بوده كه يك مجموعهء يك جلدى ، فشرده ، دم دست و كاربردى ، حاوى لازم‌ترين دانستنيها پيرامون موضوعاتى كه به آن نهضت جاويد چه در عصر حادثه ، چه زمانهاى پس از آن تا امروز مربوط مىشود ، ارائه گردد . از اين رو مدخلهاى كتاب كه به ترتيب الفباست ، اشخاص ، گروهها ، جاها ، كتابها ، اصطلاحات ، سنّتها ، شعاير ، تعاليم مكتبى و محورهاى ديگر را كه به نحوى در ارتباط با فرهنگ عاشوراست شامل مىشود .\r\nدربارهء اغلب عنوانهاى اين فرهنگنامه مىتوان مقالهء مبسوط ، حتّى جزوه و كتاب نوشت - آنگونه كه نوشته‌اند - ليكن هدف اين بوده كه در حد اقل عبارات و دور از شرح و بسط غير ضرورى و قلمفرسايى ، مفيدترين آگاهيهاى لازم به خواننده داده شود . ناگفته نماند در برخى عناوين هم در منابع مختلف مطلب چندانى به دست نمىآيد ، بخصوص پيرامون بعضى از شهداى كربلا . از اين رو آگاهيهاى داده شده گاهى بسيار اندك و احيانا غير كافى است .\r\nتدوين و ارائهء يك دايرة المعارف كامل و شامل ، كه به چندين مجلّد قطور بالغ گردد ، كار يك گروه ، آن هم در چند سال و با امكانات پژوهشى گسترده است ( همچنانكه طبق اطلاع نگارنده ، برخى مراكز در تهران ، قم و مشهد چنين انگيزه و انگاره‌اى دارند و به كار مشغولند ) و سالها بايد انتظار كشيد تا آن تلاشها به ثمر برسد و فيشها كتاب شود .\r\nاگر در اين كتاب با برخى كاستيها روبرو شويد ، آن را به حساب فردى بودن كار بگذاريد . در عين حال از تذكّرات و پيشنهادهاى اهل نظر در تكميل اين\r\n\r\n","description":"","footnote":"","page_name":" 16 ","page_number":16},
  {"content":"\r\n\r\nمجموعه ، مشتاقانه استقبال مىشود .\r\nاميد مىرود اين اثر براى همهء شيفتگان اهل بيت عصمت « ع » كه دل در گرو عشق ابا عبد اللّه « ع » دارند و سر بر آستان ولاى او مىسايند ، بويژه فرهنگيان ، نسل جوان كتاب‌خوان ، مبلّغان ، سروران روحانى ، مدّاحان و ذاكران ، بسيجيان عاشورايى و امّت حزب اللّه مفيد باشد .\r\n\r\nنظام ارتباطى\r\nيكى از مزاياى اين فرهنگ‌نامه آن است كه در پايان اغلب مطالب مربوط به هر عنوان ، با « فلش » به كلماتى ارجاع داده شده كه آنها در اين كتاب مورد بحث قرار گرفته است . با مراجعه به مدخلهاى مشابه و نزديك به هم يا مرتبط ، مىتوانيد اطلاعات بيشترى به دست آوريد . مثلا در آخر « اهل بيت » چنين آمده است « - عترت ، بنى هاشم » و در آخر « تربت » آمده است : « - بوى سيب ، تسبيح تربت ، چاوش‌خوانى ، فرات » كه به هر كدام از آنها مراجعه شود مطالبى مرتبط با موضوع تربت ديده مىشود . ايجاد اين « نظام ارتباطى » بين مدخلها ، بهره‌ورى خواننده را از كتاب افزايش مىدهد .\r\n\r\nمدخلهاى ارجاعى\r\nتعدادى از مدخلها نيز با فلش به مدخل ديگرى ارجاع داده شده است ، مانند :\r\nخون خدا - ثار اللّه\r\nباب الحوائج - عباس بن على\r\nپيروزى - فتح\r\nدفن اجساد شهدا - بنى اسد\r\nكه بايد مطلب را در عنوان دوّم جستجو و مطالعه كرد .\r\n\r\nمنابع جنبى\r\nيكى از راههاى « مأخذشناسى » دربارهء موضوعات مختلف ، دقّت در\r\n\r\n","description":"","footnote":"","page_name":" 17 ","page_number":17},
  {"content":"\r\n\r\nكتابنامه و فهرست منابعى است كه در پايان كتابها و مقالات يا در ذيل صفحات ارائه مىشود . در اين مجموعه ، در پانوشت صفحات علاوه بر مأخذ مطالب ، گاهى كتابها و منابع ديگرى نشانى داده شده است كه براى علاقه‌مندان تحقيق و مطالعه بيشتر سودمند است . البته نام اين كتابها در فهرست منابع پايان كتاب ، نيامده است ؛ زيرا اغلب جنبهء معرفى داشته نه آنكه چيزى از آنها نقل شده باشد ، مثل آنچه در پاورقى مدخلهاى وقف ، عبد اللّه بن عباس ، فساد بنى اميه ، كوفه ، مدايح و مراثى ، ادبيات عاشورا ، اصحاب امام حسين « ع » و . . . آمده است .\r\n\r\nفهرست موضوعى\r\nگرچه پيشنهاد برخى آن بود كه اين مجموعه ، فصل فصل موضوع‌بندى و تنظيم شود ؛ ولى به نظر رسيد ترتيب مطالب بر اساس الفبايى عنوانها ، خواننده را زودتر به موضوع مورد نظر مىرساند . براى مطالعه و بازيافتن موضوعات خاص نيز ، فهرستى از همهء مدخلهاى مطرح شده در كتاب ، در پايان آمده كه به صورت موضوعى تنظيم شده است . موضوعات آن فهرست اينهاست : اشخاص ، موضوعات و مفاهيم ، جاها و شهرها ، ابزار و وسايل ، حادثه‌ها ، اشياء و پديده‌ها ، اصطلاحات ، كتابها ، گروهها .\r\nاميد است اين تلاش كوچك ، مورد قبول خداوند و عنايت ابا عبد اللّه الحسين « ع » قرار گيرد و كمترين اداى دين به پيشگاه آن مولاى كريم و خدمتى ناچيز در مسير احياگرى نسبت به آن حماسهء ماندگار و ترويج « فرهنگ عاشورا » به شمار آيد .\r\nقم - جواد محدّثى\r\nمهر 1374 ش\r\n\r\n","description":"","footnote":"","page_name":" 18 ","page_number":18},
  {"content":"\r\n\r\n\r\nآ . ا\r\n\r\nآب\r\nدر حادثهء كربلا ، آب و عطش لازم و ملزوم يكديگرند . كاروان ابا عبد الله ، كنار فرات فرود آمد ، ليكن سپاه ابن سعد ، فرات را به محاصره گرفت و آب را به روى امام حسين « ع » و اهل بيت و اصحابش بست و ميان امام و آب فاصله انداختند تا هم زودتر حسين « ع » را به تسليم وادارند و هم از خاندان رسالت انتقام بگيرند . به نقل مورّخان ، از سه روز قبل از عاشورا با محاصرهء فرات ، خيمه‌گاه امام در مضيقهء بىآبى قرار گرفت و كودكان اهل بيت را با ديدن رود فرات ، تاب تحمّل عطش كمتر مىشد . منع آب از زنان و كودكان و افراد عادى ( بويژه غير نظاميان ) در همهء اديان و مذاهب ، غير قانونى و عملى غير انسانى است ؛ بويژه در اسلام .\r\nسپاه اموى با بستن آب به روى ياران و فرزندان حسين « ع » ، اين كار خلاف شرع و مغاير با شرافت انسانى و جرم جنگى را مرتكب شدند و كسانى همچون مهاجر بن اوس ، عمرو بن حجّاج و عبد اللّه بن حصين به اين عمل مباهات مىكردند و زخم زبان مىزدند كه : حسين ! از اين آب ، درندگان و پرندگان مىخورند ولى تو حق ندارى از آن بچشى !\r\nمسأله « آب » ، در ابعاد و صحنه‌هاى مختلف نهضت عاشورا مطرح است ، از قبيل : فرات و نهر علقمه ، مشك و عباس ، كودكان و العطش ، على اصغر و تير حرمله ، سقايى و علمدارى ، سنگابخانه ، آب خنك و سلام بر حسين ، غسل زيارت ، لبهاى تشنه ، بستن آب در كربلا ، مراسم طشت‌گذارى ، مهريهء فاطمه ، برداشتن كام با آب فرات ، سيراب كردن سپاه حرّ و . . . كه دربارهء هر كدام مىتوانيد به عنوان خاصّ آن در اين فرهنگ مراجعه كنيد .\r\nتشنگى كودكان و شهادت حسين با لب تشنه از فرازهاى برجستهء اين حادثه است . وقتى\r\n\r\n","description":"","footnote":"","page_name":" 19 ","page_number":19},
  {"content":"\r\n\r\nامام سجاد « ع » نيز پيكر امام را دفن كرد ، با انگشت روى قبر پدر نوشت : « هذا قبر الحسين بن على بن ابى طالب ، الّذى قتلوه عطشانا » .\r\n از آب هم مضايقه كردند كوفيان * خوش داشتند حرمت مهمان كربلا \r\n بودند ديو و دد همه سيراب و مىمكيد * خاتم ز قحط آب ، سليمان كربلا « 1 » \r\n* * *\r\n بسيار گريست تا كه بىتاب شد ، آب * خون ريخت ز ديدگان و خوناب شد ، آب \r\n از شدّت تشنه‌كامىات ، اى سقّا * آن روز ز شرم روى تو آب شد ، آب « 2 » \r\n* * *\r\n آب ، شرمندهء ايثار علمدار تو شد * كه چرا تشنه از او اينهمه بىباك گذشت \r\n بود لب تشنهء لبهاى تو صد رود فرات * رود بىتاب ، كنار تو عطشناك گذشت \r\n بر تو بستند اگر آب ، سوارانِ سراب * دشت دريا شد و آب از سر افلاك گذشت « 3 » \r\nآب ، رمز طلب و تشنگى و الگوى عطشهاى حيات‌بخش است و آنان كه از آب هم استغنا و بىنيازى نشان مىدهند و تشنگى را طالبند ، به آب حيات و سيرابى جان مىرسند .\r\nبه گفتهء مولانا :\r\n آب كم جو تشنگى آور به دست * تا بجوشد آبت از بالا و پست \r\n- فرات ، سقايى ، عطش ، مشك ، بستن آب\r\n\r\nآتش زدن خيمه‌ها\r\nاز جنايتهاى سپاه عمر سعد ، آتش زدن خيمه‌هاى امام حسين « ع » و اهل بيت او در روز عاشورا بود . پس از آنكه امام به شهادت رسيد ، كوفيان به غارت خيمه‌ها پرداختند ، زنها را از خيمه‌ها بيرون آوردند ، سپس خيمه‌ها را به آتش كشيدند . اهل حرم ، گريان و پا برهنه در دشت پراكنده شدند و به اسارت در آمدند . « 4 » امام سجاد « ع » در ترسيم آن صحنه فرموده است : به خدا قسم هرگاه به عمه‌ها و خواهرانم نگاه مىكنم ، اشك در چشمانم مىدود و به\r\n\r\n\r\n","description":"","footnote":"\r\n( 1 ) - محتشم كاشانى .\r\n( 2 ) - سهرابىنژاد .\r\n( 3 ) - نصر الله مردانى .\r\n( 4 ) - بحار الأنوار ، ج 45 ، ص 58 .\r\n","page_name":" 20 ","page_number":20},
  {"content":"\r\n\r\nياد فرار آنها در روز عاشورا از خيمه‌اى به خيمهء ديگر و از پناهگاهى به پناهگاه ديگر مىافتم ، كه آن گروه فرياد مىزدند : خانهء ظالمان را بسوزانيد ! « 1 » اين آتش ، امتداد همان آتش زدنى بود كه پس از رحلت پيامبر ، در خانهء زهرا « ع » با آن سوخت و آتش كينه‌هايى بود كه از بنى هاشم و اهل بيت در سينه‌ها داشتند . به ياد اين حادثه ، در مراسم عاشورا در برخى مناطق رسم است كه خيمه‌هايى به نشان خيام اهل بيت برپا مىكنند ، ظهر عاشورا به آتش مىكشند ، تا احياگر ياد آن ستمى باشد كه روز عاشورا بر خاندان رسالت رفت .\r\n آتش به آشيانهء مرغى نمىزنند * گيرم كه خيمه ، خيمهء آل عبا نبود \r\n- خيمه‌گاه\r\n\r\nآثار و نتايج نهضت عاشورا\r\nشهادت مظلومانهء سيد الشهدا و يارانش در كربلا ، تأثير بيدارگر و حركت آفرين داشت و خونى تازه در رگهاى جامعهء اسلامى دواند و جوّ نامطلوب را شكست و امتدادهاى آن حماسه ، در طول تاريخ ، جاودانه ماند . حتى در همان سفر اسارت اهل بيت نيز تأثيرات سياسى اين حادثه در انديشه‌هاى مردم آشكار شد . گروهى از اسرا را كه به شام مىبردند ، چون به تكريت رسيدند ، مسيحيان آنجا در كليساها جمع شدند و به نشان اندوه بر كشته شدن حسين « ع » ، ناقوس نواختند و نگذاشتند آن سربازان وارد آنجا شوند . به شهر « لينا » نيز رسيدند . مردم آنجا همگى گرد آمدند و بر حسين و دودمانش سلام و درود فرستادند و امويان را لعن كردند و سربازان را از آنجا بيرون كردند . چون خبر يافتند كه مردم « جهينه » هم جمع شدند تا با سربازان بجنگند وارد آن نشدند . به قلعهء « كفر طالب » رفتند ، به آنجا نيز راهشان ندادند . به حمس كه وارد شدند ، مردم تظاهرات كردند و شعار دادند : « اكفرا بعد ايمان و ضلالا بعد هدى ؟ » و با آنان درگير شدند و تعدادى را كشتند . « 2 » برخى از تأثيرات حماسهء عاشورا از اين قرار است :\r\n1 - قطع نفوذ دينى بنى اميّه بر افكار مردم\r\n2 - احساس گناه و شرمسارى در جامعه ، بخاطر يارى نكردن حق و كوتاهى در اداى تكليف\r\n3 - فرو ريختن ترسها و رعبها از اقدام و قيام بر ضدّ ستم\r\n\r\n\r\n","description":"","footnote":"\r\n( 1 ) - حياة الامام الحسين ، ج 3 ، ص 299 .\r\n( 2 ) - عاشورا فى الأدب العاملى المعاصر ، ص 54 به نقل از منتخب طريحى و مقتل ابى مخنف .\r\n","page_name":" 21 ","page_number":21},
  {"content":"\r\n\r\n4 - رسوايى يزيديان و حزب حاكم اموى\r\n5 - بيدارى روح مبارزه در مردم\r\n6 - تقويت و رشد انگيزه‌هاى مبارزاتى انقلابيّون\r\n7 - پديد آمدن مكتب جديد اخلاقى و انسانى ( ارزشهاى نوين عاشورايى و حسينى )\r\n8 - پديد آمدن انقلابهاى متعدّد با الهام از حماسهء كربلا\r\n9 - الهام‌بخشى عاشورا به همهء نهضتهاى رهايىبخش و حركتهاى انقلابى تاريخ\r\n10 - تبديل شدن « كربلا » به دانشگاه عشق و ايمان و جهاد و شهادت ، براى نسلهاى انقلابى شيعه\r\n11 - به وجود آمدن پايگاه نيرومند و عميق و گستردهء تبليغى و سازندگى در طول تاريخ ، بر محور شخصيّت و شهادت سيد الشهدا « ع »\r\nاز نهضتهاى شيعى پس از عاشورا ، مىتوان « انقلاب توابين » ، « انقلاب مدينه » ، « قيام مختار » ، « قيام زيد » ، و . . . حركتهاى ديگر را نام برد . براى توضيح بيشتر ، به مدخل خاص هر يك از اين نهضتها در همين مجموعه مراجعه شود . تأثير حماسهء عاشورا را در انقلابهاى بزرگى كه در طول تاريخ ، بر ضدّ ستم انجام گرفته ، چه در عراق و ايران و چه در كشورهاى ديگر ، نبايد از ياد برد . « فرهنگ شهادت » و انگيزهء جهاد و جانبازى كه در انقلاب اسلامى ايران و هشت سال دفاع مقدس در جبهه‌ها جلوه‌گر بود ، گوشه‌اى از اين تأثيرپذيرى است . شعار « نهضت ما حسينيه ، رهبر ما خمينيه » كه در مبارزات ملّت مسلمان ايران بر ضدّ طاغوت طنين‌افكن بود و نيز شور حسينى جبهه‌هاى رزم ايران ، گواه روشن تأثيرگذارى كربلا در قرنها پس از آن حماسهء مقدّس است . يكى از نويسندگان محقّق ، نتايج نهضت كربلا را عبارت مىداند از :\r\n1 - پيروزى مسألهء اسلام و حفظ آن از نابودى\r\n2 - هزيمت امويان از عرصهء فكرى مسلمين\r\n3 - شناخت اهل بيت بعنوان نمونه‌هاى پيشوايى امّت\r\n4 - تمركز شيعه از بعد اعتقادى بر محور امامت\r\n5 - وحدت صفوف شيعه در جبههء مبارزه\r\n6 - ايجاد حسّ اجتماعى در مردم\r\n7 - شكوفايى موهبتهاى ادبى و پديد آمدن ادبيات عاشورايى\r\n\r\n","description":"","footnote":"","page_name":" 22 ","page_number":22},
  {"content":"\r\n\r\n8 - منابر وعظ و ارشاد ، به عنوان وسيلهء آگاهانيدن مردم\r\n9 - تداوم انقلاب به صورت زمينه‌سازى نهضتهاى پس از عاشورا « 1 »\r\nحادثهء كربلا ، گشايندهء جبههء اعتراض عليه حكومت امويان و سپس عباسيان شد ، چه به صورت فردى كه روحهاى بزرگ را به عصيان و افشاگرى واداشت ، و چه به شكل مبارزه‌هاى گروهى و قيامهاى عمومى در شهرى خاصّ يا منطقه‌اى وسيع . « 2 »\r\n خون او تفسير اين اسرار كرد * ملّت خوابيده را بيدار كرد « 3 » \r\n- ماهيّت قيام كربلا ، اهداف نهضت عاشورا ، درسهاى عاشورا\r\n\r\nآخرين وداع - الوداع\r\n\r\nآداب زيارت\r\nتشرّف به ديدار امام معصوم « ع » چه در حال حيات و چه پس از شهادت و هنگام زيارت قبور ائمّه « ع » آدابى دارد كه آن را از ديدارهاى معمولى جدا مىكند . رعايت طهارت ، ادب ، متانت ، توجّه ، حضور قلب از جملهء اين آداب است . « 4 » زيارت قبر سيد الشهدا « ع » آداب ويژه‌ترى دارد ، از قبيل : نماز خواندن ، حاجت خواستن ، بىآلايش و غمگين و غبارآلود ، راه زيارت را پيمودن ، پياده رفتن ، غسل زيارت كردن ، تكبير گفتن ، وداع كردن . « 5 » شهيد ثانى در كتاب « دروس » ، چهارده آداب براى زيارت مىشمارد كه خلاصهء آنها چنين است :\r\nاوّل : غسل ، پيش از ورود به حرم ، با طهارت بودن و با لباس تميز و خشوع وارد شدن\r\nدوّم : بر آستانهء حرم ايستادن ، دعا خواندن و اذن ورود طلبيدن\r\nسوّم : كنار ضريح مطهّر ايستادن و خود را به قبر نزديك ساختن\r\nچهارم : رو به حرم و پشت به قبله ايستادن در حال زيارت ، سپس صورت بر قبر نهادن سپس به بالاى سر رفتن\r\nپنجم : زيارتهاى وارده را خواندن و سلام گفتن\r\n\r\n\r\n","description":"","footnote":"\r\n( 1 ) - براى تفصيل آن ر . ك : « حياة الإمام الحسين » ، باقر شريف القرشى ، ج 3 ، ص 436 ، ( معطيات الثورة ) .\r\n( 2 ) - در اين زمينه‌ها ر . ك : « الانتفاضات الشيعيّة » ، هاشم معروف الحسنى ؛ « امامان و جنبشهاى مكتبى » ، محمد تقى مدرّسى .\r\n( 3 ) - كليّات اقبال لاهورى ، ص 75 .\r\n( 4 ) - ر . ك : « بحار الأنوار » ، ج 97 ، ص 124 .\r\n( 5 ) - ر . ك : « بحار الأنوار » ، ج 98 ، ص 140 به بعد .\r\n","page_name":" 23 ","page_number":23},
  {"content":"\r\n\r\nششم : پس از زيارت ، دو ركعت نماز خواندن\r\nهفتم : پس از نماز ، دعا كردن و حاجت خواستن\r\nهشتم : كنار ضريح مقدارى قرآن خواندن و ثواب آن را هديه به امام كردن\r\nنهم : در همه حال ، حضور قلب داشتن و استغفار كردن از گناه\r\nدهم : به نگهبانان و خادمان حرم احسان و احترام كردن\r\nيازدهم : پس از بازگشت به خانه ، دوباره به حرم و زيارت رفتن و در آخرين زيارت ، دعاى وداع خواندن\r\nدوازدهم : پس از زيارت ، بهتر از قبل از زيارت بودن\r\nسيزدهم : بعد از تمام شدن زيارت ، زود از حرم بيرون آمدن تا شوق ، افزون‌تر شود ، و هنگام خروج ، عقب عقب بيرون آمدن\r\nچهاردهم : صدقه دادن به نيازمندان آن شهر و آستانه ، بويژه به تنگدستان از دودمان رسول خدا احسان كردن . « 1 »\r\nرعايت اين آداب ، قرب روحى و معنوى مىآورد و سازندگى زيارت را افزون مىسازد و فلسفهء تشريع زيارت نيز ، همين بهره‌ورى از معنويات مزارات اولياء خداست . « 2 »\r\n- زيارت ، زيارت كربلا ، زيارت پياده ، اذن دخول\r\n\r\nآداب وعظ و منبر\r\nاهل منبر و وعظ ، كه در محافل دينى و مجالس حسينى براى مردم القاى سخن و ايراد موعظه و ذكر مصيبت مىكنند ، چون با دل و دين مردم سر و كار دارند و شنوندگان ، كلامشان را حجّت مىشمارند ، بايد خود به حرفهايشان معتقد و عامل باشند ، تا هم سخن تأثير كند و هم از وجههء دين و علماى دينى كاسته نشود .\r\nبنا بر اين بر فراز منبر رفتن و به موعظهء خلايق يا نشر خلايق پرداختن ، كار هر كس نيست و صلاحيّتها و شرايطى مىطلبد . علماى بزرگ كه دلسوز دين بوده‌اند ، همواره چه كتبى و چه شفاهى به اندرز و رهنمود در اين زمينه‌ها پرداخته‌اند . از جمله مرحوم ميرزا حسين نورى در كتاب ارزندهء خود ( لؤلؤ و مرجان ) به بيان آداب اهل منبر پرداخته و « اخلاص » را پلّهء اول منبر و « صدق » را پلّهء دوم آن دانسته و نكاتى را هم بعنوان « مهالك\r\n\r\n\r\n","description":"","footnote":"\r\n( 1 ) - همان ، ج 97 ، ص 134 .\r\n( 2 ) - در اين زمينه ر . ك : « زيارت » ، به قلم مؤلّف ، نشر سازمان حج و زيارت .\r\n","page_name":" 24 ","page_number":24},
  {"content":"\r\n\r\nعظيمهء روضه‌خوانان و اهل منبر » دانسته كه بعضى از آنها از اين قرار است :\r\n1 - رياكارى و به خاطر دنيا كار كردن\r\n2 - روضه‌خوانى را وسيلهء كسب خويش ساختن\r\n3 - آخرت خود را به دنيا ، و به دنياى ديگران فروختن\r\n4 - عمل نكردن روضه‌خوان به گفته‌هايى كه خود نقل مىكند\r\n5 - دروغ بافتن در منبر و رعايت نكردن صدق احاديث و حكايات . « 1 »\r\nشاگرد وى مرحوم محدّث قمى در منتهى الآمال ، پس از بيانى مبسوط در زشتى دروغ در مجالس عزادارى و منبر و مرثيه و استفاده از غنا در نوحه‌خوانى و رعايت نكردن دقت در نقلهاى تاريخى ، سخنانى دارد ، تحت عنوان « نصح و تحذير » و اهل منبر را بر حذر مىدارد از مبتلا شدن به : دروغ گفتن و افترا بستن بر خدا و ائمه و علماء ، غنا خواندن ، اطفال امارد را با الحان فسوق پيش از خود به خوانندگى واداشتن ، بىاذن ، بلكه با نهى صريح به خانهء مردم در آمدن و بر منبر رفتن و آزردن حاضرين بر گريه نكردن به كلمات بليغه ، ترويج باطل در وقت دعا ، مدح كسانى كه مستحقّ مدح نيستند ، مغرور كردن مجرمين و متجرّى نمودن فاسقين ، خلط كردن حديثى به حديث ديگر به طور تدليس ، تفسير آيات شريفه به آراء كاسده ، نقل اخبار به معانى باطله ، فتوا دادن با نداشتن اهليّت آن ، متوسّل شدن براى زينت دادن كلام و رونق گرفتن مجلس به سخنان كفره و حكايت مضحكه و اشعار فجره و فسقه در مطالب منكره و تصحيح كردن اشعار دروغ مراثى را بعنوان زبان حال ، ذكر آنچه منافى عصمت و طهارت اهل بيت نبوّت است ، طول دادن سخن به جهت اغراض كثيرهء فاسده و محروم نمودن حاضرين از اوقات فضيلت نماز و امثال اين مفاسد كه لا تعدّ و لا تحصى است . . . و پس از بحثى پيرامون اهل عمل نبودن به گفته‌ها و توقّعات بىمورد داشتن ، اين شعر حافظ را نقل مىكند كه :\r\n واعظان كاين جلوه در محراب و منبر مىكنند * چون به خلوت مىروند آن كار ديگر مىكنند \r\n مشكلى دارم ز دانشمند مجلس بازپرس * توبه فرمايان چرا خود توبه كمتر مىكنند \r\n گوئيا باور نمىدارند روز داورى * كاين همه قلب و دغل در كار داور مىكنند « 2 » \r\n- تحريفهاى عاشورا\r\n\r\n\r\n","description":"","footnote":"\r\n( 1 ) - « لؤلؤ و مرجان » ، محدّث نورى .\r\n( 2 ) - منتهى الآمال ، ج 1 ص 341 . در اين زمينه‌ها به كتابهاى « حماسهء حسينى » و « تحريفهاى عاشورا » از شهيد مطهرى مراجعه شود .\r\n","page_name":" 25 ","page_number":25},
  {"content":"\r\n\r\n\r\nآزادگى\r\nاز مهمترين درسهاى نهضت كربلا و از الفباى نخستين فرهنگ عاشورا ، آزادگى و حريّت و تن به ظلم ندادن و اسير ذلّت نشدن است . حسين بن على « ع » فرموده است : « موت فى عزّ خير من حياة فى ذلّ » « 1 »\r\nمرگ با عزت بهتر از زندگى با ذلّت است . نيز در مقابل تسليم و بيعت ، فرمود : « لا و اللّه ، لا اعطيهم بيدى اعطاء الذّليل و لا اقرّ اقرار العبيد » دست ذلت به شما نمىدهم و چون بردگان تسليم شما نمىشوم .\r\nهمچنين در كربلا وقتى آن حضرت را ميان جنگ يا بيعت مخيّر كردند ، فرمود :\r\n« الا و انّ الدّعىّ بن الدّعىّ قد ركزني بين اثنتين ، بين السلّة و الذّلّة ، هيهات منّا الذّلّة . . . » « 2 » ناپاك ناپاكزاده مرا بين دو چيز ، شمشير و ذلت مخير قرار داده است ، ذلت از ما بسيار دور است .\r\n بر ما گمان بندگىِ زور برده‌اند * اى مرگ همّتى كه نخواهيم اين قيود \r\n از آستان همّت ما ذلت است دور * واندر كُنامِ غيرت ما نيستش ورود \r\nدر نبرد عاشورا نيز در حمله‌هايى كه به صفوف دشمن مىكرد ، رجز مىخواند و مىفرمود :\r\n « الموتُ اولى مِن ركوبِ العار * و العارُ اولى مِن دُخولِ النّار » \r\n« 3 » مرگ ، بهتر از ننگ است و ننگ ، بهتر از دوزخ ! وقتى كه مجروح بر زمين افتاده بود ، شنيد كه سپاه دشمن قصد حمله به حرم و خيمه‌گاه او را دارد ، بر سرشان فرياد كشيد : « يا شيعة آل ابى سفيان ! ان لم تكن لكم دين و كنتم لا تخافون المعاد فكونوا احرارا فى دنياكم . . . » « 4 »\r\n گر شما را به جهان دينى و آيينى نيست * لا اقل مردم آزاده به دنيا باشيد \r\nنهضت عاشورا ، به همهء مظلومان ، درس مبارزه و به همهء مبارزان ، الهام مقاومت و روحيّهء آزادگى داده است . « درس آزادى به دنيا داد ، رفتار حسين ! » . گاندى ، مصلح بزرگ هند گفته است :\r\n« من براى مردم هند ، چيز تازه‌اى نياوردم . فقط نتيجه‌اى را كه از مطالعات و تحقيقاتم\r\n\r\n\r\n","description":"","footnote":"\r\n( 1 ) - مناقب ، ابن شهر آشوب ، ج 4 ص 68 .\r\n( 2 ) - لهوف ، ص 57 .\r\n( 3 ) - كشف الغمّه ، ج 2 ص 32 .\r\n( 4 ) - بحار الانوار ، ج 45 ص 51 ، مقتل خوارزمى ، ج 2 ص 32 .\r\n","page_name":" 26 ","page_number":26},
  {"content":"\r\n\r\nدرباره تاريخ زندگى قهرمانان كربلا به دست آورده بودم ، ارمغان ملّت هند كردم . اگر بخواهيم هند را نجات دهيم ، واجب است همان راهى را بپيماييم كه حسين بن على « ع » پيمود . » « 1 »\r\n درس آزادى به دنيا داد رفتار حسين * بذر همت در جهان افشاند افكار حسين \r\n با قيام خويش بر اهل جهان معلوم كرد * تابع اهل ستم گشتن بود عار حسين \r\n مرگ با عزّت ، ز عيش در مذلت بهتر است * نغمه‌اى مىباشد از لعل دُرَربار حسين « 2 » \r\n- عاشورا در نظر ديگران ، ايثار ، شهادت طلبى ، درسهاى عاشورا\r\n\r\nآل اللّه\r\nمقصود از آل الله و خاندان خدا ، اهل بيت پيامبر « ص » اند . امام حسين « ع » خود و دودمان پيامبر را آل الله دانسته است ، آنجا كه مىفرمايد :\r\n« نحن آل اللّه و ورثة رسوله » ، « 3 » در زيارت نيمهء رجب امام حسين « ع » نيز مىخوانيم :\r\n« السلام عليكم يا آل اللّه » كه به عنوان زيارت اربعين هم نقل شده است . اين ، بخاطر شدّت ارتباط و انتساب عترت پيامبر و امام حسين « ع » با خداوند و دين اوست و گويا خدايىاند و از دودمان خدا . تعبير آل اللّه را جابر بن عبد اللّه انصارى هنگام حضور بر سر مزار حسين بن على « ع » در اربعين شهادتش در زيارتى كه خوانده ، به كار برده است .\r\nبه قريش نيز « آل اللّه » مىگفته‌اند ، زيرا در خانهء توحيد و مسجد الحرام بودند و با خانهء خدا مرتبط بودند . امام صادق « ع » مىفرمايد : « انّما سمّوا آل الله ، لأنّهم فى بيت اللّه الحرام » « 4 » بويژه كه عظمت قريش با تولد پيامبر اسلام در ميان آنان افزايش يافت و با بعثت آن رسول خدا ، انتسابشان به خداوند افزون‌تر شد « و عظمت قريش فى العرب و سمّوا آل اللّه » .\r\n- اهل بيت\r\n\r\nآل ابى سفيان\r\nخاندان و دودمان ابو سفيان . ابو سفيان بن حرب ، بزرگ طايفهء بنى اميّه بود . خودش و دودمانش با بنى هاشم و دودمان رسول خدا و با دين اسلام دشمنى داشتند . ابو سفيان در\r\n\r\n\r\n","description":"","footnote":"\r\n( 1 ) - حسين ، پيشواى انسانها ، ص 30 .\r\n( 2 ) - طوفان .\r\n( 3 ) - بحار الأنوار ، ج 44 ص 11 و 184 .\r\n( 4 ) - همان ، ج 15 ص 258 .\r\n","page_name":" 27 ","page_number":27},
  {"content":"\r\n\r\nلشكركشيها بر ضدّ اسلام شركت داشت . پسرش معاويه ، با على و امام حسن « ع » جنگيد ، نوه‌اش يزيد ، حسين بن على را در كربلا كشت . نسل ابو سفيان ضد توحيد بودند ، از دين رو پيامبر فرموده بود : « الخلافة محرّمة على آل ابى سفيان » . « 1 » اينكه در زيارت عاشورا هم خود ابو سفيان و اين دودمان لعن شده‌اند ( اللّهمّ العن ابا سفيان ، اللّهم العن . . . و آل ابى سفيان ) به خاطر درگيرى و مبارزهء آنان با اساس اسلام است . امام صادق « ع » نزاع ميان اهل بيت پيامبر و آل ابى سفيان را ، نزاعى مكتبى و بر سر عقيده مىدانست ، نه شخصى و مىفرمود : « انّا و آل ابى سفيان اهل بيتين تعادينا فى اللّه ، قلنا : صدق اللّه و قالوا : كذب اللّه » « 2 » نيز ، مايهء از بين رفتن حكومتشان را دست آلودن به خون حسين « ع » مىدانست : « انّ آل ابى سفيان قتلوا الحسين بن علىّ صلوات الله عليه فنزع اللّه ملكهم » . « 3 »\r\nسيد الشهداء « ع » روز عاشورا ، سپاه كوفه را كه براى كشتن او آمده بودند ، پيروان اين دودمان خطاب كرد و چون شنيد به طرف خيمه‌ها حمله آورده‌اند ، فرمود : « ويحكم يا شيعة آل ابى سفيان ! ان لم يكن لكم دين و كنتم لا تخافون المعاد فكونوا احرارا فى دنياكم . . . » « 4 » اگر دين نداريد ، آزاده باشيد ! آل ابو سفيان همهء آنانند كه در طول تاريخ ، با حق و عدل مبارزه كرده‌اند و براى خاموش ساختن نور خدا كوشيده‌اند ، چه در ميدان بدر و احد و صفين و كربلا ، چه در هر جاى دنيا و هر زمان ديگر .\r\n- بنى اميه ، يزيديان ، فساد بنى اميه\r\n\r\nآل اميّه - بنى اميّه\r\n\r\nآل زياد\r\nاز جمله گروهى كه به اسلام ضربهء بسيار زده‌اند و در زيارت عاشورا مورد لعنت‌اند ، « آل زياد » ند ( و العن . . . آل زياد و آل مروان الى يوم القيامه ) . نسل ناپاك « زياد » ، دستشان به خون عترت پيامبر آميخته است . عبيد الله بن زياد كه والى كوفه و بصره بود و امام حسين را در كربلا كشت ، فرزند همين زياد است . مادر زياد ، سميّه نام داشت ، از زنان زناكار صاحب پرچم . زياد از طريق آميزش نامشروع و زنا توسّط غلام سميّه به نام « عبيد ثقفى » به دنيا\r\n\r\n\r\n","description":"","footnote":"\r\n( 1 ) - بحار الأنوار ، ج 44 ، ص 326 .\r\n( 2 ) - همان ، ج 33 ، ص 165 ، ج 52 ، ص 190 .\r\n( 3 ) - همان ، ج 45 ، ص 301 ، ج 46 ، ص 182 .\r\n( 4 ) - همان ، ج 46 ، ص 51 .\r\n","page_name":" 28 ","page_number":28},
  {"content":"\r\n\r\nآمد . زياد را زياد بن عبيد مىگفتند . از بدعتهاى معاويه ، آن بود كه بر خلاف حكم پيامبر ، اين زنازاده را به دودمان بنى اميّه ملحق ساخت و از آن پس او را « زياد بن ابى سفيان » مىگفتند . « 1 » اين موضوع كه به « مسألهء استلحاق » معروف است ، در سال 44 هجرى انجام گرفت و مورد اعتراض بسيارى از بزرگان از جمله سيد الشهدا بود كه در نامه‌اش به معاويه ، اين كار را در رديف كشتن حجر بن عدى و عمرو بن حمق ، آورده « 2 » و او را نكوهش كرده است . پس از انقراض امويان ، مردم زياد را به اسم مادرش سميّه يا به نام پدرى ناشناخته ، زياد بن أبيه ( زياد ، پسر پدرش ) مىخواندند . « 3 »\r\nامام حسين « ع » روز عاشورا در يكى از خطبه‌هايش جملهء « الا و انّ الدّعىّ بن الدّعىّ . . . » دارد ، كه اشاره به ناپاك‌زادگى ابن زياد و پدرش زياد است كه هر دو نسبى پست و آلوده داشتند و عبيد اللّه هم از كنيز زناكارى به نام مرجانه به دنيا آمده بود و به « ابن مرجانه » مشهور بود . حاكميت يافتن كسى چون پسر زياد ، فاجعه‌اى بود كه عزّت و كرامت مسلمين و عرب را نابود كرد . زيد بن ارقم وقتى در كوفه شاهد آن بود كه ابن زياد بر لبهاى سر بريدهء ابا عبد الله « ع » مىزند ، گريه كنان و با اعتراض برخاست و از مجلس بيرون آمد و مىگفت : اى جماعت عرب ! از اين پس برده شده‌ايد . پسر فاطمه را كشته و پسر مرجانه را به امارت پذيرفته‌ايد . . . « 4 » در همان ايّام ، آل زياد بعنوان گروهى فاسد و شيطانى به شمار مىرفتند . حتّى يكى از شهداى كربلا به نام مالك بن انس مالكى يا انس بن حارث كاهلى در رجزى كه در ميدان مىخواند ، يكى از ابيات آن چنين بود :\r\n آلُ عَلىّ شيعَةُ الرّحمنِ * آلُ زياد شيعَة الشّيطانِ « 5 » \r\nآل زياد ، طبق روايات ، دلهايى مسخ شده ، دودمانى ننگين و مورد خشم بودند و روز عاشورا را به خاطر كشته شدن حسين بن على ، مبارك دانسته و به شادمانى روزه مىگرفتند . « 6 » نيز « آل زياد » نام سلسله‌اى از خلفاست كه از نسل زياد بن أبيه بودند و از سال 204 تا 409 هجرى بر يمن حكومت كردند . آغاز حكومتشان از زمان هارون الرشيد\r\n\r\n\r\n","description":"","footnote":"\r\n( 1 ) - الغدير ، ج 10 ، ص 218 .\r\n( 2 ) - معادن الحكمه ، محمد بن فيض كاشانى ، ج 2 ، ص 35 ( چاپ جامعه مدرسين ) ، بحار الانوار ، ج 44 ، ص 212 .\r\n( 3 ) - الغدير ، ج 10 ، ص 218 .\r\n( 4 ) - بحار الانوار ، ج 45 ، ص 117 .\r\n( 5 ) - همان ، ص 25 .\r\n( 6 ) - همان ، ص 95 .\r\n","page_name":" 29 ","page_number":29},
  {"content":"\r\n\r\nبود و مأموريّتشان سركوبى علويان آن ديار . « 1 »\r\n- عبيد الله بن زياد ، آل ابى سفيان ، آل مروان\r\n\r\nآل عبا - خامس آل عبا\r\n\r\nآل عقيل\r\nجمعى از فرزندان عقيل ، چه فرزندان خود او يا نوه‌هايش از شهداى كربلا و آفرينان نهضت حسينى بودند كه جان خويش را فداى امام كردند . پيشتر نيز مسلم بن عقيل ، فداى دين خدا و راه حسين « ع » شده بود . دو تن از پسران مسلم از شهداى كربلا بودند . اين آفرينان از نسل ابو طالب كه عموزادهء خويش ، سيد الشهدا « ع » را يارى كردند عبارتند از : عبد الله بن مسلم ، محمد بن مسلم ، جعفر بن عقيل ، عبد الرحمن بن عقيل ، محمد بن عقيل ، عبد الله الأكبر ، محمد بن ابى سعيد بن عقيل ، على بن عقيل و عبد الله بن عقيل . اين نه نفر ، كه برخىشان فقيه و عالمى بزرگ بودند ، هر كدام پس از نبردى شورانگيز ، به شهادت رسيدند . شاعرى شهداى كربلا از نسل على بن ابى طالب را هفت شهيد و از نسل عقيل ، نه شهيد دانسته و چنين سروده است :\r\n عينُ جُودى بِعَبرة و عويل * وَ اندُبى ان نَدَبتِ آلَ الرّسُولِ \r\n سَبعَة كُلُّهم لصلب علىّ * قد اصيبوا و تسعة لعقيل « 2 » \r\nروز عاشورا نيز كه فرزندان عقيل به ميدان مىرفتند ، امام دعايشان مىكرد و كشندگان آنان را لعن كرده و آل عقيل را به مقاومت دعوت مىكرد و به بهشت مژده مىداد : « اللّهم اقتل قاتل آل عقيل . صبرا آل عقيل انّ موعدكم الجنّة » « 3 »\r\nو به خاطر اين فداكاريها بود كه پس از عاشورا ، امام زين العابدين « ع » به خانوادهء آنان بيشتر عاطفه و لطف نشان مىداد و آنان را بر بقيه برترى مىداد ، وقتى از او در اين باره مىپرسيدند ، مىفرمود : من رفتار و عملكردشان را روز عاشورا با ابا عبد الله « ع » به ياد مىآورم و دلم به حالشان رقّت و عطوفت مىيابد . از اين رو ، امام سجاد « ع » با اموالى كه مختار پس از خروج ، به آن حضرت داد ، خانه‌هايى براى آل عقيل ساخت كه حكومت\r\n\r\n\r\n","description":"","footnote":"\r\n( 1 ) - ر . ك : دائرة المعارف تشيع ، ج 1 .\r\n( 2 ) - حياة الامام الحسين ، ج 3 ، ص 249 .\r\n( 3 ) - همان .\r\n","page_name":" 30 ","page_number":30},
  {"content":"\r\n\r\nاموى آنها را خراب كرده بود . « 1 »\r\n- اصحاب امام حسين « ع » ، آمار نهضت كربلا\r\n\r\nآل محمّد « ص » - اهل بيت\r\n\r\nآل مراد\r\nنام قبيله‌اى كه هانى بن عروه ، بزرگ و رئيس آن در كوفه بود . هانى هرگاه ندا مىداد ، چهار هزار مسلّح و هشت هزار پياده تحت فرمانش جمع مىشدند . وقتى هانى را براى گردن زدن به بازار كوفه بردند ، هانى آل مراد را صدا كرد ، ولى كسى از بيم جان خويش به حمايتش برنخاست . « 2 » هانى در ايّام حضور مسلم بن عقيل در كوفه ، ميزبان او بود ، و پيش از مسلم دستگير و شهيد شد .\r\n- هانى بن عروه\r\n\r\nآل مروان\r\nدودمان مروان بن حكم كه از تيرهء بنى اميّه بودند و از سال 64 هجرى روى كار آمدند .\r\nآغاز سلطهء اين خاندان با به خلافت رسيدن مروان بود . مروان از خشن‌ترين و عنودترين دشمنان اهل بيت و امام حسين « ع » بود و نزد پيامبر و مردم ملعون و مطرود و تبعيد شده بود ( - مروان ) پس از او عبد الملك مروان ، وليد بن عبد الملك ، سليمان بن عبد الملك ، عمرو بن عبد العزيز ، يزيد بن عبد الملك ، هشام بن عبد الملك ، وليد بن يزيد ، يزيد بن وليد ، مروان بن محمد ، به ترتيب نزديك به هفتاد سال حكومت كردند « 3 » و دوران حكومتشان از سخت‌ترين دورانهاى شيعه بود . بنى مروان جنايتكارترين افراد را در شهرها به ولايت مىگماشتند كه حجّاج يكى از آنان بود . در زيارت عاشورا « آل مروان » نيز همچون آل زياد و آل ابى سفيان و بنى اميّه مورد لعن قرار گرفته‌اند .\r\n- مروان بن حكم ، آل زياد\r\n\r\nآمار نهضت كربلا\r\nنقش آمار در ارائهء سيماى روشن‌تر از هر موضوع و حادثه ، غير قابل انكار است . ليكن در حادثهء كربلا و مسائل قبل و بعد از آن ، با توجّه به اختلاف نقلها و منابع ، نمىتوان در\r\n\r\n\r\n","description":"","footnote":"\r\n( 1 ) - حياة الام زين العابدين ، ج 1 ، ص 186 .\r\n( 2 ) - مروج الذّهب ، ج 3 ص 59 .\r\n( 3 ) - حوادث خلفاى آل مروان را در مروج الذهب ، ج 3 ، ص 91 به بعد ، مطالعه كنيد .\r\n","page_name":" 31 ","page_number":31},
  {"content":"\r\n\r\nبسيارى از جهات ، آمار دقيق و مورد اتّفاق ذكر كرد و آنچه نقل شده ، گاهى تفاوتهاى بسيارى با هم دارد . در عين حال بعضى از مطالب آمارى ، حادثهء كربلا را گوياتر مىسازد .\r\nبه همين دليل به ذكر نمونه‌هايى از ارقام و آمار مىپردازيم : « 1 »\r\nمدّت قيام امام حسين « ع » از روز امتناع از بيعت با يزيد ، تا روز عاشورا 175 روز طول كشيد : 12 روز در مدينه ، 4 ماه و 10 روز در مكّه ، 23 روز بين راه مكّه تا كربلا و 8 روز در كربلا ( 2 تا 10 محرّم ) .\r\nمنزلهايى كه بين مكّه تا كوفه بود و امام حسين آنها را پيمود تا به كربلا رسيد 18 منزل بود ( معجم البلدان ) .\r\nفاصلهء منزلها با هم سه فرسخ و گاهى پنج فرسخ بود .\r\nمنزلهاى ميان كوفه تا شام 14 منزل بود كه اهل بيت را در حال اسارت از آنها عبور دادند .\r\nنامه‌هايى كه از كوفه به امام حسين « ع » در مكّه رسيد و او را دعوت به آمدن كرده بودند 12000 نامه بود ( طبق نقل شيخ مفيد ) .\r\nبيعت كنندگان با مسلم بن عقيل در كوفه 18000 نفر ، يا 25000 نفر و يا 40000 نفر گفته شده است .\r\nشهداى كربلا از اولاد ابى طالب كه نامشان در زيارت ناحيه آمده است 17 نفر .\r\nشهداى كربلا از اولاد ابى طالب كه نامشان در زيارت ناحيه نيامده 13 نفر . سه نفر هم كودك از بنى هاشم شهيد شدند ، جمعا 33 نفر . اين افراد به اين صورت‌اند : امام حسين « ع » 1 نفر ، اولاد امام حسين 3 نفر ، اولاد على « ع » 9 نفر ، اولاد امام حسن 4 نفر ، اولاد عقيل 12 نفر ، اولاد جعفر 4 نفر .\r\nغير از امام حسين « ع » و بنى هاشم ، شهدايى كه نامشان در زيارت ناحيهء مقدّسه و برخى منابع ديگر آمده است 82 نفرند . غير از آنان ، نام 29 نفر ديگر در منابع متأخّرتر آمده است . ( - اصحاب امام حسين « ع » )\r\nجمع شهداى كوفه از ياران امام 138 نفر . تعداد 14 نفر از جمع اين جناح حسينى ، غلام بوده‌اند .\r\n\r\n\r\n","description":"","footnote":"\r\n( 1 ) - بخش عمده‌اى از اين آمار از كتاب « زندگى ابا عبد اللّه الحسين » ، عمادزاده ، « وسيلة الدارين فى انصار الحسين » ، سيد ابراهيم موسوى و « ابصار العين » ، سماوى است .\r\n","page_name":" 32 ","page_number":32},
  {"content":"\r\n\r\nشهدايى كه سرهايشان بين قبايل تقسيم شد و از كربلا به كوفه بردند 78 نفر بودند .\r\nتقسيم سرها به اين صورت بود : قيس بن اشعث ، رئيس بنى كنده 13 سر ، شمر رئيس هوازن 12 سر ، قبيلهء بنى تميم 17 سر ، قبيلهء بنى اسد 16 سر ، قبيلهء مذحج 6 سر ، افراد متفرقه از قبايل ديگر 13 سر .\r\nسيد الشهدا هنگام شهادت 57 سال داشت .\r\nپس از شهادت حسين « ع » 33 زخم نيزه و 34 ضربهء شمشير ، غير از زخمهاى تير بر بدن آن حضرت بود .\r\n اين ماهى فتاده به درياى خون كه هست * زخم از ستاره بر تنش افزون ، حسين توست « 1 » \r\nشركت كنندگان در اسب تاختن بر بدن امام حسين 10 نفر بودند . ( - اسب تاختن بر بدن امام ) .\r\nتعداد سپاه كوفه 33 هزار نفر بودند كه به جنگ امام حسين آمدند . آنچه در نوبت اوّل آمد تعداد 22 هزار بودند به اين صورت : عمر سعد با 6000 ، سنان با 4000 ، عروة بن قيس با 4000 ، شمر با 4000 ، شبث بن ربعى با 4000 . آنچه بعدا اضافه شدند : يزيد بن ركاب كلبى با 2000 ، حصين بن نمير با 4000 ، مازنى با 3000 ، نصر مازنى با 2000 نفر .\r\nسيد الشهداء روز عاشورا براى 10 نفر مرثيه خواند و در شهادتشان سخنانى فرمود و آنان را دعا ، يا دشمنان آنان را نفرين كرد . اينان عبارتند از : على اكبر ، عباس ، قاسم ، عبد الله بن حسن ، عبد الله طفل شيرخوار ، مسلم بن عوسجه ، حبيب بن مظاهر ، حرّ بن يزيد رياحى ، زهير بن قين و جون . و در شهادت دو نفر بر آنان درود و رحمت فرستاد :\r\nمسلم و هانى .\r\nامام حسين « ع » بر بالين 7 نفر از شهدا پياده رفت : مسلم بن عوسجه ، حرّ ، واضح رومى ، جون ، عباس ، على اكبر ، قاسم .\r\nسر سه شهيد را روز عاشورا به جانب امام حسين « ع » انداختند : عبد الله بن عمير كلبى ، عمرو بن جناده ، عابس بن ابى شبيب شاكرى .\r\nسه نفر را روز عاشورا قطعه‌قطعه كردند : على اكبر ، عباس ، عبد الرحمن بن عمير .\r\nمادر 9 نفر از شهداى كربلا در روز عاشورا حضور داشتند و شاهد شهادت پسر\r\n\r\n\r\n","description":"","footnote":"\r\n( 1 ) - محتشم كاشانى .\r\n","page_name":" 33 ","page_number":33},
  {"content":"\r\n\r\nبودند : عبد الله بن حسين كه مادرش رباب بود ، عون بن عبد الله جعفر ، مادرش زينب ، قاسم بن حسن مادرش رمله ، عبد الله بن حسن مادرش بنت شليل جيليّه ، عبد الله بن مسلم مادرش رقيه دختر على « ع » ، محمد بن ابى سعيد بن عقيل ، عمرو بن جناده ، عبد الله بن وهب كلبى مادرش ام وهب ، على اكبر ( بنا به نقلى مادرش ليلى ، كه ثابت نيست ) .\r\n5 كودك نابالغ در كربلا شهيد شدند : عبد الله رضيع شير خوار امام حسين ، عبد الله بن حسن ، محمد بن ابى سعيد بن عقيل ، قاسم بن حسن ، عمرو بن جنادهء انصارى .\r\n5 نفر از شهداى كربلا ، از اصحاب رسول خدا بودند : انس بن حرث كاهلى ، حبيب بن مظاهر ، مسلم بن عوسجه ، هانى بن عروه ، عبد الله بن بقطر عميرى .\r\nدر ركاب سيد الشهداء ، تعداد 15 غلام شهيد شدند : نصر و سعد ( از غلامان على « ع » ) ، منحج ( غلام امام مجتبى « ع » ) ، اسلم و قارب ( غلامان امام حسين « ع » ) حرث غلام حمزه ، جون غلام ابو ذر ، رافع غلام مسلم ازدى ، سعد غلام عمر صيداوى ، سالم غلام بنى المدينه ، سالم غلام عبدى ، شوذب غلام شاكر ، شيب غلام حرث جابرى ، واضح غلام حرث سلمانى . اين 14 نفر در كربلا شهيد شدند . سلمان غلام امام حسين « ع » ، كه آن حضرت او را به بصره فرستاد و آنجا شهيد شد .\r\n2 نفر از ياران امام حسين « ع » روز عاشورا اسير و شهيد شدند : سوار بن منعم و موقع بن ثمامه صيداوى .\r\n4 نفر از ياران امام در كربلا پس از شهادت آن حضرت به شهادت رسيدند : سعد بن حرث و برادرش ابو الحتوف ، سويد بن ابى مطاع ( كه مجروح بود و محمد بن ابى سعيد بن عقيل .\r\n7 نفر در حضور پدرشان شهيد شدند : على اكبر ، عبد الله بن حسين ، عمرو بن جناده ، عبد الله بن يزيد ، عبيد الله بن يزيد ، مجمع بن عائذ ، عبد الرحمن بن مسعود .\r\n5 نفر از زنان از خيام حسينى به طرف دشمن بيرون آمده و حمله يا اعتراض كردند :\r\nكنيز مسلم بن عوسجه ، امّ وهب زن عبد الله كلبى ، مادر عبد الله كلبى ، زينب كبرى ، مادر عمرو بن جناده .\r\nزنى كه در كربلا شهيد شد مادر وهب ( همسر عبد الله بن عمير كلبى ) بود .\r\nزنانى كه در كربلا بودند : زينب ، امّ كلثوم ، فاطمه ، صفيه ، رقيّه ، ام هانى ( اين 6 نفر از اولاد امير المؤمنين بودند ) فاطمه و سكينه ( دختران سيد الشهدا ) رباب ، عاتكه ، مادر\r\n\r\n","description":"","footnote":"","page_name":" 34 ","page_number":34},
  {"content":"\r\n\r\nمحسن بن حسن ، دختر مسلم بن عقيل ، فضهء نوبيّه ، كنيز خاصّ حسين ، مادر وهب بن عبد الله .\r\n- زنان در نهضت حسينى ، اصحاب امام حسين « ع »\r\n\r\nآيهء كهف - تلاوت قرآن\r\n\r\nابا عبد اللّه « ع »\r\nكنيهء امام حسين « ع » بود كه رسول خدا « ص » از هنگام ولادت ، بر آن حضرت نهاد .\r\nكنيه‌اى كه شنيدنش ، دل را مىلرزاند و اشك در چشم مىآورد .\r\n- حسين بن على « ع »\r\n\r\nابراهيم بن حصين ازدى\r\nاز شهداى كربلا و اصحاب دلاور امام حسين « ع » بود ؛ از جمله كسانى كه سيد الشهدا « ع » در لحظات تنهايى ، نام برخى از ياران را مىبرده و صدا مىزده است : « و يا ابراهيم بن الحصين . . . » . رجز او در ميدان نبرد چنين بود :\r\n اضرب منكم مفصلا و ساقا * ليهرق اليوم دمي اهراقا \r\n و يرزق الموت ابو اسحاقا * اعنى بنى الفاجرة الفسّاقا \r\nوى بعد از ظهر عاشورا در كنار امام حسين « ع » به شهادت رسيد . « 1 »\r\n\r\nابن الزرقاء - وليد بن عتبه\r\n\r\nابن حوزه\r\nاز هتّاكان سپاه عمر سعد كه در كربلا به امام حسين « ع » اهانت كرد و ناسزا گفت و گرفتار نفرين آن حضرت شد و اسبش به درون نهرى رميد و پايش در ركاب اسب ماند و خودش آن قدر به زمين كشيده شد تا هلاك گرديد . « 2 »\r\n\r\nابن زياد - عبيد الله بن زياد\r\n\r\nابن سعد - عمر بن سعد\r\n\r\nابن عبّاس - عبيد اللّه بن عباس\r\n\r\nابن مرجانه - عبيد الله بن زياد\r\n\r\nابو الشهداء\r\nپدر شهيدان . كنيه‌اى كه بر حسين بن على « ع » اطلاق مىشود . از آنجا كه امام حسين « ع »\r\n\r\n\r\n","description":"","footnote":"\r\n( 1 ) - دايرة المعارف تشيّع ، ج 1 ، ص 271 .\r\n( 2 ) - موسوعة العتبات المقدسه ، ج 8 ، ص 63 .\r\n","page_name":" 35 ","page_number":35},
  {"content":"\r\n\r\nالهام‌بخش شهيدان راه حق بود و كربلايش دانشگاه شهادت محسوب مىشده و مىشود ، به آن حضرت اين عنوان را داده‌اند ، او هم ابو الأحرار است ، هم ابو الشهداء ، هم ابو المجاهدين . نيز نام كتابى است دربارهء سيد الشهدا « ع » از نويسندهء اديب و شاعر مصرى ، عباس محمود عقّاد ( م 1964 ) كه به شيوه‌اى ادبى و نثرى شاعرانه به تحليل حادثهء كربلا پرداخته است .\r\n- اوصاف سيد الشهدا « ع »\r\n\r\nابو الفضل - عباس بن على « ع »\r\n\r\nابو بكر بن حسن بن على « ع »\r\nاز شهداى كربلا ، فرزند امام مجتبى « ع » . مادر او كنيز ( امّ ولد ) بود . از مدينه همراه عمويش امام حسين « ع » به كربلا آمد و روز عاشورا پس از شهادت قاسم بن حسن ، خدمت سيد الشهدا آمد و اجازهء ميدان طلبيد و به ميدان رفت و پس از نبردى دلاورانه به شهادت رسيد . قاتلش عبد الله بن عقبه بود . نام اين شهيد بزرگوار در زيارت ناحيهء مقدّسه هم آمده است .\r\n\r\nابو بكر مخزومى\r\nيكى از فقهاى هفتگانه و از كسانى بود كه از روى خير خواهى و نصيحت ، از امام حسين « ع » خواست كه به سوى عراق نرود و در اين راه ، بىوفايى مردم را نسبت به پدر و برادر امام حسين « ع » يادآورى مىكرد . « 1 » وى از سادات قريش بود . در ايّام خلافت عمر به دنيا آمد . به خاطر نماز بسيار ، به او راهب قريش مىگفتند . در سال 95 هجرى درگذشت . « 2 »\r\n\r\nابو ثمامهء صائدى\r\nاز ياران سيد الشهدا و شهيد نماز ، كه روز عاشورا به فيض شهادت رسيد . وى از چهره‌هاى سرشناس شيعه در كوفه و مردى آگاه و شجاع و اسلحه‌شناس بود . مسلم بن عقيل در ايّام بيعت گرفتن از مردم براى نهضت حسينى ، او را مسئول دريافت اموال و خريد اسلحه قرار داده بود . نامش عمر بن عبد الله بود . « 3 » پيش از شروع درگيريهاى كربلا خود را از كوفه به كربلا رساند و به امام پيوست .\r\n\r\n\r\n","description":"","footnote":"\r\n( 1 ) - مروج الذهب ، ج 3 ، ص 6 .\r\n( 2 ) - حياة الامام الحسين ، ج 3 ، ص 28 به نقل از تهذيب التهذيب .\r\n( 3 ) - مقتل الحسين ، مقرّم ، ص 177 . برخى هم « عمرو بن عبد الله » نوشته‌اند . مثل تنقيح المقال ، مامقانى ، ج 2 ، ص 333 .\r\n","page_name":" 36 ","page_number":36},
  {"content":"\r\n\r\nروز عاشورا ، كه ياران حسين بن على « ع » بتدريج شهيد مىشدند و از تعدادشان كاسته مىشد و اين كاهش محسوس بود ، ابو ثمامه هنگام ظهر خدمت امام آمد و گفت : جانم فداى تو ! چنين مىبينم كه دشمنان به تو نزديك شده‌اند . به خدا قسم تو كشته نخواهى شد مگر آنكه من پيش از تو كشته شوم . دوست دارم خداى خويش را در حالى ديدار كنم كه اين نماز را كه وقتش نزديك شده بخوانم . امام ، نگاهى به بالا افكند ، فرمود : نماز را به ياد آوردى ، خدا تو را از نمازگزاران ذاكر قرار دهد . آرى ، اينك اوّل وقت نماز است . مهلتى از سپاه دشمن خواستند . آنگاه ابو ثمامه و جمعى ديگر ، با امام حسين « ع » نماز جماعت خواندند . « 1 » وى جزء آخرين سه نفرى بود كه از ياران امام تا عصر عاشورا زنده مانده بودند . برخى گفته‌اند كه در اثر جراحتهاى بسيار بر زمين افتاد ، خويشانش او را به دوش كشيده و از ميدان به در بردند و مدّتها بعد از دنيا رفت . « 2 »\r\n- سعيد بن عبد الله حنفى ، شهيد نماز\r\n\r\nابو عمرو نهشلى ( يا : خثعمى )\r\nاز شهداى كربلاست كه به قولى در حملهء اوّل و به نقلى در نبرد تن به تن شهيد شد . از شخصيّت‌هاى كوفه و مردى متهجّد و شب‌زنده‌دار بود . « 3 »\r\n\r\nابو فاضل - عباس بن على « ع »\r\n\r\nابو مخنف\r\nمقتل نويس معروف اسلام ، لوط بن يحيى بن سعيد بن مخنف كوفى ، مؤلّف كتابهايى چند ، از جمله « مقتل الحسين » كه دربارهء حوادث عاشوراست و طبرى در تاريخ خويش فراوان از او و كتابش نقل كرده است . وى كه در سال 75 هجرى درگذشت ، از مورّخان و محدّثان شيعه بود . كتاب او ( مقتل ابى مخنف ) به دست نيامده و آنچه اكنون به اين نام است ، برگرفته از كتب تاريخ است كه از كتاب مقتل او نقل كرده‌اند .\r\n- مقتل ابى مخنف\r\n\r\nابو هارون مكفوف\r\nاز شعراى شيعه در عصر امام صادق « ع » كه به دستور آن حضرت در سوگ حسين بن\r\n\r\n\r\n","description":"","footnote":"\r\n( 1 ) - سفينة البحار ، ج 1 ، ص 136 ، بحار الأنوار ، ج 45 ، ص 21 .\r\n( 2 ) - عنصر شجاعت ، ج 2 ، ص 151 .\r\n( 3 ) - انصار الحسين ، ص 98 .\r\n","page_name":" 37 ","page_number":37},
  {"content":"\r\n\r\nعلى « ع » شعر سرود و در محضر امام خواند : « امرر على جدث الحسين و قل لأعظمه الزّكيّه . . . » « 1 » بر مزار حسين « ع » بگذر و به استخوانهاى پاكش بگو . . . .\r\nنام ابو هارون ، موسى بن عمير و اهل كوفه بود .\r\n\r\nاجفر\r\nبه معناى چاه وسيع . نام منطقه‌اى در اطراف كوفه كه آب و درخت داشته و قبلا از آن بنى يربوع بوده است . در آن محل ، قصر و مسجدى بوده است . حسين « ع » در مسير رفتن به كوفه در اين مكان هم توقّفى داشته است . « 2 » فاصلهء آن تا مكه 36 فرسخ است . « 3 »\r\n\r\nادب الطّفّ\r\nبه معناى ادبيات عاشوراست . طفّ ، نام سرزمين كربلاست . « ادب الطف » ، نام كتابى است در ده جلد به زبان عربى ، گردآورى « جواد شبّر » كه به معرّفى شاعرانى كه دربارهء امام حسين « ع » و حادثهء كربلا و شهداى عاشورا شعر و مرثيه سروده‌اند پرداخته است . اين مجموعه ، از قرن اوّل هجرى تا قرن 14 را شامل مىشود و ضمن معرّفى كوتاه صاحبان اثر ، نمونه‌هايى از شعرهاى آنان را هم به صورت برگزيده آورده است . كتاب ، به نحوى دربردارندهء ادبيّات شيعه و عقايد و احساسات و جهت‌گيريهاى شاعران شيعه نيز مىباشد ، بخصوص بر محور حادثهء جانسوز كربلا . ناشر كتاب ، « دار المرتضى » است ، بيروت ، 1409 ق . « 4 »\r\n- عاشورا و شعر فارسى ، شعر عاشورا ، ادبيات عاشورا\r\n\r\nادبيّات عاشورا\r\nمقصود ، مجموعهء آثارى است كه در قالبهاى مختلف ادبى و هنرى ، بر محور حادثه و قهرمانان كربلا ، در طول چهارده قرن پديد آمده است . اين آثار ، شامل شعر و مرثيه ، نوحه و تعزيه ، مقتل و مصيبت‌نامه ، نمايشنامه و فيلمنامه ، داستان ، فيلم ، عكس و اسلايد ، كتب و مقالات و نثرهاى ادبى ، شرح حال قهرمانان كربلا ، تابلوها ، طرحها ، پوسترها ، ماكت و . . .\r\nمىتواند باشد . عاشورا هم داراى محتواست ( كه : چه شد ؟ ) هم داراى پيام است ( كه : چه\r\n\r\n\r\n","description":"","footnote":"\r\n( 1 ) - بحار الأنوار ، ج 44 ، ص 288 .\r\n( 2 ) - الحسين فى طريقه الى الشهادة ، ص 61 .\r\n( 3 ) - لغت‌نامه ، دهخدا .\r\n( 4 ) - در اين زمينه نيز ر . ك : « شعراء كربلا ، او الحائريّات » على الخاقانى ، محتوى معرفى 84 شاعر اين شهر ( الذّريعة ، ج 14 ، ص 194 ) نيز : « عاشورا فى الأدب العاملى المعاصر » ، سيد حسن نور الدين پيرامون شاعران جبل عامل و محتوا و سبكهاى شعرى آنان پيرامون حادثهء كربلا با نمونه‌هايى از اشعارشان .\r\n","page_name":" 38 ","page_number":38},
  {"content":"\r\n\r\nبايد كرد ؟ ) و ادبيات و هنر ، رسالت پرداختن به هر دو را دارد . گاهى يك تابلو از يك كتاب ، گوياتر است . خطاطان ، كتيبه‌ها و شعارها را مىتوانند سرشار از پيام و جهت بسازند و با اسامى عاشورايى ، هنرنمايى كنند و از اين طريق به خط و نقش ، بعد متافيزيكى بدهند و شاعران و نويسندگان با خلق آثار ماندگار پيرامون حادثه و پيام آن ، آن جلوه‌هاى متجلّى در كربلا را جاودان سازند .\r\nشايسته است كه موزه يا نمايشگاهى عظيم از آنچه به نحوى به اين حماسهء جاودان مربوط مىشود پديد آيد كه منبعى براى هر گونه تحقيق و الهام‌گيرى گردد . در زمينهء شناخت محتواى عاشورا و پيامها و اهدافش ، به منابعى همچون زيارتنامه‌ها ، دعاها و مقتلها هم مىتوان مراجعه كرد و در زيارتها ، به سبك ، مضامين ، تعبيرات و واژه‌ها و نيز حالات روحى خوانندهء دعا و زيارت دقت داشت . « 1 »\r\nبا عنوان « ادبيات عاشورا » يك سرى مجموعه‌هاى شعر از شاعران مختلف گرد آمده كه پيرامون شهداى كربلا و حادثهء عاشوراست . ناشر آن « حوزهء هنرى » و با كوشش محمد على مردانى است . تا سال 1372 تعداد 6 جلد از اين مجموعه‌ها منتشر شده است .\r\n- شعر عاشورا ، مدايح و مراثى ، ادب الطّف\r\n\r\nادهم بن اميّه عبدى\r\nاز شيعيان بصره بود كه در منزل « مارية بنت منقذ » نيز حضور مىيافت . روز عاشورا در حملهء اوّل به شهادت رسيد . « 2 »\r\n\r\nاذان\r\nاعلام . شعار فراخوانى مسلمين به نماز كه در اوايل هجرت تشريع شد . در حادثهء كربلا چند مورد ، به كار گرفته شده است . يكى آنگاه كه كاروان حسين « ع » با سپاه حرّ در « ذو حسم » در مسير كربلا مواجه شد . هنگام ظهر فرا رسيد . امام حسين « ع » به حجّاج بن مسروق ( و به گفتهء برخى منابع ، به پسر خويش ) فرمود : اذان بگو . اذان گفته شد و امام حسين « ع » نماز جماعت خواند . سپاه حرّ نيز به آن حضرت اقتدا كرد . « 3 » مورد ديگر در شام\r\n\r\n\r\n","description":"","footnote":"\r\n( 1 ) - در اين زمينه ر . ك : مقالهء « ادبيات عاشورا در دورهء حضور امامان » از محمود رضا افتخارزاده ، « چشمهء خورشيد » ، ج 1 ، ص 81 تا 104 نيز « عاشورا فى الأدب العاملى المعاصر » سيد حسين نور الدين ، الدار الاسلاميه ، لبنان .\r\n( 2 ) - وسيلة الدارين فى انصار الحسين ، ص 99 .\r\n( 3 ) - بحار الأنوار ، ج 44 ، ص 376 ، عوالم ( الامام الحسين ) ، بحرانى ، ص 163 .\r\n","page_name":" 39 ","page_number":39},
  {"content":"\r\n\r\nو بارگاه يزيد ، وقتى امام سجّاد « ع » آن خطبهء افشاگر و كوبنده را ايراد كرد و پياپى فضايل خويش را بر شمرد و حاضران به گريه افتادند و افكارشان دگرگون شد و يزيد بيم آن داشت كه فتنه‌اى پيش آيد كه پايانش ناخوشايند باشد ، به مؤذّن اشاره كرد كه اذان بگويد تا بدين وسيله خطبهء امام را قطع كند . مؤذّن چون تكبير گفت ، حضرت فرمود : خدا بزرگتر از هر چيز است و برتر از حواس . مؤذن چون گفت : اشهد ان لا إله الّا الله ، حضرت فرمود : مو و پوست و گوشت و خون و مغز و استخوانم به يگانگى خدا گواهى مىدهد . چون مؤذن گفت : اشهد انّ محمّدا رسول الله ، حضرت سجّاد خطاب به يزيد كرد : اى يزيد ! اين « محمّد » آيا جدّ من است يا جدّ تو ؟ اگر بگويى جدّ توست ، دروغ گفته‌اى و اگر بگويى جدّ من است ، پس چرا عترت او را كشتى ؟ « 1 » و اين گونه بود كه حضرت زين العابدين « ع » ، روش يزيد را در به كار گرفتن اذان براى خاموش كردن فرياد اذان مجسّم خنثى كرد و از همان موقعيّت ، بهترين بهره‌بردارى سياسى را نمود .\r\n\r\nاذن دخول\r\nاذن ورود ، هم در آداب معاشرت اسلامى است ، كه انسان سر زده و بىاذن و اجازه وارد منزل و اتاق كسى نشود و قبلا اعلام كند ؛ كه به اين ، استيذان و استيناس هم مىگويند و در آيات 28 - 26 سورهء نور ، مطرح شده است ، و هم در آداب زيارت حرمهاى مطهّر پيامبر و ائمّه و بقاع متبرّكه ، آمده است كه بعنوان رعايت ادب نسبت به حريم اولياى خدا ، متن خاصّ اذن دخول در آستانهء ورود به حرم ، خوانده شود . در متن اذن دخول به حرم رسول خدا ( ص ) آمده است : « اللّهمّ انّى وقفت على باب بيت من بيوت نبيّك و آل نبيّك . . . باذن الله و اذن رسوله و اذن خلفائه و اذنكم صلوات اللّه عليكم اجمعين ادخل هذا البيت . . . » « 2 »\r\n- آداب زيارت\r\n\r\nاذن ميدان\r\nرخصت و اجازه براى ميدان رفتن . رسم جنگاورى در قديم بوده كه براى نبرد تن به تن ، افراد از فرمانده رخصت مىگرفتند تا به ميدان كارزار روند . در حماسهء عاشورا ، ياران سيد الشهدا « ع » براى رفتن به ميدان از آن حضرت ، رخصت مىگرفتند . معمولا اذن گرفتنشان با « سلام » بود ، جلوى خيمهء امام مىآمدند و به عنوان سلام وداع مىگفتند : السلام\r\n\r\n\r\n","description":"","footnote":"\r\n( 1 ) - حياة الامام زين العابدين ، باقر شريف القرشى ، ص 177 به نقل از مقتل خوارزمى .\r\n( 2 ) - بحار الأنوار ، ج 97 ، ص 160 .\r\n","page_name":" 40 ","page_number":40},
  {"content":"\r\n\r\nعليك يا ابن رسول الله . امام نيز در پاسخ مىفرمود : « و عليك السلام و نحن خلفك » سلام بر تو ، ما نيز در پى تو مىآييم . آنگاه آيهء  « فَمِنْهُمْ مَنْ قَضى نَحْبَهُ . . . »  ( احزاب 23 ) را مىخواند . « 1 » امام نيز گاهى به كسى اذن ميدان نمىداد ( مثل مادر يا همسر بعضى از ياران ) و به بعضى دير اجازه مىداد و آن شخص با اصرار زياد ، موافقت امام را جلب مىكرد ، مثل ميدان رفتن حضرت قاسم « ع » ، جون غلام ابو ذر ، فرزندان مسلم بن عقيل و . . . گاهى نيز بعضى اذن مىطلبيدند تا به ميدان رفته ، با دشمن حرف بزنند و اتمام حجّت كنند ، مثل رخصت خواهى يزيد بن حصين همدانى . « 2 » در ميدان رفتن ابا الفضل « ع » نيز امام حسين « ع » دير اجازه داد ، چرا كه او سقّاى خيمه‌ها و اطفال و علمدار سپاه امام بود .\r\n- سلام وداع ، الوداع\r\n\r\nاربعين\r\nچهل ، چهلم . در فرهنگ اسلامى و در معارف عرفانى ، عدد چهل ( اربعين ) جايگاه خاصّى دارد . چلّه‌نشينى براى رفع حاجت يا رسيدن به مقامات سلوك و عرفان معروف است . حفظ كردن چهل حديث ، اخلاص چهل صباح ، كمال عقل در چهل سالگى ، دعا براى چهل مؤمن ، چهل شب چهارشنبه و . . . بسيارى از اين نمونه‌ها و موارد . « 3 »\r\nدر فرهنگ عاشورا ، اربعين به چهلمين روز شهادت حسين بن على « ع » گفته مىشود كه مصادف با روز بيستم ماه صفر است . از سنّتهاى مردمى ، گراميداشت چهلم مردگان است كه ، به ياد عزيز فوت‌شدهء خويش ، خيرات و صدقات مىدهند و مجلس ياد بود برپا مىكنند . در روز بيستم صفر نيز ، شيعيان ، عظيمترين مراسم سوگوارى را در كشورها و شهرهاى مختلف به ياد عاشوراى حسينى برپا مىكنند و همراه با دسته‌هاى سينه‌زنى و عزادارى به تعظيم شعائر دينى مىپردازند . در شهر كربلا ، اربعين حسينى عظمت و شكوه خاصّى دارد و دسته‌هاى عزادار ، مراسمى پرشور برپا مىكنند .\r\nدر نخستين اربعين شهادت امام حسين « ع » ، جابر بن عبد الله انصارى و عطيّهء عوفى موفق به زيارت تربت و قبر سيد الشهدا شدند . بنا به برخى نقلها ، در همان اربعين ، كاروان اسراى اهل بيت « ع » در بازگشت از شام و سر راه مدينه ، از كربلا گذشتند و با جابر ديدار\r\n\r\n\r\n","description":"","footnote":"\r\n( 1 ) - عوالم ( امام حسين ) ، ص 258 .\r\n( 2 ) - بحار الأنوار ، ج 44 ، ص 318 .\r\n( 3 ) - ر . ك : « اربعين در فرهنگ اسلامى » ، سيد رضا تقوى ، انتشارات سازمان تبليغات اسلامى .\r\n","page_name":" 41 ","page_number":41},
  {"content":"\r\n\r\nكردند . البته برخى از مورّخان هم آن را نفى كرده و نپذيرفته‌اند . از جمله مرحوم محدّث قمى در « منتهى الآمال » دلايلى ذكر مىكند كه ديدار اهل بيت از كربلا در اربعين اوّل نبوده است . « 1 » بعضى از علما نيز در اين باره تحقيق مبسوط و مستقلّى انجام داده‌اند كه منتشر شده است . « 2 » به هر حال ، تكريم اين روز و احياى خاطرهء غمبار عاشورا ، رمز تداوم شور عاشورايى در زمانهاى بعد بوده است . در تاريخ انقلاب اسلامى ايران نيز ، سنّت احياى اربعين تأثير مهمّى در شورگسترى در شهرها داشت و در چهلم شهداى حادثه قم ( در تاريخ 19 دى 1356 ش ) مردم مسلمان تبريز قيام كردند و شهيد دادند . در اربعين شهداى تبريز ، شهرهاى ديگر مجلس ياد بود گرفته ، تظاهرات كردند و همين گونه اربعينها به هم وصل شد و سراسر ايران به نهضت پيوست ، تا آنكه انقلاب اسلامى در 22 بهمن سال 1357 ش به پيروزى رسيد . اين به بركت الهام‌گيرى از فرهنگ شهادت و ايثار خون بود كه ملّت قهرمان ايران ، از عاشورا گرفته بود . « اربعين » ، تداوم « عاشورا » بود و « ذكر » ، رسالت بازماندگان پس از « خون » و « شهادت » .\r\n به ياد كربلا دلها غمين است * دلا خون گريه كن چون اربعين است \r\n پيام خون ، خطاب آتشين است * بقاء دين ، رهين اربعين است \r\n كه تاريخ پر از خون و شهادت * سراسر اربعين در اربعين است \r\n بسوز اى دل كه امروز اربعين است * عزاى پور ختم المرسلين است \r\n مرام شيعه در خون ريشه دارد * نگهبانى ز خط خون چنين است \r\n- زيارت اربعين ، جابر و عطيّه\r\n\r\nاربعين خونين\r\nدر عراق ، بويژه در مناسبتهاى خاصّ ، عزاداران حسينى به صورت دسته جمعى و در قالب كاروانهاى كوچك و بزرگ ، پياده به سوى « كربلا » مىروند . اين حركت مقدّس ، بويژه از نجف به كربلا ، كه اغلب با شركت علماى دينى انجام مىگرفت ، چندين نوبت از طرف رژيم بعثى عراق ، جلوگيرى يا به خاك و خون كشيده شد . يكى از اين نوبتها در سال 1397 ق . بود . زائران ، براى بهره‌برداريهاى تبليغى و سياسى بر ضدّ طاغوت عراق ،\r\n\r\n\r\n","description":"","footnote":"\r\n( 1 ) - منتهى الآمال ، ج 1 ، حوادث بازگشت اسرا .\r\n( 2 ) - تحقيقى دربارهء اولين اربعين حضرت سيد الشهداء ، شهيد قاضى طباطبايى .\r\n","page_name":" 42 ","page_number":42},
  {"content":"\r\n\r\nبرنامه‌ريزيهاى مفصّل كرده بودند . حكومت عراق هم به شدّت و خشونت متوسّل شد و راه‌پيمايان را در طول راه ، از آسمان و زمين به گلوله بست . حادثه ، به صورت پياپى ، در سالهاى 1390 ، 1395 ، 1396 ق . در ايام عاشورا و اربعين پيش آمده بود ، امّا انتفاضه و حركت گستردهء سال 1397 ق . بىسابقه بود و نجف ، آن سال بسيج كنندهء اين نيروى عظيم مردمى بود كه از كنار مرقد امير المؤمنين ، به راه افتاد و پس از چهار روز پياده روى به كربلا رسيد . حركت موكبهاى پياده و شعارهاى طول راه و سخنرانيهاى متعدد ، همه نوعى معارضه با حكومت بعث بود . امواج گستردهء مردمى با شعار « ابد و اللّه ما ننسى حسينا » ( به خدا قسم ، هرگز حسين را فراموش نخواهيم كرد ) به راه افتاده بود . نيروهاى دولتى براى جلوگيرى از رسيدن زائران به كربلا ، برنامه‌هاى مختلفى داشتند و درگيريهايى پيش آمد و شهدايى بر خاك افتادند . وقتى هم به كربلا رسيدند ، حوادثى شديدتر پيش آمد و كسانى كشته و جمع بسيارى دستگير شدند و نهضت شيعى اربعين آن سال ، در خاطرهء تاريخ ثبت شد و مبدأ الهام و شورگسترى براى سالهاى بعد گرديد . اين حادثه در سال 1356 ش بود . « 1 »\r\n- زيارت پياده ، تخريب قبر امام حسين « ع »\r\n\r\nازد\r\nنام يكى از قبايل مشهور و بزرگ عرب ، كه ابتدا در يمن مىزيستند ، سپس به مكانهاى مختلف پراكنده شدند و گروهى هم به عراق آمدند كه به آنان « ازد العراق » گفته مىشد « 2 » و ساكن كوفه شدند . انصار شاخه‌اى از همين قبيله‌اند . تعدادى از شهداى كربلا نيز از اين قبيله بودند .\r\n\r\nاسارت\r\nدستگير كردن ، افرادى از لشكر مخالف يا افراد عادى را در جنگها بعنوان « اسير » گرفتن و برده ساختن . در جنگهاى صدر اسلام نيز گروهى از كفّار ، اسير گرفته مىشدند ، يا بعضى از مسلمانان به اسارت مشركين در مىآمدند .\r\n\r\n\r\n","description":"","footnote":"\r\n( 1 ) - در كتاب « انتفاضة صفر الإسلامية » به قلم رعد الموسوى كه خود از شاهدان حادثه بوده است ، مبسوط اين حادثه نقل شده است . در مجلهء پيام انقلاب نيز در سال 64 و 65 ( شماره‌هاى 156 تا 163 ) گزارشى مفصّل از آن اربعين سرخ آمده است ، در سلسله مقالات « زيارت » به قلم نويسنده .\r\n( 2 ) - لغت‌نامه ، دهخدا ، مروج الذهب ، ج 2 ، ص 161 .\r\n","page_name":" 43 ","page_number":43},
  {"content":"\r\n\r\nدر حادثهء كربلا ، اين فاجعه كه اهل بيت امام حسين « ع » را پس از عاشورا اسير گرفته و شهر به شهر گرداندند « 1 » و در كوفه و شام به نمايش گذاشتند ، نقض آشكار قوانين اسلام بود ؛ چرا كه هم اسير گرفتن مسلمان صحيح نيست و هم اسير كردن زن مسلمان . آنگونه كه على « ع » نيز در جنگ جمل ، اسير كردن را روا نشمرد و عايشه را همراه عدّه‌اى زن به شهر خودش بازگرداند . البته بسر بن ارطاة به دستور معاويه بر يمن حمله كرد و زنان مسلمان را به اسارت گرفت . به اسيرى بردن عترت پيامبر در دورهء حكومت اموى ، اهانت به مقدّسات دين بود ، تا آنجا كه در دربار شام ، يكى از شاميان از يزيد مىخواست كه فاطمه دختر سيد الشهدا را بعنوان كنيز ، به او ببخشد ! كه با اخطار حضرت زينب رو به رو شد . « 2 »\r\nگرچه يزيد ، اهل بيت امام حسين « ع » را براى ترساندن مردم ديگر اسير كرد و شهر به شهر با خفّت و خوارى گرداند ، ولى اين دودمان عزت و آزادگى ، از « اسارت » هم بعنوان سلاحى در مبارزه با باطل و افشاى چهرهء دشمن استفاده كردند و با خطبه‌ها و سخنرانيهاى بيدارگرشان حيلهء دشمن را نقش بر آب كردند . خطابه‌هاى زينب كبرى و امام سجاد « ع » و دختر امام حسين « ع » در كوفه و شام ، نمونه‌اى از « مبارزه در اسارت » بود . حضرت زينب ، حتّى در مجلس يزيد و پيش روى او به اين اسير گرفتن و عمل ظالمانه و خارج از دين او اعتراض كرد : « أ ظننت يا يزيد حيث اخذت علينا اقطار الأرض و آفاق السّماء ، فاصبحنا نساق كما تساق الاسارى انّ بنا على اللّه هوانا . . . آمن العدل يا بن الطّلقاء تخديرك حرائرك و امائك و سوقك بنات رسول اللّه سبايا قد هتكت ستورهنّ و ابديت وجوههنّ تحدو بهنّ الاعداء من بلد الى بلد و يستشرفهنّ اهل المناهل و المعاقل . . . » « 3 »\r\nمىتوان گفت امام حسين « ع » با تدبير و حسابگرى دقيق ، زنان و فرزندان را همراه خود به كربلا برد ، تا راوى رنجها و گزارشگر صحنه‌هاى عاشورا و پيام رسان خون شهيدان باشند و سلطهء يزيدى نتواند بر آن جنايت عظيم ، پرده بكشد يا قضايا را به گونه‌اى وانمود كند . از اين رو ، وقتى ابن عباس به سيد الشهدا گفت چرا زنان و كودكان را به عراق مىبرى ، پاسخ داد : « قد شاء اللّه ان يراهنّ سبايا . . . » « 4 » خدا خواسته كه آنان را اسير ببيند . اين اشاره به\r\n\r\n\r\n","description":"","footnote":"\r\n( 1 ) - بحار الأنوار ، ج 45 ، ص 58 .\r\n( 2 ) - تاريخ طبرى ( چاپ قاهره ) ، ج 4 ، ص 353 .\r\n( 3 ) - مقتل الحسين ، مقرّم ، ص 462 .\r\n( 4 ) - حياة الامام الحسين ، ج 2 ، ص 297 .\r\n","page_name":" 44 ","page_number":44},
  {"content":"\r\n\r\nهمان برنامهء حساب شده است . به گفتهء مرحوم كاشف الغطاء : اگر حسين و فرزندان او كشته مىشدند ، ولى آن سخنرانيها و افشاگريهاى اهل بيت در آن موقعيّتهاى حسّاس نبود ، آن آثار و اهدافى كه امام حسين در واژگون ساختن حكومت يزيدى داشت محقّق نمىشد . « 1 »\r\nاسارت اهل بيت با آن وضع رقت‌بار ، عواطف مردم را به نفع جبههء حق و به زيان حكومت يزيد برانگيخت و سخنان زينب و سجاد « ع » در طول اسارت ، لذّت پيروزى نظامى را در ذائقهء يزيد و ابن زياد ، چون زهر ، تلخ ساخت و جلوى تحريف تاريخ را گرفت و به بازماندگان و خانواده‌هاى شهدا درس داد كه شهيدان با خونشان و بازماندگان با رساندن پيام خون ، بايد حق را يارى كنند ، شهيدان كارى حسينى كنند و ماندگان ، كارى زينبى ! اسارت ، هرگز به معناى تسليم شدن و انگيزه و هدف را فراموش كردن نيست .\r\nآزادگان سرافراز دفاع مقدس در ايران نيز ، در اسارتگاههاى عراق ، ادامه دهندهء جهاد رزمندگان بودند و صبر و استقامتشان را از كاروان اسراى اهل بيت آموخته بودند .\r\nزينب « ع » قافله سالار كاروان اسارت بود و مردانه و صبورانه ، آن دوران تلخ را به پايان رساند .\r\n ما وارث شهادت و ايثاريم * بنيانگذار عزّت و آزادى \r\n ما شور پرشرارهء ايمانيم * آنجا كه نيست جرأت فريادى \r\n در بطن اين اسارت ما خفته است * آزادى تمام گرفتاران \r\n مرگ پرافتخار پدرهامان * سرمايهء حيات هدفداران \r\n رفتيم پيشواز اسارتها * تا كاخهاى ظلم براندازيم \r\n تا در زمان قحطى حق‌جويان * آبى به آسياب حق اندازيم \r\n ما رهسپار شهر خموشانيم * شهرى كه سايه‌بان زده از وحشت \r\n شايد به تازيانهء يك فرياد * بيدارشان كنيم ، از اين غفلت \r\n در كوفه و دمشق به پا سازيم * طوفانى از وزيدن صرصرها \r\n هر جا كه شهر خفته و تاريكى است * روشن كنيم جلوهء اخگرها « 2 » \r\n- خطبه ، زينب ، اسراى اهل بيت\r\n\r\n\r\n","description":"","footnote":"\r\n( 1 ) - همان ، ص 298 .\r\n( 2 ) - قبلهء اين قبيله ( از مؤلّف ) ، ص 96 .\r\n","page_name":" 45 ","page_number":45},
  {"content":"\r\n\r\n\r\nاسب امام حسين « ع » - ذو الجناح\r\n\r\nاسب بىسوار - ذو الجناح\r\n\r\nاسب تاختن بر بدن امام « ع »\r\nاز جنايتهاى فجيع سپاه كوفه ، اسب تاختن بر جسد مطهّر سيد الشهدا « ع » پس از شهادت آن حضرت بود . ابن زياد در پى تحريك شمر ، در پاسخ نامهء عمر سعد از جبههء كربلا كه نامه‌اى مسالمت‌آميز بود ، نامه‌اى تند به عمر سعد نوشت كه تو را براى مماشات و سازش و . . . نفرستاده‌ايم . اگر حسين و يارانش تسليم شدند ، پيش من بفرست و گرنه بر آنان بتاز تا آنها را كشته و مثله كنى كه شايستهء آنند . اگر حسين كشته شد ، بر پيكرش ( بر سينه و پشتش ) اسب بتاز . . . اگر اجراى فرمان كردى پاداش مطيعان را خواهى يافت و گرنه ، كناره بگير و سپاه را به شمر واگذار . شمر نامه را به كربلا آورد و تسليم عمر سعد كرد . « 1 »\r\nعصر عاشورا ، پس از شهادت سيد الشهدا و غارت خيمه‌ها ، عمر سعد گفت :\r\nداوطلب اسب تاختن بر پيكر حسين بن على « ع » كيست ؟ ده نفر داوطلب شدند و با سم اسبها بر سينه و پشت امام تاختند . پيكر امام زير سم اسبان شد . اين ده نفر خبيث عبارت بودند از : اسحاق بن حويّه ، اخنس بن مرثد ، حكيم بن طفيل ، عمرو بن صبيح ، رجاء بن منقذ ، سالم بن خيثمه ، واحظ بن ناعم ، صالح بن وهب ، هانى بن ثبيت و اسيد بن مالك . سپس در كوفه ، اينان نزد ابن زياد آمدند و يكى از آنان ( اسيد ) در بيان اين جنايت چنين سرود :\r\n نحن رضضنا الصّدر بعد الظّهر * بكلّ يعسوب شديد الأسر \r\nو جايزه گرفتند . ابو عمرو زاهد مىگويد : به اين ده نفر نگاه كرديم ، همه زنازاده بودند .\r\nمختار وقتى قيام كرد همهء آنان را گرفت و دست و پايشان را به زنجير بست و بر پشت آنان اسب تازاند تا مردند . « 2 »\r\n\r\nاسترجاع\r\nدر اصطلاح ، اين كلمه به گفتن « انا للّه و انّا اليه راجعون » گفته مىشود ( ما براى خدا و از سوى اوييم و به سوى او بازمىگرديم ) و كسى كه با مصيبتى يا خبر مرگى مواجه شود ،\r\n\r\n\r\n","description":"","footnote":"\r\n( 1 ) - كامل ابن اثير ، ج 2 ، ص 558 .\r\n( 2 ) - بحار الأنوار ، ج 45 ، ص 59 .\r\n","page_name":" 46 ","page_number":46},
  {"content":"\r\n\r\nآن را بر زبان جارى مىكند و با حكايت از اينكه بازگشت همه به سوى خداست ، بر داغ خويش يا ديگرى تسكينى مىدهد . دربارهء استرجاع هنگام مصيبت ، احاديثى است ، از جمله امام باقر « ع » فرمود : « ما من مؤمن يصاب بمصيبة فى الدّنيا فيسترجع عند مصيبته و يصبر حين تفجأه المصيبة الّا غفر اللّه له ما مضى من ذنوبه الّا الكبائر الّتى اوجب اللّه عليها النّار . » « 1 »\r\nهيچ مؤمن مصيبت زده‌اى در دنيا نيست كه هنگام مصيبت ، « انا للّه و انا اليه راجعون » گويد و بر مصيبت ناگهانى شكيبا باشد ، مگر آنكه خداوند گناهان گذشته‌اش را مىبخشايد ، مگر گناهان كبيره كه خداوند بر آنها وعدهء دوزخ داده است .\r\nامام حسين « ع » بارها در طول راه كربلا و در خود كربلا و عاشورا اين جمله را بر زبان راند . از جمله هنگام شنيدن خبر شهادت مسلم بن عقيل در منزلگاه « زرود » ، و نيز شبى كه در « قصر بنى مقاتل » منزل كرده بودند ، على اكبر اين جمله را مكرّر از پدر شنيد . چون علّت آن را پرسيد ، سيّد الشهدا فرمود : در خواب ديدم كه صدايى مىگويد : اين قافله به سوى مرگ مىرود . . . « 2 » پيش از آن در مدينه نيز هنگام گفتگو با مروان حكم ، امام حسين « ع » ضمن بيان فاجعه بار بودن خلافت يزيد ، « انّا لله و انّا اليه راجعون » گفت . « 3 »\r\nاين اعتقاد ، يعنى « از اويى و به سوى اويى » هم زندگى را بر انسان مىسازد و از بند تعلّقات مىرهاند ، هم مرگ را هموار و پذيرفتنى مىكند و او را به منزلگاه ابدى مشتاق مىسازد و تنها نفسهاى مطمئنّه در برابر مصيبتها و داغ شهيدان ، آرامش دارند مرگ را كوچيدن به خانهء هميشگى و جوار خدا مىدانند .\r\n\r\nاسحاق بن حيوهء حضرمى\r\nيكى از سنگدلان سپاه كوفه كه در كربلا حضور داشت و پس از شهادت امام حسين « ع » اقدام به در آوردن پيراهن از پيكر پاك آن حضرت كرد . وى به دستور عمر سعد ، همراه جمعى پس از شهادت حسين « ع » ، اسبها را بر بدنها تاختند . « 4 » نامش اسحاق بن حويّه هم آمده است .\r\n- اسب تاختن بر بدن امام\r\n\r\n\r\n","description":"","footnote":"\r\n( 1 ) - وسائل الشيعة ، ج 2 ، ص 898 .\r\n( 2 ) - مقتل الحسين ، مقرّم ، ص 227 ، عوالم ( امام حسين ) ، ص 230 .\r\n( 3 ) - عوالم ، ص 175 .\r\n( 4 ) - مروج الذهب ، ج 3 ، ص 62 .\r\n","page_name":" 47 ","page_number":47},
  {"content":"\r\n\r\n\r\nاسرار الشهادة\r\nنام كتابى در مقتل شهداى كربلا و حادثهء عاشوراست كه فاضل دربندى ( م 1286 ) آن را نگاشته است . محقّقان برخى از مطالب آن را ضعيف مىدانند .\r\n- كتابشناسى عاشورا\r\n\r\nاسراى اهل بيت « ع »\r\nبازماندگان كاروان شهادت را ، پس از عاشورا به اسارت گرفته ، به كوفه ، سپس به شام بردند . اسيران ، تعدادى از دودمان پيامبر « ص » بودند ، برخى هم همسران يا فرزندان شهداى ديگر كربلا . زنان بنى هاشم به شام برده شدند و از آنجا به مدينه بازگشتند . برخى از زنان غير بنى هاشم به خاطر وساطت بستگان خود از اسارت رها شده ، در كوفه ماندگار شدند و به قبيلهء خود پيوستند . « 1 » در منابع تاريخى و تعبيرات روايى و اشعار ، از آنان به نام « سبايا » و « اسارى » ياد شده است . به اسيرى گرفتن افرادى از اهل بيت « ع » هم بر خلاف مقررات جنگهاى اسلامى بود ، هم جسارت و توهين به رسول اللّه « ص » به شمار مىآمد .\r\nامّا امويان بر اساس كينه‌اى كه از عترت پيامبر خدا داشتند ، چنان كردند . اين گستاخى در حق عترت پيامبر خدا ريشه در همان سقيفه و زير پا گذاشتن سخن آن حضرت داشت . به قول نيّر تبريزى :\r\n دانى چه روز دختر زهرا اسير شد ؟ * روزى كه طرح بيعت « منّا امير » شد \r\n« 2 » حضرت زينب و حضرت سجاد « عليهما السلام » دو چهرهء بارز آن جمع بودند و با نطقها و خطابه‌هاى خويش ، امويان را رسوا و شهداى كربلا را معرّفى كردند .\r\nاسامى اسراى كربلا از اهل بيت و ديگران ( طبق آنچه در منتخب التواريخ آمده است ) چنين است : « 3 » امام زين العابدين « ع » ، امام محمد باقر « ع » ( چهارساله ) ، محمد بن حسين بن على ، عمر بن حسين ، حسن بن حسين ، زيد بن الحسن المجتبى ، عمر بن الحسن المجتبى ( مجروح شد و به كوفه بردند ) محمد بن عمر بن الحسن المجتبى .\r\nامّا از بانوان : زينب كبرى « ع » ، امّ كلثوم ، فاطمه ، رقيّه ، صفيّه ، ام هانى ( اين 6 نفر از دختران على « ع » بودند ) فاطمه دختر امام حسين ، سكينه دختر امام حسين ، دخترى كه\r\n\r\n\r\n","description":"","footnote":"\r\n( 1 ) - ابصار العين ، ص 133 .\r\n( 2 ) - آتشكده ، نيّر تبريزى ، ( چاپ 1372 ق ) ص 116 .\r\n( 3 ) - منتخب التواريخ ، محمد هاشم خراسانى ، ص 297 ( همراه با تفصيل و ذكر مأخذ هر سخن ) .\r\n","page_name":" 48 ","page_number":48},
  {"content":"\r\n\r\nمىگويند در خرابهء شام جان داد ، رباب همسر امام حسين ، شاه زنان همسر امام سجّاد ، مادر محسن فرزند سيد الشهدا ( اين فرزند در راه شام سقط شد ) دختر مسلم بن عقيل ، فضّه كنيز فاطمه « ع » ، يكى از كنيزان امام حسين ، مادر وهب بن عبد اللّه . نسبت به برخى از اين 25 نفر ، نقلهاى ديگر هم وجود دارد و همه مورد اتّفاق نيست .\r\n- اسارت ، آمار نهضت كربلا ، عاشورا و سقيفه\r\n\r\nاسلم تركى\r\nيكى از شهداى كربلا ، وى غلام سيد الشهدا « ع » و ترك زبان بود ، تيرانداز و كماندار بود و كاتب امام حسين « ع » به شمار مىرفت . قارى قرآن و آشنا به عربى بود . برخى نام او را سليمان و سليم هم نوشته‌اند . « 1 » روز عاشورا كه اذن ميدان گرفت ، اين گونه رجز مىخواند :\r\n البحر من طعنى و ضربى يصطلى * و الجوّ من سهمى و نبلى يمتلى \r\n اذا حسامى فى يمينى ينجلى * ينشق قلب الحاسد المبجّل « 2 » \r\nدريا از ضربت نيزه و شمشيرم مىجوشد و آسمان از تيرم پر مىشود ، آنگاه كه تيغ در كفم آشكار شود ، قلب حسود متكبّر را مىشكافد . وى دلاورانه جنگيد و بر زمين افتاد .\r\nامام به بالين او آمد و گريست و چهره بر چهره‌اش نهاد . اسلم ، چشم گشود و حسين « ع » را بر بالين خود ديد ، تبسّمى كرد و جان داد . « 3 »\r\n يك جا رخ غلام و پسر بوسه داد و گفت : * در دين ما سيه نكند فرق با سفيد \r\n- جون\r\n\r\nاسيد خضرمى\r\nمردى كه چون فهميد همسرش « طوعه » ، مسلم بن عقيل را در خانهء خود پناه داده است ، صبح به دار الأماره رفت و حضور مسلم را به ابن زياد گزارش داد و جايزه گرفت .\r\n- طوعه\r\n\r\nاشك - گريه\r\n\r\nاصحاب امام حسين « ع »\r\nاصحاب شهادت طلب و با وفاى سيد الشهدا « ع » ، نمونهء بارز آگاهى ، ايمان ، شجاعت و\r\n\r\n\r\n","description":"","footnote":"\r\n( 1 ) - انصار الحسين ، ص 58 .\r\n( 2 ) - مقتل خوارزمى ، ج 2 ، ص 24 .\r\n( 3 ) - بحار الأنوار ، ج 45 ، ص 30 ، عوالم ( امام حسين ) ، ص 273 .\r\n","page_name":" 49 ","page_number":49},
  {"content":"\r\n\r\nفداكارى بودند و فضيلت آنان بيش از آن است كه در اين مختصر بگنجد . رواياتى در فضيلت ياران امام وارد شده است . « 1 » خصوصيات آنان نيز در برخى كتب آمده است . « 2 »\r\nمرورى بر زيارتنامه‌هاى شهداى كربلا ، فضيلتهايى چون وفاى به عهد ، بذل جان در نصرت حجت خدا ، وفادارى به امام و . . . را يادآور مىشود . ويژگيهاى افراد جبههء حسينى به تعبير يكى از پژوهشگران چنين است :\r\n1 - اطاعت محض و عاشقانه 2 - هماهنگى كامل با رهبرى ( تا جايى كه بدون اجازه نمىجنگيدند ) 3 - خطرپذيرى و شهادت طلبى 4 - شجاعت ويژه 5 - صبّاريت و مقاومت جاودانه 6 - سازش‌ناپذيرى 7 - جديّت ، قاطعيّت و عزم راسخ 8 - خدابين و خدا خواه 9 - از همه چيز بريده و به خدا پيوسته 10 - دقيق ، منظّم ، منضبط 11 - نهايت رشد و كمال ، صلاح ( سياسى ، فرهنگى ) 12 - الگوى عملى دفاع و مقاومت ( لكم فىّ اسوة ) 13 - باوفاترين و پايبندترين ياران بر پيمان 14 - آزادگى ( هيهات منّا الذلّة ) 15 - فرماندهى ويژه ، مديريّت نمونه 16 - غناى روحى از ما سوى اللّه ( انطلقوا جميعا ) 17 - شركت در ميدانهاى جنگ سياسى ، فرهنگى ، اقتصادى ، نظامى در طفوليّت و سنين پايين 18 - « كلّ » بينى نه « جزء » بينى ( كلّ يوم عاشورا . . . مثلى لا يبايع مثله ) 19 - سازندهء حركتهاى تاريخساز 20 - مقاومت و مبارزهء نابرابر در تنهايى 21 - يقين و بصيرت كامل ، شك‌شكن 22 - پافشارى و استقامت در حق با اقليّت ، در برابر اكثريّت مخالف ( لا تستوحشوا فى طريق الهدى لقلّة اهله ) 23 - نقش زن در سرنوشت مبارزات سياسى ، فرهنگى بشريت 24 - سپر دين بودن ، نه دين سپرى 25 - اصالت با جهاد اكبر 26 - ساختار روحى و جسمى مناسب و هماهنگ با استراتژى عاشورا . « 3 »\r\nآنان كه در ركاب سيد الشهدا به فيض شهادت رسيدند ، جمعى از بنى هاشم بودند ، جمعى از مدينه با آن حضرت آمده بودند ، برخى در مكّه و طول راه به وى پيوستند ، برخى هم از كوفه توانستند به جمع آن حماسه‌سازان شهيد بپيوندند . كسانى هم در راه نهضت\r\n\r\n\r\n","description":"","footnote":"\r\n( 1 ) - از جمله در سفينة البحار ، ج 2 ، ص 11 .\r\n( 2 ) - ر . ك : انصار الحسين ، الدوافع الذاتية لأنصار الحسين ، ابصار العين فى انصار الحسين ، فرسان الهيجاء ، عنصر شجاعت ، اسوه‌هاى جاويد ، مقاتل الطالبيّين ، موسوعة المصطفى و العترة ، ج 6 ، ص 201 و . . . .\r\n( 3 ) - جزوهء « تشكيلات توحيدى عاشورا » ، فاطمى پناه ، ص 23 .\r\n","page_name":" 50 ","page_number":50},
  {"content":"\r\n\r\nحسينى ، پيش از عاشورا شهيد شدند كه آنان نيز جزء اصحاب او به شمار مىآيند . تعداد 6 نفر از ياران امام كه در كوفه شهيد شدند ، عبارتند از : عبد الأعلى بن يزيد كلبى ، عبد الله بن بقطر ، عمارة بن صلخب ، قيس بن مسهر صيداوى ، مسلم بن عقيل و هانى بن عروه .\r\nشهداى بنى هاشم : تعداد 17 نفر از شهداى كربلا كه شهادتشان اجماعى است ، عبارتند از :\r\nعلى بن الحسين الأكبر ، عباس بن على بن ابى طالب ، عبد اللّه بن على بن ابى طالب ، جعفر بن على بن ابى طالب ، عثمان بن على بن ابى طالب ، محمد بن على بن ابى طالب ، عبد الله بن حسين بن على ، ابو بكر بن حسن بن على ، قاسم بن حسن بن على ، عبد الله بن حسن بن على ، عون بن عبد الله بن جعفر ، محمد بن عبد الله بن جعفر ، جعفر بن عقيل ، عبد الرحمن بن عقيل ، عبد الله بن مسلم بن عقيل ، عبد الله بن عقيل ، محمد بن ابى سعيد بن عقيل . « 1 » نام ده نفر ديگر نيز نقل شده كه البته يقينى نيست ، آنان عبارتند از : ابو بكر بن على بن ابى طالب ، عبيد الله بن عبد الله بن جعفر ، محمد بن مسلم بن عقيل ، عبد الله بن على بن ابى طالب ، عمر بن على بن ابى طالب ، ابراهيم بن على بن ابى طالب ، عمر بن حسن بن على ، محمد بن عقيل و جعفر بن محمد بن عقيل . « 2 »\r\nشهداى ديگر : نام كسانى غير از بنى هاشم كه در كربلا در ركاب امام حسين « ع » به شهادت رسيدند و توضيح مختصرى دربارهء هر يك ، در جاى مناسب هر كدام در اين كتاب ( به ترتيب الفبا ) آمده است . در اينجا فهرستى از همهء آنان را يك جا بر اساس نقل كتاب « انصار الحسين » مىآوريم .\r\nشهداى ديگر : نام كسانى غير از بنى هاشم كه در كربلا در ركاب امام حسين « ع » به شهادت رسيدند و توضيح مختصرى دربارهء هر يك ، در جاى مناسب هر كدام در اين كتاب ( به ترتيب الفبا ) آمده است . در اينجا فهرستى از همهء آنان را يك جا بر اساس نقل كتاب « انصار الحسين » مىآوريم .\r\nدر كتاب ياد شده ، دو جدول نام است . يكى نامهايى كه در زيارت ناحيهء مقدسه و نيز در منابع ديگرى همچون رجال شيخ ، يا رجال طبرى آمده است . اين جدول كه نام 82 نفر را در بردارد چنين است : اسلم تركى ، انس بن حارث كاهلى ، انيس بن معقل اصبحى ، امّ وهب ، برير بن خضير ، بشير بن عمر حضرمى ، جابر بن حارث سلمانى ، جبلّة بن على شيبانى ، جنادة بن حارث انصارى ، جندب بن حجير خولانى ، جون مولى ابو ذر غفارى ، جوين بن مالك ضبعى ، حبيب بن مظاهر ، حجّاج بن مسروق ، حرّ بن يزيد رياحى ، حلاس بن عمرو راسبى ، حنظلة بن اسعد شبامى ، خالد بن عمرو بن خالد ، زاهر مولى عمرو بن حمق خزاعى ، زهير بن بشر خثعمى ، زهير بن قين بجلى ، زيد بن معقل جعفى ،\r\n\r\n\r\n","description":"","footnote":"\r\n( 1 ) - انصار الحسين ، محمد مهدى شمس الدين ، ص 111 .\r\n( 2 ) - همان ، ص 117 ، دربارهء شهداى عاشورا ، از جمله ر . ك : مجلهء « تراثنا » ، شمارهء 2 ، مقالهء « تسمية من قتل مع الحسين » .\r\n","page_name":" 51 ","page_number":51},
  {"content":"\r\n\r\nسالم مولى بنى المدينه كلبى ، سالم مولى عامر بن مسلم عبدى ، سعد بن حنظلهء تميمى ، سعد بن عبد الله ، سعيد بن عبد الله ، سوار بن منعم بن حابس ، سويد بن عمرو خثعمى ، سيف بن حارث بن سريع جابرى ، سيف بن مالك عبدى ، حبيب بن عبد الله نهشلى ، شوذب مولى شاكر ، ضرغامة بن مالك ، عابس بن ابى شبيب شاكرى ، عامر بن حسان بن شريح ، عامر بن مسلم ، عبد الرحمن بن عبد الرحمن بن عبد الله ارحبى ، عبد الرحمن بن عبد ربّه انصارى ، عبد الرحمن بن عبد الله بن يزيد عبدى ، عبيد الله بن يزيد عبدى ، عمران بن كعب ، عمار بن ابى سلامه ، عمار بن حسان ، عمرو بن جناده ، عمر بن جندب ، عمرو بن خالد ازدى ، عمر بن خالد صيداوى ، عمرو بن عبد الله جندعى ، عمرو بن ضبيعه ، عمرو بن قرضه ، عمر بن قرضه ، عمر بن عبد الله ابو ثمامهء صائدى ، عمرو بن مطاع ، عمير بن عبد الله مذحجى ، قارب مولى الحسين « ع » ، قاسط بن زهير ، قاسم بن حبيب ، قرّة بن ابى قرهء غفارى ، قعنب بن عمر ، كردوس بن زهير ، كنانة بن عتيق ، مالك بن عبد بن سريع ، مجمع بن عبد الله عائذى ، مسعود بن حجّاج و پسرش ، مسلم بن عوسجه ، مسلم بن كثير ، منجح مولى الحسين « ع » ، نافع بن هلال ، نعمان بن عمرو ، نعيم بن عجلان ، وهب بن عبد الله ، يحيى بن سليم ، يزيد بن حصين همدانى ، يزيد بن زياد كندى ، يزيد بن نبيط .\r\nجدول دوم ، اسامى كسانى است كه در منابع متأخّرترى مانند زيارت رجبيّه ، « مناقب » ابن شهر آشوب ، « مثير الأحزان » يا « لهوف » آمده است كه عبارتند از : ( 29 نفر ) ابراهيم بن حصين ، ابو عمرو نهشلى ، حماد بن حماد ، حنظلة بن عمرو شيبانى ، رميث بن عمرو ، زائد بن مهاجر ، زهير بن سائب ، زهير بن سليمان ، زهير بن سليم ازدى ، سلمان بن مضارب ، سليمان بن سليمان ازدى ، سليمان بن عون ، سليمان بن كثير ، عامر بن جليده ( يا : خليده ) ، عامر بن مالك ، عبد الرحمن بن يزيد ، عثمان بن فروه ، عمر بن كناد ، عبد الله بن ابى بكر ، عبد الله بن عروه ، غيلان بن عبد الرحمن ، قاسم بن حارث ، قيس بن عبد الله ، مالك بن دودان ، مسلم بن كناد ، مسلم مولى عامر بن مسلم ، منيع بن زياد ، نعمان بن عمرو ، يزيد بن مهاجر جعفى .\r\nاز نظر سن و سال ، تعدادى از اين شهدا جوان بودند . نام اين جوانان شهيد در ركاب حسين « ع » از بنى هاشم و ديگران اينهاست : على اكبر ، عباس بن على ، قاسم ، عون بن على ، عبد الله بن مسلم ، عون و محمد ( پسران زينب كبرى ) ، وهب ، عمرو بن قرظه ، بكير بن حرّ ، عبد الله بن عمير ، نافع بن هلال ، سيف بن حارث ، اسلم ، عمرو بن جناده ، مالك بن عبد و . . .\r\nستايش عظيمى را كه سيد الشهدا « ع » شب عاشورا از ياران خويش كرد ، نام آنان را\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nجاويدان و مقامشان را جلوه‌گر ساخت . آنجا كه فرمود : من اصحابى شايسته‌تر و بهتر از ياران خود نمىشناسم « فانّى لا اعلم اصحابا اولى و لا خيرا من اصحابى و لا اهل بيت ابرّ و لا اوصل من اهل بيتى ، فجزاكم اللّه عنّى جميعا خيرا » . « 1 » در زيارت ناحيهء مقدسه هم امام زمان « ع » به آنان اين گونه سلام داده است : « السلام عليكم يا خير انصار . . . » .\r\nدر توصيف آن شير مردان عارف ، بسيار سخن مىتوان گفت . از زبان دشمن هم مىتوان حقايق را شناخت . به مردى كه روز عاشورا همراه عمر سعد در كربلا شركت داشته ، گفتند : واى بر تو ! آيا ذريّهء رسول خدا « ص » را كشتيد ؟ گفت : . . . اگر تو شاهد چيزى بودى كه ما ديديم ، تو هم همچون ما مىكردى . گروهى بر ما تاختند كه دستهاشان بر قبضهء شمشيرها بود ، همچون شيران خشمگين ، سواران را از چپ و راست درهم‌مىنورديدند و خويش را به كام مرگ مىافكندند . نه امان مىپذيرفتند ، نه علاقهء به مال داشتند و نه چيزى مىتوانست مانع ورودشان بر بركه‌هاى مرگ گردد ! اگر اندكى از آنان دست برمىداشتيم ، جان همهء سپاه را مىگرفتند . اى بىمادر ، پس مىخواستى چه كنيم ؟ ! . . . « 2 » براى آشنايى با برخى فضايل آنان ، كه حواريّين امام حسين « ع » بودند ، رجوع كنيد به « منتخب التواريخ » ، ص 245 تا 255 كه بيست و شش فضيلت براى آنان برشمرده است ، از جمله :\r\nرضايت از خدا ، باوفاترين اصحاب ، ثبت بودن نامشان در لوح محفوظ ، برتر بودن مقامشان از همهء شهدا ، همّت و الا با عدّهء كم ، توفيق بازگشت به دنيا در عصر رجعت ، معروف بودنشان در آسمانها ، شوق شهادت در ركاب امام حسين « ع » ، ياران واقعى دين خدا ، وارستگى و زهد و عبادت ، دفن در سرزمين مقدّس كربلا و . . . . همين فضيلتهاست كه آنان را محبوب دلها ساخته و در دنيا و آخرت ، مورد غبطهء جهانيانند . قبر شهداى كربلا همه يك جا در حرم سيد الشهدا « ع » است .\r\n در راه دوست كشته شدن آرزوى ماست * دشمن اگر چه تشنه به خون گلوى ماست \r\n گرديم دور يار ، چو پروانه گِرد شمع * چون سوختن در آتش عشق آرزوى ماست \r\n از جان گذشته‌ايم و به جانان رسيده‌ايم * در راه وصل ، اين تن خاكى عدوى ماست \r\n خاموش گشته‌ايم و فراموش كى شويم * بس اين قدر كه در همه جا گفتگوى ماست \r\n ما را طواف كعبه بجز دور يار نيست * كز هر طرف رويم ، خدا روبروى ماست \r\n- شهادت\r\n\r\n\r\n","description":"","footnote":"\r\n( 1 ) - مقتل خوارزمى ، ج 1 ، ص 246 ؛ لهوف ، ص 79 .\r\n( 2 ) - شرح نهج البلاغه ، ابن ابى الحديد ، ج 3 ، ص 263 .\r\n","page_name":" 53 ","page_number":53},
  {"content":"\r\n\r\n\r\nاصحاب كساء - خامس آل عبا\r\n\r\nاقامهء ماتم - عزادارى\r\n\r\nاقساس\r\nنام روستايى در نزديكى كوفه كه در بيابان واقع شده است . خاندان اقساسى از خاندانهاى ريشه‌دار علوى بوده‌اند كه در عراق زيسته‌اند . حسين بن على « ع » در مسير خويش به كوفه از آن گذشته است . « 1 »\r\n\r\nالوداع\r\nبدرود گفتن ، خدا حافظى كردن ، نيايشى كه در هنگام مسافرت و مفارقت از يكديگر بر زبان مىآورند ، به معناى « خدا نگهدار » . « 2 » در حادثهء نهضت عاشورا ، وداع در مواردى ديده مىشود . امام حسين « ع » هنگامى كه پس از مرگ معاويه و اصرار والى مدينه براى بيعت گرفتن از او ، مىخواهد از مدينه خارج شود ، به زيارت قبر پيامبر رفته و با او خداحافظى مىكند و عازم مكّه مىشود ، وداعى آميخته با اشك و اندوه فراق ، كه در همانجا به خواب مىرود و رسول خدا را در خواب مىبيند . با قبر مادرش و برادرش هم وداع مىكند . « 3 » وداع ديگر در روز عاشورا و كربلاست . فرزندان اهل بيت نيز در آخرين بارى كه از امام و خيمه‌گاه خداحافظى مىكنند ، سلام آخر را مىدهند . وداع واپسين ، همراه با سلامى خاصّ است .\r\nسيد الشهدا روز عاشورا چندين بار وداع كرد . وداع اوّل ، آنگاه بود كه به خيمه‌ها آمد و از خواهرش زينب ، پيراهنى كهنه طلبيد تا از زير لباس بپوشد و در اين وداع بود كه على اصغر را به آغوش گرفت تا با او نيز وداع كند ، تيرى گلوى او را از هم دريد ، وداع ديگر با فرزندش امام سجاد « ع » بود كه درون خيمه انجام گرفت . وداعى هم با دخترش سكينه داشت كه بسى جانسوز بود و اين در همان وداع آخر بود كه حضرت با زخمهايى كه از آنها خون مىآمد براى خدا حافظى به ميان اهل بيت آمد و با جملهء « استعدّوا للبلاء و اعلموا انّ اللّه تعالى حاميكم و حافظكم . . . » آنان را به صبر دعوت كرد « 4 » و چون خواست براى\r\n\r\n\r\n","description":"","footnote":"\r\n( 1 ) - الحسين فى طريقه الى الشهادة ، ص 114 .\r\n( 2 ) - لغت‌نامه ، دهخدا .\r\n( 3 ) - حياة الامام الحسين ، ج 2 ، ص 259 و 261 .\r\n( 4 ) - مقتل الحسين ، مقرّم ، ص 337 .\r\n","page_name":" 54 ","page_number":54},
  {"content":"\r\n\r\nكارزار نهايى به ميدان رود ، همه را اين گونه خطاب كرد : « يا سكينة يا فاطمة يا زينب و يا امّ كلثوم ! عليكنّ منّى السّلام . . . » « 1 » و اين نشان ديدار آخر بود . اهل بيت چون يقين كردند كه ديگر او را نخواهند ديد ، بشدّت گريستند .\r\nآمدن زينب « ع » از پى برادر و بوسيدن زير گلوى او و نيز صدا كردن سكينه ، پدر را و در خواست اينكه مرا بر دامن بنشان و . . . از جزئيات همين وداع است . « روضهء وداع » از سوزناكترين مرثيه‌هاى حادثهء عاشوراست ، و نيز وداع امام حسين « ع » با على اكبر ، آنگاه كه عازم ميدان بود . هنگام ميدان رفتن يكايك اصحاب ، با آن حضرت وداع مىكردند وداعشان با سلام كردن بود كه اذن ميدان هم حساب مىشد .\r\n بگذار تا بگرييم چون ابر در بهاران * كز سنگ ناله خيزد روز وداع ياران \r\n هر كو شراب فُرقت روزى چشيده باشد * داند كه سخت باشد قطع اميدواران \r\n با ساربان بگوييد احوال آب چشمم * تا بر شتر نبندد محمل به روز باران « 2 » \r\n- سلام وداع ، اذن ميدان\r\n\r\nامارت رى - حكومت رى\r\n\r\nامّ البنين\r\nمادر حضرت ابا الفضل « ع » و همسر امير المؤمنين پس از شهادت حضرت فاطمه بود كه به معرّفى عقيل ، برادر حضرت امير ، به همسرى على « ع » در آمد . نامش « فاطمه بنت حزام » ، از قبيلهء « بنى كلاب » و خواهر « لبيد » شاعر بود . زنى بود با شرافت ، از خانواده‌اى ريشه‌دار و دلاور و نسبت به فرزندان حضرت زهرا نيز بسيار مهربان بود . ثمرهء ازدواج على « ع » با او چهار پسر بود ، به نامهاى : عباس ، جعفر ، عبد اللّه و عثمان ، كه هر چهار فرزندش روز عاشورا در ركاب سيد الشهدا به شهادت رسيدند . « 3 »\r\nامّ البنين ، پس از شهادت فرزندانش ، همه روزه به بقيع مىرفت و بچه‌هاى عباس را نيز به همراه مىبرد و به ياد فرزندان شهيدش مرثيه و نوحه مىخواند . زنان مدينه نيز به ندبه و نوحهء سوزناك او جمع مىشدند و مىگريستند . اشعارى هم دربارهء عباس سروده بود . « 4 »\r\n\r\n\r\n","description":"","footnote":"\r\n( 1 ) - معالى السبطين ، ج 2 ، ص 25 .\r\n( 2 ) - سعدى .\r\n( 3 ) - الكامل ، ابن اثير ، ج 3 ، ص 333 ؛ ادب الطفّ ، ج 1 ، ص 72 .\r\n( 4 ) - سفينة البحار ، ج 1 ، ص 510 .\r\n","page_name":" 55 ","page_number":55},
  {"content":"\r\n\r\nوقتى زنان به امّ البنين تسليت مىگفتند ، مىگفت ديگر مرا « امّ البنين » خطاب نكنيد ، چرا كه امروز ديگر آن فرزندانم نيستند و شهيد شده‌اند :\r\n لا تدعونّى و يك امّ البنين * تذكّرينى بليوث العرين \r\n كانت بنون لى ادعى بهم * و اليوم اصبحت و لا من بنين . . . \r\n« 1 »\r\nبه اين بانوى بزرگوار و مادر چهار شهيد ، قبل از ولادت فرزندانش فاطمه مىگفتند ؛ امّا پس از آنكه داراى آن فرزندان شد ، « امّ البنين » خطابش كردند ، يعنى مادر پسران . عباس 34 سال داشت ، عبد الله 25 سال ، عثمان 21 سال و جعفر 19 سال .\r\n\r\nامام خمينى و فرهنگ عاشورا\r\nعنوان كنگره‌اى كه در ششمين سالگرد رحلت امام خمينى كه مقارن با ماه محرّم بود ، برگزار شد . در « كنگرهء بين المللى امام خمينى و فرهنگ عاشورا » محققانى از ايران و كشورهاى ديگر شركت داشتند و به ارائهء مقالات تحقيقى خويش پيرامون : فرهنگ عاشورا ، تأثير نهضت امام حسين بر فكر و مبارزات امام امّت ، روشهاى احياى عاشورا در فرهنگ و تاريخ اسلام ، ادبيات عاشورا ، امام و احياى نگرش سياسى به عاشورا ، تربيت يافتگان فرهنگ عاشورا و . . . پرداختند . اين كنگره در روزهاى 2 و 3 محرم 1416 ق ( 11 و 12 خرداد 74 ) برگزار شد . برگزارى آن از سوى « مؤسسهء تنظيم و نشر آثار امام خمينى » بود . مجموعهء مقالات كنگره در چند جلد با عنوان « چشمهء خورشيد » منتشر شد .\r\n\r\nامام سجاد « ع » - زين العابدين « ع »\r\n\r\nامان‌نامه\r\nامان دادن يعنى كسى را در كنف حمايت خود گرفتن . « امان‌نامه » يا خطّ امان ، نامه‌اى است كه در ضمن آن زنهار و امان دهند . « 2 » در فرهنگ عرب ، امان دادن نيز مثل « جوار » و پناه دادن ، سبب مصونيت جانى شخص امان يافته مىشد . به امانى كه مىدادند ، حتّى نسبت به دشمن خويش ، پايبند بودند و نقض آن را ناجوانمردى و نشانهء فرومايگى مىدانستند . به همين خاطر ، امام حسين « ع » در نامهء اعتراض‌آميزى كه به معاويه نوشت و او را بخاطر كشتن « حجر بن عدى » ملامت كرد ، از جمله بر اين نكته تأكيد داشت كه با\r\n\r\n\r\n","description":"","footnote":"\r\n( 1 ) - رياحين الشريعه ، ج 3 ، ص 294 .\r\n( 2 ) - لغت‌نامه ، دهخدا .\r\n","page_name":" 56 ","page_number":56},
  {"content":"\r\n\r\nآنكه به او امان داده بود ، او را كشت . « 1 » به مسلم بن عقيل نيز پس از درگيرى تن به تن در ميدان و كوچه‌هاى كوفه امان دادند . امان دهنده محمد بن اشعث بود . امّا به امان وفا نشد و او را نزد ابن زياد برده و سرانجام به قتل رساندند . « 2 » در كربلا نيز شمر ، براى عباس « ع » امان‌نامه آورد ولى ناكام شد . شمر ، پس از آنكه فرمان قتل حسين « ع » و تاختن بر بدن امام را از ابن زياد گرفت تا به كربلا آيد ، عبد الله بن ابى محل ( كه از طايفهء امّ البنين مادر عباس بود ) آنجا بود . براى عباس و برادرانش دستخط امان گرفت و توسّط غلامى نزد آنان فرستاد .\r\nآنان با ديدن امان‌نامه گفتند : ما را به امان شما نيازى نيست ، امان الهى بهتر از امان ابن زياد است : « لا حاجة لنا فى امانكم ، امان اللّه خير من امان ابن سميّة » . « 3 » قبل از روز عاشورا هم وقتى شمر پشت خيمهء اصحاب امام آمد و عباس و برادرانش را اين گونه صدا زد : خواهرزادگان ما كجايند ؟ عباس و جعفر و عثمان ( فرزندان امير المؤمنين « ع » ) بيرون آمدند كه :\r\nچه مىخواهى ؟ گفت : « انتم يا بنى اختى آمنون » . شمر مىخواست به بهاى رها كردن حسين « ع » به عباس و برادرانش امان دهد . آنان نيز در پاسخ گفتند : لعنت خدا بر تو و امان تو باد . آيا به ما امان مىدهى در حالى كه پسر پيامبر را امانى نيست ؟ « لعنك اللّه و لعن امانك ، أ تؤمننا و ابن رسول اللّه لا امان له ؟ » « 4 »\r\n\r\nامّ خلف\r\nهمسر مسلم بن عوسجه ، از زنان برجستهء شيعه كه در كربلا از ياران حضرت سيد الشهدا « ع » بود . پس از شهادت مسلم بن عوسجه ، پسرش خلف آمادهء جنگ شد . امام حسين از او خواست كه به سرپرستى مادرش بپردازد . ولى مادرش او را تشويق به جنگ كرد و گفت : جز با يارى پسر پيغمبر ، از تو راضى نخواهم شد . خلف پس از نبردى دليرانه به شهادت رسيد . پس از شهادتش ، سر او را به طرف مادرش پرتاب كردند . او هم سر را برداشته ، بوسيد و گريست . « 5 » ماجرايى نظير اين ، دربارهء « امّ وهب » و پسرش وهب بن عبد الله كلبى نقل شده است . از آنجا كه در ميان شهداى كربلا كسى به نام خلف بن مسلم نيست ، احتمالا اشتباهى در نقل پيش آمده و امّ وهب و پسرش وهب صحيحتر باشد .\r\n- امّ وهب ، وهب بن عبد الله كلبى .\r\n\r\n\r\n","description":"","footnote":"\r\n( 1 ) - حياة الامام الحسين ، ج 2 ، ص 365 .\r\n( 2 ) - همان ، ج 3 ، ص 397 .\r\n( 3 ) - كامل ، ابن اثير ، ج 2 ، ص 558 .\r\n( 4 ) - وقعة الطف ( چاپ جامعه مدرسين ) ، ص 190 .\r\n( 5 ) - ر . ك : رياحين الشريعه ، ذبيح الله محلّاتى ، ج 3 ، ص 305 .\r\n","page_name":" 57 ","page_number":57},
  {"content":"\r\n\r\n\r\nامّ سلمه\r\nهمسر گرامى رسول خدا « ص » و از سابقين در اسلام و از مهاجران به حبشه بود . از زنان خردمند عصر خويش به شمار مىرفت . نامش هند بود . پس از بازگشت از حبشه ، به مدينه هجرت كرد . شوهرش ابو سلمه در جنگ احد مجروح و سپس شهيد شد . پيش از جنگ احزاب به همسرى پيامبر در آمد و سرپرستى فاطمهء زهرا « ع » را بر عهده گرفت .\r\n« چون حسين « ع » به دنيا آمد ، عهده‌دار نگهدارى او شد » . « 1 » امّ سلمه پس از رحلت رسول خدا « ص » همواره هوادار اهل بيت ماند و سالها بعد ، از مخالفان سرسخت معاويه بود و طىّ نامه‌اى از برنامه‌هاى معاويه در سبّ و لعن امير المؤمنين « ع » انتقاد كرد . « 2 » اين بانوى بزرگوار ، از راويان حديث از پيامبر بود . حسين بن على پيش از سفر به كربلا ، علم و سلاح پيامبر و ودايع امامت را به او سپرد تا از بين نرود . درخواست آنها نشانهء امامت بود . او هم آنها را به امام سجاد تحويل داد . « 3 » اين ، مكانت عظيم او را نزد اهل بيت مىرساند .\r\nامّ سلمه ، از طريق رسول خدا « ص » پيشاپيش از ماجراى كربلا و شهادت امام حسين « ع » خبر داشت . پيامبر ، مقدارى از خاك كربلا را به امّ سلمه داده بود و در شيشه‌اى نگهدارى مىشد . حضرت فرموده بود هرگاه ديدى كه اين خاك ، به خون تبديل شد ، بدان كه فرزندم حسين « ع » كشته شده است . روزى امّ سلمه در خواب ، رسول خدا را با چهره‌اى غمگين و لباسى خاك‌آلود ديد ، كه حضرت به او فرمود : از كربلا و از دفن شهدا مىآيم .\r\nناگهان از خواب برخاست ، نگاه به آن شيشه كرد ، خاك را خونين يافت ، دانست كه حسين « ع » شهيد شده است و صدايش به صيحه و شيون بلند شد و همسايگان آمدند و ماجرا را بازگفت . « 4 » آن روز را به ياد سپردند كه دهم عاشورا بود ، بعد از بازگشت اهل بيت به مدينه ، روز خواب را با روز شهادت امام ، مطابق يافتند . اين ماجرا در روايات ، به « حديث قاروره » معروف است .\r\nپس از واقعهء كربلا ، وى به عزادارى بر شهيدان كربلا پرداخت و بنى هاشم به تعزيت و\r\n\r\n\r\n","description":"","footnote":"\r\n( 1 ) - بحار الأنوار ، ج 43 ، ص 245 .\r\n( 2 ) - دائرة المعارف تشيع ، واژهء « امّ سلمه » .\r\n( 3 ) - بحار الأنوار ، ج 26 ، ص 209 ، اصول كافى ، ج 1 ، ص 235 ، اثبات الهداة ، ج 5 ، ص 216 .\r\n( 4 ) - همان ، ج 45 ، ص 89 ، 227 و 232 ، ج 44 ، ص 225 ، 231 ، 236 و 239 ، اثبات الهداة ، ج 5 ، ص 192 ، امالى صدوق ، ص 120 .\r\n","page_name":" 58 ","page_number":58},
  {"content":"\r\n\r\nتسليت گويى او كه تنها همسر بازماندهء پيامبر بود ، مىرفتند . ام سلمه در 84 سالگى ، چند سال پس از واقعهء كربلا ( به نقلى در سال 62 ) درگذشت و در بقيع ، مدفون شد . « 1 »\r\n- خواب امّ سلمه ، خون تازه\r\n\r\nامّ كلثوم\r\nدختر امير المؤمنين « ع » و خواهر زينب و حسين « ع » . وى در سالهاى آخر عمر پيامبر خدا « ص » به دنيا آمد . زنى با فضيلت ، فصيح ، سخنور و دانا بود . نامش را زينب صغرى هم گفته‌اند . وى در طول زندگى ، شاهد شهادت مظلومانهء عترت پيامبر بود . در سال 61 هجرى نيز در ركاب سيد الشهدا به كربلا آمد و پس از عاشورا ، در مدّت اسارت نيز با سخنانش عترت رسول خدا را معرفى و ستمهاى حكّام را افشا مىكرد . از جمله وقتى كاروان اسيران را به كوفه وارد كردند ، در جمع انبوه حاضران ، امّ كلثوم به مردم دستور سكوت داد . چون نفسها آرام گرفت و همه ساكت شدند به سخن پرداخت و كوفيان را به خاطر سستى در يارى امام و آلودن دست به خون سيد الشهدا ملامت كرد .\r\nآغاز خطبه‌اش چنين است :\r\n« يا اهل الكوفة ! سوأة لكم ، ما لكم خذلتم حسينا و قتلتموه و انتهبتم امواله و ورثتموه و سبيتم نساءه و نكبتموه ، فتبّا لكم و سحقا ! ويلكم أ تدرون اىّ دواه دهتكم . . . » « 2 » و صداى گريهء همه برخاست و زنان صورت خراشيدند و موى كندند و مويه كردند . هنگام ورود به شام نيز شمر را طلبيد و از او خواست كه آنان را از دروازه‌اى وارد كنند كه اجتماع كمترى باشد و سرهاى شهدا را دور تر نگهدارند تا مردم به تماشاى آنها پرداخته ، كمتر به چهرهء اهل بيت پيامبر نگاه كنند . شمر دقيقا بر خلاف خواستهء او عمل كرد و اسيران را از دروازهء ساعات وارد دمشق كردند . « 3 » در ايام حضور در دمشق نيز هرگز از بيان حقايق و افشاى جنايات امويان كوتاهى نكرد . پس از بازگشت اهل بيت به مدينه نيز ، امّ كلثوم از كسانى بود كه گزارش اين سفر خونين را به مردم مىداد . شعر معروف « مدينة جدّنا لا تقبلينا ، فبالحسرات و الاحزان جئنا » كه هنگام ورود به مدينه خوانده شده از ام كلثوم است . « 4 » البته\r\n\r\n\r\n","description":"","footnote":"\r\n( 1 ) - دايرة المعارف تشيّع .\r\n( 2 ) - بحار الأنوار ، ج 45 ، ص 112 ؛ اعيان الشيعة ، ج 3 ، ص 485 .\r\n( 3 ) - اعيان الشيعة ، ج 3 ، ص 485 .\r\n( 4 ) - تمام شعر كه 38 بيت است در « عوالم » جلد امام حسين ( ع ) ، ص 423 آمده است .\r\n","page_name":" 59 ","page_number":59},
  {"content":"\r\n\r\nبعضى معتقدند امّ كلثوم كه دختر حضرت فاطمه « ع » بوده ، در زمان امام مجتبى « ع » از دنيا رفت .\r\nاين بانو كه نامش در حادثهء كربلا مطرح است ، از يكى ديگر از همسران امير المؤمنين است .\r\n\r\nامّ وهب\r\nوى دختر « عبد » و همسر عبد الله بن عمير كلبى از طايفهء « بنى عليم » بود . چون شوهرش تصميم گرفت از كوفه به يارى حسين « ع » بيرون آيد ، امّ وهب نيز اصرار كرد تا او را هم با خود ببرد . شبانه به ياران حسين « ع » در كربلا پيوستند . روز عاشورا وقتى شوهرش عبد الله بن عمير به ميدان رفت ، او نيز چوبى به دست گرفت و به ميدان شتافت ولى امام حسين « ع » مانع او شد و فرمود : بر زنان جهاد نيست . امّا پس از شهادت شوهرش به بالين او رفت و صورت او را پاك مىكرد كه شمر ، غلامى را سراغ او فرستاد . آن غلام ، با گرزى بر سر آن زن كوبيد و او را شهيد كرد . « 1 »\r\n- عبد الله بن عمير\r\n\r\nامويان - بنى اميّه\r\n\r\nاميّة بن سعد طائى\r\nاز شهداى كربلا به شمار آمده كه خود را در كربلا به امام حسين « ع » رساند و روز عاشورا ، به نقلى در حملهء اوّل شهيد شد . سوار كارى نامى و شجاع از كوفيان و از اصحاب امير المؤمنين « ع » بوده است . و در جنگ صفين هم حضور داشته است . گفته‌اند ساكن كوفه بود ، روز هشتم محرّم به سيد الشهدا پيوست . « 2 »\r\n\r\nانس بن حارث كاهلى\r\nاز شهداى كربلاست . وى از اصحاب پيامبر خدا « ص » ، از طايفهء بنى كاهل از بنى اسد بود كه از عربهاى شمال محسوب مىشدند . گفته‌اند در جنگ بدر و حنين هم شركت داشت . پير مردى سالخورده ، از شيعيان كوفه بود كه موقعيّتى و الا داشت . شبانه خود را به كربلا رساند و روز عاشورا در ركاب حسين « ع » به سعادت شهادت رسيد . رجزى كه مىخواند ، چنين بود :\r\n قد علمت كاهلها و دودان * و الخندفيّون و قيس عيلان \r\n بانّ قومى آفة للأقران « 3 » \r\n\r\n\r\n","description":"","footnote":"\r\n( 1 ) - همان ، ص 482 ؛ انصار الحسين ، ص 61 به نقل از تاريخ طبرى .\r\n( 2 ) - اعيان الشيعة ، ج 3 ، ص 498 ؛ عنصر شجاعت ، ج 2 ، ص 298 .\r\n( 3 ) - انصار الحسين ، ص 60 ؛ اعيان الشيعة ، ج 3 ، ص 499 .\r\n","page_name":" 60 ","page_number":60},
  {"content":"\r\n\r\nدر برخى منابع ، نام او مالك بن انس كاهلى آمده است .\r\n\r\nانقلاب مدينه - واقعهء حرّه\r\n\r\nانگشت و انگشتر - ساربان\r\n\r\nانيس بن معقل اصبحى\r\nدر كتابهاى مقتل ، نام او در عداد شهداى كربلا آمده است . وى در كربلا به ياران امام حسين « ع » پيوست . به نقل مناقب ، بعد از ظهر عاشورا پس از شهادت « جون » غلام ابو ذر ، او به ميدان آمد و در حالى كه رجز زير را مىخواند ، پيكار كرد و بيست و چند نفر را گشت و به شهادت رسيد :\r\n انا انيس و انا ابن معقل * و فى يمينى نصل سيف مصقل \r\n أعلو بها الهامات وسط القسطل * عن الحسين الماجد المفضّل \r\n ابن رسول اللّه خير مرسل « 1 » \r\n\r\nاوصاف سيّد الشهدا « ع »\r\nدر اوصاف ، القاب و عناوينى كه نسبت به حسين بن على « ع » به كار رفته ، بخصوص آنچه در زيارتنامه‌هاى آن حضرت ديده مىشود ، يك جهان مطلب است . همه ، نشان دهندهء مقام و الا و جايگاه رفيع او نزد خدا و رسول و ائمّه است . برخى از اين اوصاف ، كه از يك نگاه اجمالى و گذرا به زيارتنامه‌هاى « مفاتيح الجنان » بر مىآيد ، چنين است :\r\nامام ، شهيد ، رشيد ، مظلوم ، مقتول ، مخذول ، مهتضم ، مجاهد ، عابد ، ذائد ، قتيل العبرات ، اسير الكربات ، صريع العبرة الساكبة ، قتيل الكفره ، طريح الفجره ، قتيل الله ، ثار اللّه ، حجة اللّه ، باب اللّه ، خالصة اللّه ، ولى اللّه ، صفىّ اللّه ، حبيب اللّه ، سفير اللّه ، امين اللّه ، عبد اللّه ، وتر اللّه ، الدليل على اللّه ، الداعى الى اللّه ، عيبة علم اللّه ، موضع سرّ اللّه ، نور ، ثائر ، طيّب ، صديق ، طهر ، طاهر ، مطهّر ، عمود دين ، دليل عالم ، شريك قرآن ، وصىّ مبلّغ ، سبط منتجب ، سفينهء نجات ، خامس اصحاب كساء ، سبط الرسول ، سيّد شباب اهل الجنّة ، قتيل الظّماء ، غريب الغرباء ، باب المقام ، باب حكمة ربّ العالمين ، شاهد ، وارث ، وتر الموتور ، خازن الكتاب المسطور ، وارث التوراة و الإنجيل و الزّبور ، سيد الشهدا ، و . . . بسيارى از القاب و اوصاف ديگر . « 2 »\r\n\r\n\r\n","description":"","footnote":"\r\n( 1 ) - مناقب ، ابن شهر آشوب ، ج 4 ، ص 103 ؛ اعيان الشيعة ، ج 3 ، ص 507 .\r\n( 2 ) - در « مناقب » ابن شهر آشوب ، ج 4 ، ص 78 ، دهها لقب براى آن حضرت آورده است ، ليكن چون ما از متن زيارتها القاب فوق را استخراج كرده‌ايم ، دليلى بر نقل آنها نديديم ، از قبيل : الشهيد السعيد و السبط الثانى و الامام الثالث و\r\n","page_name":" 61 ","page_number":61},
  {"content":"\r\n\r\nدر سخنرانيهاى آن حضرت نيز نمونه‌هايى وجود دارد كه اوصاف و ويژگيهاى خود را بر مىشمارد ، از جمله خطبه‌اى كه روز عاشورا خطاب به كوفيان ايراد كرد و خصوصيات خود را بيان كرد ، كه در بخشى از آن است : « امّا بعد ، فانسبونى فانظروا من انا ؟ ثمّ ارجعوا الى انفسكم و عاتبوها ، فانظروا هل يحلّ لكم قتلى و انتهاك حرمتى ؟ الست ابن بنت نبيّكم و ابن وصيّه و ابن عمّه . . . » « 1 »\r\n- سيرهء امام حسين « ع »\r\n\r\nاهداف نهضت عاشورا\r\nمقصود از « هدف » امام حسين « ع » در حادثهء كربلا ، چيزى است كه آن حضرت براى دست يافتن به آنها يا تحقّق آنها هر چند در زمانهاى بعد ، دست به آن قيام زد و در اين راه ، شهيد شد . فهرستى از اين اهداف مقدس به اين صورت است :\r\n1 - زنده كردن اسلام\r\n2 - آگاه ساختن مسلمانان و افشاى ماهيّت واقعى امويان\r\n3 - احياى سنّت نبوى و سيرهء علوى\r\n4 - اصلاح جامعه و به حركت در آوردن امّت\r\n5 - از بين بردن سلطهء استبدادى بنى اميّه بر جهان اسلام\r\n6 - آزادسازى ارادهء ملّت از محكوميّت سلطه و زور\r\n7 - حاكم ساختن حق و نيرو بخشيدن به حق‌پرستان\r\n8 - تأمين قسط و عدل اجتماعى و اجراى قانون شرع\r\n9 - از بين بردن بدعتها و كج‌رويها\r\n10 - تأسيس يك مكتب عالى تربيتى و شخصيّت بخشيدن به جامعه\r\nاين هدفها ، هم در انديشه و عمل سيد الشهدا ، جلوه‌گر بود ، هم در ياران و سربازانش .\r\nاز جمله سخنان امام حسين « ع » كه گوياى اهداف اوست ، عبارت است از :\r\n« . . . انّما خرجت لطلب الاصلاح فى امّة جدّى ، اريد ان آمر بالمعروف و انهى عن المنكر و اسير لبسيرة جدّى و ابى علىّ بن ابى طالب » . « 2 »\r\n\r\n\r\n","description":"","footnote":"\r\nالمبارك و التابع لمرضات اللّه و . . .\r\n( 1 ) - بحار الأنوار ، ج 45 ، ص 6 .\r\n( 2 ) - حياة الإمام الحسين بن على ، ج 2 ، ص 264 .\r\n","page_name":" 62 ","page_number":62},
  {"content":"\r\n\r\nو در نامهء خود به بزرگان بصره نوشت : « . . . انا ادعوكم الى كتاب اللّه و سنّة نبيّه ، فانّ السنّة قد اميتت و البدعة قد احييت فان تسمعوا قولى اهدكم سبيل الرّشاد » . « 1 »\r\nو در نامه‌اى كه همراه مسلم بن عقيل به كوفيان نوشت ، رسالت امامت را اين گونه ترسيم فرمود : « . . . فلعمرى ما الامام الّا العامل بالكتاب و الاخذ بالقسط و الدائن بالحقّ و الحابس نفسه على ذات اللّه ، و السّلام » . « 2 »\r\nو در كربلا به ياران خويش فرمود : « الا ترون الى الحقّ لا يعمل به و الى الباطل لا يتناهى عنه ، ليرغب المؤمن فى لقاء اللّه ، فانّى لا ارى الموت الّا سعادة و الحياة مع الظالمين الّا برما » . « 3 »\r\n از حسين اكتفا به نام حسين * نبود در خور مقام حسين \r\n بلكه يابد كه خلق دريابند * علّت اصلى قيام حسين \r\n كشته شد زير بار ظلم نرفت * به به از قدرت تمام حسين \r\n بهر احياى دين شهادت يافت * زنده شد نام دين ز نام حسين « 4 » \r\n- درسهاى عاشورا ، فرهنگ عاشورا .\r\n\r\nاهل بيت « ع »\r\nخاندان ، دودمان ، آل محمّد ، عترت . منظور ، دودمان پاك رسول خدا « ص » و اصحاب كساء و ذرّيهء مطهّر پيامبر اسلام است و در حادثهء عاشورا ، امام حسين « ع » و برادران و خواهران و فرزندان و بستگانش كه از نسل پيامبر اكرم در كربلا حضور داشتند ، اهل بيت محسوب مىشوند كه در پى شهادت آن امام ، به اسارت رفتند . محبّت ورزيدن به اهل بيت پيامبر ، سفارش خدا و رسول است . در قرآن كريم ، اجر رسالت پيامبر ، مودّت با اهل بيت دانسته شده است :  « قُلْ لا أَسْئَلُكُمْ عَلَيْهِ أَجْراً إِلَّا الْمَوَدَّةَ فِي الْقُرْبى »  . « 5 » و جايگاهشان در هدايت امّت و نجات پيروان ، چون كشتى نوح به حساب آمده است . ابو ذر از رسول خدا نقل كرده كه فرمود : « انّما مثل اهل بيتى فيكم كمثل سفينة نوح من دخلها نجا و من تخلّف\r\n\r\n\r\n","description":"","footnote":"\r\n( 1 ) - همان ، ص 322 .\r\n( 2 ) - همان ، ص 340 .\r\n( 3 ) - حياة الإمام الحسين بن على ، ج 3 ، ص 98 .\r\n( 4 ) - حسين ، پيشواى انسانها ، ص 53 .\r\n( 5 ) - شورى ، آيهء 23 .\r\n","page_name":" 63 ","page_number":63},
  {"content":"\r\n\r\nعنها غرق » . « 1 »\r\nطبق روايات ، اطاعت ائمه فرض است و مودّتشان لازم و نافرمانى آنان گناه ، و هر كه با محبّت آنان بميرد ، شهيد مرده است . ولايت آنان فريضه است و عامل قبولى اعمال و جواز عبور از صراط . دشمنشان ، دشمن خداست . ابو بصير ، از امام صادق « ع » پرسيد : « آل محمّد » كيانند ؟ فرمود : ذريّه و نسل او . پرسيد : « اهل بيت محمّد » كيانند ؟ فرمود : امامانى كه اوصياى اويند . پرسيد : « عترت » او چه كسانند ؟ فرمود : اصحاب عبا . « 2 »\r\nاهل بيت ، بمنزلهء رابط حياتبخش بين ما و خدايند ، كه اگر اين رابطه قطع شود ، ارتباطمان با خدا قطع شده است . در تعليم و تبيين معارف دين هم اين نقش را دارند و شناخت قرآن و درك حقايق آن را بايد از آنان آموخت ، كه علمشان از سوى خداوند است و پروردهء خانهء وحى و وارثان علوم پيامبرند . شفاعت و توسّل ، به دست آنان و به آنان انجام مىگيرد و زدودن تحريف از چهرهء دين و مقابله با بدعتها از رسالتهاى آنان است .\r\nآنگونه كه دانش‌آموز ، از طريق معلّم با كتاب آشنا مىشود ، ائمّهء اهل بيت ، معلّمان اين كتابند . اگر از كلاسى معلّم را بردارند ، از كتاب تنها كارى ساخته نيست . تفكّر « حسبنا كتاب اللّه » به همين دليل ، اشتباه است . اين دو « ثقلين » ، از هم جدايىناپذيرند ، تا روز قيامت و حضور در كنار كوثر .\r\n شما اى عترت مبعوث خاتم * شما اى برترين اولاد آدم \r\n شما از اهل بيت آفتابيد * گل جان محمّد را گلابيد \r\n امير كشور دلها شماييد * شما آيينه‌هاى حق نماييد \r\n ديانت بىشما كامل نگردد * بجز با عشقتان دل ، دل نگردد \r\n شما تفسير « نور » و « و الضحى » ييد * شما معناى قرآن و دعاييد \r\n اماميد و شهيديد و گواهيد * مصون از هر خطا و اشتباهيد \r\n شما راه خدا را باز كرديد * شهادت را شما آغاز كرديد \r\n فدا كرديد جان تا دين بماند * به خون خفتيد تا آيين بماند \r\n شما شيرازهء امّ الكتابيد * شما ميزان حق روز حسابيد \r\n تولّاى شما فرض خدايى است * قبول و ردّ آن مرز جدايى است \r\n\r\n\r\n","description":"","footnote":"\r\n( 1 ) - بحار الأنوار ، ج 23 ، ص 121 ، كنز العمّال ، ج 12 ، حديث 34144 .\r\n( 2 ) - بحار الأنوار ، ج 25 ، ص 216 .\r\n","page_name":" 64 ","page_number":64},
  {"content":"\r\n\r\n هر آن كس را كه در دينِ رسول است * ولايت ، مُهر و امضاى قبول است \r\n ولايت ، گنج عشقى در دل ماست * محبّت هم سرشته با گِل ماست \r\n دل و جان جهانى عاشق آباد * فداى نام شيرين شما باد « 1 » \r\n« زيارت جامعه » ، از متون معتبرى است كه يك دوره شناخت ائمّه و اهل بيت است . « 2 »\r\n- عترت ، بنى هاشم\r\n\r\nايثار\r\nاز بارزترين مفاهيم و درسهاى عاشورا ، « ايثار » است . ايثار يعنى فداكارى و ديگرى را بر خود مقدّم داشتن و جان و مال خود را فداى چيزى برتر از خويش كردن . در كربلا ، فدا كردن جان در راه دين ، فدا كردن خود در راه امام حسين « ع » ، به خاطر حسين ، تشنه جان دادن و . . . ديده مىشود . امام حسين « ع » جان خود را فداى دين مىكند ، اصحاب او ، تا زنده‌اند ، نمىگذارند كسى از بنى هاشم به ميدان رود ، تا بنى هاشم زنده‌اند ، آسيبى به حسين « ع » نمىرسد . شب عاشورا كه امام ، بيعت را از آنان بر مىدارد كه جان خويش را نجات دهند ، يكايك برخاسته ، اعلام فداكارى مىكنند و مىگويند : زندگى پس از تو را نمىخواهيم و خود را فداى تو مىكنيم . « 3 » وقتى مسلم بن عوسجه بر زمين مىافتد ، در آخرين لحظات به حبيب بن مظاهر وصيّت مىكند كه تا زنده‌اى مبادا دست از يارى حسين بردارى ، جانت را فداى او كن . « 4 » برخى از ياران امام حسين ، هنگام نماز ظهر ، جان خويش را سپر تيرهاى دشمن مىكنند و امام نماز مىخواند . عباس « ع » با لب تشنه وارد فرات مىشود و چون مىخواهد آب بنوشد ، ياد لبهاى تشنهء حسين و اطفال افتاده ، آب نمىنوشد و به خويش نهيب مىزند كه آيا آب بنوشى ، در حالى كه حسين « ع » تشنه و در آستانهء مرگ است ؟ « 5 »\r\n آب ، شرمندهء ايثار علمدار تو شد * كه چرا تشنه از او اينهمه بىتاب گذشت « 6 » \r\nزينب ، براى نجات جان امام سجاد « ع » ، خويش را به خيمهء آتشگرفته مىزند . وقتى هم\r\n\r\n\r\n","description":"","footnote":"\r\n( 1 ) - تلخيصى از مثنوى « اهل بيت آفتاب » از : نويسنده .\r\n( 2 ) - دربارهء اهل بيت ، از جمله ر . ك : « اهل البيت ، مقامهم ، منهجهم ، مسارهم » از : مؤسسة البلاغ .\r\n( 3 ) - موسوعة كلمات الامام الحسين ، ص 100 .\r\n( 4 ) - بحار الأنوار ، ج 45 ، ص 20 .\r\n( 5 ) - همان ، ص 41 .\r\n( 6 ) - نصر الله مردانى .\r\n","page_name":" 65 ","page_number":65},
  {"content":"\r\n\r\nكه در مجلس يزيد ، فرمان مىدهند كه امام سجاد « ع » را بكشند ، زينب جان خويش را سپر بلا قرار مىدهد و دهها صحنهء ديگر كه هر كدام زيباتر از ديگرى الفباى ايثار را به آزادگان مىآموزد . اين كه كسى حاضر باشد جان خويش را فداى جان ديگرى و فداى مكتب كند ، نشانهء ايمان و الا به آخرت و بهشت و پاداش الهى است . امام حسين نيز در آغاز حركت به كربلا ، فرمود هر كه آماده است جان خويش را در راه ما نثار و ايثار كند ، با ما حركت كند :\r\n« من كان باذلا فينا مهجته . . . فليرحل معنا . . . » . « 1 » همين فرهنگ بود كه نوجوانى چون حضرت قاسم را وامىداشت كه روز عاشورا خطاب به امام حسين « ع » بگويد : « روحى لروحك الفداء و نفسى لنفسك الوقاء » « 2 » جانم فداى جانت . در زيارت عاشورا نيز به صفت ايثار ياران حسين « ع » تصريح شده است : « الّذين بذلوا مهجهم دون الحسين عليه السلام » « 3 » آنان كه از جان و خون خويش در راه حسين « ع » گذشتند .\r\n- آزادگى ، شهادت طلبى ، درسهاى عاشورا\r\n\r\n\r\n","description":"","footnote":"\r\n( 1 ) - بحار الأنوار ، ج 44 ، ص 366 .\r\n( 2 ) - موسوعة كلمات الامام الحسين ، ص 467 .\r\n( 3 ) - بحار الأنوار ، ج 98 ، ص 293 و 296 ، مفاتيح الجنان ، زيارت عاشورا .\r\n","page_name":" 66 ","page_number":66},
  {"content":"\r\n\r\n\r\nب . پ\r\n\r\n[ ب 
  ]\r\n\r\nباب الحوايج - عباس بن على « ع »\r\n\r\nباب الصّغير\r\nبه معناى در كوچك . مقبره‌اى است در دمشق كه گويند سر مطهّر حضرت عباس و علىّ اكبر « ع » و حبيب بن مظاهر در آنجا مدفون است . بعضى هم گفته‌اند كه مدفن 17 سر از سرهاى شهداى كربلا است . ضريحى بر آن ساخته‌اند و نام تعدادى از شهداى كربلا بر آن نقش بسته است . برخى قبر عبد الله بن جعفر ( همسر زينب كبرى ) را هم آنجا مىدانند .\r\nمؤلّف « اعيان الشيعة » ، دفن سرهاى آن سه بزرگوار را در آن محل پذيرفتنى مىداند و مىگويد : چون سرها را به شام برده ، اين طرف و آن طرف گرداندند و هدف يزيد كه اظهار پيروزى و نيز خوار كردن صاحبان آنها بود ، چون اين كار انجام شد ، طبيعى است كه همان جا دفن شده باشد و محلش محافظت شود . « 1 »\r\n\r\nبارگاه يزيد - دار الخلافه\r\n\r\nبازار شام\r\nبازارى است واقع در شهر دمشق ، كه نزديك مسجد جامع شهر بوده است . بقاياى آن را امروز « بازار حميديّه » مىنامند . « معروف است كه پس از حادثهء عاشورا ، ابن زياد خاندان حضرت سيد الشهدا را اسير نمود و آنان را از كوفه به شام گسيل داشت . يزيد دستور داد تا شهر شام را آينه‌بندى و چراغانى كرده ، خاندان امام حسين « ع » را در كوچه و\r\n\r\n\r\n","description":"","footnote":"\r\n( 1 ) - اعيان الشيعة ، سيد محسن امين ، ج 1 ، ص 627 .\r\n","page_name":" 67 ","page_number":67},
  {"content":"\r\n\r\nبازار بگردانند . از جمله جاهايى كه اسيران را عبور دادند ، همين بازار شام بود كه براى ديدار اسراى خاندان نبوّت « ص » ، جمعيّت زيادى در دو طرف بازار صف كشيده بودند .\r\nاين بازار امروزه حدود پانصد متر طول و ده متر عرض دارد ، در دو طبقه و تاريخ بناى آن به عصر عثمانى مىرسد . . . آغاز بازار شام ، خيابانى عريض ، واقع در غرب بازار و پايان آن محوطهء مقابل مسجد اموى است . . . فاصلهء آخرين ستون تا محوطهء مقابل در غربى مسجد اموى حدود سى متر است و ظاهرا اسراى خاندان عصمت و نبوت از همين درب اصلى مسجد اموى وارد مسجد گشتند . . . » « 1 »\r\n\r\nبالا سر\r\nيا « بالاى سر » قسمتى از قبر كه طرف سر ميّت قرار مىگيرد ، محوطه‌اى از حرم نزديك به بالاى سر امام ، در مقابل پايين پا . از آداب و مستحبّات زيارت امام حسين « ع » ايستادن بر بالاى سر آن حضرت و زيارت خواندن و نماز گزاردن است . « 2 »\r\n\r\nبانى\r\nپايه‌گذار ، مؤسّس . در فرهنگ عاشورا و مراسم سوگوارى ، كسى كه بر پاى دارندهء مجلس عزا يا تعزيه و روضه و سخنرانى براى امام حسين « ع » و ديگر معصومين است .\r\nبانى مجلس معمولا بنا به نذر و نياز يا از روى عشق و علاقه دست به اين كار مىزند و متكفّل خرج و هزينهء پذيرايى و اجرت روضه‌خوان و تعزيه‌خوان و واعظ و محلّ برگزارى جلسه مىشود . به مؤسّس ساختن مسجد و حسينيّه هم بانى گفته مىشود . رسم است كه واعظ و مدّاح ، بانى مجلس را ياد و دعا مىكند كه خداوند قبول فرمايد و مورد عنايت و كرم ابا عبد الله « ع » قرار گيرد .\r\n\r\nبرداشتن بيعت\r\nبيعت ، بر عهدهء بيعت‌كننده ، تكليف حمايت و يارى مىآورد ، مگر آنكه امام و پيشواى بيعت ، اين تعهّد را از دوش بيعتگران بردارد و آنان را در « حلّ » قرار دهد كه اگر رفتند ، پيمان‌شكنى محسوب نگردد . در اينكه آيا با « حلّ بيعت » ، مسئوليّت از دوش صاحبان بيعت برداشته مىشود ، يا آنكه تكليف حمايت و يارى حجّت خدا همچنان بر دوش آنان باقى است ، بحث است .\r\n\r\n\r\n","description":"","footnote":"\r\n( 1 ) - دايرة المعارف تشيّع ، ج 3 ، ص 34 .\r\n( 2 ) - بحار الأنوار ، ج 98 ، ص 186 .\r\n","page_name":" 68 ","page_number":68},
  {"content":"\r\n\r\nامام حسين « ع » يك بار در وسط راه ، پس از شنيدن حوادث كوفه و آگاه شدن از دگرگونى اوضاع آن ، بيعت را از همراهان برداشت ، تا هر كه مىخواهد برود . آن هنگام عدّه‌اى رفتند . يك بار هم شب عاشورا پس از خطبه‌اى كه به ستايش از وفادارى اصحابش پرداخت ، فرمود : اينها تنها مرا مىخواهند ، شما را آزاد مىگذارم كه هر كس مىخواهد برود . از تاريكى شب استفاده كنيد و برويد : « فانطلقوا جميعا فى حلّ ، ليس لى عليكم منّى ذمام ، هذا ليل قد غشيكم فاتّخذوه جملا » « 1 » البته آن شب كسى نرفت . برادران و پسران و برادرزادگان عبد الله جعفر و زينب « ع » و كسانى چون عباس ، زهير بن قين و ديگران برخاستند و اعلام حمايت و جانبازى تا مرز شهادت نمودند و زندگى بىامام و حيات پس از شهادت حسين « ع » را بىارزش دانستند .\r\n گفت اى گروه ، هر كه ندارد هواى ما * سر گيرد و برون رود از كربلاى ما \r\n برگردد آنكه با هوس كشور آمده * سر ناورد به افسر شاهى گداى ما \r\n- بيعت\r\n\r\nبررسى تاريخ عاشورا\r\nنام كتابى ارزشمند ، حاوى سخنرانيهاى مرحوم دكتر محمد ابراهيم آيتى كه در سالهاى 3 - 1342 از راديو ايران پخش شده است و دربارهء قيام سيد الشهدا و ابعاد گوناگون آن است .\r\n- كتابنامهء عاشورا\r\n\r\nبرير بن خضير همدانى\r\nاز شهداى كربلاست . از اصحاب وفادار امام حسين « ع » و از انسانهاى شايسته و پرهيزگار كه زاهد ، قارى قرآن و معلّم قرآن و از شجاعان بزرگوار كوفه ، از قبيلهء « همدان » بود . برير از تابعين به شمار مىرفت و به عنوان « سيّد القرّاء » شناخته مىشد . اهل عبادت و قرائت قرآن بود كه در مسجد جامع كوفه به قرائت مىپرداخت و در ميان قبيلهء همدان ارزش و منزلتى داشت . در كوفه مشهور و مورد احترام بود . كوشش بسيارى داشت كه عمر سعد را از دوستى و همدلى با حكومت اموى بازدارد كه موفّق نشد . « 2 » وى در سال 60\r\n\r\n\r\n","description":"","footnote":"\r\n( 1 ) - وقعة الطفّ ، ابى مخنف ، ص 197 .\r\n( 2 ) - انصار الحسين ، ص 61 .\r\n","page_name":" 69 ","page_number":69},
  {"content":"\r\n\r\nهجرى از كوفه به مكّه رفت و به امام حسين « ع » پيوست و همراه او به كوفه آمد . روز تاسوعا از خوش‌حالى اينكه به شهادت خواهد رسيد ، با عبد الرحمن بن عبد ربّه شوخى مىكرد . شب عاشورا نيز از كسانى بود كه برخاست و در حمايت و جانبازى براى امام ، سخنانى ايراد كرد . « 1 »\r\nدر كربلا چندين بار خطاب به دشمن سخنرانيها كرد . كلمات وفادارى او نسبت به سيد الشهدا معروف است . روز عاشورا ، به ميدان رفت و خطاب به سپاه عمر سعد خطابه‌اى ايراد كرد و به نكوهش آنان پرداخت . برير ، پس از حرّ به ميدان رفت و جنگيد تا شهيد شد . « 2 » در حمله‌هاى برق آسايش اين گونه رجز مىخواند :\r\n انا برير و ابى خضير * و كلّ خير فله برير \r\n\r\nبستان « ابن معمّر »\r\nنام محلّ و نخلستانى است كه دو وادى نخلهء يمانى و نخلهء شامى در آنجا به هم مىپيوندد و متعلّق به عمر بن عبيد اللّه بن معمّر بوده و مردم آنجا را بستان « ابن عامر » گويند .\r\nنام منزلى است كه امام حسين « ع » هنگام حركت از مكّه به سوى كوفه ، در آنجا فرود آمده ، سپس به تنعيم رفته است . « 3 »\r\n\r\nبستن آب\r\nشيوهء ناجوانمردانهء تشنه نگهداشتن طرف در جنگ ، براى از پاى در آوردن او . در حادثهء كربلا سپاه عمر سعد به دستور ابن زياد ، از رسيدن آب به خيمه‌گاه امام حسين « ع » جلوگيرى كردند . از روز هفتم محرّم ، عمر سعد كسى را به نام عمرو بن حجاج با پانصد سوار بر شريعهء فرات مأمور كرد . آنان فرات را در محاصرهء خويش قرار دادند و از سه روز به شهادت امام حسين « ع » مانده ، مانع آب برداشتن اصحاب او از فرات شدند . « 4 » اين كار كه به تشنگى امام و اصحاب و فرزندانش در روز عاشورا انجاميد ، از سوزناكترين حادثه‌هاى كربلا بود و امام و ياران و اطفالش لب تشنه ماندند .\r\n- آب ، عطش\r\n\r\n\r\n","description":"","footnote":"\r\n( 1 ) - عنصر شجاعت ، ج 1 ، ص 154 .\r\n( 2 ) - بحار الأنوار ، ج 45 ، ص 15 .\r\n( 3 ) - معجم البلدان ، ياقوت حموى ، ج 2 ، ص 170 .\r\n( 4 ) - اعيان الشيعة ، ج 1 ، ص 599 ، الكامل فى التاريخ ، ج 2 ، ص 556 .\r\n","page_name":" 70 ","page_number":70},
  {"content":"\r\n\r\n\r\nبشر ( بشير ) بن عمرو حضرمى\r\nاز شهداى كربلاست . نامش در زيارت رجبيّه هم آمده است . وى يكى از دو مردى بود كه پيش از شهادت جوانان بنى هاشم ، از ياران حسين « ع » باقى مانده بودند . انسانى پايدار ، بصير و با وفا و از مردم « حضرموت » يمن بود . در كربلا خود را به كاروان حسين « ع » ملحق ساخت . در همان دوران ، فرزندش در شهر رى اسير بود . با آنكه امام ، بيعت خود را از او برداشت ، ولى حاضر نشد دست از امام بكشد . اغلب مورّخان ، شهادت او را در حملهء اوّل دانسته‌اند . قبر او در بقعهء دسته جمعى شهداى كربلا در پايين پاى سيد الشهداست . « 1 »\r\nبشر بن عمر هم نقل شده است .\r\n\r\nبشير بن حذلم\r\nاز ياران امام سجاد « ع » بود . وى كه در سفر اهل بيت امام حسين « ع » از شام به مدينه ، همراه آنان بود ، هنگام ورود به مدينه ، به دستور امام سجّاد « ع » مأمور شد زودتر به مدينه برود و خبر شهادت ابا عبد اللّه « ع » و آمدن اهل بيت را به اطلاع مردم برساند . او كه همچون پدرش طبع شعر داشت ، در مسجد پيامبر « ص » خبر كشته شدن سيد الشهدا و بازگشت قافلهء حسينى را با اين دو بيت ، به مردم رساند :\r\n يا اهل يثرب لا مقام لكم بها * قتل الحسين فأدمعى مدرار \r\n الجسم منه بكربلاء مضرّج * و الرأس منه على القناة يدار « 2 » \r\nاى اهل مدينه ! ديگر در مدينه جاى ماندنتان نيست ، حسين « ع » كشته شده و اشكهايم جارى است . پيكر او در كربلا پاره پاره و سر مطهّرش بر فراز نيزه ، گردانده مىشود . نام او را بشر و نام پدرش را جذلم هم گفته‌اند .\r\n\r\nبصره\r\nيكى از شهرهاى مهمّ و بزرگ و بندرى عراق در كنار اروند رود ( شط العرب ) و نزديك خرمشهر است و داراى كشتزارها و نخلستانهاى بسيار . « 3 » معناى لغوى بصره ، زمين سخت ، سنگلاخ و پر سنگريزه است . نام قديمى آن منطقه ، خريبه ، تدمر و مؤتفكه بوده است . به كوفه و بصره ، عراقين هم مىگفتند . بصره در سال 14 هجرى ، در زمان عمر بن خطاب\r\n\r\n\r\n","description":"","footnote":"\r\n( 1 ) - دايرة المعارف تشيّع ، ج 3 ، ص 250 ، عنصر شجاعت ، ج 2 ، ص 194 .\r\n( 2 ) - حياة الامام الحسين ، ج 3 ، ص 423 ، لهوف ، ص 116 .\r\n( 3 ) - دربارهء بناى بصره و تاريخچه و جغرافياى آن ر . ك : « دايرة المعارف تشيع » ، ج 3 ، ص 262 به بعد ، عنوان « بصره » .\r\n","page_name":" 71 ","page_number":71},
  {"content":"\r\n\r\nبنا شد . بناى آن شش ماه قبل از كوفه بود . مدّتى هم پايتخت امويان شد . لقبهاى قبّة الإسلام و خزانة العرب هم به آن داده‌اند .\r\nعلى « ع » در زمان خلافت خويش با شورشيان بصره جنگيد و آن درگيرى به جنگ جمل شهرت يافت . در نهج البلاغه ، در موارد متعدّدى امير المؤمنين از بصره و مردم آن مذمّت كرده است ، از جمله : « لعنك اللّه ، يا انتن الأرض ترابا و اسرعها خرابا و اشدّها عذابا ، فيك الدّاء الدّوىّ . قيل : ما هو يا امير المؤمنين ؟ قال : كلام القدر الّذي فيه الفرية على اللّه سبحانه و بغضنا اهل البيت و فيه سخط اللّه و سخط نبيّه و كذبهم علينا اهل البيت و استحلالهم الكذب علينا » « 1 » كه نشان دهندهء تفكرات انحرافى و موضعگيريهاى مخالف با اهل بيت است . بصره در آغاز مركز طرفداران عثمان بود ، ولى پس از خلافت على « ع » مركز تشيّع شد ، امّا همچنان كسانى در آنجا نسبت به آل على ، عناد داشتند .\r\nامام صادق « ع » در حديثى فرموده است : پس از كشته شدن حسين بن على « ع » همه چيز و همه كس بر آن حضرت گريست ، مگر سه چيز : بصره ، دمشق و آل حكم بن عاص . « 2 » و اين كلام على « ع » معروف است كه به ابن عباس ، والى آن حضرت بر بصره ، نوشت : « اعلم انّ البصرة مهبط ابليس و مغرس الفتن . . . » « 3 » بدان كه بصره ، فرودگاه شيطان و كشتگاه فتنه‌هاست .\r\nدر نهضت عاشورا ، امام حسين « ع » به شش نفر از شخصيتهاى بصره نامه نوشت و آنان را به يارى خويش براى گرفتن حق ، دعوت كرد . اين شش نفر كه هر كدام ، رئيس گروهى بودند ، عبارت بودند از : مالك بن مسمع ، احنف بن قيس ، منذر بن جارود ، مسعود بن عمرو ، قيس بن هيثم و عمر بن عبيد اللّه . نامه‌رسان و پيك امام حسين « ع » براى رساندن اين پيام ، غلامش سليمان بود . برخى از اينان ، به امام جواب سرد دادند ، برخى فرستادهء امام را نزد ابن زياد فرستادند . از شخصيتهاى بصره ، يزيد بن مسعود به نداى امام لبّيك گفت و با تشكيل جلسه ، قبايل عرب را به يارى آن حضرت دعوت كرد ، آنان نيز خوش‌حال شده ، اعلام حمايت كردند . در پى بىآن نامه‌اى به امام نوشت و اعلام هر گونه حمايت و يارى كرد .\r\nولى نامه ، روز عاشورا وقتى به دست امام حسين « ع » رسيد كه اصحاب و يارانش شهيد\r\n\r\n\r\n","description":"","footnote":"\r\n( 1 ) - سفينة البحار ، ج 1 واژهء « بصر » .\r\n( 2 ) - بحار الأنوار ، ج 57 ، ص 205 .\r\n( 3 ) - همان ، ج 33 ، ص 492 ، نهج البلاغه ( صبحى صالح ) نامهء 18 .\r\n","page_name":" 72 ","page_number":72},
  {"content":"\r\n\r\nشده بودند . از سوى ديگر ، يزيد بن مسعود وقتى آمادهء يارى امام شده بود كه خبر شهادت آن حضرت به بصره رسيد . « 1 » يزيد بن نبيط بصرى نيز به اتّفاق دو پسر و غلامش به نداى امام لبّيك گفته ، خود را به مكّه رساندند و از آنجا همراه امام به كربلا آمدند و شهيد شدند . « 2 »\r\nگرچه برخى از شهداى كربلا از شيعيان بصره بودند ، امّا بصره در مجموع ، موضع شايسته‌اى در برابر ابا عبد الله « ع » و نهضت او نداشت . سابقه‌اش نيز در حمايت از اهل بيت ، خوب نبود .\r\n« امروز ، مردم بصره اغلب شيعهء اثنىعشرىاند و بخشى هم اخبارى . از غلات شيعه هم چون شيخيّه و صوفيّه در بصره ساكن هستند . اكثر عشاير نواحى اين منطقه ، ايرانى تبارند و فارسى و تركى را هم مثل عربى مىدانند و با آن تكلّم مىكنند . » « 3 »\r\n\r\nبصيرت\r\nاز ويژگيهاى فكرى و عملى ياران سيد الشهدا « ع » در نهضت عاشورا ، « بصيرت » و بينش بود . در فرهنگ دينى و متون معارف ، از كسانى با عنوان « اهل البصائر » ياد شده است ، يعنى صاحبان روشن‌بينى و بيداردلى و شناخت عميق نسبت به حقّ و باطل ، امام و حجّت الهى ، راه و برنامه ، دوست و دشمن ، مؤمن و منافق . صاحبان بصيرت ، چشم درونشان بيناست ، نه تنها چشم سر . با آگاهى ، هشيارى و انتخاب گام در راه مىگذارند و عملكرد و موضعگيريهايشان ريشهء اعتقادى و مبناى مكتبى و دينى دارد ، جهادشان مكتبى و مبارزاتشان مرامى است ؛ نه سودجويانه و دنياپرستانه يا نشأت گرفته از تعصّبات قومى و جاهلى ، يا تحريك‌شدهء تبليغات فريبكارانهء جناح باطل و سلطهء زور . اهل بصيرت ، راه خود را روشن و بىابهام و بحقّ مىبينند و باطل بودن دشمن را يقين دارند و با تطميع و تهديد ، نه خود را مىفروشند و نه دست از عقيده و جهاد بر مىدارند . شمشيرها و جهادشان پشتوانهء عقيدتى دارد . به فرمودهء على « ع » : « حملوا بصائرهم على اسيافهم » . « 4 »\r\nاين گونه مدافعان بينادل و پيروان دل آگاه ، هم در ركاب على « ع » با معاويه مىجنگيدند ، هم در همه حال امام مجتبى « ع » را حمايت مىكردند ، هم در عاشورا جان خويش را فداى\r\n\r\n\r\n","description":"","footnote":"\r\n( 1 ) - حياة الإمام الحسين بن على ، ج 2 ، ص 327 .\r\n( 2 ) - همان ، ص 328 .\r\n( 3 ) - ر . ك : دايرة المعارف تشيّع ، ج 3 ، ص 266 .\r\n( 4 ) - نهج البلاغه ، صبحى صالح ، خطبهء 150 .\r\n","page_name":" 73 ","page_number":73},
  {"content":"\r\n\r\nامام خويش و نصرت قرآن مىكردند . اين از سخنرانيها و رجزها و پاسخهايشان روشن بود . سيد الشهدا « ع » را امامى مىدانستند كه بايد ياريش كرد و جان در راهش باخت و دشمنانش را كافر دلان نفاق پيشه‌اى مىشناختند كه جهاد با آنان همچون جهاد با مشركان بود و اجر داشت . سخنان امام حسين « ع » ، امام سجاد « ع » ، حضرت ابا الفضل ، على اكبر ، جوانان بنى هاشم ، ياران ابا عبد الله « ع » همه گوياى عمق بصيرت آنان است . امام صادق « ع » دربارهء حضرت عباس ، تعبير « نافذ البصيرة » دارد ، كه گوياى عمق بينش و استوارى ايمان او در حمايت از سيد الشهداست : « كان عمّنا العبّاس بن علىّ نافذ البصيرة صلب الأيمان . . . » . « 1 » در زيارتنامهء حضرت عباس است : « و انّك مضيت على بصيرة من امرك مقتديا بالصّالحين . . . » . سخن على اكبر خطاب به امام كه « مگر ما بر حق نيستيم ؟ » مشهور است . در جبههء مقابل ، كوردلانى دنيا طلب و فريب‌خوردگانى بىانگيزه و تحريك‌شدگانى نادان بودند كه تبليغات اموى چشم بصيرتشان را بسته بود و لقمه‌هاى حرام ، گوش حقيقت نيوش را از آنان گرفته بود .\r\n- درسهاى عاشورا ، وفا ، شهادت طلبى ، فرهنگ عاشورا\r\n\r\nبطان\r\nنام منزلى از منزلگاههاى كوفه به طرف مكّه . در اطراف كوفه و از آن طايفه‌اى از بنى اسد است . امام حسين « ع » در مسير خويش به كوفه ، از اين منزلگاه هم گذشته است . در آنجا قصرى و مسجدى و آب و آبادى بوده كه كاروانيان براى استراحت فرود مىآمدند . « 2 »\r\n\r\nبكر بن حىّ تميمى\r\nاز شهداى كربلاست . وى ابتدا در سپاه عمر سعد بود ؛ امّا روز عاشورا به سپاه حسين « ع » پيوست و در حملهء اوّل شهيد شد . « 3 »\r\n\r\nبكير بن حمران احمرى\r\nاز كوفيان طرفدار يزيد . وى كسى بود كه در كوچه‌هاى كوفه با مسلم بن عقيل نبرد تن به تن كرد و ضربت تيغ مسلم او را مجروح ساخت . هم او بود كه به دستور ابن زياد ، مسلم\r\n\r\n\r\n","description":"","footnote":"\r\n( 1 ) - اعيان الشيعة ، ج 7 ، ص 430 .\r\n( 2 ) - الحسين فى طريقه الى الشهادة ، ص 80 .\r\n( 3 ) - عنصر شجاعت ، كمره‌اى ، ج 3 ، ص 44 .\r\n","page_name":" 74 ","page_number":74},
  {"content":"\r\n\r\nرا بالاى دار الأماره برد و سر از بدنش جدا كردن و بدن او را به زمين انداخت . « 1 »\r\n\r\nبلا و كربلا\r\nبلا هم به معناى رنج و محنت و گرفتارى است ، هم به معناى آزمايش و امتحان . اغلب ، رنجها و گرفتاريها مايهء آزمون انسانها در زندگى و در طريق دين‌دارى است . كربلا ( كرب و بلا ) نيز آميخته‌اى از عظيمترين رنجها و محنتها بود و هم بزرگترين آزمايش تاريخى براى اهل حق و باطل ، تا موضع خويش را مشخص سازند . وقتى سيد الشهدا « ع » به اين سرزمين رسيد ، پرسيد : اينجا چه نام دارد ؟ گفتند : كربلا ، چشمان آن حضرت پر از اشك شد و پيوسته مىفرمود : « اللّهمّ انّى اعوذ بك من الكرب و البلاء » و يقين كرد كه شهادتگاه خود و يارانش همين‌جاست و فرمود : « هذا موضع كرب و بلاء ، هاهنا مناخ ركابنا و محطّ رحالنا و سفك دماءنا » . « 2 » اينجا سرزمين رنج و گرفتارى و بلاست ، اينجا محلّ فرود آمدن ما و جايگاه ريخته شدن خونهاى ماست .\r\nآميختگى اين سرزمين و اين نام با شدايد و رنجها پيش از آن نيز از زبان اولياء خدا نقل شده است . حضرت عيسى « ع » وقتى بر اين سرزمين گذشت ، اندوه او را فرا گرفت و آن زمين را « ارض كرب و بلاء » دانست . « 3 » روزى حضرت رسول « ص » براى دخترش فاطمه « ع » از شهادت حسين « ع » در آينده سخن مىگفت ، در حالى كه حسين « ع » كودكى در آغوش مادر بود . حضرت زهرا « ع » از پدر پرسيد : آنجا كه فرزندم كشته مىشود كجاست ؟ فرمود : كربلاست ، سرزمين محنت و رنج بر ما و بر امّت . . . « موضع يقال له كربلاء و هى دار كرب و بلاء علينا و على الأمّة [ الأئمّة 
  ] . . . » . « 4 »\r\nاگر كربلا را سرزمين آزمايش به حساب آوريم ، هم آزمايش خلوص ، فداكارى و عشق ابا عبد الله « ع » و خاندان و ياران اوست كه در كورهء رنجها و شهادتها و داغها و مصيبتها ، جوهرهء ذاتى و بعد متعالى آنان و ميزان صدق عقيده و ادّعايشان به ظهور رسيد ، هم آزمايشگاه كوفيان و مدّعيان نصرت و يارى و نيز حكام اموى بود كه نسبت به فرزند پيامبر و حجّت الهى آنگونه رفتار كردند . ابا عبد الله « ع » نيز در اشاره به جنبهء آزمونى بلاها در\r\n\r\n\r\n","description":"","footnote":"\r\n( 1 ) - مروج الذّهب ، مسعودى ، ج 3 ، ص 59 .\r\n( 2 ) - حياة الإمام الحسين ، ج 3 ، ص 91 .\r\n( 3 ) - بحار الأنوار ، ج 44 ، ص 253 .\r\n( 4 ) - همان ، ص 264 .\r\n","page_name":" 75 ","page_number":75},
  {"content":"\r\n\r\nكشف جوهرهء دين‌دارى و ميزان تعهّد ، در خطابه‌اى كه در منزلگاه « ذو حسم » ( و بقولى در كربلا ) ايراد نمود ، فرمود : « . . . انّ الناس عبيد الدّنيا و الدّين لعق على ألسنتهم يحوطونه ما درّت معايشهم فاذا محّصوا بالبلاء قلّ الدّيّانون » . « 1 » مردم بندهء دنيايند و دين بر زبانشان شيرين است و تا زندگيهاشان بچرخد و آسوده باشند ، دم از دين مىزنند . امّا آنگاه كه با « بلا » آزموده شوند ، دينداران اندك مىشوند .\r\nچه آزمايشى سخت‌تر از اينكه حجّت خدا را در محاصرهء دشمنان ببينند و بخاطر دنيا طلبى و بيم از مرگ ، دست از يارى او بردارند ! به همين جهت ، وقتى امام در طول راه از بعضى يارى خواست و آنان روحيهء فداكارى و جهاد در ركاب امام را نداشتند ، حضرت فرمود كه از منطقه دور باشند ، چرا كه هر كس نداى نصرت خواهى امام را بشنود و يارى نكند ، گرفتار عذاب الهى خواهد شد ؛ « فو اللّه لا يسمع واعيتنا احد و لا ينصرنا الّا ( هلك ) ألبّه اللّه فى نار جهنّم » . « 2 »\r\nبه علاوه ، آزمايش بزرگ كربلا ، براى اهل بيت و حسين بن على « ع » نيز وسيلهء قرب به خدا و ترفيع درجه بود ، آنگونه كه حضرت ابراهيم و اسماعيل با فرمان « ذبح » ، آزمايش شدند و نيز ، ابراهيم ، به فرمان الهى مأمور شد خانوادهء خود را در دشت بىآب و خشك ، تنها بگذارد ، و نيز با آتش نمروديان آزمايش شد و در دل شعله‌ها رفت .\r\nسيد الشهدا « ع » نيز هفتاد و دو قربانى به مسلخ عشق آورد ، خودش نيز « ذبح عظيم » بود و قربانى آل الله . فرزندان و اهل بيت او نيز در صحراى طفّ ، گرفتار امواج بلا و عطش شدند ، و همه در آزمايشگاه كربلا ، رو سفيد و پيروز از آزمون برآمدند و كلام حسين « ع » در واپسين لحظات ، حكايت‌گر رضا و تسليم بود « الهى رضى بقضائك و تسليما لأمرك » .\r\nدر سخنرانى فاطمه دختر امام حسين « ع » نيز اشاره است به اينكه كربلا هم مايهء آزمون براى امّت پيغمبر بود و هم براى عترت . ديگران امتحان بدى دادند ، امّا اهل بيت از اين امتحان رو سفيد در آمدند : « فإنّا اهل بيت ابتلانا اللّه بكم و ابتلاكم بنا فجعل بلاءنا حسنا » « 3 » اين گونه است كه مىتوان به عاشورا ، از بعد « بلا » هم نگريست و « ابتلا » را زمينهء جلوهء بعد الهى شهيدان راه خدا دانست . زائر حسين « ع » نيز بايد تمثيلى از شدايد و رنجها و سوز و\r\n\r\n\r\n","description":"","footnote":"\r\n( 1 ) - تحف العقول ، حرّانى ، ص 245 ( چاپ جامعهء مدرسين ) .\r\n( 2 ) - بحار الأنوار ، ج 44 ، ص 379 ، انساب الأشراف ، ج 3 ، ص 174 .\r\n( 3 ) - رياض القدس ، ج 2 ، ص 341 .\r\n","page_name":" 76 ","page_number":76},
  {"content":"\r\n\r\nگدازها و خوف و عطشها را در خويش پديد آورد و كربلايش « كرب » و « بلا » باشد .\r\n دلا خون شو كه خوبان اين پسندند * دلا ، خوبان دل خونين پسندند \r\n- زيارت كربلا ، درسهاى عاشورا\r\n\r\nبنى اسد\r\nنام طايفه‌اى كه نزديك كربلا ساكن بودند و فرداى عاشورا ، پس از رفتن سپاه عمر سعد ، عدّه‌اى از آنان براى دفن اجساد مطهّر شهداى اهل بيت به كربلا آمدند « 1 » و چون اجساد را نمىشناختند ، متحيّر بودند . در آن هنگام ، حضرت سجّاد « ع » آمد و پيكر اهل بيت و اصحاب را يك به يك به آنان شناساند و آنان در دفن شهدا ، حضرت را يارى كردند و براى خويش ، افتخار آفريدند . در « دايرة المعارف تشيع » آمده است :\r\n« بنى اسد ، نام تيره‌اى از قبايل عرب ، از فرزندان اسد بن خزيمه بن مدركه . . . اين قبيله توفيق و افتخار دفن پيكر مطهّر حضرت سيد الشهدا و انصار آن حضرت را پس از واقعهء كربلا در سال 61 ق . داشتند . جمعى از اصحاب ، علما ، شعرا و زعماى اماميّه از اين قبيله برخاسته‌اند . برخى از همسران پيامبر اكرم « ص » نيز از همين قبيله بوده‌اند . اين قبيله در سال 19 هجرى از بلاد حجاز به عراق رفته ، در كوفه و غاضريّه از نواحى كربلا سكونت كردند . از قبايل سلحشور عرب محسوب مىگردند . هنگام بناى كوفه ، اين قبيله محلّهء خاصّى را در جنوب مسجد كوفه به خويش اختصاص دادند . در سال 36 هجرى در جنگ جمل ، با على « ع » بيعت كردند و در كنار آن حضرت جنگيدند . در قيام عاشورا در سال 61 به سه دسته تقسيم شدند : موافق با حضرت و مخالف و بىطرف . حبيب بن مظاهر ، انس بن حرث ، مسلم بن عوسجه ، قيس بن مسهر ، موقع بن ثمامه و عمرو بن خالد صيداوى از سران موافق بودند و حرملة بن كاهل اسدى ، قاتل طفل شيرخوار ، از سران مخالف بود .\r\nگروهى از دستهء سوم ( بىطرفها ) پس از شهادت حسين ، زنانشان بر ميدان جنگ گذر كرده و اجساد را ديدند و تحت تأثير قرار گرفتند و به سرزمين خود رفته ، مردان را جهت دفن اجساد ، خبر كردند . ابتدا زنان بيل و كلنگ به دست گرفته به طرف كربلا روان شدند . پس از مدّتى وجدان مردان بنى اسد بيدار گشت و به خود آمدند و به دنبال زنان راه افتاده به دفن اجساد امام و يارانش پرداختند . اين فداكارى سبب شهرت آنان شد و از آن پس شيعيان به\r\n\r\n\r\n","description":"","footnote":"\r\n( 1 ) - مروج الذهب ، ج 3 ، ص 63 .\r\n","page_name":" 77 ","page_number":77},
  {"content":"\r\n\r\nنظر احترام و محبّت به قبيلهء بنى اسد مىنگرند » . « 1 »\r\n\r\nبنى اميّه\r\nطايفه‌اى از قريش ، كه نسب آنان به اميّة بن خلف از فرزندان « عبد شمس » مىرسد . اميّه از دشمنان سرسخت پيامبر اسلام « ص » بود و فرزندان او و كلا بنى اميّه همواره با بنى هاشم مخالف و كينه‌توز بودند . « 2 » با پيامبر به نحوى ، با على « ع » به نحو ديگر و با امام حسن و امام حسين « عليهما السلام » و ساير ائمه به گونهء ديگرى خصومت مىورزيدند . رسول خدا « ص » آنان را لعنت كرد . در قرآن ، « شجرهء ملعونه » ( سورهء اسراء آيه 60 ) به بنى اميّه تفسير شده است . « 3 »\r\nاين دودمان ، با عترت پيامبر و آل على دشمنى شديد داشتند و بزرگانى از آنان در جنگهاى صدر اسلام به تيغ مسلمانان كشته شده بودند . يزيد و معاويه از نسل اينان بودند كه آن دشمنيها را با على و آل على نشان دادند . « اينان از زمان معاويه در سال 41 هجرى به حكومت رسيدند و تا سال 132 هجرى حكومت داشتند و مركز حكومتشان در شام بود .\r\nبه تبع حكومتهاى روم و فارس ، بساط و تشريفات و تجمّلات و عيش و نوشهايى راه انداخته بودند . بعضى از خلفاى بنى اميّه عبارت بودند از : معاويه ، يزيد ، مروان ، عبد الملك ، وليد ، سليمان ، عمر بن عبد العزيز ، هشام و . . . كه با مروان حمار ، اين سلسله منقرض شد ، در جريان قيام ابو مسلم خراسانى . » « 4 » مدّت حكومتشان هزار ماه « 5 » بود ، از زمان امام حسن مجتبى « ع » تا زمان روى كار آمدن سفّاح ، يعنى 90 سال و 11 ماه و 13 روز دقيقا طول كشيد . بعضى آيهء  « لَيْلَةُ الْقَدْرِ خَيْرٌ مِنْ أَلْفِ شَهْرٍ »  را بر هزار ماه حكومت آنان تأويل كرده‌اند . « 6 » ابو سفيان ، در اولين روز به خلافت رسيدن عثمان به او توصيه كرد كه : پس از قبيلهء تيم و عدى ( كه أبو بكر و عمر از آن بودند ) اينك حكومت به دست تو افتاده است ، آن\r\n\r\n\r\n","description":"","footnote":"\r\n( 1 ) - دايرة المعارف تشيّع ، ج 3 ، ص 340 .\r\n( 2 ) - ر . ك : « النزاع و التخاصم بين بنى اميّة و بنى هاشم » از : مقريزى .\r\n( 3 ) - سفينة البحار ، ج 1 ، ص 46 .\r\n( 4 ) - معارف و معاريف ، ج 1 ، ص 412 . دربارهء وقايع زمان خلفاى بنى اميّه و شناخت آنها ، از جمله رجوع كنيد به : تتمة المنتهى ، شيخ عباس قمى و نيز منتهى الأرب ( ترجمه ) جلد 5 و 6 .\r\n( 5 ) - كتاب « هزار ماه سياه » شرح جنايات امويان را در بردارد . نيز ر . ك : « شيعه و زمامداران خودسر » ترجمهء « الشيعة و الحاكمون » از محمد جواد مغنيه .\r\n( 6 ) - مروج الذّهب ، ج 3 ، ص 235 .\r\n","page_name":" 78 ","page_number":78},
  {"content":"\r\n\r\nرا همچون توپى در ميان بنى اميّه دست به دست بگردان . اين سلطنت است نه چيز ديگر ، من به بهشت و جهنّمى باور ندارم . « 1 »\r\nامويان سنّت رسول خدا را تغيير دادند . خود پيامبر پيشگويى كرده بود كه چنين خواهد شد : « انّ اوّل من يبدّل سنّتى رجل من بنى اميّة » اين شعر نيز كه بىاعتقادى امويان را به خدا و قيامت و وحى مىرساند ، از زبان يزيد نقل شده است كه :\r\n لعبت هاشم بالملك فلا * خبر جاء و لا وحى نزل « 2 » \r\nدر زيارت عاشورا ، از آل ابو سفيان ، آل زياد ، آل مروان و بنى اميّه نام برده شده و مورد لعنت قرار گرفته‌اند . امام حسين « ع » نيز در پاسخ سخن مصرّانهء مروان كه مىخواست امام با يزيد بيعت كند ، فرمود : از جدّم شنيدم كه مىفرمود خلافت بر آل ابو سفيان حرام است « الخلافة محرّمة على آل ابى سفيان » .\r\n- لعبت هاشم بالملك ، آل مروان\r\n\r\nبنى جعده\r\nنام يكى از قبايل كوفه ، كه به امام حسين « ع » دعوت‌نامه نوشتند .\r\n\r\nبنى هاشم\r\nفرزندان هاشم بن عبد مناف ، جدّ اعلاى رسول خدا . به اهل بيت پيامبر ، به همين جهت « بنى هاشم » گفته مىشود . هاشم و اجدادش در ميان عرب ، مشهور به نجابت و مورد احترام بودند و رسول الله از اين دودمان بود . امام حسين « ع » نيز در يكى از رجزهاى خويش در روز عاشورا ، به اين نسب شريف اشاره كرده و به آن افتخار مىكند :\r\n انا ابن علىّ الخير ، من آل هاشم * كفانى بهذا مفخرا حين افخر \r\nبنى اميّه ، از آغاز با بنى هاشم ، مخالفت و دشمنى داشتند و اين بغض و عداوت ، در دوران ائمّه نيز ادامه داشت . « حادثهء كربلا » اوج عداوت و كينهء امويان با بنى هاشم بود .\r\nپيامبر اسلام « ص » فرموده است : « بغض بنى هاشم نفاق » « 3 » دشمنى و كينه با بنى هاشم ، نشانهء نفاق است .\r\nيزيد ، چون حسين بن على « ع » را به شهادت رساند و اهل بيت او را به اسارت گرفت ،\r\n\r\n\r\n","description":"","footnote":"\r\n( 1 ) - استيعاب ، ج 2 ، ص 690 .\r\n( 2 ) - اشعار از « ابن زبعرى » است كه يزيد به آنها استشهاد كرده است .\r\n( 3 ) - بحار الأنوار ، ج 93 ، ص 221 .\r\n","page_name":" 79 ","page_number":79},
  {"content":"\r\n\r\nدر مجلس جشن ، با چوب خيزران بر لبهاى حسين « ع » مىزد و اين اشعار را مىخواند :\r\n« لعبت هاشم بالملك . . . » بنى هاشم با ملك و سلطنت بازى كردند ، نه خبرى آمده و نه وحيى نازل شده است . اگر از فرزندان احمد انتقام نگيرم ، از نسل خندف نيستم . . . . « 1 »\r\n- اهل بيت\r\n\r\nبوى سيب\r\nدر چاووش‌خوانيهاى زائران كربلا مىگفتند : « ز تربت شهدا بوى سيب مىآيد » . نيز معروف است كسانى كه صبح زود به زيارت كربلا بروند ، بوى سيب بهشتى استشمام مىكنند . اين سخن ريشهء حديثى دارد . در بحار الأنوار چنين آمده است :\r\nروزى امام حسن و امام حسين « ع » به حضور پيامبر رسيدند ، در حالى كه جبرئيل هم نزد رسول خدا بود . اين دو عزيز ، جبرئيل را به « دحيهء كلبى » « 2 » تشبيه كرده و دور او مىچرخيدند . جبرئيل هم چيزى در دست داشت و اشاره مىكرد . ديدند كه در دست جبرئيل يك سيب ، يك گلابى و يك انار است . آنها را به « حسنين » داد . آن دو خوش‌حال شدند و با شتاب نزد پيامبر دويدند . پيامبر آنها را گرفت و بوييد و فرمود : ببريد نزد پدر و مادرتان . آن دو نيز چنان كردند . ميوه‌ها را نخوردند تا آنكه پيامبر « ص » هم نزد آنان رفت و همگى از آنها خوردند ، ولى هر چه مىخوردند ، ميوه‌ها باز باقى بود . تا آنكه پيامبر از دنيا رفت . امام حسين « ع » نقل مىكند كه در ايّام حيات مادرمان فاطمه « ع » تغييرى در ميوه‌ها پيش نيامد ، تا آنكه فاطمه از دنيا رفت ، انار ناپديد شد و سيب و گلابى مانده بود . با شهادت على « ع » گلابى هم ناپديد شد و سيب به همان حالت باقى ماند . امام حسن « ع » مسموم و شهيد شد و سيب همچنان باقى بود تا روزى كه ( در كربلا ) آب را به روى ما بستند . من هرگاه تشنه مىشدم آن را مىبوييدم ، سوز عطش من تسكين مىيافت . چون تشنگىام شدّت يافت ، بر آن دندان زدم و ديگر يقين به مرگ پيدا كرده بودم .\r\nامام سجاد « ع » مىفرمايد : اين سخن را پدرم يك ساعت قبل از شهادتش فرمود . چون شهيد شد ، بوى سيب در قتلگاه به مشام مىرسيد . دنبال آن گشتيم و اثرى از سيب نبود ، ولى بوى آن پس از حسين « ع » باقى بود . قبر حسين را زيارت كردم و ديدم بوى آن سيب\r\n\r\n\r\n","description":"","footnote":"\r\n( 1 ) - مقتل الحسين ، مقرّم ، ص 462 . در زمينهء رابطهء عداوت‌آميز آل اميّه با خاندان رسالت ، ر . ك : « دايرة المعارف تشيّع » ، ج 3 ، ص 398 .\r\n( 2 ) - نام شخصى خوش سيما بود كه جبرئيل ، اغلب به صورت او آشكار مىشد .\r\n","page_name":" 80 ","page_number":80},
  {"content":"\r\n\r\nاز قبر او به مشام مىرسد . پس هر يك از شيعيان ما كه زيارت مىكنند ، اگر بخواهند آن را بشنوند ، هنگام سحر در پى زيارت بروند ، كه اگر مخلص باشند ، بوى آن سيب را استشمام مىكنند . « 1 »\r\n- تربت ، تسبيح تربت\r\n\r\nبياض\r\nسفيدى ، كتابچه و دفتر سفيد نانوشته ، كتابچه‌اى كه جهت يادداشت ، در بغل گذارند . « 2 »\r\nدفترى كه چند مجلس تعزيه و بعضى اوقات نوحه يا ادعيه در آن نوشته شده و معمولا داراى جلد چرمى است و از ته به هم دوخته شده ، با قطعى بغلى . امروز به اين گونه نوشته‌ها « جنگ » مىگويند . « 3 » نسخه و طومار ، از اسامى ديگر اين گونه كتابچه‌هاى نوحه و تعزيه بوده است . اغلب با خطّ خاصّى و به صورت چپ و راست نوشته مىشد و رونويسى از آن دشوار بود . نوحه‌خوانها هم معمولا آنها را در انحصار خود داشتند و به ديگران نمىدادند .\r\n- مجلس ، نوحه‌خوانى ، تعزيه ، نسخه\r\n\r\nبيرق - علم\r\n\r\nبيضه\r\nنام يكى از منزلگاههاى سر راه كوفه ، كه بين عذيب و واقصه قرار داشته و متعلّق به « بنى يربوع » بوده است . در همين منطقهء وسيع ، امام حسين « ع » با سپاه كوفه برخورد كرد و خطبهء معروف خويش را براى سپاه حرّ ايراد فرمود : « ايّها الناس ! انّ رسول اللّه « ص » قال :\r\nمن رأى سلطانا جائرا مستحلّا لحرام اللّه . . . » « 4 » و در همين جا بود كه نافع بن هلال و برير بن خضير برخاستند و ضمن خطابه‌هايى نصرت و حمايت خويش را از آن امام ابراز كردند .\r\nپس از آن ، امام نداى « الرّحيل ، الرّحيل » سر داد و به سوى عذيب حركت كرد . « 5 » بيضه به معناى زمين سفيد هموار و بىگياه است .\r\n- منزل\r\n\r\n\r\n","description":"","footnote":"\r\n( 1 ) - بحار الأنوار ، ج 43 ، ص 289 . نيز ر . ك : مناقب ، ابن شهر آشوب ، ج 3 ، ص 391 .\r\n( 2 ) - لغت‌نامه ، دهخدا .\r\n( 3 ) - تعزيه در ايران ، صادق همايونى ، ص 285 ، دايرة المعارف تشيع ، ج 3 ، ص 543 .\r\n( 4 ) - مقتل الحسين ، مقرّم ، ص 217 .\r\n( 5 ) - الحسين فى طريقه الى الشهادة ، ص 102 .\r\n","page_name":" 81 ","page_number":81},
  {"content":"\r\n\r\n\r\nبيعت\r\nدر حادثهء كربلا ، تلاش عمدهء دشمن آن بود كه حسين بن على « ع » را به بيعت با يزيد بن معاويه وادارد و آن حضرت هم نپذيرفت تا شهيد شد .\r\nنگاهى ريشه‌اىتر به « اصل بيعت » : بيعت به معناى پيمان و عهد بستن است . شكستن بيعت ، نزد عرب بسيار زشت بوده است . بيعت با حاكم ، نوعى رأى موافق دادن و امضا و تبعيت و تعهّد اطاعت محسوب مىشد و عدم بيعت ، نوعى تمرّد و به رسميت نشناختن .\r\nبيعت در صدر اسلام ، مفهوم اطاعت و پذيرش حكومت را داشت و بيعت كنندهء با حاكم ، نمىتوانست با او به مخالفت و جنگ بپردازد و آنگاه كه علنى انجام مىگرفت ، مردم ، بيعت‌كننده را طرفدار خليفه و حاكم مىشناختند و پس گرفتن بيعت ، معمول و مقبول نبود ، چون هم جانش در خطر مىافتاد ، هم آبرويش . در تاريخ اسلام ، بيعت عقبه ، بيعت رضوان و . . . وجود داشت . قرآن ، بيعت مردم را با پيامبر ، بيعت با خدا مىداند :  « إِنَّ الَّذِينَ يُبايِعُونَكَ إِنَّما يُبايِعُونَ اللَّهَ ، يَدُ اللَّهِ فَوْقَ أَيْدِيهِمْ فَمَنْ نَكَثَ فَإِنَّما يَنْكُثُ عَلى نَفْسِهِ . . . »  « 1 » دربارهء بيعت زنان مؤمن با پيامبر ، مىخوانيم :  « إِذا جاءَكَ الْمُؤْمِناتُ يُبايِعْنَكَ  . . .  فَبايِعْهُنَّ »  « 2 » كه مواد بيعت را هم مطرح مىكند .\r\nبيعت ، دست دادن با كسى به عنوان عهد و پيمان بر امرى است و سوگندى است براى وفادارى به يك نظام و حاكم . دست در دست حاكم و امير و والى يا نمايندهء او گذاشتن بيعت تلقّى مىشود و بيعت در اسلام ، نه به عنوان روش انتخاب رهبر ، بلكه به مثابهء عامل تحكيم حكومت يك امام و رهبر شايسته تلقّى مىگردد ، آن هم بر محور شرع و قانون خدا . به فرمودهء على « ع » در نهج البلاغه « لا طاعة لمخلوق فى معصية الخالق » . در كتب حديث ، باب خاصّى براى آن گشوده‌اند كه حاكى از اهميّت آن در نظام سياسى و اجتماعى اسلام است . « 3 » از اين رو ، پس از وفات پيامبر اسلام ، موضوع بيعت كردن و بيعت گرفتن از مردم به نفع حكومت ، حساسيّت سياسى فوق العاده‌اى يافت و در سقيفه خود را نشان داد .\r\nطبق همين اصل ، على « ع » و ياران همدل او را مىخواستند به بيعت وادارند . خود آن حضرت نيز پس از مرگ عثمان ، با بيعت مردم با وى ، خلافت را عهده‌دار شد .\r\n\r\n\r\n","description":"","footnote":"\r\n( 1 ) - فتح ، آيه 10 .\r\n( 2 ) - ممتحنه ، آيه 12 .\r\n( 3 ) - باب لزوم البيعة و كيفيّتها و ذمّ نكثها ( بحار الأنوار ، ج 64 ، ص 181 ، چاپ بيروت ) .\r\n","page_name":" 82 ","page_number":82},
  {"content":"\r\n\r\nبيعت گرفتن معاويه به نفع پسرش يزيد ، در زمانى كه هنوز خودش زنده بود ، آن هم با تهديد و ارعاب و زور ، از نقاط ننگ سلطهء امويان است . معاويه در سال 59 از مردم شام و چهره‌هاى معروف قبايل ، به نفع يزيد به عنوان وليعهد خويش بيعت گرفت و نامهء دعوت به بيعت را به شهرهاى ديگر هم نوشت . البته مورد اعتراضهايى هم قرار گرفت . ولى مخالفان را سركوب مىكرد . « 1 » پس از مرگ معاويه نيز ، يزيد به والى مدينه نامه نوشت كه به هر صورت از حسين بن على « ع » بيعت بگيرد . امام حسين نيز كه يزيد را شايستهء خلافت نمىدانست ، از بيعت امتناع داشت و مىفرمود : « مثلى لا يبايع مثل يزيد » .\r\nدر دورانى هم كه سيد الشهدا در مكّه بود ، در پى نامه‌ها و دعوتهاى كوفيان براى عزيمت به آنجا ، آن حضرت مسلم بن عقيل را فرستاد . شيعيان كوفه نيز با نمايندهء امام حسين بيعت كردند . تعداد بيعتگران كوفه با مسلم را 18 هزار تا 25 هزار هم نوشته‌اند . « 2 »\r\n« برداشتن بيعت » از سوى امام يا والى ، در واقع آزاد گذاشتن بيعتگر نسبت به تعهّدى بود كه با بيعت سپرده بود . امام حسين « ع » شب عاشورا ، ضمن خطبه‌اى وفاى ياران را ستود و برايشان پاداش الهى طلبيد ، آنگاه بيعت را با اين جملات از آنان برداشت تا هر كه مىخواهد ، از پوشش شب استفاده كرده ، صحنه را ترك گويد : « الا و انّى قد اذنت لكم فانطلقوا جميعا فى حلّ ليس عليكم حرج منّى و لا ذمام ، هذا اللّيل قد غشيكم فاتّخذوه جملا » . « 3 » البته ياران يكايك برخاسته و با نطقهاى پرشورى اعلام وفادارى كردند و آن شب ، كسى نرفت . سخن مسلم بن عوسجه ، زهير ، فرزندان مسلم بن عقيل و ديگران معروف است . « 4 »\r\n- برداشتن بيعت ، وفا ، فتوّت\r\n\r\nبىغسل و بىكفن\r\nاز اوصافى است كه در مراثى ، براى سيد الشهدا « ع » به كار مىبرند ( ملقى ثلاثا بلا غسل و لا كفن ) و در روايت است كه پيكر بىسر آن حضرت ، بىغسل و كفن بر زمين افتاده بود\r\n\r\n\r\n","description":"","footnote":"\r\n( 1 ) - مروج الذهب ، ج 3 ، ص 27 . دربارهء بيعت گرفتن معاويه براى يزيد ، ر . ك : الغدير ، ج 10 ، ص 242 .\r\n( 2 ) - مقتل الحسين ، مقرّم ، ص 168 .\r\n( 3 ) - بحار الأنوار ، ج 44 ، ص 393 .\r\n( 4 ) - همان . ( پيرامون « بيعت » ، به بحث مفصّلة « دايرة المعارف تشيّع » ج 3 ، ص 581 مراجعه كنيد . )\r\n","page_name":" 83 ","page_number":83},
  {"content":"\r\n\r\n« ملقى فى الأرض جثّة بلا رأس و لا غسل و لا كفن » . « 1 »\r\n\r\nبيمار - زين العابدين « ع »\r\n\r\nبين النهرين\r\nنام قديم بخشى از سرزمين عراق ، كه ميان نهر دجله و فرات قرار دارد و زمانى بسيار حاصل‌خيز و پربار بوده است .\r\n- عراق\r\n\r\nبىوفايى\r\nاز خصلتهاى مردم كوفه شمرده شده است كه هم با على بن ابى طالب « ع » بىوفايى نشان دادند ، هم با امام مجتبى « ع » ، هم با مسلم بن عقيل و هم با سيد الشهدا بيعت كردند و پيمان شكستند . نامهء دعوت نوشتند و تيغ كشيدند . اين خصلت كوفيان در ذهن ديگران مانده بود . هنگامى كه امام حسين « ع » تصميم گرفت به كوفه رود ، افراد متعدّدى او را بر حذر مىداشتند و بىوفايى اهل كوفه را يادآور مىشدند . خود امام حسين « ع » نيز روز عاشورا به اين عهدشكنى و بىوفايى آنان اشاره كرد و فرمود : « واى بر شما اى كوفيان ! زشت باد كارتان ! ما را به يارى فراخوانديد ، چون نزد شما آمديم و ندايتان را پاسخ گفتيم ، همان شمشيرها را كه با ما هم قسم بود ، به روى ما كشيديد . . . « يا اهل الكوفة ! قبحا لكم و ترحا ، بؤسا لكم و تعسا ، استصرختمونا والهين . . . » « 2 » . « كوفى » در خاطرهء مردم همرديف با « بىوفا » بود . حضرت زينب نيز در خطبه‌اش در كوفه ، به كوفيان چنين خطاب كرد : « يا اهل الكوفة ! يا اهل الختل و الغدر » كه اشاره به همان ريا ، تزوير ، نفاق و بىوفايى آن مردم بود . اين ذهنيّت ، همچنان باقى است . از شعارهاى مردم ايران پس از پيروزى انقلاب اسلامى و در ايّام جنگ تحميلى ، در حمايت از رهبرى اين بود كه « ما اهل كوفه نيستيم ، امام تنها بماند » ، « ما اهل كوفه نيستيم ، على تنها بماند . »\r\n- كوفه ، كوفيان\r\n\r\n\r\n","description":"","footnote":"\r\n( 1 ) - بحار الأنوار ، ج 45 ، ص 191 .\r\n( 2 ) - موسوعة كلمات الامام الحسين ، ص 467 .\r\n","page_name":" 84 ","page_number":84},
  {"content":"\r\n\r\n\r\n[ پ 
  ]\r\n\r\nپا منبرى\r\nاز اصطلاحات مرثيه‌خوانى و عزادارى . دهخدا مىنويسد : شاگرد روضه‌خوان كه پيش از استاد ، به پاى منبر ابياتى در مصائب اهل بيت خواند . روضه‌خوان كه پاى منبر ايستد و اشعار مصيبت خواند . آنكه . . . در فاصلهء فرود آمدن آخوندى از منبر و بر شدن آخوند ديگر ، پاى منبر ايستاده يا نشسته نوحه و اشعار مرثيه به آواز خواند . « 1 » به جوان يا نوجوانى كه شب‌كلاهى بر سر نهاده ، در پاى منبر مىنشست و گاهگاهى صدا در صداى واعظ انداخته ، يا سخنان او را زمزمه مىكرد ، « پا منبرى » گفته مىشد . اين افراد غالبا از فرزندان يا خويشان واعظ بودند كه جهت آمادگى فن سخنرانى به مجلس آورده مىشدند . « 2 »\r\n- روضه ، منبر ، تعزيه ، عزادارى\r\n\r\nپايين پا\r\nقسمتى از قبر يا حرم كه سمت پاى مدفون قرار دارد ، مكانى در حرم سيد الشهدا « ع » و نيز قسمتى از ضريح مطهّر كه پاى امام حسين « ع » رو به آن طرف است . « 3 » قبر على اكبر پايين پاى امام حسين است و به همين جهت ضريح امام حسين « ع » شش گوشه دارد .\r\nپايين پا ، زيارت مخصوصى دارد . هنگام زيارت ، مستحب است پايين پا ايستادن و زيارت على بن الحسين را خواندن . متن زيارت در كتب دعا موجود است . « 4 »\r\n- قبر شش گوشه\r\n\r\nپرچم\r\nعلم و بيرقى كه به رنگهاى مختلف ، بويژه رنگ سياه ، نشان گروه و هيئت خاصّى است . پرچم در گذشته اغلب در ميدانهاى جنگ و لشكرها و گروههاى نظامى كاربرد داشته است ، سپس هر جمعيتى به عنوان نشان خاص خود ، علمى مخصوص مىافراشتند .\r\nدر عزادارى ابا عبد الله « ع » نقش پرچم سياه ، مهمّ است . در ايّام عزا و عاشورا ، بر سر در\r\n\r\n\r\n","description":"","footnote":"\r\n( 1 ) - لغت‌نامه ، دهخدا .\r\n( 2 ) - تاريخ تكايا و عزادارى قم ، مهدى عباسى ، ص 17 .\r\n( 3 ) - بحار الأنوار ، ج 45 ، ص 108 .\r\n( 4 ) - همان ، ج 98 ، ص 185 و 201 .\r\n","page_name":" 85 ","page_number":85},
  {"content":"\r\n\r\nخانه‌ها ، مغازه‌ها و در معابر مىزنند تا نشانهء ايّام سوگوارى باشد و تأثير عاطفى خاصّى دارد . « . . . با نيم متر چوب و نيم متر پارچهء سياه ، مىتوان موجى از احساسات بىدريغ دربارهء بزرگ سالار شهيدان مشاهده كرد كه در هيچ جا نمونه‌اى از آن ديده نمىشود ؛ در حالى كه براى تشكيل اجتماع حتّى كوچكى بايد متحمّل زحمات زيادى گرديد » . « 1 »\r\nشكلهاى خاص علمات و كتل در دسته‌هاى عزادارى ، تحوّل يافته همان پرچم است كه سنّتهاى خاصّى را همراه دارد .\r\n- علم ، علمات ، كتيبه\r\n\r\nپرده‌خوانى\r\nنوحه‌خوانى بر اساس پرده‌اى كه به ديوار نصب مىكنند و روى آن تصاويرى از چهره‌هاى خوب و بد در تاريخ اسلام ، بويژه حوادث مربوط به عاشوراست و نوحه‌خوان ، طبق صحنه‌هاى تصوير ، اشعار و مراثى را مىخواند و مردم كه اغلب پاى ديوارها در كوچه‌ها و ميادين يا تكيه‌ها پاى صحبت و نوحه‌اش مىنشينند ، دور او جمع مىشوند و مىگريند و به پرده خوان ، طبق نذر و نياز خويش ، كمك مالى مىكنند . پرده‌خوانى ، يكى از هنرهاى نمايشى و شرح حال و سيرهء اولياء دين است كه بر اساس تصاوير منقوش بر پرده‌هاى بزرگ ، اجرا مىگردد . پرده خوان دهانى گرم و صوتى دلنشين دارد و همراه با خواندن ، اشاره به تصاوير مىكند .\r\nشمايل نگارى و صورتگرى مذهبى ، خود را در پرده‌ها نشان مىدهد . نوعى از نقاشى مذهبى در اين پرده‌ها تجلّى مىيابد . « بر مبناى حوادث تاريخ اسلام ، بويژه وقايع كربلا ، نقاشيهاى در هم و برهمى روى پرده كشيده مىشود كه عنوان « پرده نگارى » دارد .\r\nنگارگران پرده‌هاى مذهبى ، عموما با الهام از مقتلها ، به تصوير صحنه‌ها مىپرداختند .\r\nنقّالانى هم با نصب آنها بر روى ديوار و در حضور مردم ، با دهانى گرم به تعزيه‌خوانى و پرده‌خوانى بر اساس حوادث به تصوير كشيده شده مىپرداختند . محتواى اين پرده‌ها اعمّ از دنيا و آخرت و بهشت و جهنّم و صالحان و شروران و حسينيان و يزيديان بود . در اين پرده‌ها ، شمايل حضرت عباس با دستانى از بدن جدا ، طفلان مسلم ، خيمه‌هاى سوزان ، قيام مختار ، مجلس جنّ و انس ، معراج پيامبر به همراه براق ، كوثر ، ضامن آهو و . . . كشيده\r\n\r\n\r\n","description":"","footnote":"\r\n( 1 ) - اولين دانشگاه و آخرين پيامبر ، ج 2 ، ص 40 .\r\n","page_name":" 86 ","page_number":86},
  {"content":"\r\n\r\nمىشد و نقّالان پرده خوان با نثر و شعر ، حوادث مربوط به آنها را با صدا بازگو مىكردند و از حاضران اشك مىگرفتند . » « 1 »\r\n- تعزيه ، شبيه‌خوانى\r\n\r\nپناهندگى به مكّه\r\nحرم خدا مكانى امن و مقدّس است و هر كه بدانجا التجا و پناه آورد و پناه و حمايت جويد ، ايمن است . يكى از علل سفر امام حسين « ع » به مكّه آن بود كه از امنيّت حرم استفاده كند . وقتى حاكم مكّه ( عمرو بن سعيد اشدق ) از امام پرسيد : چه چيز سبب شد به مكّه آيى ؟ فرمود : تا پناهنده به خدا و اين خانه شوم : « عائذا باللّه و بهذا البيت » « 2 » زمانى هم كه فهميد همان عمرو بن سعيد ، همراه با جمعى به قصد كشتن او وارد مكّه شده‌اند ، براى حفظ قداست مكّه و حرام الهى از مكّه خارج شد و فرمود : « لئن اقتل خارجا منها بشبر احبّ الىّ » ، « 3 » اگر يك وجب هم بيرون از مكّه كشته شوم ، برايم محبوبتر است . با اين شيوه ، به همه فهماند كه سلطهء اموى حتى براى خانهء خدا هم هيچ حرمتى قائل نيست .\r\n\r\nپيراهن كهنه\r\nاز قساوتهاى دشمنان در كربلا ، عريان نهادن جسم حسين « ع » بر روى خاك بود . امام ، براى پيشگيرى از اين ظلم ، روز عاشورا قبل از عزيمت به ميدان شهادت ، كنار خيمه‌ها آمد و از خواهرش زينب ، جامه و شلوارى كهنه طلبيد و آنها را با دست پاره پاره كرد و بر تن پوشيد تا كسى پس از شهادتش در آن جامه‌ها رغبت نكند و به طمع آن لباس ، او را عريان نسازد ، فرمود : « ائتونى ثوبا لا يرغب فيه احد اجعله تحت ثيابى لئلّا اجرّد منه بعد قتلى . . . » « 4 »\r\nامّا « ابجر ( ابحر ) بن كعب » جنايت كرده آن را پس از شهادت امام از تن او در آورد و حسين را عريان در كربلا نهاد . از آن پس دستهايش خشك شد ، مثل دو تكّهء چوب . « 5 » و به نقلى شلوارى را كه در آورد ، در نتيجه از دو پا فلج و زمين‌گير شد . « 6 »\r\n\r\n\r\n","description":"","footnote":"\r\n( 1 ) - كيهان ( روزنامه ) 7 / 4 / 73 ص 12 مقالهء « پرده‌هاى مذهبى » . در زمينهء پرده‌خوانى از جمله ر . ك : « دايره المعارف تشيّع » ، ج 3 ، ص 613 .\r\n( 2 ) - حياة الامام الحسين ، ج 2 ، ص 312 .\r\n( 3 ) - همان ، ج 3 ، ص 46 .\r\n( 4 ) - بحار الأنوار ، ج 45 ، ص 54 .\r\n( 5 ) - اثبات الهداة ، ج 5 ، ص 201 ، عوالم ( امام حسين ) ، ص 297 .\r\n( 6 ) - بحار الأنوار ، ح 45 ، ص 57 .\r\n","page_name":" 87 ","page_number":87},
  {"content":"\r\n\r\n لباس كهنه بپوشيد زير پيرهنش * كه تا برون نكند خصم بدمنش ز تنش \r\n لباس كهنه چه حاجت كه زير سمّ ستور * تنى نماند كه پوشند جامه يا كفنش « 1 » \r\nدر برخى نقلها تغيير « عتيق » آمده ، يا « ثوب خلق » ، كه همان « لباس كهنه » است .\r\n- ساربان\r\n\r\nپيروزى - فتح\r\n\r\nپيروزى خون بر شمشير - فتح\r\n\r\nپيش‌خوانى\r\n« نوحه‌خوانى و همسرايى شبيه‌خوانان يك تعزيه و آن بدين ترتيب بوده است كه پيش‌خوانى اندكى پس از آغاز تعزيه ، با گامهاى كند و با ضرب آهنگ دم‌گيرى يا همسرايى خود وارد صحنه مىشدند و از پيش روى تماشاگران مىگذشتند . آنها پس از چند بار دور زدن برگرد سكوى نمايش و آماده كردن تماشاگران از صحنه بيرون مىرفتند . بلافاصله پس از پايان پيش‌خوانى ، نمايش تعزيه آغاز مىشد . پيش‌خوانى گاه به صورت پرسش و پاسخ انجام مىگرفت . « نوحهء اوّل تعزيه » ، « نوحهء پيش در آمد » ، « نوحه گرفتن » از نامهاى ديگر پيش‌خوانى است . » « 2 »\r\n\r\nپيشگويى شهادت حسين « ع »\r\nاين كه آيا امام حسين « ع » مىدانست در كربلا شهيد خواهد شد ، يا آنكه غافلگير شد و در محاصره قرار گرفت ، ميان نويسندگان بحث است . امّا آنچه از روايات و اصول اعتقادى شيعه بر مىآيد ، آن حضرت خبر داشت و آگاهانه شهادت را برگزيده بود . نه تنها در آغاز حركت از مدينه و شب وداع با حرم پيامبر ، يا آغاز حركت از مكّه به سوى سرزمين عراق ، بلكه از سالها پيش خبر داشت و شهادت ، عهدى از سوى خدا و رسول با او بود . از به دو تولّد آن حضرت ، موضوع شهادتش در عاشورا مطرح بوده است ، حتّى در زمان انبياى پيشين نيز روشن بوده كه حسين ، فرزند پيامبر خاتم در كربلا شهيد خواهد شد . در اين باره احاديث فراوان است و خبر دادن به پيامبرانى چون آدم ، نوح ، ابراهيم ، زكريا ، اسماعيل ، موسى ، عيسى و . . . در منابع حديثى مفصّل آمده است كه در اين مختصر\r\n\r\n\r\n","description":"","footnote":"\r\n( 1 ) - وصال شيرازى .\r\n( 2 ) - دايره المعارف تشيّع ، ج 3 ، ص 658 .\r\n","page_name":" 88 ","page_number":88},
  {"content":"\r\n\r\nنمىگنجد . « 1 » على « ع » همراه تنى چند از سرزمين كربلا عبور مىكرد كه چشمانش پر از اشك شد و فرمود : « هذا مناخ ركابهم و هذا ملقى رحالهم و هاهنا تهراق دمائهم . . . » « 2 » جبرئيل هم به پيامبر خبر داده بود كه « انّ امّتك تقتل الحسين من بعدك . . . » « 3 »\r\n با حديثى كه ملائك ز ازل آوردند * سخن از قصّهء عشق تو ز لولاك گذشت \r\nحتّى در كتب آسمانى پيشين نيز اشاراتى آمده و به صورت خارق العاده در كنيسه‌ها و معابد يهود و نصارى اشعارى پيرامون اين حادثه با دست غيبى نگاشته شده است . از جمله بر ديوار كليساى نصارى كه سر مطهّر امام حسين « ع » را به آنجا برده بودند ، نوشته بود :\r\n أ ترجو امّة قتلت حسينا * شفاعة جدّه يوم الحساب « 4 » \r\n\r\n\r\n","description":"","footnote":"\r\n( 1 ) - مجموعه‌اى از اين احاديث در بحار الأنوار ، ج 44 ، ص 223 تا 268 و عوالم ( الامام الحسين ) ص 101 تا 157 آمده است .\r\n( 2 ) - بحار الأنوار ، ج 44 ، ص 258 .\r\n( 3 ) - همان ، ص 236 .\r\n( 4 ) - عوالم ( امام حسين ) ، ص 111 .\r\n","page_name":" 89 ","page_number":89},
  {"content":"\r\n . \r\n","description":"","footnote":"","page_name":" 90 ","page_number":90},
  {"content":"\r\n\r\n\r\nت . ث\r\n\r\n[ ت 
  ]\r\n\r\nتاسوعا\r\nروز نهم ماه محرّم . تاسوعاى سال 61 هجرى امام حسين و يارانش در محاصرهء نيروهاى كوفه بودند . روزى بود كه آب را به روى اهل بيت و ياران امام بسته بودند ، راهها همه تحت كنترل بود تا كسى به امام نپيوندد . تهديدهاى سپاه عمر سعد ، جدّىتر و حالت تهاجمى آنان به سوى خيمه‌ها بيشتر مىشد . عصر روز پنجشنبه تاسوعا ، ابن سعد با دستورى كه از ابن زياد دريافت كرده بود ، آمادهء جنگ با حسين « ع » شد . گروهى از سپاه كوفه به سوى خيمه‌گاه امام تاختند . امام كنار خيمه‌اش نشسته و به شمشير تكيه داده بود .\r\nزينب ، صداى همهمهء مهاجمان را شنيد . امام را ( كه خواب ، چشمانش را ربوده بود ) بيدار كرد . سيد الشهدا ، خوابى را كه آن لحظه ديده بود نقل كرد كه رسول خدا « ص » به او فرمود :\r\nپيش ما مىآيى . حسين « ع » برادرش عباس را همراه جمعى جلو فرستاد تا از هدف مهاجمان آگاه شوند . چون فهميدند كه به قصد جنگ يا گرفتن بيعت آمده‌اند ، به دستور امام ، آن شب را مهلت طلبيدند تا به عبادت و نماز بپردازند . و درگيرى به فردا موكول شد . « 1 »\r\nامام صادق « ع » دربارهء محاصره شدن سيد الشهدا در روز عاشورا فرموده است :\r\n« تاسوعا يوم حوصر فيه الحسين و اصحابه بكربلاء و اجتمع عليه خيل اهل الشّام و انا خوا عليه و فرح ابن مرجانة و عمر بن سعد بتوافر الخيل و كثرتها و استضعفوا فيه الحسين و اصحابه و ايقنوا انّه لا يأتى الحسين ناصر و لا يمدّه اهل العراق . » « 2 » تاسوعا روزى است كه\r\n\r\n\r\n","description":"","footnote":"\r\n( 1 ) - حياة الامام الحسين ، ج 3 ، ص 161 .\r\n( 2 ) - سفينة البحار ، ج 1 ، ص 124 .\r\n","page_name":" 91 ","page_number":91},
  {"content":"\r\n\r\nحسين « ع » و اصحاب او در كربلا محاصره شدند و سپاه شاميان بر ضدّ آنان گرد آمد . ابن زياد و عمر سعد نيز از فراهم آمدن آن همه سواران خوش‌حال شدند و آن روز ، حسين « ع » و يارانش را ناتوان شمردند و يقين كردند كه ديگر براى او ياورى نخواهد آمد و عراقيان نيز او را پشتيبانى نخواهند كرد .\r\n\r\nتاكتيكهاى نظامى ، تبليغى\r\nدر نهضت عاشورا به يك سرى تاكتيكهاى نظامى و تبليغى بر مىخوريم كه از سوى حسين بن على « ع » انجام گرفته است . شيوه‌هاى نظامى بطور عمده يا حالت دفاعى داشته است ، يا تهاجمى . روشهاى تبليغى نيز بطور عمده جهت آگاهانيدن مردم و پيام‌رسانى و بهره‌بردارى بيشتر از اين حركت بوده است ؛ چه آنچه زمان خود آن حضرت و توسط خود او انجام گرفته است ، يا پس از شهادتش . در اينكه آن حضرت در قيام كربلا بعنوان يك مبارز مسلّط به همهء فنون رزمى و تاكتيكهاى نظامى و دفاعى و تبليغى عمل كرده است ، شكّى نيست . آنچه مطرح مىشود ، تنها نمونه‌هايى است كه از تأمّل بر حوادث اين نهضت به نظر مىرسد و مديريّت شگفت و نظم و تدبير آن حضرت را در آن حادثه كه آميخته‌اى از احساسات و عواطف و تعقّل است ، نشان مىدهد .\r\n\r\nتاكتيكهاى نظامى\r\n\r\n1 - « حفاظت شخصى »\r\n: سيد الشهدا « ع » هنگام ديدار با والى مدينه « وليد بن عتبه » پس از مرگ معاويه ، با همراه داشتن گروه محافظ از جوانان بنى هاشم نزد والى رفت . جمعى از ياران ، خويشان و پيروان خود را مسلّحانه همراه برد ، در حالى كه شمشيرها را آخته زير لباسها پنهان كرده بودند و به آنان سفارش كرد كه بيرون در بمانند و اگر صداى امام از درون به مدد خواهى بلند شد ، به داخل بريزند و طبق فرمان امام ، عمل كنند . « 1 » اين تدبير ايمنى را براى پيشگيرى از هر نوع خطر و سوء قصد وليد انجام داد . گروه همراه را تا سى نفر نوشته‌اند . « 2 »\r\n\r\n2 - « گزارشگر اطلاعاتى »\r\n: چون ابا عبد الله « ع » به اتفاق خانواده و همراهان از مدينه به سوى مكّه حركت كرد ، برادرش محمد حنفيّه را در مدينه باقى گذاشت تا حركتهاى حكومتى را بعنوان يك گزارشگر اطّلاعاتى به امام خبر دهد و آنچه را در مدينه مىگذرد ،\r\n\r\n\r\n","description":"","footnote":"\r\n( 1 ) - كامل ، ابن اثير ، ج 2 ، ص 530 ؛ مقتل الحسين ، خوارزمى ، ج 1 ، ص 182 .\r\n( 2 ) - مقتل الحسين ، خوارزمى ، ج 1 ، ص 183 .\r\n","page_name":" 92 ","page_number":92},
  {"content":"\r\n\r\nبىكم‌وكاست به آن حضرت برساند . او تعبير « عين » ( مأمور اطلاعاتى ) دربارهء محمد حنفيّه به كار برده است : « امّا انت فلا عليك ان تقيم بالمدينة فتكون لى عينا عليهم لا تخفى عنّى شيئا من امورهم » . « 1 »\r\n\r\n3 - « خنثى كردن توطئهء ترور »\r\n: به امام خبر رسيده بود كه يزيد ، گروهى را تحت فرمان عمرو بن سعيد اشدق براى ترور يا دستگيرى وى به مكّه فرستاده است . حضرت براى خنثى كردن توطئهء ترور و نيز براى حفظ حرمت حرم خدا و براى اينكه خونش در مكّه ريخته نشود ، حج را به عمره تبديل كرد و روز هشتم ذى حجّه از مكّه خارج شد . « 2 »\r\n\r\n4 - « جمع‌آورى اطلاعات »\r\n: از آنجا كه آگاهى از وضعيّت دشمن و مردم هوادار ، در تصميم‌گيريهاى يك پيشوا نقش مؤثّر دارد ، سيد الشهدا « ع » پيوسته مىكوشيد از اوضاع داخلى كوفه اطلاعات كافى داشته باشد . اين اطلاعات را از جمله از راههاى زير به دست مىآورد :\r\nالف : استنطاق و پرسش از مسافرانى كه از كوفه مىآمدند و بعنوان شاهدان عينى جريانات ، از آنجا خبر مىدادند . نمونه‌هايى همچون بشر بن غالب كه در ذات عرق با امام برخورد كرد ، يا فرزدق در يكى ديگر از منزلگاهها .\r\nب : مكاتبات و نامه‌نگارى با پيروان خود در كوفه ، بصره و يمن ( مناطقى كه در محبّت به اهل بيت ، ريشه‌دارتر بودند ) و گزارشهاى مكتوب از اوضاع آن مناطق و حمايت مردمى و نصرت در قيام را جويا مىشدند و حتّى اين آگاهيها را در مواقع لزوم ، به سربازان دشمن كه راه را بر او مىگرفتند يا با او به نبرد برمىخاستند ، اعلام مىفرمود .\r\n\r\n5 - « مصادره »\r\n: در مسير راه عراق ، كاروانى تجارتى از يمن به سوى شام مىرفت و براى يزيد ، اجناس قيمتى مىبرد . وقتى امام حسين « ع » در منزلگاه تنعيم به آن كاروان برخورد ، كالاهاى آن را مصادره كرد تا راه براى وابستگان به يزيد ، ناامن شود . به افراد كاروان هم فرمود : هر كس بخواهد با ما به عراق بيايد ، كرايهء كاملش را خواهيم داد و با او رفتار خوب خواهيم داشت و هر كس هم بخواهد جدا شود ، كرايه‌اش را تا اينجا\r\n\r\n\r\n","description":"","footnote":"\r\n( 1 ) - بحار الأنوار ، ج 44 ، ص 329 ؛ اعيان الشيعة ، ج 1 ، ص 588 .\r\n( 2 ) - حياة الامام الحسين ، ج 3 ، ص 46 ؛ موسوعة كلمات الامام الحسين ، ص 324 .\r\n","page_name":" 93 ","page_number":93},
  {"content":"\r\n\r\nمىپردازيم . برخى جدا شدند ، بعضى هم همراه امام آمدند . « 1 » به اين شيوه ، هم ضربهء اقتصادى به حكومت يزيد زد و هم از افراد دشمن ، جذب نيرو كرد .\r\n\r\n6 - « جذب نيرو »\r\n: سيد الشهدا « ع » از هر فرصتى براى جذب نيرو به جبههء حق بهره مىگرفت . يكى از آن موارد متعدّد ، ملاقاتى بود كه با « زهير بن قين » در منزلگاه زرود داشت . زهير كه ابتدا از رو به رو شدن با امام ، گريزان بود ، پس از اين ديدار به امام پيوست و در عاشورا هم حماسه آفريد و شهيد شد .\r\n\r\n7 - « تصفيهء نيرو »\r\n: امام حسين « ع » چندين بار در طول راه كربلا با پيشگويى از وضع آينده و شهادت خود و همراهان ، افراد بىانگيزه و غير مطيع و دنياپرست را كه به اميد غنيمت همراه شده بودند تصفيه كرد ، تا گروه زبده و عاشق شهادت و خالص و برخوردار از انضباط و اطاعت محض از فرماندهى و رهبرى براى حضور در ميدان نبرد بمانند . در منزلگاه زباله و شب عاشورا ، نمونه‌هايى از اين تصفيه‌ها بود . در منزل زباله برخى برگشتند ؛ « 2 » امّا شب عاشورا كسى نرفت .\r\n\r\n8 - « آرايش اردوگاه »\r\n: وقتى در سر زمين كربلا فرود آمد ، دستور داد چادرها را نزديك به هم بزنند ، طنابهاى خيمه‌ها را از لابه‌لاى هم بگذرانند ، در مقابل خيمه‌ها حضور داشته باشند و با دشمن از يك طرف مواجه شوند ، در حالى كه خيمه‌ها سمت راست و چپ و پشت سرشان باشد : « امر باطناب البيوت فقرّبت حتّى دخل بعضها فى بعض و جعلوها و راء ظهورهم ليكون الحرب من وجه واحد و امر بحطب و قصب كانوا اجمعوه وراء البيوت فطرح ذلك فى خندق جعلوه و القوا فيه النّار و قال : لا نؤتى من وراءنا » « 3 »\r\n\r\n9 - « سازماندهى »\r\n: امام حسين « ع » صبح روز عاشورا اصحاب را سازماندهى كرد ، نماز صبح خوانده شد . زهير بن قين را ، فرمانده جناح راست و حبيب بن مظاهر را فرمانده جناح چپ قرار داد ، پرچم را به دست عباس سپرد ، چادرها را پشت سر خويش قرار دادند ، در گودالى كه پشت چادرها به صورت خندق حفر كرده بودند ، هيزم و نى ريختند . گودال ، مثل نهر آبى بود كه شب عاشورا براى پيشگيرى از حملهء دشمن از پشت سر كنده بودند و\r\n\r\n\r\n","description":"","footnote":"\r\n( 1 ) - تاريخ طبرى ، ج 4 ، ص 289 ؛ حياة الامام الحسين ، ج 3 ، ص 59 ؛ كامل ، ابن اثير ، ج 2 ، ص 547 .\r\n( 2 ) - كامل ، ابن اثير ، ج 2 ، ص 549 .\r\n( 3 ) - مناقب ، ابن شهر آشوب ، ج 4 ، ص 99 ؛ كامل ، ابن اثير ، ج 2 ، ص 560 .\r\n","page_name":" 94 ","page_number":94},
  {"content":"\r\n\r\nدر آن آتش افروختند . « 1 »\r\n\r\n10 - « ايجاد مانع »\r\n: در روز عاشورا ، نيروهايى از دشمن مىخواستند از پشت خط دفاعى ، از لابه‌لاى خيمه‌ها حمله كنند ( طناب خيمه‌ها يكى از موانع بود ) و سه ، چهار نفر از ياران امام در آن منطقه به دفاع پرداخته بودند . عمر سعد دستور داد خيمه‌ها را آتش بزنند . امام حسين « ع » فرمود : بگذاريد آتش بزنند ( البته خيمه‌ها خالى اصحاب و . . . بود ) .\r\nدر اين صورت ديگر نخواهند توانست از لابه‌لاى خيمه‌ها بر شما شبيخون بزنند و چنان شد . « 2 » اين تاكتيك ، حتى در مورد انتخاب جاى مناسب براى خيمه زدن نيز جلوه‌گر بود . در قسمتى فرود آمد كه تپه‌هايى داشت و آنها بعنوان موانع طبيعى براى جلوگيرى يا كنترل حملهء دشمن از سمت چپ قرارگاه امام بود . حفر خندق در پشت خيمه‌ها و آتش افروختن در آنها نيز بعنوان ايجاد مانع به كار گرفته شد .\r\n\r\n11 - مهلت خواهى شب عاشورا براى نماز و دعا و تلاوت قرآن\r\n. گرچه اين را مىتوان بعنوان امرى عبادى و معنوى به حساب آورد ، ليكن با توجّه به نقش روحيّهء معنوى رزمندگان ، اين مهلت خواهى براى شعله‌ور ساختن بعد معنوى و تقويت روحيّهء رزمى و شهادت طلبانه در نيروهاى تحت امر ، تأثير بسزايى داشت و يك تاكتيك نظامى محسوب مىشد ؛ بويژه نشان دادن جايگاه ياران در بهشت ، آنان را بىتاب شهادت ساخت و برخى مانند برير ، شوخى مىكردند .\r\n\r\n12 - در آخرين لحظات بىياورى و غربت سيد الشهدا « ع » كه پياده مىجنگيد\r\n، باز مواظب بود تا تير دشمن به او اصابت نكند و در پى لحظات غفلت دشمن بود تا حمله كند و بر جمع سپاه دشمن حمله مىبرد . « 3 »\r\n\r\n13 - « پوشش براى پيوستن به امام »\r\n: تعدادى از شهداى كربلا كه از ياران امام بودند ، از كسانى بودند كه همراه سپاه كوفه و عمر سعد ، به كربلا آمدند و آنجا به حسين بن على « ع » پيوستند و با كوفيان جنگيدند . اين تاكتيك نشان دهندهء كنترل شديد اطراف كوفه و ممانعت از پيوستن هواداران به سيد الشهدا « ع » است ، بگونه‌اى كه براى برخى از شيعيان انقلابى ، هيچ راهى نمانده بود ، جز آنكه در پوشش سپاه كوفه ، خود را به خطّ درگيرى رسانده ، به\r\n\r\n\r\n","description":"","footnote":"\r\n( 1 ) - همان .\r\n( 2 ) - همان ، ص 566 .\r\n( 3 ) - همان ، ص 572 .\r\n","page_name":" 95 ","page_number":95},
  {"content":"\r\n\r\nامام ملحق شوند .\r\n\r\n14 - طرز آرايش جبهه و استقرار نيروها\r\nو نصب چادرها در كربلا به صورت نعلى شكل بود ، تا هم تسلّط بر مجموعهء مواضع خودى باشد و هم خود در وسط اين شكل قرار گيرد و هم امكان محاصره شدن توسّط سپاه كوفه را سلب كند .\r\n\r\nخصوصيات منطقهء عمليات در كربلا به صورت زير بوده است : « 1 »\r\n- نزديك رودخانهء دجله و فرات\r\n- دجله در سمت چپ و فرات در سمت راست كربلا\r\n- از نظر آب و هوايى در منطقهء خشك و گرم عراق قرار گرفته و در ضلع شمال شرقى ، ايران قرار دارد و در جنوب غربى ، حجاز واقع شده است .\r\n- منطقه ، رملى و نيمه جنگلى است .\r\n- در حاشيهء نهر علقمه ، نخلستانى قرار دارد .\r\n- داراى تپه‌ماهور و پستى و بلنديهاى بسيار\r\n- نهر علقمه از فرات منشعب شده است و در نزديكى اردوگاه حسينى قرار دارد .\r\n- موسم تابستان با گرماى مخصوص منطقه .\r\n- كربلا در حاشيهء فرات و قبرستان يهود قرار گرفته است .\r\n- از نظر اهميت جغرافيايى ، نقطهء كور ، منزوى و فراموش شده ، فاقد هر گونه امتياز و اهميّت ويژهء سياسى ، فرهنگى ، نظامى و اقتصادى است .\r\n\r\nخصوصيات حركت زمينى سيّد الشهدا « ع » : « 2 »\r\n( عقب‌نشينى تاكتيكى - در زمان غير قابل پيش‌بينى )\r\n1 - بهره‌گيرى از زمين جهت ايجاد جنگ روانى\r\n2 - انتخاب كميّت زمين براى به دست‌گيرى ابتكار عمل در جنگ\r\n3 - در اختيار گرفتن زمان و سلب آن از دشمن\r\n4 - ايجاد توازن دفاعى\r\n5 - تجزيهء نيرو و تغيير جهت دشمن به سمت ضعف\r\n6 - به هم زدن نظم تشكيلاتى و ايجاد تغيير در قرارگاه جنگى دشمن\r\n\r\n\r\n","description":"","footnote":"\r\n( 1 ) - برگرفته از جزوهء « تشكيلات توحيدى عاشورا » ، فاطمى پناه ، ص 24 .\r\n( 2 ) - همان ، ص 27 .\r\n","page_name":" 96 ","page_number":96},
  {"content":"\r\n\r\n7 - سلب اختيار از دشمن و به دست گرفتن ابتكار حركت\r\n8 - اخلال در سيستم تصميم‌گيرى فرماندهان نظامى\r\n9 - عقب‌نشينى تاكتيكى\r\n10 - به دست گرفتن ابتكار عمل در زمين\r\n11 - به موضع انفعالى كشيدن دشمن\r\n12 - استفاده از پوشش طبيعى و تصنّعى زمين و بهره‌گيرى از آن جهت استتار و اختفاء\r\n13 - جلوگيرى از تمركز قوا هنگام حملهء دشمن و ايجاد فاصلهء جغرافيايى بين فرماندهى ، تداركات و ارتباطات\r\n14 - ايجاد شتابزدگى در تصميم‌گيرى نظامى و كندى در عمل دشمن\r\n15 - سلب هر گونه بهره‌گيرى استراتژيك از زمين ( از دشمن )\r\n16 - افزايش محدوديت در ميدان عمل و كاهش شديد ميزان كارآيى دشمن\r\n17 - تعيين جهت حمله و نوع آرايش جنگى دشمن به وسيلهء زمين\r\n18 - به دست گرفتن ابتكار عمل در سازماندهى و تجديد سازمان از لحاظ كمّى و كيفى\r\n19 - تعيين نوع بهرورى از زمين براى دشمن ( به صورت مطلوب )\r\n20 - موضعگيرى و آرايش مطلوب در دفع حمله\r\n21 - احراز آمادگى در هر شرايطى تا هر زمان و سلب آمادگى از دشمن به وسيلهء زمين\r\n22 - بدون حركت و صرف انرژى ، آرايش دشمن را براى چند ساعت به صورت جنگ روانى بر هم زد . « 1 »\r\n\r\nمختصات جبههء جنگى حضرت ابا عبد الله الحسين « ع » : « 2 »\r\n1 - نام عمليّات : هيهات منّا الذّلّة\r\n2 - سال عمليّات : 61 هجرى قمرى\r\n3 - ماه عمليّات : محرم الحرام\r\n4 - روز عمليّات : جمعه دهم محرّم\r\n5 - نوع عمليّات ( جنگ ) : جهاد ابتدايى\r\n6 - استراتژى حركت و حمله : افشاى چهرهء نفاق - تشكيل حكومت\r\n\r\n\r\n","description":"","footnote":"\r\n( 1 ) - صاحب طرح ، بر اساس نقشهء عملياتى و ترسيم صحنه و مستندات تاريخى ، نكات فوق را تشريح مىكند .\r\n( 2 ) - همان ، ص 25 .\r\n","page_name":" 97 ","page_number":97},
  {"content":"\r\n\r\n7 - موضع جنگى : دفاعى\r\n8 - طول جبههء دفاعى ( قطر نعل ) : 180 متر\r\n9 - طول محور عمليات : 360 متر\r\n10 - فاصلهء خيمه‌ها : 2 متر\r\n11 - تعداد خيمه‌ها : 60 عدد\r\n12 - تركيب كيفيّت نيرو : بنى هاشم ، ياران ، زنان ، كودكان\r\n13 - وضعيت روحى و روانى : عاشقانى حفاظت پيشه\r\n14 - تعداد سواره نظام : 32 نفر\r\n15 - تعداد پياده نظام : 40 نفر\r\n16 - تعداد كلّ نيروهاى رزمى : 72 نفر\r\n17 - فرماندهء كلّ قوا : سيد الشهدا حسين بن على « ع »\r\n18 - پرچمدار لشكر : ابو الفضل العباس « ع »\r\n19 - فرماندهء سمت راست : زهير بن قين\r\n20 - فرماندهء سمت چپ : حبيب بن مظاهر\r\n21 - وضعيت تداركات : محاصرهء كامل\r\n22 - وضعيت تجهيزات : كمبود شديد\r\n23 - وضعيت آب و آذوقه : محاصره ( تشنگى - گرسنگى )\r\n24 - موقعيت جغرافيايى : قتلگاه\r\n25 - زمان و ساعت شروع حمله : دو ساعت گذشته از روز ( 8 صبح )\r\n26 - رمز عمليّات : لا حول و لا قوّة الّا بالله العلى العظيم\r\n27 - نوع آرايش جنگى : ساعتى - مثلثى - نعلى\r\n28 - تعداد بر هم زدن آرايش دشمن : در سه مرحله كه مرحلهء چهارم به جنگ تن به تن انجاميد\r\n29 - طول مدّت عمليّات : 8 ساعت\r\n30 - پايان عمليات : غروب آفتاب همان روز\r\n\r\nمختصات جبههء جنگى يزيد بن معاويه :\r\n1 - نام جنگ و عمليات : بيعت ظالمانه\r\n2 - استراتژى عمليات : محو كامل اسلام ناب محمدى « ص »\r\n\r\n","description":"","footnote":"","page_name":" 98 ","page_number":98},
  {"content":"\r\n\r\n3 - تركيب كيفيت نيرو : مردان مجهّز و آماده\r\n4 - موقعيت جغرافيايى : استراتژيك‌ترين منطقه\r\n5 - وضعيت روحى و روانى : در خواب كامل سياسى\r\n6 - تعداد سواره نظام : به علّت كثرت آنان ، نامعلوم\r\n7 - تعداد پياده نظام : به علت كثرت آنان ، نامعلوم\r\n8 - كلّ نيروى رزمى : 000 / 30 نفر\r\n9 - فرمانده كل لشكر : عمر سعد\r\n10 - پرچمدار لشكر : دريد ، غلام عمر سعد\r\n11 - فرمانده سواره نظام : عروة بن قيس احمسى\r\n12 - فرمانده پياده نظام : شبث بن ربعى\r\n13 - فرمانده ستون سمت راست : عمرو بن حجاج\r\n14 - فرمانده ستون سمت چپ : شمر بن ذى الجوشن\r\n15 - وضعيت تداركات : سريع ، بموقع ، فوق العاده\r\n16 - وضعيت تجهيزات : به ميزان چند ماه\r\n17 - وضعيت آب : مسلّط بر رود فرات\r\n18 - وضعيت آذوقه : به ميزان چند ماه\r\n19 - نوع جنگ : تهاجمى\r\n20 - موازنهء قوا : برترى كمّى ( 400 نفر مقابل 1 نفر )\r\n21 - خطمشى سياسى فرهنگى : نفاق\r\n22 - رمز اوّل عمليات : لشكر خدا بپاخيزيد\r\n23 - رمز دوم عمليات : پرتاب تير توسّط عمر سعد\r\n24 - تعداد آرايش : سه عدد\r\n25 - آرايش اول : مدوّر ، پله چپ و راست ( پيادهء سنگين )\r\n26 - آرايش دوم : ستون سمت چپ ، سواره سنگين\r\n27 - آرايش سوم : ستون سمت راست ، سواره سنگين\r\n28 - تن به تن : خطى ، بسيجى ، عمومى ، سواره\r\n\r\n","description":"","footnote":"","page_name":" 99 ","page_number":99},
  {"content":"\r\n\r\n29 - رعايت قوانين جنگى : نقض كامل « 1 »\r\n\r\nروشهاى روانى ، تبليغى\r\nروشهايى كه از سوى سيد الشهدا « ع » در طول نهضت و در روز عاشورا ، و نيز توسّط خانوادهء او به كار گرفته شد ، هم مايهء ماندگارى نهضت و مصونيّت چهرهء آن است ، هم عامل روحيّه بخشى به ياران شركت‌كننده در آن حماسه ، كه امام را با همهء هستى يارى كردند ، و هم مايهء تزلزل در انگيزهء سپاه كوفه و موجب ضعف يا رسوايى يا خنثى شدن تبليغات دشمن گشته است ، كه به برخى از آنها اشاره مىشود :\r\n\r\n1 - « نامشروع دانستن خلافت يزيد »\r\n: امام حسين « ع » با اين موضع ، در افكار هواداران يزيد ، ايجاد تزلزل كرد و با امتناع آشكار از بيعت و اعلان آن ، جوّ سكوت را شكست .\r\n\r\n2 - « شهود صحنه »\r\n: با همراه بردن زنان و كودكان در سفر كربلا ، به عنوان عاملان ثبت وقايع و شاهدان زنده كه همهء صحنه‌ها را ديده‌اند ، از تحريف و مسخ چهرهء واقعه جلوگيرى كرد . به علاوه حضور زنان و كودكان در قافلهء حسينى ، تأثير عاطفى و برانگيزندهء افكار بر ضدّ امويان در طول سفر داشت ؛ حتى پس از شهادت و در دوران اسارت .\r\n\r\n3 - نامه‌نگارى و پيام‌رسانى به بزرگان كوفه و بصره\r\nو سران قبايل و اعزام نماينده به كوفه و تماس با پايگاه هواداران به عنوان يك كار تشكيلاتى .\r\n\r\n4 - « سنجش افكار »\r\n: محاسبهء زمينهء اقدام در كوفه ، از راه اعزام مسلم بن عقيل به آنجا و ارزيابى وضعيّت هواداران و نويسندگان دعوتنامه‌ها و درخواست از مسلم براى گزارش دقيق از اوضاع كوفه و ميزان تعهّد و وفاى مردم .\r\n\r\n5 - « مشروعيّت نهضت »\r\n: آن حضرت ، حركت سياسى خود بر ضدّ حكومت را به تكليف شرعى و امر به معروف و نهى از منكر و احياى سنت پيامبر « ص » پيوند داد ، تا ضمن مشروعيت بخشيدن به قيام خود ، تعريضى به نامشروع بودن خلافت و تعارض آن با سنّت نبوى داشته باشد .\r\n\r\n6 - « بهره‌گيرى عاطفى »\r\n: از آنجا كه حسين بن على « ع » را مردم به عنوان فرزند پيامبر و فاطمه « ع » مىشناختند ، وى از اين موقعيّت و زمينهء عاطفى خود در دلها ، چه براى جذب\r\n\r\n\r\n","description":"","footnote":"\r\n( 1 ) - پايان نقل از جزوهء پيشين .\r\n","page_name":" 100 ","page_number":100},
  {"content":"\r\n\r\nنيروى يارى دهنده ، چه براى سلب انگيزهء جنگ از دشمن و چه براى افشاگرى نسبت به ماهيّت سلطهء حاكم استفاده كرد . اين شيوه ، هم توسّط خود امام ، هم از طريق حضرت زينب ، امام سجاد و ساير اهل بيت انجام مىگرفت . حتى پوشيدن برد ، زره و عمامهء پيامبر « ص » و برگرفتن ذو الفقار و يادآورى خويشاوندى خود با پيامبر خدا نيز ، در تحريك عواطف دينى نيروهاى دشمن مؤثّر بوده و به عنوان يك شيوهء تبليغاتى و روانى قابل توجه است .\r\n\r\n7 - « اتمام حجّت »\r\n: براى بستن راه هر گونه عذر و بهانه و توجيه و تأويل ، آن حضرت مكرر اقدام به « اتمام حجّت » كرد ، هم براى بازداشتن دشمن از كشتن او ، هم براى پيوستن افراد به جبههء حق . در اين اتمام حجّت ، گاهى هم تكيه روى حسب و نسب خويش مىكرد . مثلا در خطبهء صبح عاشورا ، براى متزلزل ساختن انگيزهء دشمن ، بر اين نسب تأكيد مىشد كه : « فانسبونى فانظروا من انا ؟ . . . الست . . . الست . . . » « 1 » بنگريد كه من كيستم ؟ آيا من آن نيستم كه . . . . اينها هر شبهه‌اى را رفع و دفع مىكرد و دشمن را خلع سلاح مىنمود .\r\n\r\n8 - « آماده‌سازى »\r\n: ياران و اهل بيت خود را از نظر روانى آماده مىساخت كه با حادثهء عاشورا شجاعانه رو به رو شوند و با سخنان و خطابه‌ها ، روحيهء شهادت طلبى در ياران ، و صبر و تحمّل در بستگان ايجاد مىكرد و هرگونه « ابهام » در مسير و هدف و سرانجام را مىزدود .\r\n\r\n9 - « جذب عاطفى »\r\n: برخوردى كه در گرماى نيمروز ، با سپاه تشنهء حرّ داشت و همه را سيراب كرد ، سپس برگزارى نماز جماعت به امامت سيد الشهدا « ع » و اقتداى آنان به حضرت ، آنگاه سخنرانى توجيهى و تبيينى براى سپاه دشمن ، در واقع نوعى آميختن لطف و نوازش با روشنگرى و تبيين ، نقش مهمّى در جذب عاطفى آنان داشت . سرانجام هم حرّ ، به امام پيوست .\r\n\r\n10 - « جبران كميّت با كيفيّت »\r\n: گرچه ياران آن حضرت در كربلا اندك بودند ، امّا اين كميّت اندك را ، با كيفيّت بالا و روحيّهء و الا در ياران خويش جبران كرد ، چه در سخنان طول راه ، چه ميثاق شب عاشورا و اعلام ايستادگى ياران تا پاى جان و نيز نشان دادن جايگاه اصحاب خود در بهشت ، به آن جمع حاضر .\r\n\r\n\r\n","description":"","footnote":"\r\n( 1 ) - كامل ، ابن اثير ، ج 2 ، ص 561 .\r\n","page_name":" 101 ","page_number":101},
  {"content":"\r\n\r\n\r\n11 - « تقويت بعد معنوى »\r\n: مهلت خواهى شب عاشورا و سپرى كردن آن شب با انس با خدا و تلاوت و عبادت و زمزمه‌هايى كه از خيمه‌ها برمىخاست ، همه به عنوان عامل معنوى و تقويت روحى در شب قبل از عمليات مؤثّر بود و ياران در صبح عاشورا بىتاب شهادت بودند و شوخى مىكردند و ميان خود و بهشت ، فاصله‌اى جز تحمّل ضربت شمشيرها نمىديدند .\r\n\r\n12 - « خطابه با دشمن »\r\n: در عاشورا ، استفاده از صداى بلند و رسا و القاى خطابه‌هاى مهم خطاب به نيروهاى دشمن ، آن هم در ميدان كربلا و توسّط خود امام و ياران برگزيده‌اش ، نوعى اتمام حجّت و سخن آخر بود ، براى ايجاد تزلزل در دشمن و بستن راه توجيه در آينده و تلاش جهت بيدار ساختن وجدانهاى خفته .\r\n\r\n13 - « رجز »\r\n: استفاده از رجزهاى حماسى توسط امام و يارانش در درگيريهاى تن به تن يا عمومى . خواندن رجز ، هم رزمنده را تقويت روحى مىكرد ، هم دشمن را تحقير مىنمود و هم مبيّن انگيزه و انديشه و ايمان جنگجوى حسينى بود .\r\n\r\n14 - « افشاگريهاى اسرا »\r\n: پس از عاشورا ، اسيران اهل بيت « ع » ، از تجمّعهاى مردمى در كوفه ، مجلس ابن زياد ، شام ، دمشق ، حتّى مجلس يزيد ، استفاده كرده ، پيام خون شهدا را مىرساندند ، ضمن معرّفى خود و امام حسين « ع » ، بر ضد حكام افشاگرى مىكردند . اين شيوه را ، چه در خطبه‌ها و چه در سخنانى كه در برخوردهاى متفرقه ابراز مىشد ، به كار مىگرفتند .\r\n\r\n15 - « مجالس ياد »\r\n: اهل بيت ، پس از بازگشت از سفر كربلا به مدينه ، مجالس عزا و سوگوارى برپا داشتند و پيوسته از حادثهء عاشورا و فجايع سپاه كوفه ياد مىكردند .\r\nبارزترين آنها ياد كردن امام سجاد « ع » از حسين و شهادت او با لب تشنه بود ، هنگام نوشيدن آب ، يا ديدن صحنهء ذبح گوسفند .\r\n\r\n16 - « فرهنگ گريه و نوحه »\r\n: امامان شيعه تأكيد فراوان كردند كه مظلوميت اهل بيت و حادثهء عاشورا همواره ياد شود و زنده بماند . اين فرهنگ ياد و يادآورى در قالب مفاهيمى همچون : گريه ، نوحه‌خوانى ، مرثيه سرودن ، زيارت ، تربت سيد الشهدا « ع » ، كام‌گيرى با آب فرات و تربت ، ياد كردن از عطش حسين هنگام آب نوشيدن ، برگزارى مجالس عزادارى براى اهل بيت و . . . شكل گرفت . اين فرهنگ ، تاكنون هم سبب زنده ماندن و جاودانه شدن آن حماسه گشته است .\r\n\r\n","description":"","footnote":"","page_name":" 102 ","page_number":102},
  {"content":"\r\n\r\nدر مجموع حركت عاشورا ، چه از بعد نظرى و چه عملى ، روشها و محورهايى مورد توجه قرار گرفته است تا :\r\n- پيام نهضت به همه رسانده شود\r\n- در درازمدت ، منافقان نفوذى در تشكيلات حكومتى و پستهاى كليدى معرفى و افشا گردند\r\n- امر به معروف و نهى از منكر و اصلاح فساد اجتماعى ، زنده شود\r\n- راه مبارزهء سياسى فرهنگى براى نسلهاى آينده ترسيم گردد\r\n« سنّت احياگرى » نسبت به حادثهء كربلا نيز از سوى امامان شيعه و پيروان عاشورا ، در طول تاريخ شيعه ، آن پيامها را مطرح ساخته و آن حماسه را زنده نگهداشته و عظيمترين عامل برانگيزنده ، وحدت‌بخش ، راهنما و جهت ده را پديد آورده است . اوجگيرى روحيّهء شهادت طلبى و افزايش شناخت و آگاهى سياسى و به وحدت رسيدن نيروهاى معتقد به ولايت و رهبرى ائمّه ، از آثار اين تحوّل است .\r\n- آثار و نتايج نهضت عاشورا ، اهداف نهضت عاشورا ، درسهاى عاشورا\r\n\r\nتباكى\r\nخود را به گريه زدن ، خود را گريان نشان دادن ، خود را شبيه گريه‌كننده ساختن ، حالت گريه به خود گرفتن . در راه احياى عاشورا و سوگوارى بر عزاى حسين « ع » ، هم گريستن ، هم گرياندن و هم حالت گريه داشتن ثواب دارد . حتّى اگر كسى نگريد يا گريه‌اش نيايد ، گرفتن اين حالت ، هم در خود شخص حالت اندوه و تحسّر ايجاد مىكند ، هم به مجلس عزا ، چهره و رنگ غم مىبخشد . تباكى ، همسويى با داغداران سوگ عاشوراست و مثل گريستن و گرياندن است . در حديث امام صادق « ع » است : « من انشد فى الحسين شعرا فتباكى فله الجنّة » « 1 » هر كه دربارهء حسين ، شعرى بگويد و تباكى كند ، بهشت براى اوست .\r\nدر حديثى هم كه سيد بن طاووس نقل كرده ، چنين است : « من تباكى فله الجنّة » « 2 » و در حديث قدسى آمده است : « يا موسى ! ما من عبد من عبيدى فى ذلك الزّمان بكى او تباكى و تعزّى على ولد المصطفى الّا و كانت له الجنّة ثابتا فيها » « 3 » اى موسى هر يك از بندگانم كه\r\n\r\n\r\n","description":"","footnote":"\r\n( 1 ) - بحار الأنوار ، ج 44 ، ص 282 .\r\n( 2 ) - همان ، ص 288 .\r\n( 3 ) - مستدرك سفينة البحار ، نمازى شاهرودى ، ج 7 ، ص 235 .\r\n","page_name":" 103 ","page_number":103},
  {"content":"\r\n\r\nدر زمان شهادت فرزند مصطفى « ص » گريه كند يا حالت گريه به خود گيرد و بر مصيبت سبط پيامبر تعزيت گويد ، همواره در بهشت خواهد بود .\r\nالبته غير از تباكى در مصيبت ابا عبد اللّه الحسين « ع » ، حالت گريه به خود گرفتن در مناجات و دعا و از خوف خدا نيز مطلوب است و اين از نمونه‌هاى روانى تأثير ظاهر در باطن است . رسول خدا « ص » در اين زمينه به ابو ذر غفارى فرمود : « يا ابا ذر ! من استطاع ان يبكى فليبك ، و من لم يستطع فليشعر قلبه الحزن و ليتباك ، انّ القلب القاسى بعيد من اللّه » « 1 » هر كه مىتواند گريه كند ، پس بگريد و هر كه نتواند ، پس در دل خويش حزن قرار دهد و تباكى كند ، همانا قلب قساوت گرفته ، از خداوند دور است . امام صادق « ع » دربارهء گريه بر گناه خويش و از خوف خدا مىفرمايد : « ان لم يجئك البكاء فتباك ، فان خرج منك مثل رأس الذّباب فبخّ بخّ » « 2 » اگر گريه‌ات نمىآيد ، خود را به حالت گريه در آور ، پس اگر به اندازهء سر مگسى اشك بيرون آمد ، پس مرحبا به تو .\r\n- گريه ، عزادارى\r\n\r\nتحريفهاى عاشورا\r\nنهضت عاشورايى امام حسين « ع » ، با انگيزهء امر به معروف و نهى از منكر و براى نجات اسلام و مبارزه با طغيان بود . اهداف و آرمانهاى مقدّس ، چهره‌هاى متعالى و درخشان و انگيزه‌هايى اجتماعى و سياسى داشت . آن همه تشويق براى گريه بر سيد الشهدا و عزادارى براى سيّد مظلومان نيز ، براى زنده نگهداشتن اين مكتب جهاد و شهادت و حفظ ارزشها بود . متأسّفانه در طول تاريخ ، تحريفهايى چه در انگيزه‌ها و اهداف ، چه در چهره‌هاى حماسه ساز و چه در برنامه‌هاى مربوط به عاشورا انجام شد .\r\nتحريفهاى عاشورا ، برخى به « محتوا » بر مىگردد ، برخى به « شكل » و برخى به « افراد » .\r\nكتابهايى كه به عنوان مقتل نوشته شد و روضه‌هايى كه براى عاشورا گفته و خوانده شد ، گاهى چون با انگيزهء گرياندن مستمعين بود ، آميخته به مطالب ضعيف ، غير مستند و احيانا دروغ گشت . علاقه‌اى كه به چهره‌هاى عاشورايى وجود داشت ، سبب شد در حوادث آن حماسه ، غلوّها و مبالغه‌هايى نقل شود كه غير عقلى و باور نكردنى است . آمار و ارقام كشته‌ها و برخى حوادثى كه به ظاهر غم‌انگيز و سوزناك بود ، بر اصل واقعه افزوده شد .\r\n\r\n\r\n","description":"","footnote":"\r\n( 1 ) - مكارم الأخلاق ، طبرسى ، ص 462 ؛ بحار الأنوار ، ج 74 ، ص 79 .\r\n( 2 ) - بحار الأنوار ، ج 90 ، ص 344 .\r\n","page_name":" 104 ","page_number":104},
  {"content":"\r\n\r\nانگيزهء آن حماسهء اجتماعى و خونين نيز ، گاهى تا حدّ « كشته شدن براى شفاعت از گنهكاران امّت » تنزّل يافت . نوع برخوردهاى امام حسين « ع » ، زينب و امام سجاد « ع » و كودكان و اهل بيت ، گاهى به صورت عجز و لابه و ذلّت و حقارت در برابر فاسقانى چون يزيد و عمر سعد و ابن زياد و شمر و . . . در آمد و خواستهء بزرگ امام در اين ميدان حماسه ، كه ردّ بيعت با حكومت جور بود ، به درخواست جرعه‌اى آب براى لب عطشان خويش يا گلوى خشك على اصغر در آمد .\r\nدر روضه‌هايى كه خوانده مىشد و تعزيه‌هايى كه برپا مىگشت و شعرها و نوحه‌هايى كه سروده و اجرا مىشد ، از زينب و امام سجاد و مسلم بن عقيل و سكينه و . . . چهره‌هايى ارائه گشت كه با روح بلند و عزّتمند و بزرگوار آن خاندان شرف و كرامت ، ناسازگار بود .\r\nحتى خصومت ديرين امويان با اساس دين و وحى و نبوّت ، به دشمنى شخصى حسين « ع » و يزيد تبديل شد . رسالت يارى رساندن به جبههء گستردهء حسينى در طول تاريخ ، تنها به سطح گريستن بر تشنگى و مظلوميّت آل عبا پايين آمد و بيش از روضهء فكر امام حسين « ع » ، روضهء جسم پاره‌پارهء او و بيش از پيام خونين سيد الشهدا ، حلقوم بريدهء ابا عبد اللّه مطرح شد . حتّى مبارزهء دشمنان با اصل اقامهء عزا براى سالار شهيدان ( كه بىثمر بود ) تبديل شد به آزادى مراسم و ترويج شعائر ، ولى همراه با مسخ حقيقت عاشورا و فلسفهء قيام كربلا ، كه اين گونه برنامه‌ها ، هيچ تعارضى با سلطهء ستم و فسق نداشته باشد و اين بزرگترين تحريف محتوايى عاشورا بود . در حالى كه در تاريخ شيعه ، قيام توّابين ، پس از گريه بر مزار شهداى كربلا و ياد مظلوميّت امام حسين « ع » شكل گرفت و شيعيان در سرزمين كربلا و با الهام از عاشورا ، به رهبرى سليمان بن صرد ، قيامى را شكل و سازماندهى دادند . و عاشورا ، تكليف‌آور براى هر مسلمان بود ، نه آنكه امام ، يك وظيفهء خاص و دستور خصوصى داشته باشد .\r\nاعتقاد به شفاعت سيد الشهدا و نيز ثوابهاى فراوان براى اشك ريختن بر آن حضرت و همچنين نتايج ارزشمند محبّت و ولايت اهل بيت « ع » ، همه صحيح است ؛ امّا اين مسائل بگونه‌اى يكجانبه طرح شد كه بسيارى از علاقه‌مندان اهل بيت ، تعارضى ميان گريستن بر حسين « ع » و ارتكاب فسق و فجور و زير پا نهادن حقّ الناس و ترك وظايف ندانند و اميدشان به حسين « ع » باشد ، هر چند كه غرق گناه باشند ! امام سجاد « ع » كه همان روح حسينى و شجاعت علوى را داشت و در عاشورا به مصلحت الهى بيمار بود و توان\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nجنگيدن نداشت ، در پى همين تلقينات تحريف شده ، به « امام بيمار » شهرت يافت و در اذهان عموم ، به صورت مردى لاغر ، رنگ پريده ، بىحال و زرد چهره و عصابه دست جلوه كرد . حتى قضايايى بىاساس ، همچون حجلهء عروسى قاسم نوجوان در شب عاشورا ، به عنوان دستمايهء اشك گرفتن از اهل عزا ، به مرثيه‌ها و مقتلها راه يافت و قضايايى به نام رؤيا و خواب ( راست يا دروغ ) باب شد و دهان به دهان و سينه به سينه نقل گشت و بتدريج ، حالت يك امر مسلّم و قطعى يافت . آنچه وظيفهء آگاهان و دست‌اندركاران است ، هم تبيين صحيح قيام حسينى ، هم ارائهء مقتل و روضهء صحيح و مستند ، هم جلوگيرى از خواندن مرثيه‌هاى دروغ و مرثيه‌خوانان ناصالح و مدّاحان كاسب و واعظان بيسواد و بىمطالعه است . در يكى دو دههء اخير ، هم كتابهاى ارزشمندى در تحليل ماهيّت و اهداف قيام حسينى تأليف شده ، هم اشعار بامحتوا و منطبق با روح عاشورا سروده شده است و هم برخى از اين تحريفهاى لفظى و محتوايى بازگو و معرفى شده است . « 1 »\r\nالهامى كه در انقلاب اسلامى ايران و در جبهه‌هاى دفاع مقدس ، از عاشورا و كربلا گرفته شد ، بهترين استفاده از چهرهء تحريف نشدهء عاشوراست . و اگر شيعه بتواند « مكتب عاشورا » را آنگونه كه هست و بوده ، به جهانيان معرفى كند ، بىشك منبع الهام همهء آزاديخواهان مبارزى خواهد شد كه در پى الگوى راستين براى انقلاب و مبارزه با ستم‌اند .\r\n- آداب وعظ و منبر ، اهداف نهضت عاشورا ، آثار و نتايج نهضت عاشورا ، عاشورا ، فرهنگ عاشورا ، شفاعت\r\n\r\nتخريب قبر امام حسين « ع »\r\nالهام‌بخشى تربت خونين سيد الشهدا « ع » در راه مبارزه با ستم ، سبب شد كه شيعه ،\r\n\r\n\r\n","description":"","footnote":"\r\n( 1 ) - مطالعهء كتاب سودمند حماسهء حسينى ( 3 جلد ) از شهيد مطهرى در اين زمينه‌ها توصيه مىشود . همچنين موارد متعددى از نقلهاى دروغ و حوادث بىاساس را كه در زبان مرثيه‌خوانان و در شعر و نثر مرثيه درباره حوادث كربلاست ، در كتاب « لؤلؤ و مرجان » و در فصل لزوم پرهيز از دروغ و رعايت صدق در سخن ، تأليف « محدث نورى » مىتوان خواند . همچنين كتاب « ستودگان و ستايشگران » كه مجموعه‌اى از ارشادهاى آية اللّه خامنه‌اى دربارهء بايدها و نبايدها در امر مداحان و مرثيه‌خوانان است ، خواندنى است ؛ نشر « حوزهء هنرى » . نيز ، ر . ك : « التنزيه لأعمال الشيعة » ، سيد محسن امين ؛ ( خلاصه‌اى از آن در « اعيان الشيعة » ، ج 10 ، ص 373 به بعد آمده است ) ، « اكسير السعادة فى اسرار الشهادة » ، سيد عبد الحسين لارى ؛ « الآيات البيّنات فى قمع البدع و الضلالات » ، كاشف الغطاء ؛ مقالهء « امام خمينى ، احياء و اصلاح شعائر حسينى » ، سيد جواد ورعى ، ( ويژه نامهء روزنامهء جمهورى اسلامى با نام « عاشورا و امام خمينى » ، خرداد 74 ) .\r\n","page_name":" 106 ","page_number":106},
  {"content":"\r\n\r\nهمواره مرقد آن شهيد را تكريم و بر گرد آن تجمّع كند . توصيه‌هاى اكيد ائمّه نيز نسبت به زيارت قبر امام حسين « ع » اين شور و الهام را مىافزود . همين سبب شد كه حكّام ستمگر همواره احساس خطر كنند و اين كانون را از هم بپاشند . از دوران بنى اميّه كه زيارت آن حضرت ، ممنوع و تحت كنترل بود ، تا زمان هارون الرّشيد كه حتّى درخت سدرى را كه سايه‌بان زائران بود قطع كردند « 1 » ، تا زمان متوكّل عباسى كه اوج آن سختگيريها و ممانعتها بود ، تا زمان استيلاى وهابيّون و غارت كربلا و تخريب حرم حسينى ، همه و همه گوياى وحشت دشمنان حق و اهل بيت ، از جلوه‌گرى اين خورشيدهاى تابان بود .\r\nمتوكّل عباسى ، پاسگاهى در نزديكى كربلا زده و به افراد خويش فرمان اكيد داده بود كه : هر كس را ديديد قصد زيارت حسين را دارد ، بكشيد . « 2 » به امر متوكّل ، هفده بار قبر حسين « ع » را خراب كردند . « 3 » در يكى از اين نوبتها ، « ديزج يهودى » را مأمور تغيير و تبديل و تخريب قبر مطهّر كرد . او نيز با غلامان خويش سراغ قبر رفت و حتّى قبر را شكافت و به حصيرى كه پيكر امام در آن بود برخورد كرد كه از آن بوى مشك مىآمد . دوباره خاك روى آن ريختند و آب بستند و آن زمين را مىخواستند با گاو ، شخم بزنند كه گاوها پيشروى نمىكردند . « 4 » هارون الرشيد نيز يك بار به والى كوفه فرمان داد تا قبر حسين بن على « ع » را خراب كند . اطراف آن را عمارتها ساخته و زمينهايش را زير كشت و زراعت بردند . « 5 »\r\nبه متوكّل خبر دادند كه مردم در سرزمين « نينوا » براى زيارت قبر حسين « ع » جمع مىشوند و از اين رهگذر ، جمعيّت انبوهى پديد مىآيد و كانون خطرى تشكيل مىشود .\r\nمتوكّل به يكى از فرماندهان ارتش خود در معيّت تعدادى از لشكريان مأموريّت داد تا مرقد مطهّر را بشكافند و مردم را متفرّق ساخته ، از تجمّع بر سر قبر آن حضرت و زيارت قبر او جلوگيرى كنند . او هم طبق دستور ، مردم را از پيرامون قبر پراكنده ساخت . اين حادثه در سال 237 هجرى بود . ولى مردم در موسم زيارت ، بازهم تجمّع كرده ، عليه او شورش كردند و بىباكانه به مأموران خليفه گفتند : اگر تا آخرين نفر هم كشته شويم ، دست بر\r\n\r\n\r\n","description":"","footnote":"\r\n( 1 ) - تاريخ الشيعة ، مظفرى . ص 89 ، بحار الأنوار ، ج 45 ، ص 398 .\r\n( 2 ) - بحار الأنوار ، ج 45 ، ص 404 .\r\n( 3 ) - همان ، ص 410 ، تتمة المنتهى ، ص 241 .\r\n( 4 ) - بحار الأنوار ، ج 45 ، ص 394 .\r\n( 5 ) - تتمة المنتهى ، ص 240 .\r\n","page_name":" 107 ","page_number":107},
  {"content":"\r\n\r\nنمىداريم . و بازماندگان ما به زيارت خواهند آمد . وقتى حادثه به متوكّل گزارش شد ، به آن فرمانده نوشت كه دست از مردم بردارد و به كوفه بازگردد و چنين وانمود كند كه مسافرتش به كوفه در رابطه با مصالح مردم بوده . . . تا اينكه در سال 247 باز تجمّع مردم زياد شد . به نحوى كه در آن محلّ ، بازارى درست شد . مجدّدا بناى سخت‌گيرى گذاشتند . « 1 »\r\nروز به روز بر زائران افزوده مىشد ، متوكّل سردارى فرستاد و ميان مردم اعلام كردند كه ذمّهء خليفه از كسى كه به زيارت كربلا رود بيزار است . بازهم آن منطقه را ويران كردند و آب بستند و شخم زدند و قبر را شكافتند . « 2 » اين گونه برخوردها و جفاها ، همه براى پراكندن مردم از گرد اين كانون حرارت و شوق بود ، امّا كمترين نتيجه‌اى نمىگرفتند و بر شوق مردم افزوده مىشد . « بهاى وصل تو گر جان بود ، خريدارم » . كربلا ، سنگر مقاومت مىگشت و كعبهء اهل حقيقت و و لا .\r\nآرى . . . « زيارت اين خاك است كه تودهء مردم را يارى مىدهد تا به انقلاب حسين « ع » و به جهاد و مبارزهء او عليه ظلم بينديشند و به رسوا كردن دستگاه حاكم بنشينند . چنين است كه اين خاك - خاك كربلا - سمبل و شعار مىشود و طواف آرامگاه حسين ، با صد طواف كعبه مقابل مىشود و حتّى بر آن ترجيح مىيابد . » « 3 »\r\nوهّابيان نيز در سال 1216 ه . ق . به كربلا حمله كردند و اين تهاجمها ، ده سال ادامه داشت . هم شهر را غارت و هم مردم را قتل عام و هم قبر مطهّر را خراب كردند . يك بار هم « امير سعود » در سال 1225 با سپاهى متشكّل از 20 هزار جنگجوى وهّابى به نجف و از آنجا به كربلا تاختند . « 4 »\r\nدر عصر حاضر نيز ، حكومت بعثى عراق ، براى در هم كوبيدن حركت انقلابى شيعيان اين سرزمين ، در سال 1370 ش . با انواع سلاحها مردم را در نجف و كربلا به خاك و خون كشيد و با توپخانه ، گنبد و بارگاه امام حسين « ع » را مورد هجوم قرار داد . و اين پس از قيام مردمى بر ضدّ حكومت « صدّام » بود كه شهر نجف و كربلا را به تصرّف در آوردند و رژيم\r\n\r\n\r\n","description":"","footnote":"\r\n( 1 ) - اعيان الشيعة ، ج 1 ، ص 628 ، تراث كربلا ، ص 34 ( با اختلاف در عبارات ) .\r\n( 2 ) - تتمة المنتهى ، ص 241 .\r\n( 3 ) - مجموعه آثار ، شريعتى ، ج 7 ( شيعه ) ص 20 .\r\n( 4 ) - براى آشنايى با فتنه‌ها و تهاجمات وهابيها به اعتاب مقدّسه ، از جمله ر . ك : « كشف الارتياب » ، سيد محسن امين ، « اعيان الشيعة » ، ج 1 ، ص 628 ، « تراث كربلا » ، سلمان هادى الطعمه ، ص 262 ، « موسوعة العتبات المقدسه » ، كربلا ، جزء 1 ، ص 201 ، « فرقهء وهابى » ، محمد حسين قزوينى ، « تاريخ كربلا » عبد الجواد كليد دار ، ص 234 .\r\n","page_name":" 108 ","page_number":108},
  {"content":"\r\n\r\nعراق ، براى بازپس‌گيرى آنها از دست انقلابيون ، با خشونت تمام وارد ميدان شد و ساختمان حرم امير المؤمنين و سيد الشهدا و حضرت ابا الفضل عليهم السلام و گنبد و دربها و ضريح ، آسيب ديد . اين جنايتها سبب شد رهبر انقلاب اسلامى ، آية اللّه خامنه‌اى طىّ اطلاعيّه‌اى ضمن محكوم كردن تجاوزات رژيم بعث عراق به حرمها و شهرهاى مقدّس ، روز پنجشنبه 8 ذىقعده 1411 ق . برابر با دوم خرداد 1370 ش . را عزاى عمومى اعلام كرده ، به سوگ بنشيند . « 1 » در بخشى از اين اطلاعيّه آمده است : « . . . با يورش وحشيانه به نجف و كربلا ، آن كردند كه قلم از شرح آن عاجز است و بر عتبات عاليات و مسلمانان و مردم عراق و حوزه‌هاى علميه ، آن روا داشتند كه طواغيت ستمگر و خون‌آشام بنى اميّه و بنى عبّاس هم روا نداشته بودند و چنان ضايعه و جراحتى بر قلب دوستان اهل بيت وارد كردند كه سنگينى آن را با هيچ فاجعه‌اى در اين زمان ، نتوان قياس كرد . « هيّجوا احزان يوم الطفوف . . . » . « 2 »\r\n- ديزج ، درخت سدر\r\n\r\nتربت\r\nخاك . خاك قبر امام حسين « ع » . تربت به معناى مقبره هم آمده است . در فارسى هم « رفتن سر خاك » به معناى زيارت قبر است . خداوند ، به پاس فداكارى عظيم امام حسين « ع » و شهادتش در راه احياى دين ، آثار ويژه و احكام خاصّى در تربت مقدّس سيد الشهدا و خاك كربلا قرار داده است . تربت خونين كربلا كه در برگيرندهء آن پيكر پاك است ، الهام‌بخش فداكارى و عظمت و يادآور جان باختن در راه ارزشهاى الهى است . از اين رو ، هم سجده بر آن تربت مستحبّ است ، هم ذكر گفتن با تسبيح تربت ، فضيلت بسيار دارد ، هم شفا دهندهء بيمارى است ، هم شايسته است كه هنگام دفن ميّت ، اندكى تربت همراه او گذاشته شود يا با حنوط مخلوط شود ، هم دفن شدن در كربلا ثواب دارد و ايمنى از عذاب مىآورد و هم نجس ساختن آن حرام است و اگر در بيت الخلا بيفتد بايد از آنجا پرهيز كرد يا از آنجا در آورد و احكام و آثار ديگر كه در فقه مطرح است . « 3 »\r\n\r\n\r\n","description":"","footnote":"\r\n( 1 ) - روزنامه‌هاى 31 ارديبهشت 1370 .\r\n( 2 ) - قضاياى درگيريها در نجف و كربلا و حملهء رژيم بعث به حرمهاى مطهّر ، در اخبار و گزارشهاى مطبوعات ارديبهشت 1370 درج شده است . از جمله ر . ك : « مرورى اجمالى بر تاريخ سياسى كربلا » انتشارات سازمان تبليغات اسلامى . نيز : « سيماى كربلا » ، محمد صحّتى .\r\n( 3 ) - براى توضيح بيشتر ر . ك : « دائره المعارف تشيّع » ، ج 4 ، ص 25 .\r\n","page_name":" 109 ","page_number":109},
  {"content":"\r\n\r\nرسول خدا « ص » مقدارى تربت كربلا به « امّ سلمه » داد و فرمود : هرگاه ديدى اين خاك ، تبديل به خون شد ، بدان كه حسين « ع » كشته شده است . « 1 »\r\nگرچه خوردن خاك ، حرام است ، امّا خوردن اندكى از خاك قبر سيد الشهدا به نيّت شفا گرفتن ( استشفاء ) جايز ، بلكه مؤكّد است و آداب و حدودى دارد . « 2 » امام رضا « ع » فرمود :\r\n« كلّ طين حرام كالميتة و الدّم و ما اهلّ لغير اللّه به ، ما خلا طين قبر الحسين « ع » فانّه شفاء من كلّ داء » « 3 » هر خاكى حرام است ، مثل مردار ، خون و ذبح‌شدهء بىنام خدا ، مگر خاك قبر حسين « ع » كه درمان هر درد است . امام صادق « ع » فرمود : « فى طين قبر الحسين شفاء من كلّ داء و هو الدّواء الأكبر » . « 4 » در خاك قبر حسين « ع » شفاى هر درد است و آن دواى بزرگتر است . روايت است كه از فضيلتهاى ويژهء حسين بن على « ع » اين است : « الشفاء فى تربته و الإجابة تحت قبّته و الأئمّة من ذرّيّته » . « 5 »\r\nامام صادق « ع » دستمال زردى داشت كه در آن تربت حضرت سيد الشهدا بود . وقت نماز كه مىشد همان تربت را در موضع سجودش مىريخت و بر آن سجده مىكرد . « 6 » و نيز آن حضرت فرمود : « السجود على تربة الحسين يخرق الحجب السبع » . « 7 » سجده بر تربت حسينى ، حجابهاى هفتگانه را كنار مىزند . همچنين روايت شده است كه امام صادق « ع » جز بر تربت سيد الشهدا سجده نمىكرد ، به عنوان فروتنى و تواضع در برابر خداوند : « كان الصّادق لا يسجد الّا على تربة الحسين تذلّلا للّه و استكانة اليه » . « 8 » نسبت به برداشتن كام نوزادان با تربت كربلا نيز احاديث فراوانى است ، از جمله از امام صادق « ع » روايت است كه : « حنّكوا اولادكم بتربة الحسين فانّها امان » . « 9 » كام فرزندان خود را با تربت حسين « ع »\r\n\r\n\r\n","description":"","footnote":"\r\n( 1 ) - سفينة البحار ، ج 1 ، ص 122 و 463 .\r\n( 2 ) - همان ، ج 2 ، ص 103 .\r\n( 3 ) - همان .\r\n( 4 ) - من لا يحضره الفقيه ، ج 2 ، ص 599 ( چاپ جامعه مدرسين ) ، المزار ، شيخ مفيد ، ص 143 .\r\n( 5 ) - مناقب ، ج 4 ، ص 82 .\r\n( 6 ) - منتخب التواريخ ، ص 298 .\r\n( 7 ) - بحار الأنوار ، ج 82 ، ص 153 و 334 .\r\n( 8 ) - همان ، ص 158 حديث 25 .\r\n( 9 ) - وسائل الشيعة ، ج 10 ، ص 410 . روايات تربت را از جمله در وسائل الشيعة ، ج 10 ، ص 408 تا 420 و ج 3 ، ص 607 ، المزار ، شيخ مفيد ، ص 143 و نيز بحار الأنوار ، ج 98 ، ص 118 ملاحظه فرماييد .\r\n","page_name":" 110 ","page_number":110},
  {"content":"\r\n\r\nبرداريد ، كه اين تربت ، امان است . در سنّتهاى چاوش‌خوانى ، اشاره به سيب بهشتى « 1 » و بوى سيب از تربت امام حسين « ع » مىكردند و مىخواندند : ( - بوى سيب ) .\r\n ز تربت شهدا بوى سيب مىآيد * ز طوس ، بوى رضاى غريب مىآيد \r\nآنچه به تربت سيد الشهدا قداست و كرامت بخشيده ، همان خون حسين « ع » و شهادت ثار الله است كه الهام‌بخش حريّت و راد مردى و فداكارى در راه خداست . به تعبير امام خمينى « قدس سرّه » : « همين تربت پاك شهيدان است كه تا قيامت ، مزار عاشقان و عارفان و دلسوختگان و دار الشّفاى آزادگان خواهد بود . » « 2 » به همين جهات ، هم « شفا خواهى » از تربت سيد الشهدا « ع » و هم « شفايابى » در آستانه و حرم حسينى جزء فرهنگ شيعه و مستند به روايات است .\r\n شهادت ، خاك را بوييدنى كرد * شهادت ، سنگ را بوسيدنى كرد \r\nعلامهء امينى « ره » مىنويسد : « آيا بهتر آن نيست كه سجده‌گاه ، از خاكى قرار داده شود كه در آن ، چشمه‌هاى خونى جوشيده است كه رنگ خدايى داشته است ؟ تربتى آميخته با خون كسى كه خداوند ، او را پاك قرار داده و محبّت او را اجر رسالت محمّدى « ص » قرار داده است ؟ خاكى كه با خون سرور جوانان بهشت و وديعهء محبوب پيامبر و خدا عجين گشته است ؟ . . . » « 3 »\r\nچه رازى در « تربت كربلا » نهفته است ؟ تربت كربلا ، خاكى آميخته با « خون خدا » ست و شگفت نيست كه خون ، به خاك ، اعتبار بخشد و شهادت ، در زمين و در و ديوار ، آبرو و قداست بيافريند و خاك كربلا ، مهر نماز عارفان گردد و در سجّاده ، عطر شهادت از تربت حسين « ع » به مشام عاشقان برسد و شفابخش دردها شود . درس گرفتن از تربت و فرات ، تنها در مكتب زيارت ميسّر است و سخن خاك را با دل ، تنها گوش حسينيان كربلايى مىشنود . « . . . در آنجا تربتى است ، گويا معدن مغناطيس ، كه افراد عاشق را كه قابل جذب‌اند ، مانند ذرّات كوچك آهن ، به سوى خود جذب مىكند . آنجا مضجع مقدّس سرباز فداكارى است كه رؤساى جمهور و پادشاهان ، قبل از آنكه رسم سرباز گمنام و\r\n\r\n\r\n","description":"","footnote":"\r\n( 1 ) - سفينة البحار ، ج 1 ، ص 124 .\r\n( 2 ) - صحيفهء نور ، ج 20 ، ص 239 .\r\n( 3 ) - سيرتنا و سنّتنا ، علامهء امينى ، ص 166 . در بحث تربت امام و الهامهاى قرآن از جمله ر . ك : مجلهء پيام انقلاب ، شماره‌هاى 147 و 148 ( سال 1364 ) .\r\n","page_name":" 111 ","page_number":111},
  {"content":"\r\n\r\nنهادن دسته گل معمول گردد ، عصارهء گل ، بهترين عطر را آوردند و بوسيدند و بوييدند و پاشيدند و آرزوى اين كردند كه كاش در برابرش جنگيده و اسلام را يارى مىكردند و كشته مىشدند . « 1 »\r\nشهيد مطهرى مىنويسد : « . . . تو كه خدا را عبادت مىكنى ، سر بر روى هر خاكى بگذارى نمازت درست است ، ولى اگر سر بر روى آن خاكى بگذارى كه تماس كوچكى ، قرابت كوچكى ، همسايگى كوچكى با شهيد دارد و بوى شهيد مىدهد ، اجر و ثواب تو صد برابر مىشود . » « 2 » در كربلا ، خاندان معيّنى بودند كه متصدّى تهيّهء مهر و تسبيح از تربت سيد الشهدا بودند و همه‌ساله مبلغ هنگفتى به والى بغداد مىپرداختند تا همچنان از اين امتياز برخوردار باشند . « 3 »\r\n- بوى سيب ، تسبيح تربت ، چاوش‌خوانى ، فرات\r\n\r\nتركيب بند محتشم - محتشم كاشانى\r\n\r\nتسبيح تربت\r\nتربت سيد الشهدا « ع » ، به خاطر قداست و فضيلت و الهام‌بخشى ، هم مورد سجود قرار مىگيرد ، هم از آن تسبيح براى ذكر گفتن تهيّه مىشود ، هم كام نوزاد را بر مىدارند ، هم همراه ميّت به صورت حنوط ، به كار مىرود . خاكى كه مدفن يك شهيد است ، انتقال دهندهء فرهنگ شهادت و الهام‌بخش شجاعت و ايمان است و تسبيحى كه با چنين تربتى گفته شود ، اجر مضاعف دارد . از امام صادق « ع » احاديثى در فضيلت تسبيح تربت سيد الشهدا روايت شده است . « 4 »\r\nحضرت زهرا « ع » از تربت حمزهء سيد الشهدا ، تسبيحى ساخته و به نخ كرده بود و با آن ، ذكر تسبيحات مىگفت ، مردم همچنان كردند . چون حسين « ع » شهيد شد ، به خاطر مزيّت و فضيلت تربت او ، اين كار دربارهء تربت قبر آن امام شهيد انجام گرفت . « 5 » پيش از تسبيح گلى ، حضرت زهرا تسبيحى داشت از نخ پشمين كه به آن گره‌هاى متعدّد زده بود و آن را\r\n\r\n\r\n","description":"","footnote":"\r\n( 1 ) - اوّلين دانشگاه و آخرين پيامبر ، شهيد پاك‌نژاد ، ج 2 ، ص 43 .\r\n( 2 ) - شهيد ( ضميمهء قيام و انقلاب مهدى ) ، ص 127 . در زمينهء تربت حسينى ، از جمله ر . ك : « الأرض و التربة الحسينيّه » ، شيخ محمد حسين كاشف الغطاء .\r\n( 3 ) - موسوعة العتبات المقدسه ، ج 8 ، ص 289 .\r\n( 4 ) - بحار الأنوار ، ج 98 ، ص 133 .\r\n( 5 ) - همان ، المزار ، شيخ مفيد ( چاپ كنگرهء شيخ مفيد ، 1413 ق ) ص 150 .\r\n","page_name":" 112 ","page_number":112},
  {"content":"\r\n\r\nمىگرداند و تسبيح و تكبير مىگفت ، تا آنكه حضرت حمزه در جنگ احد به شهادت رسيد . آنگاه از تربت او تسبيحى ساخت . رسم مردم بر اين جارى شد تا آنكه پس از شهادت امام حسين ، از تربت قبر او تسبيح فراهم مىكردند :\r\n« فلمّا قتل الحسين صلوات اللّه عليه عدل بالأمر اليه فاستعملوا تربته لما فيه من الفضل و المزيّه . » « 1 »\r\nدو حديث در فضيلت تسبيح تربت : امام صادق « ع » فرمود : « من كانت معه سبحة من طين قبر الحسين عليه السلام كتب مسبّحا و ان لم يسبّح بها » « 2 » هر كه تسبيحى از تربت قبر حسين « ع » داشته باشد ، تسبيحگوى نوشته مىشود ، هر چند با آن تسبيح نگويد . اما كاظم « ع » فرمود : « لا يستغنى شيعتنا عن اربع : . . . و سبحة من طين قبر الحسين فيها ثلاث و ثلاثون حبّة . . . » « 3 » شيعهء ما از چهار چيز بىنياز نيست : . . . يكى هم تسبيحى با 33 دانه از خاك قبر امام حسين عليه السلام . « 4 »\r\nتسبيح تربت ، قصيده‌اى صد بيتى است و واژه‌هايش همه عاشورايى ، كه دانه‌هايش همراه ذاكر ، ذكر مىگويد و عطر شهادت را مىپراكند . كربلائيان با مضمون اين قصيدهء مقدّس همنوايى مىكنند و با تركيبات آن كه الله اكبر ، الحمد لله و سبحان الله است ، آشنا و مأنوسند . دانه‌هاى تسبيح تربت ، گوهرهايى است كه از خاك كوى عشق گرفته شده و از آن نورى تا ملكوت خدا متصاعد مىشود . دلهاى دريايى ، گوهر تربت را در ساحل عشق ، با « اشك » شستشو مىدهند ، و از زمزم ديدگان بر آن مىبارند . اين است رمز جلوه و جلاى هميشگى « تربت حسين » ! و همين است راز برترى تسبيح تربت ، بر دانه‌هاى ياقوت و عقيق و فيروزه و زبرجد و الماس ! تسبيح تربت ، تركيبى كربلايى دارد و آهنگى زهرايى و مفاهيمش هديهء خداوند به « فاطمه » است . منظومه‌اى رمزى از قداست و فداكارى و عشق و خلوص است . چه اكسير شگفتى در خاك مزار حسين « ع » نهفته است ، فضيلت بخش خاك بر گوهر !\r\n- تربت ، فرات\r\n\r\n\r\n","description":"","footnote":"\r\n( 1 ) - همان ، ج 82 ، ص 333 .\r\n( 2 ) - همان ، ص 340 .\r\n( 3 ) - همان . در « المزار » شيخ مفيد ، ص 152 ، عدد سى و چهار دانه آمده است .\r\n( 4 ) - براى آگاهى از تاريخچهء تسبيح و تسبيح تربت و آداب آن ر . ك : « دايره المعارف تشيع » ، ج 4 ، ص 205 .\r\n","page_name":" 113 ","page_number":113},
  {"content":"\r\n\r\n\r\nتعزيه\r\nتعزيه و تعزيت ، هم به معناى تسليت گفتن به يك داغدار از مصيبت است ، هم به معناى اجراى نوعى نمايش مذهبى به ياد حادثهء عاشورا كه « شبيه‌خوانى » هم گفته مىشود . اما توضيح هر يك :\r\n\r\nتسليت گويى\r\nاصل تسليت گويى به خاطر مصيبتى كه بر كسى وارد شده ، در اسلام مستحب است .\r\nرسول خدا « ص » فرمود : « من عزّى مصابا فله مثل اجره » « 1 » هر كس مصيبت ديده‌اى را تسليت گويد ، پاداشى همانند او دارد . و نيز طبق حديثى از امام صادق « ع » ، خداوند به حضرت فاطمه « ع » در سوگ شهادت حسين « ع » تعزيت گفت . « 2 » از مستحبّات روز عاشورا است كه افراد وقتى به هم مىرسند ، نسبت به اين مصيبت بزرگ به يكديگر تعزيت و تسليت گويند . اين نشانهء داغدارى در اين فاجعهء عظيم و همبستگى با جبههء شهداى كربلاست . عبارتى كه مستحب است در اين تسليت گويى گفته شود چنين است : « اعظم الله اجورنا بمصابنا بالحسين عليه السلام و جعلنا و ايّاكم من الطّالبين بثاره مع وليّه الإمام المهدىّ من آل محمّد عليهم السلام » . « 3 » در اين متن تعزيت ، ضمن داغدارى در سوگ سيد الشهدا ، مسألهء خونخواهى آن امام شهيد در ركاب حضرت مهدى « ع » از خداوند خواسته شده است .\r\nسنّت تسليت گويى در ميان شيعه ، نسبت به مناسبتهاى ديگرى كه وفات معصومين « ع » پيش مىآيد رايج است و هنگام ديدار ، جملهء « اعظم اللّه اجوركم » را مىگويند .\r\n\r\nشبيه‌خوانى\r\nتعزيه‌خوانى و شبيه‌خوانى ، نمايشى است كه در يك محوّطه ، با حضور مردم توسّط چند نفر انجام مىگيرد كه در نقش قهرمانان كربلا و با لباسهاى مخصوص و ابزار جنگى و همراه با دهل و شيپور ، نيزه ، شمشير ، سپر ، سنج ، كرنا ، سرنا ، خنجر ، زره ، مشك آب و اسب ، ايفاى نقش مىكنند . صحنه و نمايش ، بر مبناى حوادث كربلا و مقتلها تنظيم\r\n\r\n\r\n","description":"","footnote":"\r\n( 1 ) - سفينة البحار ، ج 2 ، ص 188 . در اين زمينه ر . ك : « باب التعزية و المآتم » در بحار الأنوار ، ج 79 ، ص 71 تا 113 .\r\n( 2 ) - همان .\r\n( 3 ) - مفاتيح الجنان ، اعمال روز عاشورا .\r\n","page_name":" 114 ","page_number":114},
  {"content":"\r\n\r\nمىشود . « 1 » تعزيه ، اگر به صورت صحيح و با حفظ موازين و شئون معصومين انجام شود ، تأثير مهم مىگذارد و وسيلهء انتقال فرهنگ شهادت به نسلهاى آينده است .\r\n« در فرهنگ شيعه ، به معناى نوحه بر امامان شهيد ، نزديك قبورشان يا در خانهء سوگواران است كه براى امام حسين « ع » نوحه مىخوانند . در فرهنگ مردم ، نمونه‌هايى از تابوتهاى سمبليك براى كشته‌هاى كربلاست . در شهرهاى مختلف شيعه‌نشين ، روز عاشورا مراسم خاصّى برپا مىكنند و هودجها و اسبهايى را راه مىاندازند . برپايى اين گونه مراسم كه در اماكن عمومى و مساجد و . . . به صورت تحريك كنندهء حزن مردم است ، « تعزيه » نام دارد و با لباسها و . . . برخى حوادث كربلا را به صورت نمايش ارائه مىكنند . در اين مراسم ، روضه‌خوانى و نوحه‌خوانى هم انجام مىگيرد و كودكانى هم بعنوان « پيشخوان » برنامه اجرا مىكنند و منتهاى اجرايى اغلب به صورت شعر است . شكل تكامل‌يافتهء تعزيه ، جديد است . » « 2 »\r\nدربارهء اين نمايش مذهبى نوشته‌اند : « شبيه‌خوانى يا به اصطلاح عامّه « تعزيه‌خوانى » ، عبارت از مجسّم كردن و نمايش دادن شهادت جانسوز حضرت حسين « ع » سيد الشهدا و ياران آن بزرگوار يا يكى از حوادث مربوط به واقعهء كربلا بود . . . شبيه‌خوانى ناطق ، ظاهرا در دورهء ناصر الدّين شاه در ايران معمول شد ، يا اگر قبلا چيز از آن قبيل بود ، در دورهء سلطنت ناصر الدين شاه رونقى بسزا يافت و شبيه‌خوانهاى زبردستى پيدا شدند . ظاهر آن كه مشاهدات شاه در سفرهاى خود از تآترهاى اروپا در پيشرفت كار تعزيه و شبيه‌خوانى بىتأثير نبوده است . » « 3 » « شبيه‌خوانى و تعزيه‌خوانى » سنّت هنرى و نمايشى اهل تشيّع است كه سيماى وجيه و معصوم قدّيسين را از روزگار كهن تا به امروز در برابر ديدگان اهل معنى عيان داشته است . » « 4 »\r\nدربارهء كيفيّت اجراى آن و سنّتها و آداب مربوط به تعزيه ، تحقيقات ارزشمندى انجام گرفته و آثارى تأليف شده است . در يكى از منابع آمده است : « تعزيه به احتمال قوى به صورت هيئت فعلى خويش در پايان عصر صفوى پديد آمد و از همهء سنّتهاى كهن نقّالى\r\n\r\n\r\n","description":"","footnote":"\r\n( 1 ) - دربارهء تاريخچهء آن در كشورمان ايران ر . ك : « تعزيه ، هنر بومى پيشرو ايران » گردآورنده : پنز چلكووسكى . ترجمه :\r\nداود حاتمى . نيز « دايرة المعارف تشيع » ، ج 4 .\r\n( 2 ) - دائرة المعارف الإسلامية ، ج 5 ، ص 313 ( با تلخيص ) .\r\n( 3 ) - از صبا تا نيما ، يحيى آرين‌پور ، ج 1 ، ص 322 .\r\n( 4 ) - درآمدى بر نمايش و نيايش در ايران ، جابر عناصرى ، ص 86 .\r\n","page_name":" 115 ","page_number":115},
  {"content":"\r\n\r\nو روضه‌خوانى و فضائل و مناقب‌خوانى و موسيقى مدد گرفت و تشكيلاتى محكم براى خود ترتيب داد و كارگردانان ورزيده ادارهء آن را در دست گرفتند . . . تعداد تعزيه‌هاى اصلى كه كمى از صد مىگذرد ، كيفيّت تعزيه‌نامه‌ها كه غالبا منظوم و در هر حال آهنگين يعنى مركّب از بحر طويل و شعر است ، دستگاههايى كه هر يك از خوانندگان بايد شعر خود را در آن بخوانند ، آهنگ مخالف‌خوانان كه داراى هيمنه و شكوه حماسى است . . . » « 1 » به اقتضاى نقشى كه افراد مختلف در اجراى تعزيه و شبيه‌خوانى داشتند و حال و هواى شعرها و نحوهء خواندن ، اصطلاحات خاصّى هم رايج بود ، مثل : رجزخوانى ، شبيه‌خوانى ، نوحه‌خوانى ، بحر طويل خوانى ، مقتل‌خوانى ، شهادت شهادت‌خوانى ، هجران‌خوانى ( از زبان اسرا ) ، اشقيا خوانى و شمرخوانى ( از زبان سران سپاه عمر سعد ) . آنچه نقل شد ، گوشه‌اى از كيفيّت اجراى آن را نشان مىدهد . به نقل ديگرى توجه كنيد : « شبيه‌خوانى و تعزيه در عصر صفويّه هنوز در ايران مرسوم نشده بود . . . برپايى نمايش مذهبى يا تعزيه ظاهرا از زمان پادشاهى كريم‌خان زند در ايران معمول شده است . . . اين نوع عزادارى كه بيشتر جنبهء عاميانه داشته و رواج آن در شهرهاى كوچك و قراء و قصبات ايران بيشتر از شهرهاى بزرگ بوده است . . . صورت سادهء آن ( شبيه‌سازى ) كه عنوانى نداشته در عهد صفويّه معمول بوده و بعد از سلسلهء صفويّه به صورت نمايش مذهبى روى صحنه آمده است . . . از خصوصيّات تعزيه اين بود كه هر يك نقش خود را با خواندن اشعار مذهبى در يكى از دستگاهها و آوازها . . . اجرا مىكردند و . . . مخالفين در جواب و سؤال با موافقين نيز رعايت بحر و قافيه را در اشعار مىكردند . همچنين شمايل آنها با اصل نيز تناسب داشت .\r\nمثلا شبيه على اكبر ، جوان هيجده يا نوزده و بيست‌ساله ، خوش قيافه و نيكواندام و . . . » « 2 »\r\nمسأله شبيه‌خوانى از ديدگاه فقهى و اعتقادى نيز مورد بحث و بررسى عالمان شيعه قرار گرفته است . برخى آن را تحريم و بعضى تجويز كرده‌اند . « 3 » تأثيرگذارى عاطفى و نيز روحيهء ضد ظلم كه در پى ديدن نمايشهاى تعزيه در افراد ايجاد مىشود ، از نقاط قوت و\r\n\r\n\r\n","description":"","footnote":"\r\n( 1 ) - فصلنامهء هنر ، شمارهء 2 ، ص 162 ، مقالهء « پژوهشى در تعزيه و تعزيه‌خوانى » .\r\n( 2 ) - موسيقى مذهبى ايران ، ص 33 تا 35 ( تلخيص شده ) نيز ر . ك : فصلنامهء هنر ، شمارهء 2 ( زمستان 61 ) ص 156 مقالهء « پژوهشى در تعزيه و تعزيه‌خوانى » .\r\n( 3 ) - از جمله دربارهء نظريهء علما دربارهء جواز تعزيه و شبيه‌خوانى و سينه‌زنى و دسته راه انداختن . . . ر . ك : « فصلنامهء هنر » شمارهء 4 ( پائيز 1362 ) مقالهء « فتاواى علماى سلف دربارهء عزادارى و شبيه‌خوانى » ص 290 . همچنين كتاب « اسرار الشهادة » فاضل دربندى ، بحث مبسوطى در اين باره‌ها دارد ، ص 61 تا 66 .\r\n","page_name":" 116 ","page_number":116},
  {"content":"\r\n\r\nمثبت اين نمايش مذهبى است . به همين جهت در ايران پس از انقلاب اسلامى ، رواج و توسعهء بيشترى يافته و همراه اين توسعه ، تحوّلاتى هم در سبك اجرا ، هم در محتواى اشعار و جهت‌گيرى سياسى اجتماعى پديد آمده است . در واقع ، انقلاب اسلامى به تعزيه روح جديدى بخشيد و اين هنر جان گرفت . صاحب نظران اين فن ، خود به تأثير آن در روحيهء سربازان و افسران در طول سالهاى دفاع مقدّس اعتراف كرده‌اند . « 1 »\r\nاجراى تعزيه مخصوص ايران نيست ، در كشورهاى اسلامى و شيعى ديگرى نيز اين سنّت مورد توجّه است و با سبكهاى گوناگون و اعتقادات و مراسم مختلف و ابزار و ادوات ديگرى اجرا مىشود ، از جمله در هند و پاكستان ، كه رواج بيشترى دارد . « 2 »\r\n- تكيه ، تكيه دولت ، طشت‌گذارى\r\n\r\nتكيه\r\nمحلّى كه براى عزادارى سيد الشهدا عليه السلام ، بويژه در ايّام عاشورا ساخته و برپا مىشود . اين گونه اماكن ، علاوه بر آنكه حرمت و قداست خاصّ خود را دارد ، احكام مخصوص مساجد را ندارد ، بنا بر اين محدوديّت حضور در آن مثل مسجد نيست . « تكيه ، يا تكيه‌گاه ، بعد از مسجد در حقيقت پايگاه معنوى مسلمانان خصوصا شيعيان به حساب مىآيد . جايى كه مردم با تعزيه‌خوانى و سوگوارى سالار شهيدان و ياران با وفايش به او متوسّل و متّكى مىشوند . . . تكيه با تعزيه و عزادارى عجين گشته و اين دو را هرگز نتوان از يكديگر جدا كرد . به نظر مىرسد تعزيه پس از حادثهء كربلا براى نشان دادن وقايع خونبار عاشورا به سبك سوزناك ابداع شده باشد و با تقليد از نمايشهاى قديمى كه تا عهد پيشداديان مىرسد ، ارتباط پيدا مىكند . » « 3 »\r\nدر نقل فوق ، روى تكيه‌گاه بودن تكيه براى عزاداران حسينى تكيه شده است . اين دقّت را ديگران نيز داشته‌اند و در پيشينهء تاريخى آن به اين جنبه عنايت كرده‌اند . از جمله به اين نقل توجّه كنيد : « جايى كه مأمن و پناهگاه و تكيه‌گاه فقيران و مسافران بوده و رايگان در آنجا اقامت موقّت داشته‌اند . محافظان و نگهبانان آن ( تكيه داران ) از جوانمردان بودند و آداب و رسومى خاصّ داشتند كه در « فتوت‌نامه » ها آمده است . جز اين مفهوم ،\r\n\r\n\r\n","description":"","footnote":"\r\n( 1 ) - از جمله ر . ك : « كيهان فرهنگى » ، مهر 63 ، ص 27 ، مقالهء « نشستى در ارزيابى تعزيه » .\r\n( 2 ) - همان ، ص 31 .\r\n( 3 ) - تاريخ تكايا و عزادارى قم ، ص 69 .\r\n","page_name":" 117 ","page_number":117},
  {"content":"\r\n\r\nتكايا محلّى براى اجراى تعزيه براى سالار شهيدان بوده كه در وسط تكيه ، روى سكويى بر آمده از زمين ، تعزيه‌خوانان موجب تحريك احساسات جماعت عزادار مىشدند .\r\nرفته رفته تكيه به محلّى براى عزادارى تبديل شد . از زمان ناصر الدين شاه به بعد ، تكيه‌هاى بطور رسمى محلّ اجراى نمايشهاى مذهبى شد . . . در بيشتر تكيه‌ها - به اقتضاى فصل - چادرهايى بزرگ بر مىافراشتند كه در واقع سقف اين گونه تكيه‌ها به شمار مىرفت . پارچه‌هايى سياه كه اشعارى در سوگ خاندان امام حسين « ع » بر آن نقش بسته است و علامت و شكل مخصوص تكيه نيز در جايى از آن قرار مىگرفت . هر تكيه ، علامتى ويژه و علمى ممتاز از بقيهء تكيه‌ها براى خود داشت . بيشتر تكيه‌ها بر گذرگاهها و راههاى رفت و آمد مردم ساخته مىشدند و دو مدخل داشتند كه قافله‌ها و شبيه گردانان و دسته‌هاى عزادارى از آن عبور مىكردند . . . در هر تكيه به يادبود تشنگى شهيدان كربلا سقّا خانه‌اى بنا مىشد . بعدها در كنار تكيه‌ها ، محلّهايى به نام حسينيّه و زينبيّه بنا شد و يا تكايا به نام « حسينيّه » تغيير نام يافتند . » « 1 » گاهى به همّت اهل يك شهر ، در شهرهاى زيارتى از قبيل « مشهد » ، « كربلا » ، « نجف » ، و . . . حسينيّه‌هايى ساخته مىشود كه اغلب مورد استفادهء زوّار آن شهر قرار مىگيرد .\r\nبه نظر برخى ، پديد آمدن « تكيه » ، در مقابل مراكز دينى وابسته به خلافتهاى غير شيعى بوده تا پايگاهى براى هواداران نهضت حسينى و دور از سلطهء حكّام باشد : « تكيه و حسينيّه ، مركز تشكيلات ضدّ حكومتى ايجاد مىكرد . . . شيعه ، تكيه و حسينيّه مىسازد تا به جنگجويانش پناهگاهى ببخشد . . . به خمس و حسينيّه رو مىكند ، تا به مبارزهء همه‌جانبه‌اش از على « ع » تاكنون امكان و قدرت بخشد . چنين است كه ساختن « حسينيّه » ، ضربه‌اى است بر پيكر حكومت . . . » « 2 »\r\n- تعزيه ، تكيه دولت ، حسينيّه ، عزاخانه\r\n\r\nتكيه دولت\r\nمحلّى بود در مركز تهران در عصر ناصر الدين شاه ، كه به صورت محلّ اجراى تعزيهء بزرگ و مهمّ در روز عاشورا در آمده بود . ديلميان ، اجراى نمايش داشتند . سپس در عصر ناصر الدين شاه بيشتر معمول شد و پس از سفر وى به فرنگ و ديدن تآترهاى اروپا ، پس از\r\n\r\n\r\n","description":"","footnote":"\r\n( 1 ) - مجلهء « كيهان فرهنگى » ، سال 10 شمارهء 3 ، ص 29 و 30 .\r\n( 2 ) - ياد و يادآوران ، دكتر على شريعتى ( چاپ حسينيه ارشاد ) ص 39 و 40 .\r\n","page_name":" 118 ","page_number":118},
  {"content":"\r\n\r\nبازگشت در سال 1290 قمرى تكيه دولت را بنا نهاد . از آن پس تكيه‌هاى ديگرى هم بنا شد . « تكيه دولت . . . محوّطهء وسيع دو طبقه‌اى بود كه طبقهء بالاى آن ، غرفه غرفه ساخته شده و هر يك از غرفه‌ها به شاه و بانوان حرم و درباريان اختصاص داشت . در صحن تكيه ، جايگاه بزرگى براى تعزيه‌خوانها بود و در وسط آن ، تختى از گچ و آجر ساخته بودند كه تعزيه‌خوانها بر بالاى آن قرار گرفته نقش خود را ايفا مىكردند » . « 1 » « ناصر الدين شاه به تشكيل مجالس تعزيه بسيار تمايل نشان مىداد . به همين نظر دستور ساختن تكيهء دولتى را در مجاورت اندرون شاهى داد . تكيه با وسعت نسبتا زياد چند طبقه ، به صورت آمفىتآتر با تخت بزرگى در وسط و روپوش آهنى ساخته شد كه در مواقع تعزيه ، روى روپوش آهنى را چادر مىكشيدند . اين تكيه ، پشت بانك ملّى كنونى بازار ، رو به روى سبزه ميدان . . . واقع بود . در سال 1327 شمسى خراب شد . « 2 »\r\n- تعزيه ، تكيه ، طشت‌گذارى\r\n\r\nتلاوت قرآن\r\nسر بريدهء امام حسين « ع » بر سر نيزه ، در كوفه و در ايّامى كه اهل بيت « ع » را به عنوان اسير ، وارد اين شهر كرده بودند ، آيهء اصحاب كهف را تلاوت مىكرد : « ام حسبتم انّ اصحاب الكهف و الرّقيم كانوا من آياتنا عجبا » « 3 »\r\n سر بىتن كه شنيده است به لب سورهء كهف * يا كه ديده است به مشكات تنور آيهء نور \r\n- دير راهب ، سر امام حسين « ع »\r\n\r\nتلّ زينبيّه\r\nتل ، به معناى تپه ، تودهء خاك و ريگ است ، پشتهء بر آمده از زمين . سرزمين كربلا ، ناهموار و داراى تل و تپّه بود . در حادثهء كربلا ، تلّ و تپه‌اى مشرف بر شهادتگاه شهداى كربلا بود و حضرت زينب « ع » بالاى آن مىآمد تا وضع برادرش امام حسين « ع » را در ميدان نبرد ، بررسى كند و جوياى حال او شود . در حال حاضر ، بنايى به همين نام در سمت غرب صحن سيد الشهدا طرف درب « زينبيّه » وجود دارد . تجديد بناى تل زينبيّه در اين\r\n\r\n\r\n","description":"","footnote":"\r\n( 1 ) - از صبا تا نيما ، آرين‌پور ، ج 1 ، ص 323 ( پاورقى ) .\r\n( 2 ) - موسيقى مذهبى ايران ، ص 35 و 44 .\r\n( 3 ) - مناقب ، ابن شهر آشوب ، ج 4 ، ص 61 .\r\n","page_name":" 119 ","page_number":119},
  {"content":"\r\n\r\nاواخر ، در سال 1398 قمرى بوده است . « 1 »\r\n\r\nتنعيم\r\nنام محلّى است در دو فرسخى مكّه و يكى از ميقاتهايى است كه حجّاج از آنجا براى عمره محرم مىشوند . در آنجا مسجدها و آبهايى بوده است . چون سمت راست آن كوهى به نام « ناعم » بوده ، آن محلّ به « تنعيم » معروف شده است . سيد الشهدا « ع » در مسير خويش به كوفه ، وقتى به تنعيم رسيد ، با كاروانى كه از يمن مىآمد برخورد كرد كه وسايلى براى يزيد مىبردند . امام ، اموال آن كاروان را گرفت . « 2 » چه بسا هدف از اين مصادره ، ضربهء اقتصادى به دشمن بوده است . سيد الشهدا افراد كاروان را پس از پرداخت كرايه تا آن محلّ ، آزاد گذاشت كه همراه او به كربلا آيند ، يا هر جا كه مىخواهند بروند . عدّه‌اى به او پيوستند . « 3 »\r\n- تاكتيكهاى نظامى - تبليغى\r\n\r\nتنور خولى - خولى\r\n\r\nتوّابين\r\nتوبه‌كنندگان ، لقب گروهى از شيعيان كوفه كه به خونخواهى شهداى كربلا قيام كردند .\r\nپس از حادثهء كربلا ، شيعيان كوفه بخاطر يارى نكردن امام حسين « ع » پشيمان شدند و توبه كردند و زدودن ننگ كوتاهى در نصرت امام را در قيام و انتقام از قاتلان سيد الشهدا ديدند .\r\nسليمان بن صرد خزاعى را كه از چهره‌هاى بارز شيعه بود به رياست برگزيده ، در خانهء او گرد آمدند و هم پيمان شدند تا دست به قيام عليه امويان بزنند . آغاز تصميمشان در سال 61 هجرى بود ، ليكن زمان نهضت را در سال 65 هجرى قرار دادند . در اين مدّت ، با جذب افراد به گروه خويش و تهيّهء سلاح و فراهم كردن امكانات نهضت ، پس از مدّتى سازماندهى مخفيانه ، سرانجام با جمعيتى 4000 نفرى قيام كردند و با شعار « يا لثارات الحسين » ، عازم نخيله شدند تا از آنجا به سوى شام حركت كنند . شروع قيام آنان را در عصر مروان بن حكم ، روز چهارشنبه بيست و دوّم ربيع الثانى گفته‌اند . « 4 »\r\n\r\n\r\n","description":"","footnote":"\r\n( 1 ) - تراث كربلا ، سلمان هادى طعمه ، ص 129 .\r\n( 2 ) - الحسين فى طريقه الى الشهادة ، ص 26 ، تاريخ طبرى ، ج 4 ، ص 289 .\r\n( 3 ) - كامل ، ابن اثير ، ج 2 ، ص 547 .\r\n( 4 ) - انصار الحسين ، شمس الدين ، ص 205 .\r\n","page_name":" 120 ","page_number":120},
  {"content":"\r\n\r\nبر سر تربت سيد الشهدا رفتند و پس از زيارت قبر حسين « ع » و گريه‌ها و ناله‌ها با خدا چنين راز و نياز كردند : « پروردگارا ! ما پسر دختر پيامبرمان را خوار و بىياور ساختيم ، گذشتهء ما را ببخشاى و توبهء ما را بپذير ، كه تو توبه‌پذير مهربانى ، بر حسين و ياران شهيد و صدّيق او رحمت فرست . ما تو را شاهد مىگيريم كه بر همان راه و هدفى هستيم كه آنان جان باختند ، پس اگر ما را نبخشايى و رحم نكنى از زيانكاران خواهيم بود » . « 1 » به خاطر همين اظهار توبه و پشيمانى ، به « توّابين » مشهور شدند . چون عامل اصلى فاجعهء كربلا را حكومت يزيد مىدانستند ، از آنجا رو به شام نهادند و به عين الورده آمدند و در آنجا با سپاه شام برخوردى شديد داشتند . پس از چندين روز نبرد سخت ، سرانجام سران نهضت ، از جمله سليمان بن صرد كه آن هنگام 93 سال از عمرش مىگذشت به شهادت رسيدند و انقلابيون چون توان مقابله با سپاه انبوه شام را كه با فرماندهى « حصين بن نمير » آمده بودند نداشتند ، شبانه به كوفه رفتند ، البته جمعى هم در درگيرى شهيد شدند . « 2 » رهبران نهضت ، بجز سليمان ، عبارت بودند از : مسيّب بن نجبه ، عبد الله بن سعد ازدى ، عبد اللّه بن وال ، رفاعة بن شدّاد .\r\n- سليمان بن صرد ، نهضتهاى پس از عاشورا ، يا لثارات الحسين\r\n\r\nتوبهء حرّ - حرّ بن يزيد رياحى\r\n\r\nتوسّل\r\nوسيله‌جويى ، حاجت خواستن از خداوند ، با وسيله و شفيع قرار دادن پاكان و أئمّه معصومين « ع » از جمله سيد الشهدا و فرزندانش و شهداى كربلا ، در قرآن است كه :  « وَ ابْتَغُوا إِلَيْهِ الْوَسِيلَةَ »  ( مائده 35 ) .  « يَدْعُونَ يَبْتَغُونَ إِلى رَبِّهِمُ الْوَسِيلَةَ »  ( اسراء 57 ) . توسّل ، دست يافتن به قلب هستى ، از طريق رگهايى است كه اين ارتباط حياتى را تسهيل مىكند .\r\nمعصومين و اولياء اللّه بخاطر مقام قرب و منزلتشان نزد خداى متعال ، حق شفاعت دارند و كسانى كه با وسيله قرار دادن آنان نزد خداى بزرگ ، حاجت خود را از خداوند مىطلبند ، اميد بيشترى براى استجابت دعا دارند . اين توسّل ، به صورت زيارت ، دعا ، عزادارى ، گريستن ، ولايت با اولياء خدا و برائت از دشمنان حق فراهم مىگردد .\r\nنسبت به حسين بن على « ع » هم زيارت ، بعنوان وسيله‌جويى به سوى خداست . در\r\n\r\n\r\n","description":"","footnote":"\r\n( 1 ) - ثورة الحسين ، شمس الدين ، ص 264 .\r\n( 2 ) - حياة الامام الحسين ، باقر شريف القرشى ، ج 3 ، ص 450 و كامل ابن اثير ، حوادث سال 65 .\r\n","page_name":" 121 ","page_number":121},
  {"content":"\r\n\r\nدعاى بعد از زيارت عاشورا مىخوانيم : « يا امير المؤمنين و يا ابا عبد اللّه ، اتيتكما زائرا متوسّلا الى اللّه ربّى و ربّكما » . دعاى توسّل نيز ، واسطه قرار دادن چهارده معصوم عليهم السلام در پيشگاه خداوند متعال است . امام حسين « ع » و شهداى كربلا و أئمّه معصومين همه باب الحوايجند ، ليكن هر كدام به نحوى و با عشقى خاصّ . عزادارى ما نيز نوعى توسّل جستن به اين خاندان است ، تا هم ابراز محبّت شود و هم جلب لطف و كرم .\r\nهيئتهاى متوسّلين به شهداى كربلا و سيد الشهدا نيز از همين راه براى تقرّب به خدا و بر آمدن حاجتها بهره مىجويند و خود را به آن معدن حيات و روشنى وصل مىكنند . « 1 »\r\n- شفاعت\r\n\r\nتوغ ( توق )\r\nاز جمله وسايل تزيينى دسته‌هاى عزادارى است و قدمت آن به عهد صفويّه مىرسد .\r\nپايه‌اى است كه بر روى آن يك صندوق و بر روى صندوق ، زبانهء بلندى قرار دارد و شالى نيز بر سر زبانه مىبندند و مانند علمات ، يك نفر آن را حمل مىكند . « 2 » اين كلمه در اصل به معناى دم اسب است ( در تركى ) كه بر سر علم مىبسته‌اند . به نوشتهء دهخدا : « علم مانندى كه بر سر آن به جاى پرچم ، منگوله‌اى از پشم يا ابريشم آويزند ، بيرق تركان عثمانى ، و آن دم اسبى بود بر سر نيزه و بر آن گروهه‌اى از زر . » « 3 »\r\n« در اصل ، يكى از آلات جنگى بوده است . به نوشتهء حسين واعظ كاشفى در فتوت‌نامه « توق ، همين نيزه است ، امّا به شرط آنكه پرچم داشته باشد . . . توق ، اصل و نشانه را گويند و در هر لشكرگاهى كه توق زدند ، هر كس مىداند كه جاى او كجاست ، آنجا رود . . . » در عصر صفويّه ، توغ از تجهيزات دسته بود ، امّا زبانه نداشت . اكنون توغها داراى زبانه هستند . . . هر تكيه تعدادى توغ دارد كه در روزهاى خاصّ از ايّام محرّم ، آنها را جامه ( لباس ) مىكنند . . . مردم عزادار ، با نظمى خاصّ در دسته‌هاى سينه‌زنى و زنجير زنى وارد تكيه شده و به دنبال آن توغها با شور و هيجانى خاصّ ، به همراه شيون و نالهء مردان و زنان به حالت نيمه افراشته نگه داشته مىشوند . . . » « 4 » اين گونه احساسات و شعائر مذهبى ستودنى\r\n\r\n\r\n","description":"","footnote":"\r\n( 1 ) - در بحار الانوار ، ج 91 ، ص 1 تا 47 باب توسّل و استشفاع به محمّد و آل محمّد .\r\n( 2 ) - تاريخ تكايا و عزادارى قم ، ص 216 .\r\n( 3 ) - لغت‌نامه ، دهخدا .\r\n( 4 ) - كيهان فرهنگى ( مجلّه ) ، سال 10 شمارهء 3 ، ص 31 .\r\n","page_name":" 122 ","page_number":122},
  {"content":"\r\n\r\nاست ، ولى كاش نيمى از آنچه به تجهيزات و علمات و توق و ابزار ، بها داده مىشود ، براى محتواى عاشورا و تعاليم نهضت امام حسين « ع » و هدف عزادارى بها داده شود .\r\n- علمات ، كتل\r\n\r\nتير سه شعبه\r\nتيرى زهرآگين كه بر قلب امام حسين « ع » نشست . در اين باره به اين نقل توجّه كنيد :\r\n« پس از جنگهاى بسيار كه روز عاشورا امام حسين « ع » داشت ، لختى براى استراحت ايستاد . ناتوان شده بود . سنگى از سوى دشمن آمد و بر پيشانى او خورد كه خون از آن جستن كرد . امام خواست كه با جامه ، خون از چهره پاك كند كه تيرى سه شعبه و مسموم بر سينهء حضرت نشست « اتاه سهم محدّد مسموم له ثلاث شعب » . حضرت تير را از پس سر بيرون آورد و خون از جاى آن فوران زد . خونها را به آسمان پاشيد و بر چهره ماليد تا رسول خدا را با چهره‌اى خون‌آلود ديدار كند . » « 1 »\r\nدر واقع ، تيرى كه روز عاشورا بر سينهء امام نشست ، روز « سقيفه » بر كمان نهاده و رها شد و بسى قلبها را خون كرد و در كربلا نيز خون سيد الشهدا « ع » را بر خاك ريخت . اگر آن بناى انحراف نخستين نبود ، نيم قرن پس از وفات پيامبر ، قلب فرزند پيامبر از سوى امّت او هدف قرار نمىگرفت .\r\n\r\n\r\n","description":"","footnote":"\r\n( 1 ) - بحار الأنوار ، ج 45 ، ص 52 و 53 ، مقتل الحسين ، مقرّم ، ص 351 .\r\n","page_name":" 123 ","page_number":123},
  {"content":"\r\n\r\n\r\n[ ث 
  ]\r\n\r\nثار\r\nخونخواهى ، خون ، قيام براى خونخواهى ، « طلب ثار » . امام باقر « ع » ضمن بيان اينكه حسين بن على و ما اهل بيت ، همان مظلومى هستيم كه در آيهء قرآن آمده است :  « وَ مَنْ قُتِلَ مَظْلُوماً فَقَدْ جَعَلْنا لِوَلِيِّهِ سُلْطاناً »  ( اسراء 33 ) ، فرمود : « القائم منّا اذا قام طلب بثأر الحسين . . . » . « 1 » نامگذارى امام عصر « عج » به « منتقم » نيز به خاطر همين قيام براى خونخواهى است . « 2 » در زيارت عاشورا هم اين آرزو در دعا آمده است : « و ان يرزقنى طلب ثارى ( ثاركم ) مع امام هدى ظاهر . . . و ان يرزقنى طلب ثارك مع امام منصور . . . » و در دعاى ندبه ، از اوصاف حضرت مهدى « ع » ، خونخواهى سيد الشهدا بيان شده است : « أين الطّالب بدم المقتول بكربلا » . « 3 »\r\nفرهنگ خونخواهى در ميان همهء اقوام از جمله عربها بوده است . نسبت به شهيد كربلا هم كه خون عزيزش بر زمين ريخت ، در سالهاى بعد كسانى به خونخواهى برخاستند ، از جمله نهضت توّابين به رهبرى سليمان بن صرد خزاعى و نيز قيام مختار در كوفه ، به انگيزهء « طلب ثار » بوده و شعارشان نيز در اين نهضت « يا لثارات الحسين » بوده است . شعار ياران حضرت مهدى نيز چنين خواهد بود ( شعارهم : يا لثارات الحسين ) . « 4 » بالاتر از همه آنكه خود خداوند ، خونخواه حسين « ع » است . آنگونه كه مىگوييم : « اشهد انّ اللّه تعالى الطّالب بثارك » . « 5 » همهء قيام كنندگان بر ضدّ جباران كه الهام از عاشورا مىگيرند ، خونخواهان « ثار اللّه » اند .\r\n\r\nثار اللّه\r\nاز القاب سيّد الشهدا « ع » كه در زيارتنامه خطاب به آن حضرت گفته مىشود . يعنى خون خدا . در زيارت عاشورا است : « السلام عليك يا ثار اللّه و ابن ثاره » اين تعبير ، در زيارتهاى ديگر نيز ، از جمله زيارت مخصوص امام حسين « ع » در اوّل رجب و نيمهء رجب\r\n\r\n\r\n","description":"","footnote":"\r\n( 1 ) - بحار الأنوار : ج 44 ، ص 218 .\r\n( 2 ) - عوالم ( امام حسين ) ، ص 474 .\r\n( 3 ) - مفاتيح الجنان .\r\n( 4 ) - بحار الأنوار ، ج 52 ، ص 308 .\r\n( 5 ) - مفاتيح الجنان ، محدث قمى ، ص 557 ( صلوات بر حسن و حسين )\r\n","page_name":" 124 ","page_number":124},
  {"content":"\r\n\r\nو شعبان و زيارت امام حسين « ع » در روز عرفه آمده است . « 1 » در زياراتى هم كه امام صادق « ع » به عطيّه آموخت ، آمده است : « و انّك ثار اللّه فى الأرض من الدّم الّذى لا يدرك ثاره من الأرض الّا بأوليائك » . « 2 » شدّت همبستگى و پيوند سيد الشهدا با خدا به نحوى است كه شهادتش همچون ريخته شدن خونى از قبيلهء خدا مىماند كه جز با انتقام‌گيرى و خونخواهى اولياء خدا ، تقاصّ نخواهد شد . القاب ديگرى نيز مانند قتيل اللّه ، و وتر اللّه در زيارتنامه است كه گوياى همين نكته است . « . . . بزرگترين لقب آن نجات دهندهء آخرين انسان از اين رابطهء ثار . . . « منتقم » است . انتقام چه چيز را مىگيرد ؟ همه مىگويند انتقام قاتلين سيد الشهدا ، نه ! انتقام ثارى كه به گردن بنى هابيل است . . . اگر غيرت و آگاهى وجود داشته باشد ، تمام فضاى تاريخ ما پر از ضجّه و دعوت خونخواهى ثارهاست . امّا اين ثارها ، ثارهاى قبيله‌اى نيست ، ثار اللّه است . اينها « ثار الله » هستند كه بايد از قاتلين بنى طاغوت گرفته شوند . حسين ، وارث يكى از ورثه است كه خودش به صورت يك ثار در آمد و فرزندش و باباش ، اينها همه ثارهاى خدا هستند و پدر ثارهاى خدا و پسر ثارهاى خداست . . . هدف ، انتقام كشيدن از « بنى قابيل » است كه آن همه دستش به خون ثارهاى عزيز ما آغشته است . . . يا ثار اللّه و ابن ثاره » . « 3 »\r\nعنوان مقدس « ثار الله » ، در ادبيات شعرى و مرثيه ، همچنان در زمينهء كارهاى خطاطى ، نقاشى ، طراحى و پوستر هم جاى خاصّى داشته و منبع الهام‌بخش براى هنرمندان مكتبى بوده است . حتّى هنرمندان قالىباف هم از آن بهره و فيض برده‌اند . قالى « ثار اللّه » ، اثر برجسته استاد سيد جعفر رشتيان ، نمونه‌اى از آن است . اين قالى كه به مساحت 18 متر مربع ، در مدّت 8 سال بافته شد ، تداعى كنندهء عاشوراى حسينى است . در حاشيهء فرش ، نماى هفت شهر مذهبى مسلمانان است و در متن آن ، خيام سوخته در ميان شعله‌ها و در ميان فرش ، عبارت « انّ الحسين مصباح الهدى و سفينة النجاة » نقش بسته و فرياد سرخ مظلوميّت ، در گره گره اين اثر ارزنده به گوش جان مىرسد . « 4 » اين نقاش و مينياتوريست در سال 1367 ش از دنيا رفت .\r\n\r\n\r\n","description":"","footnote":"\r\n( 1 ) - مفاتيح الجنان .\r\n( 2 ) - بحار الأنوار : ج 98 ، ص 148 ، 168 ، و 180 .\r\n( 3 ) - ثار ، على شريعتى ، ص 18 .\r\n( 4 ) - كيهان فرهنگى ، تيرماه 1367 ، ص 55 .\r\n","page_name":" 125 ","page_number":125},
  {"content":"\r\n\r\n\r\nثعلبيّه\r\nنام يكى از منزلگاههاى نزديك كوفه كه امام حسين « ع » در مسير خود از آنجا گذشت .\r\nثعلبيّه ، به نام ثعلبه ، مردى از بنى اسد است كه در آنجا فرود آمده و ساكن شده و چشمه‌اى حفر كرده بود . « 1 » در اين محلّ كه قناتى داشته ، امام حسين « ع » بار افكند و يك شب آنجا ماند . در همين منزل بود كه آن حضرت با « طرمّاح » برخورد كرد و او را به همراهى خويش فرا خواند . او رفت كه اجناس و وسايل را به خانواده‌اش برساند و برگردد ، ولى وقتى برگشت كه امام حسين « ع » به شهادت رسيده بود . و در همين منزلگاه بود كه مردى نصرانى همراه مادرش خدمت امام رسيدند و به دست او مسلمانان شدند . « 2 » و در همين منزل بود كه حضرت ، خبر شهادت مسلم بن عقيل را دريافت كرد .\r\n- منزل\r\n\r\nثورة الحسين\r\nنام كتابى ارزشمند و تحليلى دربارهء نهضت ابا عبد اللّه الحسين « ع » ، از محمد مهدى شمس الدين ( چاپ ششم ، 1401 ق ، بيروت ) ، به فارسى نيز ترجمه شده است ؛ با نام « ارزيابى انقلاب امام حسين » . از اين مؤلف ، كتاب ديگرى به نام « ثورة الحسين فى الوجدان الشعبى » منتشر شده است .\r\n- كتابشناسى عاشورا\r\n\r\n\r\n","description":"","footnote":"\r\n( 1 ) - مقتل الحسين ، مقرّم ، ص 211 .\r\n( 2 ) - الحسين فى طريقه الى الشهادة ، ص 78 .\r\n","page_name":" 126 ","page_number":126},
  {"content":"\r\n\r\n\r\nج . چ\r\n\r\n[ ج 
  ]\r\n\r\nجابر بن حارث سلمانى\r\nاز شهداى كربلاست . نام او را جناده ، حباب ، حيان و حسان هم گفته‌اند . وى از شخصيتهاى شيعه در كوفه بود كه در نهضت مسلم بن عقيل هم مشاركت داشت و پس از شكست آن ، همراه گروهى به سوى حسين حركت كردند و پيش از رسيدن آن حضرت به كربلا ، به او پيوستند . هر چند لشكر حرّ مىخواستند مانع پيوستن او به حسين « ع » شوند ، ولى نتوانستند . وى روز عاشورا به شهادت رسيد . « 1 »\r\n\r\nجابر بن حجّاج تيمى\r\nاز شهداى عاشورا در حملهء نخست است . وى از سواركاران شجاع كوفه بود كه در كربلا از سپاه عمر سعد به سپاه حسين « ع » پيوست . در نهضت مسلم بن عقيل نيز از بيعت كنندگان با وى بود . « 2 »\r\n\r\nجابر بن عبد اللّه انصارى\r\nجابر و عطيّه ، كه هر دو از بزرگان شيعه بودند ، پس از شهادت امام حسين « ع » در اوّلين اربعين به زيارت كربلا آمدند . جابر بن عبد الله ، پانزده سال پيش از هجرت در مدينه به دنيا آمد . از طايفهء خزرجيان بود . او و پدرش عبد الله بن حرام از پيشتازان اسلام بودند . پدرش در جنگ احد به شهادت رسيد . جابر از مسلمانان پيش از هجرت و از اصحاب با فضيلت رسول خدا بود كه در 19 غزوه ، از جمله جنگ بدر در ركاب پيامبر « ص » حضور داشت و\r\n\r\n\r\n","description":"","footnote":"\r\n( 1 ) - انصار الحسين ، ص 63 .\r\n( 2 ) - عنصر شجاعت ، ج 3 ، ص 40 .\r\n","page_name":" 127 ","page_number":127},
  {"content":"\r\n\r\nدر جنگ صفين نيز در ركاب على « ع » جنگيد . « 1 »\r\nاين محدّث بزرگ شيعه در اواخر عمر نابينا شده بود و با همان حال ، همراه عطيّهء عوفى به زيارت كربلا آمد ، در فرات غسل كرد و خود را معطر ساخت و به طرف قبر سيد الشهدا رفت و بر تربت آن امام شهيد ، سخنان سوزناك و شوق‌انگيزى بر زبان آورد :\r\nحبيب لا يجيب حبيبه ؟ . . . سپس رو به اطراف قبر كرد و به شهداى ديگر سلام داد و در بازگشت ، سخنانى به عطيّه گفت ، از جمله : « احبّ محبّ آل محمّد ما احبّهم و ابغض مبغض آل محمّد ما ابغضهم و ان كانوا صوّاما قوّاما . . . » « 2 » دوستدار « آل محمّد » را دوست بدار و دشمن آل محمّد را دشمن بدار تا وقتى كه با آل محمّد دشمنى مىكنند ، هر چند اهل روزه و نماز باشند . وى در كوچه‌هاى مدينه دنبال امام محمد باقر « ع » مىگشت . وقتى خدمت آن حضرت رسيد ، سلام رسول خدا را به او رساند . آخرين فردى بود كه از حاضران در « پيمان عقبه » بود و تا آن هنگام زنده مانده بود . بدن او را به جرم دوستى اهل بيت ، در زمان حجّاج داغ نهادند . « 3 » جابر در سال 78 هجرى ، در ايّام عبد الملك مروان ، در سنّ نود و چند سالگى در حالى كه نابينا بود از دنيا رفت و در بقيع به خاك سپرده شد . « 4 »\r\n- عطيّه ، زيارت اربعين\r\n\r\nجامع دمشق\r\nمسجد جامع اموى كه در دمشق قرار دارد . اين مسجد با عظمت و شگفت ، از عظيمترين مساجد ممالك اسلامى به حساب مىآيد و بناى آن ( كه قبلا كليسا بوده ) به دورانهاى بسيار قديم و پيش از اسلام بر مىگردد . « 5 » در داخل مسجد ، منبرى قرار دارد كه مىگويند : منبرى كه امام سجّاد « ع » در دربار شام بر فراز آن رفت و در مجلس يزيد خطبه خواند ، در محلّ آن بوده است . در قسمت ديگرى از داخل مسجد ، گنبد كوچكى روى چهار ستون قرار دارد كه به « مقام زين العابدين » معروف است و گفته مىشود حضرت در\r\n\r\n\r\n","description":"","footnote":"\r\n( 1 ) - سفينة البحار ، ج 1 ، ص 141 .\r\n( 2 ) - بحار الأنوار : ج 65 ، ص 130 و ج 98 ص 195 .\r\n( 3 ) - الغدير ، ج 1 ، ص 21 .\r\n( 4 ) - مروج الذهب ، ج 3 ص 115 و الغدير ج 1 ص 21 . دربارهء زندگى وى ، از جمله ر . ك : « جابر بن عبد اللّه انصارى ، پاسدار حكومت صالحان » از : محمّدى اشتهاردى .\r\n( 5 ) - دربارهء اين مسجد و شگفتيها و تاريخ بنا و ويژگيهايش ر . ك : لغت نامهء دهخدا ، واژهء « جامع دمشق » ، نيز « الجامع الأموى به دمشق » ، ابن جبير ، عمرى و يغمى .\r\n","page_name":" 128 ","page_number":128},
  {"content":"\r\n\r\nآنجا استراحت مىكرده است . در كنار منبر ياد شده در قسمت شرقى مسجد ، « مقام رأس الحسين » قرار گرفته و زيارتگاه شيعيان است . « 1 »\r\n- شام ، مقام رأس الحسين\r\n\r\nجامعه ( غل جامعه )\r\nگردآورنده ، جمع‌كننده ، طوق و غل ، غلى كه بر گردن و دست نهند . « 2 » به آن جهت به غل و زنجير ، « جامعه » مىگفتند كه دستها را به گردن مىبست . « 3 » به نقل برخى منابع ، امام زين العابدين « ع » را پس از شهادت امام در كربلا ، همراه اسيران ديگر سوار بر شتران بىجهاز كردند ، در حالى كه غل جامعه بر دست و گردن او بسته بود . اين را هم مسلم جصّاص ( گچ‌كار ) و هم جذلم بن بشير ، در مشاهدات در روز ورود اسرا به كوفه نقل كرده‌اند « 4 » « و فى عنقه الجامعة و يده مغلولة الى عنقه » و به نقل تاريخ طبرى : « و سرح فى اثرهم علىّ بن الحسين مغلولة يديه الى عنقه و عياله معه » . « 5 » و اسيران را با اين وضعيّت حركت دادند و به شام بردند .\r\n- غل و زنجير\r\n\r\nجامهء سياه\r\nرسم است كه در سوك عزيزان ، لباس سياه مىپوشند ، در ايام محرّم نيز عزاداران در عزاى سيد الشهدا ، هم خود لباس سياه مىپوشند ، هم مساجد و تكايا و سر در ساختمانها را سياهپوش مىكنند . در تعابير شاعران نيز سياهى شب بعنوان جامهء سياهى به حساب آمده كه جهان در سوك سالار شهيدان به بر مىكند ، جامهء نيلى هم گفته مىشود . در اشعار محتشم كاشانى است :\r\n يكباره جامه در خم گردون به نيل زد * چون اين خبر به عيسى گردون‌نشين رسيد \r\nكه جامه در نيل گرفتن و به نيل زدن ، كنايه از پوشيدن لباس عزاست .\r\n اى عالمى سياه به تن در عزاى تو * اى جان پاك آدم خاكى فداى تو \r\n اى جنّ و انس ، مويه‌گر اندر مصيبتت * اى خاص و عام نوحه‌گر اندر رثاى تو \r\n\r\n\r\n","description":"","footnote":"\r\n( 1 ) - شام ، سرزمين خاطره‌ها ، پيشوايى ، ص 63 .\r\n( 2 ) - لغت‌نامه ، دهخدا .\r\n( 3 ) - مجمع البحرين .\r\n( 4 ) - امالى ، شيخ مفيد ، ص 321 .\r\n( 5 ) - سوگنامهء آل محمّد ، ص 437 به نقل از تاريخ طبرى .\r\n","page_name":" 129 ","page_number":129},
  {"content":"\r\n\r\nنقل شده چون امام حسين « ع » شهيد شد ، زنان بنى هاشم سياه پوشيدند و عزادارى كردند و امام سجاد « ع » براى سوك و ماتم آنان غذا تهيّه مىكرد . « 1 »\r\n- سياه‌جامگان ، ماتم\r\n\r\nجبلة بن على شيبانى\r\nاز شجاعان كوفه كه در كربلا ، در حملهء اول روز عاشورا به شهادت رسيد . وى در صفّين ، در ركاب امير المؤمنين « ع » حضور داشت و در قيام مسلم بن عقيل در كوفه همراه او بود . پس از شهادت مسلم ، نزد قبيلهء خود رفت و پنهان شد و آنگاه كه امام حسين « ع » به كربلا آمد خود را به آن حضرت رساند و در ركابش جنگيد و شهيد شد . نام او در ضمن نامهايى كه در زيارت ناحيهء مقدّسه ذكر شده ، آمده است . « 2 »\r\n\r\nجعفر بن عقيل بن ابى طالب « ع »\r\nفرزند عقيل و عموزادهء سيد الشهدا « ع » بود . مادرش امّ الثغر نام داشت . روز عاشورا در ركاب امام حسين « ع » شهيد شد . هنگام نبرد ، چنين رجز مىخواند :\r\n انا الغلام الأبطحىّ الطالبىّ * من معشر فى هاشم و غالب \r\n و نحن حقّا سادة الذّوائب * هذا حسين اطيب الأطائب « 3 » \r\n\r\nجعفر بن على بن ابى طالب « ع »\r\nفرزند امير المؤمنين « ع » ، و برادر ابا لفضل العباس بود كه در كربلا شهيد شد . هنگام شهادت 19 سال داشت . قاتلش هانى بن ثبيت حضرمى ، يا خولى بن يزيد بود .\r\n\r\nجنادة بن كعب انصارى\r\nاز شهداى كربلاست . نامش را جنادة بن حرث هم نوشته‌اند . از طايفهء خزرج بود . از مكّه همراه امام حسين « ع » به كوفه آمده و در روز عاشورا در حملهء اوّل به شهادت رسيد .\r\nپسرش ( عمر بن جناده ) نيز در كربلا شهيد شد . « 4 » برخى او را به نام جدش « جنادة بن حارث » ذكر كرده‌اند .\r\n- عمرو بن جناده\r\n\r\n\r\n","description":"","footnote":"\r\n( 1 ) - بحار الأنوار ، ج 45 ، ص 188 .\r\n( 2 ) - مناقب ، ابن شهر آشوب ، ج 4 ، ص 113 ، عنصر شجاعت ، ج 2 ، ص 95 .\r\n( 3 ) - عوالم ( امام حسين ) ، ص 276 .\r\n( 4 ) - عنصر شجاعت ، ج 1 ، ص 190 . اعيان الشيعة ، ج 4 ، ص 224 .\r\n","page_name":" 130 ","page_number":130},
  {"content":"\r\n\r\n\r\nجندب بن حجير خولانى\r\nاز شهداى عاشورا در كربلاست . نامش در زيارت رجبيّه نيز آمده است . برخى نامش را « جندب بن حجر » نوشته‌اند . وى از چهره‌هاى بارز شيعه در كوفه و از ياران على « ع » بود و قبل از رسيدن سپاه حرّ به كاروان امام حسين « ع » ، از كوفه بيرون آمده و به كاروان حسينى پيوسته بود . شهادتش را در حملهء اوّل نوشته‌اند . « 1 »\r\n\r\nجون\r\nغلام سياه ابو ذر غفارى كه در كربلا به شهادت رسيد . جون بن حوّى پس از شهادت مولايش ابو ذر ، به مدينه برگشت و در خدمت اهل بيت در آمد . ابتدا خدمت امير المؤمنين « ع » بود . سپس در خدمت امام حسن و امام حسين « ع » و بالأخره در خدمت امام سجاد « ع » بود . در سفر كربلا ، از مدينه همراه امام تا مكّه و از آنجا به كربلا آمد . چون به اسلحه‌سازى و اسلحه‌شناسى آشنا بود ، به نقل ابن اثير و طبرى ، شب عاشورا هم در كربلا به كار اصلاح سلاحها اشتغال داشت . با آنكه سنّ او زياد بود ، ولى روز عاشورا از سيد الشهدا « ع » اذن ميدان طلبيد . امام او را رخصت داد تا برود و آزادش كرد . ولى او با اصرار ، مىخواست در روزهاى شادى و غم و راحت و رنج ، از خاندان پيامبر جدا نشود .\r\nبه امام حسين « ع » عرض كرد : گرچه نسبم پست و بويم ناخوش و چهره‌ام سياه است ، ولى مىخواهم به بهشت روم و شرافت يابم و رو سفيد شوم . از شما جدا نمىشوم تا خون سياهم با خونهاى شما آميخته شود . پس از نبرد ، وقتى بر زمين افتاد ، امام خود را به بالين او رساند و چنين دعا كرد : خدايا ! رويش را سفيد و بويش را معطّر كن و او را با نيكان محشور گردان « اللّهم بيّض وجهه و طيّب ريحه و احشره مع الأبرار و عرّف بينه و بين محمّد و آل محمّد » « 2 » به دعاى امام ، بويش معطّر گشت . امام باقر « ع » از امام سجاد « ع » روايت مىكند كه پس از عاشورا كه مردم براى دفن كشته‌ها به ميدان مىآمدند ( و بنى اسد براى دفن شهدا آمدند ) ، پس از ده روز ، بدن جون را در حالى يافتند كه بوى مشك از آن به مشام مىرسيد . « 3 »\r\n\r\n\r\n","description":"","footnote":"\r\n( 1 ) - اعيان الشيعة ، ج 4 ، ص 242 ، عنصر شجاعت ، ج 1 ، ص 309 .\r\n( 2 ) - همان ، ج 4 ، ص 297 ، انصار الحسين ، ص 65 ، بحار الأنوار ، ج 45 ص 22 .\r\n( 3 ) - بحار الأنوار ، ج 45 ، ص 23 ، معارف و معاريف ، ج 2 ، ص 634 .\r\n","page_name":" 131 ","page_number":131},
  {"content":"\r\n\r\nرجزهاى مختلفى براى جون نقل شده است . از جمله :\r\n كيف ترى الكفّار ضرب الأسود * بالسّيف ضربا عن بنى محمّد \r\n اذبّ عنهم باللّسان و اليد * ارجو به الجنّة يوم المورد « 1 » \r\nكه نشان دهندهء عمق بينش او در شناخت ولاى آل البيت و جبههء كفر امويان و دفاع همه‌جانبهء او از خاندان رسالت است . « 2 »\r\n گرچه نژادى پست دارم ، سربلندم * كز جان به قرآن و به عترت پايبندم \r\n سر مشق عزّت از ابو ذر برگرفتم * درس غلامى را ز قنبر برگرفتم \r\n غير از تو اى جان جهان ، مولا ندارم * از دادن جان در رهت پروا ندارم \r\n من ريزه خوار خوان احسان شمايم * پيوسته سر بر خطّ فرمان شمايم \r\n صد بار اگر جان در رهت بسپارم اى دوست * حاشا كه دست از دامنت بردارم اى دوست \r\n من چون ابو ذر باخبر از راز عشقم * در جانفشانى كمترين سرباز عشقم \r\n بر سينهء من دست ردّ مگذار ، مولا * از چهرهء جان پرده‌ام بردار ، مولا \r\n بگذار خونم بوى مشك ناب گيرد * روى سياهم جلوهء مهتاب گيرد « 3 » \r\n در چشمه سار عشق تو شويم رخ سياه * هر چند از تبار شبم ، با سپيده‌ام \r\n با آنكه رو سياهم و شرمنده‌ات ، ولى * من از كرامت تو سخنها شنيده‌ام \r\n عمريست خانه زاد توام ، رخ ز من متاب * من دل ز هر چه غير تو باشد ، بريده‌ام « 4 » \r\n- اسلم تركى\r\n\r\nجوين بن مالك ضبعى\r\nاز ياران حسين « ع » كه در كربلا شهيد شد . نامش نيز در زيارت ناحيهء مقدّسه آمده است . گفته‌اند وى ابتدا در سپاه عمر سعد بود . سپس به حسين بن على « ع » پيوست و در ركاب او جنگيد و در حملهء اوّل به شهادت رسيد . بعضى نامش را جوير بن مالك يا حوى\r\n\r\n\r\n","description":"","footnote":"\r\n( 1 ) - اعيان الشيعة ، ج 4 ، ص 297 .\r\n( 2 ) - دربارهء جون ، كتاب « جون ، مسك للزّنوج » تأليف : محمد رضا عبد الأمير انصارى . نشر : بنياد پژوهشهاى آستان قدس رضوى ، منتشر شده است ( كيهان فرهنگى ، سال 10 شمارهء 3 ص 45 ) .\r\n( 3 ) - احد ده بزرگى ، « شب شعر عاشورا » ، شمارهء 7 ، ص 138 ( تلخيص شده ) ، اين كتاب ، مخصوص سروده‌هايى پيرامون على اكبر « ع » و جون است .\r\n( 4 ) - رسول زاده .\r\n","page_name":" 132 ","page_number":132},
  {"content":"\r\n\r\nبن مالك نقل كرده‌اند . « 1 » برخى هم او را با همان جون ، غلام ابو ذر اشتباه گرفته‌اند .\r\n\r\nجهاد\r\nاز دستاوردها ، اهداف ، انگيزه‌ها ، درسها و پيامهاى عمدهء عاشورا ، « جهاد » است . جهاد ، عامل قدرت و شوكت امّت اسلام و نشانهء حق باورى و خداجويى و آخرت‌گرايى مسلمان است . ملّتى هم كه از مبارزه در راه باورهاى مقدّس و آرمانهاى شكوهمند خويش سرباز زند . گرفتار ذلّت و زبونى مىشود . جهاد ، يكى از واجبات دينى است و پيشوايان دين ، شايسته‌ترين كسانىاند كه به آن قيام كنند و مردم را هنگام نياز ، به جهاد فرا خوانند .\r\nجهاد ، گاهى با دشمنان متجاوز و كفّار مهاجم است ، گاهى با منافقان و گاهى با متجاوزان داخلى كه بر ضدّ حكومت حق مىشورند ، گاهى بر ضدّ ظالمان ، بدعت‌گذاران ، تحريف گران ، ترويج كنندگان باطل ، تعطيل كنندگان حدود الهى ، بر برهم‌زنندگان امنيت جامعهء اسلامى و غاصبان حكومت مشروع و الهى از شايستگان است .\r\nسيد الشهدا « ع » در عصرى قرار گرفته بود كه امويان ، كمر به هدم اسلام و محو شريعت بسته بودند و دين خدا در معرض نابودى بود . جهاد آن حضرت ، جانى تازه به اسلام داد و خونى تازه در رگهاى جامعه دوانيد . آن حضرت با استناد به اين كلام پيامبر خدا « ص » كه فرمود : « من رأى سلطانا جائرا مستحلّا لحرام اللّه ناكثا عهده مخالفا لسنّة رسول اللّه يعمل فى عباد اللّه بالإثم و العدوان فلم يغيّر عليه بفعل و لا قول كان حقّا على اللّه ان يدخله مدخله » .\r\nاين شرايط را بر گروه حاكم و امويان تطبيق كرده ، فرمود : اينان ، پيروى از شيطان كرده و اطاعت خدا را واگذاشته‌اند ، فساد را آشكار ، حدود الهى را تعطيل و بيت المال را مخصوص خود ساخته ، حرام خدا را حلال كرده ، حلال الهى را حرام كرده‌اند . سپس خود را شايستهء رهبرى و حكومت دانسته ، مردم را به تبعيت از نماينده‌اش « مسلم بن عقيل » فرمان مىدهد ، تا خودش به كوفه برسد . « 2 » سكوت نكردن در برابر سلطهء ستم و اعتراض به بدعتها و كشتن بىگناهان و هتك نواميس مسلمانان و قطع حقوق حقداران ، از مظاهر ديگر جهاد است كه حسين بن على « ع » پيشتاز اين جبهه نيز بود . در نامه‌هايى هم كه پس از ورود به مكّه ، به مردم بصره و كوفه نوشت ، سخن از نابود كردن سنّت و احياى بدعت توسط بنى اميّة و دعوت كوفيان و بصريان به اطاعت از خويش است تا در مبارزه‌اى با\r\n\r\n\r\n","description":"","footnote":"\r\n( 1 ) - انصار الحسين ، ص 66 .\r\n( 2 ) - از سخنرانى امام حسين « ع » در منزل بيضه ، كامل ابن اثير ، ج 3 ص 280 ، حياة الامام الحسين ، ج 3 ، ص 80 .\r\n","page_name":" 133 ","page_number":133},
  {"content":"\r\n\r\nباطل ، آنان را به « راه رشد » هدايت كند . در وصيّت نامه‌اش به محمّد بن حنفيّه نيز هنگام خروج از مدينه ، حركت خود را براى « اصلاح » در امّت پيامبر و بر اساس امر به معروف و نهى از منكر مىشمارد ( و انّى لم اخرج اشرا . . . ) « 1 » در خطبه‌اى هم كه در مكّه مىخواند ، پس از بيان زيبايى شهادت براى انسان و اشتياق خويش به پيوستن به نياكان شهيدش ، از مردم دعوت مىكند كه هر كس آمادهء فدا كردن جان در اين راه است ، به او بپيوندند ( من كان باذلا فينا مهجته موطّنا على لقاء اللّه نفسه فليرحل معنا ) . « 2 »\r\nجهاد حسين بن على « ع » براى احياء دين بود . در اين راه و با اين انگيزه ، هم كشتن و هم كشته شدن حيات و پيروزى است . جهاد و شهادت آزاد مردان ، هميشه با بذل جان و ايثار و نثار خون است و ثمرهء آن بيدارى مردم و احياى حق است . اين خطّ و برنامه ، معامله با خداست كه مشترى جانها و اموال مؤمنان است و به پيكارگران در راهش ، نويد بهشت داده است ، چه بكشند ، چه كشته شوند ، « 3 » و اين همان فرهنگ « احدى الحسنين » است كه قرآن آن را تعليم و الهام مىدهد . هم سيد الشهدا ، مجاهد در راه خدا بود و هم ياران شهيدش . مبارزهء آنان ، عمل به وظيفهء اسلامى و تكليف خدايى در مقابل ترويج بدعتها و انحرافات و زدودن حقايق دين بود . هر چند دشمنان مىكوشيدند جهادشان را ياغيگرى و آن مجاهدان راه خدا را « خارجى » و شورشى معرفى كنند . از اين رو در زيارتنامه‌هاى امام حسين و يارانش ، از جمله اوصاف آن حضرت ، نسبت به « جهاد » تأكيد شده است . در زيارتهاى مختلف ، نسبت به سيد الشهدا اين تعابير ديده مىشود : « الزّاهد الذّائد المجاهد ، جاهد فيك المنافقين و الكفّار ، جاهدت فى سبيل اللّه ، جاهدت الملحدين ، جاهدت عدوّك ، جاهدت فى اللّه حق جهاده » . « 4 » و دربارهء شهداى كربلا نيز اين كلمات و تعابير به كار رفته است : « نصحتم للّه و جاهدتم فى سبيله ، اشهد انّكم جاهدتم فى سبيل اللّه ، الذّابّون عن توحيد اللّه . » « 5 » و براى خنثى كردن تبليغات دشمن ، در زيارتنامه‌ها همهء اين صفات و اعمال ، براى سيد الشهدا و يارانش با مطلع « اشهد انّك . . . » آمده است ، گواهى زائر بر اينكه اينان مجاهدان راه خدا بودند و مبارزه‌شان ، جهادى مقدّس بر ضدّ باطل بود .\r\n\r\n\r\n","description":"","footnote":"\r\n( 1 ) - مقتل خوارزمى ، ج 1 ، ص 188 .\r\n( 2 ) - لهوف ، ص 3 .\r\n( 3 ) -  إِنَّ اللَّهَ اشْتَرى مِنَ الْمُؤْمِنِينَ أَنْفُسَهُمْ وَ أَمْوالَهُمْ . . .  ( توبه ، آيه 111 ) .\r\n( 4 ) - در مفاتيح الجنان ، خطّ طاهر خوشنويس ، دفتر نشر فرهنگ اسلامى ، صفحات 418 ، 423 تا 425 ، 441 ، 444 .\r\n( 5 ) - همان ، صفحات 440 ، 444 ، 448 .\r\n","page_name":" 134 ","page_number":134},
  {"content":"\r\n\r\nعاشورا ، سرمايهء الهام‌بخش مجاهدان در طول تاريخ گشت و خون سيد الشهدا و شهداى كربلا ، خون حماسه‌سازان ظلم ستيز را به جوش آورد .\r\n- شهادت ، فتح ، احدى الحسنين ، عاشورا در نظر ديگران ، آثار و نتايج نهضت عاشورا\r\n\r\n[ چ 
  ]\r\n\r\nچاوش‌خوانى\r\nچاووش ، به معناى پيشرو لشكر و قافله است ، كسى كه پيشاپيش قافله يا زوّار حركت كند و آواز خواند . « 1 » كسى كه در دربار شاهان يا در نزد امرا و بزرگان وظيفه‌دار امور تشريفاتى بوده ، در روزهاى سلام ، اشخاص را به حضور آنان معرّفى مىنموده است . « 2 »\r\nدر فرهنگ دينى در گذشته رسم بود كه طبق مراسم سنّتى ، هنگام رفتن اشخاص از شهرها و روستاها به زيارت نجف ، كربلا ، خراسان يا سفر حج ، اشخاصى به نام « چاووش خوان » اشعارى را با لحنى سوزناك و خاصّ مىخواندند . هم هنگامه بدرقهء زائر ، هم وقت استقبال ، به صورت تك‌خوانى يا همخوانى . محتواى اشعار هم اغلب سلام و صلوات بر پيامبر و اهل بيت او يا فراخوانى به پيوستن به كاروان زيارت بوده است . چاوش‌خوانى ، حرفه‌اى معنوى و پر از صفا بود كه صداى خوش و لحنى دلنشين مىخواست و پاكى و دين‌دارى و عشق به اهل بيت . چاووش‌خوانان ، « مناديان راه خدا و قاصدان مرقد مطهّر اوليا » بودند و « بانگ چاووشان » مردم را به هلهله و غوغا و بىآرامى دل مىرساند » . در هر فقره‌اى ، مصرع « كه بر حبيب خدا ختم انبيا صلوات » كه چاووش خوان مىخواند ، از مردم صلوات مىگرفت . شعرهايى از اين قبيل :\r\n ز تربت شهدا بوى سيب مىآيد * ز طوس ، بوى رضاى غريب مىآيد \r\n هر كه دارد هوس كرب و بلا ، بسم اللّه * هر كه دارد هوس حب خدا ، بسم اللّه \r\n بر مشامم مىرسد هر لحظه بوى كربلا * ترسم آخر جان دهم در آرزوى كربلا « 3 » \r\nاين مراسم سنّتى ، در جاهاى مختلف ، تشريفات خاص و اشعار متفاوتى دارد . به\r\n\r\n\r\n","description":"","footnote":"\r\n( 1 ) - فرهنگ فارسى ، معين .\r\n( 2 ) - لغت‌نامه ، دهخدا .\r\n( 3 ) - به تحليل اين مراسم و نمونه‌هايى از متن چاووش‌خوانيها در « درآمدى بر نمايش و نيايش در ايران » از جابر عناصرى مراجعه كنيد .\r\n","page_name":" 135 ","page_number":135},
  {"content":"\r\n\r\nنوشته دهخدا : « چاووش خوان كسى است كه دعوت رفتن به زيارت عتبات عاليات كند .\r\nدر اصطلاح روستاييان خراسان ، كسى باشد كه در فصل مناسب زيارت در دهات و روستاها سواره يا پياده به راه افتد و روستاييان را به وسيلهء جار زدن يا خواندن اشعار مهيّج و مناسب ، به زيارت اعتاب مقدّسه تشويق و تهييج نمايد . » « 1 »\r\n- بوى سيب ، زيارت\r\n\r\nچراغانى\r\nآراستن و آذين بستن خانه و شهر ، هنگام جشنها و اعياد و پيروزيها . در به دو ورود اهل بيت امام حسين « ع » به كوفه و نيز دمشق ، مواجه با آذين‌بندى و چراغانى و مراسم جشن و شادمانى شدند . به نقل بعضى تواريخ : اهل بيت را سه روز در دروازهء شام نگهداشتند تا كار چراغانىشان كامل شود و شهر را با زيورها ، حلّه‌ها ، ديبا و زر و سيم و انواع جواهرات بيارايند . آنگاه مردان ، زنان ، كودكان ، و بزرگسالان ، وزيران ، و اميران ، يهود و مجوس و نصارا و همهء اقوام به تفرّج و تفريح بيرون آمدند ، با طبلها ، دفها ، و شيپورها و سرناها و ابزار لهو و لعب ديگر . چشمها را سرمه زده ، دستها را حنا بسته و بهترين لباسها را پوشيده و خود را آراسته بودند . شهر چنان وضعى داشت كه گويا از همهء مردم در سطح شهر دمشق ، رستاخيزى به پا شده است . و در چنين وضعى بود كه سر مطهّر امام حسين « ع » را وارد كردند كه بر فراز نيزه بود و پشت سر آن ، اسيران اهل بيت را از دروازهء ساعات به داخل آوردند . . . « 2 »\r\nتبليغات امويان وانمود كرده بود كه بر دشمنان خليفه و بر ياغيان پيروز شده‌اند و خاندان آنها را به اسارت گرفته و آورده‌اند . تا آنجا كه سهل بن سعد در سفر خود به دمشق عبور مىكند و با ديدن چراغانى و دف و طبل ، مىپرسد : آيا شما در شام ، عيدى داريد كه ما از آن بىخبريم ؟ مىگويند : سر حسين « ع » را از عراق به شام مىآورند ! همين سعد متأثر مىشود و در مقابل خواستهء سكينه ، دختر امام ، به نيزه‌دارى كه سر سيد الشهدا را مىبرد ، 400 درهم مىدهد تا سر مطهّر را پيشاپيش اسرا ببرد و مردم به چهرهء اهل بيت نگاه نكنند . « 3 »\r\nامّا زينب و سجاد « ع » جشن را با سخنرانيها و خطابه‌هايشان تبديل به عزا كردند و آن\r\n\r\n\r\n","description":"","footnote":"\r\n( 1 ) - لغت‌نامه ، كلمهء « چاووش » .\r\n( 2 ) - حياة الامام الحسين ، ج 3 ، ص 369 .\r\n( 3 ) - همان ، ص 370 .\r\n","page_name":" 136 ","page_number":136},
  {"content":"\r\n\r\nپيروزى را در كام يزيد ، تلخ ساختند .\r\n شام ، غرق عيش و عشرت بود هنگام ورود * وقت رفتن شام را شام غريبان كرد و رفت \r\n- دروازهء ساعات ، اسراى اهل بيت\r\n\r\nچكمه\r\nكفش خاصّى كه نظاميان برپا مىكنند ، بويژه در ميدان نبرد . آنچه در اذهان عموم از اين كلمه تداعى مىشود ، « چكمهء شمر » است كه در آخرين لحظات حيات سيد الشهدا « ع » با چكمه بر روى سينهء آن حضرت رفت و آنگاه سر مباركش را از تن جدا كرد . تعبير مقاتل چنين است كه : « و جلس على صدر الحسين و قبض على لحيته و همّ بقتله . . . » « 1 »\r\n\r\nچوبهء محمل\r\nنقل شده كه چون در كوفه ، سرهاى شهدا را بر نيزه جلوى مردم آوردند و ضجّه از همه برخاست ، زينب « ع » چون نگاهش به سر برادر افتاد ، از شدّت ناراحتى پيشانى را به جلوى محمل زد و ديدند كه از زير روپوش وى خون جارى شد . آنگاه اشعارى را خواند كه آغازش چنين است :\r\n يا هلالا لمّا استتمّ كمالا * غاله خسفه فابدى غروبا \r\n ما توهّمت يا شقيق فؤادى * كان هذا مقدّرا مكتوبا « 2 » \r\n\r\n\r\n","description":"","footnote":"\r\n( 1 ) - بحار الأنوار : ج 45 ، ص 56 .\r\n( 2 ) - همان ، ص 115 .\r\n","page_name":" 137 ","page_number":137},
  {"content":"\r\n . \r\n","description":"","footnote":"","page_name":" 138 ","page_number":138},
  {"content":"\r\n\r\n\r\nح\r\n\r\nحائر\r\nحائر و حاير ، اصطلاحا به حرم سيد الشهدا « ع » گفته مىشود و اين هم ريشهء لغوى دارد ، هم تاريخى . در لغت ، « حائر » جاى مطمئنى است كه آب در آن نگهدارى و جمع مىشود : « الموضع المطمئنّ الذي يحار فيه الماء » . « 1 » به معناى سرگردان هم آمده است ، از ريشهء حيران . در قديم به كربلا « حير » نيز گفته مىشده است . همچنين به معناى منطقهء بلند و گسترده كه از قديم ، محلّ سكونت اقوامى از عرب بوده است .\r\nدر اصطلاح فقهى و عبادى ، به محدودهء حرم حسينى و اطراف آن كه شامل قبر مطهّر ، صحن ، رواقها و موزه و . . . است ، چه قسمتهاى قديم و چه جديد ، حائر اطلاق مىشود .\r\nاقامت در حائر و عبادت در آن فضيلت دارد و نيز از جمله مواردى كه مسافر ، مخيّر است نمازش را قصر يا تمام بخواند و ميان علما محلّ بحث است ، حائر ابا عبد اللّه « ع » است . « 2 »\r\nبرخى هم حدّ حاير را همان محدودهء حرم دانسته‌اند ، نه بيشتر . حاير حسينى بسيار مقدّس است و دعا در آنجا مستجاب است . حتّى برخى ائمّه براى شفا به حاير حسينى متوسّل مىشدند ، از جمله امام هادى « ع » كه بيمار بود ، كسى را به حاير امام حسين « ع » فرستاد ، تا آن حضرت را آنجا دعا كند . « 3 » به اهل كربلا و ساكنان حرم حسينى نيز « حائرى » گفته مىشود . تناسب تاريخى اين نام براى حرم سيد الشهدا آن است كه وقتى در زمان متوكّل\r\n\r\n\r\n","description":"","footnote":"\r\n( 1 ) - لسان العرب ، سفينة البحار ، ج 1 ، ص 358 .\r\n( 2 ) - بحار الأنوار ، ج 86 ، ص 88 ، المزار ، شيخ مفيد ، ص 140 .\r\n( 3 ) - همان ، ج 50 ، ص 225 .\r\n","page_name":" 139 ","page_number":139},
  {"content":"\r\n\r\nعباسى و به دستور او براى تخريب آثار قبر و متفرق ساختن شيعه از تجمّع پيرامون آن مرقد مطهّر و الهام‌بخش ، كه كانون خطرى براى خلافت جور شده بود ، به آن منطقه آب بستند ، آب به آن محلّ كه مىرسيد از پيشروى بازمىماند و روى هم انباشته مىشد و بر مىگشت و مثل ديوارى ، آب گرد قبر مىايستاد و محوّطهء قبر همچنان خشك بود . « 1 » و چون محلّ جمع شدن آب را حاير گويند ، محدودهء قبر آن حضرت حائر نام گرفت . از شهيد هم نقل شده است : « فى هذا الموضع حار الماء لمّا امر المتوكّل باطلاقه على قبر الحسين ليعفيه فكان لا يبلغه » . « 2 » چون متوكل دستور داد به قبر حسين « ع » آب ببندند تا آن را محو كند ، آب كه به اين مكان مىرسيد جمع مىشد و به قبر نمىرسيد . طبق نقلهاى ديگرى وقتى به دستور او با گاوها مىخواستند زمين آنجا را شخم زنند ، همهء آن منطقه و قبور را شخم مىزدند ، به قبور امام كه مىرسيدند ، متوقّف مىشدند . « 3 »\r\n- تخريب قبر امام حسين « ع » ، حرم حسينى ، كربلا\r\n\r\nحاجر\r\nنام سرزمين و منزلى ميان مكّه تا عراق كه محلّ تلاقى اهل بصره و كوفه ، هنگام عزيمت به مدينه است . به معناى نگهدارندهء آب است ، جايى كه آب در آن مىماند .\r\nسيد الشهدا « ع » در همين منزل ، نامهء « مسلم بن عقيل » را از كوفه دريافت كرد و پاسخى خطاب به مردم كوفه نوشت و توسّط پيك خويش قيس بن مسهر به سوى كوفه فرستاد . « 4 »\r\n- منزل\r\n\r\nحارث\r\nقاتل طفلان مسلم بن عقيل . وقتى دو فرزند حضرت مسلم به نامهاى محمد و ابراهيم به كمك « مشكور » زندانبان از زندان ابن زياد گريختند ، شب را به خانهء زنى پناه آوردند .\r\nشوهر آن زن ، حارث بود و براى پيدا كردن دو كودك ، بسيار گشته و خسته شده بود . شب كه به خانه آمد و فهميد دو كودك فرارى در خانهء اويند ، صبح آن دو را شهيد كرد و بدنشان را به فرات افكند و سرشان را پيش ابن زياد برد تا جايزه بگيرد . ابن زياد هم دستور داد\r\n\r\n\r\n","description":"","footnote":"\r\n( 1 ) - الأعلام ، زركلى ، ج 8 ، ص 30 ( پاورقى ) ؛ بحار الأنوار ، ج 50 ، ص 225 ؛ سفينة البحار ، ج 1 ، ص 358 .\r\n( 2 ) - بحار الأنوار ، ج 86 ، ص 89 .\r\n( 3 ) - اثبات الهداة ، ج 5 ، ص 183 .\r\n( 4 ) - مقتل الحسين ، مقرّم ، ص 205 ، نقل از معجم البلدان .\r\n","page_name":" 140 ","page_number":140},
  {"content":"\r\n\r\nگردن خود او را در همان محلى كه طفلان مسلم را كشته بود . از سر جدا كنند . « 1 »\r\n- طفلان مسلم ، مشكور ، طوعه\r\n\r\nحارث بن امرئ القيس كندى\r\nنامش در شمار شهداى كربلا آمده است ، از شجاعان و عابدان بود . همراه سپاه ابن سعد به كربلا آمد . چون سيد الشهدا را در محاصرهء سپاه كوفه يافت ، به كاروان حسين « ع » پيوست و در روز عاشورا در حملهء نخستين به شهادت رسيد . « 2 »\r\n\r\nحبيب بن عبد اللّه نهشلى\r\nاز شهداى كربلا به حساب آمده است . بعضى او را شبيب بن عبد اللّه خثعمى ، يا ابو عمر نهشلى دانسته‌اند .\r\n- شبيب بن عبد اللّه ، ابو عمر نهشلى\r\n\r\nحبيب بن مظاهر\r\nاز شهداى والاقدر كربلا بود . حبيب بن مظاهر ( مظهر ) اسدى ، از طايفهء بنى اسد ، كوفى و از اصحاب رسول خدا « ص » بود . در هر سه جنگ صفين ، نهروان و جمل ، در ركاب على « ع » شركت داشت . از اصحاب خاصّ امير المؤمنين و حاملان علم آن حضرت و در علوم قرآنى شاگرد خاص وى بود . حضرت امير ، او را كه از حاملان علوم « ع » بود ، به علم « منايا و بلايا » ( آنچه بعدها اتفاق خواهد افتاد ) آگاه ساخته بود . « 3 »\r\nعضو گروه ويژهء « شرطة الخميس » بود كه نيروى ضربتى و مطيع على « ع » بودند . در نهضت مسلم بن عقيل در كوفه ، وى از كسانى بود كه در راه بيعت گرفتن براى مسلم ، كوشش مىكرد . نيز از سران شيعه در كوفه محسوب مىشد كه به حسين بن على « ع » دعوت‌نامه نوشت . نزد امام حسين « ع » موقعيّت والايى داشت . در كربلا نيز امام ، او را به عنوان فرمانده جناح چپ سپاه خويش تعيين كرد . حبيب ، تلاش فراوانى داشت كه يارانى از بنى اسد را به يارى حسين « ع » بياورد ، امّا سپاه اموى مانع پيوستن آنان به ياران سيد الشهدا شدند . « 4 » گفتگوى او با ميثم تمّار ، هنگام عبور از مجلس بنى اسد ، سالها پيش از\r\n\r\n\r\n","description":"","footnote":"\r\n( 1 ) - معالى السبطين ، ج 2 ، ص 72 . ماجراى مفصّل طفلان مسلم در بحار الأنوار ، ج 45 ، ص 100 تا 106 آمده است .\r\n( 2 ) - اعيان الشيعة ، ج 4 ، ص 302 .\r\n( 3 ) - الحسين فى طريقه الى الشهادة ، ص 6 .\r\n( 4 ) - انصار الحسين ، ص 66 .\r\n","page_name":" 141 ","page_number":141},
  {"content":"\r\n\r\nعاشورا ، كه هر يك نحوهء شهادت ديگرى را پيشگويى مىكرد و مايهء شگفتى حاضران بودند ، معروف است ، « 1 » و اين از همان علم مناياست كه از على آموخته بودند و جريانات آينده را جز داشتند . روز عاشورا رجزى كه در حمله‌هايش مىخواند چنين بود :\r\n انا حبيب و ابى مظهّر * فارس هيجاء و حرب تسعر « 2 » \r\nحبيب بن مظاهر ، روز عاشورا از اينكه با شهادتش به بهشت خواهد رفت ، خوش‌حال بود و با « برير بن خضير » مزاح مىكرد . شهادت او بر حسين « ع » بسيار سخت بود . هنگام شهادت 75 سال داشت . سر او نيز همراه سرهاى شهدا در كوفه گردانده شد .\r\n\r\nحجّاج بن زيد سعدى\r\nاز شهداى كربلاست . برخى هم نام او را حجاج بن بدر گفته‌اند . وى اهل بصره بود .\r\nنامه‌اى هم از سوى مسعود بن عمرو ازدى براى حسين بن على « ع » برد ( در پاسخ نامهء حسين « ع » ) كه خطاب به او و سران بصره نوشته و آنان را به يارى خويش فراخوانده بود . « 3 »\r\nنامش در زيارت ناحيهء مقدسه نيز آمده است .\r\n\r\nحجّاج بن مسروق جعفى\r\nاز شهداى گرانقدر عاشورا و مؤذّن سيد الشهدا « ع » . « 4 » وى اهل كوفه و از ياران امير المؤمنين « ع » بود . وقتى خبر هجرت امام حسين « ع » را از مدينه به مكّه شنيد ، خود را به آن حضرت رساند و همراه امام از آنجا به كربلا آمد . همواره ملازم سيد الشهدا بود و در پنج وقت نماز ، اذان مىگفت . در مسير راه ، وقتى كه امام حسين « ع » به منزلگاه « قصر بنى مقاتل » رسيد و در آنجا خيمه‌گاه عبيد اللّه بن حرّ جعفى را ديد ، حجّاج بن مسروق را در پى او فرستاد تا او را به پيوستن به امام فراخواند . « 5 » ( گرچه توفيق حسينى شدن نيافت ) .\r\nهنگامى كه كاروان حسين « ع » با سپاه حرّ بر خورد كردند ، او به امر امام ، اذان ظهر گفت .\r\nدر برخى كتب از او با عنوان « مؤذّن حسين » ياد كرده‌اند . « 6 » روز عاشورا به ميدان رفت و جنگيد و غرق خون نزد امام برگشت . پس از گفتگويى با سيد الشهدا ، بار ديگر\r\n\r\n\r\n","description":"","footnote":"\r\n( 1 ) - عنصر شجاعت ، خليل كمره‌اى ، ج 2 ، ص 26 .\r\n( 2 ) - الحسين فى طريقه الى الشهادة ، ص 6 .\r\n( 3 ) - انصار الحسين ، ص 67 .\r\n( 4 ) - بحار الأنوار ، ج 45 ، ص 25 .\r\n( 5 ) - عنصر شجاعت ، ج 1 ، ص 80 .\r\n( 6 ) - انصار الحسين ، ص 68 .\r\n","page_name":" 142 ","page_number":142},
  {"content":"\r\n\r\nبه ميدان رفت و شهيد شد .\r\n- عبيد اللّه بن حرّ ، قصر مقاتل\r\n\r\nحجّ ناتمام\r\nسيد الشهدا « ع » به خاطر ناامنى مكّه براى حضرتش و اينكه مطّلع شد نيروهاى يزيدى در صدد قتل او در مكه هستند ، تصميم گرفت حجّ را به عمرهء مفرده تبديل كند ، احرام بست و طواف و سعى و تقصير انجام داد و از احرام بيرون آمد ، چون نمىتوانست حج را به پايان برد ، چون مىترسيد در مكّه او را گرفته ، به سوى يزيد ببرند ، يا غافلگيرانه ترور كنند . « 1 » اين از نظر فقهى نيز بىاشكال است . در حديث است كه امام حسين « ع » روز ترويه در حالى كه در عمره بود ، به سوى عراق بيرون شد : « انّ الحسين بن علىّ « ع » خرج يوم التّروية الى العراق و كان معتمرا » . « 2 »\r\nكار امام حسين « ع » هم جنبهء حفظ قداست حرم الهى را داشت و هم نمىخواست در ايام حج و در بيت اللّه الحرام خونش ريخته شود ، و هم با بيرون شدن از مكّه ، در روزى كه همه از هر سو به مكّه آمده‌اند و عازم عرفاتند ، نوعى بيدارگرى در وجدانها و ايجاد سؤال در ذهنهاست و به اين صورت ، خبر خروج اعتراض‌آميز وى بر ضدّ حكومت ، توسّط حاجيانى كه از همه جا آمده‌اند و اينكه آن حضرت ، در حرم امن الهى هم امنيّت و مصونيّت ندارد ، همه جا پخش مىشد و اين نوعى مبارزهء تبليغاتى بر ضدّ يزيد بود .\r\nامام خمينى « ره » در تجليلى بلند از اين حج ناتمام مىفرمايد : « زائران عزيز از بهترين و مقدّس‌ترين سرزمينهاى عشق و شعور و جهاد ، به كعبهء بالاترى رهسپار شوند و همچون سيّد و سالار شهيدان حضرت ابى عبد الله الحسين « ع » ، از حرام حج به احرام حرب و از طواف كعبه به طواف صاحب بيت و از توضّؤ به زمزم به غسل شهادت و خون رو آورند و به امّتى شكست‌ناپذير و بنيانى مرصوص مبدّل گردند كه نه ابر قدرت شرق ياراى مقابلهء آنان را داشته باشد نه غرب . . . كه مسلّما روح و پيام حج ، چيز ديگرى غير از اين نخواهد بود و مسلمانان ، هم دستور العمل جهاد نفس را جدّى بگيرند ، هم برنامهء مبارزه با كفر و شرك را . » « 3 »\r\n- تاكتيكهاى نظامى - تبليغى\r\n\r\n\r\n","description":"","footnote":"\r\n( 1 ) - حياة الامام الحسين « ع » ، ج 3 ، ص 50 و 51 ، مثير الأحزان ، ص 38 .\r\n( 2 ) - وسائل الشيعة ، ج 10 ، ص 246 .\r\n( 3 ) - صحيفه نور ، ج 20 ، ص 111 .\r\n","page_name":" 143 ","page_number":143},
  {"content":"\r\n\r\n\r\nحديث قاروره - امّ سلمه\r\n\r\nحديقة السّعداء\r\nكتاب مقتلى به زبان تركى است كه « فضولى بغدادى » ( م 932 ) آن را به رشتهء تحرير كشيد . اين كتاب در پى نگارش « روضة الشهداء » ، نخستين كتاب مقتل فارسى بود كه به قلم ملا حسين واعظ كاشفى ( م 910 ) نوشته شده بود . « 1 »\r\n- كاشفى ، مقتل ، كتابنامهء عاشورا\r\n\r\nحرّ بن يزيد رياحى\r\nشهيد والاقدر عاشورا . حرّ از خاندانهاى معروف عراق و از رؤساى كوفيان بود . به درخواست ابن زياد ، براى مبارزه با حسين « ع » فراخوانده شد و به سركردگى هزار سوار برگزيده گشت . گفته‌اند وقتى از دار الأمارهء كوفه ، با مأموريت بستن راه بر امام حسين « ع » بيرون آمد ، ندايى شنيد كه : اى حرّ ! مژده باد تو را بهشت . . . « 2 » در منزل « قصر بنى مقاتل » يا « شراف » ، راه را بر امام بست و مانع از حركت آن حضرت به سوى كوفه شد . كاروان حسينى را همراهى كرد تا به كربلا رسيدند و امام در آنجا فرود آمد . حرّ وقتى فهميد كار جنگ با حسين بن على « ع » جدّى است ، صبح عاشورا به بهانهء آب دادن اسب خويش ، از اردوگاه عمر سعد جدا شد و به كاروان حسين « ع » و جبههء حق پيوست . توبه‌كنان كنار خيمه‌هاى امام آمد و اظهار پشيمانى كرد ، سپس اذن ميدان طلبيد . اين انتخاب شگفت و برگزيدن راه بهشت بر دوزخ ، از حرّ ، چهره‌اى دوست‌داشتنى و قهرمان ساخت . حرّ با اذن امام به ميدان رفت و در خطابه‌اى مؤثّر ، سپاه كوفه را به خاطر جنگيدن با حسين « ع » توبيخ كرد . چيزى نمانده بود كه سخنان او ، گروهى از سربازان عمر سعد را تحت تأثير قرار داده از جنگ با سيد الشهدا منصرف سازد ، كه سپاه عمر سعد ، او را هدف تيرها قرار داد . نزد امام بازگشت و پس از لحظاتى دوباره به ميدان رفت و با رجزخوانى ، به مبارزه پرداخت و پس از نبردى دليرانه به شهادت رسيد . رجز او چنين بود :\r\n انّى انا الحرّ و مأوى الضّيف * اضرب فى اعناقكم بالسّيف \r\n عن خير من حلّ بأرض الخيف * اضربكم و لا ارى من حيف « 3 » \r\n\r\n\r\n","description":"","footnote":"\r\n( 1 ) - كيهان فرهنگى ، سال 10 شمارهء 3 ، ص 30 .\r\n( 2 ) - قاموس الرجال ، ج 3 ، ص 103 ، امالى صدوق ، ص 131 .\r\n( 3 ) - بحار الأنوار ، ج 45 ، ص 14 .\r\n","page_name":" 144 ","page_number":144},
  {"content":"\r\n\r\nكه حاكى از شجاعت او در شمشير زنى در دفاع از سيد الشهدا و حق دانستن اين راه بود . حسين بن على « ع » بر بالين حرّ حضور يافت و خطاب به آن شهيد ، فرمود : تو همانگونه كه مادرت نامت را « حرّ » گذاشته است ، حرّ و آزاده‌اى ، آزاد در دنيا و سعادتمند در آخرت ! « انت الحرّ كما سمّتك امّك ، و انت الحرّ فى الدّنيا و انت الحرّ فى الآخرة » و دست بر چهره‌اش كشيد . « 1 » امام حسين « ع » با دستمالى سر حرّ را بست . پس از عاشورا بنى تميم او را در فاصلهء يك ميلى از امام حسين « ع » دفن كردند ، همانجا كه قبر كنونى اوست ؛ بيرون كربلا در جايى كه در قديم به آن « نواويس » مىگفته‌اند . « 2 » نقل است شاه اسماعيل صفوى قبر حرّ را گشود و پيكرش را سالم يافت ، چون خواست پارچه‌اى را كه بر سرش بسته بود باز كند ، خون جارى شد و دوباره آن را بستند ، آنگاه بر قبرش قبّه‌اى ساختند . « 3 »\r\nسرگذشتهاى مربوط به حرّ و نقش او در حادثهء كربلا ، از نخستين بر خوردش با كاروان سيد الشهدا ، سپس توبه‌اش و پيوستن به جبههء حق و شهادت در ركاب سالار شهيدان ، در همهء مقتلها و كتابهاى تاريخ عاشورا نگاشته شده است و توبهء او شاخص‌ترين بخش نورانى زندگى اوست .\r\n\r\nحرم حسينى\r\nبارگاه مقدّس سيد الشهدا « ع » . در روايات ، فضيلت و بركات و آثار فراوانى براى حرم ابا عبد الله الحسين « ع » و نماز خواندن و اعتكاف و دفن و . . . در آن ذكر شده است . محدودهء حرم امام حسين « ع » در روايات ، از يك فرسخ تا پنج فرسخ هم بيان شده است . از امام صادق « ع » روايت است : « حريم قبر الحسين « ع » خمس فراسخ من اربعة جوانب القبر » . « 4 »\r\nهمچنين از آن حضرت روايت است : « حرم الحسين الّذى اشتراه : اربعة اميال فى اربعة اميال فهو حلال لولده و مواليه و حرام على غيرهم ممّن خالفهم و فيه البركة » . « 5 »\r\nمرقد نورانى ابا عبد الله « ع » همواره كعبهء دلهاى شيفتگان بوده و آرزوى بزرگ محبّان آن حضرت ، توفيق زيارت آن بوده است . اين جاذبه هرگز كاسته نشده و على رغم\r\n\r\n\r\n","description":"","footnote":"\r\n( 1 ) - همان .\r\n( 2 ) - الحسين فى طريقه الى الشهادة ، ص 97 .\r\n( 3 ) - سفينة البحار ، ج 1 ، ص 242 به نقل از انوار نعمانيّه ، سيد نعمت الله جزايرى .\r\n( 4 ) - بحار الأنوار ، ج 98 ، ص 111 ، سفينة البحار ، ج 2 ، ص 103 ، المزار ، شيخ مفيد ، ص 25 .\r\n( 5 ) - مجمع البحرين ، واژهء « حرم » .\r\n","page_name":" 145 ","page_number":145},
  {"content":"\r\n\r\nمحدوديّتهايى كه سر راه زيارت حرم آن امام ، در طول تاريخ بوده است ، دلها در اشتياق آن تپيده است . در سالهاى دفاع مقدس در ايران نيز ، يكى از سرمايه‌هاى الهامبخش رزمندگان در جهاد با متجاوزان ، رسيدن به كربلا و آزاد ساختن حرم امام حسين « ع » از سلطهء بعثيها بوده است .\r\n- كربلا ، زيارت ، حاير ، قبر امام حسين ، ضريح ، تخريب قبر امام حسين « ع » غاضريّه\r\n\r\nحرمله\r\nحرملة بن كاهل اسدى كوفى ، آنكه كودك شير خوار امام حسين « ع » را ( به نام على اصغر ، يا عبد اللّه رضيع ) در آغوش امام يا روى دست وى با تير به شهادت رساند . « 1 »\r\nسالها پس از حادثهء عاشورا ، منهال در سفر حج ، ديدارى با امام سجاد « ع » داشت . حضرت پرسيد : حال حرمله چگونه است ؟ گفت : در كوفه است و زنده است . امام او را نفرين كرد كه : « اللّهمّ اذقه حرّ الحديد ، اللّهمّ اذقه حرّ النّار » ( خدايا ، سوزش و گرماى آهن و آتش را به او بچشان ) . چون به كوفه برگشت ، در ديدار با « مختار » كه خروج كرده بود ، ناگهان ديد كه حرمله را آوردند و به دستور مختار ، دست و پايش را بريدند و سپس در آتش افكندند .\r\nمنهال ، ماجراى ديدار خود با امام سجّاد و دعاى امام را نسبت به حرمله بيان كرد . مختار ، از اينكه خواسته و دعاى حضرت به دست او تحقّق يافته ، بسيار خوش‌حال شد . « 2 »\r\n\r\nحروراء\r\nمحلّ درگيرى مختار ، پس از قيام براى خونخواهى حسين « ع » ، با سپاه مصعب بن زبير ، كه از بصره آمده بودند . در اين نبرد ، كشتار فراوانى شد . در يكى از روزهاى اين درگيرى ، مختار به شهادت رسيد . در اين درگيرى ، هزاران نفر از ياران مختار كشته شدند . « 3 » حروراء ، نزديك كوفه و محلّى بود كه خوارج نهروان نيز آنجا فرود آمدند و اوّلين مخالفت خويش را با امير المؤمنين « ع » انجام دادند . « 4 »\r\n- خروج مختار\r\n\r\n\r\n","description":"","footnote":"\r\n( 1 ) - بحار الأنوار ، ج 45 ، ص 46 .\r\n( 2 ) - سفينة البحار ، ج 1 ، ص 246 ، اثبات الهداة ، ج 5 ، ص 229 .\r\n( 3 ) - مروج الذهب ، ج 3 ، ص 99 .\r\n( 4 ) - قمقام زخّار ، فرهاد ميرزا ، ص 126 .\r\n","page_name":" 146 ","page_number":146},
  {"content":"\r\n\r\n\r\nحرّه - واقعهء حرّه\r\n\r\nحسين بن على « ع »\r\nامام سوّم شيعيان ، شهيد كربلا و خون خدا ، كه نهضت عاشورا بر محور فداكارى و جانفشانى آن حضرت شكل گرفت و تاريخ بشرى را سرشار از حماسه و ايثار كرد و درس آزادگى و عزّت به انسان داد و با خون خويش كه در كربلا ريخت ، درخت اسلام آبيارى شد و امّت مسلمان بيدار گشت .\r\nدر معرّفى آن امام ، بايد كتابى قطور نوشت ؛ ليكن در اينجا فشرده‌اى از زندگى آن حضرت را مىخوانيد : امام حسين « ع » در سوّم شعبان سال چهارم هجرى در مدينه به دنيا آمد . رسول خدا « ع » نام اين فرزند زهرا « ع » را « حسين » نهاد . وى مورد علاقهء شديد پيامبر خدا « ع » بود و آن حضرت دربارهء او فرمود : « حسين منّى و انا من حسين . . . » و در آغوش پيامبر بزرگ شد . هنگام رحلت رسول خدا ، شش‌ساله بود . در دوران پدرش على بن ابى طالب « ع » نيز از موقعيّت والايى برخوردار بود ، علم ، بخشش ، بزرگوارى ، فصاحت ، شجاعت ، تواضع ، دستگيرى از بينوايان ، عفو و حلم و . . . از صفات برجستهء اين حجّت الهى بود . در دوران خلافت پدرش ، در كنار آن حضرت بود و در سه جنگ « جمل » ، « صفّين » و « نهروان » شركت داشت .\r\nپس از شهادت پدرش كه امامت به حسن بن على « ع » رسيد ، همچون سربازى مطيع رهبر و مولاى خويش و همراه برادر بود . پس از انعقاد پيمان صلح ، با برادرش و بقيّهء اهل بيت « ع » به مدينه آمدند . با شهادت امام مجتبى « ع » در سال 49 يا 50 هجرى ، بار امامت به دوش سيد الشهدا قرار گرفت . در آن دوران دهساله كه معاويه بر حكومت مسلّط بود ، امام حسين « ع » همواره يكى از معترضين سرسخت نسبت به سياستهاى معاويه و دستگيريها و قتلهاى او بود و نامه‌هاى متعدّدى در انتقاد از رويّهء معاويه در كشتن حجر بن عدى و يارانش و عمرو بن حمق خزاعى كه از وفاداران به على « ع » بودند و اعمال ناپسند ديگر او نوشت . در عين حال ، حسين بن على « ع » يكى از محورهاى وحدت شيعه و از چهره‌هاى برجسته و شاخصى بود كه مورد توجّه قرار داشت و همواره سلطهء اموى از نفوذ شخصيّت او بيم داشت . با مرگ معاويه در سال 60 هجرى ، يزيد به والى مدينه نوشت كه از امام حسين « ع » به نفع او بيعت بگيرد . امّا سيد الشهدا كه فساد يزيد و بىلياقتى او را مىدانست ، از بيعت امتناع كرد و براى نجات اسلام از بليّهء سلطهء يزيد كه به زوال و محو\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nدين مىانجاميد ، راه مبارزه را پيش گرفت . از مدينه به مكّه هجرت كرد و در پى نامه‌نگاريهاى كوفيان و شيعيان عراق با آن حضرت و دعوت براى آمدن به كوفه ، آن امام ابتدا مسلم بن عقيل را فرستاد و نامه‌هايى براى شيعيان كوفه و بصره نوشت و با دريافت پاسخ كوفيان در بيعتشان با مسلم بن عقيل ، در روز هشتم ذيحجّه سال 60 هجرى از مكّه به سوى عراق ، حركت كرد .\r\nپيمان‌شكنى كوفيان و شهادت مسلم بن عقيل ، اوضاع عراق را نامطلوب ساخت و سيد الشهدا كه همراه خانواده ، فرزندان و ياران به سوى كوفه مىرفت ، پيش از رسيدن به كوفه در سرزمين « كربلا » در محاصرهء سپاه كوفه قرار گرفت . تسليم نيروهاى يزيدى نشد و سرانجام در روز عاشورا در آن سرزمين ، مظلومانه و تشنه‌كام ، همراه اصحابش به شهادت رسيد ، از آن پس ، كربلا كانون الهام و عاشورا سرچشمهء قيام و آزادگى شد و كشته شدن وى ، سبب زنده شدن اسلام و بيدار شدن وجدانهاى خفته گرديد . فضايل اين امام شهيد ، بيش از آن است كه در اين مختصر بگنجد ؛ چرا كه او آويزهء عرش الهى و پروردهء دامن رسول خداست . پيامبر خدا « ص » درباره‌اش فرمود : قسم به آنكه مرا به حق به پيامبرى فرستاد ، حسين بن على در آسمان بزرگتر از زمين است و بر سمت راست عرش الهى نوشته است « مصباح هدى و سفينة نجاة » . « 1 »\r\n اى كه آميخته مهرت با دل * كرده عشق تو مرا دريا دل \r\n بذر عشقى كه به دل كاشته‌ام * جز هواى تو ندارد حاصل \r\n از مىِ عشق تو ، عاقل مجنون * و ز خُم مهر تو مجنون ، عاقل \r\n كربلا سر زد و پيدا شد حق * جلوه‌اى كردى و گم شد باطل \r\n تويى آن كشتى درياى حيات * هر كه را مانده جدا از ساحل \r\n گر شود كار جهان زير و زبر * نشود عشق تو از دل زايل « 2 » \r\n- سيد الشهدا ، ابا عبد الله ، ثار اللّه ، عاشورا ، كربلا ، شهادت ، فرهنگ عاشورا ، اوصاف سيد الشهدا ،\r\n\r\n\r\n","description":"","footnote":"\r\n( 1 ) - سفينة البحار ، ج 1 ، ص 257 . براى آشنايى بيشتر با آن حضرت ، بايد به كتابهاى مفصّلتر مراجعه كرد ؛ از جمله :\r\nموسوعة كلمات امام الحسين ( دربارهء سخنان او ) ، حياة الامام الحسين بن على ، باقر شريف القرشى ( دربارهء زندگانى او ) عوالم و بحار الأنوار ( دربارهء فضايل او ) نفس المهموم ، شيخ عباس قمى ( در مقتل او ) و كتابهاى فراوان ديگر . به عنوان « كتابنامهء عاشورا » در همين مجموعه مراجعه شود .\r\n( 2 ) - از مؤلف .\r\n","page_name":" 148 ","page_number":148},
  {"content":"\r\n\r\n\r\nحسين منّى و انا من حسين « ع »\r\nحسين « ع » از من است و من از حسينم . حديثى كه رسول خدا « ص » فرموده است و در كتب حديثى شيعه و اهل سنّت آمده است ، متن كامل آن چنين است : « حسين منّى و انا من حسين احبّ اللّه من احبّ حسينا و ابغض اللّه من ابغض حسينا ، حسين سبط من الأسباط ، لعن اللّه قاتله » « 1 » اين گونه تعبير ( من از اويم و او از من است ) نشانهء وحدت كامل فكرى ، روحى ، مرامى ، جسمى و خطّمشى است و رسول خدا « ص » نيم قرن پيش از حادثهء كربلا ، خواسته قيام و نهضت حسينى را تداوم راه خويش بداند و دشمنان سيد الشهدا را كه دست خود را به خون او آلودند ، دشمنان و قاتلان خود به حساب آورد ، چرا كه خشم و رضا و جنگ و صلح و يارى يا جفا بر حسين « ع » ، همسان با خشم و رضا و جنگ و صلح و يارى و جفا بر پيامبر خداست ، چرا كه اين دو ، يك جان در دو بدن و يك فكر و مرام ، در دو زمانند . « 2 » اين گونه بيان همبستگى كامل ، ترسيم كنندهء خط صحيح حركت اجتماعى و دينى و مبارزاتى و سياسى در طول تاريخ است . چنين نيست كه از هم بودن اين دو حجّت الهى ، تنها پيوند جسمى و از نسل پيامبر بود حسين « ع » را بگويد ، بلكه عمده‌ترين مفهوم ، هم خطّى آن دوست .\r\nمفهوم بلند ديگرى كه در اين حديث نهفته ، آن است كه وجود پيامبر « ع » و آيين و مكتب او در وجود ابا عبد الله « ع » تداوم يافته است ، آن هم نه تنها تداوم جسمى ، بلكه نگهبان دين پيامبر « ص » ، امام حسين است و قيام و شهادت او سبب بقاى دين رسول خداست . سخن ، تنها بار عاطفى ندارد ، بلكه بيانگر يك حقيقت اجتماعى و تاريخى است .\r\n اگر كه دين مصطفى هنوز در جهان بپاست * از آن سر بريدهء تو هست و از نواى تو \r\nاحياگر دين پيامبر ، نهضت حسينى بود . خود ابا عبد الله « ع » در خطبه‌اى كه فلسفه و قيام خويش را بيان كرد ، اشاره فرمود كه هدف ، حركت در مسير سيرهء پيامبر و على « ع » و امر به معروف و نهى از منكر است و اين گونه است كه انحرافها زدوده شده و دين استوار و پابرجا مىماند . اينكه گفته‌اند : « انّ الإسلام محمّدىّ الحدوث ، حسينىّ البقاء » اشاره به همين\r\n\r\n\r\n","description":"","footnote":"\r\n( 1 ) - احقاق الحق ، قاضى نور الله تسترى ، ج 11 ص 265 ، بحار الأنوار ، ج 43 ص 261 ؛ تاريخ الاسلام ، ذهبى ، ج 5 ، ص 97 .\r\n( 2 ) - به مقالهء ارزشمند « حسين منى و انا من حسين » از : محمد باقر بهبودى در « يادنامهء علامهء امينى » ، مقالهء چهاردهم ، ص 305 مراجعه كنيد .\r\n","page_name":" 149 ","page_number":149},
  {"content":"\r\n\r\nاحياگرى دين پيامبر در سايهء قيام عاشوراست ، يعنى پيدايش اسلام ، محمّدى است و بقاى آن ، حسينى !\r\n گر جز به كشتنم نشود دين حق بلند * اى تيغها ، بياييد بر فرق من فرود \r\nاين نكته در شعرى كه از زبان حسين بن على « ع » سروده شده است ( و حديث و شعر امام نيست ) اين گونه مطرح شده است :\r\n ان كان دين محمّد لم يستقم * الّا بقتلى يا سيوف خذينى « 1 » \r\nاگر دين محمد « ص » جز با كشته شدن من استوار نمىشود ، پس اى شمشيرها مرا دريابيد ! به تعبير امام خمينى « ره » : « با زنده نگه‌داشتن او اسلام زنده مىشود . « انا من حسين » ، كه روايت شده است كه پيغمبر فرموده است ، اين معنايش ، معنا اين است كه حسين مال من است ، و من هم از او زنده مىشوم . » « 2 »\r\n\r\nحسين ، وارث آدم\r\nنام كتابى از دكتر على شريعتى دربارهء سيد الشهدا « ع » ، كه به تحليل دو جريان هابيلى و قابيلى در تاريخ انسان پرداخته و حسين « ع » را مظهر مظلوميّت جناح هابيل معرفى كرده است . اين نام ، از فقره‌اى از زيارت وارث و زيارتنامه‌هاى ديگر بر گرفته شده است كه مىفرمايد : « السّلام عليك يا وارث آدم صفوة اللّه » و وراثت عاشورا از را جبههء تاريخى مبارزهء حق با باطل مىرساند .\r\n- وارث ، زيارت وارث .\r\n\r\nحسينى\r\nمنسوب به حسين « ع » ، هر چه كه نوعى انتساب ، ارتباط و شباهت با حسين « ع » داشته باشد . اين پيوند و نسبت ، هم نسبى و نژادى مىتواند باشد ، مثل آنان كه از نسل و فرزندان اويند و « سادات حسينى » محسوب مىشوند ، هم كسانى كه در فكر ، ايده و مرام همچون حسين « ع » اند . با اين حساب ، حسينيان همهء كسانى مىشوند كه رهرو راه خونين عاشورا و انقلاب اويند ، همچنان كه عاشورائيان و كربلائيان نيز پيروان مكتب خون و حماسهء سيد الشهدا « ع » محسوب مىشوند . هر چيز ديگرى هم كه ويژگيهاى خصلتى و روحى و\r\n\r\n\r\n","description":"","footnote":"\r\n( 1 ) - اين شعر ، بيتى از قصيدهء بلند شاعر و خطيب كربلايى ، مرحوم شيخ محسن ابو الحبّ ( م 1305 ) است و آنچه مشهور است كه از سروده‌هاى سيد الشهداست ، بىاصل است . ر . ك : « تراث كربلا » ، سلمان هادى طعمه ، ص 86 .\r\n( 2 ) - صحيفهء نور ، ج 13 ص 158 .\r\n","page_name":" 150 ","page_number":150},
  {"content":"\r\n\r\nفكرى و حماسى حسين « ع » را داشته باشد ، عنوان حسينى به خود مىگيرد ، مانند : شور حسينى ، خط حسينى ، نواى حسينى ، عشق حسينى ، نهضت حسينى ، راه حسينى ، انقلاب حسينى ، حماسهء حسينى ، گاهى هم تنها نسبت به شخص آن حضرت داده مىشود ؛ مثل :\r\nحرم حسينى ، كربلاى حسينى ، عاشوراى حسينى ، عزاى حسينى . پس ياء نسبت و كلمهء مضاف به حسينى ، يا اضافهء تخصيصى است ، مثلا حماسهء حسينى و كربلاى حسينى يعنى حماسهء حسين و كربلاى حسين « ع » ، يا اضافهء بيانى و توضيحى است كه نوعى شباهت و همگونى را مىرساند . مثل شور حسينى ، يعنى شور و حماسه‌اى كه همچون شور آن حضرت ، برخوردار از حماسه و عزّت و خروش است .\r\n- كربلايى ، يزيديان\r\n\r\nحسينيّه\r\nجايى كه براى اقامهء سوگوارى براى ابا عبد الله الحسين « ع » ساخته شود . حسينيّه‌هايى كه در شهرهاى مختلف ، از جمله شهرهاى مذهبى ساخته مىشود ، اغلب علاوه بر مركز تجمع عزاداران و اقامهء مراسم سوگوارى ، حالت زائرسرا و مسافرخانه‌اى را دارد كه زائران از آن استفاده مىكنند و جنبهء رايگان دارد . بيشتر آنها به نام مردم شهرى است كه آن را مىسازند . مثل : حسينيّهء آذربايجانيها ، تهرانيها ، اصفهانيها و . . . كه در شهرهايى نجف ، كربلا ، مشهد از اين گونه حسينيّه‌ها وجود دارد و از نظر شرعى هم محدوديت و احكام مسجد را ندارد .\r\nشايد روى آوردن شيعه به « حسينيّه » در دورانهاى كهن به خاطر آن بوده كه مساجد ، اغلب در اختيار وزير سلطهء حكومتهايى بوده كه براى تشيّع و اقامهء عزادارى و مراسم دينى شيعه ، محدوديّت ايجاد مىكردند . در مناطق هند ، به حسينيّه « امام‌باره » گويند و امام‌باره‌هاى متعدّدى با نامهاى مختلف وجود دارد . در برخى مناطق آسياى مركزى نيز ، حسينيه‌هايى كه شيعيان مىساختند ، به « مسجد شيعه‌ها » معروف مىشد . « در نقاط مختلف هند ، تكيه و حسينيّه نامهاى گوناگون دارد و آن را عزاخانه ، امام‌باره ، تعزيه خانه ، عاشورا خانه ، تابوت خانه ، چبوتره ، چوك امام صاحب . . . مىخوانند . » « 1 »\r\n- تكيه ، عزاخانه ، زينبيّه .\r\n\r\n\r\n","description":"","footnote":"\r\n( 1 ) - دائرة المعارف تشيّع ، ج 4 ، ص 447 .\r\n","page_name":" 151 ","page_number":151},
  {"content":"\r\n\r\n\r\nحصير\r\nبوريا ، به نقل برخى روايات ، وقتى بنى اسد براى دفن اجساد شهداى كربلا آمدند ، امام سجاد « ع » نيز آنان را يارى مىكرد ، از آنان حصيرى طلبيد تا اعضاى پيكر سيد الشهدا را در ميان آن گذاشته ، ميان قبر بگذارد . . . « 1 » طبق نقلهاى تاريخى وقتى در زمان متوكل به دستور او قبر امام حسين « ع » را خراب كردند و قبر را شكافتند ، به بورياى تازه‌اى برخوردند كه پيكر امام بر آن بود و بوى مشك از آن جسد مىآمد . حصير و بدن را به همان حال گذشتند و خاك روى آن ريختند . « 2 »\r\n- بىغسل و بىكفن\r\n\r\nحصين بن نمير\r\nيكى از سران امويان از قبيلهء كنده كه همواره با آل على دشمنى داشت . در جنگ صفين ، در سپاه معاويه بود . در ايّام يزيد هم بر عدّه‌اى از سپاه ، فرماندهى داشت . در دوران قيام مسلم بن عقيل در كوفه ، رئيس پليس ابن زياد بود و مأموريّت داشت براى يافتن و دستگيرى مسلم ، خانه‌هاى كوفيان را تفتيش كند . هم او بود كه قيس بن مسهّر ، فرستادهء حسين « ع » را دستگير كرد و نزد ابن زياد فرستاد و قيس به شهادت رسيد . او بود كه هنگامى كه عبد الله زبير در مكّه بر ضد يزيد سر به مخالفت برداشته بود ، بر كوه ابو قبيس منجنيق نهاد و كعبه را هدف قرار داد . « 3 » با سليمان بن صرد و توّابين جنگيد . او بود كه از على « ع » آنگاه كه فرمود : « سلونى قبل ان تفقدونى » پرسيد : تعداد موهاى سر من چه قدر است ؟ « 4 » در دوران يزيد ، به دستور او در حمله و محاصرهء مدينه شركت داشت . از مخالفان سرسخت شيعه بود و در سركوبى نهضت توابين حضور داشت و سه سال بعد ( در سال 67 هجرى ) به دست ابراهيم بن اشتر كشته شد . « 5 » در حادثهء عاشورا ، از فرماندهان گروه تيرانداز بود كه به سپاه حسين « ع » حمله كردند . او پس از شهادت حبيب بن مظاهر ، سر مقدّس او را در كوفه بر گردن اسب خويش آويخته بود تا به آن افتخار كند . به نقلى بعدها پسر حبيب ( قاسم ) كمين كرد و او را كشت . برخى هم قتل اين جنايتكار را به دست ياران\r\n\r\n\r\n","description":"","footnote":"\r\n( 1 ) - كبريت احمر ، ص 493 .\r\n( 2 ) - إثبات الهداة ، شيخ حرّ عاملى ، ج 5 ، ص 183 .\r\n( 3 ) - مروج الذهب ، ج 3 ، ص 71 .\r\n( 4 ) - سفينة البحار ، ج 1 ص 281 .\r\n( 5 ) - دائرة المعارف الإسلامية ، ج 7 ، ص 458 .\r\n","page_name":" 152 ","page_number":152},
  {"content":"\r\n\r\nمختار ثقفى در سال 66 در نهضت خروج مختار ، در نزديكيهاى موصل نوشته‌اند . « 1 »\r\n\r\nحكومت رى\r\nعمر سعد ، به هوس رسيدن به استاندارى « رى » ، حسين بن على را كشت . قرار بود به ملك رى گماشته شود كه حادثهء كربلا پيش آمد . ابن زياد ، قبل از عزيمتش به حوزهء استاندارى ، او را مأمور سركوب سيد الشهدا « ع » نمود . ابتدا مىخواست قبول نكند . ولى ديد اگر نپذيرد حكومت رى را از دست خواهد داد . بالأخره نتوانست بر جاذبهء دنيا و رياست غلبه كند . دربارهء علاقه‌اش به ولايت « رى » ، هر چند به كشتن حسين بن على « ع » بيانجامد ، چنين خواند :\r\n أ أترك ملك الرّى و الرّىّ منيتى * او اصبح مأثوما بقتل حسين \r\n و فى قتله النّار الّتي ليس دونها * حجاب و لكن لى فى الرّى قرّة عين « 2 » \r\nو اين گونه حبّ دنيا چشم او را كور كرد . طبق برخى نقلها امام حسين « ع » پس از آنكه دلباختگى عمر سعد را به حكومت رى ديد ( روز عاشورا در يك گفتگو ) به او فرمود :\r\nاميدوارم از گندم رى ، جز اندكى نخورى ! عمر سعد از روى تمسخر گفت : اگر از گندمش نخورم ، جو آن هم برايم كافى است . ( در برخى منابع « گندم عراق » آمده است ) « 3 »\r\n- عمر سعد ، گندم عراق\r\n\r\nحكيم بن طفيل\r\nاز نيروهاى عمر سعد در كربلا ، كه در كمين ابا الفضل « ع » بود . و با شمشير ، دست چپ عباس را از كار انداخت . قبلا دست راست آن حضرت با ضربهء « زيد بن ورقاء » قطع شده بود .\r\n\r\nحلاس بن عمر راسبى\r\nاز شهداى كربلاست كه در حملهء اول در روز عاشورا به شرف شهادت نايل شد .\r\nگفته‌اند در زمان على « ع » در كوفه رئيس شهربانى اين شهر بود . سپس او و برادرش نعمان ، همراه عمر سعد بودند . امّا سرانجام متحوّل شده و به اردوگاه امام حسين « ع » پيوستند . « 4 » در\r\n\r\n\r\n","description":"","footnote":"\r\n( 1 ) - مروج الذهب ، ج 3 ، ص 97 .\r\n( 2 ) - الخصائص الحسينيّه ، شيخ جعفر شوشترى ، ص 71 .\r\n( 3 ) - مقتل الحسين ، مقرّم ، ص 248 .\r\n( 4 ) - انصار الحسين ، ص 70 .\r\n","page_name":" 153 ","page_number":153},
  {"content":"\r\n\r\nبرخى منابع ، « حلاش » آمده است . « 1 »\r\n\r\nحمّاد بن حماد خزاعى مرادى\r\nاز شمار شهداى كربلاست . نامش در زيارت رجبيّه آمده است . « 2 »\r\n\r\nحملهء اوّل\r\nروز عاشورا ، حمله‌اى سراسرى و شديد از سوى سپاه عمر سعد به اردوگاه امام حسين « ع » انجام گرفت . اين حمله كه با تيراندازى عمر سعد به طرف اردوگاه امام حسين « ع » شروع شد ، با تيرهاى نيروهاى دشمن ادامه يافت . امام فرمود : اين تيرها ، پيكها و قاصدهاى دشمن به سوى شماست . شمر هم به نيروهاى خود دستور داد كه حملهء گروهى انجام دهيد و افراد حسين « ع » را بكلّى نابود سازيد ( احملوا عليهم حملة رجل واحد و أفنوهم عن آخرهم ) همهء گردانهاى سپاه كوفه در اين حمله شركت داشتند . ياران سيد الشهدا « ع » هم دفاعى جانانه در مقابل اين هجوم ، از خود نشان دادند و نيمى از ياران امام ( غير از بنى هاشم ) در اين حملهء نخست به شهادت رسيدند . عدّهء شهداى اين حمله را 41 نفر گفته‌اند . تعدادى از آنان ( غير از ده نفر از غلامان حسين و دودمانش و دو تن از غلامان على « ع » ) ، عبارتند از :\r\nنعيم بن عجلان ، عمران بن كعب ، حنظله ، قاسط ، كنانه ، عمرو بن مشيعه ، ضرغامه ، عامر بن مسلم ، سيف بن مالك ، عبد الرحمن درجى ، مجمع عائذى ، حبّاب بن حارث ، عمرو جندعى ، حلّاس بن عمرو ، سوار بن ابى عمير ، عمّار بن ابى سلامه ، نعمان بن عمر ، زاهر بن عمر ، جبلة بن على ، مسعود بن حجاج ، عبد الله بن عروه ، زهير بن سليم ، عبد الله و عبيد الله پسران زيد بصرى . « 3 » ( براى شناخت اين شهدا ، به عنوان هر كدام در اين كتاب مراجعه كنيد ) .\r\n- اصحاب امام حسين « ع »\r\n\r\nحميد بن مسلم ازدى\r\nوقايع‌گزار كربلا ، او يكى از لشكريان عمر سعد بود كه روز عاشورا پس از شهادت امام حسين « ع » با شمر ، بر سر آتش زدن خيمه‌ها مجادله داشت . از جمله گروهى بود كه\r\n\r\n\r\n","description":"","footnote":"\r\n( 1 ) - اعيان الشيعة ، ج 6 ، ص 216 .\r\n( 2 ) - انصار الحسين ، ص 99 .\r\n( 3 ) - حياة الامام الحسين ، ج 3 ، ص 204 .\r\n","page_name":" 154 ","page_number":154},
  {"content":"\r\n\r\nسر حسين « ع » را به كوفه بردند . در لشكر توّابين هم حضور داشته و به قولى از اصحاب امام سجاد « ع » بوده است . با مختار و ابراهيم بن مالك نيز همكارى داشته است . بيشتر وقايع كربلا در « تاريخ طبرى » و برخى منابع ديگر از قول او نقل شده است .\r\n\r\nحنا\r\nحنا رنگى است كه به موى سر و صورت مىزنند تا سفيدى مو ديده نشود و انسان جوان به چشم آيد . اين تزيين ، بخصوص در مقابله با دشمنان ، نوعى تبليغات در جوان نشان دادن رزمندگان اسلام است . امام صادق « ع » فرموده است : رنگ سياه زدن به مو ، دشمن را به هراس مىافكند « الخضاب بالسّواد مهابة للعدوّ » . « 1 » سيد الشهدا « ع » نيز موى خويش را با به فرمودهء امام صادق : « خضب الحسين بالحنّاء و الكتم » حنا خضاب مىكرد و هنگام شهادت در كربلا نيز خضاب داشت : « قتل الحسين و هو مخضّب بالوسمة » « 2 » در كربلا ، عاشوراييان كهنسال و محاسن سفيد نيز با خضاب خون ، چهرهء خويش را رنگين ساختند .\r\nحبيب بن مظاهر ، پس از شهادت مسلم بن عقيل در كوفه ، همواره مترصّد بود كه در وقت مناسب به حضور ابا عبد اللّه « ع » برسد . روزى در بازار كوفه به مسلم بن عوسجه برخورد ( كه به قول معروف مىخواست حنا بخرد ) او را به كنارى برد و جريان آمدن حضرت حسين « ع » به كربلا را نقل نمود . هر دو پيرمرد روشندل قرار بر اين نهادند كه شبانه از كوفه به كربلا روند ( و محاسن خود را به خون خضاب كنند ) شب هفتم يا هشتم محرّم به امام پيوستند . « 3 »\r\n\r\nحنظلة بن اسعد شبامى\r\nاز شهداى كربلاست و نامش در زيارت ناحيهء مقدسه آمده است . كوفى است و شبام ، نام طايفه‌اى از همدانيان است . « 4 » حنظله از چهره‌هاى شيعى در كوفه و زبان‌آور ، شجاع و معلّم قرآن بود . چون سيد الشهدا « ع » به كربلا رسيد ، وى به آن حضرت پيوست . وى جزء شهدايى است كه تا اواخر زنده بود و از جان حسين بن على « ع » در مقابل تيرها و نيزه‌هاى\r\n\r\n\r\n","description":"","footnote":"\r\n( 1 ) - بحار الأنوار ، ج 73 ص 100 ( استحباب خضاب براى مردان و زنان در همانجا در ضمن روايات ، آمده است ) .\r\n( 2 ) - عوالم ( امام حسين ) ص 71 ، ناسخ التواريخ ، ج 4 ، ص 99 .\r\n( 3 ) - الوقائع و الحوادث ( محرم الحرام ) ج 2 ، ص 99 .\r\n( 4 ) - انصار الحسين ، ص 71 .\r\n","page_name":" 155 ","page_number":155},
  {"content":"\r\n\r\nدشمن محافظت مىكرد و گاهى هم با سخنانش به سپاه كوفه هشدار مىداد و موعظه مىكرد . « 1 » روز عاشورا ، پس از شهادت جمعى از ياران ، از امام رخصت طلبيد و به ميدان رفت و جان خود را فداى راه خدا كرد .\r\n\r\nحنظلة بن عمرو شيبانى\r\nاز شهداى كربلاست كه در حملهء اوّل ( و به قولى در نبرد تن به تن ) به شهادت رسيد .\r\nبرخى معتقدند او همان حنظلة بن اسعد شبامى است . « 2 »\r\n\r\nحواريّون حسين « ع »\r\nهر امامى ، تعدادى ياران ويژه داشت كه به « حواريّون » تعبير شده است و روز قيامت ندا مىشوند و برمىخيزند . طبق حديث امام كاظم « ع » همهء شهداى كربلا حواريّون حسين‌اند كه در قيامت برمىخيزند : « ثمّ ينادى مناد : اين حوارىّ الحسين « ع » ؟ فيقوم كلّ من استشهد معه و لم يتخلّف عنه » . « 3 »\r\n\r\n\r\n","description":"","footnote":"\r\n( 1 ) - عنصر شجاعت ، ج 2 ، ص 100 .\r\n( 2 ) - انصار الحسين ، ص 99 .\r\n( 3 ) - سفينة البحار ، ج 1 ، ص 358 .\r\n","page_name":" 156 ","page_number":156},
  {"content":"\r\n\r\n\r\nخ\r\n\r\nخارجى\r\nعنوانى كه از سوى يزيد و ابن زياد به امام حسين « ع » داده شد . اصل معناى آن به معناى شورشى و ياغى است ؛ نه اتباع كشورهاى بيگانه . اين اصطلاح به زمان امير المؤمنين « ع » بر مىگردد . به نوشتهء يكى از محقّقان : خروج ، صرفا ترك مكّه از سوى امام حسين « ع » به سوى كوفه نبود ، بلكه از زمانى كه در جنگ صفّين ، عدّه‌اى بعنوان سرپيچى و تمرّد از فرمان على « ع » شورش كردند ( و بعدا خوارج نام گرفتند ) بوى خاصّى پيدا كرد و اين عنوان ، بويژه در عراق مفهومى ناپسند يافت . سلطهء ابن زياد هم از آغاز ، نهضت حسينى را بعنوان « خروج » قلمداد كرد . « 1 » البته خروج و سر بر تافتن از حكومت و شورش كردن ، اگر بر ضدّ حكومت مشروع اسلامى باشد ، شورشگران بعنوان « فئهء باغيه » مهدور الدّم هستند و مبارزه با آنان بعنوان جنگ با متجاوزين داخلى لازم است . ولى اگر اين عصيان ، بر ضد ستم و طغيان باشد ، يك وظيفه است و شورشگران ، مجاهدانى ارزشمندند . امام حسين « ع » نيز دربارهء امتناع از بيعت با يزيد و بيرون آمدن از مدينه و عزيمت به مكّه ، از واژه خروج استفاده كرده است ( انّى لم اخرج اشرا و لا بطرا . . . انّما خرجت لطلب الإصلاح ) و خروج خود را بعنوان اصلاح طلبى در امّت پيامبر معرّفى كرده است .\r\nيزيد ، براى مشروعيّت بخشيدن به كار خويش در كشتن حسين « ع » اين عنوان را مستمسك قرار مىداد و خود را سركوب كنندهء يك شورش بر ضدّ خليفهء اسلامى\r\n\r\n\r\n","description":"","footnote":"\r\n( 1 ) - انصار الحسين ، ص 27 ( پاورقى ) .\r\n","page_name":" 157 ","page_number":157},
  {"content":"\r\n\r\nمىپنداشت . سخنان امام حسين و اهل بيت او نيز در طول نهضت ، پس از عاشورا ، همه بيان اين بود كه قيام ، بخاطر دين و مبارزه با ستم و بدعت است و خود را دودمان پيامبر معرفى مىكردند تا پرده‌هاى غفلت را كنار زنند .\r\n- بيعت\r\n\r\nخار مغيلان\r\nخار درخت « امّ غيلان » ، امّ غيلان درخت خاردارى است كه در باديه مىرويد كه گاهى به اندازهء درخت سيب يا كوچكتر مىشود . « 1 » در مرثيه‌ها چنين گفته مىشود كه پس از شهادت امام حسين « ع » و حملهء دشمن به خيمه‌ها و به آتش كشيدن آنها ، كودكان آوارهء دشت و بيابان شدند و دو كودك در بيابان ، دور از جمع اهل بيت ، گم شدند و شب زير خار مغيلان پناه گرفتند و جان باختند . « 2 » در منابع معتبر تاريخى چنين چيزى نيامده است .\r\n\r\nخالد بن عمرو بن خالد ازدى\r\nنام او در شمار شهداى كربلا آمده است . « 3 »\r\n\r\nخامس آل عبا\r\nاز لقبهاى سيد الشهدا « ع » است كه پنجمين نفر از « اصحاب كسا » است . پيامبر « ص » در خانهء « ام سلمه » بود كه آيهء  « إِنَّما يُرِيدُ اللَّهُ لِيُذْهِبَ عَنْكُمُ الرِّجْسَ أَهْلَ الْبَيْتِ وَ يُطَهِّرَكُمْ تَطْهِيراً »  ( احزاب 33 ) نازل شد . رسول خدا ، فاطمه و على و حسن و حسين را جمع كرد و همه را زير يك كساء و عبايى قرار داد و چنين گفت : « اللّهم هؤلاء اهل بيتى فاذهب عنهم الرّجس و طهّرهم تطهيرا » . شاعر در همين مورد گفته است :\r\n انّ النّبى محمدا و وصيّه * و ابنَيهِ و ابنَتَه البَتول الطّاهِرة \r\n اهلُ العباءِ و انّنى بِوِلائهم * ارجُو السّلامَة و النّجا فىِ الآخرة « 4 » \r\nحديث كساء نيز در مقام و فضيلت اين پنج تن وارد شده است . « 5 »\r\n- اهل بيت ، حسين بن على « ع »\r\n\r\n\r\n","description":"","footnote":"\r\n( 1 ) - لغت‌نامه ، دهخدا « ام غيلان » .\r\n( 2 ) - معالى السبطين ، ج 2 ، ص 89 .\r\n( 3 ) - انصار الحسين ، ص 71 .\r\n( 4 ) - الحسين فى طريقه الى الشهادة ، ص 112 .\r\n( 5 ) - دربارهء اصحاب كساء و مناقب و فضايلشان ، ر . ك : بحار الأنوار : ج 37 ، ص 35 تا 107 .\r\n","page_name":" 158 ","page_number":158},
  {"content":"\r\n\r\n\r\nخرابهء شام\r\nپس از خطبهء زينب « ع » در مجلس يزيد كه اوضاع را بر ضدّ او متحوّل ساخت ، يزيد ناچار اهل بيت را در خرابه‌اى بىسقف جاى داد . آنان سه روز در آن خرابه بودند و بر حسين « ع » نوحه و عزادارى مىكردند . « 1 » رقيّه ، دختر خردسال امام حسين « ع » نيز در همانجا پدر را در خواب ديد و پس از بيدارى گريه سر داد و سر سيد الشهدا را برايش آوردند و با ديدن آن صحنه مرغ جانش پر كشيد و جان داد . « 2 » مدفن رقيّه نيز همانجاست كه بعدها حرمى برايش ساختند . ( اين مسأله از نظر محقّقان مورد بحث و تشكيك قرار گرفته است ) .\r\n زهراى حزين ز گرد راه آمده بود * جبريل ، غمين و عذر خواه آمده بود \r\n در كنج خرابه ، در ميان طبقى * خورشيد ، به مهمانى ماه آمده بود \r\n جغد دلم خرابهء شام آرزو كند * تا با سه‌ساله دختركى گفتگو كند \r\n آن كعبه‌اى كه قبلهء ارباب حاجت است * حاجت رواست ، هر كه به آن قبله رو كند \r\n\r\nخرگاه - خيمه‌گاه\r\n\r\nخروج مختار\r\nمختار بن ابى عبيدهء ثقفى ، پنج سال پس از حادثهء كربلا و يك سال پس از نهضت توّابين ، در سال 66 هجرى در كوفه قيام كرد . هدف نهضت او خونخواهى حسين « ع » و انتقام از قاتلان شهداى كربلا و جنايتكاران حادثهء عاشورا بود . قيام او و خونخواهىاش موجب خرسندى ائمّه بود . از امام باقر « ع » روايت شده كه : « لا تسبّوا المختار فانّه قد قتل قتلتنا و طلب بثأرنا » . « 3 » مختار را ناسزا نگوييد ، چرا كه او قاتلان ما را كشت و به خونخواهى ما برخاست . خلاصه‌اى از قيام او ( طبق نفس المهموم ) چنين است :\r\nمختار ، در 14 ربيع الاول سال 66 در كوفه قيام كرد و عبد الله بن مطيع را كه كارگزار عبد الله بن زبير بود بيرون نمود . آغاز قيامشان با شعار « يا منصور امت » و « يا لثارات الحسين » بود . درگيريهاى سختى در محلّه‌ها و ميدانهاى كوفه پيش آمد . گروههايى كشته و گروههايى تسليم شدند و مختار وارد قصر شد و فردايش براى مردم سخنرانى كرد ،\r\n\r\n\r\n","description":"","footnote":"\r\n( 1 ) - مقتل خوارزمى ، ج 2 ، ص 74 ، عوالم ( امام حسين ) ص 414 ، رياض القدس ، ج 2 ، ص 292 .\r\n( 2 ) - در منابع اوّليه ، اين مسأله نيامده است ؛ هر چند مشهور است .\r\n( 3 ) - بحار الأنوار ، ج 45 ، ص 343 .\r\n","page_name":" 159 ","page_number":159},
  {"content":"\r\n\r\nاشراف كوفه با او بيعت كردند . مختار پس از استيلا بر اوضاع ، يكايك قاتلان حسين « ع » را دستگير مىكرد و مىكشت . نيروهايى هم به اطراف مىفرستاد تا هم بر آن مناطق استيلا يابد و هم جنايتكاران را گرفته و به كيفر رساند . مدّتها اين تحرّكات و دستگيريها و نبرد با مقاومت كنندگان از طرفداران بنى اميّه ادامه داشت . مختار موفق شد كسانى چون عمر سعد ، شمر ، ابن زياد ، خولى ، سنان ، حرمله ، حكيم بن طفيل ، منقذ بن مرّه ، زيد بن رقاد ، زياد بن مالك ، مالك بن بشر ، عبد الله بن اسيد ، عمرو بن حجّاج و بسيارى از كسان را كه در كربلا دستشان به خون شهدا آلوده بود از دم تيغ گذراند و پيكرشان را بسوزاند و يا در مقابل سگها بيندازد . « 1 » مختار ، سر « ابن زياد » را به مدينه نزد محمد حنفيه فرستاد ، او هم آن سر را پيش امام سجاد « ع » آورد . آن حضرت مشغول غذا خوردن بود . با ديدن اين صحنه ، سجدهء شكر به جاى آورد و فرمود : « الحمد للّه الذي ادرك لى ثارى من عدوّى و جزى اللّه المختار خيرا . . . » . « 2 » مختار ، هجده ماه حكومت كرد ( تا 14 رمضان سال 67 ) و در سنّ 67 سالگى در درگيرى با سپاهيان عبد الله بن زبير به شهادت رسيد .\r\n- مختار ثقفى\r\n\r\nخزيميّه\r\nنام يكى از منزلگاههاى بين راه مكّه و كوفه ( نزديك كوفه ) كه امام حسين « ع » در سفر به سوى عراق ، يك شبانه روز در آنجا ماند . اين نام ، منسوب به « خزيمة بن خازم » است و براى كسى كه از كوفه به مكّه رود ، پس از منزل « زرود » قرار دارد . « 3 » در آن محلّ ، چاهها و آبها و درختان و منازلى بوده است . در همانجا و همان شب بود كه زينب كبرى « ع » بيرون از خيمه‌ها صداى هاتفى را شنيد كه دو بيت شعر خواند ، مضمونش اين بود كه اين كاروان به سوى مرگ مىرود . امام حسين « ع » در پاسخ خواهرش فرمود : « يا اختاه ، كلّ ما قضى اللّه فهو كائن » . « 4 » خداوند هر چه را مقدر فرموده است ، خواهد شد .\r\n\r\nخطّ الموت . . .\r\nاين تعبير ، سر فصل خطبه‌اى از سيد الشهداست كه آن حضرت در مكّه و پيش از\r\n\r\n\r\n","description":"","footnote":"\r\n( 1 ) - برگرفته و تلخيص شده از : در كربلا چه گذشت ( ترجمهء نفس المهموم ) ، ص 776 به بعد .\r\n( 2 ) - معالى السبطين ، ج 2 ، ص 260 .\r\n( 3 ) - مقتل الحسين ، مقرّم ، ص 207 .\r\n( 4 ) - الحسين فى طريقه الى الشهادة ، ص 65 به نقل از مقتل خوارزمى .\r\n","page_name":" 160 ","page_number":160},
  {"content":"\r\n\r\nخروج به سوى عراق ايراد كرد و نهايت سير كاروان را با اشاره بيان كرد . « 1 » مضمون آن خطبه ، آگاهى و عشق به شهادت و استقبال از مرگ در راه خداست و اينكه مرگ براى جوانمردان زيباست ، آنگونه كه گردنبند ، بر گردن دخترى جوان . ايراد اين خطبه ، پس از دريافت گزارشهايى بود مبنى بر اين كه مأموران يزيد براى ترور و ريختن خونش به مكّه اعزام شده‌اند . بخشى از آغاز اين خطبه چنين است :\r\n« خطّ الموت على ولد آدم مخطّ القلادة على جيد الفتاة و ما اولهنى الى اسلافى اشتياق يعقوب الى يوسف و خيّر لى مصرع انا لاقيه ، كانّى باوصالى تقطعها عسلان الفلوات بين النّواويس و كربلاء . . . » « 2 »\r\n- خطبه ، شهادت طلبى ، پيشگويى شهادت حسين\r\n\r\nخطبه\r\n خطبهء شب‌شكن عابد و زينب در شام * به گلستان خزان ديدهء حق سامان داد \r\nخطبه ، خطابه و سخنانى است آشكار كه خطيب در برابر ديگران ايراد مىكند . مانند خطبهء جمعه ، خطبهء عيد ، خطبهء نماز باران و خطبه هنگام كسوف . معمولا مشتمل بر حمد و ثناى الهى و توصيه به تقوا و مواعظ ديگر است . خطبه‌هايى كه اميران و خلفا و واعظان مىخواندند ، از اين قبيل است . به آن ، خطابه هم گفته مىشود .\r\nدر نهضت عاشورا ، يك سرى خطابه‌ها و سخنرانيها توسّط سيد الشهدا ، امام سجاد ، حضرت زينب و ياران امام انجام گرفته كه در كتب تاريخى و روايى ثبت است و اغلب تعيين‌كننده بوده است ، چه آنها كه پيش از عاشورا و در طول راه و در خود مكّه بوده ، چه خطبه‌هايى كه روز عاشورا ايراد شده و چه آنچه از زبان اسيران آزاده در كوفه و شام صادر شده است . خطبه‌هاى سيد الشهدا و نيز خطبهء امام سجاد « ع » در مجلس يزيد ، همچنين خطابهء زينب كبرى در كوفه و دمشق ، معروفترين آنهاست . خطبه‌هاى امام ، اغلب در مجموعه‌هايى كه سخنان آن حضرت را گرد آورده ، آمده است . « 3 » برخى از خطبه‌هاى\r\n\r\n\r\n","description":"","footnote":"\r\n( 1 ) - كشف الغمه ، اربلى ، ج 2 ، ص 241 .\r\n( 2 ) - بحار الأنوار ، ج 44 ، ص 366 ، مقتل الحسين ، مقرّم ، ص 193 .\r\n( 3 ) - همچون : بلاغة الحسين ، ادب الحسين و حماسته ، نهج الشهادة ، الصحيفة الحسينيّه ، موسوعة كلمات الامام الحسين ، سخنان حسين بن على از مدينه تا كربلا و كتابهايى مثل بحار الأنوار ، كشف الغمّه و . . .\r\n","page_name":" 161 ","page_number":161},
  {"content":"\r\n\r\nسيد الشهدا « ع » كه در طول نهضت عاشورا بيان شده است ، چنين مطلعهايى دارد :\r\nهنگام خروج از مكّه به سوى عراق : « خطّ الموت على ولد آدم مخطّ القلادة على جيد الفتاة . . . » « 1 »\r\nپس از برخورد با سپاه حرّ در « ذو حسم » : « ايّها النّاس ! . . . انّى لم اقدم على هذا البلد حتّى اتتنى كتبكم و قدمت علىّ رسلكم ان اقدم الينا انّه ليس علينا امام . . . » . « 2 »\r\nهمان هنگام : « انّه قد نزل من الأمر ما قد ترون و انّ الدّنيا قد تغيّرت و تنكّرت و ادبر معروفها . . . الا ترون الى الحقّ لا يعمل به و الى الباطل لا يتناهى عنه . . . » . « 3 »\r\nدر منزلگاه بيضه ، خطاب به ياران خويش و سپاه حرّ : « ايّها النّاس ! انّ رسول اللّه « ص » قال : من رأى سلطانا جائرا مستحلّا لحرم اللّه ، ناكثا لعهد اللّه مخالفا لسنّة رسول اللّه . . . الا و انّ هؤلاء قد لزموا طاعة الشيطان و تركوا طاعة الرّحمن . . . » . « 4 »\r\nشب عاشورا ، خطاب به اصحاب خويش : « اثنى على الله احسن الثناء و احمده على السرّاء و الضرّاء . . . امّا بعد ، فانّى لا اعلم اصحابا اوفى و لا خيرا من اصحابى و لا اهل بيت ابرّ و لا اوصل من اهل بيتى فجزاكم الله عنّى خيرا . . . » . « 5 »\r\nصبح عاشورا ، خطاب به سپاه دشمن : « الحمد للّه الّذى خلق الدّنيا فجعلها دار فناء و زوال ، متصرّفة باهلها حالا بعد حال فالمغرور من غرّته و الشقىّ من فتنته . . . » . « 6 »\r\nخطاب به سپاه كوفه ، آنگاه كه نزديك اردوى امام آمده بودند : « ايّها الناس ! اسمعوا قولى و لا تعجّلونى حتّى اعظكم بما لحقّ لكم علىّ . . . امّا بعد ، فانسبونى فانظروا من انا ؟ ثمّ ارجعوا الى انفسكم و عاتبوها ، فانظروا هل يحلّ لكم قتلى و انتهاك حرمتى ؟ ! الست ابن بنت نبيّكم « ص » و ابن وصيّه و ابن عمّه . . . » . « 7 »\r\nروز عاشورا ، خطابه به نيروهاى ابن سعد : « تبّا لكم ايّتها الجماعة و ترحا ، أ فحين استصرختمونا ولهين متحيّرين فاصرخناكم مؤدّين مستعدّين ، سللتم علينا سيفا فى رقابنا و\r\n\r\n\r\n","description":"","footnote":"\r\n( 1 ) - اعيان الشيعة ، ج 1 ، ص 593 .\r\n( 2 ) - مقتل الحسين ، خوارزمى ، ج 1 ، ص 231 .\r\n( 3 ) - بحار الأنوار ، ج 44 ، ص 387 .\r\n( 4 ) - موسوعة كلمات الامام الحسين ، ص 360 .\r\n( 5 ) - الكامل فى التاريخ ، ابن اثير ، ج 2 ، ص 559 .\r\n( 6 ) - مناقب ، ابن شهر آشوب ، ج 4 ، ص 100 ، بحار الأنوار ، ج 45 ، ص 5 .\r\n( 7 ) - بحار الأنوار ، ج 5 ، ص 6 ، اعيان الشيعة ، ج 1 ، ص 602 .\r\n","page_name":" 162 ","page_number":162},
  {"content":"\r\n\r\nحششتم علينا نار الفتن . . . الا و انّ الدّعىّ بن الدّعىّ قد ركّز بين اثنتين ، بين السلّة و الذلّة و هيهات منّا الذّلّة . . . » . « 1 »\r\nو امّا خطبه‌هاى ديگر :\r\nخطبهء حضرت زينب در كوفه خطاب به مردم : « امّا بعد ، يا اهل الكوفة ! يا اهل الختل و الغدر ، فلا رقأت الدّمعة و لا هدأت الرّنّة ، انّما مثلكم كمثل الّذى نقضت غزلها من بعد قوّة انكاثا . . . » . « 2 »\r\nخطبهء ام كلثوم ، دختر امير المؤمنين ، خطاب به كوفيان : « يا اهل الكوفة سوأة لكم ، ما لكم خذلتم حسينا و قتلتموه و انتهبتم امواله و ورثتموه و سبيتم نسائه و نكبتموه . . . » . « 3 »\r\nخطبهء پرشور زينب كبرى « ع » در مجلس يزيد : « أ ظننت يا يزيد حيث اخذت علينا اقطار الأرض و آفاق السّماء فأصبحنا نساق كما تساق الأسارى انّ بنا على اللّه هوانا . . . امن العدل يا بن الطّلقاء تخديرك حرائرك و امائك و سوقك بنات رسول الله « ص » سبايا ؟ . . . » . « 4 »\r\nخطبهء شورانگيز افشاگر امام سجاد « ع » در مجلس يزيد در شام : « ايّها الناس ! اعطينا ستّا و فضّلنا بسبع : اعطينا العلم و الحلم و السّماحة و الشجاعة . . . فمن عرفنى فقد عرفنى و من لم يعرفنى انبأته بحسبى و نسبى ، انا ابن مكّة و منى ، انا ابن زمزم و الصّفا . . . » . « 5 »\r\nمحتواى اين گونه خطبه‌ها كه در معرفى دين راستين و افشاى چهرهء دشمنان اهل بيت و تبيين مظلوميّت عترت پيامبر « ص » است ، از ارزشمندترين اسناد تاريخى است كه هم خطّمشى سيد الشهدا « ع » را در حادثهء عاشورا بيان مىكند ، و هم عمق معرفت خاندان او و حمايت آگاهانهء آنان را از راه حق .\r\n خطبه يعنى اعتراض آتشين * خطبه يعنى درد زين العابدين \r\n خطبه يعنى همچو زينب استوار * با تبسّم ايستادن پايدار \r\n خطبه يعنى تشنگى آموختن * در كنار آب ، لب را دوختن \r\n خطبه يعنى با خدا ساغر زدن * در جنون پيمانهء آخر زدن \r\n\r\n\r\n","description":"","footnote":"\r\n( 1 ) - نفس المهموم ، ص 131 ، مقتل خوارزمى ، ج 2 ، ص 7 .\r\n( 2 ) - بحار الأنوار ، ج 45 ، ص 109 .\r\n( 3 ) - همان ، ص 112 .\r\n( 4 ) - اعلام النساء ، ج 2 ، ص 504 ، حياة الامام الحسين ، ج 3 ، ص 378\r\n( 5 ) - مقتل خوارزمى ، ج 2 ، ص 69 ، بحار الأنوار ، ج 45 ، ص 174 .\r\n","page_name":" 163 ","page_number":163},
  {"content":"\r\n\r\n خطبه يعنى زن ، حريم پاكى است * جلوه‌اى از حجب و از بىباكى است \r\n آنكه مست از بادهء تلخ شب است * آشنا كى با صداى زينب است ؟ « 1 » \r\n\r\nخطيب\r\nسخنران . كسى كه خطبه مىخواند . در كاخ يزيد ، در حضور اسراى اهل بيت ، خطيب دربار به دستور يزيد شروع به سخنرانى كرد و به مدح يزيد و ناسزا گفتن به على « ع » و حسين « ع » پرداخت . زين العابدين « ع » بر سر او فرياد كشيد كه : واى بر تو اى خطيب ! خشم خدا را به قيمت خشنودى مخلوق ، مىخرى ؟ جايگاهت در آتش است « ويلك ايّها الخاطب ! اشتريت مرضاة المخلوق بسخط الخالق ، فتبوّأ مقعدك من النّار » . « 2 »\r\n\r\nخلخال\r\nنوعى زينت ساقهء پا ، حلقه‌اى از طلا و نقره و امثال آن كه در پاى كنند ، « 3 » پاىبرنجن . به نقل فاطمه دختر امام حسين « ع » ، سپاه عمر سعد پس از شهادت امام ، به خيمه‌ها حمله‌ور شدند و به غارت پرداختند ، از جمله دو خلخال ، از پاهاى او در آوردند و بردند . « 4 » راوى اين نكته و گفتگوهاى ميان آن غارتگر و دختر امام حسين « ع » ، خود دختر آن حضرت است . « 5 »\r\n- غارت خيمه‌ها ، گوشواره ، فاطمه دختر امام حسين « ع »\r\n\r\nخنجر و حنجر\r\nاز اين دو كلمه كه داراى جناس است ، بيشتر در زبان شعر و دربارهء بريدن سر مطهر امام حسين « ع » با خنجر شمر يا سنان استفاده مىشود .\r\n\r\nخندق\r\nخندق ، گودالى است كه گرداگرد يك شهر يا منطقه مىكنند ، با عمق و عرضى كه براى ديگران ، چه سواره يا پياده غير قابل عبور باشد و در آن آب يا آتش مىافكنند ، يا به همان صورت ، خالى مىگذارند . بعنوان مانعى براى عبور دشمن به منطقهء خودى و عامل طبيعى بازدارنده از حملهء مخالف ، محسوب مىشود . در حادثهء عاشورا نيز بعنوان يك تاكتيك\r\n\r\n\r\n","description":"","footnote":"\r\n( 1 ) - بهروز سپيد نامه ، كيهان 6 / 5 / 73 .\r\n( 2 ) - حياة الامام الحسين ، ج 3 ، ص 385 .\r\n( 3 ) - لغت‌نامه ، دهخدا .\r\n( 4 ) - بحار الأنوار ، ج 45 ، ص 83 .\r\n( 5 ) - امالى صدوق ، ص 140 .\r\n","page_name":" 164 ","page_number":164},
  {"content":"\r\n\r\nنظامى مورد اجرا قرار گرفت . سيد الشهدا « ع » چون نبرد عاشورا را قطعى و اجتناب‌ناپذير ديد ، از اصحاب خود خواست كه پيرامون اردوگاه و خيمه‌ها خندقى بكنند و در آن آتش افروزند تا جبههء مقابله و جنگ با دشمن تنها از يك سو باشد و از پشت سر غافلگير نشوند . همه از هر طرف به كار پرداختند و با همكارى و هماهنگى خندقى كندند و در آن كانال ، خار و هيزم ريخته و در آن آتش افروختند . « 1 »\r\n- خيمه‌گاه ، تاكتيكهاى نظامى تبليغى\r\n\r\nخواب امام حسين « ع »\r\nامام حسين « ع » شبى كه فردايش از مدينه به سوى مكّه حركت كرد ، براى وداع با مدينه و قبر مطهّر جدش رسول خدا « ص » به حرم آن حضرت رفت و چندين ركعت نماز خواند و دعا كرد و گريست ، تا نزديكيهاى صبح ، سر بر روى قبر نهاد و خوابش برد . در خواب ، رسول خدا را ديد كه او را به سينه چسبانده و مىبوسد و مىفرمايد : مىبينم كه به زودى آغشته به خون ، تشنه لب در كربلا شهيد خواهى شد . پدر و مادرت و برادرت ، اينجا مشتاق تو هستند . « 2 » اين خواب ، خبر از شهادت آن حضرت مىداد . چنين خوابى را صبح عاشورا هم ديده بود . در مدينه ، وقتى پيامبر را در خواب ديد ، آن حضرت به حسين « ع » فرمود : « يا حسين ، اخرج فانّ الله تعالى شاء ان يراك قتيلا » . وقتى محمّد حنفيّه از امام مىپرسد پس چرا خانواده و زنان و كودكان را مىبرى ، « قال الحسين : قد شاء الله تعالى ان يراهنّ سبايا » . « 3 » نيز آن حضرت ، جدش را خواب ديد كه به او فرمود : « انّ لك فى الجنّة درجات لا تنالها الّا بالشهاده » « 4 » و رسيدن به آن درجات بهشتى را در سايهء شهادت اعلام كرد .\r\n\r\nخواب « امّ سلمه »\r\nام سلمه همسر پيامبر خدا « ص » از آن حضرت شنيده بود كه حسين « ع » در كربلا كشته مىشود و شيشه‌اى حاوى تربت كربلا به وى داده و فرموده بود : هرگاه اين خاك ، پر از خون شد ، بدان كه حسين « ع » شهيد شده است . سالها از اين ماجرا گذشت . از روزى كه\r\n\r\n\r\n","description":"","footnote":"\r\n( 1 ) - مقتل خوارزمى ، ج 1 ، ص 248 ، وقعة الطّف ، ص 201 .\r\n( 2 ) - عوالم بحرينى ، جلد امام حسين « ع » ، ص 177 .\r\n( 3 ) - مقتل الحسين ، مقرّم ، ص 195 ، به نقل از بحار الأنوار ، ج 1 ، ص 184 .\r\n( 4 ) - امالى صدوق ، ص 130 .\r\n","page_name":" 165 ","page_number":165},
  {"content":"\r\n\r\nامام حسين « ع » به سوى عراق عزيمت كرد ، امّ سلمه نگران بود و هر روز به آن شيشه مىنگريست و مىگفت : آن روزى كه تبديل به خون شوى ، روز عظيمى است ! روز عاشورا پيامبر خدا را در خواب ديد كه با سر و رويى غبارآلود است . علّت را پرسيد .\r\nفرمود : شاهد كشته شدن حسين « ع » بودم . امّ سلمه از خواب برخاسته و فرياد « حسين ، كشته شد » سر داد و خواب خود را براى زنان بنى هاشم بازگفت . پرسيدند : از كجا مىگويى ؟ خواب خود را بيان كرد . ام سلمه از همان روز براى سيد الشهدا مجلس عزا گرفت . « 1 » پس از ديدن آن خواب ، وقتى سراغ شيشه رفت ، آن را پر از خون يافت .\r\n- ام سلمه\r\n\r\nخولى\r\nخولى بن يزيد اصبحى از دژخيمان كوفه و دشمنان اهل بيت « ع » بود . پس از آنكه امام حسين « ع » روز عاشورا در قتلگاه بر زمين افتاد ، جلو آمد تا سر مطهّر حضرت را جدا كند .\r\nوى به اتفاق حميد بن مسلم ازدى ، سر امام حسين را نزد ابن زياد برد ؛ امّا چون دير شده و در قصر بسته بود ، خولى سر مطهّر را شب به منزل برد و پنهان كرد . او دو زن داشت . چون زنش فهميد كه سر حسين « ع » را به خانه آورده ، كينهء او را به دل گرفت و از رختخواب بلند شد و ديگر با او همبستر نشد . خولى در ايّام مختار پنهان بود . زن ديگرش ( به نام عيوف بنت مالك ) جاى او را به ياران مختار خبر داد . اين زن از آن هنگام كه خولى سر ابا عبد اللّه « ع » را آورده بود با او دشمن شده بود . خولى را گرفته ، كشتند . « 2 » آن شب كه خولى سر مطهر را به منزل خويش برده بود ، همسرش از آن اتاق يا تنورى كه سر در آن نهاده شده بود ، نورى را ديد كه به آسمان كشيده شده است . « 3 » « تنور خولى » از همين جا در مرثيه‌ها راه يافته است .\r\n شب بود و من به مطبخ آن خانه آمدم * مطبخ نه ، سوى راز نهانخانه آمدم \r\n ديدم كه نور مىزند از دخمه‌اى برون * دل خسته‌ام كشاند به دنبال ردّ خون \r\n خون در ميان نور چه مىكرد ؟ يا على * خورشيد در تنور چه مىكرد ؟ يا على « ع » \r\n« 4 »\r\n\r\n\r\n","description":"","footnote":"\r\n( 1 ) - حياة الإمام الحسين ، ج 3 ، ص 316 ، مقتل الحسين ، مقرم ، ص 369 .\r\n( 2 ) - اعيان الشيعة ، ج 1 ، ص 612 ، بحار الأنوار ، ج 45 ، ص 125 .\r\n( 3 ) - مقتل الحسين ، مقرم ، ص 391 .\r\n( 4 ) - نادر بختيارى ( كيهان 6 / 5 / 73 ) .\r\n","page_name":" 166 ","page_number":166},
  {"content":"\r\n\r\n تا جهان باشد و بوده است ، كه داده است نشان * ميزبان خفته به كاخ اندر و مهمان به تنور \r\n سر بىتن كه شنيده است به لب سورهء كهف ؟ * يا كه ديده است به مشكات تنور آيت نور « 1 » \r\n- سر امام حسين « ع »\r\n\r\nخون\r\n آن روز كه جان خود فدا مىكرديم * با « خون » به حسين « ع » اقتدا مىكرديم \r\n چون منطق ما منطق عاشورا بود * با نفى « خود » ، اثبات « خدا » مىكرديم « 2 » \r\nخون ، عزيزترين موجودى پيكر انسان است كه با نبود آن ، جان هم نيست . با اين حساب ، كسى كه حاضر باشد از « خون » خويش در راه مكتب و عدالت و حق بگذرد ، آمادهء جانبازى است و اين همان « شهادت طلبى » است كه از الفباى « فرهنگ عاشورا » است .\r\nهم آن كه خون مىدهد و از جان مىگذرد ، عزيز است و ماندگار ، هم آنكه در راه انتقام خونهاى به ناحق ريخته قيام مىكند ، كارى امام زمان گونه مىكند ، چرا كه آن حضرت ، خونخواه كشتگان كربلاست « اين الطّالب بدم المقتول بكربلا » و هم آنان كه از خون شهيدان ، الهام حماسه و فداكارى مىگيرند ، شاگردان لايق مكتب شهادتند .\r\nاينكه سيد الشهدا « ع » در آغاز حركت به سوى كربلا فرمود : هر كس حاضر است خون قلب خويش را در راه ما نثار و ايثار كند ، با ما همراه شود : « من كان باذلا فينا مهجته فليرحل معنا » « 3 » اشاره به همين فرهنگ شهادت طلبى است . قداست خون شهيد نيز از همين‌جاست ، چرا كه او با خدا معامله مىكند و حقّ اوست كه با اولين قطرهء خونش كه بر زمين ريخته مىشود ، آمرزيده شود : « اوّل ما يهراق من دم الشهيد يغفر له ذنبه كلّه الّا الدّين » « 4 » و قطرهء خونى كه در راه خدا ريخته شود ، يا قطرهء اشكى از خوف خدا ، محبوبترين قطره نزد خداوند است : « ما من قطرة احبّ الى اللّه عزّ و جل من قطرتين : قطرة دم فى سبيل الله و قطرة دمعة فى سواد اللّيل لا يريد بها عبد الّا اللّه » . « 5 »\r\nدر روايات و زيارات نيز نسبت به سيد الشهدا « ع » و ياران شهيدش تعبيراتى از اين قبيل\r\n\r\n\r\n","description":"","footnote":"\r\n( 1 ) - نيّر تبريزى .\r\n( 2 ) - از مؤلف .\r\n( 3 ) - مقتل الحسين ، مقرّم ، ص 194 .\r\n( 4 ) - ميزان الحكمه ، ج 5 ، ص 192 ( از پيامبر خدا ) .\r\n( 5 ) - همان ، ص 187 ( از امام زين العابدين ) .\r\n","page_name":" 167 ","page_number":167},
  {"content":"\r\n\r\nزياد است كه : شما جانتان را ، نفستان را ، ارواحتان را ، خونتان را ، خون قلبتان را ، خودتان را و . . . در راه خدا بذل و نثار كرديد . هر ملّتى هم كه اين روح و روحيه را داشته باشد ، به عزت مىرسد و آنان كه از خون دادن و جان باختن گريزانند ، گرفتار ذلّت مىشوند . امام خمينى ( ره ) مىفرمايد : « مسلّم خون شهيدان انقلاب و اسلام را بيمه كرده است . خون شهيدان براى ابد درس مقاومت به جهانيان داده است و خدا مىداند كه راه و رسم شهادت كور شدنى نيست و اين ملّتها و آيندگان هستند كه به راه شهيدان اقتدا خواهند نمود . » « 1 »\r\n خونشان آيت سرافرازى است * رمز خودسوزى و جهان‌سازى است \r\n سنگ خون‌رنگ هر مزار شهيد * غزل خون نشان جانبازى است \r\n« 2 » - ثار ، ثار الله ، شهادت\r\n\r\nخون تازه\r\nدر روايات آمده كه پس از كشته شدن امام حسين « ع » عصر عاشورا ، در زمين و آسمان نشانه‌هاى شگفتى ديده شد كه برخى از آنها تا مدّتها باقى بود . يكى از اين علايم و آثار ، خون تازه ( دم عبيط ) بود . در نقلهايى آمده است كه پس از كشته شدن امام ، در بيت المقدس ، هر سنگى را كه از زمين بر مىداشتند ، زير آن خون تازه بود و سه روز از آسمان خون باريد . « 3 » بارش خون از آسمان و رويش خون تازه از زمين و از زير سنگها ، گريهء آسمان و زمين در سوگ ابا عبد اللّه « ع » به حساب آمده است . در زمينهء همين عبيط ، از قول ابو سعيد نقل شده است كه : « ما رفع حجر من الدّنيا الّا و تحته دم عبيط و لقد مطرت السّماء دما بقى اثره فى الثّياب مدّة حتّى تقطّعت » . « 4 » در مورد خواب امّ سلمه نيز آمده است كه حضرت رسول را در خواب ديد . حضرت به او فرموده : هرگاه شيشه‌اى كه در نزد توست و خاك در آن است ، ديدى كه خاكش به خون تازه ( دم عبيط ) رنگين شد ، بدان كه حسين « ع » كشته شده است . « 5 »\r\n- شفق سرخ ، خواب ام سلمه\r\n\r\n\r\n","description":"","footnote":"\r\n( 1 ) - صحيفهء نور ، ج 20 ، ص 239 .\r\n( 2 ) - از مؤلّف .\r\n( 3 ) - بحار الأنوار ، ج 45 ، ص 204 ، اثبات الهداة ، حرّ عاملى ، ج 5 ، ص 180 ، امالى صدوق ، ص 142 .\r\n( 4 ) - احقاق الحقّ ، ج 11 ، ص 462 و 482 .\r\n( 5 ) - بحار الأنوار ، ج 45 ، ص 231 .\r\n","page_name":" 168 ","page_number":168},
  {"content":"\r\n\r\n\r\nخون خدا - ثار الله\r\n\r\nخونخواهى حسين « ع » - ثار\r\n\r\nخون گريستن\r\nبه جاى اشك ، خون گريستن ، تعبيرى است كه در « زيارت ناحيهء مقدّسه » از زبان حضرت حجّت « ع » نقل شده كه مىفرمايد : اگر روزگار مرا به تأخير انداخت و نتوانستم ياريت كنم ، صبح و شب بر تو خون مىگريم و مىنالم و به جاى اشك ، خون مىگريم :\r\n« . . . لأبكينّ عليك بدل الدّموع دما » . « 1 » از نشانه‌هاى غير طبيعى و خارق العاده‌اى كه پس از شهادت امام حسين « ع » در كائنات ديده شد ، غير از سرخى شفق و وجود خون تازه زير سنگها در منطقهء شام و فلسطين و . . . يكى هم بارش خون از آسمان بود . سرخى آسمان را هنگام طلوع و غروب نيز از آن نشانه‌ها دانسته‌اند . روايت امام صادق « ع » چنين است :\r\n« بكت السّماء على الحسين اربعين يوما بالدّم » . از امّ سليم نيز نقل شده است : « لمّا قتل الحسين « ع » مطرت السّماء مطرا كالدّم ، احمرّت منه البيوت و الحيطان » . « 2 »\r\n- زيارت ناحيهء مقدّسه ، خون تازه ، شفق سرخ\r\n\r\nخيزران\r\nچوب و تركه‌اى كه يزيد ، با آن بر سر بريدهء امام حسين « ع » اشاره مىكرد و بر لب و دندان مىزد . ابو برزه اعتراض كرد كه : اى فاسق ! چوبت را از لبهاى حسين « ع » بردار ، به خدا من لبهاى پيامبر را ديدم كه جاى اين چوب را مىبوسيد . « 3 » در زيارتنامهء آن حضرت نيز آمده است : « السلام على الثّغر المقروع بالقضيب » .\r\n\r\nخيمه‌گاه\r\nمحلّى كه امام حسين « ع » پس از رسيدن به سرزمين كربلا در آن سرزمين فرود آمد و خيمه زد . منطقه از آب فاصله داشت و با يك سلسله تپه‌ها كه از شمال شرقى تا جنوب و غرب كشيده مىشد محاصره شده بود . مجموعهء اين منطقه ، يك نيم‌دايره تشكيل مىداد و اهل بيت در همين محل استقرار يافته بودند . از ميدان درگيرى و نيروهاى دشمن فاصله داشت . در جايى بود كه تيرهاى اردوى دشمن به آنجا نرسد . ولى سپاه انبوه كوفه ، محل را\r\n\r\n\r\n","description":"","footnote":"\r\n( 1 ) - سوگنامهء آل محمّد ، ص 154 .\r\n( 2 ) - مناقب ، ابن شهر آشوب ، ج 4 ، ص 54 .\r\n( 3 ) - همان ، ص 114 .\r\n","page_name":" 169 ","page_number":169},
  {"content":"\r\n\r\nمحاصره كردند . « 1 » خيمهء حضرت زينب را پشت خيمهء امام حسين نصب كردند و خيام جوانان بنى هاشم اطراف خيام زنان و اطفال بود . « 2 »\r\nخيمه‌هاى افراشته ، برخى محل اسكان نفرات بود و برخى خيمهء آب و آذوقه و امكانات . خيمه‌هاى اصحاب ، جدا از خيمهء اهل بيت و بنى هاشم بود . آرايش خيمه‌ها حالت نعل اسبى داشت ، بگونه‌اى كه جمع و جور بود ، نه متشتّت و پراكنده ، تا قابل حفاظت بيشترى باشد . در پشت اين خيمه‌ها خندق حفر شده بود تا از آن سمت ، مورد تهاجم قرار نگيرند . برخى از خيمه‌ها هم مخصوص سلاح يا نظافت بود . صبح عاشورا ياران امام به خيمهء نظافت مىرفتند و خود را تميز مىكردند . در مقابل همين خيمه بود كه برير بن خضير با عبد الرحمن بن عبد ربّه از خوش‌حالى و شوق شهادت شوخى مىكردند . « 3 »\r\nكيفيّت خيمه‌هاى حسينى در روز عاشورا از اين قرار بوده است :\r\n1 - خيمهء فرماندهى 2 - خيمهء امدادگران ( اورژانس ) 3 - خيمهء سقاخانه و آبرسانى 4 - خيمهء شهدا 5 - خيمهء انبار 6 - خيمهء نظافت و پاكيزگى 7 - خيمهء سنگرى ( فقط بعنوان سنگر استفاده مىشده است ) 8 - خيمهء حضرت سجّاد « ع » 9 - خيمه‌هاى ياران 10 - خيمه‌هاى بنى هاشم 11 - خيمه‌هاى خانوادگى ( زنها ، بچه‌ها ) 12 - خيمهء حضرت زينب « ع » . « 4 » پس از شهادت امام حسين « ع » دشمن به خيام حمله آورد و آنها را غارت كرد و به آتش كشيد . پيكر شهداى عاشورا ، از ميدان رزم به مقابل خيمه‌گاه آورده مىشد .\r\n« . . . آنچه اكنون در كربلا ، در جنوب غربى حرم حسينى به نام خيمه‌گاه ( مخيّم ) موجود است و زائران آنجا را زيارت كرده و به آن تبرّك مىجويند ، در زمانهاى قديم نبوده است و بعدها در محل خيمه‌گاه امام حسين « ع » بنايى ساخته شد تا نشانى از آن مكان باشد . بناى فعلى ساختمان و قبّهء خيمه‌گاه ، ساختهء « مدحت پاشا » براى پذيرايى ناصر الدين شاه و درباريان او بوده و به قولى هم « عبد المؤمن دده » آن را ساخته است . » « 5 »\r\n- خندق ، تاكتيكهاى نظامى\r\n\r\n\r\n","description":"","footnote":"\r\n( 1 ) - حياة الإمام الحسين ، ج 3 ، ص 93 .\r\n( 2 ) - زندگانى سيد الشهدا ، عمادزاده ، ص 329 .\r\n( 3 ) - عوالم ( امام حسين ) ، ص 245 .\r\n( 4 ) - جزوهء « تشكيلات توحيدى عاشورا » ، فاطمى پناه ، ص 28 .\r\n( 5 ) - تراث كربلا ، ص 111 .\r\n","page_name":" 170 ","page_number":170},
  {"content":"\r\n\r\n\r\nد ذ\r\n\r\n[ د 
  ]\r\n\r\nدار الإماره\r\nمقرّ استاندار و فرماندار ، خانهء امير ، حاكم‌نشين ، ارگ ، ارگ حكومتى . در شهرهايى كه امير و حاكم آنجا حضور داشت ، اغلب كنار مسجد جامع شهر ، مقرّ امارت و قصر حكومتى ساخته مىشد ، تا براى اقامهء نماز جمعه و ايراد خطبه ، فاصله‌اى نباشد . در كوفه محل استقرار ابن زياد را دار الإماره مىگفتند و مجالس عمومى را در مسجد جامع برگزار مىكردند . اسراى اهل بيت را در كوفه وارد آن مجلس عمومى ساختند و آن گفتگوها ميان ابن زياد و عترت طاهره پيش آمد . در همين قصر كه نامش « طمار » بوده ، مسلم بن عقيل و هانى را به دستور ابن زياد شهيد كردند .\r\nساختمان دار الإماره كوفه ، بعنوان قديمىترين بناى دولتى در اسلام ، به دست سعد بن ابى وقاص انجام گرفت . « آثار كوفهء قديم ، از جمله دار الإماره از بين رفته و تنها بقايايى از مسجد جامع وجود دارد . ادارهء آثار باستانى عراق ، با تلاشهاى زياد ، پايه‌هاى آن را با حفّاريها پيدا كرد . علايم نشان مىدهد كه دار الإماره ، چهار ديوار به طول 170 متر داشته كه ارتفاع متوسّط آن 14 متر بوده و هر ديوار از ضلع خارجى به 6 برج نيم‌دايره متّصل بوده و فاصلهء هر برج با ديگرى 60 / 24 متر و ارتفاع آنها حدود 20 متر بوده است . بناى محكم قصر و نوع مهندسى آن ، دار الإماره را از هجوم خارجى مصون مىداشته است . كنار برخى درهاى اصلى آن نيز اتاقهايى بعنوان زندان و مطبخ بوده است . » « 1 »\r\n\r\n\r\n","description":"","footnote":"\r\n( 1 ) - حياة الامام الحسين بن على ، ج 2 ، ص 357 ( پاورقى ) .\r\n","page_name":" 171 ","page_number":171},
  {"content":"\r\n\r\n\r\nدار الخلافه\r\nدر پايتخت حكومت ، قصرى كه محل سكونت خليفه بود ، دار الخلافه گفته مىشد ، جاى اقامت پادشاه . به خود شهرى هم كه خليفه يا پادشاه در آنجا بود ، دار الخلافه گفته مىشد . دار الحكومه هم به همان معنى بود .\r\nيزيد ، پس از كشتن امام حسين « ع » و به اسارت در آوردن اهل بيت او ، براى به رخ كشيدن اين پيروزى به مردم بار عام و اذن عمومى داد و قصر پر از جمعيّت شد . آنگاه اسراى اهل بيت را كه با طناب ، آنان را به هم بسته بودند ، با وضعى اهانت‌آميز وارد مجلس يزيد كردند . « 1 » دار الخلافهء يزيد ، نزديك مسجد جامع دمشق بوده است .\r\n\r\nدختر سه‌ساله - رقيّه\r\n\r\nدرخت سدر\r\nدر دورهء هارون الرشيد ، اطراف قبر امام حسين « ع » خانه‌ها و بناهايى احداث شده بود و درخت سدرى وجود داشت كه هم نشانه‌اى براى زائران و مسافران بود و هم سايه‌بانى بر ايشان . به دستور هارون آن درخت را قطع كردند . اين حادثه پيش از تخريبهايى بود كه در عصر متوكّل چندين نوبت نسبت به قبر سيد الشهدا « ع » انجام گرفت . « 2 » نيز نقل شده كه موسى بن عبد الملك ، دستور به قطع آن درخت داد . در حديثى هم از پيامبر نقل شده است كه سه بار فرمود : « لعن اللّه قاطع السّدرة » . « 3 » خداوند لعنت كند قطع كنندهء درخت سدر را . تا زمان هارون الرشيد مردم نمىدانستند معناى اين حديث چيست و به چه جنايتى اشاره دارد . جرير بن عبد الحميد از مردى از اهل عراق كه آمده بود ، پرسيد ، چه خبر ؟ وقتى او خبر تخريب قبر امام و قطع درخت سدر را گفت ، جرير دستانش را بلند كرد و گفت : الله اكبر ! حديثى از پيامبر روايت شده كه قطع كنندهء سدر را لعن نموده است ، ولى تا امروز معنايش را نمىفهميديم . قصد او تغيير موضع قبر حسين « ع » است تا مردم ندانند قبرش كجاست . « 4 »\r\n- تخريب قبر امام حسين ، حائر ، قبر امام حسين « ع »\r\n\r\n\r\n","description":"","footnote":"\r\n( 1 ) - حياة الامام الحسين بن على ، ج 3 ، ص 376 .\r\n( 2 ) - تاريخ الشيعة ، محمد حسين المظفّرى ، ص 89 .\r\n( 3 ) - مناقب ، ج 4 ، ص 64 .\r\n( 4 ) - همان ، 63 ، بحار الأنوار ، ج 45 ، ص 398 .\r\n","page_name":" 172 ","page_number":172},
  {"content":"\r\n\r\n\r\nدرسهاى عاشورا\r\nحادثهء عاشورا ، بىشك از عظيمترين رخدادهايى بود كه در تاريخ بشرى موجى عظيم پديد آورد و مسلمانان و غير مسلمانان را با ارزشهاى متعالى و مفهوم حيات هدفدار آشنا ساخت و انگيزه‌هاى مبارزه براى حفظ كرامت انسان و نفى سلطهء ستم را در انسانها ايجاد كرد ، يا تقويت نمود . هر اندازه كه مسلمانان و انسانها با درسهاى نهفته در آن حركت خونين و عميق آشناتر شده ، از آن بهره برده‌اند ، به همان ميزان عزّتمند و بزرگوار زيسته و پايه‌هاى حكومت طاغوتها را لرزانده‌اند . درسهايى كه از عاشورا مىتوان گرفت ، در سخنان امام حسين « ع » و يارانش ، عملكرد و روحيات آنان ، تأثير آن واقعه در فكر و زندگى مسلمانان و ماندگارى آن حماسه و آثارش در طول زمان نهفته است و كسى كه بدقّت در مجموعهء اين واقعه بنگرد ، با اين درسها آشنا مىشود . در اين فرهنگنامه ، در ذيل عنوانها و مدخلهاى متعدّدى به شكلهاى گوناگون به اين گونه درسها و آموزشهاى عاشورايى اشاره شده است . از جمله به اين موضوعات مراجعه شود : آثار و نتايج نهضت عاشورا ، آزادگى ، اهداف نهضت عاشورا ، ايثار ، بصيرت ، بلا و كربلا ، تاكتيكهاى نظامى - تبليغى ، جهاد ، رمز جاودانگى عاشورا ، زندگى ، زيارت ، شعارهاى عاشورا ، شهادت طلبى ، شيعهء امام حسين « ع » ، عاشورا در نظر ديگران ، عاشورا و امر به معروف ، عاشورا و سقيفه ، صبر ، على الإسلام السلام ، فتح ، فتوّت ، فرهنگ عاشورا ، فوز ، قربانى ، كلّ يوم عاشورا ، ماهيّت قيام كربلا ، مدايح و مراثى ، نماز ، نهضت يا شورش ، وارث ، وفا ، هجرت ، هل من ناصر ، هيهات منّا الذّلّة ، يا فتح يا شهادت ، يا ليتنا كنّا معك و . . . برخى عنوانهاى ديگر .\r\n\r\nدروازهء ساعات\r\nنام يكى از دروازه‌هاى ورودى دمشق ، كه اسراى اهل بيت را از آنجا وارد شهر كردند ، همراه سر مطهّر امام حسين « ع » . در حالى كه مردم به شادمانى و پايكوبى و طبل زنى مشغول بودند . نام آن دروازه « باب ساعات » بود . « 1 » آن دروازه ، يكى از دروازه‌هاى شرقى آن شهر بود كه راه حلب و كوفه به اين دروازه ختم مىگرديد . هنگامى كه اسيران به دروازهء شام رسيدند ، از شدّت ازدحام جمعيّت و مانور لشكر بنى اميّه ، ساعتها قافلهء اسرا در كنار دروازهء شام توقّف كرد . لذا شيعيان اين دروازه را « باب ساعات » ناميدند .\r\n\r\n\r\n","description":"","footnote":"\r\n( 1 ) - بحار الانوار ، ج 45 ، ص 128 . برخى هم علّت نامگذارى را وجود ساعتى مخصوص بر سر در آن دانسته‌اند ( نفس المهموم ، ص 241 ) .\r\n","page_name":" 173 ","page_number":173},
  {"content":"\r\n\r\nدر عصر حاضر ، باب ساعات را « باب توما » مىنامند و آثارى از اين دروازهء قديمى باقى مانده است و امروزه باب توما از محلّه‌هاى مسيحىنشين شهر دمشق است و نسبت به نقاط ديگر شهر ، از هم پاشيده‌تر و كثيف‌تر به نظر مىرسد . « 1 »\r\n\r\nدريد\r\nنام پرچمدار سپاه عمر سعد در روز عاشورا است .\r\n\r\nدستان بريده\r\nيا دستهاى قلم شده . منظور دو دست علمدار كربلا ابا الفضل « ع » است كه چون روز عاشورا براى آوردن آب به خيمه‌ها ، به سوى فرات رفت ، در درگيرى با كمين نيروهاى دشمن ، ابتدا دست راستش از كار افتاد و با رجز « و الله ان قطعتموا يمينى . . . » مىكوشيد تا آب را به خيمه‌ها برساند . دست چپش هم قطع شد . وى به رجز و مبارزه ادامه داد تا به شهادت رسيد . در مرثيه‌ها براى بىدستى علمدار رشيد عاشورا ، جايگاه خاصّى است و از زبان حال مادرش « ام البنين » هم نوحه‌ها خوانده مىشود .\r\n كاش مىگشتم فداى دست تو * تا نمىديدم عزاى دست تو \r\n خيمه‌هاى ظهر عاشورا هنوز * تكيه دارد بر عصاى دست تو \r\n از درخت سبز باغ مصطفى * تا فتاده شاخه‌هاى دست تو \r\n اشك مىريزد ز چشم اهل دل * در عزاى غم‌فزاى دست تو \r\n يك چمن گلهاى سرخ نينوا * سبز مىگردد به پاى دست تو \r\n در شگفتم از تو اى دست خدا * چيست آيا خونبهاى دست تو ؟ « 2 » \r\n- عباس بن على ، فرات\r\n\r\nدسته‌هاى عزادارى\r\nدسته : گروهى از مردم كه در جايى گرد آيند و يا با هم حركت كنند و كارى را انجام دهند . گروهى كه با تشريفات خاصّى در خيابانها و كوچه‌ها حركت مىكنند و با هم اشعارى خوانند ؛ براى اقامهء عزادارى سيد الشهدا و ائمّهء ديگر . « 3 » حركتشان به صورت\r\n\r\n\r\n","description":"","footnote":"\r\n( 1 ) - دايره المعارف تشيّع ، ج 3 ، ص 12 . ( به نقلى ، توقف سه‌ساعتهء آنان يكى از درهاى قصر بود و به آن « باب الساعات » گفتند . رياض القدس ، ج 2 ، ص 294 به نقل از منتخب طريحى ) .\r\n( 2 ) - صادق رحمانى .\r\n( 3 ) - فرهنگ فارسى ، معين .\r\n","page_name":" 174 ","page_number":174},
  {"content":"\r\n\r\nسينه زنى يا زنجير زنى است . رواج آن بيشتر در عصر صفويه شكل گرفت .\r\nاين گونه دستجات ، براى خود نشانه و علامت و توغ و پرچم مخصوص و گاهى نام ويژه‌اى داشته‌اند و با نوعى سازماندهى مردمى در ايام عاشورا و روزهاى ديگر به سوگوارى مىپرداختند . اين مراسم ، بويژه در عراق و شهرهايى چون نجف و كربلا ، ريشه‌دارتر بوده است . مرحوم كاشف الغطاء مىنويسد : « آغاز بيرون آمدن دسته‌هاى عزادارى براى سيد الشهدا ، پيش از هزار سال ، در زمان « معزّ الدّوله » و « ركن الدّوله » بود ، كه دسته‌هاى عزاداران در حالى كه براى حسين « ع » ندبه مىكردند و شب ، مشعلهايى به دست داشتند ، بغداد و راههايش يكباره پر از شيون شد . . . اين در قرن چهارم بود . و اگر بيرون آمدن اين موكبها در راهها نبود ، هدف و غرض از يادآورى حسين بن على « ع » از بين مىرفت و ثمره فاسد مىشد و راز شهادت حسين بن على « ع » منتفى مىگشت . » « 1 »\r\n« موكب » يا « مواكب حسينى » نيز به همين حركتهاى جمعى به صورت عزادارى و پيمودن راهى با حالت عزا گفته مىشود كه در عراق ، بويژه در ايّام اربعين رواج و شور بيشترى دارد . در روزهاى تاسوعا و عاشورا نيز در همهء شهرها و روستاهاى شيعه‌نشين رواج دارد . برخى از اين دسته‌ها ، تاريخچه‌اى طولانى و گاهى مثلا چند صدساله دارد ( مثل دستهء « طويرج » در كربلا ) كه در نسلهاى پياپى ، سنّتهاى خويش را حفظ مىكنند . « 2 »\r\nدسته‌هاى عزادارى ، نوعى تشكّل و سازماندهى را تمرين مىدهد كه بر محور امام حسين « ع » است . اين دسته‌ها و هيئتها ، در افراد احساس مسئوليت و شخصيّت و اعتماد به نفس را تقويت مىكند و به آنان نظم و نظام مىبخشد ، آن هم با محتوايى مقدس و آدابى خالصانه و عاشقانه و بدون حاكميّت زور و اعمال قدرت .\r\n- هيئت ، عزادارى ، سينه زنى\r\n\r\nدشت كربلا - كربلا\r\n\r\nدعبل خزاعى\r\nابو على ، دعبل بن على بن رزين خزاعى كوفى ، سرايندهء قصيده معروف « مدارس آيات » در سوگ مظلوميّت امامان شيعه . وى كه از مرثيه‌سرايان بزرگ عاشورا به حساب\r\n\r\n\r\n","description":"","footnote":"\r\n( 1 ) - المواكب الحسينيّه ، محمد حسين كاشف الغطاء ، ص 15 ، ( چاپ 1345 ق ، نجف ) .\r\n( 2 ) - در زمينهء تشكّلها و اهداف دسته‌هاى عزادارى حسينى از جمله ر . ك : « المواكب الحسينيّه ، مدارس و معسكرات » از :\r\nسامى البدرى ، ص 34 .\r\n","page_name":" 175 ","page_number":175},
  {"content":"\r\n\r\nمىآمد ، بيشتر در بغداد زيست . شعرهايش بيشتر در نكوهش خلفاى جور و حمايت از اهل بيت « ع » بود . ولادت اين چهرهء نابغهء شعر شيعى كه از شيفتگان جان‌باختهء راه ائمّه و ولايت بود ، سال 148 و شهادتش به دسيسهء حاكم دمشق ، در 98 سالگى در 246 هجرى بود . قبرش در « زويله » نزديك مرز سودان است . « 1 »\r\nدعبل به خاطر قصيدهء « مدارس آيات » ، پيراهنى از امام رضا « ع » خلعت گرفت . او نه تنها يك شاعر برجسته ، بلكه در علم حديث و كلام و تاريخ و لغت نيز چهرهء ارزشمندى بود و از علماى شيعه به حساب مىآمد و سروده‌هايش در زمان خود او منتشر و دهان به دهان نقل مىشد .\r\n\r\nدعوتنامه - نامهء كوفيان به امام حسين « ع »\r\n\r\nدغدغه\r\nتابوت بزرگى كه معمولا دسته‌هاى عزادار يا تعزيه‌خوان ، آن را روز 28 صفر كه مصادف با شهادت امام حسن مجتبى « ع » است مىآورند . ابتدا دغدغه را سياهپوش كرده ، در حالى كه بر دوش عزاداران بود ، دو كودك در اطراف آن نوحه‌خوانى مىكردند . « 2 » ظاهرا تنها در شهر فم رايج و مصطلح بوده است .\r\n\r\nدفن اجساد شهدا - بنى اسد\r\n\r\nدفن در كربلا\r\nدفن شدن در سرزمين مقدّس كربلا در فرهنگ شيعه ، ارزش است و رحمت الهى شامل كسانى مىشود كه در حاير حسينى و كربلا دفن شوند . بسيارى از بزرگان ، علما ، امرا و مردم عادى وصيت مىكرده‌اند كه در آنجا دفن شوند و حتى كسانى پس از مدفون شدن در جاى ديگر ، دوباره جسد را به كربلا منتقل كرده‌اند و نمونه‌هاى زيادى براى آن هست ، از جمله پدر سيد رضى گردآورندهء نهج البلاغه . « 3 » در اينكه محدودهء اين استحباب و ارزش تا كجاست ، ديدگاههاى مختلفى است ، بستگى به محدودهء حرم دارد كه از يك فرسخ تا پنج فرسخ هم نقل شده است .\r\n- حرم حسينى ، كربلا ، حاير\r\n\r\n\r\n","description":"","footnote":"\r\n( 1 ) - الغدير ، علامه امينى ، ج 2 ، ص 286 - 263 . نيز دربارهء شرح حال او ر . ك : « دعبل خزاعى ، شاعر دار بر دوش » از :\r\nمصطفى قليزاده .\r\n( 2 ) - تاريخ تكايا و عزادارى قم ، ص 218 .\r\n( 3 ) - موسوعة العتبات المقدسه ، الخليلى ، ج 8 ، ص 95 .\r\n","page_name":" 176 ","page_number":176},
  {"content":"\r\n\r\n\r\nدم\r\nدر اصطلاح مرثيه و نوحه‌خوانى ، بيت و مصرعى كه مدّاح و مرثيه خوان مىگويد و حاضران آن را تكرار مىكنند و همصدا با مداح ، دم مىگيرند . دم دادن و دم گرفتن از اصطلاحات سينه زنى و نوحه‌خوانى است .\r\n\r\nدمشق\r\nبزرگترين شهر سوريه كه از قديم ، موقعيّت و مركزيّت فرهنگى و تاريخى داشته و پيش از اسلام بنا شده است و اماكن تاريخى آن ، گوياى تاريخ كهن آن است . مسلمانان در سال 13 هجرى آنجا را فتح كردند . معاويه مدّت 31 سال در آنجا حكومت كرد . مسجد جامع اموى « 1 » كه از بزرگترين مساجد اسلامى است در اين شهر است . « 2 »\r\nاسراى اهل بيت را پيش يزيد در اين شهر آوردند . مرقد رقيّه دختر امام حسين نيز در اين شهر است . مردم آن ديار در دوره‌هاى نخستين اسلام ، چون تحت تأثير تبليغات شوم معاويه و امويان بودند ، نسبت به على و آل على « ع » ديدگاه خصمانه‌اى داشتند .\r\nبرخوردهاى شاميان با اسراى كربلا نيز نشان دهندهء آن بود .\r\n- رقيّه ، خرابهء شام ، زينبيّه ، شام\r\n\r\nدههء عاشورا\r\nده روز اول ماه محرّم را دههء عاشورا يا دههء محرّم مىگويند و در اين ايّام مردم اقدام به برپايى عزادارى و مجالس وعظ و مرثيه مىكنند و هيئتهاى عزادارى و مساجد و تكايا و حسينيه‌ها رونق و شور بيشترى پيدا مىكند و آمادگى براى بزرگداشت عاشوراى حسينى پديد مىآيد .\r\n- عاشورا ، محرّم ، عزادارى\r\n\r\nدير ترسا - دير راهب\r\n\r\nدير راهب\r\nنام محلّى در سرزمين شام ، كه اسيران اهل بيت از آن گذشتند . در اين سفر ، كه اسرا به همراه نيروهاى يزيدى به شام برده مىشدند ، سرهاى شهدا نيز همراه قافله بود . در يكى از منزلگاههاى راه ، به محلّى رسيدند به نام « قنّسيرين » كه راهبى در ديرى به عبادت مشغول بود . نگاه راهب از صومعه به سر مطهّر امام حسين « ع » افتاد كه نور از آن به آسمان\r\n\r\n\r\n","description":"","footnote":"\r\n( 1 ) - دربارهء عظمت و شگفتيهاى مسجد جامع دمشق ر . ك : « لغت‌نامه » دهخدا ، واژهء « جامع دمشق » .\r\n( 2 ) - دائرة المعارف الإسلامية ، ج 9 ، ص 264 .\r\n","page_name":" 177 ","page_number":177},
  {"content":"\r\n\r\nمىرفت . با ديدن اين صحنه ، ده هزار درهم به نگهبانان سر داد و آن سر را آن شب نزد خود در صومعه نگهداشت . شب هنگام ، راهب از آن سر مقدّس ، شگفتيها و كراماتى ديد و به بركت آنها مسلمان شد . « 1 » به گفتهء نيّر تبريزى :\r\n دير ترسا و سر سبط رسول مدنى * واى اگر طعنه به قرآن زند انجيل و زبور \r\nاين دير ، هم اكنون در منطقهء راه سوريه به لبنان موجود است و بر يك بلندى مشرف به جاده قرار دارد .\r\n\r\nديزج\r\nابراهيم ديزج ، كسى بود كه از سوى متوكّل عباسى مأموريّت يافت براى متفرّق ساختن شيعه و تجمع آنان پيرامون قبر سيد الشهدا « ع » ، قبر آن حضرت را خراب كند . همراه او در اين جنايت ، هارون مغربى بود . كارگرانى گرفتند ولى نتوانستند خراب كنند . براى تخريب و شخم آن محل ، از گاو استفاده كردند ، ولى گاوها هم پيش نمىرفتند . اين دو نفر ، پس از آن گرفتاريهايى ديدند كه در كتب تاريخ ثبت است . « 2 »\r\nديزج ، يهودى بود و به ظاهر اسلام آورده بود و در تخريب قبر ، خودش با بيلى كه در دست گرفته بود ، مباشرت در كار داشت . اين عمل ، در سال 236 هجرى بود . « 3 »\r\n- تخريب قبر امام حسين « ع » ، حائر ، قبر امام حسين « ع »\r\n\r\n[ ذ 
  ]\r\n\r\nذات عرق\r\nنام منزلى بين مكّه و عراق كه تا مكّه دو منزل فاصله دارد و اين محلّ ، ميقات احرام براى مناطق شرقى مكّه است . « 4 » عراق ، نام كوهى است در راه مكّه كه عراقيون از آن مسير وارد مكّه مىشوند و اين منزل ، از منزلگاههايى است كه سيد الشهدا پس از وادى عقيق بر آن گذشته است و يكى دو روز در اين محل توقف كرده ، سپس خيمه‌ها را بر چيده و به راه ادامه داده است . امام در همين منزل با بشر بن غالب ملاقات كرد كه از عراق مىآمد .\r\nاوضاع عراق را پرسيد . وى پاسخ داد : دلها با تو ولى شمشيرها بر توست . سيد الشهدا راه خويش را به سوى « غمره » كه منزل بعدى بود ادامه داد . « 5 » در همين منزل نامه‌اى به كوفيان\r\n\r\n\r\n","description":"","footnote":"\r\n( 1 ) - مناقب ، ج 4 ، ص 60 ، بحار ، ج 45 ، ص 172 ، احقاق الحق ، ج 11 ، ص 498 ، اثبات الهدة ، ج 5 ، ص 193 .\r\n( 2 ) - مناقب ، ج 4 ، ص 64 ، بحار الأنوار ، ج 45 ، ص 394 .\r\n( 3 ) - تتمة المنتهى ، محدث قمى ، ص 239 .\r\n( 4 ) - مقتل الحسين ، مقرّم ، ص 204 .\r\n( 5 ) - الحسين فى طريقه الى الشهادة ، ص 31 .\r\n","page_name":" 178 ","page_number":178},
  {"content":"\r\n\r\nنوشت و خبر آمدنش را در آن نگاشت و توسّط قيس بن مسهر صيداوى فرستاد .\r\n- منزل\r\n\r\nذاكر\r\nيادآورنده ، كسى كه از مصايب اهل بيت مىگويد و مردم را مىگرياند ، چه مدّاح باشد و چه واعظ و منبرى . « ذاكر اهل بيت » ، عنوانى افتخارآميز است براى آنان كه با مدّاحى و مرثيه‌خوانى ، نام و ياد و فضايل و مظلوميّتهاى خاندان پيامبر را زنده نگه مىدارند و نقشهء دشمنان را در به فراموشى سپردن ظلمهاى خود به دودمان رسالت ، خنثى مىسازند .\r\nذكر و ياد ائمّه و شهداى كربلا ، مورد تشويق امامان بود و خودشان همواره از ذاكران و احياگران حادثهء كربلا و مظلوميّت اهل بيت بودند و بر آن مىگريستند . امام صادق « ع » فرمود : « من ذكرنا عنده ففاضت عيناه حرّم الله وجهه على النّار » . « 1 » هر كس كه نزد او ياد شويم و چشمانش اشك‌آلود شود ، خداوند چهره‌اش را بر آتش حرام مىكند .\r\n- مدّاحى ، عزادارى ، منصب نوكرى ، روضه\r\n\r\nذكر مصيبت\r\nسنّتى در جهت احياى ياد و نام ائمّه و مطرح نگه داشتن حادثهء عاشورا . در اين برنامه ، چه به صورت مقطع پايانى سخنرانى و موعظه و چه به صورت مستقل ، حوادث كربلا و كيفيّت شهادت امام حسين « ع » و ياران او و نيز امامان ديگر به صورتى سوزناك نقل مىشود كه سبب تحريك عواطف و گريستن بر سيد الشهدا مىگردد . نقل حوادث بر اساس مقتلها انجام مىگيرد و شايسته است كه از منابع معتبر و شعرهاى خوب استفاده مىشود تا موجب وهن به مقام معصومين و خاندان عصمت نگردد .\r\nامام سجاد « ع » كه بيست سال به ياد عاشورا مىگريست ، مىفرمود ياد شهادت فرزندان فاطمه چشمانم را پراشك مىكند : « انّى لم اذكر مصرع بنى فاطمة الّا خنقتنى لذلك عبرة » « 2 » با اين حساب ، ياد حادثه و يادآورى آن مظلوميّتها خودش كافى است تا مستمعان را بگرياند و نيازى به آميختن دروغ يا نقل حرفهاى بىاساس در ذكر مصيبت و مرثيه‌خوانى نيست .\r\nذكر مصيبت ، سبب تعميق نهضت حسينى و پيوند عاطفى و قلبى شيعه با\r\n\r\n\r\n","description":"","footnote":"\r\n( 1 ) - بحار الأنوار ، ج 44 ، ص 285 .\r\n( 2 ) - بحار الأنوار ، ج 45 ، ص 109 .\r\n","page_name":" 179 ","page_number":179},
  {"content":"\r\n\r\nسيّد الشهداست و نقشهء دشمنان اهل بيت را كه كوشش در محو جنايات خويش داشتند ، نقش بر آب مىكند و جامعه را هوادار اهل بيت و خصم ظالمان مىپرورد . « 1 »\r\nالبته بايد ذاكران و مرثيه‌خوانان ، هم شايستگى اين منصب حسّاس را داشته باشند و هم در محتواى مرثيه‌خوانى خود دقّت داشته باشند و نصايح بزرگان را در آداب آن به كار بندند .\r\n- مقتل ، گريه ، گريز ، آداب وعظ و منبر ، ذاكر\r\n\r\nذو الجناح\r\nبالدار ، نام اسب حسين بن على « ع » كه روز عاشورا بر آن نشسته بود . از آن جهت كه اين اسب ، رهوار و تندرو بوده است ، به آن ذو الجناح مىگفته‌اند . اين اسب ، پس از شهادت آن حضرت ، از پيكر وى دفاع مىكرد و به سواران دشمن حمله مىنمود و به اين طريق ، تعدادى را كشت . « 2 » سيد الشهدا تا آخرين حدّ و لحظهء توان خود ، سوار بر اين اسب بود و مقاومت و جنگ مىكرد . در پايان از روى اين اسب بر زمين كربلا افتاد .\r\n نه ذو الجناح دگر تاب استقامت داشت * نه سيّد الشهدا بر قتال ، طاقت داشت \r\n بلند مرتبه شاهى ز صدر زين افتاد * اگر غلط نكنم عرش بر زمين افتاد \r\nپس از شهادت امام حسين « ع » ، اسب او كاكل خود را به خون امام آغشته كرد و با صيحه و فرياد و گام بر زمين زدن به سوى خيمه‌ها دويد تا شهادت امام را به اهل بيت خبر دهد . زنان متوجّه شهادت امام شدند و شيون آنان برخاست . « 3 » در برخى منابع نقل شده كه اسب امام ، پس از شهادت حضرت ، وحشتزده از نزد بانوان گريخت و خود را به آب فرات انداخت و ناپديد شد . « 4 » در زيارت ناحيهء مقدّسه از اين اسب ، با عنوان « جواد » ياد شده كه با زين و حالت پريشان روى به خيمه‌ها نهاد : « فلمّا نظرن النّساء الى الجواد مخزيا و السّرج عليه ملويّا خرجن من الخدور ناشرات الشّعور ، على الخدود لاطمات و للوجوه سافرات و بالعويل داعيات . . . » . « 5 » و روايت است كه پس از شهادت امام ، اين اسب با همهمه مىگفت :\r\n\r\n\r\n","description":"","footnote":"\r\n( 1 ) - ر . ك : « نقش انقلابى ياد و يادآوران » ، شريعتى . بحار الأنوار ، ج 44 ، ص 278 ، احاديث گريستن و عزادارى بر سيد الشهداء را آورده است .\r\n( 2 ) - مناقب ، ابن شهر آشوب ، ج 4 ، ص 58 .\r\n( 3 ) - بحار الأنوار ، ج 45 ، ص 60 .\r\n( 4 ) - تذكرة الشهدا ، ملا حبيب الله كاشى ، ص 353 .\r\n( 5 ) - حياة الإمام الحسين ، ج 3 ، ص 298 .\r\n","page_name":" 180 ","page_number":180},
  {"content":"\r\n\r\n« الظّليمة الظّليمة لامّة قتلت ابن بنت نبيّها » . « 1 »\r\n خونى كه روى يال تو پيداست ، ذو الجناح * خون هميشه جارى مولاست ، ذو الجناح \r\n يك قطره آفتاب به روى تنت نشست * بوى خدا ز يال تو برخاست ، ذو الجناح « 2 » \r\n\r\nذو حسم\r\nنام محلّى است . يكى از منزلگاههاى ميان مكّه و كوفه . چون طليعهء سپاه اعزامى از كوفه براى امام حسين « ع » آشكار شد ، يارانش را به طرف ذو حسم سوق داد و پيش از رسيدن نيروهاى دشمن ، در آنجا اردو زد . حرّ و سربازانش در همين مكان با امام حسين « ع » برخورد كردند و آن حضرت دستور داد حرّ و سپاه او و حتى اسبانشان را سيراب كنند كه از راه رسيده بودند و بىتاب عطش بودند . امام سپس براى آن گروه سخنرانى كرد و هنگام ظهر ، نماز جماعت خوانده شد . حرّ و سپاه او نيز به امام حسين « ع » اقتدا كردند . « 3 »\r\n\r\n\r\n","description":"","footnote":"\r\n( 1 ) - بحار الأنوار ، ج 44 ، ص 266 .\r\n( 2 ) - از : حسين عبدى .\r\n( 3 ) - مقتل الحسين ، مقرّم ، ص 215 .\r\n","page_name":" 181 ","page_number":181},
  {"content":"\r\n . \r\n","description":"","footnote":"","page_name":" 182 ","page_number":182},
  {"content":"\r\n\r\n\r\nر\r\n\r\nرأس الحسين « ع » - مشهد رأس الحسين « ع »\r\n\r\nرباب\r\nرباب ، دختر امرء القيس بن عدى ، همسر سيد الشهدا « ع » و مادر سكينه و على اصغر ( عبد الله ) . او در سفر كربلا حضور داشت و همراه اسيران به شام رفت ، سپس به مدينه بازگشت و مدّت يك سال براى سيد الشهدا « ع » عزادارى كرد و مرثيه‌هايى هم در سوگ آن حضرت سرود . خواستگارانى از اشراف و بزرگان قريش را ردّ كرد و حاضر نشد با كسى ازدواج كند . در سوگ ابا عبد اللّه « ع » پيوسته گريان بود و زير سايه نمىرفت ، از فرط گريه و اندوه بر شهادت حسين « ع » يك سال بعد ( در سال 62 هجرى ) جان باخت . « 1 » از جمله سروده‌هاى او در شهادت امام حسين « ع » ابياتى است كه اين گونه شروع مىشود :\r\n انّ الذي كانَ نورا يُستَضاءُ به * فى كَربلاء قتيل غيرُ مَدفونِ \r\n سِبطُ النبىّ جَزاكَ اللّه صالِحة * عَنّا و جُنّبتَ خُسرانَ المَوازين . . . \r\n« 2 »\r\nحسين بن على « ع » نيز به اين همسر با فضيلت و ادب و دخترش سكينه و خانه‌اى كه اين دو را در بر گرفته باشد ، محبّت داشت و مىفرمود :\r\n لعمرك انّنى لاحبّ دارا * تحلّ بها سكينة و الرّباب \r\n احبّهما و ابذل جلّ مالى * و ليس لعاتب عندي عتاب « 3 » \r\n\r\n\r\n","description":"","footnote":"\r\n( 1 ) - ادب الطف ، شبر ، ج 1 ، ص 63 ، كامل ، ابن اثير ، ج 2 ، ص 579 .\r\n( 2 ) - اعيان الشيعة ، ج 6 ، ص 499 .\r\n( 3 ) - همان .\r\n","page_name":" 183 ","page_number":183},
  {"content":"\r\n\r\n\r\nرثاء - مرثيه\r\n\r\nرجز\r\nشعرهاى حماسى كه جنگاوران در ميدانهاى نبرد مىخوانند . « رجز ، نام يكى از بحور شعرى عربى است كه نوعى تحرّك و روانى در آن است . در گذشته و دوران جاهليّت ، از اين وزن شعر ، بيشتر در اشعارى كه جنبهء مبارزه ، دشنام يا تفاخر داشته استفاده مىشده است . به كارگيرى اين وزن و آهنگ در شعرهاى حماسى كه مبارزان در ميدانهاى جنگ مىخواندند ، سبب شده كه به آن اشعار ، رجز گويند . معمولا رجز ، ابياتى كوتاه داشته و به صورت ارتجالى در ميدان سروده مىشده است . از اين رو گاهى هم خطاهاى دستورى و ادبى دارد . » « 1 » بيشتر افراد ، هنگام رجز خواندن در ميدان مبارزه ، اشعار شعراى عرب را كه با حال و وضع آنان مطابق بود مىخواندند و اگر خود جنگجو طبع شعر داشت ، فى البديهه در وصف و معرّفى خويش شعر مىسرود و نام خود و پدر و قبيله و سوابق دليريهاى خود و قبيله‌اش را در آن بيان مىكرد . رجز ، هم براى تقويت نيرو و روحيّهء خود بود ، هم براى ترساندن رقيب . « رجز ، سرود نظامى رايج در آن دوره‌ها بود كه جنگاوران در اثناء جنگ ، آن را مىخواندند و به شجاعت و قهرمانيهاى خويش مىباليدند و دشمنانشان را به كشتن و تار و مار كردن تهديد مىكردند . رجز در آن ميدانهاى نبرد ، مانند يك سلاح پيكار مؤثّر بود و رزم‌آوران همانگونه كه بر شمشيرها و تيرها و نيزه‌ها اعتماد مىكردند ، بر رجزهاى خود نيز تكيه مىكردند . » « 2 »\r\nدر كربلا نيز ، حسين بن على « ع » و فرزندان و برادران و يارانش در ميدانهاى نبرد ، رجز مىخواندند . رجزهايى كه اصحاب امام روز عاشورا مىخواندند ، نمايانگر عقيده و هدفى كه در راه آن از شهادت استقبال مىكردند و انگيزهء جهادشان بود ، كه در چه راهى و براى چه هدفى است و نشان دهندهء يقين ، ثبات قدم ، آگاهى و بصيرتشان بود . مثلا حضرت ابا الفضل ، گفته است :\r\n و اللّه ان قطعتموا يمينى * انّى احامى ابدا عن دينى \r\nكه گوياى حمايت از آيين است . قاسم بن حسن « ع » رجز مىخواند كه : « ان تنكرونى فانا ابن الحسن . . . » . عمرو بن جناده رجز مىخواند :\r\n\r\n\r\n","description":"","footnote":"\r\n( 1 ) - دائرة المعارف الاسلاميه ، ج 10 ، ص 50 به بعد ( نقل به تلخيص ) .\r\n( 2 ) - حياة الإمام الحسين ، ج 3 ، ص 155 .\r\n","page_name":" 184 ","page_number":184},
  {"content":"\r\n\r\n اميرى حسين و نعم الأمير * سرور فؤاد البشير النذير . . . \r\nعلى اكبر « ع » مىخواند :\r\n انا علىّ بن الحسين بن على * نحن و بيت الله اولى بالنّبى \r\n تالله لا يحكم فينا ابن الدّعى * اضرب بالسيف احامى عن ابى \r\n ضرب غلام هاشمىّ عربىّ \r\nيا خود ابا عبد الله الحسين « ع » رجزهاى متعدّدى دارد ، از جمله :\r\n القتل اولى من ركوب العار * و العار اولى من دخول النّار \r\nيا اين رجز كه :\r\n انا الحسين بن علىّ * آليت ان لا انثنى \r\n احمى عيالات ابى * امضى على دين النّبى \r\nكه همه و همه ، سرشار از روحيّهء بالا و انگيزه‌هاى و الا و دليرى و ثبات و پايدارى شجاعانه است . « 1 »\r\n\r\nرقيّه\r\nدختر سه چهار سالهء ابا عبد الله الحسين « ع » كه در سفر كربلا همراه اسراى اهل بيت بوده و در شام ، شبى پدر را به خواب ديد و پس از بيدار شدن بسيار گريست و بىتابى كرد و پدر را خواست . خبر به يزيد رسيد . به دستور او سر مطهّر امام حسين « ع » را نزد او بردند و او از اين منظره بيشتر ناراحت و رنجور شد و همان روزها در خرابهء شام ( كه محل اقامت موقت اهل بيت بود ) جان داد . « 2 » البته دربارهء اين دختر و شهادتش ، ميان مورخين نظر واحدى وجود ندارد .\r\nخردسالى اين دختر و عواطفى كه نام و يادش و كيفيّت جان باختنش و مدفن او بر مىانگيزد شگفت است و شيعيان به او علاقهء خاصّى دارند . محلّ دفن او كنار يك بازارچهء قديمى و با فاصله از مسجد اموى در دمشق قرار دارد و چندين بار تعمير شده است . آخرين تعمير و توسعه در سال 1364 شمسى از سوى ايران آغاز شد و پس از چند\r\n\r\n\r\n","description":"","footnote":"\r\n( 1 ) - رجزهاى امام و فرزندان و اصحاب ، در كتابهاى تاريخ و مقتل بطور مبسوط آمده است . از جمله ر . ك : بحار الأنوار ، ج 45 ، ص 13 به بعد ، مناقب ، ج 4 ، ص 100 به بعد . در همين مجموعه نيز ، رجزهاى برخى از شهداى كربلا ، ذيل معرفى خودشان آورده شده است . دربارهء رجز ، بحثى در « الأغانى » ابو الفرج اصفهانى است ، ج 18 ، ص 164 ) .\r\n( 2 ) - كامل بهايى ، ص 179 ، منتهى الآمال ، 437 .\r\n","page_name":" 185 ","page_number":185},
  {"content":"\r\n\r\nسال به پايان رسيد . « 1 » اينك حرمى بزرگ و با شكوه براى آن دختر خردسال بزرگوار وجود دارد كه زيارتگاه دوستداران اهل بيت است .\r\n از بهر يادبود از اين نهضت بزرگ * در شهر شام ، دختركى را گذاشتيم \r\n تا دودمان دشمن ظالم فنا شود * آنجا رقيّه را به حراست گماشتيم \r\n- خرابهء شام\r\n\r\nرمز جاودانگى عاشورا\r\nهيچ حادثه‌اى به جاودانگى و ماندگارى « كربلا » نمىرسد و در اين حدّ ، در ذهنها و زندگيها زنده نيست و اين گونه فراگير زمانها و مكانها و انسانها نگشته است و موج آن مثل عاشورا هميشه متلاطم نمانده است . رمز آن در چند مسأله نهفته است ، از جمله :\r\n\r\n1 - خدايى بودن آن\r\n: حركت حسين « ع » ، جهاد و شهادتش ، انگيزه و محرّكش همه و همه براى خدا بود و هر چه كه « للّه » باشد ، رنگ جاودانه مىگيرد . نور خدا خاموشى ندارد و جهاد براى حق ، همواره امتداد مىيابد .\r\n پايان زندگانى هر كس به مرگ اوست * جز مرد حق كه مرگ وى ، آغاز دفتر است \r\nقيام براى خدا فراموش نمىشود و نورش خاموش نمىگردد ؛ چون‌كه رنگش خدايى و نورش الهى است .\r\n دشمنت كشت ولى نور تو خاموش نگشت * آرى آن نور كه فانى نشود ، نور خداست \r\n\r\n2 - افشاگريهاى اسراى اهل بيت\r\n: هر انقلابى ، يك بازو مىخواهد و يك زبان ، خون و پيام ، عمل و تبليغات . خطابه‌هاى زينب و سجاد « عليهما السلام » و سخنان بازماندگان كربلا در دوران اسارت ، نقش مهمّى در افشاگرى چهرهء دشمن و خنثى كردن تبليغات دروغين امويان و آگاهى مردم از ماهيت قيام و شخصيّت سيد الشهدا و شهيدان عاشورا داشت و سبب شد امويان نتوانند پرده بر جنايات خويش بكشند و آن حادثه را از يادها ببرند .\r\n\r\n3 - احياگريهاى « ذكر »\r\n: در تعليمات ائمّه ، تأكيد فراوان شده كه براى امام حسين « ع » و شهداى كربلا گريه كنند ، نوحه بخوانند ، شعر بسرايند ، عزادارى كنند ، زيارت روند ، بر تربت امام حسين سجده كنند . اينها همه سبب شده كه مكتب عاشورا و حادثهء كربلا و مظلوميّت امام حسين « ع » و شهداى كربلا ، به صورت زنده و جاويد و فراگير باقى بماند .\r\n\r\n\r\n","description":"","footnote":"\r\n( 1 ) - شام سرزمين خاطره‌ها ، ص 111 .\r\n","page_name":" 186 ","page_number":186},
  {"content":"\r\n\r\nنقش « ياد » ، « بكاء » ، « زيارت » ، « شعر » و « مرثيه » در جاودانه ساختن عاشورا مهم است . « 1 »\r\n\r\n4 - كيفيّت حادثه\r\n: نفس حوادث عاشورا و اوج فداكاريها و اخلاص ياران امام و اوج خشونت و بىرحمى سپاه كوفه نسبت به سيد الشهدا و غربت و مظلوميّت و عطش در اوج خود ، همه و همه اين حادثهء بىنظير را ماندگار ساخته است .\r\n- گريه ، عزادارى ، زينب ، زيارت كربلا ، مرثيه ، تعزيه\r\n\r\nرميث بن عمرو\r\nاز شهداى كربلا شمرده شده است . « 2 »\r\n\r\nروز شمار قيام كربلا\r\nدر اين قسمت ، حوادثى را كه در ارتباط با نهضت عاشورا در شام ، مدينه ، كوفه ، مكّه ، كربلا و . . . به ترتيب زمانى اتفاق افتاده است ، مىآوريم :\r\n15 رجب 60 هجرى : مرگ معاويه در شام و نشستن يزيد به جاى پدر .\r\n28 رجب 60 : رسيدن نامهء يزيد به والى مدينه مبنى بر بيعت گرفتن از حسين « ع » و ديگران .\r\n29 رجب 60 : فرستادن وليد ، كسى را سراغ سيد الشهدا و دعوت به آمدن براى بيعت ، ديدار امام حسين « ع » از قبر پيامبر و خداحافظى ، سپس هجرت از مدينه ، همراه با اهل بيت و جمعى از بنى هاشم .\r\n3 شعبان 60 : فرستادن وليد ، كسى را سراغ سيد الشهدا و دعوت به آمدن براى بيعت ، ديدار امام حسين « ع » از قبر پيامبر و خداحافظى ، سپس هجرت از مدينه ، همراه با اهل بيت و جمعى از بنى هاشم .\r\nورود امام حسين « ع » به مكّه و ملاقاتهاى وى با مردم .\r\n10 رمضان 60 : رسيدن نامه‌اى از كوفيان به دست امام ، توسّط دو نفر از شيعيان كوفه .\r\n15 رمضان 60 : رسيدن هزاران نامهء دعوت به دست امام ، سپس فرستادن مسلم بن عقيل به كوفه براى بررسى اوضاع .\r\n5 شوال 60 : ورود مسلم بن عقيل به كوفه ، استقبال مردم از وى و شروع آنان به بيعت .\r\n\r\n\r\n","description":"","footnote":"\r\n( 1 ) - در اين زمينه ر . ك : مقالهء « سنّت احياگرى » ، جواد محدّثى ( چشمهء خورشيد ، ج 1 ، مجموعه مقالات كنگرهء امام خمينى ( ره ) و فرهنگ عاشورا ) .\r\n( 2 ) - اعيان الشيعة ، ج 7 ، ص 33 ( به نقل از رجال شيخ ) .\r\n","page_name":" 187 ","page_number":187},
  {"content":"\r\n\r\n11 ذىقعده 60 : نامه نوشتن مسلم بن عقيل از كوفه به امام حسين و فراخوانى به آمدن به كوفه .\r\n8 ذى حجّه 60 : خروج مسلم بن عقيل در كوفه با چهار هزار نفر ، سپس پراكندگى آنان از دور مسلم و تنها ماندن او و مخفى شدن در خانهء طوعه . تبديل كردن امام حسين « ع » حج را به عمره در مكّه ، ايراد خطبه براى مردم و خروج از مكّه همراه با 82 نفر از افراد خانواده و ياران به طرف كوفه . دستگيرى هانى ، سپس شهادت او .\r\n9 ذى حجّه 60 : درگيرى مسلم با كوفيان ، سپس دستگيرى او و شهادتش بر بام دار الأمارهء كوفه ، ديدار امام حسين با فرزدق در بيرون مكّه .\r\nذى حجّه 60 : بر خورد امام حسين « ع » با حرّ و سپاه او در منزل « شراف » .\r\nذى حجّه 60 : دريافت مجدّد خبر شهادت مسلم بن عقيل و قيس بن مسهر در منزل « عذيب الهجانات » .\r\n2 محرّم 61 : ورود امام حسين « ع » به سرزمين كربلا و فرود آمدن در آنجا .\r\n3 محرّم 61 : ورود عمر سعد به كربلا ، همراه چهار هزار نفر از سپاه كوفه و آغاز گفتگوى وى با امام براى وادار كردن آن حضرت به بيعت و تسليم شدن .\r\n5 محرّم 61 : ورود شبث بن ربعى با چهار هزار نفر به سرزمين كربلا .\r\n7 محرّم 61 : رسيدن دستور از كوفه بر ممانعت سپاه امام از آب ، مأموريت پانصد سوار دشمن بر شريعهء فرات به فرماندهى عمرو بن حجّاج .\r\n9 محرّم 61 : ورود شمر با چهار هزار نفر به كربلا ، همراه با نامهء ابن زياد به عمر سعد ، مبنى بر جنگيدن با حسين « ع » و كشتن او ، و آوردن امان‌نامه براى حضرت عباس « ع » و حملهء مقدماتى سپاه عمر سعد به اردوگاه امام و مهلت خواهى امام براى نماز و نيايش در شب عاشورا .\r\n10 محرم 61 : درگيرى ياران امام با سپاه كوفه ، شهادت امام و اصحاب ، غارت خيمه‌ها ، فرستادن سر مطهّر امام به كوفه ، توسّط خولى .\r\n11 محرم 61 : حركت سپاه عمر سعد و نيز اسراى اهل بيت از كربلا به كوفه ، پس از آنكه عمر سعد بر كشته‌هاى سپاه خود نماز خواند و آنان را دفن كرد و اهل بيت را بر شترها سوار كرده به كوفه برد .\r\n1 صفر 61 : ورود اسراى اهل بيت « ع » از كربلا به دمشق .\r\n20 صفر : بازگشت اهل بيت « ع » از سفر شام به مدينه .\r\n\r\n","description":"","footnote":"","page_name":" 188 ","page_number":188},
  {"content":"\r\n\r\n\r\nروضه\r\nروضه و روضه‌خوانى ، به معناى ذكر مصيبت سيد الشهدا و مرثيه‌خوانى براى ائمّه و معصومين « ع » است كه مورد تشويق امامان و يكى از عوامل زنده ماندن نهضت حسينى و پيوند روحى و عاطفى شيعه با اولياء دين است . اشك ريختن و گريستن در مصائب اهل بيت « ع » نشانهء عشق به آنان است و علاوه بر سازندگيهاى تربيتى براى سوگوار ، موجب اجر و پاداش الهى در آخرت و بهره‌مندى از شفاعت ابا عبد الله الحسين است .\r\nمعناى روضه در اصل ، باغ و بوستان است ، امّا سبب اشتهار مرثيه‌خوانى به « روضه » آن است كه مرثيه‌خوانان در گذشته ، حوادث كربلا را از روى كتابى به نام « روضة الشهداء » مىخواندند كه تأليف ملا حسين كاشفى است . « ملا حسين كاشفى ( متوفاى 910 هجرى ) يكى از دانشمندان و خطباى با قريحه و خوش آواز سبزوار در قرن نهم هجرى بود ، در زمان سلطنت سلطان حسين بايقرا ( 875 - 911 ه ) به هرات ، مركز حكمرانى اين پادشاه رفت و چون حافظه‌اى توانا و قريحه‌اى سرشار و آوازى گيرنده و مطبوع داشت و خطيبى دانشمند بود ، به زودى شهرت يافت و مجالس وعظ و ذكر او بسيارى را به خود جلب كرد و مورد توجّه پادشاه و شاهزادگان و اعيان و اكابر دولت و وزير فاضل و هنرمند هنرپرور او « امير على شيرنوايى » قرار گرفت . كاشفى دانشمندى فصيح و بليغ و شاعر پركار بود و بيش از چهل كتاب و رساله تأليف كرد . از جملهء آنها « روضة الشهداء » بود . كاشفى كتاب روضة الشهدا را در واقعهء كربلا به فارسى نوشت و چون مطالب اين كتاب را در مجالس عزادارى از روى كتاب بر سر منبر مىخواندند ، خوانندگان اين كتاب به « روضه‌خوان » معروف شدند و بتدريج خواندن روضه از روى كتاب منسوخ شد و روضه‌خوانها مطالب كتاب را حفظ كرده و در مجالس عزادارى مىخواندند . در زمان صفويّه اقامهء عزادارى بسيار رواج گرفت . » « 1 »\r\nكتاب روضة الشهدا كه حاوى ذكر مقتل و حوادث كربلا بود ، در قرن دهم توسّط محمد بن سليمان فضولى به تركى ترجمه شد ، با نام « حديقة السعداء » . « 2 » در اينجا نمونه‌اى از متن روضة الشهداى واعظ كاشفى را جهت آشنايى مىآوريم ، كه نثرى زيبا و ادبى\r\n\r\n\r\n","description":"","footnote":"\r\n( 1 ) - موسيقى مذهبى ايران ، ص 8 .\r\n( 2 ) - فصلنامهء هنر ( وزارت ارشاد اسلامى ) ج 2 ، ص 157 . اين مأخذ ، مقالهء مبسوطى دربارهء تاريخچهء تعزيه‌خوانى دارد ، ص 156 تا 173 .\r\n","page_name":" 189 ","page_number":189},
  {"content":"\r\n\r\nاست : « . . . آخر نظرى كن به حسرت آدم صفى و نوحهء نوح نجى و در آتش انداختن ابراهيم خليل و قربانى كردن يعقوب در بيت الأحزان و بليّت يوسف در چاه و زندان و شبانى و سرگردانى موسى كليم و بيمارى و بىتيمارى ايّوب و ارّهء شكافندهء بر فرق زكريّاى مظلوم و تيغ زهر آبداده بر حلق يحيى معصوم و الم لب و دندان سرور انبياء ، و جگر پاره‌پارهء حمزهء سيد الشهدا و محنت اهل بيت رسالت و مصيبت خانوادهء عصمت و سرشك دردآلود بتول عذرا و فرق خون‌آلودهء علىّ مرتضى « ع » و لب زهر چشيدهء نور ديدهء زهرا و رخ به خون آغشتهء شهيد كربلا و ديگر احوال بلاكشان اين امّت و محنت رسيدگان عالى همّت همه با جان غم اندوخته در كانون غم و الم سر تا پاى سوخته . نظم :\r\n ز اندوه اين ماتم جان گسل * روان گردد از ديده‌ها خون دل » « 1 » \r\nنثر شيوا و اديبانهء « روضة الشهدا » ستودنى است ، هر چند از نظر نقل ، حاوى برخى مطالب ضعيف و بىمأخذ است . بعلاوه اين كتاب ، در تحليل حادثهء عاشورا ديدگاهى صوفيانه دارد و حوادث را بيشتر به منشأ غيبى و مسائل آزمايش و ابتلاء اولياء نسبت مىدهد ، تا بعد حماسى و اجتماعى و قابل اسوه‌گيرى در مبارزات ضدّ ظلم .\r\nاز آنجا كه مرثيه‌خوانى و ذكر مصيبت ، سنت پسنديدهء دينى در احياء خاطره و نام و فضايل اهل بيت پيامبر است ، بجاست كه اهل منبر و مدّاحان و ذاكران ، با توجّه به اهميت و نقش بسزاى روضه‌خوانى ، در ارائهء الگوهاى شايسته بكوشند و چهرهء خوبى از ائمّه و معصومين ارائه كنند . در اين زمينه ، به درستى و صحّت مطالب نقل شده ، اعتبار منابع مورد استفاده ، استوارى و زيبايى اشعار انتخابى و دورى كردن از هر حرف و روضه و شعرى كه با مقام والاى اولياء خدا ناسازگار است توجه داشته باشند . « 2 » در فضيلت گريست و گرياندن افراد براى امام حسين « ع » به اين حديث توجه كنيد : امام صادق « ع » فرمود : « من انشد فى الحسين عليه السلام بيت شعر فبكى و ابكى عشرة فله و لهم الجنّة » « 3 » هر كس دربارهء حسين « ع » شعرى بگويد و گريه كند و ده نفر را بگرياند ، براى او و آنان بهشت است .\r\n- ذكر مصيبت ، عزادارى ، گريه ، مدايح و مراثى ، مدّاحى ، عزادارى سنّتى ، آداب وعظ و منبر ، تباكى\r\n\r\n\r\n","description":"","footnote":"\r\n( 1 ) - درآمدى بر نمايش و نيايش در ايران ، جابر عناصرى ، ص 79 .\r\n( 2 ) - در زمينهء آداب اهل وعظ و منبر ، از جمله ر . ك : « لؤلؤ و مرجان » ، مرحوم ميرزا حسين نورى .\r\n( 3 ) - كامل الزيارات ، ص 105 .\r\n","page_name":" 190 ","page_number":190},
  {"content":"\r\n\r\n\r\nروضة الحسين « ع »\r\nبه حرم سيد الشهدا « ع » در كربلا روضة الحسين « ع » گويند . چرا كه حرم هر يك از ائمه و حرم نبوى ، روضه و باغى از باغهاى بهشتى است . نسبت به مدفن آن حضرت ، امام صادق « ع » فرموده است : « موضع قبر الحسين منذ يوم دفن فيه روضة من رياض الجنّة » . « 1 »\r\n- حاير ، حرم حسينى\r\n\r\nروضة الشهداء\r\nنام كتاب ملا حسين كاشفى ( متوفاى 910 هجرى ) كه مقتل است و پيرامون وقايع كربلا نوشته شده است . عباراتى زيبا دارد و در گذشته واعظان و مرثيه‌خوانان در منابر و مجالس از روى آن مصيبت مىخواندند و به همين جهت ، مرثيه‌خوانان را « روضه‌خوان » مىگويند .\r\n- مقتل ، كتابنامهء عاشورا ، روضه ، كاشفى\r\n\r\nروضه‌خوانى - مدّاحى ، روضه\r\n\r\nرهيمه\r\nمحلّى نرسيده به كوفه ، داراى چشمهء آب ، كه امام حسين در آنجا فرود آمد و در آنجا با مردى از كوفيان بر خورد كرد و پيرامون اوضاع كوفه سخنانى ردّ و بدل شد . « 2 »\r\n\r\nرى\r\nمنطقهء وسيع دامنهء البرز ( در جنوب شرقى تهران ) رى نام داشته كه تا دشت امتداد مىيافته و حاصلخيز بوده است . در قديم راه ارتباطى شرق و غرب ايران محسوب مىشده است . « 3 » در دورهء امويان ، حاكمان اين منطقه و اغلب ساكنان آن ، به آن دودمان گرايش داشتند و در آن عصر نسبت به اهل بيت « ع » دشمنى داشتند . شايد برخى روايات در نكوهش رى نيز بدان جهت از زبان ائمّه نقل شده است . به عمر سعد در قبال جنگيدن با امام حسين « ع » در كربلا ، وعدهء حكومت رى داده بودند . وسوسهء حكومت بر اين خطّهء وسيع و پرنعمت و بهره‌ورى از عايداتش ، او را واداشت تا تن به كشتن حسين « ع » دهد . « 4 »\r\nقبر حضرت عبد العظيم حسنى در اين شهر است .\r\n- حكومت رى\r\n\r\n\r\n","description":"","footnote":"\r\n( 1 ) - من لا يحضره الفقيه ، صدوق ، ج 2 ، ص 600 ، المزار ، شيخ مفيد ، ص 141 .\r\n( 2 ) - مقتل الحسين ، مقرم ، ص 218 ( به نقل از معجم البلدان ) .\r\n( 3 ) - دائرة المعارف الاسلاميه ، ج 10 ، ص 285 .\r\n( 4 ) - در زمينهء رى ، از جمله ر . ك : « سيماى رى » سيد حميد خندان ، « تاريخ گسترش تشيع در رى » رسول جعفريان .\r\n","page_name":" 191 ","page_number":191},
  {"content":"\r\n . \r\n","description":"","footnote":"","page_name":" 192 ","page_number":192},
  {"content":"\r\n\r\n\r\nز\r\n\r\nزائدة بن مهاجر\r\nاز شهداى كربلاست . نامش در زيارت رجبيّه آمده است . احتمال داده شده كه او همان « يزيد بن زياد بن مهاجر » باشد . « 1 »\r\n\r\nزادهء ليلى - على اكبر « ع »\r\n\r\nزاهر ، مولى عمرو بن حمق\r\nاز شهداى عاشوراست . وى را از شخصيتهاى كوفه و مردى سالخورده از قبيلهء كنده دانسته‌اند . غلام عمرو بن حمق خزاعى ( از ياران ويژهء امير المؤمنين ) بود و در حركتهاى انقلابى عمرو بن حمق ( كه به دست معاويه شهيد شد ) همدوش و همراه او و تحت تعقيب معاويه بود . در سال 60 هجرى به مكّه آمد و به حسين « ع » پيوست و در حملهء نخست روز عاشورا به شهادت رسيد . « 2 » نامش در زيارت ناحيهء مقدّسه هم آمده است .\r\n\r\nزباله\r\nنام يكى از منزلگاههاى مسير مكّه به كوفه كه امام حسين « ع » در آنجا فرود آمد . « زباله » به معناى محلّى است كه آب را در خود نگه مىدارد ، محلّ پرآب . روستايى آباد و مسكونى بوده كه طوايفى از بنى اسد در آنجا مىزيستند . در همين منزلگاه بود كه امام ، خبر شهادت « عبد اللّه بن يقطر » را شنيد . او فرستادهء سيد الشهدا « ع » به سوى كوفيان و حضرت مسلم بود كه همزمان با شهادت مسلم و هانى ، شهيد شد . در آن محلّ قلعه و مسجدى\r\n\r\n\r\n","description":"","footnote":"\r\n( 1 ) - انصار الحسين ، ص 100 .\r\n( 2 ) - همان ، ص 72 ؛ عنصر شجاعت ، ج 1 ، ص 148 .\r\n","page_name":" 193 ","page_number":193},
  {"content":"\r\n\r\nمربوط به بنى اسد بود . محلّ به نام زباله بنت مسعر شهرت يافته است . « 1 » در همانجا نيز ، خبر شهادت قيس بن مسهر ( پيك اعزامى خود به كوفه ) را شنيد . آنگاه اوضاع كوفه را براى همراهان تشريح كرد و از بىوفايى و سست عهدى كوفيان گفت ، سپس بيعت خويش را از همراهان برداشت و فرمود : هر كس مىخواهد ، بر گردد ، پيروانمان ما را خوار ساختند .\r\nبه گفتهء برخى مورخان جمعى از آن لحظه به بعد از چپ و راست متفرّق شدند . صبح فردا به يارانش فرمود تا آب همراه بردارند و راه را به سوى كوفه ادامه دهند .\r\n\r\nزبان حال\r\nجملاتى كه هنگام مرثيه‌خوانى ، از زبان امام حسين « ع » و شهداى كربلا يا بازماندگانشان گفته مىشود ، بىآنكه در يك متن تاريخى يا روايى آمده باشد ، در مقابل « زبان قال » . اين جملات ، صرفا نوعى بيان عاطفى است كه از حال و وضع كسى آنگونه برداشت مىشود ، زيرا گاهى حالتها گوياتر از الفاظ است . البته گاهى به بهانهء « زبان حال » ، حرفهاى نامناسب و سبك به اولياء خدا و امام حسين « ع » نسبت مىدهند كه وهن مقام امام و نشان دهندهء ذلّت و خوارى و زبونى است ؛ مثل اين كه از قول امام حسين « ع » مىگويند :\r\n« شدم راضى كه زينب خوار گردد . . . » يا اينكه امام ، التماس كند جرعه‌اى آب به او بدهند .\r\nاين نحوه زبان حالها اغلب در اشعار مرثيه و نوحه ديده مىشود كه بايد توجّه نمود مطالب انحرافى و دروغ به آن پيشوايان حق و صدق ، نسبت داده نشود .\r\n- تحريفهاى عاشورا\r\n\r\nزرود\r\nنام يكى از منزلگاه‌هاى مسير كوفه كه سيد الشهدا « ع » در آنجا فرود آمد . زرود ، منطقه‌اى ريگزار ميان ثعلبيّه و خزيميّه از راه كوفه به مكه بود . به خاطر شنزار بودن ، آبهاى باران را در خود فرو مىبرد و به همين جهت ، نام زرود بر آن گفته شده است ( بلعنده ) . اين محلّ براى نزول كاروانهاى حج كه از بغداد مىآمده‌اند . محلّ مشهور و مناسبى بوده و به بنى اسد و بنى نهشل اختصاص داشته است .\r\nدر همين منزل بود كه امام حسين « ع » به زهير بن قين بجلىّ برخورد و او را به همراهى و يارى خويش فراخواند . او هم پذيرفت و به كاروان و ياران امام پيوست و به كربلا آمد و\r\n\r\n\r\n","description":"","footnote":"\r\n( 1 ) - مقتل الحسين ، مقرم ، ص 213 ؛ الحسين فى طريقه الى الشهادة ، ص 87 .\r\n","page_name":" 194 ","page_number":194},
  {"content":"\r\n\r\nشهيد شد . « 1 » و در همين جا ، خبر شهادت مسلم بن عقيل و هانى بن عروه را در كوفه از دو نفر از طايفهء بنى اسد شنيد كه عازم حج بودند و از كوفه مىآمدند . حضرت بر آن دو شهيد رحمت فرستاد و گريست ، بنى هاشم هم گريستند . و در همين جا شب را ماندند . صبح ، آب زيادى برداشته ، از آنجا به سوى ثعلبيّه حركت كردند .\r\n- زهير بن قين\r\n\r\nزره\r\nپوششهايى كه از ميخچه يا دانه‌هاى كوچك زنجير گره‌دار ساخته شده و در رزم بر تن مىكنند . « 2 » در تعزيه و شبيه‌خوانى هم مورد استفاده قرار مىگيرد ، همراه با شمشير ، سپر و كلاه‌خود ، كه نمايشگر صحنه‌هاى عاشورا باشد .\r\n\r\nزنان در نهضت عاشورا\r\nپيرامون زنان در حادثهء كربلا در دو محور سخن مىتوان گفت : يكى آنكه آنان چند نفر و چه كسانى بودند ، ديگر آنكه چه نقشى داشتند . زنانى كه در كربلا حضور داشتند ، برخى از اولاد على « ع » بودند ، و برخى جز آنان ، چه از بنى هاشم يا ديگران . زينب ، ام كلثوم ، فاطمه ، صفيه ، رقيّه و امّ هانى ، از اولاد « ع » بودند ، فاطمه و سكينه ، دختران سيد الشهدا « ع » بودند ، رباب ، عاتكه ، مادر محسن بن حسن ، دختر مسلم بن عقيل ، فضّهء نوبيّه ، كنيز خاصّ امام حسين « ع » و مادر وهب بن عبد اللّه نيز از زنان حاضر در كربلا بودند . « 3 »\r\n5 نفر زن كه از خيام حسينى به طرف دشمن بيرون آمدند ، عبارت بودند از : كنيز مسلم بن عوسجه ، ام وهب زن عبد اللّه كلبى ، مادر عبد اللّه كلبى ، مادر عمر بن جناده ، زينب كبرى « ع » . زنى كه در عاشورا شهيد شد ، مادر وهب بود ، بانوى نميريّهء قاسطيّه ، زن عبد اللّه بن عمير كلبى كه بر بالين شوهر آمد و از خدا آرزوى شهادت كرد و همانجا با عمود غلام شمر كه بر سرش فرود آورد ، كشته شد .\r\nدر عاشورا دو زن از فرط عصبيّت و احساس ، به حمايت از امام برخاستند و جنگيدند :\r\nيكى مادر عبد اللّه بن عمر كه پس از شهادت فرزند ، با عمود خيمه به طرف دشمن روى كرد و امام او را برگرداند . ديگرى مادر عمرو بن جناده كه پس از شهادت پسرش ، سر او را\r\n\r\n\r\n","description":"","footnote":"\r\n( 1 ) - مقتل الحسين ، مقرم ، ص 208 ، الحسين فى طريقه الى الشهادة ، ص 66 تا 72 .\r\n( 2 ) - تعزيه در ايران ، صادق همايونى ، ص 288 .\r\n( 3 ) - زندگانى سيد الشهدا ، عمادزاده ، ج 2 ، ص 124 ، به نقل از لهوف ، كبريت احمر و انساب الأشراف .\r\n","page_name":" 195 ","page_number":195},
  {"content":"\r\n\r\nگرفت و مردى را به وسيلهء آن كشت ، سپس شمشيرى گرفت و با رجزخوانى به ميدان رفت ، كه امام حسين « ع » او را به خيمه‌ها برگرداند . « 1 » دلهم ، دختر عمر ( همسر زهير بن قين ) نيز در راه كربلا به اتّفاق شوهرش به كاروان حسينى پيوست . زهير بيشتر تحت تأثير سخنان همسرش حسينى شد و به امام پيوست . رباب ، دختر امرء القيس كلبى ، همسر امام حسين « ع » نيز در كربلا حضور داشت ، مادر سكينه و عبد الله . زنى از قبيلهء بكر بن وائل نيز حضور داشت ، كه ابتدا با شوهرش در سپاه ابن سعد بود ، ولى هنگام حملهء سپاهيان كوفه به خيمه‌هاى اهل بيت ، شمشيرى برداشت و رو به خيمه‌ها آمد و آل بكر بن وائل را به يارى طلبيد .\r\nزينب كبرى و امّ كلثوم ، دختران امير المؤمنين « ع » ، همچنين فاطمه دختر امام حسين « ع » نيز جزو اسيران بودند و در كوفه و . . . سخنرانيهاى افشاگر داشتند . ( توضيح بيشتر پيرامون اين زنان را تحت عنوان نام هر يك در اين مجموعه مطالعه كنيد ) . مجموعهء اين بانوان ، همراه كودكان خردسال ، كاروان اسراى اهل بيت را تشكيل مىدادند كه پس از شهادت امام و حملهء سپاه كوفه به خيمه‌ها ، ابتدا در صحرا متفرّق شدند ، سپس به صورت گروهى و اسير به كوفه و از آنجا به شام فرستاده شدند .\r\nامّا دربارهء حضور اين زنان در حادثهء عاشورا بيشتر به محور « پيام‌رسانى » بايد اشاره كرد ( آنگونه كه در بحث « اسارت » گذشت ) . البته جهات ديگرى نيز وجود داشت كه فهرست‌وار به آنها اشاره مىشود كه هر كدام مىتواند به عنوان « درس » مورد توجّه باشد :\r\n- مشاركت زنان در جهاد . شركت در جبههء پيكار و همدلى و همراهى با نهضت مردانهء امام حسين و مشاركت در ابعاد مختلف آن از جلوه‌هاى اين حضور است . چه همكارى طوعه در كوفه با نهضت مسلم ، چه همراهى همسران برخى از شهداى كربلا ، چه حتّى اعتراض و انتقاد برخى همسران سپاه كوفه به جنايتهاى شوهرانشان مثل زن خولى .\r\n- آموزش صبر . روحيهء مقاومت و تحمّل زنان به شهادتها در كربلا درس ديگر نهضت بود . اوج اين صبورى و پايدارى در رفتار و روحيات زينب كبرى « ع » جلوه‌گر بود .\r\n- پيام‌رسانى . افشاگريهاى زنان و دختران كاروان كربلا چه در سفر اسارت و چه پس از بازگشت به مدينه . پاسدارى از خون شهدا بود . سخنان بانوان ، هم به صورت خطبه\r\n\r\n\r\n","description":"","footnote":"\r\n( 1 ) - همان ، ص 236 .\r\n","page_name":" 196 ","page_number":196},
  {"content":"\r\n\r\nجلوه داشت ، هم گفتگوهاى پراكنده به تناسب زمان و مكان .\r\n- روحيّه بخشى . در بسيارى از جنگها حضور تشويق‌آميز زنان در جبهه ، به رزمندگان روحيّه مىبخشيد . در كربلا نيز مادران و همسران بعضى از شهدا اين نقش را داشتند .\r\n- پرستارى . رسيدگى به بيماران و مداواى مجروحان از نقشهاى ديگر زنان در جبهه‌ها ، از جمله در عاشوراست . نقش پرستارى و مراقبت حضرت زينب از امام سجاد « ع » يكى از اين نمونه‌هاست . « 1 »\r\n- مديريّت . بروز صحنه‌هاى دشوار و بحرانى ، استعدادهاى افراد را شكوفا مىسازد .\r\nنقش حضرت زينب در نهضت عاشورا و سرپرستى كاروان اسرا ، درس « مديريّت در شرايط بحران » را مىآموزد . وى مجموعهء بازمانده را در راستاى اهداف نهضت ، هدايت كرد و با هر اقدام خنثى كنندهء نتايج عاشورا از سوى دشمن ، مقابله نمود و نقشه‌هاى دشمن را خنثى ساخت .\r\n- حفظ ارزشها . درس ديگر زنان قهرمان در كربلا ، حفظ ارزشهاى دينى و اعتراض به هتك حرمت خاندان نبوت و رعايت عفاف و حجاب در برابر چشمهاى آلوده است . زنان اهل بيت ، با آنكه اسير بودند و لباسها و خيمه‌هايشان غارت شده بود و با وضع نامطلوب در معرض ديد تماشاچيان بودند ، امّا اعتراض كنان ، بر حفظ عفاف تأكيد مىورزيدند . امّ كلثوم در كوفه فرياد كشيد كه آيا شرم نمىكنيد براى تماشاى اهل بيت پيامبر جمع شده‌ايد ؟\r\nوقتى هم در كوفه در خانه‌اى بازداشت بودند ، زينب اجازه نداد جز كنيزان وارد آن خانه شوند . در سخنرانى خود در كاخ يزيد نيز بر اين گونه گرداندن بانوان شهر به شهر ، اعتراض كرد : « آمن العدل يا بن الطّلقاء تخديرك حرائرك و امائك و سوقك بنات رسول اللّه سبايا قد هتكت ستورهنّ و ابديت وجوههنّ يحدو بهنّ الأعداء من بلد الى بلد و يستشرفهنّ اهل المناهل و المعاقل و يتصفّح وجوههنّ القريب و البعيد و الغائب و الشّهيد . . . » « 2 » و نمونه‌هاى ديگرى از سخنان و كارها كه همه درس‌آموز عفت و دفاع از ارزشهاست .\r\n- تغيير ماهيّت اسارت . اسارت را به آزادى بخشى تبديل كردند و در قالب اسارت ، به\r\n\r\n\r\n","description":"","footnote":"\r\n( 1 ) - در اين زمينه ر . ك : مقالهء « درسهاى امدادگرى در نهضت عاشورا » از مؤلف ( مجلهء پيام هلال ، شمارهء 26 ، شهريور 1369 ) .\r\n( 2 ) - عوالم ( امام حسين ) ، ص 403 ، حياة الامام الحسين ، ج 3 ، ص 378 .\r\n","page_name":" 197 ","page_number":197},
  {"content":"\r\n\r\nاسيران واقعى درس حريّت و آزادگى دادند .\r\n- عمق بخشيدن به بعد عاطفى و تراژديك كربلا . گريه‌ها ، شيونها ، عزادارى بر شهدا و تحريك عواطف مردم ، به ماجراى كربلا عمق بخشيد و بر احساسات نيز تأثير گذاشت و از اين رهگذر ، ماندگارتر شد .\r\n- اسارت ، زينب ، آمار نهضت كربلا\r\n\r\nزنجير زنى\r\nاز سنتهاى عزادارى در ايران است ، در پاكستان و هندوستان نيز اين شيوه از ديرباز رواج داشته است . مجموعه‌اى از حلقه‌هاى ريز متّصل به هم كه به دسته‌اى چوبى يا فلزّى وصل مىشود « زنجير » نام دارد و آن را در ايام عاشورا ، به صورت دسته جمعى و در هيأتهاى عزادارى ، همراه با نوحه‌خوانى ، بر پشت مىزنند و گاهى جاى آن كبود يا مجروح مىشود . غالبا اين مراسم با سنج همراه است .\r\nاين شيوه عزادارى كه اغلب همراه با خون آمدن از پشت زنجير زنان است ، بويژه در برخى مناطق و ملّتها كه تيغهايى هم به زنجيرها مىبستند ، در گذشته چون در ديد برخى غير مسلمانان تأثير سوء داشت ، برخى علما به حرمت زنجير زدن و قمه زدن و خون از سر و پشت خويش جارى كردن فتوا دادند . در مقابل آنان نيز علماى ديگرى در پاسخ به استفتاهاى مردم ، حكم به جواز دادند . اين مسأله ، بارها در گذشته منشأ كشمكشهاى مذهبى گشته است . از جمله آية اللّه سيد ابو الحسن اصفهانى فتوا به حرمت داد و سيد محسن امين از او انتقاد كرد و اين مسأله به مطبوعات و مجلّات آن روزگار كشيده شد « 1 » و از آن پس بازار استفتاء و افتاء داغ شد و مجموعه‌هايى نيز كه حاوى اين نظرات فقهى بود ، منتشر گرديد . نظير آن نسبت به قمه‌زنى هم در تاريخ معاصر وجود دارد .\r\n- عزادارى سنتى ، قمه‌زنى\r\n\r\nزندگى\r\nمفهوم زندگى در فرهنگ عاشورا ، بالاتر و والاتر از بودن و نفس كشيدن است . امام عاشورا ، زندگى را تنها در صورت « حيات طيّبه » بودن قبول دارد ؛ آن هم وقتى است كه همراه با شرافت و آزادگى باشد . در غير اين صورت بىارزش است . مرگ با عزّت در اين\r\n\r\n\r\n","description":"","footnote":"\r\n( 1 ) - موسوعة العتبات المقدسه ، ج 8 ، ص 378 ( پاورقى ) .\r\n","page_name":" 198 ","page_number":198},
  {"content":"\r\n\r\nفرهنگ ، « زندگى » است و زندگى ذليلانه ، « مرگ » است . اين ديدگاه ، ميراث على « ع » بود كه مىفرمود : « الموت فى حياتكم مقهورين و الحياة فى موتكم قاهرين » . « 1 » سيد الشهدا « ع » نيز در دوران سلطهء ستم ، مرگ شرافتمندانه را سعادت مىديد و زندگى زير دست ستمگران را مايهء خوارى و ننگ : « لا آرى الموت الّا سعادة و الحياة مع الظّالمين الّا برما » . « 2 » در سخنى ديگر ، آن حضرت مرگ را پلى براى عبور از تنگناى دنيا به وسعت و نعمت آخرت مىشمرد ( فما الموت الّا قنطرة . . . ) و آن هنگام كه تصميم حركت از مكه به سوى عراق گرفت ، افراد زيادى او را از عواقب اين كار و بىوفايى كوفيان بر حذر داشتند . حضرت اين اشعار را مىخواند :\r\n سأمضي فما بالموت عار على الفتى * اذا ما نوى حقّا و جاهد مسلما \r\n و واسى الرّجال الصّالحين بنفسه * و فارق مثبورا و خالف محرما « 3 » \r\nكه نشان مىداد آن حضرت ، مرگ در راه حق و جهاد و جانبازى در راه صالحان و دورى از حرام را ننگ نمىشمارد و از چنين مرگى - كه عين حيات است - استقبال مىكند .\r\nتربيت يافتگان اين فرهنگ ، زندگى را در مرگ و بقا را در فنا مىدانستند . چه قاسم « ع » كه مرگ را شيرين‌تر از عسل مىدانست ، چه على اكبر « ع » كه چون كلمهء استرجاع را از زبان پدر شنيد و پرسيد مگر ما بر حق نيستيم ؟ پدر فرمود : چرا . گفت : پس چه باك از مرگ ؟\r\n« فاذا لا نبالى بالموت » . شب عاشورا نيز كه حضرت فرمود : برويد ، بيعت از شما برداشتم ، سخن همه اين بود كه برويم تا پس از تو زنده بمانيم ؟ خدا چنان روز را نياورد . فرزندان مسلم بن عقيل مىگفتند : در ركابت مىجنگيم تا به شهادت برسيم ، زشت باد زندگى پس از تو . « 4 » زهر بن قين ، روز عاشورا در ميدان با « شمر » ، حرفهاى تندى ردّ و بدل مىكند ، آنگاه خطاب به شمر مىگويد : « أ فبالموت تخوّفنى ؟ و الله للموت معه ( الحسين ) احبّ الىّ من الخلد معكم » . « 5 » آيا مرا از مرگ مىترسانى ؟ به خدا قسم مرگ با حسين « ع » برايم محبوبتر از زندگى هميشگى با شماست . و اگر زندگى جز اين باشد ، به ظاهر زندگى است و گرنه\r\n\r\n\r\n","description":"","footnote":"\r\n( 1 ) - نهج البلاغه ، صبحى صالح ، خطبه 51 .\r\n( 2 ) - مناقب ، ابن شهر آشوب ، ج 4 ، ص 68 .\r\n( 3 ) - مقتل الحسين ، مقرّم ، ص 199 .\r\n( 4 ) - الكامل ، ابن اثير ، ج 2 ، ص 559 .\r\n( 5 ) - همان ، ص 563 .\r\n","page_name":" 199 ","page_number":199},
  {"content":"\r\n\r\nواقعيّت آن مرگ است . زندگى آن است كه از ويژگيهاى حيات برخوردار باشد و تلاش انسان در مسير يك فكر و ايمان پيش رود . به قول معروف :\r\n قف دون رأيك فى الحياة مجاهدا * انّ الحياة عقيدة و جهاد \r\n« زندگى پيكار باشد در ره انديشه‌ها » . شهيدان نيز چنين حياتى دارند و به تعبير قرآن « احياء عند ربّهم » اند ، اگر چه تن مادىشان زير خاك مىرود ولى نام و مرام و مكتب و هدفشان باقى است و اين همان « زندگى » است .\r\n دشمنت كشت ولى نور تو خاموش نگشت * آرى آن جلوه كه فانى نشود نور خداست \r\n نه بقا كرد ستمگر ، نه به جا ماند ستم * ظالم از دست شد و پايهء مظلوم بجاست \r\n زنده را زنده نخوانند كه مرگ از پى اوست * بلكه زنده است شهيدى كه حياتش ز قفاست \r\n تو در اوّل ، سر و جان باختى اندر ره عشق * تا بدانند خلايق كه فنا شرط بقاست « 1 » \r\n- درسهاى عاشورا\r\n\r\nزهير بن بشر خثعمى\r\nاز شهداى حملهء نخست در روز عاشورا بود . « 2 » نامش در زيارت ناحيهء مقدسه هم آمده است .\r\n\r\nزهير بن سائب\r\nاز شهداى كربلاست . نامش در زيارت رجبيّه هم آمده است . به نام زهير بن سيّار هم نقل شده است . « 3 »\r\n\r\nزهير بن سليم ازدى\r\nاز شهداى كربلاست كه به نقل « مناقب » ابن شهر آشوب ، روز عاشورا در حملهء اوّل به شهادت رسيد . وى و خاندانش از ياران على « ع » بودند و در ميدانهاى حماسه ، رشادتها نشان دادند . گويند : او شب عاشورا به كربلا آمد و چون تصميم قطعى سپاه كوفه را بر جنگ با سيد الشهدا ديد ، از عمر سعد جدا شد و به كاروان حسينى پيوست و در ركاب امام شهيد شد . « 4 »\r\n\r\n\r\n","description":"","footnote":"\r\n( 1 ) - فؤاد كرمانى ( حسين پيشواى انسانها ، ص 258 ) .\r\n( 2 ) - اعيان الشيعة ، ج 7 ، ص 70 .\r\n( 3 ) - انصار الحسين ، ص 100 .\r\n( 4 ) - عنصر شجاعت ، كمره‌اى ، ج 3 ، ص 25 ، اعيان الشيعة ، ج 7 ، ص 70 .\r\n","page_name":" 200 ","page_number":200},
  {"content":"\r\n\r\n\r\nزهير بن سليمان\r\nاز شهداى كربلا شمرده شده است . زهير بن سلمان هم گفته‌اند . نام او در زيارت رجبيّه نيز آمده است . « 1 »\r\n\r\nزهير بن قين بجلى\r\nاز شخصيتهاى برجستهء كوفه بود كه روز عاشورا ، افتخار يافت در ركاب حسين بن على « ع » به شهادت برسد . وى در ميدانهاى جنگ ، دلاوريهاى بسيارى نشان داده بود . ابتدا نيز هوادار جناح عثمان بود ، امّا توفيق يافت كه نيك فرجام و از شهداى عالى مقام كربلا شود . وى در سال 60 هجرى ( كه سيد الشهدا هم از مكّه به قصد كوفه حركت كرده بود ) از سفر حج بر مىگشت و دوست نداشت كه با امام برخورد كند و هم منزل شود . امّا در يكى از منزلگاهها ناچار با فرود آمدن كاروان حسينى همزمان شد . امام كسى را نزد او فرستاد .\r\nفرستادهء حسين « ع » به خيمهء او رفت و پيام امام را رساند . ابتدا بىميلى نشان مىداد . امّا همسرش او را تشويق كرد تا برود و ببيند خواستهء امام چيست . زهير نزد امام رفت . كلمات امام آتشى در دل او افروخت كه از « عثمانى » بودن به « حسينى » بودن تبديل شد . همسرش نيز همراه او آمد و به كاروان حسين « ع » پيوستند . « 2 » سپاه حرّ وقتى راه را بر امام حسين « ع » بستند ، زهير با اجازهء سيد الشهدا با آنان سخن گفت و به امام پيشنهاد كرد كه با آنان بجنگند ، ولى امام نپذيرفت . « 3 » شب عاشورا نيز ، از جمله كسانى بود كه با نطقى پرشور ، مراتب اخلاص و حمايت و جانبازى خويش را نسبت به امام كرد و گفت : اگر هزار بار هم كشته شوم و زنده گردم هرگز دست از يارى پسر پيغمبر بر نخواهم داشت . « 4 »\r\nروز عاشورا ، سيد الشهدا فرماندهى جناح راست ياران خويش را در ميدان به زهير سپرد . زهير ، پس از امام حسين « ع » اوّلين كسى بود كه سواره و غرق در سلاح مقابل دشمن رفت و به نصيحت آنان پرداخت . شمر به طرف او تيرى افكند . گفتگوهايى بين او و شمر انجام گرفت . « 5 » ظهر عاشورا هم او و سعيد بن عبد الله جلوى امام ايستادند و سپر تيرها شدند تا امام نماز بخواند . پس از اتمام نماز ، به ميدان رفت و شجاعانه نبرد كرد و\r\n\r\n\r\n","description":"","footnote":"\r\n( 1 ) - انصار الحسين ، ص 100 .\r\n( 2 ) - بحار الانوار ، ج 44 ، ص 371 .\r\n( 3 ) - اعيان الشيعة ، ج 7 ، ص 71 .\r\n( 4 ) - عنصر شجاعت ، ج 1 ، ص 271 .\r\n( 5 ) - انصار الحسين ، ص 37 و عنصر شجاعت ، ج 1 ، ص 250 .\r\n","page_name":" 201 ","page_number":201},
  {"content":"\r\n\r\nچنين رجز مىخواند :\r\n انا زهير و انا ابن القين * اذودكم بالسّيف عن حسين \r\n انّ حسينا احد السبطين * من عترة البرّ التّقىّ الزّين \r\n ذاك رسول اللّه غير المين * اضربكم و لا ارى من شين \r\n يا ليت نفسى قسّمت قسمين « 1 » \r\nمطابق گفته‌اش ، با شمشير از حسين « ع » دفاع كرد و جنگيد و كشته شد . امام به بالين او آمد و او را دعا و كشندگانش را نفرين كرد .\r\n\r\nزيارت\r\nديدار ، بر سر تربت يك شهيد يا امام و امامزاده حضور يافتن ، ديدار از حرم‌هاى مطهّر و بقاع متبرّك . زيارت پيامبر و ائمّه « ع » هم در حال حياتشان ارزشمند و تأثيرگذار است ، هم پس از رحلت يا شهادتشان سازنده و الهام‌بخش است و تأكيد زيارت ، نسبت به حضرت رسول « ص » ، حضرت زهرا « س » ، امامان معصوم ، شهداى آل محمّد ، علما و صلحاست . امام صادق « ع » فرمود : « من زارنا فى مماتنا فكأنّما زارنا فى حياتنا » « 2 » هر كس ما را پس از مرگمان زيارت كند ، گويا در حال حيات ، زيارتمان كرده است .\r\nزيارت ائمّه ، نشانهء احترام به مقامشان ، پيروى از راهشان ، تبعيّت از مواضعشان ، استمرار خطّشان ، تجديد عهد با امامتشان ، وفادارى به ولايتشان و زنده نگاهداشتن نام و ياد و خاطره و فرهنگ و تعاليم آنان است . حضرت رضا « ع » فرمود : « انّ لكلّ امام عهدا فى عنق اوليائه و شيعته و انّ من تمام الوفاء بالعهد و حسن الأداء زيارة قبورهم . . . » « 3 » براى هر امامى در گردن و بر عهدهء هواداران و پيروانش عهد و پيمانى است و از جملهء نشانه‌هاى وفاى كامل به اين پيمان ، زيارت قبور امامان است .\r\nاين گونه زيارتها ، علاوه بر آنكه براى خود زائر ، اثر تربيتى و تزكيهء روح دارد و دليل حق‌شناسى او نسبت به اولياء خدا و پيشوايان دين است ، در زمينهء احياء امر امامان و ترويج مكتب انسانى و تربيتى آن اسوه‌ها در جوامع بشرى و توجّه دادن به خط صحيح رهبرى و ولايت در جامعه مؤثّر است ؛ بويژه وقتى حكّام مستبدّ و منحرف ، با برنامه در جهت محو\r\n\r\n\r\n","description":"","footnote":"\r\n( 1 ) - اعيان الشيعة ، ج 7 ، ص 72 .\r\n( 2 ) - بحار الأنوار ، ج 97 ، ص 124 .\r\n( 3 ) - همان ، ص 116 ، وسائل الشيعة ، ج 10 ، 346 .\r\n","page_name":" 202 ","page_number":202},
  {"content":"\r\n\r\nآثار و ياد ائمّه مىكوشيدند ، « زيارت » به عنوان يك عمل مثبت و انقلابى محسوب مىشد و نوعى مبارزه با دستگاههاى ستمگر .\r\nدر احاديث متعدّد ، تأكيد شده كه زيارت ائمّه در غربتشان و همراه با خوف و خطر ، پاداش بيشترى دارد ، و اگر راه زائر دور باشد ، و زيارت ، پياده و همراه با مشقّتها باشد ، اجر و قرب بيشترى خواهد داشت . « 1 » فضايل زيارت ، دربارهء ديدار و زيارت خانهء خدا ، مرقد مطهّر نبوى ، قبور مؤمنان و صالحان بسيار فراوان است و حضور پيروان حق ، پيرامون مرقد پاكشان ، كانونى از ايمان و جذبه و پيوستگى و همبستگى به وجود مىآورد و به زائران هم ، « دعوت به خير » ، « دفاع از حق » و « شهادت در راه خدا » را الهام مىدهد و زيارت ، « وسيلهء » قرب به پروردگار است . « 2 »\r\nزيارت ، قلمرو « دل » و وادى محبّت و شوق است ، نمودى از احساس متعالى و زبان علاقه و ترجمان پيوند قلبى است . فيض « حضور » در كنار اولياء خدا ، زائر را از كيمياى « نظر » برخوردار مىسازد . زيارت ، الهام گرفتن از اسوه‌ها و تعظيم شعائر و تقدير از فداكاريها و تجليل از پاكيهاست و زائر در برابر آيينهء تمام قدّ فضيلتها مىايستد ، تا عيار خود را در آن بسنجد و خود را در برابر « ميزان » قرار مىدهد تا كم‌وكاستى خود را جبران كند . زائر ، مهمان مائدهء معنوى اولياء الله است و زيارت ، تجديد پيمان و ميثاق « ولايت » با رهبرى است . زيارت ، سفر با كاروان اشك و بر محمل شوق و سوار شدن بر موج عرفان و براق عشق است .\r\n- زيارت كربلا ، عتبات عاليه ، آداب زيارت امام حسين « ع » ، حرم حسينى\r\n\r\nزيارت اربعين\r\nاربعين ، چهلمين روز شهادت امام حسين عليه السلام است كه جان خود و يارانش را فداى دين كرد . از آنجا كه گراميداشت خاطرهء شهيد و احياء اربعين وى ، زنده نگهداشتن نام و ياد و راه اوست و زيارت ، يكى از راههاى ياد و احياء خاطره است ، زيارت\r\n\r\n\r\n","description":"","footnote":"\r\n( 1 ) - براى مطالعهء بيشتر پيرامون احاديث زيارت ، از جمله ر . ك : بحار الأنوار ، ج 97 ، 98 و 99 ، من لا يحضره الفقيه ، صدوق ، ج 2 ، كامل الزيارات ، عيون اخبار الرضا ، المزار شيخ مفيد ، الغدير ، ج 5 ، وسائل الشيعة ، ج 10 ، ميزان الحكمه ، ج 4 ، مصباح الزائر ، مصباح المتهجّد و كتب ديگر .\r\n( 2 ) - دربارهء سازندگيهاى زيارت ، ر . ك : « زيارت » به قلم نويسنده ، ناشر : سازمان حج و زيارت . نيز : سلسله مقالات « زيارت » در مجلهء « پيام انقلاب » ، سال 1363 از شمارهء 115 به بعد ، كه بيش از پنجاه شماره طول كشيد ، و كتاب « شوق ديدار » از : دكتر محمد مهدى ركنى ، انتشارات آستان قدس رضوى .\r\n","page_name":" 203 ","page_number":203},
  {"content":"\r\n\r\nامام حسين « ع » بويژه در روز بيستم ماه صفر كه اربعين آن حضرت است ، فضيلت بسيار دارد .\r\nامام حسن عسكرى « ع » در حديثى علامتهاى « مؤمن » را پنج چيز شمرده است : نماز پنجاه و يك ركعت ، زيارت اربعين ، انگشتر كردن در دست راست ، پيشانى بر خاك نهادن و « بسم اللّه » را در نماز ، آشكارا گفتن : « علامات المؤمن خمس : صلاة احدى و خمسين و زيارة الأربعين . . . » « 1 » زيارت اربعين كه در اين روز مستحب است ، در كتب دعا آمده است و به اين گونه شروع مىشود : « السلام على ولىّ الله و حبيبه . . . » كه اين متن ، از طريق صفوان جمّال از امام صادق « ع » روايت شده است . زيارت ديگر آن است كه جابر بن عبد الله انصارى در اين روز خوانده است و متن زيارت بعنوان زيارتنامهء آن امام در نيمهء ماه رجب نقل شده و با جملهء « السّلام عليكم يا آل الله . . . » شروع مىشود . « 2 »\r\nمورّخان نوشته‌اند كه جابر بن عبد الله انصارى ، همراه عطيّهء عوفى موفق شدند كه در همان اولين اربعين پس از عاشورا به زيارت امام حسين « ع » نائل آيند . وى كه آن هنگام نابينا شده بود ، در فرات غسل كرد و خود را خوشبو ساخت و گامهاى كوچك برداشت تا سر قبر حسين بن على « ع » آمد و با راهنمايى عطيّه ، دست روى قبر نهاد و بيهوش شد ، وقتى به هوش آمد ، سه بار گفت : يا حسين ! سپس گفت : « حبيب لا يجيب حبيبه . . . » آنگاه زيارتى خواند و روى به ساير شهدا كرد و آنان را هم زيارت نمود . « 3 »\r\n- اربعين ، جابر و عطيّه\r\n\r\nزيارت پياده\r\n آنچه در راه طلب خسته نگردد هرگز * پاى پرآبله و باديه‌پيماى من است \r\nغير از عشق و محبّت ، كه پاى زائر را پياده به مرقد حسين « ع » مىكشاند و رنج سفر و خوف و خطر را به جان مىخرد ، پياده روى براى زيارت سيد الشهدا ، ثواب بسيار دارد و مورد تأكيد پيشوايان دين است . امام صادق « ع » فرموده است : « من خرج من منزله يريد زيارة قبر الحسين بن على « ع » ان كان ما شيا كتبت له بكلّ خطوة حسنة و محا عنه سيّئة . . . » « 4 »\r\n\r\n\r\n","description":"","footnote":"\r\n( 1 ) - بحار الأنوار ، ج 98 ، ( بيروت ) ص 329 ، المزار ، شيخ مفيد ، ص 53 .\r\n( 2 ) - مفاتيح الجنان ، زيارت اربعين .\r\n( 3 ) - منتهى الآمال ، ج 1 ، حوادث اربعين ، نفس المهموم ص 322 ، بحار الأنوار ، ج 98 ، ص 328 .\r\n( 4 ) - بحار الأنوار ، ج 98 ، ص 28 ، المزار ، شيخ مفيد ، ص 30 .\r\n","page_name":" 204 ","page_number":204},
  {"content":"\r\n\r\nهر كس به قصد زيارت امام حسين « ع » ، پياده از خانه‌اش خارج شود ، خداوند در مقابل هر گام ، براى او حسنه‌اى مىنويسد و گناهى از او مىزدايد .\r\nيكى از زائران هميشگى حسين « ع » كه هر ماه آن حضرت را زيارت مىكرده ، بخاطر پيرى و ناتوانى ، يك بار نتوانست برود . نوبت بعد كه پياده پس از چند روز راه‌پيمايى به حرم مىرسد و سلام مىدهد و نماز زيارت مىخواند ، در خواب ، آن حضرت را مىبيند كه به وى مىگويد : چرا به من جفا كردى ، تو كه نيكوكار بودى . . . « 1 » اين شدّت عنايت أئمّه را به زائر پياده مىرساند . معاوية بن وهب ( از اصحاب امام صادق عليه السلام ) مىگويد :\r\nخدمت آن حضرت رسيدم . در مصلّاى خود در خانه‌اش نشسته بود و پس از نماز با خداوند راز و نياز مىكرد . از جمله ( در دعا نسبت به زائران قبر حسين « ع » ) مىگفت :\r\n« خداى زائران قبر حسين را بيامرز ، اينان كه در اين راه ، پول خرج مىكنند ، بدنهاى خود را در اين راه در معرض قرار مىدهند . . . خدايا رحمت كن بر چهره‌هايى كه آفتاب ، رنگ آنها را تغيير داده ، صورتهايى كه متوجّه قبر ابا عبد الله است ، چشمهايى كه در محبّت ما اشك مىريزد . . . خدايا اين جانها و بدنها را به تو مىسپارم ، تا كنار حوض كوثر به هم برسيم . . . » « 2 »\r\nاين سنّت زيارت پياده ، از زمان ائمّه بوده و تاكنون نيز ادامه دارد و اجر بيشمارى براى آن نقل شده است . فاضل دربندى مىنويسد : اين پياده بودن ، يا به جهت فقير بودن زائر است كه نشان مىدهد اين زيارت ، برخاسته از شوق و محبّت است ، يا به جهت آنست كه زائر ، خود را در برابر سلطان اقليم جوانمردى و خورشيد سپهر عصمت و شهادت كوچك مىشمارد و در راه او ، رنج سفر پياده را بر خود هموار مىكند و هر دو ارزشمند است . « 3 »\r\nدر عراق ، از سالها پيش چنين رسم است كه هيئتها ، دسته‌ها و كاروانهايى كوچك يا بزرگ ، در ايّام خاصّى از بصره ، بغداد و عمدتا از نجف ، براى زيارت كربلا پياده حركت مىكنند . بويژه در ايّام زيارتى خاصّ مثل نيمهء شعبان ، اوّل رجب ، ايّام عاشورا و اربعين بيشتر و پرشكوهتر است و اغلب ، راه كنار ساحل فرات را انتخاب مىكنند كه از نجف تا كربلا 18 فرسنگ است و چند روز طول مىكشد . در اين كاروانهاى زيارتى پياده ، علماى بزرگ هم شركت مىكردند ، همچون ميرزاى نايينى ، آية اللّه كمپانى ، سيد محسن امين ، و\r\n\r\n\r\n","description":"","footnote":"\r\n( 1 ) - همان ، ص 16 .\r\n( 2 ) - همان ، ص 52 و 8 .\r\n( 3 ) - اسرار الشهادة ، فاضل دربندى ، ص 136 ، ( چاپ سنگى )\r\n","page_name":" 205 ","page_number":205},
  {"content":"\r\n\r\nبسيارى از علماى معاصر . در اين مسير ، ديدار با عشاير و فعاليتهاى تبليغى هم انجام مىگرفت و شعارهايى هم مطرح مىشد و روضه‌خوانى برگزار مىگشت .\r\nدر ايّام حكومتها بعثيها ، اين پياده رويهاى پرشكوه ، آن هم از طريق جادهء غير رسمى كنار فرات ، رنگ مبارزه و مخالفت با رژيم عراق هم به خود مىگرفت و يك بار هم در ايّام اربعين حسينى در سال 1397 ق . به درگيريهاى سخت ميان نيروهاى بعثى با انقلابيون شيعه و كاروانهاى زيارتى در طول راه و در حرم ابا عبد الله الحسين « ع » انجاميد و كشته‌ها و مجروحان بسيارى داد ، « 1 » و به « اربعين خونين » معروف شد .\r\n در كوى عشق ، درد و بلا كم نمىشود * از باغ خلد ، برگ و نوا كم نمىشود \r\n تيغ شهادتست دل گرم را علاج * اين تشنگى به آب بقاء كم نمىشود \r\n قاصد ، تسلّى دل عاشق نمىدهد * شوق حرم به قبله‌نما ، كم نمىشود « 2 » \r\n- زيارت ، زيارت كربلا ، آداب زيارت امام حسين « ع »\r\n\r\nزيارت رجبيّه\r\nزيارتنامه‌اى كه با كيفيّت خاصّ خطاب به حسين بن على « ع » و شهداى كربلا در روز اوّل ماه رجب و نيمهء شعبان خوانده مىشود و متن آن در كتب دعا و زيارت آمده است . « 3 »\r\nدر ادامهء اين زيارتنامه ، متنى خطاب به شهداى كربلا با ذكر نام آنها آمده است و شامل 75 اسم است . منبع اين زيارت ، « اقبال » سيد بن طاووس است و با زيارت ناحيهء مقدّسه كه آن هم مشتمل بر اسامى شهداى كربلاست ، نقاط مشترك و اسامى متفاوت دارد . در پايان اين زيارتنامه ، تعبيرهايى چون : ربّانيّون ، برگزيدگان خدا ، ويژگان الهى ، شهداى در راه دعوت به حق ، ياوران وفادار و جان نثار ، سعادتمندان كامياب و شرافتمندان آخرت ، دربارهء اصحاب امام حسين « ع » به كار رفته است . اين زيارت و زيارت ناحيهء مقدسه ، از منابع شناسايى نام آن اصحاب شهيد به شمار مىآيند . « 4 »\r\n- زيارتنامه ، زيارت ناحيهء مقدسه\r\n\r\n\r\n","description":"","footnote":"\r\n( 1 ) - شرح مبسوط ماجرا در كتاب « انتفاضة صفر الإسلاميّة » از رعد الموسوى آمده است .\r\n( 2 ) - كليّات صائب تبريزى ، غزل 1523 .\r\n( 3 ) - بحار الأنوار ، ج 98 ( بيروت ) ص 336 ، مفاتيح الجنان ، ص 438 .\r\n( 4 ) - به بحث تحليلى و مقايسه‌اى بين اين دو متن ، و نيز ميزان صحّت و استناد اين دو زيارت در كتاب « انصار الحسين » ، محمد مهدى شمس الدّين ، مراجعه كنيد .\r\n","page_name":" 206 ","page_number":206},
  {"content":"\r\n\r\n\r\nزيارت عاشورا\r\nاز زمانهاى بسيار مناسب و با فضيلت براى زيارت امام حسين « ع » ، روز عاشوراست ؛ چه به صورت حضورى و رفتن به ديدار مرقد سيد الشهدا « ع » در كربلا و چه خواندن زيارتنامه از دور . امام صادق « ع » فرمود : « من زار الحسين « ع » يوم عاشورا وجبت له الجنّة » « 1 » . كسى كه حسين « ع » را روز عاشورا زيارت كند ، بهشت براى او واجب است . در حديث ديگرى زيارت آن روز ، مانند به خون خويش غلتيدن پيش روى آن حضرت به شمار آمده است : « من زار قبر الحسين يوم عاشورا كان كمن تشحّط بدمه بين يديه » « 2 » .\r\nمتن زيارتنامه‌اى هم كه از سوى ائمّه دستور به خواندن آن داده شده به « زيارت عاشورا » شهرت يافته است و خواندن همه وقت و همه روز آن ، آثار و بركات زيادى دارد .\r\nاين زيارت را امام باقر « ع » به علقمة بن محمّد حضرمى آموخته كه هرگاه خواست از دور و با اشاره آن امام را زيارت كند ، پس از دو ركعت نماز زيارت ، چنين بخواند : « السلام عليك يا ابا عبد الله ، السلام عليك يا بن رسول الله . . . » « 3 » تا آخر ، كه در كتب زيارت آمده است . اين زيارت ، تجديد عهد همه روزهء پيرو حسين بن على « ع » با مولاى خويش است كه همراه با « تولّى » و « تبرّى » است و خط فكرى و سياسى زائر را در برابر دوستان و دشمنان اسلام و اهل بيت ، ترسيم مىكند و اعلام همبستگى و سلم و صلح با موافقان راه حسين « ع » و اعلان جنگ و مبارزه با دشمنان حق است . « زيارت عاشورا » ولايت خون و برائت شمشير است و تسليم دل و يارى در صحنه است ، تا عشق درونى به جهاد بيرونى بيانجامد و نفرت قلبى به برائت على برسد . زيارت عاشورا ، منشور « تولّى » و « تبرّى » نسبت به جريان حق و باطل در همه جا و همهء زمانهاست .\r\n- زيارت\r\n\r\nزيارت كربلا\r\nاز مقدّسترين و بافضيلت‌ترين زيارتهايى كه در فرهنگ دينى و روايات اسلامى بيان شده است ، زيارت قبر سيد الشهدا « ع » در كربلاست و براى زيارت هيچ امامى ، حتى زيارت قبر رسول خدا « ص » به اين اندازه سفارش و دستور نيست . در احاديث ، گاهى\r\n\r\n\r\n","description":"","footnote":"\r\n( 1 ) - كامل الزيارات ، ص 174 ، المزار ، شيخ مفيد ، ص 52 .\r\n( 2 ) - همان ( كامل الزيارات ) .\r\n( 3 ) - همان ، ص 176 ، بحار الأنوار ، ج 98 ، ص 291 .\r\n","page_name":" 207 ","page_number":207},
  {"content":"\r\n\r\nزيارت امام حسين « ع » از زيارت كعبه هم برتر و بالاتر به حساب آمده و براى زيارت آن حضرت ، پاداشى برابر دهها و صدها حجّ و عمره بيان شده است و لحن روايات ، بگونه‌اى است كه آن را براى يك شيعه در حدّ يك « فريضه » مىشمارد و ترك آن را ناپسند مىداند و هيچ عذر و بهانه و خوف و خطر را مانع از آن به حساب نمىآورد و ترك آن را جفا مىداند . از امام صادق « ع » روايت است : « زيارة الحسين بن عليّ واجبه على كلّ من يقرّ للحسين بالإمامة من الله عزّ و جلّ » « 1 » زيارت حسين بن على « ع » ، بر هر كس كه او را از سوى خداوند ، « امام » مىداند واجب است .\r\nميان عقيده به امامت و ديدار امام ( چه در حال حيات و چه پس از مرگ ) نوعى ملازمه است و در روايات ، به اين نكته اهميّت داده شده است . زيارت خائفانهء سيد الشهدا هم ارج بيشتر و ثواب افزونترى دارد . اين ، هم نشانهء تأثير اجتماعى « زيارت » و هم ميزان عشق و فداكارى « زائر » است . امام صادق « ع » به « ابن بكير » كه سخن از خوف و هراس در راه زيارت سيد الشهدا مىگفت ، فرمود : آيا دوست ندارى كه خداوند ، تو را در راه ما ترسان ببيند ؟ . . . « 2 » و در حديثى كه زراره از امام باقر « ع » دربارهء زيارت خائفانهء آن حضرت مىپرسد ، حضرت پاسخ مىدهد : خداوند ، از هراس قيامت ، ايمنش مىدارد . « 3 » امام صادق « ع » نيز به « محمد بن مسلم » كه با خوف و هراس به زيارت سيد الشهدا مىرفت ، فرمود : هر چه مسأله دشوارتر و پرمخاطره‌تر باشد ، پاداش زيارت هم به اندازهء آن است و هر كس خائفانه قبر آن حضرت را زيارت كند ، خداوند ، هراس او را در روز قيامت ، ايمن مىسازد : « ما كان من هذا اشدّ فالثّواب فيه على قدر الخوف و من خاف فى اتيانه آمن الله روعته يوم يقوم الناس لربّ العالمين . . . » « 4 » در حديث مفصّلى ، امام صادق « ع » به ثوابهاى آن اشاره كرده ، مىفرمايد : كسى كه هنگام زيارت آن حضرت ، دچار ستم سلطانى شود و او را در آنجا بكشند ، با اوّلين قطرهء خونش ، همهء گناهانش بخشوده مىشود و هر كه در اين راه به زندان افتد ، در مقابل هر روزى كه زندانى و اندوهگين گردد ، در قيامت برايش يك\r\n\r\n\r\n","description":"","footnote":"\r\n( 1 ) - وسائل الشيعة ، ج 10 ، ص 346 ، امالى صدوق ، ص 123 . در « مزار » شيخ مفيد ، ص 26 چنين است ( از امام باقر « ع » ) : مروا شيعتنا بزيارة قبر الحسين بن على « ع » فانّ اتيانه مفترض على كلّ مؤمن يقرّ للحسين عليه السلام بالإمامة من اللّه عز و جل .\r\n( 2 ) - همان ، 345 ، بحار الأنوار ، ج 98 ، ص 11 .\r\n( 3 ) - كامل الزيارات ، ص 125 ، وسائل الشيعة ، ج 10 ، ص 356 .\r\n( 4 ) - وسائل الشيعة ، ج 10 ، ص 357 ، بحار الأنوار ، ج 98 ، ص 11 ، كامل الزيارات ، ص 127 .\r\n","page_name":" 208 ","page_number":208},
  {"content":"\r\n\r\nشادى است ، و اگر در راه زيارت ، كتك بخورد ، براى هر ضربه‌اى يك حورى بهشتى است و در برابر هر درد و رنجى كه بر جسمش وارد مىشود ، يك « حسنه » براى اوست . « 1 » و مىفرمايد : « من اتى قبر الحسين عارفا بحقّه غفر اللّه ما تقدّم من ذنبه و ما تأخّر » . « 2 » هر كه عارفانه قبر سيد الشهدا را زيارت كند ، خداوند گناهان گذشته و آينده‌اش را مىآمرزد .\r\nآرى . . . براى رسيدن به كربلا ، بايد اراده‌اى آهنين ، قلبى شجاع ، عشقى سوزان داشت و در اين سفر ، بايد ره‌توشه‌اى از صبر و يقين ، پاپوشى از « توكّل » ، سلاحى از « ايمان » و مركبى از « جان » داشت تا به منزل رسيد ، چرا كه راه كربلا ، از « صحراى عشق » و « ميدان فداكارى » و پيچ و خم خوف و خطر مىگذرد . پاداشهاى زيارت كربلا نيز شگفت است . از قبيل : پاداش نبرد در ركاب پيامبر و امام عدل ، اجر شهيدان بدر ، ثواب حج و عمرهء مكرّر ، پاداش آزاد كردن هزار بنده و آماده كردن هزار اسب براى مجاهدان راه خدا و . . . « 3 » البته تفاوت اجر و ثواب ، به معرفت زائر و كيفيّت زيارت و شرايط اجتماعى هم بستگى دارد .\r\nكربلا ، از يك سو ، سمبل مظلوميّت اهل بيت و امامان شيعه است ، از سويى ديگر مظهر دفاع بزرگ آل على و عترت پيامبر از اسلام و قرآن . توجّه و روى آوردن به مزار سيد الشهدا ، در واقع تكرار همه روزه و هموارهء حق و يادآورى مظلوميّت است . اگر كعبه و حج و نماز و جهادى هم باقى مانده است ، به بركت شهيد عاشوراست كه احياگر دين شد و اسلام ، تا هميشه مديون « ثار الله » است . خصومت دشمنان اسلام نيز با حسين « ع » و مرقد او ، از همينجاست . زيارت آن حضرت ، هميشه با سختى و هراس و موانع ، رو به رو بوده است . شوق زيارت كربلا ، از آغاز در دل شيعيان حق طلب و انسانهاى آزاده و فضيلت خواه بوده است . شيفتگان سيد الشهدا در اين راه حاضر به بذل جان و مال و دست و پا بوده‌اند و « راه بستهء كربلا » هميشه چون حسرتى بر دل شيعه بوده است ، چه در دورهء امويان و عباسيان ، چه در عصر حكومت بعثيان و در تاريخ معاصر ، و آرزوى « بازشدن راه كربلا » همواره چون مشعلى در دل عاشقان حسين « ع » روشن بوده و تلخيهاى هجران را با اين « اميد » تحمّل مىكرده‌اند . زائر حسين « ع » ، عاشقى از خود گذشته است و زيارت كربلا ، عبادتى خدايى و ملكوتى .\r\n\r\n\r\n","description":"","footnote":"\r\n( 1 ) - كامل الزيارات ، ص 124 ( نقل به تلخيص ) .\r\n( 2 ) - امالى صدوق ، ص 197 .\r\n( 3 ) - در منابعى همچون : كامل الزيارت ، وسائل الشيعة ، بحار الأنوار ، ثواب الأعمال و . . . احاديثش آمده است .\r\n","page_name":" 209 ","page_number":209},
  {"content":"\r\n\r\nامام صادق « ع » فرمود : « اذا اردت الحسين فزره و انت حزين مكروب شعثا غبرا جائعا عطشانا » « 1 » هرگاه خواستى حسين « ع » را زيارت كنى ، با حالتى اندوهگين و پررنج ، خاك‌آلوده و پژمرده ، گرسنه و تشنه زيارت كن . . . ( در حديث ديگرى است كه : ) چون حسين بن على اين گونه به شهادت رسيد « 2 » . به قول حافظ :\r\n نيازمند بلا ؛ گو رخ از غبار مشوى * كه كيمياى مراد است ، خاك كوى نياز \r\nغبار راه زيارت كربلا ، خود ، طراوت و پاكى است و اين آشفتگى و افسردگى ، نشاط روح عاشق است .\r\n از شيشه غبار غم نمىبايد شست * و ز دل ، رقمِ « الم » نمىبايد شست \r\n پايى كه به راه عشق شد خاك‌آلود * با آب حيات هم نمىبايد شست « 3 » \r\n- آداب زيارت امام حسين « ع » ، زيارت پياده ، حرم حسينى ، تخريب قبر امام حسين « ع »\r\n\r\nزيارت ناحيهء مقدّسه\r\nزيارتنامه‌اى است كه به امام زمان « ع » نسبت داده شده و شيخ طوسى با سندهاى خود آن را روايت كرده است . به اين صورت كه در سال 252 هجرى از ناحيهء مقدس حضرت حجت « عج » اين روايت به دست شيخ محمد بن غالب اصفهانى صادر شده است . متن زيارت ، خطاب به سيد الشهدا و شهداى كربلاست و نام يكايك آنان ، اغلب با ذكر اوصاف و خصوصياتشان و نيز اسامى قاتلان آن شهدا در آن آمده است . آغاز زيارت ، اين گونه است : « السّلام عليك يا اوّل قتيل من نسل خير سليل . . . » . متن زيارت ، در كتاب اقبال سيّد بن طاووس ، ص 573 و نيز در بحار الأنوار ، ج 98 ، ص 269 نقل شده است . زيارت رجبيّه نيز مشتمل بر اسماء شهداست كه در بحار ( ج 98 ، ص 340 ) ذكر شده است . در اين زيارت ، به برخى حوادث پس از شهادت امام حسين « ع » و اوضاع كربلا و اهل بيت و ذو الجناح و سراسيمه شدن عترت پيغمبر در آن صحرا نيز اشاره شده است . « 4 »\r\n- اصحاب امام حسين « ع » ، خون گريستن ، زيارت رجبيّه\r\n\r\n\r\n","description":"","footnote":"\r\n( 1 ) - وسائل الشيعة ، ج 10 ، ص 414 .\r\n( 2 ) - بحار الانوار ، ج 98 ، ص 142 .\r\n( 3 ) - مشفقى دهلوى .\r\n( 4 ) - براى تحقيق پيرامون سند اين زيارت و صحّت آن ، ر . ك : « انصار الحسين » ، ص 146 تا 162 . در ضمن ، در ج 45 ، بحار الأنوار ، ص 65 نيز اين زيارت آمده است .\r\n","page_name":" 210 ","page_number":210},
  {"content":"\r\n\r\n\r\nزيارتنامه\r\nمتنى كه هنگام زيارت مرقد پاك امام حسين « ع » و هر يك از امامان معصوم و ذريّهء پاك پيامبر و شهداى اهل بيت خوانده مىشود ، دعايى كه به عنوان تشرّف باطنى براى ائمّه و امامزادگان مىخوانند و حاوى سلام و درود زائر نسبت به مدفون در آن مرقدهاست .\r\nاز آنجا كه « زائر » را ادب و معرفت شرط است ، پس سخنى كه هنگام زيارت بر زبان مىآورد ، بايد و الا و عارفانه و مؤدّبانه باشد . هر زائر مىتواند از پيش خود و به زبان خود ، جملاتى و نيايش و دعايى را به عنوان زيارتنامه بخواند ، ولى در منابع ما ، متونى به نام « زيارتنامه » نقل شده كه سند آنها به ائمّه مىرسد و به عنوان « زيارتهاى مأثوره » شناخته مىشود . علماى دين ، كتب متعدّدى به صورت مجموعه‌هاى زيارات ، تدوين كرده‌اند ، كه آميخته‌اى است از زيارتهاى مستند و منقول از معصومين و زياراتى كه انشاى علماى بزرگ است . در اين ميان ، آنچه از ائمّه نقل شده ، بسيار است ، همچون زيارتهاى : امين الله ، جامعهء كبيره ، وارث ، عاشورا و زيارت اربعين . كتابهاى دعا و زيارات نيز بسيار است ، همچون : مصباح المتهجّد ، مفاتيح الجنان ، مزار ، بحار الأنوار ( جلد زيارات ) .\r\nدقت در مضامين و محتواهاى زيارتنامه‌ها بسيار مفيد است . مفاهيم كلّى كه در زيارات ديده مىشود ، بسيار است ، از جمله : محبّت ، مودّت ، موالات ، اطاعت ، صلوات ، سلام ، عهد ، شفاعت ، توسّل ، وفا ، دعوت ، نصرت ، تسليم ، تصديق ، صبر ، تولّى و تبرّى ، مواسات ، نماز ، زكات ، زيارت ، تبليغ ، وراثت ، مساعدت ، معاونت ، سعادت ، رضا ، خونخواهى ، جنگ و صلح ، امر به معروف و نهى از منكر ، تقرّب به خدا ، برائت از دشمنان ، ولايت ، فوز ، نصيحت ، جهاد ، فدا شدن و . . . دهها عناوين و مفاهيم كلّى كه از مطالعهء فقرات زيارتنامه‌ها بر مىآيد . اوصافى كه در زيارتنامه‌ها آمده ، برخى كلّى و قابل انطباق بر همهء ائمّه و معصومين است ، و برخى هم به تناسب وضعيت زندگى و شهادت امام خاصّ يا امامزاده و شهيد بخصوصى به كار رفته است . محورهاى كلّى مفاهيمى كه در زيارتنامه‌ها آمده است ، مىتواند اين گونه فهرست شود :\r\n- مسائل اعتقادى ، توحيد ، نبوّت ، صفات خدا . . .\r\n- شناخت ائمّه ، اوصاف ، فضايل و مقاماتشان .\r\n- تاريخ زندگى و عملكرد اولياء دين و مظلوميّتهايشان .\r\n- پيوندهاى « ولايى » بين زائر و پيشوا و همسويى در فكر و موضع و عمل و اقدام .\r\n\r\n","description":"","footnote":"","page_name":" 211 ","page_number":211},
  {"content":"\r\n\r\n- افشاگرى بر ضدّ ستمگران حاكم و جنايتهايشان نسبت به طرفداران « حقّ » و طالبان « عدل » .\r\n- تولّى و تبرّى ، شفاعت ، توسّل ، دعا و . . . معارفى از اين قبيل .\r\n- طرح آرمانهاى و الا و خواسته‌هاى متعالى و نيازهاى برتر .\r\n- و برخى موضوعات ديگر . در واقع ، يك سرى معارف دينى و ارزشهاى مكتبى و فضايل رفتارى در قالب فقرات زيارتنامه ، از طريق ائمّه به شيعيان و زائران آموخته شده است . زيارتنامه‌ها ، نوعى اعلام مواضع اعتقادى ، اخلاقى و سياسى است كه توسّط زائر ، در مقدّسترين مكانها ، با زبانى رسا ابراز مىشود .\r\n« سلام » ها و « لعن » ها ، محور عمدهء ديگرى در زيارتنامه‌هاست ، بخصوص آنچه به شهداى عاشورا مربوط مىشود . سلام به امام و پيامبر و شهيد مورد زيارت ، و لعنت به دشمنان ، ظالمان ، غاصبان ، شريكان جور ، همدستان ظالم ، راضيان به ستم ، زمينه‌سازان ظلم .\r\n« حبّ و بغض » ، جلوهء ديگرى از اصل مهمّ « تولّى » و « تبرّى » است كه با عبارات مختلف در زيارتنامه‌ها آمده است ، از ساده‌ترين شكل آن كه حالت قلبى است ، تا شديدترين صورت برونى آن كه با عنوان « حرب » و « سلم » مطرح شده است . « بيعت » ، عنصر ديگرى در زيارتنامه‌هاست . پيمان و ميثاق زائر با امام و شهدا . « جهاد » ، محتواى زندهء ديگرى در راستاى عملكرد اولياء خدا . مثلا در مورد پيامبر خدا ، امير المؤمنين ، حمزهء سيد الشهدا ، امام حسن ، امام حسين ، شهداى احد ، شهداى كربلا و . . . تعبير « جهاد » به كار رفته است ، با خطابهايى چون : « جاهدت فى سبيل الله ، جاهدت فى الله حقّ جهاده ، جاهدت الملحدين . . . » و « شهادت » ، از جلوه‌هاى بسيار روشن فرهنگ عاشوراست كه در زيارتنامه‌ها ديده مىشود .\r\nفرهنگ شهادت و نيز شهادت طلبى ، در جا به جاى زيارتهاى مأثوره ديده مىشود .\r\nكشته شدن در راه خدا و بر منهاج رسول الله و دين حق و سعادتمند شدن در سايهء شهادت ، و طرح جدّى اين مسائل ، معارضه با تبليغات دشمنانى است كه شهداى كربلا و سيد الشهدا را ياغى بر خليفه و خارجى معرّفى مىكردند . در زيارتى كه امام هادى « ع » آموزش داده است ، مىخوانيم : « اشهد انّك و من قتل معك شهداء احياء » . در زيارتنامه‌هاى متعدد و نيز ادعيه گوناگون ، از خواسته‌هاى زائر ، توفيق قيام و خونخواهى\r\n\r\n","description":"","footnote":"","page_name":" 212 ","page_number":212},
  {"content":"\r\n\r\nدر ركاب « قائم » عليه السلام است . اين القاء فرهنگ شهادت طلبى در جان و انديشهء شيعه است : « و ان يرزقنى طلب ثاركم مع امام هدى ظاهر . . . » ( زيارت عاشورا ) و در زيارت جامعه ، اعلام حمايت و نصرت نسبت به امام زمان « عج » است : « نصرتى معدّة لكم و مودّتى خالصة لكم » .\r\nدر زيارت شهداى كربلا ، تعبيراتى از اين قبيل ديده مىشود : اصفياء ، اولياء ، اودّاء ، انصار ، و نشان‌دهندهء ارزشگذارى به صفاتى چون برگزيدگى ، ولايت ، مودّت و نصرت در قاموس كربلاست . همچنين ، تقرب به خدا و رسول و ائمّه ، با برائت از دشمنان خدا حاصل مىشود . اين نيز جهت‌گيرى خاص اجتماعى - مكتبى زائر را مىرساند . « 1 »\r\n- زيارت\r\n\r\nزيارت وارث\r\nيكى از زيارتهاى سيد الشهدا « ع » كه آن حضرت را بعنوان وارث آدم ، نوح ، ابراهيم ، موسى ، عيسى ، محمّد ، على ، فاطمهء زهرا ، خديجهء كبرى خطاب مىكند . زيارت وارث از امام صادق « ع » روايت شده است . « 2 » و همراه آداب خاصّى است و فضيلت بسيار دارد .\r\n« زيارت وارث به زائر مىآموزد كه اسلام امامت ، رسالت تاريخى اديان توحيدى را بر دوش دارد و به همين دليل ، خاتم الاديان و پيامبرش خاتم الانبياء است و در اينجاست كه معناى امامت را مىيابد . زائر در اين زيارت ، رسالت همهء پيامبران بزرگ تاريخ را بر دوش امام حسين « ع » مىيابد و چنين مىفهمد كه گويى عاشورا نقطهء اوج نبرد همهء توحيد تاريخى با همهء شرك تاريخى است » « 3 » .\r\n- حسين وارث آدم ، وارث\r\n\r\nزيارت وداع\r\nدر زيارت سيد الشهدا « ع » ، مستحب است پس از تمام شدن آن ، زاير بالاى سر قبر سيد الشهدا « ع » رفته زيارت وداع بخواند . متن آن و آدابش در كتب دعا و روايات آمده است « 4 » و متون مختلف و متنوعى دارد و از جمله محتويات آن خداحافظى با قبر امام و دعا\r\n\r\n\r\n","description":"","footnote":"\r\n( 1 ) - براى مطالعه در تحليل محتوايى زيارتنامه‌ها ، ر . ك : مقالات زيارت در مجلهء « پيام انقلاب » . سال 1365 . از شمارهء 172 تا 181 به قلم نگارنده .\r\n( 2 ) - مفاتيح الجنان ، ص 427 به نقل از مصباح المتهجّد ، شيخ طوسى .\r\n( 3 ) - چشمهء خورشيد ( مجموعهء مقالات كنگرهء امام خمينى و فرهنگ عاشورا ) ، ج 1 ، ص 97 ، مقالهء « ادبيات عاشورا » .\r\n( 4 ) - از جمله در بحار الأنوار ، ج 98 ، ص 203 و 208 .\r\n","page_name":" 213 ","page_number":213},
  {"content":"\r\n\r\nبراى توفيق زيارت مجدّد است و اينكه آخرين بار نباشد : « اللّهم لا تجعله آخر العهد منّا و منه . . . » ، « اللّهم صلّ على محمّد و آل محمّد و لا تجعله آخر العهد من زيارتى ابن رسولك و ارزقنى زيارته ابدا ما ابقيتنى . . . »\r\n- آداب زيارت\r\n\r\nزيد بن ارقم\r\nاز صحابهء پيامبر خدا « ص » كه در زمان آن حضرت نوجوان بود و در تعدادى از جنگها در ركاب پيامبر حضور داشت . « 1 » وى در سنّ پيرى پس از حادثهء عاشورا ، وقتى اسيران اهل بيت را به كوفه آوردند و وارد قصر ابن زياد كردند ، در آنجا حضور داشت . وقتى سر مطهّر سيد الشهدا را مقابل ابن زياد قرار دادند و او با چوب به دندانهاى آن سر بريده مىزد ، زيد بن ارقم اعتراض كرد كه : چوب خود را از اين لبها بردار ، به خداى يگانه قسم ، من بارها ديدم كه رسول خدا « ص » با لبهاى مباركش اين لبها را مىبوسيد ، سپس بعنوان اعتراض ، مجلس را ترك كرد . « 2 » هم او نقل كرده كه وقتى سر امام حسين « ع » را در كوچه‌ها مىگرداندند ، من در غرفهء خود بودم . جلوى من كه رسيد ، شنيدم آيهء  « أَمْ حَسِبْتَ أَنَّ أَصْحابَ الْكَهْفِ وَ الرَّقِيمِ . . . »  را مىخواند . « 3 » وى در سال 68 هجرى در كوفه در گذشت . « 4 »\r\n- تلاوت قرآن ، سر مطهر امام حسين « ع »\r\n\r\nزيد بن معقل\r\nاز شهداى كربلاست . نامش در زيارت ناحيهء مقدّسه آمده است . بدر بن معقل هم گفته‌اند . « 5 »\r\n- قصر مقاتل\r\n\r\nزيد بن ورقاء\r\nعنصر خبيثى كه روز عاشورا ، همراه حكيم بن طفيل ، در نخلستانى اطراف فرات كمين كرده و بر عباس « ع » هنگام آب آوردن به خيمه‌ها حمله كردند . دست راست عباس در اين كمين از كار افتاد و شمشير را به دست چپ گرفت و اين رجز را مىخواند : « و الله ان\r\n\r\n\r\n","description":"","footnote":"\r\n( 1 ) - تاريخ الاسلام ، ذهبى ، ج 5 ، ص 118 .\r\n( 2 ) - بحار الأنوار ، ج 45 ، ص 116 ، اثبات الهداة ، ج 5 ، ص 188 .\r\n( 3 ) - همان ، ص 125 .\r\n( 4 ) - براى شرح حال او ر . ك : اعيان الشيعة ، ج 7 ، ص 87 .\r\n( 5 ) - انصار الحسين ، ص 73 .\r\n","page_name":" 214 ","page_number":214},
  {"content":"\r\n\r\nقطعتموا يمينى . . . » « 1 »\r\n\r\nزين العابدين « ع »\r\nپيشواى چهارم شيعه ، حضرت سجاد ، امام على بن الحسين ، زين العابدين « ع » ، فرزند سيد الشهدا « ع » كه در حادثهء كربلا حضور داشت و بعلّت بيمارى در خيمه بسترى بود و همراه با اهل بيت ، پس از شهادت امام حسين « ع » به اسيرى رفت و با حالتى دشوار و غمبار ، كه غل و زنجير به دست و گردن آن حضرت بسته بودند ، به كوفه و از آنجا به شام برده شد . در كاخ يزيد هم خطبهء بسيار مهمى ايراد كرد كه چهرهء يزيد افشا شد و مردم شام نسبت به ماهيّت حادثهء كربلا آگاه شدند . امام سجاد « ع » در سال 38 هجرى در مدينه به دنيا آمد . در حادثهء كربلا حدود 24 سال داشت ، پس از شهادت پدر نيز مدّت 35 سال امامت كرد . مادرش شهربانو دختر يزدگرد بود . در حادثهء كربلا آن حضرت ازدواج كرده و داراى فرزند بود و فرزند خردسالش امام باقر « ع » هم در كربلا بود . « 2 »\r\nنقش عمدهء آن حضرت در نهضت عاشورا ، پيام‌رسانى خون شهيدان كربلا و حفظ دستاوردهاى آن انقلاب خونين و اهداف پدر ، از تباه شدن و تحريف گشتن بود . اين رسالت ، در قالب ايراد خطبه‌ها توسّط آن حضرت و عمّه‌اش زينب « ع » انجام گرفت .\r\nسخنان امام سجاد در بارگاه يزيد ، چنان او را به خشم آورد كه دستور كشتنش را داد ، امّا حضرت زينب ، جان خود را سپر بلا قرار داد و نگذاشت . در دفن اجساد شهداى اهل بيت در كربلا ، به يارى طايفهء بنى اسد آمد و پس از خاكسپارى پيكر سيد الشهدا « ع » روى قبر آن حضرت نوشت : « هذا قبر الحسين بن على بن ابى طالب ، الّذى قتلوه عطشانا غريبا » . « 3 »\r\nپس از عاشورا ، حضرت سجاد « ع » دوران بسيار سخت و خفقان بارى را با خلفاى اموى سپرى كرد . وليد بن عبد الملك و هشام بن عبد الملك ، از خلفاى معاصر او بودند .\r\nداستان زيارت آن حضرت و بوسيدنش حجر الأسود را و شعرهاى بلند فرزدق در ستايش او ( هذا الّذى تعرف البطحاء وطأته . . . ) معروف است . « صحيفهء سجّاديه » مجموعه‌اى از دعاهاى آن حضرت است كه اينك در دست ما بعنوان گنجينه‌اى از معارف دينى موجود است . آن حضرت در سال 95 هجرى با دسيسهء وليد بن عبد الملك به شهادت رسيد و در\r\n\r\n\r\n","description":"","footnote":"\r\n( 1 ) - بحار الأنوار ، ج 45 ، ص 40 .\r\n( 2 ) - اعيان الشيعة ، ج 1 ، ص 635 .\r\n( 3 ) - حياة الامام زين العابدين ، ص 166 .\r\n","page_name":" 215 ","page_number":215},
  {"content":"\r\n\r\nبقيع ، مدفون شد . براى آشنايى با زندگى ، شخصيّت و فضايل بيشمارش بايد به كتابهاى مستقلّ و مفصّلتر مراجعه كرد . « 1 »\r\n- اسارت ، منبر ، خطبه ، بنى اسد ، حصير ، شام ، غارت خيمه ، فرزدق\r\n\r\nزينب « ع »\r\nزينب كبرى سلام الله عليها ، پيامبر خون شهداى كربلا و همراه حسين « ع » در نهضت خونين عاشورا . حضرت زينب ، دختر امير المؤمنين و فاطمهء زهرا « ع » در سال پنجم هجرى ، روز 5 جمادى الأولى در مدينه ، پس از امام حسين « ع » به دنيا آمد . از القاب اوست : عقيلهء بنى هاشم ، عقيلهء طالبيّين ، موثّقه ، عارفه ، عالمه ، محدّثه ، فاضله ، كامله ، عابدهء آل على . زينب را مخفّف « زين اب » دانسته‌اند ، يعنى زينت پدر .\r\nامام حسين « ع » هنگام ديدار ، به احترامش از جا برمىخاست . زينب كبرى ، از جدّش رسول خدا و پدرش امير المؤمنين و مادرش فاطمهء زهرا « ع » حديث روايت كرده است . « 2 »\r\nاين بانوى بزرگ ، داراى قوّت قلب ، فصاحت زبان ، شجاعت ، زهد و ورع ، عفاف و شهامت فوق العاده بود . « 3 » شوهرش ، عبد الله بن جعفر ( پسر عموى خودش ) بود . از اين ازدواج ، دو پسر حضرت زينب به نامهاى محمّد و عون ، در كربلا به شهادت رسيدند .\r\nوقتى امام حسين « ع » پس از امتناع از بيعت با يزيد ، از مدينه به قصد مكّه خارج شد ، زينب نيز با اين دو فرزند ، همراه برادر گشت . در طول نهضت عاشورا ، نقش فداكاريهاى عظيم زينب ، بسيار بود . سرپرست كاروان اسيران اهل بيت و مراقبت‌كننده از امام زين العابدين « ع » و افشاگر ستمگرىهاى حكام اموى با خطبه‌هاى آتشين بود . زينب ، هم دختر شهيد بود ، هم خواهر شهيد ، هم مادر شهيد ، هم عمّهء شهيد . پس از عاشورا و در سفر اسارت ، در كوفه و دمشق ، خطابه‌هاى آتشينى ايراد كرد و رمز بقاى حماسهء كربلا و بيدارى مردم گشت . پس از بازگشت به مدينه نيز ، در مجالس ذكرى كه براى شهداى كربلا داشت ، به سخنورى و افشاگرى مىپرداخت . وى به « قهرمان صبر » شهرت يافت .\r\nدر سال 63 و به نقلى 65 هجرى در گذشت . قبرش در زينبيّه ( در سوريّهء كنونى ) است .\r\n\r\n\r\n","description":"","footnote":"\r\n( 1 ) - از جملهء « الإمام زين العابدين » ، عبد الرزاق المقرم ، « حياة الامام زين العابدين » ، باقر شريف القرشى ، « سيرة الائمّة الاثنى عشر » هاشم معروف الحسنى ، « بحار الأنوار » ج 46 ، « زندگانى زين العابدين » سيد جعفر شهيدى و . . .\r\n( 2 ) - الحسين فى طريقه الى الشهادة ، ص 65 .\r\n( 3 ) - دربارهء مقامات معنوى زينب و ويژگيهايش ، ر . ك : « الخصائص الزينبيّه » از سيد نور الدين جزايرى .\r\n","page_name":" 216 ","page_number":216},
  {"content":"\r\n\r\nبرخى نيز معتقدند مدفن او در مصر است . در كتاب « خيرات الحسان » آمده است : در مدينه قحطى پيش آمد . زينب همراه شوهرش عبد الله بن جعفر به شام كوچ كردند و قطعه زمينى داشتند . زينب در همانجا در سال 65 هجرى درگذشت و در همان مكان دفن شد . « 1 »\r\n صبح ازل طليعهء ايّام زينب است * پاينده تا به شام ابد نام زينب است \r\n در راه دين لباس شهامت چو دوختند * زيبنده آن لباس بر اندام زينب است \r\nبارزترين بعد زندگى حضرت زينب ، همان پاسدارى از فرهنگ عاشورا بود كه با خطابه‌هايش ، پيام خون حسين « ع » را به جهانيان رساند . در اين زمينه ، نوشته‌ها و سروده‌هاى بسيارى است ، از جمله اين شعر :\r\n سِرّنى در نينوا مىماند اگر زينب نبود * كربلا در كربلا مىماند اگر زينب نبود \r\n چهرهء سرخ حقيقت بعد از آن طوفان رنگ * پشت ابرى از ريا مىماند اگر زينب نبود \r\n چشمهء فرياد مظلوميّت لب تشنگان * در كوير تفته جا مىماند اگر زينب نبود \r\n زخمهء زخمىترين فرياد ، در چنگ سكوت * از طراز نغمه وامىماند اگر زينب نبود \r\n در طلوع داغ اصغر ، استخوان اشك سرخ * در گلوى چشمها مىماند اگر زينب نبود \r\n ذو الجناح داد خواهى ، بىسوار و بىلگام * در بيابانها رها مىماند اگر زينب نبود \r\n در عبور از بستر تاريخ ، سيل انقلاب * پشت كوه فتنه‌ها مىماند اگر زينب نبود « 2 » \r\nخود زينب نيز از فصاحت و ادب برخوردار بود . در هنگام ديدن سر بريدهء برادر ، خطاب به او چنين سرود : « يا هلالا لمّا استتمّ كمالا . . . » بعدها هم در سوگ حسين « ع » اشعارى سرود ، با اين مطلع : « على الطّف السّلام و ساكنيه . . . » : سلام بر كربلا و بر آرميدگان آن دشت ، كه روح خدا : در آن قبّه‌ها و بارگاههاست . جانهاى افلاكى و پاكى كه در زمين خاكى ، مقدّس و متعالى شدند ، آرامگاه جوانمردانى كه خدا را پرستيدند و در آن دشتها و هامونها خفتند . سرانجام ، گورهاى خاموششان را قبّه‌هايى افراشته در برخواهد گرفت ، و بارگاهى خواهد شد ، داراى صحنهاى گسترده و باز . . .\r\n- خطبه‌هاى زينب ، عبد الله بن جعفر ، زينبيّه\r\n\r\n\r\n","description":"","footnote":"\r\n( 1 ) - دربارهء زندگينامهء حضرت زينب ، از جمله ر . ك : « بطلة كربلا » عايشه بنت الشاطى ، كه با نام « زينب ، بانوى قهرمان كربلا » به قلم حبيب الله چايچيان و مهدى آيت الله زاده ترجمه شده است .\r\n( 2 ) - قادر طهماسبى ( فريد ) .\r\n","page_name":" 217 ","page_number":217},
  {"content":"\r\n\r\n\r\nزينبين\r\nدو زينب . اصطلاحا به حضرت زينب و حضرت ام كلثوم ، دختران امير المؤمنين « ع » گفته مىشود كه در كربلا حضور داشتند . اين كلمه از باب تغليب يك اسم بر ديگرى است ، آنگونه كه به امام حسن و امام حسين هم « حسنين » گفته مىشود .\r\n- زينب ، ام كلثوم\r\n\r\nزينبيّه\r\nجايى كه به حضرت زينب « ع » منسوب باشد . آنگونه كه به جاى منسوب به امام حسين « ع » ، « حسينيّه » گفته مىشود . مكانهايى كه با اين عنوان و به ياد حضرت زينب در شهرهاى مختلف مىسازند و براى برپايى محفلهاى عزادارى يا مجالس دينى براى بانوان ، و گاهى هم به عنوان دار الأيتام مورد استفاده قرار مىگيرد ، از آن جهت كه آن بانوى قهرمان ، پس از عاشورا يتيمان ابا عبد الله الحسين « ع » را در سفر اسارت سرپرستى و نگهدارى مىكرد . مرقد زينب كبرى « ع » نيز كه در شام قرار دارد به همين نام « زينبيّه » شهرت دارد كه تا دمشق مقدارى فاصله دارد و زيارتگاه عاشقان عترت پيامبر « ص » است .\r\nالبته در مورد مدفن حضرت زينب ، اقوال ديگرى نيز وجود دارد .\r\n- حسينيّه ، زينب\r\n\r\nزين واژگون\r\nتعبيرى است كه بيشتر دربارهء ذو الجناح ، اسب امام حسين « ع » به كار مىرود كه پس از شهادت امام ، با زين واژگون و يال پرخون و پريشانحال به طرف خيمه‌ها آمد . برگرفته از جمله‌اى در زيارت ناحيهء مقدسه است كه آمده است : « . . . فنظر النّساء الى الجواد مخزيا و السّرج عليه ملويّا » . « 1 »\r\n- ذو الجناح\r\n\r\n\r\n","description":"","footnote":"\r\n( 1 ) - حياة الامام الحسين ، ج 3 ، ص 298 .\r\n","page_name":" 218 ","page_number":218},
  {"content":"\r\n\r\n\r\nس\r\n\r\nساربان\r\nروايت شده است : يكى از شتربانان كاروان حسينى پس از شهادت امام ، به طمع برداشتن بند زير جامهء آن حضرت ، دوباره به مقتل آن امام بازگشت و آن حضرت را سر بريده و خونين يافت . دست برد تا آن بند را بردارد ، كه دست امام بر آمد و بر دست او زد و مانع شد . كاردى در آورد و انگشت يا دست حضرت را بريد تا آن بند را برگيرد . امام دست چپ را برآورد ، دست چپ را هم بريد . « 1 » اين شخص ، بعدا چهره‌اش سياه شد و در راه مكّه فرياد بر مىآورد كه : « ايّها النّاس ! دلّونى على اولاد محمّد » . « 2 » نام او را « بريدة بن وائل » گفته‌اند . اين قضيّه به صورتهاى ديگر هم در برخى كتب نقل شده است ، « 3 » از جمله دربارهء كسى به نام ابحر بن كعب ، كه لباس از تن آن حضرت در آورد و او را عريان نهاد .\r\nبعدا دستانش مثل دو چوب خشك ، خشكيد . « 4 » امّا نمىتوان به صحّت آنها اطمينان يافت .\r\nدر نقلها ، گاهى قضيهء انگشت و انگشتر هم آمده است و اينكه ، بجدل بن سليم انگشت را با انگشتر قطع كرد و انگشتر را به غارت برد . « 5 »\r\n- پيراهن كهنه\r\n\r\n\r\n","description":"","footnote":"\r\n( 1 ) - اثبات الهداة ، ج 5 ، ص 205 .\r\n( 2 ) - ناسخ التواريخ ، ج 4 ، ص 19 ، به نقل از « مدينة المعاجز » .\r\n( 3 ) - همچون : بحار الأنوار ، ج 45 ، ص 311 ، معالى السبطين ، ج 2 ، ص 61 .\r\n( 4 ) - اثبات الهداة ، ج 5 ، ص 201 .\r\n( 5 ) - عوالم ( امام حسين ) ، ص 302 .\r\n","page_name":" 219 ","page_number":219},
  {"content":"\r\n\r\n\r\nسالم بن عمرو ، مولى بنى المدينه\r\nاز شهداى كربلاست . وى غلامى از طايفهء بنى مدينه بود و در كوفه مىزيست و از شيعيان اهل بيت به شمار مىآمد . سوار كارى نامدار بود . در نهضت حضرت مسلم شركت داشت . پس از تنها ماندن مسلم بن عقيل ، او و جمعى ديگر از شيعيان دستگير شدند ، امّا سالم از چنگ دشمن گريخت و پنهان شد . چون شنيد امام حسين « ع » به كربلا رسيده است ، خود را به آن حضرت رساند و روز عاشورا در حملهء اوّل شهيد شد . نامش در زيارت ناحيهء مقدّسه هم آمده است . « 1 »\r\n\r\nسالم ، مولى عامر بن مسلم\r\nوى از شهداى عاشوراست . او غلام عامر بن مسلم عبدى و از شيعيان بصره و از تابعين مورد اطمينان بود . نام كامل او سالم بن ابو الجعد است . نامش در زيارت ناحيهء مقدّسه است . « 2 »\r\n- عامر بن مسلم عبدى\r\n\r\nسبط پيامبر\r\nسبط ، به معناى نواده است . از لقبهاى امام حسين ، « سبط محمد النبى » « 3 » و سبط النبى است . امام حسين « ع » سبط اصغر پيامبر و امام مجتبى ، سبط اكبر ناميده مىشود . سبط منتجب هم گفته شده است . به اين دو نوادهء عزيز رسول خدا ، « سبطين » هم در روايات و زيارتنامه‌ها اطلاق مىشود : « السلام عليكما يا سبطى نبىّ الرّحمة و سيّدى شباب اهل الجنّة » . « 4 »\r\n- اوصاف سيد الشهدا « ع »\r\n\r\nسر امام حسين « ع »\r\n روزى كه شد به نيزه سر آن بزرگوار * خورشيد سر برهنه بر آمد به كوهسار « 5 » \r\nپس از شهادت ابا عبد الله « ع » ، سپاه كوفه قساوت و دشمنى را به اوج رساندند و سر مطهّر آن حضرت را از پيكر جدا كردند ، سپس به دستور عمر سعد ، پيكر آن امام را زير سم\r\n\r\n\r\n","description":"","footnote":"\r\n( 1 ) - عنصر شجاعت ، ج 2 ، ص 271 ، انصار الحسين ، ص 74 .\r\n( 2 ) - انصار الحسين ، ص 74 .\r\n( 3 ) - بحار الانوار ، ج 45 ، ص 244 .\r\n( 4 ) - زيارتنامهء حضرت معصومه « ع » در مفاتيح الجنان .\r\n( 5 ) - محتشم كاشانى .\r\n","page_name":" 220 ","page_number":220},
  {"content":"\r\n\r\nاسبها له كردند . اين سر مقدس ، همراه سرهاى ديگر شهدا بر نيزه‌ها شد و در كوفه و شام و شهرهاى ديگر گرداندند تا ديگران را بترسانند . سر مطهّر سيد الشهدا « ع » ماجراهاى مختلفى در حادثهء كربلا دارد ، اينكه سر آن حضرت را از پشت گردن مىبرند « 1 » ، بر نيزه مىكنند ، خولى سر را به خانهء خويش برده در اتاقى يا تنورى پنهان مىكند ، سر امام بر فراز نى در كوچه‌هاى كوفه قرآن تلاوت مىكند ، نزد ابن زياد ، بر طشت طلا نهاده مىشود ، « 2 » در راه شام در دير راهب سبب مسلمان شدن قنّسرين مىشود ، در كاخ يزيد ، بر طشت نهاده نزد او مىآورند ، يزيد با خيزران بر آن سر و لبها مىزند ، در خرابهء شام نزد رقيّه دختر امام حسين برده مىشود و . . . هر كدام موضوعى است كه دستمايهء بسيارى از مرثيه‌هاى سوزناك گشته و دربارهء اين وقايع ، شعرها و نوحه‌هاى بسيار سروده‌اند .\r\nاين كه سر مطهّر كجا دفن شد ، ميان محققان نظر واحدى نيست . برخى بر اين عقيده‌اند كه سر را از شام به كربلا آوردند و به بدن ملحق ساختند ( نظر سيد مرتضى ) ، برخى معتقدند در كوفه ، نزديك قبر امير المؤمنين « ع » دفن شد و برخى هم جاهاى ديگر را گفته‌اند . در شام ، محلّى به نام جايگاه سر مطهّر معروف است كه محلّ عبادت است . « 3 »\r\nبرخى هم مدفن سر را در مصر ، مسجد رأس الحسين مىدانند و براى كيفيت انتقال آن به آن منطقه ، تاريخچه‌اى ذكر مىكنند . « 4 » اما مشهور آن است كه سر را به كربلا آوردند و كنار پيكر دفن شد و اين را جمعى از علما در تأليفاتشان آورده‌اند . « 5 »\r\nاصل اين جنايت بىسابقه ، براى امويان مايهء ننگ بود . اين كه به دستور ابن زياد ، سر آن حضرت را بر نيزه كرده در كوفه چرخاندند ، اولين سرى بود كه در دوران اسلام با آن چنين كردند . « 6 » بريدن سر و بر نيزه كردن آن و شهر به شهر گرداندن ، حتى در سروده‌ها و مرثيه‌هاى آن دوره نيز مطرح شده و بعنوان كارى فجيع و زشت از آن ياد شده است كه\r\n\r\n\r\n","description":"","footnote":"\r\n( 1 ) - عوالم ( امام حسين ) ، ص 303 و 304 .\r\n( 2 ) - امالى صدوق ، ص 140 .\r\n( 3 ) - سفينة البحار ، ج 1 ، ص 492 .\r\n( 4 ) - در اين باره به بحث مفصل در كتاب « سيرة الائمة الاثنى عشر » ، هاشم معروف الحسنى ، ج 2 ، ص 84 مراجعه كنيد . نيز « آرامگاههاى خاندان پاك پيامبر » ، ص 311 .\r\n( 5 ) - به موارد آن در كتاب « مقتل الحسين » ، مقرم ، ص 469 ، و بحار الأنوار ، ج 45 ، ص 144 مراجعه كنيد .\r\n( 6 ) - الكامل ، ابن اثير ، ج 2 ، ص 574 ، بحار الأنوار ، ج 45 ، ص 119 . در برخى نقلها اولين سر را متعلّق به عمرو بن حمق در زمان معاويه دانسته‌اند . وى از ياران امير المؤمنين بود و معاويه او را به شهادت رساند .\r\n","page_name":" 221 ","page_number":221},
  {"content":"\r\n\r\nنشانهء مظلوميّت ثار الله است . در شعر بشير هنگام خبر دادنش از ورود اهل بيت به مدينه مىخوانيم : « و الرأس منه على القناة يدار » و در شعر حضرت زينب در كوفه پس از ديدن سر برادر بر فراز نى ، آمده است : « يا هلالا لمّا استتمّ كمالا . . . »\r\nاين بىحرمتى آشكار ، بر خلاف آنچه كه يزيديان مىخواستند ديگران را مرعوب كنند ، موجى از احساسات خصمانه بر ضدّ آنان پديد آورد و مردم ، عمق خباثت دودمان « شجرهء ملعونه » را شناختند . چند بيت از سروده‌هاى شاعران را بعنوان نمونه ، پيرامون سر مطهّر مىآوريم :\r\n اى رفته سرت بر نى ، وى مانده تنت تنها * ماندى تو و بنهاديم ما سر به بيابانها \r\n اى كرده به كوى دوست ، هفتاد و دو قربانى * قربان شومت اين رسم ، ماند از تو به دورانها « 1 » \r\n* * *\r\n سر بىتن كه شنيده است به لب آيهء كهف * يا كه ديده است به مشكات تنور آيهء نور ؟ « 2 » \r\n* * *\r\n بر نيزه ، سرى به نينوا مانده هنوز * خورشيد فراز نيزه‌ها مانده هنوز \r\n در باغ سپيده ، بوته بوته گل خون * از رونق دشت كربلا مانده هنوز « 3 » \r\n* * *\r\n زان فتنهء خونين كه به بار آمده بود * خورشيد « ولا » بر سرِ دار آمده بود \r\n با پاى برهنه دشتها را زينب * دنبال حسين ، سايه‌وار آمده بود « 4 » \r\n* * *\r\n روزى كه در جام شفق ، مُل كرد خورشيد * بر خشك چوب نيزه‌ها گُل كرد خورشيد \r\n شيد و شفق را چون صدف در آب ديدم * خورشيد را بر نيزه ، گويى خواب ديدم \r\n خورشيد را بر نيزه ؟ آرى اين چنين است * خورشيد را بر نيزه ديدن ، سهمگين است \r\n بر صخره از سيب زنخ ، بر مىتوان ديد * خورشيد را بر نيزه كمتر مىتوان ديد « 5 » \r\n- سرهاى شهدا ، مشهد رأس الحسين ، خولى ، دير راهب ، خيزران ، تلاوت قرآن ، چوبهء محمل ، خرابهء شام ، رقيّه\r\n\r\n\r\n","description":"","footnote":"\r\n( 1 ) - جودى .\r\n( 2 ) - نيّر تبريزى .\r\n( 3 ) - محمد پيله‌ور .\r\n( 4 ) - حسين اسرافيلى .\r\n( 5 ) - على معلّم .\r\n","page_name":" 222 ","page_number":222},
  {"content":"\r\n\r\n\r\nسران سپاه كوفه\r\nفرماندهى سپاه انبوهى كه ابن زياد براى جنگ امام حسين « ع » بسيج كرد ، به عهدهء جمعى از سران بود كه عبارت بودند از : حرّ بن يزيد رياحى ، كعب بن طلحه ، عمر بن سعد ، شمر بن ذى الجوشن ، يزيد بن ركاب كلبى ، حصين بن نمير تميمى ، مضاير بن رهنيهء مازنى ، نصر بن حرشه ، شبث بن ربعى و حجار بن ابجر ، كه هر كدام ، چندين هزار نيرو را تحت فرمان داشتند . « 1 » البته نامهاى ديگرى چون سنان و عروة بن قيس هم نقل شده است . از جمع ياد شده ، حرّ در روز عاشورا به حسين بن على « ع » پيوست و در ركاب او شهيد شد .\r\n- آمار نهضت كربلا\r\n\r\nسرجون\r\nسرجون بن منصور از مسيحيان شام بود كه معاويه او را بعنوان مشاور خويش در امر حكومت ، استخدام كرده بود . در دورهء يزيد همچنين نقشى را در دربار يزيد داشت و با يزيد ، همدم و مأنوس بود . با رأى و نظر او بود كه يزيد ، پس از بيعت شيعيان كوفه با مسلم بن عقيل ، براى سركوبى نهضت كوفيان ، ابن زياد را به ولايت كوفه گماشت . « 2 »\r\nسرجون رومى ، سمت دفتر ادارى و كاتب بودن را در دربار خلفا ، در دورهء مروان بن حكم و عبد الملك مروان هم داشت و چون برخى كوتاهيها و سهل‌انگاريها در كار او ديدند ، با لطايف الحيلى مثل تغيير ديوان محاسبات از رومى به عربى ، او را از كار بر كنار كردند . « 3 »\r\n\r\nسرهاى شهدا\r\nبريدن سر ( چه از مرده و چه از كشته ) نوعى مثله به حساب مىآيد و شرعا حرام است و در زمان رسول خدا « ص » و خلفاى بعدى هرگز با كشته‌هاى دشمن كافر چنين رفتارى نشد ؛ تا چه رسد به پيكر شهداى اهل بيت ، كه سرها را از بدنها جدا كرده ، شهر به شهر گرداندند . « 4 » اولين سرى كه بريده و به جاى ديگر فرستاده شد ، در عصر معاويه و سر شهيد بزرگوار ، عمرو بن حمق خزاعى بود كه از ياران با وفاى على « ع » به حساب مىآمد .\r\nاين جنايت در عصر امويان در عاشورا تكرار شد . پيش از عاشورا نيز سر مسلم بن\r\n\r\n\r\n","description":"","footnote":"\r\n( 1 ) - عنصر شجاعت ، ج 1 ، ص 408 .\r\n( 2 ) - مقتل الحسين ، مقرّم ، ص 169 .\r\n( 3 ) - العقد الفريد ، ج 4 ، ص 252 .\r\n( 4 ) - در زمينهء بريدن سرهاى شهدا و انگيزه‌هاى سياسى دشمن از اين جنايت ، رجوع كنيد به بحث مفصّل و تحليلى محمد مهدى شمس الدين در كتاب « انصار الحسين » ، ص 206 به بعد .\r\n","page_name":" 223 ","page_number":223},
  {"content":"\r\n\r\nعقيل و هانى بن عروه را از بدن جدا كردند و به شام ، نزد يزيد فرستادند . سرهاى قيس بن مسهر ، عبد الله بن بقطر ، عبد الأعلى كعبى ، عمارة بن صلخب نيز توسط ابن زياد قطع شد .\r\nسرهاى تعداد زيادى از شهداى كربلا هم از بدن جدا شد و به كوفه نزد ابن زياد بردند . طبق برخى نقلها تعداد آنها 78 سر بود كه ميان قبايل تقسيم كردند تا از اين طريق نزد ابن زياد و يزيد ، مقرّب شوند . سران هر يك از قبايل كنده ، هوازن ، تميم ، مذحج و . . . تعدادى از سرها را به كوفه بردند . « 1 » ابن زياد هم سرها را به شام نزد يزيد فرستاد . كيفيت فرستادن سرها نمايشى بود تا جماعت بسيارى آنها را ببينند و وسيله‌اى براى ترساندن مردم و زهر چشم گرفتن از آنان باشد ، بويژه كه جدا كردن سر نسبت به شخصيتهاى معروفتر انجام شد . به احتمال قوى ، تصميم به بريدن سرها توسّط سپاه عمر ، با فرمان عبيد الله زياد بوده است ؛ چون در نامه‌اش فرمان به كشتن و مثله كردن داده بود . به تحليل كتاب « انصار الحسين » ، بريدن سرها تنها يك جنايت جنگى نبود ، بلكه نوعى حركت سياسى و نشان دهندهء عمق خصومت و دشمنى و ترساندن مردم ديگر بود تا از قطع سرها عبرت بگيرند و هيچ كسى ، انديشهء مبارزه با امويان را در سر نپروراند و بداند كه چنين سرهايى بريده و بر نيزه‌ها افراشته خواهد شد . نيز به عنوان كارى سمبليك براى درهم كوبيدن قداست سيد الشهدا « ع » بود .\r\nمدفن برخى از اين سرها ( حدود 16 سر ) را در « باب الصّغير » شام مىدانند ، از جمله سر مطهّر على اكبر ، حبيب بن مظاهر و حرّ بن يزيد را .\r\n- باب الصغير ، سر امام حسين « ع » ، نقض مقرّرات جنگى\r\n\r\nسعد بن حنظلهء تميمى\r\nيكى از شهداى كربلا از قبيلهء تميم بود . « 2 » بعضى او را همان حنظلة بن اسعد شبامى دانسته‌اند ، مثل مؤلف قاموس الرّجال .\r\n- حنظلة بن اسعد شبامى\r\n\r\nسعيد بن عبد الله حنفى\r\nاز شهداى والاقدر كربلاست ، كه ايمانى راسخ و شجاعتى فراوان داشت و از هواداران سر سخت اهل بيت « ع » بود . شب عاشورا وقتى سيد الشهدا « ع » از افراد خواست كه از\r\n\r\n\r\n","description":"","footnote":"\r\n( 1 ) - بحار الأنوار ، ج 45 ، ص 62 .\r\n( 2 ) - مناقب ، ابن شهر آشوب ، ج 4 ، ص 101 ، انصار الحسين ، ص 74 .\r\n","page_name":" 224 ","page_number":224},
  {"content":"\r\n\r\nتاريكى استفاده كرده متفرق شوند ، ياران برخاستند و هر يك سخنانى گفتند . از جمله سعيد بن عبد الله ايستاد و گفت : نه به خدا قسم ، تو را وانمىگذاريم تا خداوند بداند كه ما در نبود رسول خدا « ع » حق او و ذريّه‌اش را مراعات كرديم . به خدا سوگند ، اگر بدانم كه كشته مىشوم ، سپس زنده مىشوم ، آنگاه سوزانده مىشوم و هفتاد بار با من چنين مىكنند ، بازهم از تو جدا نمىشوم تا در راه تو فدا شوم . چگونه چنين كنم ، با آنكه بيش از يك بار كشته شدن نيست و پس از آن كرامت ابدى و بىپايان است . « 1 » اين نشان دهندهء عمق ايمان و اخلاص او در راه يارى حق و عترت است . او و همراهش هانى بن هانى ، آخرين سفيرانى بودند كه امام حسين « ع » نامه‌اى خطاب به مردم كوفه نوشت و به دست آنان سپرد . در آخر همين نامه ، جملهء معروف امام دربارهء « وظيفهء پيشوا » آمده است كه :\r\n« . . . فلعمرى ما الإمام الّا العامل بالكتاب . . . » . « 2 »\r\nنيز يكى از فرستادگانى بود كه نامه‌هاى كوفيان را خدمت امام حسين « ع » آورده بود .\r\nوى از انقلابيون پرشور كوفه به حساب مىآمد . در نهضت مسلم بن عقيل هم فعّال بود و نامهء مسلم را به مكّه رساند و از مكّه همراه امام به كوفه آمد تا در روز حماسهء بزرگ عاشورا ، جان را فداى رهبرش سازد . هنگام ظهر عاشورا در مقابل امام حسين « ع » ايستاد تا آن حضرت نمازش را بخواند . او آن قدر تير خورد كه بر زمين افتاد و جان باخت . در پيكر او غير از زخم شمشيرها و نيزه‌ها ، سيزده تير يافتند . « 3 » نامش در زيارت ناحيهء مقدسه ، همراه با جملاتى كه شب عاشورا در برابر امام حسين « ع » گفت و ثنا و دعايى كه حضرت حجّت در اين زيارت براى او دارد ، آمده است . « 4 »\r\n- ابو ثمامهء صائدى\r\n\r\nسفره\r\nاطعام و احسانى كه در خانه‌ها و تكيه‌ها ، به ياد شهداى كربلا يا خانوادهء امام حسين « ع » به افراد مىدهند و اغلب در پى نذر و نياز ، سفره مىگسترند . به تناسب كسى كه به نام او سفره پهن مىكنند ، نام خاصّى به آن مىدهند ، مثل سفرهء ابا الفضل ، سفرهء امام زين العابدين ،\r\n\r\n\r\n","description":"","footnote":"\r\n( 1 ) - اعيان الشيعة ، ج 7 ، ص 241 .\r\n( 2 ) - مقتل الحسين ، مقرّم ، ص 165 .\r\n( 3 ) - بحار الانوار ، ج 45 ، ص 21 .\r\n( 4 ) - همان ، ص 70 .\r\n","page_name":" 225 ","page_number":225},
  {"content":"\r\n\r\nسفرهء رقيّه و امثال آن و آداب و رسوم خاصى دارد . آنچه كه به ياد امام حسين « ع » ضيافت داده مىشود ، چه در ايام محرّم و چه اوقات ديگر ، مورد تقديس افراد است و بعنوان تبرّك ، بر سر آن سفره مىنشينند يا از غذاى آن اطعام ، به خانه‌ها مىبرند و متواضعانه هر چند وضع مالىشان خوب باشد ، از بركت معنوى آن استفاده مىكنند و آن را « غذاى امام حسين » مىدانند . به چنان سفره‌اى « سفرهء ماتم » هم مىگفته‌اند . اين از ديرباز رواج داشته است . خلفاى فاطمى در مجلس سوگوارى بر زمين مىنشستند و پيروانشان در نهايت اندوه ، گرد آنان حلقه مىزدند . به جاى فرش در تالارها و سرسراها شن مىريختند و خوراك بسيار مختصرى تنها مركّب از عدس سياه ، پيازهاى شور و خيار و نان جوين كه از دستى رنگ آن را تغيير مىدادند ، بر سر خوان مىنهادند و آن را « سفرهء ماتم » مىخواندند . . . » . « 1 »\r\n- وقف ، نذر ، مراسم و سنّتها\r\n\r\nسقّايى\r\nيكى از منصبهاى حضرت عبّاس « ع » در عاشورا . اصل آب‌رسانى به تشنگان در تعاليم دينى بسيار پسنديده است . امام صادق « ع » فرموده است : « افضل الصّدقة ابراد كبد حرّاء » برترين صدقه ، خنك كردن جگر سوخته و تشنه است . و نيز فرموده است : « من سقى الماء فى موضع يوجد فيه الماء كان كمن اعتق رقبة و من سقى الماء فى موضع لا يوجد فيه الماء كان كمن احيى نفسا و من احيى نفسا فكأنّما احيى النّاس جميعا » هر كه در جايى كه آب هست مردم را سيراب كند ، گويا برده‌اى را آزاد كرده است و هر كه آب دهد در جايى كه آب نيست ، گويا كسى را زنده ساخته است و كسى كه يك نفر را زنده كند ، گويا به همهء مردم حيات بخشيده است . و در روايت ديگرى از امام باقر « ع » است كه خداوند سقايى براى جگرهاى تشنه را دوست مىدارد : « انّ اللّه يحبّ ابراد الكبد الحرّاء » . « 2 »\r\nدر كربلا ، آب‌رسانى به خيمه‌ها و حرم سيد الشهدا « ع » بر عهدهء ابا الفضل « ع » بود و او را لقب « سقاى دشت كربلا » داده‌اند ، مثل لقب قمر بنى هاشم ، يا علمدار حسين : « و كان العباس السّقاء ، قمر بنى هاشم ، صاحب لواء الحسين . . . » « 3 »\r\n\r\n\r\n","description":"","footnote":"\r\n( 1 ) - تاريخ آموزش در اسلام ، احمد شلبى ، ترجمه محمد حسين ساكت ، ص 324 .\r\n( 2 ) - هر سه حديث در وسائل الشيعة ، ج 6 ، ص 330 و 331 .\r\n( 3 ) - بحار الأنوار ، ج 45 ، ص 40 .\r\n","page_name":" 226 ","page_number":226},
  {"content":"\r\n\r\nدر ايام عاشورا و محرّم نيز ، عدّه‌اى به ياد آن حماسه و به نشانهء سقايى حضرت عباس و تشنگى اهل بيت ، به سقايى و آب دادن به مردم و دسته‌هاى عزادار مىپردازند ، چه با مشك ، چه با آماده‌سازى منبع آب در معابر عمومى ، يا تهيهء آب خنك . و اين را پيروى از شيوهء مردانگى علمدار كربلا مىدانند . البته سقّايى ، به معناى فروش آب و تقسيم آب در خانه‌ها هم به عنوان يك حرفه ، گفته مىشده است . سقاى كربلا ، آن چنان فتوّت داشت كه با لب تشنه وارد فرات شد ولى خود ، آب نخورد و ايثارگرى را به اوج رساند و عاقبت هم روز عاشورا ، جان را در راه آب‌آورى براى ذرّيهء تشنه‌كام پيامبر از دست داد و دستانش قلم شد و مشك پرآب را نتوانست به خيام حسينى برساند و در كنار فرات ، بر خاك افتاد .\r\n بر توسن موج خشم ، آوا زده بود * مانند على بر صف هيجا زده بود \r\n آبى مگر آورد حرم را ز فرات * سقّاى حسين ، دل به دريا زده بود \r\n سقّاى كربلا و علمدار شاه دين * فرزند شير حق و هُژَبرِ كُنامها \r\n با كام تشنه آب ننوشيدى از فرات * ياد لب حسين و دگر تشنه‌كامها \r\n افسوس شد اميد تو از آب ، نااميد * با اينكه شد ز جانب تو اهتمامها \r\n دستت جدا شد از تن و دست خدا شدى * حق در عوض سپرد به دستت زمامها « 1 » \r\nبه محلّى كه مخصوص آب دادن به عزاداران و هيأتهاست ، يا به ظرف بزرگى از سنگ كه مخصوص اين كار ، تراشيده مىشد ، « سقّاخانه » گفته مىشد . به نوشتهء لغت نامهء دهخدا :\r\nمحلّى كه در آن آب ريزند كه تشنگان خود را سيراب نمايند ، جايى كه در آنجا براى تشنگان آب ذخيره كنند و آنجا را متبرك دانند .\r\n- مشك ، دستهاى بريده ، عباس بن على ، آب ، سنگابخانه ، عطش ، فرات\r\n\r\nسكينه\r\nدختر بزرگوار سيد الشهدا « ع » ، كه در علم ، معرفت ، ادب ، توجّه به حقّ و جذبهء پروردگار ، كم نظير و مورد توجّه خاصّ پدرش ابا عبد الله الحسين « ع » بود . نام اصلى او را آمنه ، امينه ، اميمه يا امامه هم نوشته‌اند . لقب سكينه ( يا سكينه ) از طرف مادرش « رباب » به او داده شد . او كه خواهر « على اصغر » هم بود ، در كربلا حضور داشت و در عاشورا ، سنّ او حدودا ده تا سيزده سال بوده است . اين را از آنجا گفته‌اند كه امام حسين « ع » روز عاشورا به او لقب « خيرة النّسوان » ( برگزيدهء زنان ) داده است و اين با كودك بودنش\r\n\r\n\r\n","description":"","footnote":"\r\n( 1 ) - سيد رضا بهشتى « دريا » .\r\n","page_name":" 227 ","page_number":227},
  {"content":"\r\n\r\nنمىسازد . شرح آنچه به مصيبتهاى او در حادثهء كربلا مربوط مىشود ، در كتابهاى مقتل ( از جمله در نفس المهموم ) آمده است . روز عاشورا ، چون سيد الشهدا « ع » هنگام وداع با اطفال و زنان ، ديد كه دخترش سكينه از زنان كنار گرفته و در حال گريستن است ، به او فرمود :\r\n سيطول بعدى يا سكينة فاعلمى * منك البكاء اذا الحمام دهانى \r\n لا تحرقى قلبى بدمعك حسرة * مادام منّى الرّوح فى جسمانى \r\n فاذا قتلت فانت اولى بالّذى * تأتينه يا خيرة النسوان « 1 » \r\nاين دختر بزرگوار ، كه به تعبير شيخ عباس قمى « زنى با حصافت عقل و اصابت رأى و افصح و اعلم مردمان به زبان عرب و شعر و فضل و ادب » بوده است ، « 2 » پس از بازگشت از سفر كوفه و شام ، در خانهء پدر خود ، تحت كفايت امام سجّاد « ع » قرار گرفت . وى ، محضر سه امام ( امام حسين ، امام سجاد و امام باقر ) عليهم السلام را درك كرد . نوشته‌اند : خانه‌اش مركز تجمّع شعرا و محلّ مناقشه و بحث و نقد ادبى بود . به شاعران بزرگ همچون فرزدق و جرير ، صله عطا مىكرد . سكينه به زنى مصعب بن زبير در آمد و پس از قتل او ، زوجهء عبد الله بن عثمان گرديد و پس از مرگ او ، زيد بن عمر با وى ازدواج كرد ، ولى زيد ، به توصيهء سليمان بن عبد الملك او را طلاق گفت . « 3 » سكينه همچنان در مدينه مىزيست ، تا آنكه در پنجم ربيع الاول سال 117 هجرى در زمان هشام بن عبد الملك پس از هفتاد سال ، در مدينه در گذشت . « 4 » قبر او نيز در مدينه است .\r\n- زنان در نهضت عاشورا\r\n\r\nسلام بر حسين « ع »\r\nدرودى است كه هنگام نوشيدن آب خنك بر زبان مىآيد . به عربى گفته مىشود :\r\n« سلام الله على الحسين و اصحابه » . امام سجاد ، امام صادق و ائمه ديگر ، هنگام نوشيدن آب ، از حسين « ع » ياد مىكردند . از خود سيد الشهدا ( يا بعنوان زبان حال ) نقل شده كه :\r\n شيعتى ما ان شربتم عذب ماء فاذكرونى * او سمعتم بغريب او شهيد فاندبونى « 5 » \r\nشيعيان من ! هرگاه آب گوارا نوشيديد ، مرا ياد كنيد ، هرگاه غريب يا شهيدى را شنيديد ،\r\n\r\n\r\n","description":"","footnote":"\r\n( 1 ) - شام سرزمين خاطره‌ها ، ص 106 ، به نقل از « سكينه » ، مقرّم ، ص 266 .\r\n( 2 ) - منتهى الآمال ، ج 1 ، ص 463 .\r\n( 3 ) - فرهنگ فارسى ، معين ، ج 5 ، ص 776 .\r\n( 4 ) - تهذيب الأسماء ، نووى ، ج 1 ، ص 163 ، سفينة البحار ، ج 1 ، ص 638 .\r\n( 5 ) - الخصائص الحسينيّه ، شوشترى ، ص 99 .\r\n","page_name":" 228 ","page_number":228},
  {"content":"\r\n\r\nبر من گريه كنيد . آب و تشنگى ، تداعى كنندهء عاشوراى حسين است و هر مرثيه‌خوانى نيز از فرات و آب و عطش ، گريز به صحراى كربلا مىزند و از حسين عطشان ياد مىكند . « 1 »\r\n- آب ، ياد حسين هنگام آب نوشيدن ، لعنت بر يزيد ، سقّايى ، سنگابخانه\r\n\r\nسلام وداع\r\nروز عاشورا ، هر يك از ياران حسين « ع » كه مىخواست به ميدان نبرد آخرين برود ، سلام وداع مىداد ، به اين صورت كه : السلام عليك يا بن رسول الله . و امام جواب مىفرمود : « و عليك السلام و نحن خلفك » « 2 » يعنى ما هم از پى خواهيم آمد . پس از شهادت همهء ياران امام ، سيد الشهدا « ع » به خيمه آمد و سكينه ، زينب ، ام كلثوم و فاطمه . . .\r\nرا ندا داد كه « عليكنّ منّى السّلام » . اين سلام وداع حضرت كه ديدار پايانى وى با اهل بيت بود ، شورى و سوزى در ميان آنان افكند و هر كدام سخنانى گفتند . « 3 »\r\n- الوداع ، زيارت وداع ، اذان ميدان\r\n\r\nسلسله - غل و زنجير\r\n\r\nسلطان كربلا - حسين بن على « ع »\r\n\r\nسلمان بن مضارب بجلى\r\nاز شهداى كربلاست . گفته شده وى پسر عموى زهير بن قين بود و همراه او ، پيش از رسيدن به كربلا ، به سپاه حسين بن على « ع » پيوست و عصر عاشورا شهيد شد . « 4 »\r\n\r\nسليليه\r\nنام مكانى در مسير مكّه به عراق است . اين وادى در سرزمين غطفانيان بوده و آب و چاه داشته است . محلّ ، به نام سليل بن زيد معروف شده است . امام حسين « ع » از اين منزلگاه هم عبور كرده است . « 5 »\r\n\r\nسليمان بن سليمان ازدى\r\nگفته شده كه از شهداى كربلا بوده است . نامش در زيارت رجبيّه هم آمده است . « 6 »\r\n\r\n\r\n","description":"","footnote":"\r\n( 1 ) - صلوات خاصّ امام حسن و امام حسين ، بحار الأنوار ، ج 91 ، ص 74 ، سلام بلندى بر اين امام شهيد است ، مراجعه شود .\r\n( 2 ) - مقتل الحسين ، مقرّم ، ص 305 .\r\n( 3 ) - بحار الأنوار ، ج 45 ، ص 47 .\r\n( 4 ) - انصار الحسين ، ص 101 .\r\n( 5 ) - الحسين في طريقه الى الشهادة ، ص 40 .\r\n( 6 ) - انصار الحسين ، ص 101 .\r\n","page_name":" 229 ","page_number":229},
  {"content":"\r\n\r\n\r\nسليمان بن صرد خزاعى\r\nرهبر نهضت توّابين در كوفه كه به خونخواهى سيد الشهدا « ع » قيام كرد و شهيد شد .\r\nسليمان بن صرد ، از چهره‌هاى برجسته و سرشناس شيعه در كوفه و از بزرگان طايفهء خودش به شمار مىرفت و قدر و منزلتى عظيم داشت . نامش در جاهليت ، « يسار » بود . نام « سليمان » را پيامبر اسلام بر او نهاد . كنيه‌اش « ابو المطرف » بود . از اصحاب پيامبر محسوب مىشد و در جنگ صفّين و معركه‌هاى ديگر نيز در ركاب امير المؤمنين « ع » بود . از اوّلين مسلمانانى بود كه ساكن كوفه شد . وى از كسانى بود كه پس از مرگ معاويه ، به امام حسين « ع » نامه نوشت و از آن حضرت خواست كه به كوفه بيايد . در حركت مسلم بن عقيل ، فعاليت داشت ، امّا ابن زياد او را در كوفه به زندان افكند . از اين رو توفيق شركت در حماسهء عاشورا را نداشت .\r\nپس از حادثه كربلا كه كوفيان از كوتاهى خود در يارى امام حسين « ع » پشيمان شده بودند ، وى رهبرى نهضت « توابين » را بر عهده گرفت و با هم‌پيمانان خود ، در سال 65 هجرى قيام كردند . شعار توّابين ، « يا لثارات الحسين » بود . « 1 » او را « امير التوّابين » نيز مىگفتند . سرانجام ، در درگيرى با سپاه ابن زياد در « عين الورده » ، همراه با جمعى از يارانش شهيد شد . بعضى نيز شهادتش را در درگيرى با نيروهاى اعزامى از شام كه به حجاز آمده بودند دانسته‌اند . سليمان بن صرد ، هنگام شهادت 93 سال داشت . پس از شهادت ، سر او را نزد مروان حكم در شام بردند . « 2 »\r\n- توّابين ، يا لثارات الحسين ، عين الورده\r\n\r\nسليمان بن عون حضرمى\r\nنامش را در شمار شهداى كربلا آورده‌اند و در زيارت رجبيّه هم آمده است . « 3 »\r\n\r\nسليمان بن كثير\r\nنام او را در فهرست شهداى كربلا آورده‌اند ، نيز در زيارت رجبيّه هم آمده است .\r\nاحتمال داده‌اند كه او ، همان مسلم بن كثير ازدى باشد . « 4 »\r\n\r\n\r\n","description":"","footnote":"\r\n( 1 ) - بحار الأنوار ، ج 45 ، ص 358 .\r\n( 2 ) - سفينة البحار ، ج 1 ، ص 650 .\r\n( 3 ) - انصار الحسين ، ص 101 .\r\n( 4 ) - همان .\r\n","page_name":" 230 ","page_number":230},
  {"content":"\r\n\r\n\r\nسنان بن انس\r\nاز جنايتكاران جنگى در كربلا ، كه در سپاه عمر سعد بود و آخرين لحظه ، او نيزه‌اى بر امام حسين « ع » زد و آن حضرت از اسب بر زمين افتاد . به نقل بيشتر مورّخان ، او سر مقدّس امام حسين « ع » را از پيكر جدا كرد و بر نيزه افراشت ( برخى هم شمر يا خولى را گفته‌اند ) . « 1 » بعدها نيز بخاطر همين جنايت ، از ابن زياد جايزه مىطلبيد .\r\n\r\nسنج\r\nنام يكى از ابزارى كه به صورت يك جفت صفحهء گرد مسين يا برنجى يا رويين ، با دستگيره‌يى در قسمت بيرونى است و در دسته‌هاى عزادارى و زنجير زنى به هم مىزنند و با صدا و آهنگ شور آفرين آن ، به نوحه‌خوانى مىپردازند . « صنج » هم گفته شده است .\r\n\r\nسنگابخانه\r\nمحلّى كه يك يا چند ظرف بزرگ سنگى براى نوشيدن آب سرد ، در ايّام عزادارى سيد الشهدا « ع » در آن نهاده مىشد و سقّاها ، آمادهء آب دادن به عزاداران و هيئتهاى سينه‌زنى بودند . معمولا در محوّطه‌اى بود كه روى آن چادر مىزدند و اطرافش را با پارچهء سياه و كتيبه‌هاى مخصوص و عكس و شمايل مىپوشاندند و در آنجا نگهبان و شب‌خواب مىگذاشتند . سنگاب ، ظرف سنگى بزرگى بود كه مقدار زيادى آب مىگرفت و از يك پاره سنگ تراشيده مىشد و در مسجدها و تكايا براى آشاميدن يا وضو گرفتن مىگذاشتند .\r\nدهخدا مىنويسد : « ظرف بزرگ از سنگ تراشيده كه يك كر و بيشتر آب گيرد و در مساجد و امامزاده‌ها نهند . » « 2 »\r\n- سقّايى\r\n\r\nسنگباران\r\nاز شيوه‌هاى سپاه كوفه در مقابله با حماسه آفرينيهاى ياران شجاع امام ، استفاده از سنگباران بود . وقتى در نبرد تن به تن ، سپاه كوفه پياپى تلفات مىداد ، چندين نوبت عمر سعد و فرماندهان ديگر ، سربازان خود را از رويارويى انفرادى منع كردند و دستور دادند كه سنگباران كنند و اين را تنها راه مقابله با دلاوران عاشورايى مىدانستند : « و الله لو لم\r\n\r\n\r\n","description":"","footnote":"\r\n( 1 ) - بحار الأنوار ، ج 45 ، ص 55 و 56 .\r\n( 2 ) - لغت‌نامه ، دهخدا .\r\n","page_name":" 231 ","page_number":231},
  {"content":"\r\n\r\nترموهم الّا بالحجارة لقتلتموهم . . . » « 1 » گاهى هم از حملهء دسته جمعى به يك نفر استفاده مىكردند ، نسبت به عابس بن ابى شبيب هم عمر سعد دستور داد سنگباران كنند .\r\n\r\nسوار بن منعم بن حابس همدانى\r\nاز شهداى حادثهء كربلاست . وى پس از رسيدن امام حسين « ع » به كربلا ، از كوفه آمد و به آن حضرت پيوست . برخى او را از شهيدان حملهء اول مىدانند و بعضى ديگر وى را از مجروحانى مىدانند كه اسير شد و نزد عمر سعد بردند ، سپس در اثر جراحات ، پس از شش ماه به شهادت رسيد . نام او در زيارت رجبيّه به صورت « سوار بن ابى عمير نهمى » آمده است . « 2 »\r\n\r\nسورهء فجر\r\nاين سوره ، در روايت امام صادق « ع » به سورهء امام حسين « ع » مشهور است و توصيه شده كه در نمازهاى واجب و مستحب ، خوانده شود : « اقرءوا سورة الفجر فى فرائضكم و نوافلكم ، فانّها سورة الحسين « ع » و ارغبوا فيها » . « 3 »\r\nو اين نامگذارى ، جالب است ، « چرا كه قيام كربلاى حسين « ع » ، خود انفجار فجرى از ايمان و جهاد بود ، در ظلمت شب جور و شرك بنى اميّه ، و همچنان كه با فجر و آغاز روز ، حركت و حيات مردم شروع مىشود ، با خون حسين « ع » و يارانش در عاشورا ، اسلام جانى تازه گرفت و حياتى مجدّد يافت . » « 4 » در ذيل روايتى از امام صادق « ع » ، علّت نامگذارى اين سوره به سورهء فجر ، اين بيان شده كه سيد الشهدا نفس مطمئنّه و راضيه و مرضيه است و يارانش نيز اينگونه‌اند : « فهو ذو النفس المطمئنّة الراضية المرضيّة و اصحابه من آل محمّد هم الرّاضون عن اللّه يوم القيامة و هو راض عنهم » . « 5 »\r\n « و الفجر » كه سوگند خداى ازلى است * روشنگر حقّى است كه با آل على است \r\n اين سوره به گفتهء امام صادق « ع » * مشهور به سورهء « حسين بن على » است « 6 » \r\n\r\n\r\n","description":"","footnote":"\r\n( 1 ) - كامل ، ابن اثير ، ج 2 ، ص 565 .\r\n( 2 ) - انصار الحسين ، ص 76 .\r\n( 3 ) - سفينة البحار ، ج 2 ، ص 346 ، عوالم ( امام حسين ) ، ص 97 .\r\n( 4 ) - آشنايى با سوره‌ها ، جواد محدثى ، ص 92 . در اين باره مقالهء ادبى - تحليلى « سورهء فجر ، سورهء امام حسين » را در « روايت انقلاب » ص 138 بخوانيد .\r\n( 5 ) - عوالم ( امام حسين ) ، ص 98 .\r\n( 6 ) - از مؤلّف .\r\n","page_name":" 232 ","page_number":232},
  {"content":"\r\n\r\n\r\nسوگوارى - عزادارى\r\n\r\nسويد بن عمرو خثعمى\r\nآخرين كشتهء ميدان كربلاست . وى پس از شهادت امام حسين « ع » شهيد شد . يكى از دو مردى بود كه همراه حسين « ع » بودند . او مجروحى افتاده در ميدان ، ميان زخميان بود و رمقى در بدن داشت و در آن حال ، چون شنيد كه كوفيان شادى كنان مىگويند « حسين كشته شد » ، به هوش آمد و با چاقو و شمشيرى كه داشت ، با همان حالت به جنگ پرداخت و شهيد شد . « 1 » به « سويد بن مطاع » هم معروف است .\r\n\r\nسهل بن سعد\r\nيكى از شيعيان اهل بيت كه در شام ، بيرون دروازهء دمشق ، با كاروان اسراى كربلا برخورد كرد و از جشن و پايكوبى مردم به شگفت آمد . با سكينه دختر امام حسين « ع » سخن گفت و خود را معرّفى كرد و درخواست نمود كه اگر كارى داشته باشند ، انجام دهد .\r\nسكينه گفت : به نيزه‌دارى كه اين سر را مىبرد ، بگو تا جلوى ما برود و مردم مشغول تماشاى سر شوند و به چهرهء حرم رسول الله ننگرند . سهل با پرداخت چهار صد دينار به نيزه‌دار از او خواست كه پيشاپيش خاندان پيامبر راه برود . « 2 » سهل بن سعد ساعدى ، از اصحاب پيامبر و ياران على بود . تا سال 88 هجرى زيست . هنگام مرگ ، 96 ساله يا صدساله بود . « 3 »\r\n\r\nسياه‌جامگان\r\nبعضى در سوگ عزيزان لباس سياه مىپوشند . لباس سياه پوشيدن مكروه است ، مگر در عزاى ابا عبد الله الحسين « ع » . ابو مسلم خراسانى ، لباس سياه مىپوشيد ، تا هم با بنى اميّه مخالفت كرده باشد ، هم در ديد بيننده ، هيبت يابد . سياه‌جامگان ( مسوّده ) ، سپاه ابو مسلم خراسانى بودند كه لباس مشكى را در عزاى شهداى كربلا و زيد بن على و يحيى بن زيد مىپوشيدند . كسانى هم در عالم رؤيا ، رسول خدا « ص » و امير المؤمنين « ع » و فاطمهء زهرا « ع » را ديده‌اند كه در عاشورا و سوگ امام حسين « ع » لباس سياه مىپوشيدند . « 4 » سياه\r\n\r\n\r\n","description":"","footnote":"\r\n( 1 ) - انصار الحسين ، ص 77 .\r\n( 2 ) - بحار الأنوار ، ج 45 ، ص 127 . وسيلة الدارين فى انصار الحسين ، ص 382 ، عوالم ( امام حسين ) ، ص 428 .\r\n( 3 ) - تنقيح المقال ، مامقانى ، ج 2 ، ص 76 .\r\n( 4 ) - سفينة البحار ، ج 1 ، ص 670 .\r\n","page_name":" 233 ","page_number":233},
  {"content":"\r\n\r\nجامگان به عباسيان گفته مىشود ، به همان دليل شعار قرار دادن لباس سياه براى خود .\r\n- جامهء سياه ، ماتم\r\n\r\nسيّد الشهداء « ع »\r\nاز معروفترين لقبهاى حسين بن على « ع » كه در روايات و زيارتنامه‌ها از زبان ائمّه « ع » بيان شده است ، به معناى سرور و سالار شهيدان . امام صادق « ع » به « ام سعيد احمسيّه » كه مركبى كرايه كرده بود تا در مدينه سر قبور شهدا برود ، فرمود : آيا به تو خبر دهم كه سرور شهيدان ( سيد الشهدا ) كيست ؟ گفت : آرى . فرمود : حسين بن على است . پرسيد : او سيد الشهداست ؟ فرمود : آرى . . . « 1 » اين لقب ، ابتدا مخصوص حضرت حمزه ، عموى پيامبر خدا بود كه در جنگ احد به شهادت رسيد . امّا حماسه و ايثار ابا عبد الله « ع » چنان بود كه او را بر همهء شهيدان برترى و سرورى داد و شهداى كربلا را نيز بر ديگر شهيدان فضيلت بخشيد و اين سيادت و برترى در عرصهء قيامت هم مشهود خواهد بود . پيامبر خدا يك بار كه به نقل از جبرئيل ، از شهادت فرزندش خبر مىداد ، از جمله دعايش درخواست مقام سيد الشهدايى براى حسين بود : « اللّهمّ فبارك له فى قتله و اجعله من سادات الشّهداء » . « 2 »\r\nميثم تمّار نيز در سخنانى كه با « جبلهء مكيّه » داشت ، اين تعبير را دربارهء آن حضرت گفت :\r\n« انّ الحسين بن على سيّد الشهداء يوم القيامة » . « 3 »\r\n- حسين بن على « ع »\r\n\r\nسيّد حميرى\r\nاز برجسته‌ترين شاعران شيعه كه در عراق مىزيست و مورد عنايت خاصّ ائمه ، بخصوص امام صادق « ع » بود . در مدح اهل بيت و مرثيهء سيد الشهدا « ع » و شهداى كربلا ، آثار برجسته‌اى سروده است . نامش ابو هاشم ، اسماعيل بن محمد الحميرى بود . در سال 105 ه به دنيا آمد . خانواده‌اش از محبّت اهل بيت دور بودند ؛ امّا خودش شيفتهء آل على بود و هنر و زبانش را وقف آن دودمان پاك كرد . امام صادق « ع » به او فرمود : « سمّتك امّك سيّدا ، وفّقت فى ذلك و انت سيّد الشعراء » « 4 » مادرت تو را « سيّد » ناميد ، در اين باره موفق\r\n\r\n\r\n","description":"","footnote":"\r\n( 1 ) - بحار الأنوار ، ج 98 ، ص 36 .\r\n( 2 ) - عوالم ( امام حسين ) ، ص 118 .\r\n( 3 ) - همان ، ص 348 ، بحار الأنوار ، ج 45 ، ص 203 .\r\n( 4 ) - الغدير ، ج 2 ، ص 232 .\r\n","page_name":" 234 ","page_number":234},
  {"content":"\r\n\r\nشدى و تو سالار شاعرانى . سيد حميرى ، علاوه بر چيرگى در شعر و ادب ، در علوم قرآنى ، تفسير ، حديث و كلام نيز چهره‌اى بارز بود و نامش در كنار نام عالمان بزرگ مطرح است .\r\nامّا زبان شعرى او در مدح دودمان پيامبر و هجو و رسوا كردن بنى اميّه ، بسيار نافذ و برّان بود . مجموعهء شعر او نيز ( ديوان السيد الحميرى ) چاپ شده است .\r\nحضرت صادق « ع » در منزل خود او را نشاند و خانوادهء امام ، پشت پرده نشستند . امام از او خواست در سوگ حسين « ع » شعر بخواند . او هم مرثيه‌اى خواند ، با اين مطلع :\r\n امرر على جدث الحسين * فقل لاعظمه الزّكيّه \r\nو امام صادق « ع » گريست و صداى ناله از خانهء آن حضرت بلند شد ، تا حدّى كه به او گفتند : ديگر بس است . او نيز شعرش را متوقّف كرد . « 1 » سرانجام ، در رميلهء بغداد ، در سال 173 ه وفات يافت . « 2 »\r\n- ادبيات عاشورا ، شعر عاشورا ، ادب الطفّ\r\n\r\nسيرهء امام حسين « ع »\r\n« 3 » سيرهء اخلاقى و رفتارى سيد الشهدا « ع » نشان دهندهء روح بلند او و تربيت در دامان پيامبر و على « ع » و تجسّم قرآن كريم در عمل و اخلاق اوست . مهمان‌نواز و بخشنده بود ، به خويشاوندان رسيدگى مىكرد ، سائلان را محروم نمىگذاشت ، به فقيران مىرسيد ، برهنگان را پوشانده و گرسنگان را سير مىكرد ، بدهى بدهكاران را مىداد ، بر يتيمان شفقت و مهربانى داشت ، ضعيفان را كمك و يارى مىكرد ، صدقاتش فراوان بود و مالى كه به دستش مىرسيد ميان تهيدستان تقسيم مىكرد . بسيار عبادت خدا مىكرد و روزه مىگرفت ، بيست و پنج بار پياده به سفر حج رفت ، شجاعتش زبانزد همگان بود ، در ميدان نبرد استوار و بىباك بود ، اراده‌اى نيرومند و روحيّه‌اى و الا داشت ، هرگز ذلّت و حقارت را نمىپذيرفت ، مرگ را بر زندگى ذليلانه ترجيح مىداد ، غيرتمند بود ، صراحت لهجه و صلابت در بيان حق داشت ، حلم و بردبارى و تحمّلش بسيار بود ، كريم و بزرگوار بود و با\r\n\r\n\r\n","description":"","footnote":"\r\n( 1 ) - اعيان الشيعة ، ج 1 ، ص 586 .\r\n( 2 ) - پيرامون شخصيّت او ، از جمله ر . ك : « الغدير » ، ج 2 ، « شاعر العقيده » ، محمد تقى حكيم ، « سيد حميرى ، سالار شاعران » ، محمد صحّتى .\r\n( 3 ) - اين ويژگيهاى رفتارى در منابع زير آمده است : مناقب ، ابن شهر آشوب ، ج 4 ، ص 65 ، حياة الامام الحسين ، ج 1 ، ص 112 ، المحجّة البيضاء ، ج 4 ، ص 222 ، سيرة الائمّة الاثنى عشر ، ج 2 ، ص 29 ، كشف الغمّه ، ج 2 ، ص 226 ، بحار الأنوار ، ج 44 ، ص 189 و عوالم ( ج 13 ، الامام الحسين ) ص 59 .\r\n","page_name":" 235 ","page_number":235},
  {"content":"\r\n\r\nكمترين بهانه‌اى غلامان و كنيزان خويش را آزاد مىكرد ، شبها انبان غذا به در خانهء محرومان مىبرد ، متواضعانه با فقيران و مساكين همنشين و هم غذا مىشد . امر به معروف و نهى از منكر را دوست داشت و از خلافها و جنايتهاى ظالمان بشدّت انتقاد مىكرد ، جوانمرد و با فتوّت و اهل گذشت بود ، كينهء بدىكننده را به دل نمىگرفت ، اهل عفو بود ، بزرگى روح و كرم او همه را شيفتهء رفتارش مىساخت ، خانه‌اش پناهگاه و مركز اميد درماندگان بود ، اهل شب‌زنده‌دارى بود ، در شب و روز هزار ركعت نماز مىخواند ، در ماه رمضان ختم قرآن مىكرد ، پولها و بخششهايى را كه معاويه مىفرستاد مىگرفت و ميان فقرا تقسيم مىكرد ، سالى يك بار نصف همهء دارايى خود را در راه خدا به نيازمندان صدقه مىداد ، ثروت را ذخيره نمىكرد ، محاسن خويش را خضاب مىكرد .\r\nخصلتهاى برجسته و سيرهء متعالى آن حضرت ، در صحنه‌هاى مختلف نهضت عاشورا نيز جلوه داشت . به عنوان نمونه : قاطعانه بيعت با يزيد را ردّ كرد و از مدينه خارج شد ، در سخت‌ترين شرايط محاصره و سختى و تشنگى در كربلا هم پيشنهاد تسليم شدن و بيعت را نپذيرفت ، عزّتمندانه به استقبال شهادت رفت ، جوانمردانه به حرّ و سپاه تشنهء او در طول راه آب داد و بالأخره توبهء حرّ را روز عاشورا پذيرفت ، بيعت خود را از ياران برداشت تا هر كه مىخواهد برگردد ، غلام و خادم خويش را هم آزاد گذاشت و از او خواست كه اگر مىخواهد برود ، به يتيمان مسلم بن عقيل پس از شهادت پدرشان مهربانى كرد ، شب عاشورا را براى مناجات و تلاوت قرآن و عبادت مهلت خواست ، تا آخرين لحظات حتّى در قتلگاه هم حالت تسليم و رضا داشت ، بر سختيها و شدايد كربلا و شهادت اصحاب صبورى كرد ، روز عاشورا با آن همه داغ و مصيبت و تشنگى و تنهايى چون شير جنگيد و از انبوه دشمن نهراسيد ، قيام خويش را با انگيزهء امر به معروف و نهى از منكر دانست ، بارها در طول سفر كربلا بىاعتبارى دنيا را گوشزد كرد و زهد خويش را نشان داد ، هتّاكيهاى دشمنان را روز عاشورا حليمانه تحمّل كرد ، اثر انبانهايى كه به خانهء محرومان برده بود ، پس از شهادتش بر پشت و دوش آن حضرت ديده شد .\r\n- اوصاف سيد الشهدا « ع »\r\n\r\nسيف بن حارث بن سريع جابرى\r\nاز شهداى جوان كربلاست . نامش در زيارت ناحيه ، به صورت « شبيب بن حارث » آمده است . وى و پسر عمويش مالك بن عبد الله از كوفه آمده ، در كربلا به امام حسين « ع »\r\n\r\n","description":"","footnote":"","page_name":" 236 ","page_number":236},
  {"content":"\r\n\r\nپيوستند . روز عاشورا ، پس از شهادت حنظلة بن قيس ، هنگامى كه دشمن به خيمه‌گاه امام حسين « ع » نزديك شده بود ، گريان خدمت امام آمدند و اذن ميدان طلبيدند . سپس هر دو با هم به ميدان رفته ، جنگيدند تا شهيد شدند . آن دو ، هم برادر مادرى و هم پسر عمو بودند . « 1 »\r\nدر كتب ، نام سيف بن حرث هم آمده است ، شايد همان سيف بن حارث باشد .\r\n\r\nسيف بن مالك عبدى\r\nاز شهداى كربلاست . از جوانان پرشورى بود كه در بصره ، در خانهء بانوى بزرگ ، « مارية بنت منقذ عبدى » جمع مىشدند ، خانهء او پايگاهى براى شيعه بود . « 2 » از بصره به كوفه آمد و از آنجا به كاروان امام حسين « ع » پيوست ، سپس همراه او به كربلا آمد . عصر عاشورا در نبرد تن به تن به شهادت رسيد . « 3 »\r\n\r\nسينه زنى\r\nاز مراسم سنّتى عزادارى براى سيد الشهدا « ع » و ديگر ائمهء مظلوم ، كه همراه نوحه‌خوانى و با آهنگى خاص بر سر و سينه مىزنند ، گاهى هم سينهء خود را لخت كرده ، بر آن مىزنند . اصل اين سنّت ، بويژه در ميان عربها رواج داشته است . بعدها به صورت موجود در آمده كه با انتخاب نوحه‌هاى سنگين ، حركات دست بر سينه مىخورد . به فردى هم كه بر سينهء خود زده ، عزادارى مىكند ، « سينه زن » مىگويند .\r\nاين گونه نوحه‌گرى ، ابتدا به صورت فردى بوده ، امّا با مرور زمان به شكل گروهى و دستجات سوگوارى در آمده است . « دسته گردانى و سينه‌زنى و نوحه‌خوانى كه در زمان صفويّه رايج شده و توسعه پيدا كرده بود ، در عصر قاجاريّه با توسعه و تجمّل بيشتر در پايتخت رواج داشت . . . دسته گردانى در عصر قاجار ، بويژه در زمان ناصر الدين شاه با آداب و تشريفات و تجمّل بسيار برگزار مىشد . دسته‌هاى روز با نقّاره و موزيك جديد و علم و بيرق و كتل ، و دسته‌هاى شب با طبقهاى چراغ زنبورى و حجله و مشعل به راه مىافتاد و در فواصل دستهء سينه زنها با آهنگ موزون سينه مىزدند . نوحه‌خوانى و سينه زنى حتّى در اندرون شاهان قاجار ، بين خانمهاى اندرون نيز متداول بود . . . » « 4 »\r\n- عزادارى سنّتى ، دسته‌هاى عزادارى ، هيئت\r\n\r\n\r\n","description":"","footnote":"\r\n( 1 ) - انصار الحسين ، ص 77 ، عنصر شجاعت ، ج 2 ، ص 130 .\r\n( 2 ) - انصار الحسين ، ص 78 .\r\n( 3 ) - عنصر شجاعت ، ج 1 ، ص 79 .\r\n( 4 ) - موسيقى مذهبى ايران ، ص 26 .\r\n","page_name":" 237 ","page_number":237},
  {"content":"\r\n . \r\n","description":"","footnote":"","page_name":" 238 ","page_number":238},
  {"content":"\r\n\r\n\r\nش\r\n\r\nشاخسى ، و اخسى\r\nشكل صحيح و اصلى اين دو كلمه ، « شاه حسين ، وا حسين » است و تعبيرى است كه دسته‌هاى عزادار و تيغ زدن و قمه زدن ، هنگام تيغ زدن در روز عاشورا ، به صورت جمعى و با صداى خاصّى آن را تكرار مىكردند و نام سيد الشهدا « ع » را بر زبان مىآوردند .\r\n\r\nشام\r\nشام به سرزمين منطقهء سوريه ، فلسطين ، لبنان ، اردن و اطراف آنها گفته مىشده است .\r\nشامات هم مىگويند . اين سرزمين در صدر اسلام فتح شد و معاويه در دورهء عثمان والى آنجا بود و امويان از آن پس بر آن منطقه استيلا يافتند و از حكومت مشروع على « ع » سر برتافتند . دمشق ، پايتخت امويان بود . يزيد هم آنجا حكومت مىكرد . « 1 »\r\nاز سرزمين شام در روايات ، نكوهش شده و ائمّه از آن به بدى ياد كرده‌اند . اهل شام بويژه در عهد معاويه ، با على دشمنى بسيار مىكردند و از جمله علل آن تبليغات گستردهء معاويه و امويان بر ضدّ على « ع » و بنى هاشم بود و چون در آن منطقه نفوذ و استيلا داشتند ، افكار را بر ضدّ اهل بيت ، منحرف مىساختند و بذر دشمنى آنان را در دلها مىپراكندند . در دوره‌هاى بعد هم ميان شاميان و عراقيان خصومت و ناسازگارى ادامه يافت و شهرها و مردم عراق ، اغلب زير بار حكومت دمشق نمىرفتند . سرهاى مسلم بن عقيل و هانى را پس از شهادتشان به شام كه مقرّ حكومت يزيد بود فرستادند .\r\n\r\n\r\n","description":"","footnote":"\r\n( 1 ) - دائرة المعارف الاسلاميّه ، ج 13 ، ص 81 .\r\n","page_name":" 239 ","page_number":239},
  {"content":"\r\n\r\nاهل بيت سيد الشهدا « ع » پس از واقعهء كربلا كه به اسارت دشمن در آمدند ، ابتدا به كوفه و از آنجا به شام برده شدند و چند روزى در دمشق اقامت كردند . ديدارشان با يزيد در دار الخلافه در همين شهر بود كه حضرت زينب و امام سجاد « ع » در بارگاه يزيد خطبه خواندند و يزيد را رسوا ساختند . « 1 » قبر حضرت زينب و رقيّه كه هر دو به صورت حرم و زيارتگاه شيعه است ، در شام است . قبر رقيّه نزديك مسجد جامع دمشق و حرم حضرت زينب در زينبيّه ، بيرون از دمشق است . « 2 » سفر به شام براى اهل بيت حسين « ع » بسيار تلخ و مصيبتهاى دوران اسارت در اين ديار ، برايشان از سختترين مصيبتها بوده است . وقتى از امام سجّاد پرسيدند : در سفر كربلا ، سختترين مصيبتهاى شما كجا بود ، سه بار فرمود :\r\n« الشام ، الشام ، الشام » . « 3 »\r\n- دمشق ، خرابهء شام ، رقيه\r\n\r\nشام غريبان\r\nدر لغت ، به معناى شب مردم غريب و از يار و ديار دور افتاده است ، شام مسافران كه وحشتناك مىباشد . شام غريبان گرفتن : زارى كردن به درد ، چنان كه بر وفات كسى گريستن و غم نمودن . شب اوّل وفات كسى براى خانوادهء آن كس ، شب يازدهم محرّم و عزادارى بعد از آن شب . « 4 » در اصطلاح ، به مراسم سوگوارى شبانه در شب يازدهم محرّم گفته مىشود كه مردم به صورت دو گروه مجزّا ، پس از غروب آفتاب عاشورا در مسجدها و تكيه‌ها ، با خواندن نوحه‌هاى غمگين ، ياد اسراى اهل بيت را گرامى مىدارند . اين برنامه ، اغلب با در دست داشتن شمعهايى و در شب تاريك يازدهم محرّم انجام مىگيرد و بيشتر از كودكان و نهالان در اين سوگوارى تمثيلى استفاده مىشود . ياد كردى است از آوارگى اهل بيت امام حسين « ع » و كودكان بازمانده از شهداى كربلا كه در غروب عاشورا ، بىپناه و درمانده ، در ظلمت اندوهبار شب ، در دشت و بيابان كربلا به سر آوردند . در اين شب ، « مراسمى ساده و غم‌انگيز برپا مىشود و عزاداران با لباسهاى سياه و شمعى افروخته در دست گرفته ، كاه بر سر مىپاشند و نوحه‌هاى غم‌انگيز مىخوانند و دسته دسته در معابر\r\n\r\n\r\n","description":"","footnote":"\r\n( 1 ) - سفينة البحار ، ج 1 ، ص 680 .\r\n( 2 ) - دربارهء شام و قبور متبركه و مدفونين در آنجا ، از جمله ر . ك : « شام سرزمين خاطره‌ها » مهدى پيشوايى .\r\n( 3 ) - عنوان الكلام ، فشاركى ، ص 118 .\r\n( 4 ) - لغت‌نامه ، دهخدا .\r\n","page_name":" 240 ","page_number":240},
  {"content":"\r\n\r\nحركت مىكنند و هر چند قدم ، مدّتى مىنشينند و مىگريند ، آرام و غمناك . در اين مراسم بكلّى سينه‌زنى نمىشود و علم و بيرق نيز حركت داده نمىشود » . « 1 »\r\n\r\nشاه دين - حسين بن على « ع »\r\n\r\nشاه زنان - شهربانو\r\n\r\nشبث بن ربعى\r\nفرمانده نيروهاى پيادهء عمر سعد در كربلا . وى از طايفهء بنى تميم و از جمله كسانى بود كه به حسين بن على « ع » نامه براى آمدن به كوفه نوشته بود . گرچه وى از چهره‌هاى معروف كوفه و در ابتدا از ياران على « ع » بود و حضرت او را همراه « عدىّ بن حاتم » نزد معاويه فرستاد و در جنگ صفّين هم در ركاب امير المؤمنين بود ، ليكن در مسير حركت به سوى نهروان ، همراه چند نفر ديگر سر از اطاعت آن حضرت بازتافتند و به خوارج پيوستند . على « ع » از آيندهء او خبر داده بود و به او و عمرو بن حريث فرمود : به خدا قسم شما دو نفر با فرزندم حسين « ع » خواهيد جنگيد . « 2 » روز عاشورا نيز امام حسين « ع » در اوّلين سخنرانى مفصّل خويش خطاب به كوفيان از او هم نام برد و در اتمام حجّتى كه با آنان داشت و سخنان او را قطع مىكردند و گوش نمىدادند ، از جمله فرمود :\r\n« . . . يا شبث بن ربعى و يا . . . أ لم تكتبوا الىّ ان قد أينعت الثّمار و اخضرّ الجناب و انّما تقدم على جند لك مجنّدة ؟ . . . » « 3 » اى شبث بن ربعى و . . . مگر شما به من ننوشتيد كه ميوه‌ها رسيده و اطراف سر سبز است ، اگر بيايى لشكريانى مجهّز براى تو آماده است ؟\r\nشبث بن ربعى از چهره‌هاى متلوّن تاريخ بود . هم در قتل حسين بن على « ع » شركت داشت و پس از عاشورا مسجدى در كوفه تجديد بنا كرد ، به شكرانهء و خوش‌حالى از كشته شدن حسين « ع » ، سپس همراه مختار ، به خونخواهى حسين بن على « ع » پرداخت و رئيس پليس مختار شد ، سپس در كشتن مختار هم حضور داشت . پيشتر با سجاح ( مدعى دروغين نبوّت ) همكارى داشت ، مسلمان شد ، بر ضدّ عثمان شوريد ، توبه كرد و از خوارج شد . به جاى بيعت با على « ع » با يك سوسمار بيعت كرد و مىگفت با هم برابرند ! « 4 » اين مرد\r\n\r\n\r\n","description":"","footnote":"\r\n( 1 ) - تعزيه در ايران ، صادق همايونى ، ص 289 .\r\n( 2 ) - معارف و معاريف ، ج 3 ، ص 1298 .\r\n( 3 ) - انساب الأشراف ، ج 3 ، ص 188 ، بحار الأنوار ، ج 45 ، ص 7 ( در بحار ، اسم او قيس بن اشعث آمده است ) .\r\n( 4 ) - تنقيح المقال ، مامقانى ، ج 2 ، ص 80 .\r\n","page_name":" 241 ","page_number":241},
  {"content":"\r\n\r\nبد دل و خبيث ، سرانجام در سنّ هشتاد سالگى در كوفه در گذشت .\r\n\r\nشب شعر عاشورا\r\nنام مجموعه‌اى چند جلدى ، حاوى اشعارى است كه در يادوارهء « شب شعر عاشورا » در چندين سال متوالى در « حسينيهء 15 خرداد » شيراز ارائه شده است . محور شعرها سيد الشهدا و نهضت حسينى و ياران و فرزندان شهيد آن حضرت است و از سروده‌هاى شاعران معاصر كه در آن جلسات شعر خوانده يا براى آن شعر فرستاده‌اند گرد آمده است .\r\nشب شعر عاشورا از مهر ماه سال 1365 ( محرم 1407 ) آغاز شده است و همه‌ساله در ماه محرّم برگزار مىگردد . نهمين شب شعر عاشورا ، در تير ماه 1374 ( صفر 1416 ) برگزار شد و سروده‌هاى شاعران بر محور حضرت قاسم و عمرو بن جناده ( دو شهيد 13 ساله كربلا ) ارائه گرديد .\r\n- شعر عاشورا ، عاشورا و شعر فارسى ، ادب الطّف\r\n\r\nشب عاشورا\r\n امشب شهادتنامهء عشّاق امضا مىشود * فردا ز خون عاشقان اين دشت ، دريا مىشود « 1 » \r\nشب دهم محرّم سال 61 هجرى ، امام حسين « ع » و يارانش با نيايش و نماز ، به آماده‌سازى خود و سلاحها و تحكيم ميثاقهاى استوار يارى و فداكارى پرداختند ، چرا كه فرداى آن روز ، حماسهء عظيم عاشورا و شهادت حياتبخش آنان رقم مىخورد . شب عاشورا را امام حسين « ع » از سپاه كوفه مهلت خواست تا به عبادت و تلاوت بپردازد .\r\nهمان شب ، براى يارانش سخنرانى كرد و آنان مراتب اخلاص و وفاى خويش را در سخنرانيهاى پرشور خود ابراز كردند . در همين شب بود كه ياران شهادت طلب ، از خوش‌حالى سعادت شهادت كه فردا نصيبشان مىشد با هم مزاح مىكردند ، مثل حبيب و برير ، و صداى ياران امام به نجوا و زمزمهء نيايش ، همچون كندوى زنبوران به گوش مىرسيد . « 2 » شب عاشورا لحظه‌اى چشمان امام را خواب گرفت . رسول خدا را در خواب ديد كه به او خبر شهادتش را مىداد . اين خواب ، اهل بيت را آشفته و گريان ساخت . در چنين شبى ، امام در خيمهء خويش به آماده‌سازى سلاح خود مشغول بود و شعر « يا دهر افّ لك من خليل . . . » را مىخواند ، امام سجاد كه در خيمه بود با شنيدن آن چشمش\r\n\r\n\r\n","description":"","footnote":"\r\n( 1 ) - حسان .\r\n( 2 ) - حياة الامام الحسين ، ج 3 ، ص 175 .\r\n","page_name":" 242 ","page_number":242},
  {"content":"\r\n\r\nاشكبار شد و زينب گريست و امام حسين « ع » خواهر را دلدارى داد و به صبر سفارش كرد . آن شب ، شب قدر بزرگمردانى بود كه با انتخاب شهادت ، عزّت ابدى و نام جاودان را براى خود رقم زدند .\r\n\r\nشبه پيغمبر\r\nلقب على اكبر « ع » فرزند شهيد امام حسين عليه السلام است كه در ركاب پدر ، روز عاشورا به خون غلطيد . وى از نظر چهره ، شبيه پيامبر خدا بود . سيد الشهدا « ع » نيز هنگام عزيمت جوانش به ميدان ، فرمود : « اللّهم اشهد على هؤلاء القوم فقد برز اليهم غلام اشبه الناس خلقا و خلقا و منطقا برسولك و كنّا اذا اشتقنا الى وجه رسولك نظرنا الى وجهه . . . » « 1 »\r\nخدايا شاهد باش و گواهى بر اين قوم بده ، جوانى به سوى آنان به ميدان رفت كه در خلقت و اخلاق و گفتار ، شبيه‌ترين مردم به رسول تو بود و هرگاه مشتاق سيماى پيامبرت بوديم به چهرهء او نگاه مىكرديم . على اكبر ، آيينهء احمد نما بود ، احمد ثانى ، دوباره پيامبر !\r\n يا رب اين صوت محمّد يا صداى اكبر است * روى ماه احمد است اين يا لقاى اكبر است « 2 » \r\n- على اكبر\r\n\r\nشبيب بن عبد اللّه ، مولى حرث\r\nاز شهداى كربلاست . وى از شجاعان كوفه بود كه در كربلا همراه سيف و مالك ( پسران سريع ) به حسين « ع » پيوست و جزء شهداى حملهء اوّل در روز عاشورا بود كه پيش از ظهر شهيد شد . شبيب از صحابهء پيامبر خدا بود و همراه على « ع » نيز در جنگهاى سه‌گانه‌اش شركت داشت . « 3 »\r\n\r\nشبيه‌خوانى - تعزيه\r\n\r\nشبيه گردان - معين البكاء\r\n\r\nشجاعت\r\nدلاورى و بىباكى براى مقابله با دشمن و نهراسيدن از خطرها و اقدامهاى دشوار يكى از بهترين ملكات اخلاقى است كه در حسين بن على « ع » و ياران شهيدش و اسيران آزادىبخش جلوه‌گر بود . ريشهء روح حماسى در ميدانهاى نبرد ، خصلتهاى فرد و زمينه‌هاى تربيتى اوست . وراثت خانوادگى نيز در شجاع بودن افراد مؤثّر است .\r\n\r\n\r\n","description":"","footnote":"\r\n( 1 ) - مقتل خوارزمى ، ج 2 ، ص 30 .\r\n( 2 ) - حسان .\r\n( 3 ) - عنصر شجاعت ، ج 2 ، ص 138 .\r\n","page_name":" 243 ","page_number":243},
  {"content":"\r\n\r\nقيام كربلا از نخستين مراحلش تا پايان آن ، صحنه‌هاى بروز شجاعت بود . قاطعيّتى كه امام حسين « ع » در ابراز مخالفت با يزيد و امتناع از بيعت داشت ، تصميم به حركت به سوى كوفه و مبارزه با يزيديان ، متزلزل نشدن روحيه از شنيدن اخبار و اوضاع داخل كوفه ، اعلام آمادگى براى نثار خون در راه احياى دين ، نهراسيدن از انبوه سپاهى كه آن حضرت را در كربلا محاصره كردند ، قيام افتخار آفرين مسلم بن عقيل در كوفه ، رسوا ساختن امويان توسّط قيس بن مسهّر در حضور والى كوفه و عامّهء مردم ، رزم‌آوريهاى سلحشورانه و بىنظير امام حسين « ع » و سربازان و خاندانش ، جنگ نمايان عباس و على اكبر و قاسم و يكايك اولاد على و فرزندان عقيل ، خطبه‌هاى زينب و سجّاد « ع » در كوفه و شام و . . .\r\nصدها صحنهء حماسى ، همه جلوه‌هايى از شجاعت است كه از الفباى « فرهنگ عاشورا » ست . خاندان پيامبر در شجاعت و قوّت قلب و دليرى نمونه بودند و آنچه در دلشان نبود ، هراس از دشمن بود . ميدانهاى جنگ در زمان رسول خدا و پس از او در جنگهاى جمل ، صفين و نهروان ، نشان دهندهء شجاعت آل على است .\r\nامام سجاد « ع » در خطبهء خويش در كاخ يزيد ، شجاعت را از جمله خصلتهاى برجسته‌اى بر شمرد كه خداوند به آن دودمان بخشيده است : « اعطينا العلم و الحلم و السّماحة و الفصاحة و الشّجاعة . . . » . « 1 » اين شجاعت ، هم در گفتار و زبان‌آورى بود ، هم در مواجهه با خصم و نبرد با دشمن و يك تنه به درياى سپاه تاختن و هم در تحمّل مصائب و شدايد و خود را نباختن و خوارى نپذيرفتن . شجاعت حسين و يارانش را دوست و دشمن ستوده‌اند . دستور عمر سعد براى حملهء عمومى و سنگباران كردن مبارزان جبههء امام ، نشان دلاورى آنان و بزدلى سپاه كوفه بود . حميد بن مسلم كه راوى صحنه‌هاى كربلاست مىگويد : به خدا سوگند هيچ محاصره شده‌اى در انبوه مردم را كه فرزندان و خاندان و يارانش كشته شده باشد ، همچون حسين بن على نديده‌ام كه قوىدل و استوار و شجاع باشد . مردان دشمن او را محاصره مىكردند ، او با شمشير بر آنان حمله مىآورد و همه از چپ و راست مىگريختند . شمر چون چنين ديد ، به نيروهاى سواره دستور داد تا به پشتيبانى نيروهاى پياده شتابند و امام را از هر طرف تير باران كنند : « فو الله ما رأيت مكثورا قطّ قد قتل ولده و اهل بيته و اصحابه اربط جأشا و لا امضى جنانا منه عليه\r\n\r\n\r\n","description":"","footnote":"\r\n( 1 ) - بحار الأنوار ، ج 45 ، ص 138 و 174 .\r\n","page_name":" 244 ","page_number":244},
  {"content":"\r\n\r\nالسلام . . . » . « 1 » گرچه در برخى منابع تاريخى و مقتلها آمار كشته‌هاى دشمن كه در حملات ياران جبههء حسين كشته شدند ، مبالغه‌آميز و باور نكردنى نقل شده است و همهء آنها را نمىتوان پذيرفت ، ولى آنچه بىشك ثابت است و غير قابل انكار ، شجاعت شگفت آن فدائيان راه خداست . پيروان نهضت و خط عاشورا نيز درس شجاعت را از كربلا آموخته‌اند و از دشمن ، هرچه قوى و مجهّز و مسلّح باشد ، بيمى به دل راه نمىدهند .\r\nشهامت نيروهاى بسيجى در سالهاى دفاع مقدس در جبهه‌هاى ايران ، الهام گرفته از عاشوراست .\r\n حسين اى درس‌آموز شجاعت * بسيجى از تو آموزد شهامت \r\n به روى سينه و پشت بسيجى * نوشته : يا زيارت ، يا شهادت « 2 » \r\n- فرهنگ عاشورا ، اصحاب امام حسين\r\n\r\nشراف\r\nبه معناى بلندى است . نام منزلى از منزلگاههاى ميان مكه تا كوفه كه امام حسين « ع » آنجا هم فرود آمد . منطقه‌اى پرآب و درخت كه تا واقصه ( يكى ديگر از منزلگاهها ) 5 / 7 كيلومتر فاصله دارد . حرّ در اينجا راه را بر حسين « ع » بست . امام و همراهان شب را آنجا ماندند . سحرگاهان حضرت به جوانان كاروان دستور داد تا مىتوانند آب بسيارى ذخيره بردارند . همهء مشكها و ظرفها را پر از آب كردند . پس از حركت از آنجا بود كه با سپاه حرّ برخورد كردند كه همه تشنه بودند . حضرت فرمود تا سپاه حرّ ، حتى اسبهاى آنان را با آبهاى ذخيره سيراب كنند . « 3 » شراف ، نام مردى بوده كه در اين محلّ چشمه و چاههاى پرآبى احداث كرده بود . « 4 »\r\n\r\nشريح قاضى\r\nقاضى معروف كوفه كه وابسته به امويان بود . شريح بن حارث ، در اصل يمنى بود و در زمان عمر به قضاوت كوفه منصوب شد و مدّت 60 سال اين شغل را داشت ، جز در ايّام عبد الله زبير كه سه سال اين كار را ترك كرد و در ايّام حجّاج ، دست از اين كار كشيد و\r\n\r\n\r\n","description":"","footnote":"\r\n( 1 ) - ارشاد ، شيخ مفيد ، ج 2 ، ص 111 ( چاپ كنگرهء شيخ مفيد ) .\r\n( 2 ) - از مؤلف .\r\n( 3 ) - الحسين فى طريقه الى الشهادة ، على بن حسين هاشمى ، ص 94 .\r\n( 4 ) - مقتل الحسين ، مقرّم ، ص 213 .\r\n","page_name":" 245 ","page_number":245},
  {"content":"\r\n\r\nخانه‌نشين شد تا زمان مرگش در سال 97 يا 98 هجرى ، كه عمرش بيش از صد سال بود .\r\nدر زمان على « ع » هم مدّتى بر منصب قضاوت بود . وقتى امام ، وى را به اين منصب گماشت ، بر او شرط كرد كه هيچ حكمى را اجرا نكند مگر آنكه آن را بر آن حضرت عرضه كند . « 1 » على « ع » يك بار بر او خشم گرفت و از كوفه بيرونش كرد . وى طبع شعر هم داشت و شوخ طبع بود . « 2 »\r\nوقتى ابن زياد در كوفه ، هانى بن عروه را دستگير و در قصر با او بدرفتارى كرد ، هواداران هانى در بيرون ، به فكر اين كه او را كشتند ، سر و صدا راه انداختند . شريح قاضى به امر ابن زياد بيرون قصر آمد و شهادت داد كه هانى زنده است ، تا جمعيت هوادار او متفرّق شوند . « 3 » معروف است كه وى به دستور عبيد اللّه زياد ، فتوا داد كه چون حسين بن على « ع » بر خليفهء وقت خروج كرده است ، دفع او بر مسلمانان واجب است . چهرهء شريح قاضى ، به عنوان عالم وابسته به دربار ستم و در خدمت زور و تزوير شناخته مىشود و هميشه براى كوبيدن حق ، از چهرهء افراد مذهبى و موجّه كه مردم حرفشان را مىپذيرند استفاده مىكنند . شريح نيز در منصب قضاوت بود و چنين سوء استفاده‌اى از موقعيّت او به نفع حكومت جور انجام گرفت .\r\n\r\nشريعه\r\nدر لغت ، به معناى راهى است كه به آب رود ، يا دريا منتهى مىشود ، آبشخور ، جاى برداشتن آب از رودخانه ، نهر كوچكتر كه آب رود ، از آن طريق بر دشت ، مسلط مىشود .\r\nلغات ديگر اين اصطلاح عبارت است از : مشرع ، مشرعه ، شرعه ، مشرب ، منهل ، ورد ، مورد ، آبخور ، آبشخور ، شريعهء فرات . « 4 » در روز عاشورا ، عباس بن على « ع » براى آب آوردن از فرات به شريعه رفت . در حاشيهء رودخانهء فرات ، منطقهء نخلستانى بود . در همان شريعه بود كه در پشت نخل كمين كرده دست راست او را از كار انداختند و در همان مسير به شهادت رسيد و همانجا نيز دفن شد .\r\n- فرات ، آب\r\n\r\n\r\n","description":"","footnote":"\r\n( 1 ) - وسائل الشيعة ، ج 18 ، ص 6 .\r\n( 2 ) - بحار الأنوار ، ج 42 ، ص 175 . حالات مفصّل او را در همين مأخذ مطالعه كنيد .\r\n( 3 ) - مروج الذّهب ، ج 3 ، ص 57 .\r\n( 4 ) - لغت‌نامه ، دهخدا .\r\n","page_name":" 246 ","page_number":246},
  {"content":"\r\n\r\n\r\nشش‌ماهه - علىّ اصغر\r\n\r\nشطّ - فرات\r\n\r\nشعار امام حسين « ع »\r\nمسلمانان ، در جنگهاى صدر اسلام ، شعارهاى بخصوصى داشتند . پيامبر و ائمّه « ع » نيز شعار خاصّ داشتند . گاهى اين شعار در نگين انگشتر حكّ مىشد . امام صادق « ع » فرمود .\r\nشعار ما « يا محمّد يا محمّد » است ، شعار حسين ، « يا محمّد » بود . « 1 »\r\n- نقش نگين حسين « ع »\r\n\r\nشعار توّابين - يا لثارات الحسين\r\n\r\nشعارهاى عاشورا\r\nبرخى از كلمات سيد الشهدا « ع » چه در فاصلهء مدينه تا كربلا و چه در روز عاشورا ، داراى پيامهاى مؤثر و ديدگاههاى الهام‌بخش براى جهاد و كرامت است . اين سخنان يا در ضمن خطبه‌ها آمده است ، يا رجزها و اشعار آن حضرت ، و حالت شعارى به خود گرفته است . مىتوان هدف حسينى و انديشه‌ها و روحيه‌هاى عاشورايى را از آنها دريافت و آن فرازهاى فروزان را شعارهاى نهضت عاشورا دانست . برخى از اين شعارها چنين است :\r\n1 - « على الاسلام السلام ، اذ بليت الأمّة براع مثل يزيد » « 2 » ( اين را در پاسخ مروان در مدينه فرمود ، كه از آن حضرت مىخواست تا با يزيد بيعت كند ) .\r\n2 - « و اللّه لو لم يكن ملجأ و لا مأوى لما بايعت يزيد بن معاوية » « 3 » ( در پاسخ برادرش محمّد حنفيّه فرمود ) .\r\n3 - « انّى لا ارى الموت الّا سعادة و الحياة مع الظالمين الّا برما » « 4 » ( خطاب به يارانش در كربلا ) .\r\n4 - « الناس عبيد الدنيا و الدّين لعق على ألسنتهم يحوطونه ما درّت معايشهم فاذا محّصوا بالبلاء قلّ الدّيّانون » « 5 » ( در مسير رفتن به كربلا در منزلگاه ذى حسم ) .\r\n5 - « الا ترون انّ الحقّ لا يعمل به و انّ الباطل لا يتناهى عنه ؟ فليرغب المؤمن فى لقاء ربّه\r\n\r\n\r\n","description":"","footnote":"\r\n( 1 ) - معالى السبطين ، ج 2 ، ص 32 .\r\n( 2 ) - موسوعة كلمات الامام الحسين ، ص 284 .\r\n( 3 ) - بحار الأنوار ، ج 44 ، ص 329 ، اعيان الشيعة ، ج 1 ، ص 588 .\r\n( 4 ) - بحار الأنوار ، ج 44 ، ص 381 .\r\n( 5 ) - تحف العقول ( چاپ جامعهء مدرسين ) ، ص 245 ، بحار الأنوار ، ج 75 ، ص 117 .\r\n","page_name":" 247 ","page_number":247},
  {"content":"\r\n\r\nمحقّا . . . » « 1 » ( در كربلا خطاب به اصحاب خويش فرمود ) .\r\n6 - « خطّ الموت على ولد آدم مخطّ القلادة على جيد الفتاة » « 2 » ( از سخنرانى امام حسين « ع » در مكّه پيش از خروج به سوى كوفه ، در ميان جمعى از خانواده ، ياران و شيعيان خويش ) .\r\n7 - « من رأى سلطانا جائرا مستحلّا لحرام اللّه ، ناكثا عهده مخالفا لسنّة رسول اللّه يعمل فى عباد اللّه بالإثم و العدوان فلم يغيّر عليه بفعل و لا قول كان حقّا على اللّه ان يدخله مدخله » « 3 » ( در منزلگاه بيضه ، در مسير كوفه ، خطاب به سپاه حرّ ) .\r\n8 - « ما الإمام ، الّا العامل بالكتاب و الآخذ بالقسط و الدّائن بالحقّ و الحابس نفسه على ذات اللّه » « 4 » ( امام اين صفات امام راستين را در پاسخ به دعوتنامه‌هاى كوفيان نوشت و توسّط مسلم بن عقيل به كوفه فرستاد ) .\r\n9 - « سأمضى و ما بالموت عار على الفتى اذا ما نوى حقّا و جاهد مسلما » « 5 » ( شعر از ديگرى است ، امّا امام حسين « ع » آن را در پاسخ به تهديدهاى حرّ ، در مسير كوفه خواند ) .\r\n10 - « رضى اللّه رضانا اهل البيت ، نصبر على بلائه و يوفّينا اجر الصّابرين » « 6 » ( در خطبه‌اى كه هنگام خروج از مكّه ايراد نمود ، خطاب به اصحاب و ياران فرمود ) .\r\n11 - « من كان باذلا فينا مهجته و موطّنا على لقاء اللّه نفسه فليرحل معنا » « 7 » ( در آستانهء خروج از مكه به سوى كوفه فرمود و راه خونين و آميخته به شهادت را ترسيم فرمود ) .\r\n12 - « انّما خرجت لطلب الإصلاح فى امّة جدّى » « 8 » ( در وصيّت نامهء سيد الشهدا « ع » به برادرش محمّد حنفيّه آمده است كه قبل از خروج به سوى مدينه نوشت ) .\r\n13 - « لا اعطيكم بيدى اعطاء الذّليل و لا أقرّ اقرار العبيد [ لا أفرّ فرار العبيد 
  ] » « 9 » ( در سخنرانى صبح عاشورا ، خطاب به نيروهاى دشمن فرمود ، كه خواستار تسليم\r\n\r\n\r\n","description":"","footnote":"\r\n( 1 ) - مناقب ، ابن شهر آشوب ، ج 4 ، ص 68 .\r\n( 2 ) - لهوف ، ص 53 ، بحار الأنوار ، ج 44 ، ص 366 .\r\n( 3 ) - وقعة الطف ، ص 172 ، موسوعة كلمات الامام الحسين ، ص 361 .\r\n( 4 ) - بحار الأنوار ، ج 44 ، ص 334 .\r\n( 5 ) - همان ، ص 378 .\r\n( 6 ) - همان ، ص 366 ، اعيان الشيعة ، ج 1 ، ص 539 .\r\n( 7 ) - همان .\r\n( 8 ) - مناقب ، ابن شهر آشوب ، ج 4 ، ص 89 .\r\n( 9 ) - مقتل الحسين ، مقرّم ، ص 280 .\r\n","page_name":" 248 ","page_number":248},
  {"content":"\r\n\r\nشدن آن حضرت بودند ) .\r\n14 - « هيهات منّا الذّلّة ، يأبى اللّه ذلك لنا و رسوله و المؤمنون . . . » « 1 » ( در خطاب به سپاه دشمن فرمود ، پس از آنكه خود را سر دوراهى ذلّت و شهادت محيّر ديد . )\r\n15 - « فهل هو الّا الموت ؟ فمرحبا به » « 2 » ( در پاسخ عمر سعد ، كه نامه‌اى به آن حضرت فرستاد و خواستار تسليم شدن بود ) .\r\n16 - « صبرا بنى الكرام ، فما الموت الّا قنطرة تعبر بكم عن البؤس و الضّرّاء الى الجنان الواسعة و النعيم الدّائمة » « 3 » ( خطاب به ياران فداكار خويش در صبح عاشورا ، پس از آنكه تعدادى از اصحابش شهيد شدند ) .\r\n17 - « الموت خير من ركوب العار و العار اولى من دخول النّار » « 4 » ( كه روز عاشورا هنگام پيكار با سپاه دشمن به عنوان رجز حماسى مىخواند و شهادت را بر ننگ تسليم ، ترجيح مىداد ) .\r\n18 - « موت فى عزّ خير من حياة فى ذلّ » « 5 » ( كه مرگ سرخ ، به از زندگى ننگين است ) .\r\n19 - « ان لم يكن لكم دين و كنتم لا تخافون المعاد فكونوا احرارا فى دنياكم » « 6 » ( در آخرين لحظات پيش از شهادت ، وقتى شنيد سپاه كوفه به طرف خيمه‌هاى حرم او حمله كرده‌اند ، خطاب به پيروان ابو سفيان چنان فرمود ) .\r\n20 - « هل من ناصر ينصر ذرّيته الأطهار ؟ » « 7 » « هل من ذابّ يذبّ عن حرم رسول اللّه ؟ » « 8 » ( وقتى سيد الشهدا « ع » اين نصرت خواهى و استغاثه را بر زبان آورد كه همهء ياران و بستگانش شهيد شده بودند ) .\r\nاز مجموعهء اين جملات نورانى و حماسى كه شعارهاى حسين « ع » در نهضتش به شمار مىآيد ، تأكيد آن امام ، بر مفاهيم و ارزشهاى زير به دست مىآيد : نابودى اسلام در\r\n\r\n\r\n","description":"","footnote":"\r\n( 1 ) - نفس المهموم ، ص 131 ، مقتل خوارزمى ، ج 2 ، ص 7 .\r\n( 2 ) - موسوعة كلمات الامام الحسين ، ص 382 .\r\n( 3 ) - نفس المهموم ، ص 135 ، معانى الأخبار ، ص 288 .\r\n( 4 ) - مناقب ، ابن شهر آشوب ، ج 1 ، ص 68 .\r\n( 5 ) - بحار الأنوار ، ج 44 ، ص 192 .\r\n( 6 ) - همان ، ج 45 ، ص 51 .\r\n( 7 ) - ذريعة النجاة ، ص 129 .\r\n( 8 ) - بحار الأنوار ، ج 45 ، ص 46 .\r\n","page_name":" 249 ","page_number":249},
  {"content":"\r\n\r\nشرايط سلطهء يزيدى ، حرمت بيعت با كسى چون يزيد ، شرافت مرگ سرخ بر زندگى ذلّت بار ، اندك بودن انسانهاى راستين در صحنهء امتحان ، لزوم شهادت طلبى در عصر حاكميّت باطل ، زينت بودن شهادت براى انسان ، تكليف مبارزه با سلطهء جور و طغيان ، اوصاف پيشواى حق ، تسليم و رضا در برابر خواستهء خداوند ، همراهى شهادت طلبان در مبارزات حقجويانه ، حرمت ذلّت‌پذيرى براى آزادگان و فرزانگان مؤمن ، پل بودن مرگ براى عبور به بهشت برين ، آزادگى و جوانمردى ، يارى خواهى از همه و هميشه در راه احقاق حق و . . .\r\nبقا و جاودانگى عاشورا ، در سايهء همين تعليمات و آرمانهاست كه در كلام آن حضرت جلوه‌گر است و نهضتهاى ضدّ ستم و ضد استبداد ، همواره از اين پيامها و درونمايه‌ها الهام گرفته‌اند .\r\n درس آزادى به دنيا داد رفتار حسين * بذر همّت در جهان افشاند ، افكار حسين \r\n « گر ندارى دين به عالم ، لا اقل آزاده باش » * اين كلام نغز مىباشد ز گفتار حسين \r\n « مرگ با عزّت ز عيش در مذلّت بهتر است » * نغمه‌اى مىباشد از لعل دربار حسين « 1 » \r\n- رجز ، خطبه ، شعر امام حسين « ع »\r\n\r\nشعار هواداران مسلم - يا منصور ، امت\r\n\r\nشعر امام حسين « ع »\r\nائمه شيعه ، گاهى به اقتضاى زمان و مكان و موقعيّت ، شعر هم مىسرودند . گاهى هم به شعر شاعران پيشين ، استناد و استشهاد مىكردند . از حسين بن على « ع » نيز شعرهاى فراوانى نقل شده است ، چه آنچه در حوادث كربلا به صورت موعظه ، رجز و جز آن بيان كرده ، و چه آنچه پيشتر به مناسبتهاى مختلف سروده است . كتابى هم به نام « ديوان الحسين بن على » كه حاوى اشعار آن حضرت است ، چاپ شده است « 2 » و بيشتر اشعار آن ، مواعظ و حكمت است .\r\nدر نهضت عاشورا ، امام حسين « ع » هم شعرهايى از خود دارد ، هم شعرهايى از شعراى عرب كه به آنها تمثّل كرده است ، مانند شعرى با اين مطلع : « فان نهزم فهزّامون قدما . . . » يا\r\n\r\n\r\n","description":"","footnote":"\r\n( 1 ) - حسين پيشواى انسانها ، ص 70 ( شعر از فضل اللّه صلواتى ) .\r\n( 2 ) - گردآورنده : محمّد عبد الرحيم ، ناشر : دار المختارات العربيّه ، چاپ اوّل 1412 ق ، 222 صفحه ، در اين كتاب ، كه فصولى در زندگى امام هم دارد ، به شرح لغات اشعار هم پرداخته و ترتيب الفبايى قافيه رعايت شده است .\r\n","page_name":" 250 ","page_number":250},
  {"content":"\r\n\r\nشعر ديگرى با اين آغاز : « مهلا بنى عمّنا ظلامتنا . . . » اما برخى از آنچه از شعرهاى خود آن حضرت است ، چنين است : وقتى در منزلگاه صفاح با فرزدق برخورد كرد و اوضاع داخلى كوفه و سست رأيى بيعت كنندگان را شنيد ، چنين سرود :\r\n لئن كانت الدنيا تعدّ نفيسة * فدار ثواب اللّه اعلى و انبل \r\n و ان كانت الأبدان للموت انشأت * فقتل امرئ بالسّيف فى اللّه افضل \r\n و ان كانت الأرزاق شيئا مقدّرا * فقلّة سعى المرء فى الرّزق اجمل \r\n و ان كانت الأموال للتّرك جمعها * فما بال متروك به المرء يبخل \r\nشب عاشورا پس از سخنرانى براى ياران و اعلام وفادارى از سوى آنان ، به خيمهء خود بازگشت و در حالى كه به اصلاح و آماده‌سازى شمشير خود مشغول بود ، چنين مىسرود :\r\n يا دهر افّ لك من خليل * كم لك بالإشراق و الأصيل \r\n من صاحب و طالب قتيل * و الدّهر لا يقنع بالبديل \r\n و انّما الأمر الى الجليل * و كلّ حىّ سالك السبيل « 1 » \r\nروز عاشورا ، رجزى را كه در يكى از حمله‌هايش مىخواند ، اين بود :\r\n الموت اولى من ركوب العار * و العار اولى من دخول النّار \r\nو در حمله به جناح چپ لشكر عمر سعد ، چنين رجز مىخواند :\r\n انا الحسين بن علىّ * آليت ان لا انثنى \r\n احمى عيالات ابى * امضى على دين النّبى \r\nو نيز در طول رزم‌آورىها و حماسه‌آفرينىهاى خود ، چنين رجزى بر لب داشت :\r\n انا ابن علىّ الخير ، من آل هاشم * كفانى بهذا مفخرا حين افخر \r\n و جدّى رسول اللّه اكرم من مشى * و نحن سراج اللّه فى الناس يزهر \r\n و فاطمة امّى سلالة احمد * و عمّى يدعى ذو الجناحين جعفر \r\n و فينا كتاب اللّه انزل صادقا * و فينا الهدى و الوحى و الخير يذكر \r\nو شعر بلند ديگرى دارد ، با اين مطلع :\r\n غدر القوم و قدما رغبوا * عن ثواب اللّه ربّ الثّقلين \r\nكه هنگام حمله به دشمن سوار بر اسب ، ابيات آن را مىخواند . « 2 »\r\n\r\n\r\n","description":"","footnote":"\r\n( 1 ) - در بعضى نقلها « سالك سبيلى » است .\r\n( 2 ) - بحار الأنوار ، ج 45 ، ص 47 . البته در متن اشعار ، در منابع مختلف تفاوتهاى جزئى وجود دارد .\r\n","page_name":" 251 ","page_number":251},
  {"content":"\r\n\r\nبرخى اشعار هم به امام حسين « ع » نسبت داده شده ، در حالى كه قرنها پس از آن حضرت ، از زبان آن امام شهيد سروده شده ، و رواج يافته است ، از قبيل :\r\n ان كان دين محمّد لم يستقم * الّا بقتلى يا سيوف خذينى « 1 » \r\n\r\nشعر عاشورا\r\nاستفاده از قالب نافذ و ماندگار شعر براى زنده نگهداشتن حماسهء عاشورا و ياد امام حسين « ع » از ديرباز رواج داشته و مورد تشويق اهل بيت بوده است و مرثيه ، از محورهاى عمدهء سروده‌هاى شاعران شيعى و علاقه‌مند به خاندان نبوّت به شمار مىآمده و مىآيد .\r\nامام حسين « ع » كشتهء اشكها و زندهء مرثيه‌هاست . از حضرت صادق « ع » روايت است : « ما من احد قال فى الحسين شعرا فبكى و ابكى به الّا اوجب اللّه له الجنّة و غفر له » « 2 » از اين رهگذر ، انبوهى از سروده‌هاى عاشورايى در قالب قصيده ، مثنوى ، رباعى ، دو بيتى ، تركيب بند ، نوحه و تعزيه در فرهنگ دينى ما وجود دارد كه در سوگواريها و مناسبتهاى گوناگون مورد بهره‌بردارى قرار مىگيرد .\r\nشاعران عاشورايى ، احساس خويش را نسبت به آن حماسه در قالب شعر ، بيان مىكنند و از اين راه ، بخشى از ادبيّات غنى شيعه در زبانهاى مختلف شكل مىگيرد . در زبان عربى ، از همان آغاز ، پس از حادثهء كربلا ، آن ماجرا به شعر راه يافت و بازماندگان شهدا از اهل بيت « ع » به سرودن مرثيه پرداختند . سپس شاعران ديگر در سالها و قرنهاى ديگر ، همواره شعر را در ترسيم نهضت كربلا و مصيبتهاى اهل بيت به كار گرفتند . سلسلهء شاعران مرثيه سرا طولانى است . از جمله مىتوان از اينان ياد كرد : سليمان بن قته ( م 126 ) ، كميت بن زيد ( م 126 ) ، سيّد حميرى ( م 183 ) ، منصور نمرى ( م 190 ) ، دعبل خزاعى ( م 246 ) ، صنوبرى ( م 334 ) ، زاهى ( م 352 ) ، ابو فراس حمدانى ( م 357 ) ، سيّد رضى ( م 406 ) ، علاء الدين حلّى ( م 786 ) ، ابراهيم كفعمى ( م 905 ) و . . . ديگران .\r\nسبك شاعران در سرودن شعر عاشورا نيز متفاوت بوده است . برخى در قالب سوزناكترين مرثيه‌ها ، عواطف را بر انگيخته‌اند و به جنبه‌هاى عاطفى و روحى بيشتر تكيه\r\n\r\n\r\n","description":"","footnote":"\r\n( 1 ) - از شيخ محسن ابى الحب خثعمى ( 1305 - 1235 ق ) است از شاعران خاندان آل ابى الحبّ در كربلا كه ديوان مخطوطى دارد به نام « الحائريات » و بيت بالا ، در يكى از قصايد مشهور اوست ( تراث كربلا ، سلمان هادى طعمه ، ص 156 ) .\r\n( 2 ) - رجال شيخ طوسى ، ص 289 .\r\n","page_name":" 252 ","page_number":252},
  {"content":"\r\n\r\nداشته‌اند ، برخى حالت مقتل و واقعه نگارى و ثبت قضايا را دارد ، برخى هم بخصوص از شاعران متأخّر و معاصر ، چه عرب و چه فارس ، در سروده‌هاى خويش حالت نقد نسبت به عزادارى و گريهء صرف دارند و عاشورا را از زاويهء حماسى و انقلابىاش نگريسته و مطرح ساخته‌اند ، تا الگويى براى مبارزه با ستم و ستمگران و فقر آفرينان و دفاع از حق و عدل و انسانيت و آزادگى باشد و از اينكه شيعه و مسلمانان ، از حادثهء عاشورا تنها به گريه و ماتم بسنده كنند و درس تعهّد اجتماعى و تلاش و تحرّك سياسى نگيرند ، نكوهش كرده‌اند . در هر صورت ، آنچه در شعر عاشورا ضرورى است ، آن است كه هم مستند و صحيح و متّكى به منابع معتبر تاريخى و حديثى باشد ، هم چهرهء منفى و انحرافى از شخصيتهاى عاشورا و واقعهء كربلا كه رنگ ذلت و زبونى دارد يا آميخته به اغراق و گزافه‌گويى است ، نداشته باشد .\r\n- مدايح و مراثى ، شب شعر عاشورا ، ادبيات عاشورا ، ادب الطّف ، عاشورا و شعر فارسى\r\n\r\nشفاعت\r\nواسطه شدن در آمرزش گناهان نزد خداوند . مقام برجسته‌اى كه خداوند به پيامبر و ائمّه و علما و شهدا داده است . مفسران تعبير « مقام محمود » را در قرآن ، به شفاعت تفسير كرده‌اند . يكى از شفيعان هم حسين بن على « ع » است . شفاعت حسين « ع » هم در آخرت سبب نجات گنهكاران از عذاب دوزخ است ، هم در دنيا سبب فلاح و رستگارى علاقه‌مندان به آن حضرت و سوگواران در عزاى اوست . به فرموده پيامبر ، همهء ديده‌ها در قيامت گريانند ، مگر چشمى كه در عزاى حسينى گريسته باشد ، كه خندان و مژده‌يافتهء به بهشت است « كلّ عين باكية يوم القيامة الّا عين بكت على مصاب الحسين فانّها ضاحكة مستبشرة بنعيم الجنّة » . « 1 » طبق احاديثى ، رسول خدا پاداش شهادت حسين « ع » را به صورت حق شفاعت براى گنهكاران امّت از خدا دريافت كرده است .\r\nحسين بن على « ع » شفيع شيعيان است . در زيارتنامهء او هم آمده است : « و ان شفعت شفّعت » . « 2 » « فكن لى شفيعا الى اللّه » « 3 » و « اللّهم ارزقنى شفاعة الحسين يوم الورود » « 4 » در\r\n\r\n\r\n","description":"","footnote":"\r\n( 1 ) - بحار الأنوار ، ج 44 ، ص 293 . روايات مربوط به آثار و پاداش گريه بر آن حضرت در بحار الأنوار ، ج 44 ، ص 278 به بعد .\r\n( 2 ) - مفاتيح الجنان ، ص 419 ، اعمال حرم مطهّر امام حسين « ع » .\r\n( 3 ) - همان ، ص 442 ، زيارت نيمهء رجب .\r\n( 4 ) - همان ، ص 458 ، زيارت عاشورا .\r\n","page_name":" 253 ","page_number":253},
  {"content":"\r\n\r\nحديث است : « ثلاثة يشفعون الى اللّه عزّ و جل فيشفّعون : الأنبياء ثمّ العلماء ثم الشهداء » « 1 » . نه تنها امام حسين « ع » بلكه هر شهيدى حق شفاعت دارد و اين مقام را در سايهء شهادت يافته است . محبّان امام حسين « ع » به شفاعت او معتقدند و باور دارند كه بخاطر گريه و عزادارى و محبّت نسبت به ابا عبد اللّه « ع » ، خداوند آنان را عذاب نخواهد كرد .\r\nناگفته نماند كه حسين بن على « ع » گرچه شفيع محشر است و گريه بر او گرچه بيمه كنندهء از عذاب دوزخ است ، ليكن لياقت شفاعت يافتن براى ما ، در سايهء صلاح و پاكى است . عقيده به شفاعت حسين « ع » نبايد دوستداران را به گناه و معصيت ، گستاخ و جرى سازد . اينكه بگوييم : « تمام غرق گناهيم و يك حسين داريم » ، مجوّزى براى ارتكاب گناه نيست . همانگونه كه مسيحيان معتقدند مسيح به دار آويخته شد تا موجب آمرزش مسيحيان شود ، عدّه‌اى نيز از شيعيان فكر مىكنند فلسفهء شهادت سيد الشهدا آمرزش گناهان امّت مصطفى « ص » است و اين خطاست و چنين تفكّرى زمينه‌ساز جرأت بر معصيت است . شفاعت ابا عبد اللّه « ع » درست است ، ولى ارتكاب گناه و بىمبالاتى در امر دين ، به اميد شفاعت آن حضرت ، انحراف است . شفاعت آن حضرت شامل كسانى مىشود كه نماز و واجبات دينى را سبك نشمارند و حق مردم را تضييع نكنند و لايق شفاعت او باشند .\r\n- توسل ، عزادارى ، فطرس\r\n\r\nشفق سرخ\r\nروايت است از ابن عباس كه سرخى شفق ، از روزى ديده شد و پديد آمد كه حسين « ع » شهيد شد و آسمان در شهادت او خون گريست و از آن بيشتر ، اين رنگ سرخ در افق ديده نشده بود : « انّ يوم قتل الحسين « ع » قطرت السّماء دما و انّ هذه الحمرة الّتى فى السّماء ظهرت يوم قتله و لم تر قبله » . « 2 » و از امام رضا « ع » روايت است : « لمّا قتل جدّى الحسين « ع » امطرت السّماء دما و ترابا احمر » « 3 » كه بارش خون و خاك سرخ را مىرساند .\r\n گريست در غمت زمان ، به خون نشست آسمان * شب و سياهپوشىاش شد آيت عزاى تو \r\n\r\n\r\n","description":"","footnote":"\r\n( 1 ) - بحار الأنوار ، ج 8 ، ص 34 .\r\n( 2 ) - احقاق الحق ، ج 11 ، ص 461 .\r\n( 3 ) - اثبات الهداة ، ج 5 ، ص 179 .\r\n","page_name":" 254 ","page_number":254},
  {"content":"\r\n\r\nرنگين شدن افق ، از جمله نشانه‌ها و آثار شگفت ديگرى است كه در روايات آمده كه پس از حادثهء كربلا و شهادت امام ، در جهان ديده شد . « 1 » و طبق نقلهاى متعدّد در منابع مختلف ، سابقهء شفق سرخ در آسمان ، به شهادت ابا عبد اللّه « ع » بر مىگردد . از محمد بن سيرين نيز نقل شده كه اين سرخى آسمان بعد از كشته شدن حسين « ع » ديده شد و نيز از امام باقر « ع » روايت است كه آسمان در شهادت حضرت يحيى و حضرت حسين « ع » سرخ شد . « 2 »\r\nابو العلاء معرّى در اشاره به همين شفق سرخ كه از اثر خون شهداى اهل بيت ، على و حسن و حسين « عليهم السلام » پديدار شده چنين سروده است : « 3 »\r\n و على الأفق من دماء الشهيدين علىّ و نجله شاهدان * فهما فى اواخر اللّيل فجران و فى اولياته شفقان \r\n ثبتا فى قميصه ليجيء الحشر مستعديا الى الرّحمن \r\n اين شفق سرخ كز افق شده پيدا * پرتو سيماى سرخ‌فام حسين است « 4 » \r\n- خون تازه\r\n\r\nشقوق\r\nبه معناى ناحيه‌ها . نام يكى از منزلگاههاى ميان مكّه و كوفه . اين محل نزديك كوفه و متعلّق به بنى اسد بوده و بركهء آب و چاهى داشته كه محل فرود آمدن كاروانها بوده است . « 5 »\r\nدر اين محل ، سيد الشهدا « ع » با مردى از اهل كوفه بر خورد كه از آن شهر مىآمد . اوضاع كوفه را از او پرسيد . وقتى شنيد كه مردم بر ضدّ او اجتماع كرده‌اند ، اشعارى خواند كه با اين مطلع آغاز مىشود :\r\n فان تكن الدّنيا تعدّ نفيسة * فدار ثواب اللّه اعلى و انبل « 6 » \r\n( اگر دنيا ارزشمند به حساب آيد ، خانهء پاداش الهى ، برتر و بهتر است . . . ) .\r\n- شعر امام حسين « ع » ، منزل ، شعارهاى عاشورا\r\n\r\n\r\n","description":"","footnote":"\r\n( 1 ) - بحار الأنوار ، ج 45 ، ص 204 به بعد ، عبرات المصطفين ، ج 2 ، ص 174 .\r\n( 2 ) - اثبات الهدة ، ج 5 ، ص 199 ، تاريخ الاسلام ، ج 5 ، ص 15 .\r\n( 3 ) - مناقب ، ابن شهر آشوب ، ج 4 ، ص 55 .\r\n( 4 ) - قاسم رسا .\r\n( 5 ) - الحسين فى طريقه الى الشهادة ، ص 84 .\r\n( 6 ) - مقتل الحسين ، مقرّم ، ص 211 به نقل از مناقب ابن شهر آشوب .\r\n","page_name":" 255 ","page_number":255},
  {"content":"\r\n\r\n\r\nشمايل\r\nدر اصل ، به معناى صفتها و خصلتهاى انسان است ، امّا به چهره و ويژگيها و مشخّصات صورت نيز گفته مىشود . همچنين به صورت نگارى و ترسيم چهرهء بزرگان دين و نگارگرى وقايع مذهبى « شمايل سازى » مىگويند . « شمايل گردان » نيز به كسى گويند كه « تصويرهاى قاب كردهء بزرگان دين را به معرض نمايش گذارد » . « 1 »\r\nاز سنتهاى مذهبى قديم در تكايا آن بوده كه در ايّام عزادارى براى يادآورى فرات ، تشتى پرآب در گوشه‌اى از تكيه مىنهادند ، و علمى را به ستونى به نشانى علمدارى حضرت عبّاس مىبستند و بر روى پرده‌ها يا ديوارها شمايلى از شهادت هفتاد و دو تن مىكشيدند و در و ديوار را رنگ عزا مىدادند ، تا هماهنگ با محتواى تعزيه و شبيه‌خوانى باشد . شمايل‌نگارانى هم همواره بوده‌اند كه ذوق و هنر خويش را در راه ابا عبد الله « ع » و موضوعات دينى مربوط به أئمّه وقف مىكردند . و كسانى با عنوان « پرده‌دار » به مرثيه‌خوانى پاى اين شمايل و تصويرهاى مذهبى مىپرداختند . به آنان « شمايل خوان » هم مىگفتند . تابلوهاى تصويرگران وقايع مذهبى ، بر محور قصص قرآنى ، جنگهاى پيامبر و حضرت على « ع » ، ثبت وقايع عاشورا ، خروج مختار و . . . است .\r\n- تعزيه ، شبيه‌خوانى ، پرده‌خوانى\r\n\r\nشمر بن ذى الجوشن\r\nاز فرماندهان خشن و جنايتكار سپاه كوفه در حادثهء كربلا و از قاتلان سيد الشهدا عليه السلام . وى از طايفهء بنى كلاب و از رؤساى هوازن ، و مردى شجاع بود كه در جنگ صفين هم در لشكر امير المؤمنين « ع » بود ، سپس ساكن كوفه شد و به روايت حديث پرداخت . نامش « شرحبيل » و كنيه‌اش « ابو السابغه » بود . وى از فرماندهان سپاه عمر سعد در حادثهء كربلا بود و پس از سستى ابن سعد در برخورد قاطع با امام حسين « ع » همراه با فرمانى از سوى ابن زياد به كربلا آمد كه اگر عمر سعد حاضر به انجام مأموريت نباشد ، وى آن را بر عهده گيرد . در كربلا ، فرمانده جناح چپ ميدان بود . پس از شهادت امام حسين « ع » ، عبيد الله سر امام حسين را همراه او به شام نزد يزيد فرستاد . سپس وى به كوفه بازگشت . وقتى قيام مختار در كوفه پيش آمد ، شمر از كوفه بيرون رفت . مختار غلام\r\n\r\n\r\n","description":"","footnote":"\r\n( 1 ) - فرهنگ فارسى ، معين .\r\n","page_name":" 256 ","page_number":256},
  {"content":"\r\n\r\nخويش را با گروهى به طلب او فرستاد . شمر غلام مختار را كشت و به « كلتانيه » از قراى خوزستان رفت . جمعى از سپاهيان مختار به سركردگى « ابو عمره » به جنگ او رفتند . شمر در اين نبرد كشته شد و تن او را پيش سگان انداختند . « 1 » به نقلى ديگر ، پس از خروج مختار ، دستگير و كشته شد . « 2 »\r\nنشستن او روى سينهء امام حسين « ع » براى بريدن سر مطهّر ، حمله به خيام اهل بيت ، امان‌نامه آوردن براى عباس تا او را از امام جدا كند ، از جنايات ديگر اوست . مردى آبله‌رو و بد سيرت و زشت صورت بود و زنازاده به حساب مىآمد . نامش در زيارت عاشورا ، همراه با لعنت آمده است « و لعن الله شمرا » . امام حسين « ع » ، سخن پرشور « ان لم يكن لكم دين . . . » را هنگام هجوم شمر به سراپرده امامت و خيمه‌هاى اهل بيت فرمود . « 3 » در آخرين لحظات حيات امام حسين « ع » هم كه آن حضرت بر زمين افتاده بود ، باز عدّه‌اى را تحريك كرد كه بر آن حضرت حمله آوردند . « 4 »\r\n- سران سپاه كوفه\r\n\r\nشوذب ، مولى شاكر\r\nاز شهداى كربلاست . وى ، « غلام شاكر بن عبد الله همدانى » بود و از شيعيان برجسته و از بزرگترين انقلابيّون حماسى و مخلص به شمار آمد كه در كربلا ، در كهنسالى به شهادت رسيد . « 5 » شوذب ، از حفّاظ حديث بود و از امير المؤمنين « ع » حديث شنيده و نقل مىكرد .\r\nمجلسى داشت كه شيعيان به حضورش مىآمدند تا از او حديث بشنوند . وى همراه عابس ، نامهء مسلم بن عقيل را از كوفه به مكّه خدمت امام حسين « ع » رساند . از مكه همراه امام شد و به كربلا آمد . شهادت او بعد از ظهر عاشورا و پس از شهادت حنظلة بن اسعد شبامى بود . « 6 »\r\n- عابس بن ابى شبيب ، اصحاب امام حسين « ع »\r\n\r\n\r\n","description":"","footnote":"\r\n( 1 ) - فرهنگ فارسى ، معين . بخش اعلام ، معارف و معاريف ، ج 3 ، ص 1344 .\r\n( 2 ) - سفينة البحار ، ج 1 ، ص 714 .\r\n( 3 ) - مقاتل الطالبيّين ، ص 79 .\r\n( 4 ) - ارشاد ، ص 242 .\r\n( 5 ) - انصار الحسين ، ص 79 .\r\n( 6 ) - عنصر شجاعت ، ج 1 ، ص 130 .\r\n","page_name":" 257 ","page_number":257},
  {"content":"\r\n\r\n\r\nشور زدن\r\nاز اصطلاحات خاصّ عزادارى و نوحه‌خوانى است . وقتى سينه‌زنى يا زنجير زنى به نقطهء اوج خود مىرسد ، ريتم حركات و صداها سريعتر و پرشورتر شده ، با كلماتى همچون « حسين حسين » و . . . بر سر و سينه مىزنند . گاهى هم كسانى در اين حال غش مىكنند و از خود بىخود مىشوند ، آنان را از ميان جمع بيرون برده ، آب به چهره‌اش مىريزند تا به خود آيد . وقتى دسته‌هاى عزادار و زنجير زن به حال « شور » مىرسند ، طبلها و سنجها را با شدّت بيشترى به صدا در مىآورند . اين حالت در عزاداريهاى برخى شهرها بيشتر رايج است .\r\n\r\nشهادت\r\nحاضر بودن ، گواهى دادن ، كشته شدن در راه خدا . در فرهنگ قرآنى ، از شهادت با تعبير « قتل فى سبيل الله » ياد شده است :  « وَ لا تَقُولُوا لِمَنْ يُقْتَلُ فِي سَبِيلِ اللَّهِ أَمْواتٌ بَلْ أَحْياءٌ وَ لكِنْ لا تَشْعُرُونَ »  « 1 » به كسانى كه در راه خدا كشته مىشوند ، مرده نگوييد ، بلكه آنان زنده‌اند ، ولى شما درك نمىكنيد . نيز ، خداوند مشترى اموال و جانهاى كسانى است كه در راه خدا مىجنگند ، مىكشند و كشته مىشوند و پاداش بهشت از خداوند مىگيرند :  « إِنَّ اللَّهَ اشْتَرى مِنَ الْمُؤْمِنِينَ أَنْفُسَهُمْ وَ أَمْوالَهُمْ بِأَنَّ لَهُمُ الْجَنَّةَ يُقاتِلُونَ فِي سَبِيلِ اللَّهِ فَيَقْتُلُونَ وَ يُقْتَلُونَ . . . »  « 2 »\r\nاين فداكارى و از جان‌گذشتگى در راه خدا و دين ، نهايت رستگارى انسان مؤمن است و آنان كه جان خويش را بر سر دين مىنهند ، هم به كاميابى ابدى در آخرت مىرسند ، هم شهادتشان سرچشمهء الهام و الگوى فداكارى براى ديگران محسوب مىشود . نخستين شهيد اسلام ، « سميّه » مادر عمّار ياسر بود كه با نيزهء ابو جهل در زير شكنجه به شهادت رسيد . پس از او نيز مسلمانانى كه چه زير شكنجه‌ها ، چه در جبهه‌هاى نبرد با مشركان و چه در دفاع از حق و مواجهه با حكّام ستمگر جان باخته‌اند ، همواره سرمشق آزادگان خداجوى بوده‌اند .\r\nدر علّت نامگذارى چنين مرگى به « شهادت » ، گفته‌اند : « يا بدان جهت است كه فرشتگان رحمت خدا در صحنهء شهادت حضور مىيابند ، يا بدان سبب كه خدا و رسول ،\r\n\r\n\r\n","description":"","footnote":"\r\n( 1 ) - بقره ، آيه 154 .\r\n( 2 ) - توبه ، آيه 111 .\r\n","page_name":" 258 ","page_number":258},
  {"content":"\r\n\r\nبه بهشتى بودن شهدا گواهى مىدهند ، يا اين كه شهيد در قيامت ، همراه انبيا بر امّتهاى ديگر گواهى مىدهد ، يا اين كه شهيد ، زنده و حاضر است ، به مقتضاى « احياء عند ربّهم يرزقون » ، يا بدان جهت كه شهيد ، به شهادت حق قيام مىكند تا كشته شود . » « 1 »\r\nفيض شهادت ، چنان ارزشمند است كه اولياء دين همواره از خداوند ، آرزوى آن را داشته‌اند . در دعاهاى ما نيز مكرر از خداوند ، درخواست شهادت شده است و روايات بسيارى دربارهء شهادت و جايگاه شهيد آمده است . رسول خدا « ص » فرموده است : « فوق كلّ برّ برّ حتّى يقتل الرّجل فى سبيل الله ، فاذا قتل فى سبيل الله فليس فوقه برّ » « 2 » بالاتر از هر نيكى ، نيكى است ، تا آن كه انسان در راه خدا كشته شود . پس چون در راه خدا كشته شد ، بالاتر از آن ، نيكى نيست . در احاديث است كه : شهادت ، برترين مرگ است . قطرهء خون شهيد ، نزد خدا از بهترين قطرات است . شهادت موجب آمرزش گناهان مىشود . شهيد از سؤال قبر ، مصون است و فشار قبر ندارد و در بهشت ، با حوريان هماغوش است . شهيد ، حق شفاعت دارد . شهدا اوّلين كسانىاند كه وارد بهشت مىشوند و همه به مقام شهيدان غبطه مىخورند . « 3 » شيخ مفيد ، شهادت را مقامى و الا مىداند كه آنكه در راه خدا صبر و مقاومتى كند تا آن حدّ كه خونش ريخته شود ، روز قيامت از امناى والامرتبهء الهى محسوب مىشود . « 4 » نظر به وجه الله ، از خصوصيّات شهيد است و اين نتيجهء نفى بعد لجنى از وجود خويش و رسيدن به خلود و قداست كامل در سايهء شهادت است .\r\nدر مكتب خاندان وحى ، « شهادت » مطلوب و معشوق آنان است و امامان ، يا مقتول و يا مسموم بوده‌اند و مرگشان شهادت بوده است . گرچه جان ائمّه و اولياء خدا و بندگان خالص ، عزيز است ، ولى دين خدا عزيزتر است . بنا بر اين جان بايد فداى دين گردد تا حق ، زنده بماند و اين ، همان « سبيل الله » است .\r\n شما راه خدا را باز كرديد * شهادت را شما آغاز كرديد \r\n به خون خفتيد ، تا آيين بماند * فدا كرديد جان ، تا دين بماند « 5 » \r\n\r\n\r\n","description":"","footnote":"\r\n( 1 ) - مجمع البحرين ، واژهء « شهد » .\r\n( 2 ) - بحار الأنوار ، ج 97 ، ص 10 ( چاپ بيروت ) .\r\n( 3 ) - روايات مربوط به شهادت و فضيلت شهدا را از جمله در منابع زير مطالعه كنيد : بحار الأنوار ، ج 97 ، وسائل الشيعة ، ج 11 ، ميزان الحكمه ، ج 5 ، كنز العمال ، ج 4 ، و كتاب « خط سرخ شهادت » از بنياد شهيد .\r\n( 4 ) - اوائل المقالات ، شيخ مفيد ( چاپ كنگرهء شيخ مفيد ) ص 114 .\r\n( 5 ) - از مثنوى « اهل بيت آفتاب » از مؤلف .\r\n","page_name":" 259 ","page_number":259},
  {"content":"\r\n\r\nدر دوران سيد الشهدا ، شرايطى پيش آمده بود كه جز با حماسهء شهادت ، بيدارى امّت فراهم نمىشد و جز با خون عزيزترين انسانها ، نهال دين خدا جان نمىگرفت . اين بود كه امام و اصحاب شهيدش ، عاشقانه و آگاهانه به استقبال شمشيرها و نيزه‌ها رفتند تا با مرگ خونين خويش ، طراوت و سرسبزى اسلام را تأمين و تضمين كنند و اين سنّت ، همچنان در تاريخ باقى ماند و « شهادت » ، درس بزرگ و ماندگار عاشورا براى همهء نسلها و عصرها گشت . به فرمودهء امام خمينى « قدس سرّه » : « خط سرخ شهادت ، خطّ آل محمّد و على است و اين افتخار از خاندان نبوّت و ولايت به ذرّيهء طيّبهء آن بزرگواران و به پيروان خطّ آنان به ارث رسيده است » . « 1 » كسى مىتواند به اين جايگاه رسد ، كه رشته‌هاى علايق جسمانى و حيات مادّى را گسسته باشد و عشق به حيات برتر ، او را مشتاق شهادت سازد .\r\nگذشتن از اين موانع و رسيدن به آن وارستگى و رهايى از تعلّقات ، ايمانى بالا مىطلبد و به همين جهت است كه شهادت ، نزديكترين طريق و راه ميان‌بر براى رسيدن به خدا و بهشت است .\r\n زنده است هر كه كشته شود در مناى دوست * بيگانه نيست آنكه شود آشناى دوست \r\n گردن نهد به سلسلهء غم ، اسير عشق * تير بلا به جان بخرد مبتلاى دوست \r\n جان شبنم است و در پى خورشيد ، پر كشد * گر بشنود نواى دل از نينواى دوست \r\n بر لوح دهر ، زندهء جاويد مىشود * آن كس كه عاشقانه بميرد براى دوست \r\n در مروهء مراد ، شود كامياب دل * با پاى سر هر آنكه دود در صفاى دوست \r\n ارزنده‌تر ز گوهر ناياب مىشود * جانى كه خاك گردد و افتد به پاى دوست \r\n بوسيدنى است سنگ مزار شهيد عشق * بوييدنى است تربت پاك گداى دوست « 2 » \r\nغير از كشتگان ميدان جهاد ، در روايات اسلامى كسان ديگرى هم كه نوعى رنج كشيده و تلاش داشته‌اند و جان در آن راه باخته‌اند ، « شهيد » محسوب شده‌اند ، همچون كسى كه در دفاع از مال ، جان ، شرف و ناموس خود و براى احقاق حق خويش كشته شود ، يا آنكه در مهاجرت در راه خدا جان بسپارد ، يا آنكه با ايمان كامل و با محبّت اهل بيت و در حال انتظار فرج براى حاكميّت عدل جان بدهد ، نيز كسى كه در راه طلب علم بميرد يا در غربت مرگش فرا رسد ، يا زنى كه هنگام زايمان ، جان بسپارد ، يا آنكه در راه عمل به وظيفهء امر به\r\n\r\n\r\n","description":"","footnote":"\r\n( 1 ) - صحيفهء نور ، ج 15 ، ص 154 .\r\n( 2 ) - از مؤلف .\r\n","page_name":" 260 ","page_number":260},
  {"content":"\r\n\r\nمعروف و نهى از منكر كشته شود .\r\n- شهادت طلبى ، فرهنگ عاشورا\r\n\r\nشهادت طلبى\r\n آن دم كه به خون خود وضو مىكردم * دانى ز خدا چه آرزو مىكردم ؟ \r\n اى كاش مرا هزار جان بود به تن * تا آن همه را فداى او مىكردم « 1 » \r\nاز الفباى برجستهء نهضت عاشورا و از روحيّات والاى حسين بن على « ع » و يارانش ، عنصر « شهادت طلبى » بود ، يعنى مرگ در راه خدا را « احدى الحسنيين » دانستن و دريچه‌اى براى وصول به قرب خدا و بهشت برين ديدن و از اين رو شيفتگى و بىصبرى براى درك فضيلت شهادت .\r\nامام حسين « ع » در خطبهء « خطّ الموت . . . » به آن تصريح مىكند و با جملهء « من كان باذلا فينا مهجته فليرحل معنا » ياران شهادت طلب را هم برمىگزيند و به مسلخ عشق ، كربلا مىبرد . اين گونه به استقبال مرگ رفتن ، چون مبتنى بر درك والاترى از فلسفهء حيات است ، با خودكشى متفاوت است . خودكشى و خود را به هلاكت افكندن ، شرعا حرام و عقلا ناپسند است ، اما استقبال از مرگ به خاطر ارزشهاى متعالى ، مشروع و معقول است .\r\nحتّى اگر انسان بداند در يك حماسه و مبارزه به شهادت خواهد رسيد ، مرگ او خودكشى نيست ، چون گاهى تكليف ايجاب مىكند كه جان را فداى دين كند ، چون دين ، گراميتر از انسان است .\r\n دين خدا عزيزتر است از وجود ما * اين دست و پا و چشم و سر و جان فداى دوست \r\nحلّ اين معما ( آگاهانه سراغ مرگ رفتن ) تنها با درك و برداشت متعالىتر از زندگى و الا و كرامت انسانى ميسّر است . اينكه امام حسين « ع » هم از شهادت خود آگاه است و با همين علم ، به كربلا مىرود ، به همين نكته بر مىگردد . آن حضرت مرگ سرخ را بهتر از زندگى ننگين مىداند : « لا ارى الموت الّا سعادة و الحياة مع الظّالمين الّا برما » .\r\nاين فرهنگ ، پذيرفتهء همهء اقوام و ملّتهاست و اين نوع مرگ انتخابى و آگاهانه ، مكمّل حيات شرافتمندانه است ، نه در تناقض با آن . چون مرگ ، پايان نيست تا كسى با انتخاب\r\n\r\n\r\n","description":"","footnote":"\r\n( 1 ) - رمضان على گلدون .\r\n","page_name":" 261 ","page_number":261},
  {"content":"\r\n\r\nمرگ ، به پايان يافتن خويش كمك كرده باشد . مرگ سرخ و شهادت ، نوع كمال‌يافته‌ترى از حيات است . امام حسين « ع » با علم به شهادت در حادثهء كربلا به آن قربانگاه رفت ، تا در سايهء شهادتش ، اسلام زنده بماند و حق ، حيات يابد . اين ، هدفى است ارزشمند كه مىسزد چون حسين « ع » هم قربانى آن گردد . سيد الشهدا « ع » اين راه را برگزيد و آن را پيش پاى بشريّت گشود و روندگان اين صراط جاودانه ، همه شاگردان مكتب عاشورايند .\r\n تو اسوهء شهادتى ، معلّم شهامتى * خوشا كسى كه پا نهد به مكتب ولاى تو \r\nاصحاب امام حسين « ع » نيز در شب عاشورا ، يك به يك برخاسته ، اين روحيه را ابراز مىداشتند و از مرگ ، هراسى در دلشان نبود . على اكبر « ع » هم در مسير راه كربلا ، وقتى كلمهء استرجاع را از زبان امام حسين « ع » شنيد و حضرت خبر از آيندهء شهادت‌آميز داد ، پرسيد : « أ لسنا على الحقّ ؟ » مگر بر حق نيستيم ؟ فرمود : آرى . على اكبر گفت : « يا ابة لا نبالى بالموت » پس چه ترسى از مرگ ؟ « 1 » حضرت قاسم هم شب عاشورا وقتى از امام پرسيد كه آيا من نيز كشته خواهم شد ؟ و امام پرسيد : مرگ در نظرت چگونه است ؟ پاسخ داد :\r\nشيرين‌تر از عسل ( احلى من العسل ) . « 2 »\r\nاينها همه نشان دهندهء اين روحيه و انديشه است كه مرگ در راه عقيده و شهادت در راه خدا ، آرزوى قلبى وارستگانى است كه رشتهء تعلّقات دنيوى را بريده و به حيات برين و رزق الهى در سايهء شهادت دل بسته‌اند . در اشعارى هم كه امام حسين « ع » روز عاشورا يا قبل از آن روز مىخواند ، اين مفهوم مطرح بود . از جمله :\r\n و ان يكن الأبدان للموت انشأت * فقتل امرئ بالسّيف فى الله افضل \r\nو نيز در رجزهاى آن حضرت ، مرگ را بر زندگى ذلّت بار ترجيح دادن مىدرخشد :\r\n« الموت اولى من ركوب العار » . « 3 » حضرت زينب « ع » در خطبه‌اش در مجلس يزيد ، بر اين شهادتها افتخار مىكند : « . . . فالحمد لله ربّ العالمين الّذى ختم لأوّلنا بالسّعادة و المغفرة و لآخرنا بالشهادة و الرّحمة » . « 4 » حضرت سجاد « ع » نيز در برابر تهديدى كه ابن زياد كرد كه آن حضرت را بكشند ، فرمود : « أ بالقتل تهدّدنى يا بن زياد ؟ اما علمت انّ القتل لنا عادة و كرامتنا\r\n\r\n\r\n","description":"","footnote":"\r\n( 1 ) - حياة الإمام الحسين ، ج 3 ، ص 73 ، لهوف ، ص 26 .\r\n( 2 ) - اثبات الهداة ، ج 5 ، ص 204 .\r\n( 3 ) - كشف الغمّه ، ج 2 ، ص 32 .\r\n( 4 ) - بحار الأنوار ، ج 45 ، ص 135 .\r\n","page_name":" 262 ","page_number":262},
  {"content":"\r\n\r\nالشهادة » مرگ ، براى ما عادت است و شهادت ، افتخار ماست ، مرا از مرگ مىترسانى ؟\r\nامام خمينى « قدس سرّه » فرمود : « مرگ سرخ ، بمراتب از زندگى سياه است و ما امروز به انتظار شهادت نشسته‌ايم ، تا فردا فرزندانمان در مقابل كفر جهانى با سرافرازى بايستند » . « 1 »\r\n- يا فتح يا شهادت ، شهادت ، زندگى ، شعارهاى عاشورا ، بصيرت ، نهضت يا شورش\r\n\r\nشهداى كربلا - اصحاب امام حسين « ع »\r\n\r\nشه گلگون قبا - حسين بن على « ع »\r\n\r\nشهيد - شهادت\r\n\r\nشهيد نماز\r\nسعيد بن عبد الله ، از اصحاب شهيد امام حسين « ع » كه روز عاشورا ، پيكر خود را سپر تيرهاى دشمن ساخت تا امام حسين « ع » نمازش را بخواند . اضافه بر زخم شمشيرها و نيزه‌هايى كه بر بدن داشت ، 13 تير هم بر پيكرش نشسته بود كه بر زمين افتاد و شهيد شد . « 2 »\r\nخود ابا عبد الله « ع » را نيز مىتوان سر سلسلهء شهيدان نماز دانست ، چرا كه براى احياء دين و نماز و امر به معروف و نهى از منكر شهيد شد و قيامش ، « اقامهء نماز » بود ( اشهد انّك قد اقمت الصلاة . . . ) « 3 » شب عاشورا را نيز براى نماز و قرائت قرآن از سپاه دشمن مهلت خواست ، ظهر عاشورا هم در آن ميدان خون و شهادت به نماز اوّل وقت ايستاد . به ابو ثمامهء صائدى نيز كه هنگام ظهر عاشورا ، اذان وقت را به ياد سيد الشهدا « ع » آورد و همراه آن حضرت آخرين نماز را خواند ، « شهيد نماز » گفته‌اند .\r\n- سعيد بن عبد الله حنفى ، ابو ثمامهء صائدى\r\n\r\nشيرخواره - على اصغر\r\n\r\nشير زن كربلا - زينب\r\n\r\nشير كربلا\r\nبه نقل مردى از قبيلهء بنى اسد ، پس از آنكه حسين بن على « ع » و اصحابش شهيد شدند و سپاه كوفه از كربلا كوچ كرد ، هر شب شيرى از سمت قبله مىآمد و به قتلگاه كشتگان مىرفت و بامدادان بر مىگشت . يك شب ماند تا ببيند قصّه چيست . ديد آن شير ، بر جسد\r\n\r\n\r\n","description":"","footnote":"\r\n( 1 ) - صحيفهء نور ، ج 9 ، ص 97 .\r\n( 2 ) - مقتل الحسين ، مقرّم ، ص 304 ، به نقل از لهوف .\r\n( 3 ) - زيارت وارث ( مفاتيح الجنان ، ص 429 ) .\r\n","page_name":" 263 ","page_number":263},
  {"content":"\r\n\r\nامام حسين « ع » نزديك مىشد و حالت گريه و ناله داشت و چهرهء خود را بر آن جسد مىماليد . « 1 » بر اساس همين نقل نيز ، در مراسم شبيه‌خوانى و تعزيهء كربلا ، كسى در پوست شير مىرود و در ميدان نبرد حاضر مىشود و پس از آنكه سيد الشهدا كشته مىشود خود را به بالين پيكر او مىرساند و بر نعش امام حسين « ع » مىگريد و اين صحنه ، سبب تأثّر و گريهء تماشاگران تعزيه مىشود .\r\n- تعزيه\r\n\r\nشيعهء امام حسين « ع »\r\nشيعه يعنى پيرو . پيروى در فكر ، عمل ، اخلاق ، مواضع سياسى و عقايد دينى . گرچه شيعهء حسين ، شيعهء على و ائمه ديگر عليهم السلام نيز هست و تشيّع ، در خط ائمه و اهل بيت بودن است ، امّا حسين بن على « ع » در ابعاد خاصّى كه زندگى و جانش را بر سر آنها نهاد ، حالت الگويى دارد و اسوه است . آن حضرت ، براى احياء دين قيام كرد و خود را فداى راه خدا ساخت . شيعهء او نيز بايد اين گونه باشد . شيعهء سيد الشهدا ، بايد در خصلتهايى و اعمالى چون : خودسازى ، خداترسى ، گناه گريزى ، تقوا ، اطاعت امر خدا ، امر به معروف و نهى از منكر ، اقامه و احياء نماز ، تلاش در مسير رضاى حق ، جود و كرامت ، عزّت نفس ، گريز از ذلّت و زبونى و سازش با طاغوتها و حكومتهاى ستم ، مبارزه با باطل ، جهاد و شهادت ، روحيهء ايثار و شهادت طلبى ، قاطعيّت و صلابت در راه عقيده و . . . به آن پيشواى شهيد تأسّى كند . اين ، راه حسين و راه پدران و فرزندان حسين است و شيعگى يعنى دين‌دارى و ورع .\r\n شيعه بايد آبها را گل كند * خطّ سوّم را به خون كامل كند \r\n خط سوّم خطّ سرخ اولياست * كربلا بارزترين منظور ماست \r\n شيعه يعنى تشنهء جام بلا * شيعگى يعنى قيام كربلا \r\n شيعه يعنى بازتاب آسمان * بر سر نى جلوهء رنگين كمان \r\n از لب نى بشنوم صوت تو را * صوت « انّى لا ارى الموت » تو را \r\n شيعه يعنى امتزاج ناز و نور * شيعه يعنى رأس خونين در تنور \r\n شيعه يعنى هفت وادى اضطراب * شيعه يعنى تشنگى در شطّ آب « 2 » \r\n\r\n\r\n","description":"","footnote":"\r\n( 1 ) - ناسخ التواريخ ، ( جلد امام حسين ) ، ج 4 ، ص 23 .\r\n( 2 ) - از مثنوى بلند « شيعه‌نامه » محمد رضا آقاسى ، كيهان ، تاريخ 12 / 6 / 71 .\r\n","page_name":" 264 ","page_number":264},
  {"content":"\r\n\r\nاز انبوه روايات مربوط به اوصاف شيعه ، تنها به يكى اشاره مىكنيم ، از امام صادق « ع » كه به مفضّل فرمود : از فرومايگان بپرهيز ، چرا كه شيعهء على « ع » شكم و شهوت خود را حفظ مىكنند و اهل جهادند و تلاش براى خدا : « انّما شيعة علىّ من عفّ بطنه و فرجه و اشتدّ جهاده و عمل لخالقه و رجا ثوابه و خاف عقابه فاذا رأيت اولئك فاولئك شيعة جعفر » . « 1 »\r\nمحبّتى كه در دل شيعيان و دوستداران شهيد كربلاست ، بجاست كه آنان را به همرنگى و همسويى و سنخيّت فكرى ، اخلاقى و عملى با مولايشان بكشد و در گفتار و كردار ، شيعه حسين باشند ، نه تنها در ادّعا و شعار . خود امام « ع » نيز هنگام حركت از مكّه به سوى كربلا ، كسانى را به همراهى خويش در اين سفر مقدّس و نهضت خدايى دعوت كرد كه اهل فدا كردن جان در راه ائمّه كه راه خداست باشند و شوق ديدار الهى در دلشان باشد :\r\n« من كان فينا باذلا مهجته موطّنا على لقاء اللّه نفسه فليرحل معنا . . . » . « 2 »\r\n- شهادت طلبى ، فرهنگ عاشورا\r\n\r\n\r\n","description":"","footnote":"\r\n( 1 ) - سفينة البحار ، ج 1 ، ص 723 .\r\n( 2 ) - لهوف ، ص 53 .\r\n","page_name":" 265 ","page_number":265},
  {"content":"\r\n . \r\n","description":"","footnote":"","page_name":" 266 ","page_number":266},
  {"content":"\r\n\r\n\r\nص . ض\r\n\r\n[ ص 
  ]\r\n\r\nصاحب لواء حسين - عباس بن على « ع »\r\n\r\nصبر - قتل صبر\r\n\r\nصبر\r\nايستادگى ، مقاومت و پايدارى . مقابله با عواملى كه انسان را از تلاش در راه هدف بازمىدارد ، تحمّل سختيها و ناگواريها به خاطر پيروز شدن و انجام وظيفه .\r\nدر حادثهء كربلا ، زيباترين جلوه‌هاى صبر و پايدارى در راه عقيده و تحمّل مشكلات مبارزه ترسيم شده و سبب ماندگارى و جاودانگى آن حماسه و پيروزى ابدى آن گروه اندك بر دشمنان انبوه شده است ؛ همانگونه كه قرآن كريم مىفرمايد :  « كَمْ مِنْ فِئَةٍ قَلِيلَةٍ غَلَبَتْ فِئَةً كَثِيرَةً بِإِذْنِ اللَّهِ وَ اللَّهُ مَعَ الصَّابِرِينَ »  « 1 » و امير مؤمنان « ع » فرمود : « الصّبر يهوّن الفجيعة » « 2 » مقاومت ، فاجعه و حادثهء سخت را آسان مىكند . از سوى ديگر ، براى مؤمنان ، بر عامل غلبه بر سختيهاست و هرچه ميزان تحمّل بيشتر باشد ، سختى مصيبت كاسته مىشود و پروردگار نيز موهبت صبر را به مؤمنان عطا مىكند و به فرمودهء امام صادق « ع » ، خداوند صبر را به اندازهء مصيبت بر دلها وارد مىكند : « انّ الله ينزّل الصّبر على قدر المصيبة » . « 3 »\r\nدر حماسهء عاشورا ، « صبر » هم در گفتارها و شعارها و هم در عملها و رفتارها مشهود\r\n\r\n\r\n","description":"","footnote":"\r\n( 1 ) - بقره ، آيه 249 .\r\n( 2 ) - غرر الحكم .\r\n( 3 ) - من لا يحضره الفقيه ، ج 4 ، ص 416 .\r\n","page_name":" 267 ","page_number":267},
  {"content":"\r\n\r\nاست ، هم در شخص سيد الشهدا « ع » ، هم در عترت و ياران صبور و وفادارش . امام حسين « ع » آنگاه كه مىخواست از مكّه به قصد عراق خارج شود ، خطبه‌اى خواند كه در ضمن آن آمده است : « رضى الله رضانا اهل البيت ، نصبر على بلائه و يوفّينا اجر الصّابرين » . « 1 » رضايت و پسند ما خانواده ، همان رضاى الهى است ، بر بلا و آزمون او صبر مىكنيم ، او نيز پاداش صابران را به ما عطا مىكند . در يكى از منازل ميان راه نيز ، با توجّه دادن همراهان به سختى مسير و استقبال از نيزه‌ها و شمشيرها و نياز ميدان عاشورا به دلير مردانى مقاوم و شكيبا بر زخم و مرگ و شهادت ، فرمود : « ايّها الناس ! فمن كان منكم يصبر على حدّ السّيف و طعن الأسنّة فليقم معنا و الّا فلينصرف عنّا » . « 2 » اى مردم ! هر كدام از شما كه تحمّل تيزى شمشير و ضربت نيزه‌ها را دارد با ما بماند ، و گرنه بر گردد ! ياران آن حضرت نيز همانگونه بودند كه او مىخواست . در ميدان « صبر » ، پايدار ماندند و بر تشنگى ، محاصره ، هجوم دشمن ، كمى ياران و شهادت همرزمان مقاومت مىكردند و از خوش‌حالى در پوست خود نمىگنجيدند . حتّى بعضى شان روز عاشورا خوش‌حالى و شوخى مىكردند و مىگفتند : ميان ما و بهشت ، جز ساعتى جنگ و تحمّل ضربت تيغها و نيزه‌ها و تيرها نيست و پس از آن ، بهشت جاودان الهى است . ابا عبد الله « ع » نيز آنان را چنان بار آورده و تعليم داده بود كه پايدارى را پل عبور به بهشت بدانند . روز عاشورا به آنان چنين خطاب كرد : « صبرا بنى الكرام ! فما الموت الّا قنطرة تعبر بكم عن البؤس و الضّرّاء الى الجنان الواسعة و النّعيم الدّائمة . . . » ، « 3 » مقاومت ! اى بزرگ‌زادگان ، كه مرگ ، پلى است كه شما را از رنج و سختى به سوى بهشتهاى گسترده و نعمتهاى ابدى عبور مىدهد . درس صبر را ، حتّى به اهل بيت خويش مىداد و آنان را در مقابل شهادت خويش ، دعوت به شكيبايى و تحمّل مىكرد و اين كه گريبان چاك نزنند و صورت نخراشند : « انظروا اذا انا قتلت فلا تشقّقنّ علىّ جيبا و لا تخمشن وجها » . « 4 » خود امام بر كشته شدن و داغ فرزندان و ياران صبر كرد ، خواهر صبورش زينب ، صبورانه بار اين حماسهء خونين را به دوش كشيد و لحظه لحظهء حوادث كربلا ، جلوه‌هاى مقاومت و پايدارى بود . حتّى آخرين كلمات\r\n\r\n\r\n","description":"","footnote":"\r\n( 1 ) - اعيان الشيعة ، ج 1 ، ص 593 .\r\n( 2 ) - ينابيع المودّة ، ص 406 .\r\n( 3 ) - نفس المهموم ، ص 135 .\r\n( 4 ) - لهوف ، ص 81 .\r\n","page_name":" 268 ","page_number":268},
  {"content":"\r\n\r\nسيد الشهدا « ع » نيز در قتلگاه كه بر زمين افتاده و با پروردگارش مناجات مىكرد ، حاكى از همين روحيه بود : « صبرا على قضائك » . « 1 »\r\n- قتل صبر ، فرهنگ عاشورا ، شهادت طلبى\r\n\r\nصحن ابا عبد الله - حرم حسينى\r\n\r\nصفاح\r\nنام يكى از منزلگاههاى شمال راه مكّه به طرف كربلا ، بين حنين و علامتهاى حرم . صفاح به معناى كنارهء كوه است . در همين محل ، امام حسين « ع » با فرزدق برخورد كرد كه از عراق مىآمد و اوضاع مردم را از او پرسيد . او جواب داد : دلهاى مردم با تو ، ولى شمشيرهايشان همراه بنى اميّه است . آنگاه با هم پيرامون تبديل حجّ به عمره و عزيمت از مكّه به سوى كوفه صحبت كردند . بعضى اين ملاقات را در منزل « ذات عرق » گفته‌اند . « 2 »\r\n\r\n[ ض 
  ]\r\n\r\nضحّاك بن عبد الله مشرفى\r\nاز اصحاب امام حسين « ع » در كربلا بود ، ولى پس از شهادت ياران امام ، تصميم به فرار از معركه گرفت . خدمت امام آمد و گفت : اى پسر پيامبر ! با هم قرار گذاشته بوديم كه تا وقتى مدافعى دارى من هم دفاع كنم . اينك كه مدافعان كشته شده‌اند ، مرا اجازه بده كه بروم . امام آزادش گذاشت . او كه قبلا اسب خود را در يكى از خيمه‌ها بسته بود و خود ، پياده مىجنگيد ، پس از اذن امام ، سراغ اسب خويش رفت و سوار شده ، به طرف نيروهاى سپاه كوفه تاخت . برايش راه باز كردند . تعدادى از سربازان تعقيبش كردند . چون به روستايى نزديك ساحل فرات به نام « شفيّه » رسيد ، ايستاد . تعقيب كنندگان او را شناختند و از تعقيبش منصرف شدند . « 3 » ضحّاك بن عبيد اللّه هم گفته و او را از اصحاب امام سجّاد دانسته‌اند .\r\n\r\n\r\n","description":"","footnote":"\r\n( 1 ) - مقتل الحسين ، مقرّم ، ص 357 .\r\n( 2 ) - همان ، ص 203 ، به نقل از تاريخ طبرى و كامل ابن اثير .\r\n( 3 ) - عبرات المصطفين ، محمد باقر محمودى ، ج 2 ، ص 54 ، حياة الامام الحسين ، ج 3 ، ص 229 ( نقل از انساب الأشراف ) .\r\n","page_name":" 269 ","page_number":269},
  {"content":"\r\n\r\n\r\nضرغامة بن مالك\r\nاز شهداى كربلاست . وى در كوفه مىزيست و از شيعيان امام و بيعت كنندگان با مسلم بن عقيل بود . چون مسلم شهيد شد ، همراه سپاه كوفه به كربلا آمد ، امّا در آنجا به ياران سيد الشهدا « ع » پيوست و عصر عاشورا به شهادت رسيد . برخى هم شهادت او را در حملهء اوّل دانسته‌اند . نام وى در زيارت ناحيهء مقدّسه هم آمده است . « 1 »\r\n\r\nضريح\r\nمحفظه‌اى كه روى قبر مطهّر سيد الشهدا « ع » و امامان و امامزادگان ديگر قرار دارد .\r\nضريح ، هم به معناى گور ، قبر بىلحد و مغاكى است كه در ميان گور سازند ، براى مرده ، شكاف ميان گور يا در يك جانب آن يا شكاف ، هم به معناى خانهء چوبين و مشبّك و يا از مس و نقره و جز آن كه بر سر قبر امامى يا امامزاده سازند . « 2 » در روايات است كه « ضراح » ، جايى در آسمان چهارم ، در برابر كعبه است ، خانه‌اى براى پروردگار . « 3 »\r\nدر فرهنگ دينى ، ضريح قبور اولياء خدا مقدّس و متبرّك است و آن را مىبوسند و كنارش به زيارت مىپردازند و هنرمندان و صنعتگران مسلمان در ساختن و پرداختن ضريح ، ظريفكاريهاى جالبى دارند . در عرف رايج ميان علاقه‌مندان سيد الشهدا « ع » ، تعبير « ضريح شش گوشه » بار عاطفى خاصّى دارد و دلها را به سوى خود جذب مىكند و شوق شيعه را به زيارت آن ضريح مطهّر بر مىانگيزد .\r\n- قبر شش گوشه ، حرم حسينى\r\n\r\n\r\n","description":"","footnote":"\r\n( 1 ) - عنصر شجاعت ، ج 3 ، ص 14 ، تنقيح المقال ، مامقانى ، ج 2 ، ص 106 .\r\n( 2 ) - لغت‌نامه ، دهخدا .\r\n( 3 ) - مجمع البحرين ، طريحى .\r\n","page_name":" 270 ","page_number":270},
  {"content":"\r\n\r\n\r\nط . ظ\r\n\r\n[ ط 
  ]\r\n\r\nطبل\r\nاز ابزار تحريك روحيّهء رزمى در ميدانهاى جنگ در سابق . در كربلا هم طبل جنگ نواخته مىشد . در تعزيه‌هاى عاشورا ، با نواختن طبل ، همه از برگزارى تعزيه خبر مىشدند و گرد مىآمدند . شيپور و طبل ، براى گردآورى تماشاگر بوده است . دهل نيز مىگويند .\r\n- تعزيه ، ميدان\r\n\r\nطرمّاح\r\nيكى از كسانى كه در طول راه كربلا به سيد الشهدا « ع » پيوست و همراه او شد . امام حسين « ع » كسى را مىخواست كه به راه آشنا باشد ، تا از بيراهه به سوى كوفه رود .\r\nطرمّاح بن عدىّ اعلام كرد كه من راه را مىشناسم و جلو افتاد و به سوى كربلا روان شدند .\r\nوقتى جلو افتاد ، اشعارى را هم مىخواند كه با اين مطلع ، آغاز مىشود :\r\n يا ناقتى لا تذعرى من زجر * و امضى بنا قبل طلوع الفجر « 1 » \r\nو مضمون اشعار ، در ستايش از دودمان رسول خدا « ص » و سيد الشهداست . در ميانهء راه ، اجازه طلبيد كه به قبيلهء خود سر زده و به خانواده رسيدگى كند و برگردد . رفت و پس از چند روز ، وقتى دوباره برگشت ، به « عذيب الهجانات » كه رسيد ، خبر شهادت امام را شنيد . اندوهگين شد و گريست ، از اين كه توفيق شهادت در ركاب امام ، نصيب او نشد . « 2 »\r\nولى . . . آنكه امام را رها كند و سراغ زن و قبيلهء خويش رود ، اين محروميّت سزاى اوست ، هر چند پسر عدىّ بن حاتم باشد !\r\n\r\n\r\n","description":"","footnote":"\r\n( 1 ) - اعيان الشيعة ، ج 7 ، ص 396 .\r\n( 2 ) - حياة الامام الحسين ، ج 3 ، ص 83 .\r\n","page_name":" 271 ","page_number":271},
  {"content":"\r\n\r\n\r\nطشت طلا - سر امام حسين « ع »\r\n\r\nطشت‌گذارى\r\nمراسم سنّتى در عزادارى ايّام عاشورا كه عمدتا در شهرستان اردبيل برگزار مىشود و طشتهاى آب را در مساجد و حسينيّه‌ها مىآورند و رمزى از « فرات » است . « . . . نشانه‌ها و مظاهرى كه نمايندهء محيط خاصّ است ، مثل وجود طشت آب و چند ساقهء گياه ، به نشانهء رودخانه و نخلستان . . . » « 1 » اين نشان مىدهد كه در تعزيهء عاشورا ، استفاده از سمبلها رواج داشته و دارد . در توضيح بيشتر اين سنّت مرسوم در اردبيل ، در مطبوعات نوشتند : « اين مراسم از سه روز مانده به محرّم در مسجد جامع ، مسجد اعظم و سپس در مساجد ديگر اجرا مىشود . طشتها را بالاى سرها مىگيرند و مسجد را دور مىزنند ، سپس در داخل آنها آب مىريزند . مردم دست به طشت و آب آن مىزنند و نوعى بيعت با امام حسين « ع » است و حمايت از عباس « ع » . آب طشتها را مردم در شيشه‌هايى براى شفا و تبرّك بر مىدارند .\r\nاين سنّت از حادثهء جوانمردانهء آب دادن امام حسين « ع » به سپاه حرّ در روز 27 ذيحجّه گرفته شده كه آب مشكها را در طشتها ريختند و تمام لشكر حرّ و اسبان آنها را سيراب كردند . اين سنّت سمبوليك ، تأسّى از اقدام سالار شهيدان است . » « 2 » به اين مراسم ، « طشت گردانى » هم مىگويند . « 3 »\r\n- تعزيه ، تكيه ، حسينيّه ، سقّايى ، مشك ، مراسم و سنّتها\r\n\r\nطفّ\r\n« طف » ، سرزمينى است از نواحى كوفه در طريق دشت ، كه قتلگاه حسين بن على « ع » در آن بوده است . سرزمين مزبور ، دشتى است نزديك آبادانى و در آن چندين چشمه جارى است ، از قبيل : صيد ، قطقطانه ، رهيمه ، عين جمل و غيره . موضعى است نزديك كوفه . و هر زمين عربى كه مشرف بر زمين آبادان عراق است . » « 4 »\r\n« منطقه‌اى نزديك كربلا كه از قديم به نام طفّ معروف بوده است . معناى لغوى آن « سرزمين مرتفع » است . طفّ ، مشرف بر عراق بوده است . اين منطقه در اطراف كوفه و\r\n\r\n\r\n","description":"","footnote":"\r\n( 1 ) - فصلنامهء هنر ، شمارهء 2 ، ص 163 ، مقالهء « پژوهشى در تعزيه » .\r\n( 2 ) - روزنامهء « رسالت » ( 3 / 4 / 72 ) ، ص 5 گزارش « شوق كربلا » .\r\n( 3 ) - گزارشى از اين مراسم در اردبيل ، در كيهان ( 2 / 4 / 73 ) ، ص 17 چاپ شده است .\r\n( 4 ) - لغت‌نامه ، دهخدا .\r\n","page_name":" 272 ","page_number":272},
  {"content":"\r\n\r\nنزديك فرات است و در آنجا چشمه‌هايى بوده كه محلّ آب برداشتن نگهبانان پاسگاههاى مرزى در زمان شاپور بوده كه پشت خندقهاى حفر شده بودند . » « 1 »\r\nدر مجموع ، به سرزمين كوفه و كربلا و آن مناطق گفته مىشود و در ادبيات و آثار شعرى عرب و مراثى سيد الشهدا « ع » از « سرزمين طفّ » « روز طفّ » ، « كشتگان طفّ » و « طفوف » بسيار ياد شده است و كنايه از همان كربلاست . در حديث ، از قول پيامبر خدا « ص » آمده است كه فرزندم حسين ، غريب و تشنه و تنها در سرزمين طفّ كشته خواهد شد : « ولدى الحسين يقتل بطفّ كربلا غريبا وحيدا عطشانا . . . » « 2 »\r\n- نينوا ، كربلا ، يوم الطفّ\r\n\r\nطفلان مسلم\r\nمحمد و ابراهيم ، دو فرزند مسلم بن عقيل بودند كه در حادثهء كربلا اسير شدند . ابن زياد دستور داد آن دو را زندانى كردند . اين دو نوجوان نابالغ مدّت يك سال در زندان بودند .\r\nسپس با كمك « مشكور » ، پيرمرد زندانبان كه هوادار اهل بيت بود ، شبانه از زندان گريختند .\r\nشب به خانهء زنى پناه بردند كه شوهرش در سپاه ابن زياد بود . وقتى شوهرش « حارث » فهميد ، آن دو را كنار رود فرات برد و بىرحمانه سر از تنشان جدا كرد و پيكرشان را در فرات افكند و سرهاى آن دو را براى دريافت جايزه ، نزد ابن زياد برد . « 3 » در كنار فرات در چهار فرسنگى كربلا شهرى است به نام مسيّب كه نزديك آن آرامگاه آبادى است كه گويند قبر محمد و ابراهيم ، پسران مسلم بن عقيل داخل آن است . « 4 »\r\n- حارث ، مشكور ، آل عقيل ، مسلم بن عقيل\r\n\r\nطفل رضيع - على اصغر\r\n\r\nطفل سه سال - رقيّه\r\n\r\nطفل شش‌ماهه - على اصغر\r\n\r\nطوعه\r\nبانويى با ايمان و موالى اهل بيت ، كه در لحظات تنهايى و سرگردانى مسلم بن عقيل در\r\n\r\n\r\n","description":"","footnote":"\r\n( 1 ) - موسوعة العتبات المقدسه ، ج 8 ، ص 19 .\r\n( 2 ) - ناسخ التواريخ ، ج 2 ، ص 185 .\r\n( 3 ) - تفصيل ماجرا در « بحار الأنوار » ج 45 ، ص 100 به بعد و در امالى صدوق ، ص 76 به بعد .\r\n( 4 ) - آرامگاههاى خاندان پاك پيامبر ، سيد عبد الرزاق كمونه ، ص 302 .\r\n","page_name":" 273 ","page_number":273},
  {"content":"\r\n\r\nكوچه‌هاى كوفه ، به او آب داد و به خانه برد و پذيرايى كرد . شب ، بلال پسر آن زن به خانه آمد و به وجود مسلم در آن خانه پى برد و صبح به نيروهاى ابن زياد خبر داد . طوعه ، پيشتر كنيز اشعث بن قيس بود . وى او را آزاد كرد و اسيد خضرمى با او ازدواج نمود . بلال ، ثمرهء اين ازدواج بود . « 1 »\r\n درها همه بسته بود در قحطى مرد * فرياد نشسته بود در قحطى مرد \r\n يك زن ، شب كوچه‌هاى بن بست و غريب * مردانه شكسته بود در قحطى مرد \r\n« 2 »\r\n- مسلم بن عقيل ، اسيد خضرمى\r\n\r\n[ ظ 
  ]\r\n\r\nالظّليمة الظّليمه\r\nظليمه ، آنچه از انسان به ناحق و ظالمانه بگيرند ، آنچه را كه نزد ظالم درخواست مىكنى . « 3 » كلماتى حاكى از ظلم و ستمى كه بر امام حسين « ع » از سوى امّت روا شد . اين تعبير ، در زيارت ناحيهء مقدّسه آمده و اينكه ذو الجناح ، اسب سيد الشهدا « ع » پس از كشته شدن امام ، همهمه كنان و اشكريزان و بىصاحب به سوى خيمه‌ها مىآمد ، در حالى كه مىگفت : « الظّليمة الظّليمة لأمّة قتلت ابن بنت نبيّها » ، « 4 » داد از دست امّتى كه پسر دختر پيامبر خود را كشته‌اند .\r\n- ذو الجناح\r\n\r\n\r\n","description":"","footnote":"\r\n( 1 ) - الكامل ، ابن اثير ، ج 2 ، ص 541 .\r\n( 2 ) - محمد رضا سنگرى .\r\n( 3 ) - مجمع البحرين .\r\n( 4 ) - بحار الأنوار ، ج 44 ، ص 266 ، زيارت ناحيه مقدسه ( من امّة ) .\r\n","page_name":" 274 ","page_number":274},
  {"content":"\r\n\r\n\r\nع\r\n\r\nعابس بن ابى شبيب شاكرى « 1 »\r\nاز شهداى كربلاست . عابس ، از رجال برجستهء شيعه و مردى دلير ، سخنور ، كوشا و تلاشگر ، شب‌زنده‌دار ، از طايفهء بنى شاكر بود . اين طايفه از شيعيان مخلص و فداكار در راه ولايت امير المؤمنين بودند و از شجاعان عرب به شمار مىآمدند . به آنان « فتيان العرب » مىگفتند . از كسانى بود كه وقتى مسلم بن عقيل ، نامهء امام حسين « ع » را براى اهل كوفه خواند ، به پا خاست و اعلام هوادارى و حمايت كرد و پس از بيعت كوفيان با مسلم بن عقيل ، بعنوان پيك ، نامه‌اى از سوى آنان به امام حسين « ع » در مكّه رساند . « 2 » دلاوريهاى او در كربلا مشهور است . وى همراه هم پيمان خود « شوذب » ، در حماسهء عاشورا به نبرد پرداخت و شهيد شد . « 3 » رشادتهاى او چنان بود كه سپاه كوفه از نبرد تن به تن با وى ناتوان بودند . به دستور عمر سعد ، از اطراف او را سنگباران كردند . او هم زره از تن بيرون آورد و كلاه‌خود از سر برداشت و لخت شد و با تيغ بر دشمن حمله كرد و يك تنه آن قدر جنگيد تا در قلب ميدان و محاصرهء دشمن به شهادت رسيد . « 4 » سر او را از پيكرش جدا ساختند . سر مطهرش در دست عدّه‌اى بود و هر كدام مدعى بودند كه من بودم كه او را كشتم ، تا به جايزه‌اى دست يابند . « 5 »\r\n- شوذب مولى شاكر\r\n\r\n\r\n","description":"","footnote":"\r\n( 1 ) - عابس بن شبيب هم نوشته‌اند .\r\n( 2 ) - ابصار العين فى انصار الحسين ، ص 74 ، مقتل الحسين ، مقرّم ، ص 167 .\r\n( 3 ) - معارف و معاريف ، ج 4 ، ص 1476 .\r\n( 4 ) - سفينة البحار ، ج 2 ، ص 147 ، انصار الحسين ، ص 80 .\r\n( 5 ) - ابصار العين ، ص 74 .\r\n","page_name":" 275 ","page_number":275},
  {"content":"\r\n\r\n\r\nعاشورا\r\nروز دهم محرّم ، روز شهادت سالار شهيدان و فرزندان و اصحاب او در كربلا . عاشورا در تاريخ جاهليّت عرب ، از روزهاى عيد رسمى و ملّى بوده و در آن روزگار ، در چنين روزى روزه مىگرفتند ، روز جشن ملّى و مفاخره و شادمانى بوده است و در چنين روزى لباسهاى فاخر مىپوشيدند و چراغانى و خضاب مىكردند . در جاهليّت ، اين روز را روزه مىگرفتند . در اسلام ، با تشريع روزهء رمضان ، آن روزه نسخ شد . گفته‌اند : علّت نامگذارى روز دهم محرّم به عاشورا آنست كه ده نفر از پيامبران با ده كرامت در اين روز ، مورد تكريم الهى قرار گرفته‌اند . « 1 »\r\nدر فرهنگ شيعى ، به خاطر واقعهء شهادت امام حسين « ع » در اين روز ، عظيمترين روز سوگوارى و ماتم به حساب مىآيد كه بزرگترين فاجعه و ستم در مورد خاندان پيامبر انجام گرفته و دشمنان اسلام و اهل بيت اين روز را خجسته شمرده به شادى مىپرداختند ، امّا پيروان خاندان رسالت ، به سوگ و عزا مىنشينند و بر كشتگان اين روز مىگريند . امام صادق « ع » فرمود : « و امّا يوم عاشورا فيوم اصيب فيه الحسين « ع » صريعا بين اصحابه و اصحابه حوله صرعى عراة » « 2 » عاشورا روزى است كه حسين « ع » ميان يارانش كشته بر زمين افتاد ، ياران او نيز پيرامون او به خاك افتاده و عريان بودند . امام رضا « ع » فرمود : « من كان عاشورا يوم مصيبته و بكائه جعل الله عزّ و جلّ يوم القيامة يوم فرحه و سروره » ، « 3 » هر كس را كه عاشورا روز مصيبت و اندوه و گريه باشد ، خداوند قيامت را روز شادى او قرار مىدهد . در « زيارت عاشورا » دربارهء اين روز غم‌انگيز كه امويان آن را مبارك مىدانستند ، آمده است : « اللّهم هذا يوم تبرّكت به بنو اميّة و ابن آكلة الأكباد . . . » .\r\nامامان شيعه ، ياد اين روز را زنده مىداشتند ، مجلس برپا مىكردند ، بر حسين بن على « ع » مىگريستند ، آن حضرت را زيارت مىكردند و به زيارت او تشويق و امر مىكردند و روز اندوهشان بود . از جمله آداب اين روز ، ترك لذّتها ، دنبال كار نرفتن ، پرداختن به سوگوارى و گريه ، تا ظهر چيزى نخوردن و نياشاميدن ، چيزى براى خانه\r\n\r\n\r\n","description":"","footnote":"\r\n( 1 ) - حياة الإمام الحسين ، ج 3 ، ص 179 به نقل از : الأنوار الحسينيّه .\r\n( 2 ) - بحار الأنوار ، ج 45 ، ص 95 .\r\n( 3 ) - همان ، ج 44 ، ص 284 ، وسائل الشيعة ، ج 10 ، ص 394 .\r\n","page_name":" 276 ","page_number":276},
  {"content":"\r\n\r\nذخيره نكردن ، حالت صاحبان عزا و ماتم داشتن و . . . است . « 1 »\r\nدر دوران سلطهء امويان و عباسيان ، شرايط اجتماعى اجازهء مراسم رسمى و گسترده در سوگ ابا عبد الله الحسين را نمىداد ، امّا هر جا كه شيعيان ، قدرت و فرصتى يافته‌اند ، سوگوارى پرشور و دامنه‌دارى در ايّام عاشورا به راه انداخته‌اند . در تاريخ است كه معز الدّولهء ديلمى اهل بغداد را به برگزارى مراسم سوگ و نوحه براى سيد الشهدا « ع » وادار ساخت و دستور داد كه بازارها را ببندند و كارها را تعطيل كنند و هيچ طبّاخى غذايى نپزد و زنان سياهپوش بيرون آيند و به عزادارى و نوحه بپردازند . اين كار را چندين سال ادامه داد و اهل سنّت نتوانستند جلوى آن را بگيرند ، چون كه حكومت ، شيعى بود . « 2 »\r\nاز قرنها پيش ، « عاشورا » بعنوان تجلّى روز درگيرى حق و باطل و روز فداكارى و جانبازى در راه دين و عقيده ، شناخته شده است . حسين بن على « ع » در اين روز ، با يارانى اندك ولى با ايمان و صلابت و عزّتى بزرگ و شكوهمند ، با سپاه سنگدل و بىدين حكومت ستم يزيدى به مقابله برخاست و كربلا را به صحنهء هميشه زندهء عشق خدايى و آزادگى و حرّيت مبدّل ساخت . عاشورا گرچه يك روز بود ، امّا دامنهء تاثير آن تا ابديّت كشيده شد و چنان در عمق وجدانها و دلها اثر گذاشته كه همه‌ساله دههء محرم و بويژه عاشورا ، اوج عشق و اخلاص نسبت به معلّم حرّيت و اسوهء جهاد و شهادت ، حسين بن على « ع » مىگردد و همه ، حتى غير شيعه ، در مقابل عظمت روح آن آزاد مردان تعظيم مىكنند . عاشورا ، نشان دهندهء معناى « حسين منّى و انا من حسين » بود كه دين رسول خدا با خون سيد الشهدا آبيارى و احيا شد . به تعبير امام خمينى « ره » : « عاشورا ، قيام عدالتخواهان با عددى قليل و ايمان و عشقى بزرگ در مقابل ستمگران كاخ‌نشين و مستكبران غارتگر بود . . . » ، « 3 » « اگر عاشورا نبود ، منطق جاهليّت ابو سفيانيان كه مىخواستند قلم سرخ بر وحى و كتاب بكشند و يزيد ، يادگار عصر تاريك بت‌پرستى كه به گمان خود با كشتن و به شهادت كشيدن فرزندان وحى اميد داشت اساس اسلام را برچيند و با صراحت و اعلام « لا خبر جاء و لا وحى نزل » بنياد حكومت الهى را بر كند ، نمىدانستيم بر سر قرآن كريم و اسلام\r\n\r\n\r\n","description":"","footnote":"\r\n( 1 ) - وسائل الشيعة ، ج 10 ، ص 394 ، سفينة البحار ، ج 2 ، ص 196 .\r\n( 2 ) - سفينة البحار ، ج 2 ، ص 196 .\r\n( 3 ) - صحيفهء نور ، ج 9 ، ص 57 .\r\n","page_name":" 277 ","page_number":277},
  {"content":"\r\n\r\nعزيز چه مىآمد . » « 1 »\r\nامام حسين « ع » كه به دعوت اهل كوفه از مكّه عازم اين شهر بود تا به شيعيان انقلابى بپيوندد و رهبرى آنان را به عهده گيرد ، پيش از رسيدن به كوفه ، در كربلا به محاصرهء نيروهاى ابن زياد در آمد و چون حاضر نشد ذلّت تسليم و بيعت با حكومت غاصب و ظالم يزيدى را بپذيرد ، سپاه كوفه با او جنگيدند . حسين و يارانش روز عاشورا ، لب تشنه ، با رشادتى شگفت تا آخرين نفر جنگيدند و به شهادت رسيدند و بازماندگان اين قافلهء نور ، به اسارت نيروهاى ظلمت در آمده به كوفه برده شدند . هفتاد و دو تن ياران شهيد او ، بزرگترين حماسهء بشرى را آفريدند و ياد خويش را در دل تاريخ و وجدان بشرهاى فضيلت‌خواه ، ابدى ساختند . « 2 » به تعبير يكى از نويسندگان معاصر : « عاشورا ، مائدهء بزرگ روح انسان است در تداوم اعصار ، تجسّم اعلاى وجدان بزرگ است در دادگاه روزگار ، صلابت شجاعت انسان است در تجلّيگاه ايمان ، طواف خون است در احرام فرياد ، تجلّى كعبه است در ميقات خون ، نقش بيدار گذرها و رهگذرهاست در كاروان دراز آهنگ زندگيها و عبورها ، عاشورا ، بازخوان تورات و انجيل و زبور است در معبد اقدام ، ترتيل آيات قرآن است در الواح ابديّت ، خون خداست جارى در رگهاى تنزيل ، حنجرهء خونين كوه « حرا » ست در ستيغ ابلاغ ، درگيرى دوبارهء محمّد « ص » است با جاهليّت بنى اميّه و شرك قريش ، تجديد مطلع رجزهاى « بدر » است و « حنين » ، انفجار نماز است در شهادت و انفجار شهادت است در نماز ، تبلور شكوهزاد جاودانگى حق است در تباهستان نابود باطل ، هشدار خونين حسينيّه‌هاست در معبر اقوام ، فريادگستر انسانهاى مظلوم است در همهء تاريخ ، دست نوازش انسانيّت است بر سر بىپناهان ، رواق سرخ حماسه است در تاريكستان سياهى و بيداد ، قلب تپندهء دادخواهان است در محكمهء بشريّت ، طنين بلند پيروزى است در گوش آباديها ، عطشى است دريا آفرين در اقيانوس حيات ، « رسالتى » است بزرگ بر دوش « اسارتى » رهايىبخش ، عاشورا آبروى نمازگزاران است و عزت مسلمانان ، و سرانجام ، عاشورا ركن كعبه است و پايهء قبله و عماد امّت و حيات قرآن و روح نماز و بقاى حج و صفاى صفا و مروه و جان مشعر و منا . و عاشورا ، هديهء اسلام\r\n\r\n\r\n","description":"","footnote":"\r\n( 1 ) - همان ، ج 14 ، ص 265 .\r\n( 2 ) - دربارهء عاشورا ، از جمله ر . ك : « عاشورا فى الاسلام » از عبد الرزاق الموسوى المقرّم .\r\n","page_name":" 278 ","page_number":278},
  {"content":"\r\n\r\nاست به بشريّت و تاريخ . . . » . « 1 »\r\n- گريه ، شهادت ، عزادارى ، يوم الله ، فرهنگ عاشورا ، درسهاى عاشورا ، مراسم و سنّتها\r\n\r\nعاشورا در نظر ديگران\r\nتأثيرى كه حادثهء كربلا و قيام حسين بن على « ع » بر انديشهء مردم جهان ، حتّى غير مسلمانان داشته ، بسيار است . عظمت قيام و اوج فداكارى و ويژگيهاى ديگر امام و يارانش سبب شده كه اظهار نظرهاى بسيارى دربارهء اين نهضت و آفرينان عاشورا داشته باشند . نقل سخنان همهء آن كسان كتاب قطورى مىشود . بويژه كه برخى از نويسندگان غير مسلمان مستقلّا كتاب دربارهء اين حادثه نوشته‌اند . در اينجا تنها تعدادى اندك از اين نظرها ( از مسلمانان و غير مسلمانان ) آورده مىشود : « 2 »\r\n- مهاتما گاندى ( رهبر استقلال هند ) : من زندگى امام حسين ، آن شهيد بزرگ اسلام را بدقّت خوانده‌ام و توجّه كافى به صفحات كربلا نموده‌ام و بر من روشن شده است كه اگر هندوستان بخواهد يك كشور پيروز گردد ، بايستى از سرمشق امام حسين پيروى كند .\r\n- محمد على جناح ( قاعد اعظم پاكستان ) : هيچ نمونه‌اى از شجاعت ، بهتر از آنكه امام حسين از لحاظ فداكارى و تهوّر نشان داد در عالم پيدا نمىشود . به عقيدهء من تمام مسلمين بايد از سرمشق اين شهيدى كه خود را در سرزمين عراق قربان كرد پيروى نمايند .\r\n- چارلز ديكنز ( نويسندهء معروف انگليسى ) : اگر منظور امام حسين جنگ در راه خواسته‌هاى دنيايى بود ، من نمىفهمم چرا خواهران و زنان و اطفالش به همراه او بودند ؟ پس عقل چنين حكم مىنمايد كه او فقط بخاطر اسلام ، فداكارى خويش را انجام داد .\r\n- توماس كارلايل ( فيلسوف و مورخ انگليسى ) : بهترين درسى كه از تراژدى كربلا مىگيريم ، اينست كه حسين و يارانش ايمان استوار به خدا داشتند . آنها با عمل خود روشن كردند كه تفوّق عددى در جايى كه حق با باطل روبرو مىشود اهميّت\r\n\r\n\r\n","description":"","footnote":"\r\n( 1 ) - تلخيص شده از « قيام جاودانه » ، محمد رضا حكيمى ، ص 94 به بعد .\r\n( 2 ) - نقل از كتاب « درسى كه حسين به انسانها آموخت » ، شهيد هاشمىنژاد ، ص 447 ، رهبر آزادگان و منابع ديگر .\r\n","page_name":" 279 ","page_number":279},
  {"content":"\r\n\r\nندارد و پيروزى حسين با وجود اقليّتى كه داشت ، باعث شگفتى من است .\r\n- ادوارد براون ( مستشرق معروف انگليسى ) : آيا قلبى پيدا مىشود كه وقتى دربارهء كربلا سخن مىشنود ، آغشته با حزن و الم نگردد ؟ حتّى غير مسلمانان نيز نمىتوانند پاكى روحى را كه در اين جنگ اسلامى در تحت لواى آن انجام گرفت انكار كنند .\r\n- فردريك جمس : درس امام حسين و هر قهرمان شهيد ديگرى اين است كه در دنيا اصول ابدى عدالت و ترحّم و محبّت وجود دارد كه تغييرناپذيرند و همچنين مىرساند كه هرگاه كسى براى اين صفات مقاومت كند و بشر در راه آن پافشارى نمايد ، آن اصول هميشه در دنيا باقى و پايدار خواهد ماند .\r\n- ل . م . بويد : در طىّ قرون ، افراد بشر هميشه جرأت و پردلى و عظمت روح ، بزرگى قلب و شهامت روانى را دوست داشته‌اند و در همينهاست كه آزادى و عدالت هرگز به نيروى ظلم و فساد تسليم نمىشود . اين بود شهامت و اين بود عظمت امام حسين . و من مسرورم كه با كسانى كه اين فداكارى عظيم را از جان و دل ثنا مىگويند شركت كرده‌ام ، هر چند كه 1300 سال از تاريخ آن گذشته است .\r\n- واشنگتن ايروينگ ( مورخ مشهور آمريكايى ) : براى امام حسين « ع » ممكن بود كه زندگى خود را با تسليم شدن ارادهء يزيد نجات بخشد ، ليكن مسئوليّت پيشوا و نهضت بخش اسلام اجازه نمىداد كه او يزيد را بعنوان خلافت بشناسد . او به زودى خود را براى قبول هر ناراحتى و فشارى به منظور رها ساختن اسلام از چنگال بنى اميّه آماده ساخت . در زير آفتاب سوزان سرزمين خشك و در روى ريگهاى تفتيدهء عربستان ، « 1 » روح حسين فناناپذير است . اى پهلوان و اى نمونهء شجاعت و اى شهسوار من ، اى حسين !\r\n- توماس ماساريك : گرچه كشيشان ما هم از ذكر مصائب حضرت مسيح مردم را متأثّر مىسازند ، ولى آن شور و هيجانى كه در پيروان حسين « ع » يافت مىشود در پيروان مسيح يافت نخواهد شد و گويا سبب اين باشد كه مصائب مسيح در برابر مصائب حسين « ع » مانند پر كاهى است در مقابل يك كوه عظيم پيكر .\r\n- موريس دوكبرى : در مجالس عزادارى حسين گفته مىشود كه حسين ، براى حفظ\r\n\r\n\r\n","description":"","footnote":"\r\n( 1 ) - البته امام حسين « ع » در صحراى كربلا شهيد شد ، نه ريگزارهاى عربستان !\r\n","page_name":" 280 ","page_number":280},
  {"content":"\r\n\r\nشرف و ناموس مردم و بزرگى مقام و مرتبهء اسلام ، از جان و مال و فرزند گذشت و زير بار استعمار و ماجراجويى يزيد نرفت . پس بياييد ما هم شيوهء او را سرمشق قرار داده ، از زير دستى استعمارگران خلاصى يابيم و مرگ با عزّت را بر زندگى با ذلّت ترجيح دهيم .\r\n- ماربين آلمانى ( خاورشناس ) : حسين « ع » با قربانى كردن عزيزترين افراد خود و با اثبات مظلوميّت و حقانيّت خود ، به دنيا درس فداكارى و جانبازى آموخت و نام اسلام و اسلاميان را در تاريخ ثبت و در عالم بلند آوازه ساخت . اين سرباز رشيد عالم اسلام به مردم دنيا نشان داد كه ظلم و بيداد و ستمگرى پايدار نيست و بناى ستم هر چه ظاهرا عظيم و استوار باشد ، در برابر حق و حقيقت چون پر كاهى بر باد خواهد رفت .\r\n- بنت الشّاطى : زينب ، خواهر حسين بن على « ع » لذّت پيروزى را در كام ابن زياد و بنى اميّه خراب كرد و در جام پيروزى آنان قطرات زهر ريخت ، در همهء حوادث سياسى پس از عاشورا ، همچون قيام مختار و عبد اللّه بن زبير و سقوط دولت امويان و برپايى حكومت عباسيان و ريشه دواندن مذهب تشيّع ، زينب قهرمان كربلا نقش برانگيزنده داشت .\r\n- لياقت على خان ( نخستين نخست وزير پاكستان ) : اين روز محرّم ، براى مسلمانان سراسر جهان معنى بزرگ دارد . در اين روز ، يكى از حزن‌آورترين و تراژديك‌ترين وقايع اسلام اتفاق افتاد ، شهادت حضرت امام حسين « ع » در عين حزن ، نشانهء فتح نهايى روح واقعى اسلامى بود ، زيرا تسليم كامل به ارادهء الهى به شمار مىرفت . اين درس به ما مىآموزد كه مشكلات و خطرها هر چه باشد ، نبايستى ما پروا كنيم و از راه حق و عدالت منحرف شويم .\r\n- جرج جرداق ( دانشمند و اديب مسيحى ) : وقتى يزيد ، مردم را تشويق به قتل حسين و مأمور به خونريزى مىكرد ، آنها مىگفتند : « چه مبلغ مىدهى ؟ » امّا انصار حسين به او گفتند : ما با تو هستيم . اگر هفتاد بار كشته شويم ، باز مىخواهيم در ركابت جنگ كنيم و كشته شويم .\r\n- عباس محمود عقّاد ( نويسنده و اديب مصرى ) : جنبش حسين ، يكى از بىنظيرترين جنبشهاى تاريخى است كه تاكنون در زمينهء دعوتهاى دينى يا نهضتهاى سياسى\r\n\r\n","description":"","footnote":"","page_name":" 281 ","page_number":281},
  {"content":"\r\n\r\nپديدار گشته است . . . دولت اموى پس از اين جنبش ، به قدر عمر يك انسان طبيعى دوام نكرد و از شهادت حسين تا انقراض آنان بيش از شصت و اندى سال نگذشت .\r\n- احمد محمود صبحى : اگر چه حسين بن على « ع » در ميدان نظامى يا سياسى شكست خورد ، امّا تاريخ ، هرگز شكستى را سراغ ندارد كه مثل خون حسين « ع » به نفع شكست‌خوردگان تمام شده باشد . خون حسين ، انقلاب پسر زبير و خروج مختار و نهضتهاى ديگر را در پى داشت ، تا آنجا كه حكومت اموى ساقط شد و نداى خونخواهى حسين ، فريادى شد كه آن تختها و حكومتها را به لرزه در آورد .\r\n- آنطون بارا ( مسيحى ) : اگر حسين از آن ما بود ، در هر سرزمينى براى او بيرقى بر مىافراشتيم و در هر روستايى براى او منبرى برپا مىنموديم و مردم را با نام حسين به مسيحيّت فرا مىخوانديم .\r\n- گيبون ( مورخ انگليسى ) : با آنكه مدّتى از واقعهء كربلا گذشته و ما هم با صاحب واقعه هم وطن نيستيم ، مع ذلك مشقّات و مشكلاتى كه حضرت حسين « ع » تحمّل نموده ، احساسات سنگين‌دل‌ترين خواننده را بر مىانگيزد ، چندان‌كه يك نوع عطوفت و مهربانى نسبت به آن حضرت در خود مىيابد .\r\n- نيكلسون ( خاورشناس معروف ) : بنى اميّه ، سركش و مستبدّ بودند ، قوانين اسلامى را ناديده انگاشتند و مسلمين را خوار نمودند . . . و چون تاريخ را بررسى كنيم ، گويد :\r\nدين بر ضدّ فرمانفرمايى تشريفاتى قيام كرد و حكومت دينى در مقابل امپراتورى ايستادگى نمود . بنا بر اين ، تاريخ از روى انصاف حكم مىكند كه خون حسين « ع » به گردن بنى اميّه است .\r\n- سر پرسى سايكس ( خاورشناس انگليسى ) : حقيقتا آن شجاعت و دلاورى كه اين عدّه قليل از خود بروز دادند ، به درجه‌اى بوده است كه در تمام اين قرون متمادى هر كسى كه آن را شنيد ، بىاختيار زبان به تحسين و آفرين گشود . اين يك مشت مردم دلير غيرتمند ، مانند مدافعان ترموپيل ، نامى بلند غير قابل زوال براى خود تا ابد باقى گذاشتند .\r\n- تاملاس توندون ( هندو ، رئيس سابق كنگرهء ملّى هندوستان ) : اين فداكاريهاى عالى از قبيل شهادت امام حسين « ع » ، سطح فكر بشريّت را ارتقا بخشيده است و خاطرهء آن شايسته است هميشه باقى بماند و يادآورى شود .\r\n\r\n","description":"","footnote":"","page_name":" 282 ","page_number":282},
  {"content":"\r\n\r\n- محمد زغلول پاشا ( در مصر ، در تكيهء ايرانيان ) : حسين « ع » در اين كار ، به واجب دينى و سياسى خود قيام كرده و اين گونه مجالس عزادارى ، روح شهامت را در مردم پرورش مىدهد و مايهء قوّت ارادهء آنها در راه حق و حقيقت مىگردد .\r\n- عبد الرحمن شرقاوى ( نويسندهء مصرى ) : حسين « ع » ، شهيد راه دين و آزادگى است . نه تنها شيعه بايد به نام حسين ببالد ، بلكه تمام آزاد مردان دنيا بايد به اين نام شريف افتخار كنند .\r\n- طه حسين ( دانشمند و اديب مصرى ) : حسين « ع » براى به دست آوردن فرصت و از سرگرفتن جهاد و دنبال كردن از جايى كه پدرش رها كرده بود ، در آتش شوق مىسوخت . او زبان را دربارهء معاويه و عمّالش آزاد كرد ، تا به حدّى كه معاويه تهديدش نمود . امّا حسين ، حزب خود را وادار كرد كه در طرفدارى حق سختگير باشند .\r\n- عبد الحميد جودة السحّار ( نويسندهء مصرى ) : حسين « ع » نمىتوانست با يزيد بيعت كند و به حكومت او تن بدهد ، زيرا در آن صورت ، بر فسق و فجور ، صحّه مىگذاشت و اركان ظلم و طغيان را محكم مىكرد و بر فرمانروايى باطل تمكين مىنمود . امام حسين به اين كارها راضى نمىشد ، گرچه اهل و عيالش به اسارت افتند و خود و يارانش كشته شوند .\r\n- علامه طنطاوى ( دانشمند و فيلسوف مصرى ) : ( داستان حسينى ) عشق آزادگان را به فداكارى در راه خدا بر مىانگيزد و استقبال مرگ را بهترين آرزوها به شمار مىآورد ، چندان‌كه براى شتاب به قربانگاه ، بر يكديگر پيشى جويند .\r\n- العبيدى ( مفتى موصل ) : فاجعهء كربلا در تاريخ بشر نادره‌اى است ، همچنان كه مسبّبين آن نيز نادره‌اند . . . حسين بن على « ع » سنّت دفاع از حق مظلوم و مصالح عموم را بنا بر فرمان خداوند در قرآن به زبان پيمبر اكرم وظيفهء خويش ديد و از اقدام به آن تسامحى نورزيد . هستى خود را در آن قربانگاه بزرگ فدا كرد و بدين سبب نزد پروردگار ، « سرور شهيدان » محسوب شد و در تاريخ ايام ، « پيشواى اصلاح طلبان » به شمار رفت . آرى ، به آنچه خواسته بود و بلكه برتر از آن ، كامياب گرديد .\r\nجمع‌بندى :\r\n« از مجموعهء گفته‌هاى نقل شده ، اين جمع‌بندى به دست مىآيد :\r\n1 - امام حسين « ع » بدين جهات قيام كرد : به خاطر بقا و عظمت اسلام و حكومت\r\n\r\n","description":"","footnote":"","page_name":" 283 ","page_number":283},
  {"content":"\r\n\r\nقرآن ، به خاطر مسئوليت امامت ، براى حفظ ناموس و شرف مردم ، براى اصلاح حال امت ، به خاطر امر به معروف و نهى از منكر ، به خاطر دفاع از مظلوم و مصالح عموم .\r\n2 - وصف قيام او : نهضت امام بر اساس اخلاق و شهامت و مصلحت عامّه بود و جهادى به قصد دفع رذيلت و نشر فضيلت به شمار مىرفت .\r\n3 - تأثير قيام امام : مردم بيدار شدند ، تظاهر به ديانت را به تعمّق و ايمان بدل كردند .\r\n4 - اين مكتب به خلق عالم چه آموخت ؟ درس اين آموزشگاه ، ابدى و اصولى است ، از آزادى و عدالت و محبّت حكايت مىكند ، پاكى نظر را در مبارزه مىآموزد ، نحوهء امتناع از قبول ستم و ردّ استعمار را نشان مىدهد ، غيرت ، شجاعت ، فداكارى ، پايدارى در برابر مصيبات و ثبات بر طريق حق را تعليم مىدهد ، حرمت سكوت را در برابر باطل و فساد ، مدلّل مىسازد و ثابت مىكند كه حق و فضيلت ، عدل و ايمان ، در هر شرايطى مىتوانند بر خودسرى و مكر و ستم و كفر ، غلبه يابند . ياران صادق امام نيز ، بهترين درس ايمان به خدا را به جهانيان آموختند و راه پيروزى ملتها را گشودند و نشان دادند كه مؤمنان با كمى تعداد و نيرو ، همچنان پيروزند . . . » . « 1 »\r\n- فرهنگ عاشورا ، آثار و نتايج نهضت عاشورا ، اهداف نهضت عاشورا ، درسهاى عاشورا\r\n\r\nعاشورا و امر به معروف\r\nدر فرهنگ عاشورا ، حاكميت ظلم يزيدى بزرگترين منكر اجتماعى است و مبارزه براى حاكم ساختن حق و قطع سلطهء ستم ، معروفى عظيم است . امر به معروف و نهى از منكر ، از مهمترين فلسفه‌هاى حماسهء خونين كربلاست . سيد الشهدا در وصيّتى كه نوشته و به برادرش محمد حنفيّه مىسپارد ، مىفرمايد : « انّى ما خرجت اشرا و لا بطرا و لا مفسدا و لا ظالما ، انّما خرجت لطلب الإصلاح فى امّة جدّى ، اريد ان آمر بالمعروف و انهى عن المنكر و اسير بسيرة جدّى و ابى علىّ بن ابى طالب » « 2 » اين به وضوح ، نقش امر به معروف و نهى از منكر را در حركت عاشورايى امام نشان مىدهد . در زيارتنامهء آن حضرت هم اين موضوع\r\n\r\n\r\n","description":"","footnote":"\r\n( 1 ) - رهبر آزادگان ، ص 67 .\r\n( 2 ) - حياة الامام الحسين ، ج 2 ، ص 246 و 288 .\r\n","page_name":" 284 ","page_number":284},
  {"content":"\r\n\r\nمطرح است : « اشهد انّك قد اقمت الصّلاة و آتيت الزّكاة و امرت بالمعروف و نهيت عن المنكر و جاهدت فى سبيل الله حتّى اتاك اليقين » . « 1 »\r\nاين تعبيرات ، نشان دهندهء عمق اين فريضهء دينى است كه در متن جهاد خونين هم جلوه‌گر مىشود و دامنهء امر به معروف و نهى از منكر ، از واجبات و محرّمات جزئى و فرعى و فردى ، حتّى به قيام براى اقامهء قسط و سرنگونى حكومت باطل و تغيير نظام فاسد اجتماعى هم گسترش مىيابد . « 2 » سيد الشهدا ، پس از امتناع از بيعت با يزيد و برخوردهايى كه با وليد و مروان داشت ، كنار قبر پيامبر « ص » آمد و شب را آنجا به مناجات گذراند ، در ضمن مناجاتش با خدا ، عشق خود را به معروف بيان كرد و خواستار آنچه « خير » است در اين مسير شد : « اللّهم انّى احبّ المعروف و انكر المنكر و انا اسألك يا ذا الجلال و الإكرام بحقّ القبر و من فيه الّا اخترت لى ما هو لك رضى و لرسولك رضى » « 3 » خدايا من معروف را دوست مىدارم و منكر را زشت مىشمارم . اى خداى بزرگوار و صاحب كرم ! به حق اين قبر و مدفون در آن از تو مىخواهم راهى و سرنوشتى برايم برگزينى كه رضاى تو و پيامبرت در آن باشد .\r\n- اهداف نهضت عاشورا ، فرهنگ عاشورا ، شعارهاى عاشورا\r\n\r\nعاشورا و انقلاب اسلامى\r\nنهضت عاشورا به لحاظ ماهيّت اسلام خواهى ، اصلاح‌طلبى و ظلم‌ستيزىاش ، همواره الهام‌بخش انقلابيّون و حركتهاى اصلاحى بوده است . انقلاب اسلامى ايران نيز از آن سرچشمه سيراب شد و از محتواى عاشورا الهام گرفت . اين الهام‌گيرى هم از سوى رهبر انقلاب بود ، هم از ناحيهء مردم . شرايط سياسى و اجتماعى ايران قبل از انقلاب ، شبيه دوران بنى اميّه بود . فساد و ظلم حاكميّت داشت ، اسلام در حال نابودى بود ، تبليغات ضدّ اسلامى در اختيار طاغوت بود ، ابتذال فرهنگى و غربزدگى ، معروف شدن منكر ، منكر شدن معروف ، به زندان افتادن آزاد مردان ، حيف و ميل بيت المال در راه عياشيهاى طاغوت ، همه شرايطى را به وجود آورده بود كه اصلاحى عميق را مىطلبيد . تا زور بعنوان عامل استقرار حكومت نفى شود و معيارها حاكم گردد .\r\n\r\n\r\n","description":"","footnote":"\r\n( 1 ) - مفاتيح الجنان ، زيارتهاى مختلف امام حسين « ع »\r\n( 2 ) - در اين زمينه ر . ك : « عنصر امر به معروف در نهضت امام حسين » از شهيد مطهّرى .\r\n( 3 ) - بحار الأنوار ، ج 44 ، ص 328 ، مقتل خوارزمى ، ج 1 ، ص 186 .\r\n","page_name":" 285 ","page_number":285},
  {"content":"\r\n\r\nامام امّت « ره » ، با الهام از عاشورا ، روح حماسه و غيرت دينى را در مردم دميد ، به حكومت اسلامى و حاكميّت ارزشهاى قرآنى فرا خواند ، مفاسد رژيم طاغوت را بر شمرد و در دوران تبعيد هم از اين راه دست برنداشت . مردم ، مبارزات خود را بر ضدّ يزيد زمانه مىدانستند و از تبيين مفاسد معاويه ، يزيد ، ابن زياد و . . . ذهنها به مفاسد و مظالم طاغوتيان منتقل مىشد . مجالس محرّم ، منبرها ، وعظها ، نوحه‌ها رنگ و حال و هواى سياسى و انقلابى گرفت . حتّى شعارهاى مردم در راه‌پيماييهاى ضدّ طاغوتى ، پيوند انقلاب و عاشورا را مىرساند ( رهبر ما خمينيه ، نهضت ما حسينيه ) . عاشورا محور بسيج مردم و شورگسترى بر ضدّ طاغوت شد . عنصر شهادت به مبارزهء مردم جان و روح بخشيد .\r\nخانواده‌ها شهداى خود را به فرمان حسين زمان و محشور با شهداى كربلا مىدانستند .\r\nامام امّت ، در سخنرانيهايش و نيز در مصاحبه‌ها ، مشروعيّت حكومت شاه را زير سؤال برد و خواستار تشكيل حكومت اسلامى بود . آنگونه كه سيد الشهدا « ع » نيز با امتناع از بيعت ، خلافت يزيد را نامشروع و غاصبانه دانست . نگرش سياسى به حادثهء كربلا و درس‌آموزى از قيام عاشورا ، سر لوحهء دعوت امام خمينى و همفكران او بود و اعلام اينكه همه جا كربلا و هر روز عاشوراست ، تأكيدى بر اين برداشت بود . قتل عام 15 خرداد ، گرچه به ظاهر سركوب نهضت امام بود ، امّا خونهاى شهدا و افشاگريها و مبارزات بعدى ، اذهان را براى يك انقلاب آماده ساخت . عاشوراى حسينى هم در ظاهر ، با شهادت امام و يارانش به پايان رسيد ، ولى همان حادثه ، بذر تحرّكها و بيدارگريهاى عظيمى را افشاند و به بار نشست . امام امّت ، با توجّه به قدرت جذب ، الهام ، سازماندهى و شورآفرينى كربلا و عزاداريهاى ايام محرّم و دسته‌هاى عزادارى ، اين سنّت ديرين را بشدّت ، حمايت كرد .\r\nهمچنانكه خطابهء امام خمينى در 15 خرداد ( 12 محرّم ) آغاز اين نهضت بود ، راه‌پيماييهاى تاسوعا و عاشورا نيز در آخرين سال حكومت رژيم پهلوى ، ضربهء نهايى را بر آن زد . امام تأكيد داشت كه روحانيون و خطبا ، حدّ اعلاى استفاده را از منابر حسينى در ماه محرّم و صفر داشته باشند . بهره‌هايى كه عاشوراى حسينى به پيروزى انقلاب رساند ، فراوان بود .\r\nبه تعبير امام امّت : « اگر قيام حضرت سيد الشهدا « ع » نبود ، امروز ما هم نمىتوانستيم پيروز شويم . » « 1 » « واقعهء عظيم عاشورا از 61 هجرى تا خرداد 61 و از آن تا قيام عالمى بقيّة الله\r\n\r\n\r\n","description":"","footnote":"\r\n( 1 ) - صحيفهء نور ، ج 17 ، ص 60 .\r\n","page_name":" 286 ","page_number":286},
  {"content":"\r\n\r\nارواحنا لمقدمه الفداء ، در هر مقطع انقلاب ساز است . » « 1 »\r\nعاشورا و جبهه‌ها : پس از پيروزى انقلاب نيز ، آنچه ملّت را در مقابل استكبار جهانى ، مقاوم و بىباك ساخت و امّت انقلابى و رهبرى انقلاب ، تن به سازش ندادند ، همان درس عزّتى بود كه از « هيهات منّا الذّلّة » ابا عبد الله آموخته بودند و آنچه كه در سالهاى دفاع مقدّس ، جبهه‌ها را گرم نگه مىداشت و سيل نيروى عظيم انسانى به جبهه‌ها سرازير مىشد و فتح الفتوح‌ها مىآفريد ، درسهاى آموخته از كربلا و مكتب شهادت بود . امام امّت فرمود : « انقلاب اسلامى ايران ، پرتوى از عاشورا و انقلاب عظيم الهى آن است . » « 2 » و فرمود :\r\n« اين خون سيد الشهدا است كه خونهاى همهء ملّتهاى اسلامى را به جوش مىآورد . » « 3 »\r\nآنچه عاشورا داشت ، يك بار ايدئولوژيكى و انگيزهء مكتبى براى مبارزه بود . اين محتوا در ذهن رهبر انقلاب و در دل پيروان او شكل گرفت و نهضت را پديد آورد و پس از پيروزى هم هشت سال دفاع خونين از انقلاب را اداره و تغذيه كرد . فرهنگ عاشورا و الهام از اسوه‌هاى كربلايى ، حتّى در وصيّت‌نامه‌ها ، پيشانى بندها ، شعارها ، سرودها ، نوحه‌ها ، تابلوهاى جبهه ، رمز عمليّات ، مجالس ختم شهدا متجلّى بود . وقتى فرماندهى مىگفت : « ما يك بار حسين را در كربلا تنها گذاشتيم و چهارده قرن ، تحقير و تازيانه و توهين و شكنجه چشيديم ، هرگز مبادا اين بار حسين « ع » را تنها بگذاريم » « 4 » اين عمق تأثير عاشورا را در دفاع مقدس ما نشان مىدهد .\r\nرزمندگان اسلام ، به عشق حسين « ع » در جبهه‌ها تشنه جان مىدادند ، انتظار و اميد حضور ابا عبد الله « ع » را بر بالين خود داشتند . آنچه به پيشانى بندها يا پشت لباسهاى رزم خود مىنوشتند ، پيوند جبهه و كربلا را مىرساند ، از قبيل : مسافر كربلا ، زائر كربلا ، يا زيارت يا شهادت ، هيهات منّا الذّلّة ، يا قمر بنى هاشم ، يا ثار الله ، يا حسين شهيد ، يا سيد الشهدا ، عاشقان كربلا ، كل يوم عاشورا ، يا ابا عبد الله ، لبيك يا حسين و . . . تابلو نوشته‌هاى جاده‌هاى جبهه نيز الهام از فرهنگ عاشورا داشت . غير از تعبيرات ياد شده كه گاهى در تابلو نوشته‌ها هم ديده مىشد ، عباراتى اين چنين نيز ، گوياى اين حقيقت است : هر كه\r\n\r\n\r\n","description":"","footnote":"\r\n( 1 ) - همان ، ج 16 ، ص 219 .\r\n( 2 ) - همان ، ج 18 ، ص 12 .\r\n( 3 ) - همان ، ج 15 ، ص 204 .\r\n( 4 ) - چكيدهء مقالات كنگرهء امام خمينى و فرهنگ عاشورا ، ص 104 .\r\n","page_name":" 287 ","page_number":287},
  {"content":"\r\n\r\nدارد هوس كرب و بلا بسم الله ، اگر خسته جانى بگو يا حسين ، وعده‌گاه حزب الله صحن ابا عبد الله ، رزمندگان تا كربلا راهى نمانده ، راه قدس از كربلا مىگذرد ، پيش به سوى حرم حسينى ، بسيجى مسافر جاده‌هاى پرپيچ‌وخم كربلا و . . . دهها جملهء ديگر . « 1 »\r\nنامگذارى برخى از عمليات نيز با الهام از نهضت عاشورا بود . عمليات محرّم ، مسلم بن عقيل ، عاشورا ، ثار الله ، كربلاى 1 تا 10 و . . . از اين نمونه‌هاست . رمز عمليات نيز گاهى از اسامى مبارك حماسه‌سازان كربلا بود كه رزمندگان ، شورى عاشورايى پديد مىآورد ، همچون : يا حسين فرماندهى ، يا ابا الفضل العباس ، يا زينب ، يا ابا عبد اللّه الحسين ، همين كه رزمندگان خود را در مسير اهداف عاشورا مىديدند ، شور مىگرفتند و همين كه خانواده‌هاى آنان به جبههء حسينى سرباز مىفرستادند ، صبور و مقاوم مىشدند ، شهيدان جبهه‌ها را مسافران بازگشته از كربلا مىدانستند ( اين گل پرپر از كجا آمده ؟ از سفر كرب و بلا آمده ) و عزيمت به جبهه را حركت به سوى حرم حسينى مىديدند ( گرفته‌ايم جان به كف و به كربلا مىرويم ، پيش به سوى حرم حسينى ) جانبازان بىدست را ، اقتدا كنندگان به قمر بنى هاشم مىدانستند و مادران و خواهران و دختران شهدا را درس آموخته از زينب و سكينه « ع » مىيافتند و مادر چند شهيد را به « ام البنين » تشبيه مىكردند و در حمايت از رهبرى انقلاب و اطاعت فرمان جهاد او ، شعار « ما اهل كوفه نيستيم حسين تنها بماند » سر مىدادند . شبهاى حمله ، با نوحه‌خوانى و سينه‌زنى و عزادارى براى امام حسين « ع » روحيّه مىگرفتند .\r\nدر آن سالها ، عزيمت به جبهه ، پاسخ به نداى « هل من ناصر » حسين زمان بود و جبهه‌هاى غرب و جنوب كشور ، « كربلاى ايران » محسوب مىشد و شهدايى كه به عاشوراييان تاريخ مىپيوستند ، سيراب‌شدگان از فرات عشق و علقمهء يقين بودند و حتّى « مفقود الأثر » ها ، گمشدگانى در « حريم كربلا » تلقى مىشدند . اين باورها و برداشتها بود كه به امّت ما آرامش و اطمينان مىبخشيد و رزمندگان را براى رفتن به جبهه ، بىتاب مىساخت . انقلاب اسلامى ايران و دفاع مقدّس ، در اهداف ، انگيزه‌ها ، شيوهء مبارزه ، روشهاى دفاع ، روحيّهء مردم ، شهادت طلبى و صبر ، الهام گرفته از عاشوراست ، تا پايان نيز به اين فرهنگ وفادار مىماند .\r\n- كلّ يوم عاشورا ، درسهاى عاشورا\r\n\r\n\r\n","description":"","footnote":"\r\n( 1 ) - در اين زمينه ر . ك : « فرهنگ جبهه » مهدى فهيمى .\r\n","page_name":" 288 ","page_number":288},
  {"content":"\r\n\r\n\r\nعاشورا و سقيفه\r\nديد جريان‌شناسانه در حوادث ، ريشهء حادثهء عاشورا را در انحراف نخستين در رهبرى حكومت مىبيند كه در « سقيفهء بنى ساعده » اتفاق افتاد . اگر جمعى از امّت پيامبر ، نيم قرن پس از رحلت رسول اللّه « ص » در كربلا فرزند رسول اللّه را شهيد كردند ، زمينهء آن در حوادث گذشته و غصب خلافت و تصدّى آل ابو سفيان نسبت به حكومت اسلامى و كنار زدن ائمه از ولايت و رهبرى بود . از اين رو در زيارت عاشورا كسانى لعن مىشوند كه آغازگر ظلم بر اهل بيت پيامبر و بنيانگذار ستم به ذريّهء رسول خدا « ص » بودند ، و نيز كسانى كه به آن ستم نخست راضى شدند ، همكارى يا سكوت كردند و زمينه‌ساز آن بودند ، تا آنجا كه براى جنگ با عترت پيامبر ، تمكين كردند : « لعن اللّه امّة اسّست اساس الظلم و الجور عليكم اهل البيت و لعن اللّه امّة دفعتكم عن مقامكم و ازالتكم عن مراتبكم الّتى رتّبكم اللّه فيها و لعن اللّه امّة قتلتكم و لعن اللّه الممهّدين لهم بالتّمكين من قتالكم . . . » .\r\nدر ماجراى كربلا ، همهء آنان كه از آغاز ، اهل بيت را از صحنهء اجتماعى و سياسى امّت كنار زدند و بر غصب حكومت اسلامى توطئه كردند ، تا آنان كه بر كشتن او گرد آمدند و همراهى و متابعت كردند ، شريكند . اين نكته در جاى ديگر زيارت عاشورا مطرح است :\r\n« اللّهمّ العن اوّل ظالم ظلم حقّ محمّد و آل محمّد و آخر تابع له على ذلك ، اللّهم العن العصابة الّتي جاهدت الحسين و شايعت و بايعت و تابعت على قتله ، اللّهم العنهم جميعا » . « 1 »\r\nتوطئه سقيفه ، تلاشى از سوى شرك شكست خورده در جبهه‌هاى بدر و احد و حنين بود ، تا دوباره به سيادت جاهلى خود برسند و سفيانيان كوشيدند انتقام كشته‌هاى خود را از آل پيامبر ، از طريق سلطه يافتن بر خلافت و تار و مار كردن بنى هاشم و عترت رسول بگيرند . طرح شورا و بيعت ساختگى سقيفه ، ظاهرى فريبنده براى اعمال آن سياست بود .\r\nبه قول نيّر تبريزى :\r\n كانكه طرح بيعتِ شور افكند * خود همانجا طرح عاشورا افكند \r\n چرخ در يثرب رها كرد از كمان * تير كاندر نينوا شد بر نشان « 2 » \r\nهواداران سقيفه ، در سپاه كوفه بودند . امام حسين « ع » روز عاشورا با بدن مجروح ، آنان را « شيعيان آل ابى سفيان » خطاب كرد كه نه دين داشتند ، نه حرّيت . ابن زياد وقتى با سر\r\n\r\n\r\n","description":"","footnote":"\r\n( 1 ) - مفاتيح الجنان ، زيارت عاشورا ، ص 457 .\r\n( 2 ) - ديوان « آتشكده » ، نيّر تبريزى ، ص 59 .\r\n","page_name":" 289 ","page_number":289},
  {"content":"\r\n\r\nبريدهء حسين « ع » در طشت طلايى رو به رو شد ، با چوبى كه در دست داشت بر لبهاى آن سر مطهّر مىزد و مىگفت : « يوم بيوم بدر » « 1 » يزيد بن معاويه نيز پس از كشتن امام و سرمستى از پيروزى بر آن حضرت ، در پيش چشم فرزندان او كه به اسارت در كاخ او برده شده بودند ، آرزو كرد كه كاش نياكان كشته‌شده‌اش در بدر ، زنده بودند و به يزيد مىگفتند دستت درد نكند . كشتن حسين « ع » و يارانش را در مقابل كشته‌هاى بدر دانست ، منكر وحى و نزول جبرئيل شد و گفت اگر از آل احمد انتقام نگيرم ، از نسل خندف نيستم . . . « 2 »\r\nحضرت زينب « ع » با خطاب « يا بن الطلقاء » به يزيد ، اشاره به نيكان مشرك او كرد ، كه در فتح مكّه ، پيامبر آزادشان كرد ، امام سجاد « ع » نيز به يزيد گفت : جدّ من على بن ابى طالب ، در جنگ بدر و احد و احزاب ، پرچمدار رسول اللّه بود ، امّا پدر و جدّ تو ، پرچمدار كفّار بودند . « 3 » كربلا ، صحنهء تجديد كينه‌هاى مشركان و منافقان بر ضدّ آل اللّه بود و همان قدرت سياسى را كه ميراث رسول خدا بود و غاصبانه به دست دشمن افتاد ، بر ضدّ عترت رسول به كار گرفتند و اين از شگفتيهاى تاريخ است ! سيد الشهدا « ع » در خطابهء خويش در عاشورا به سپاه كوفه چنين فرمود : شمشيرى را كه ما به دستتان داديم ، عليه ما تيز كرديد و به روى ما شمشير كشيديد و آتشى را كه بر دشمنان شما و ما افروخته بوديم ، بر خود ما افروختيد و با دشمنان خدا بر ضدّ اولياء اللّه همدست شديد : « فشحذتم علينا سيفا كان فى ايدينا و حششتم علينا نارا اضرمناها على عدوّكم و عدوّنا . . . » « 4 » و در نقل ديگر : « سللتم علينا سيفا فى رقابنا و حششتم علينا نار الفتن . . . فاصبحتم ألبا على اوليائكم و يدا عليهم لأعدائكم » « 5 » آيا اين همان سخن أبو بكر بن عربى نيست كه حسين « ع » به شمشير جدّش كشته شد « انّ حسينا قتل بسيف جدّه » ؟ « 6 »\r\nتيرى را كه عمر سعد ، صبح عاشورا به سوى اردوى حسينى رها مىكند و تيرى را كه حرمله بر گلوى على اصغر « ع » مىزند ، تيرى نيست كه در سقيفه رها شد و بر قلب پيامبر نشست ؟ و آيا آن تير ، بر حنجره اصغر نشست يا بر جگر دين فرود آمد ؟ چه خوب و\r\n\r\n\r\n","description":"","footnote":"\r\n( 1 ) - بحار الأنوار ، ج 45 ، ص 154 .\r\n( 2 ) - همان ، ص 167 ، البداية و النهاية ، ج 8 ، ص 192 ( ليت اشياخى ببدر شهدوا . . . ) .\r\n( 3 ) - بحار الأنوار ، ج 45 ، ص 135 .\r\n( 4 ) - مقتل الحسين ، خوارزمى ، ج 2 ، ص 6 ، مناقب ، ج 4 ، ص 110 ، ( با اندكى تفاوت در لفظ ) .\r\n( 5 ) - بحار الأنوار ، ج 45 ، ص 8 ، موسوعة كلمات الامام الحسين ، ص 424 .\r\n( 6 ) - الامام الحسين ، علائلى ، ص 62 .\r\n","page_name":" 290 ","page_number":290},
  {"content":"\r\n\r\nعميق دريافته و سروده است ، مرحوم آية اللّه كمپانى :\r\n فما رماه اذ رماه حرمله * و انّما رماه من مهّد له \r\n سهم اتى من جانب السّقيفه * و قوسه على يد الخليفه \r\n و ما اصاب سهمه نحر الصّبى * بل كبد الدّين و مهجة النّبى « 1 » \r\nاگر واقعهء شوم سقيفه نبود ، هرگز جنايتهاى بعدى كه اوج آن در عاشورا بود ، پيش نمىآمد و مسير تاريخ اسلام و شيعه به گونهء ديگرى بود .\r\n اگر پيمان مردم با « ولى » بود * اگر پيوند با آل على بود \r\n نه فرمان نبى از ياد مىرفت * نه رنج و زحمتش بر باد مىرفت \r\n نه زهرا كشته مىشد در جوانى * نه مىشد خسته از اين زندگانى \r\n نه خون دل نصيب مجتبى بود * نه پرپر لاله‌ها در كربلا بود \r\n نه زينب بذر غم مىكاشت در دل * نه مىزد سر ز غم بر چوب محمل \r\n بقيع ما نه غم‌افزاى جان بود * نه ويران و چنين بىسايه‌بان بود « 2 » \r\n- مظلوميّت ، بنى اميّه ، اسارت\r\n\r\nعاشورا و شعر فارسى\r\nنام كتابى است كه مجموعهء « تركيب بند » هاى معروف شعراى بزرگ را دربارهء امام حسين « ع » و حادثهء عاشورا در بردارد . اين كتاب كه به اهتمام « حسن گل محمّدى » فراهم شده است ، 14 تركيب بند معروف را از محتشم كاشانى و ديگران دارد و 263 صفحه است .\r\nدربارهء سيد الشهدا و حادثهء عاشورا ، مجموعه‌هاى شعرى متعدّدى به زبان عربى ، فارسى ، تركى و . . . تدوين شده است و شاعران در طول تاريخ ، با زبان ماندگار شعر ، به ترسيم اين حماسهء جديد و مظلوميّتهاى اهل بيت پرداخته‌اند . شاعرانى چون محتشم كاشانى ، صباحى بيدگلى ، وصال شيرازى ، قاآنى شيرازى ، سروش اصفهانى ، نيّر تبريزى ، عمّان سامانى و . . .\r\nاز جملهء اينانند كه در قالب تركيب بند يا مثنوى و قطعه به مرثيه‌سرايى دربارهء سيد الشهدا « ع » پرداخته‌اند . « 3 » با توجّه به تشويقى كه امامان نسبت به سرودن شعر دربارهء حادثهء كربلا و مظلوميت دودمان پيامبر و نشر فضايل اهل بيت داشته‌اند ، راز اينهمه سروده ،\r\n\r\n\r\n","description":"","footnote":"\r\n( 1 ) - الأنوار القدسيّه ، محمد حسين الغروى الاصفهانى ، ص 99 ، ( چاپ حيدريه ) .\r\n( 2 ) - از مؤلف ، در شعر « اهل بيت آفتاب » .\r\n( 3 ) - در اين زمينه‌ها از جمله ر . ك : « نگرشى به مرثيه‌سرايى در ايران » ، عبد الرضا افسرى كرمانى ، « چند مرثيه از شاعران پارسى گوى » ، ابو القاسم رادفر .\r\n","page_name":" 291 ","page_number":291},
  {"content":"\r\n\r\nديوان ، مجموعه‌هاى شعر و مدايح و مراثى پيرامون مصائب و فضايل عترت ، آشكار مىشود .\r\nورود حماسهء كربلا به حيطهء شعر و ادب ، يكى از عوامل ماندگارى آن نهضت بوده است ؛ چرا كه قالب تأثيرگذار و نافذ شعر و مرثيه ، ميان دلها و حادثهء عاشورا پيوند زده و احساسها و عواطف علاقه‌مندان را به آن ماجرا وصل كرده است . اين ويژگى در شعرهاى غير فارسى نيز وجود دارد و ادبيات عاشورايى ، از غنىترين ذخيره‌هاى فكرى و احساسى شيعه است . از سوى ديگر حماسهء كربلا در زبان شعرى شاعران تأثير نهاده و ادبيات را پربار ساخته است . رابطه‌اى متقابل ميان شعر فارسى و عاشورا وجود دارد و هر دو به ماندگارى و جلوهء يكديگر كمك كرده‌اند . برخى شاعران نيز ماندگارى نام خود را مديون شعر سرودن دربارهء اهل بيت و عاشورا و مظلوميّت ابا عبد اللّه « ع » اند و گاهى با يك شعر ، شهره و جاويد شده‌اند ، همچون محتشم .\r\n- شعر عاشورا ، ادب الطفّ ، ادبيات عاشورا ، مدايح و مراثى ، مدّاحى ، شب شعر عاشورا\r\n\r\nعامر بن جليده ( خليده )\r\nاو را از شهداى كربلا دانسته‌اند . در زيارت رجبيّه نام او آمده است . « 1 »\r\n\r\nعامر بن حسان بن شريح طائى\r\nاز اصحاب امام حسين « ع » بود كه از مكّه همراه آن حضرت آمد و در كربلا در حملهء اوّل به شهادت رسيد . « 2 » وى از شجاعان معروف و شيعيان خالص بود . پدرش نيز در جنگ جمل و صفّين ، در ركاب حضرت على « ع » جنگيده بود .\r\n\r\nعامر بن مالك\r\nاز شهداى كربلا بود . نامش در زيارت رجبيّه نيز آمده است . « 3 »\r\n\r\nعامر بن مسلم عبدى\r\nاز شهداى كربلا بود . عامر كه اهل بصره بود ، همراه غلامش « سالم » از بصره به مكّه آمد و به سيد الشهدا « ع » پيوست و از آنجا همراه امام تا كربلا آمد و روز عاشورا در حملهء اوّل به\r\n\r\n\r\n","description":"","footnote":"\r\n( 1 ) - انصار الحسين ، ص 101 .\r\n( 2 ) - همان ، ص 80 .\r\n( 3 ) - همان ، ص 103 .\r\n","page_name":" 292 ","page_number":292},
  {"content":"\r\n\r\nشهادت رسيد . « 1 » شرافت ديگر او آن است كه در زيارت ناحيهء مقدّسه نام او آمده است و سلام به او داده شده است . « 2 »\r\n\r\nعبّاس بن على « ع »\r\nفرزند امير المؤمنين ، برادر سيد الشهدا ، فرمانده و پرچمدار سپاه امام حسين « ع » در روز عاشورا . عبّاس در لغت ، به معناى شير بيشه ، شيرى كه شيران از او بگريزند است . « 3 »\r\nمادرش « فاطمهء كلابيّه » بود كه بعدها با كنيهء « ام البنين » شهرت يافت . على « ع » پس از شهادت فاطمهء زهرا با ام البنين ازدواج كرد . عباس ، ثمرهء اين ازدواج بود . ولادتش را در 4 شعبان سال 26 هجرى در مدينه نوشته‌اند و بزرگترين فرزند امّ البنين بود و اين چهار فرزند رشيد ، همه در كربلا در ركاب امام حسين « ع » به شهادت رسيدند . وقتى امير المؤمنين شهيد شد ، عباس چهارده‌ساله بود و در كربلا 34 سال داشت . كنيه‌اش « ابو الفضل » و « ابو فاضل » بود و از معروفترين لقبهايش ، قمر بنى هاشم ، سقّاء ، صاحب لواء الحسين ، علمدار ، ابو القربه ، عبد صالح ، باب الحوايج و . . . است .\r\nعباس با لبابه ، دختر عبيد الله بن عباس ( پسر عموى پدرش ) ازدواج كرد و از اين ازدواج ، دو پسر به نامهاى عبيد الله و فضل يافت . بعضى دو پسر ديگر براى او به نامهاى محمّد و قاسم ذكر كرده‌اند .\r\nآن حضرت ، قامتى رشيد ، چهره‌اى زيبا و شجاعتى كم نظير داشت و به خاطر سيماى جذّابش او را « قمر بنى هاشم » مىگفتند . در حادثهء كربلا ، سمت پرچمدارى سپاه حسين « ع » و سقّايى خيمه‌هاى اطفال و اهل بيت امام را داشت و در ركاب برادر ، غير از تهيّهء آب ، نگهبانى خيمه‌ها و امور مربوط به آسايش و امنيّت خاندان حسين « ع » نيز بر عهدهء او بود و تا زنده بود ، دودمان امامت ، آسايش و امنيّت داشتند . « 4 »\r\nروز عاشورا ، سه برادر ديگر عباس پيش از او به شهادت رسيدند . وقتى علمدار كربلا از امام حسين « ع » اذن ميدان طلبيد حضرت از او خواست كه براى كودكان تشنه و خيمه‌هاى بىآب ، آب تهيّه كند . ابو الفضل « ع » به فرات رفت و مشك آب را پر كرد و در\r\n\r\n\r\n","description":"","footnote":"\r\n( 1 ) - عنصر شجاعت ، ج 1 ، ص 78 ، انصار الحسين ، ص 81 .\r\n( 2 ) - تنقيح المقال ، مامقانى ، ج 2 ، ص 117 .\r\n( 3 ) - لغت نامهء دهخدا .\r\n( 4 ) -\r\n اليوم نامت اعين بك لم تنم * و تسهّدت اخرى فعزّ منامها \r\n","page_name":" 293 ","page_number":293},
  {"content":"\r\n\r\nبازگشت به خيمه‌ها با سپاه دشمن كه فرات را در محاصره داشتند درگير شد و دستهايش قطع گرديد و به شهادت رسيد . البته پيش از آن نيز چندين نوبت . همركاب با سيد الشهدا به ميدان رفته و با سپاه يزيد جنگيده بود . عباس ، مظهر ايثار و وفادارى و گذشت بود . وقتى وارد فرات شد ، با آنكه تشنه بود ، امّا بخاطر تشنگى برادرش حسين « ع » آب نخورد و خطاب به خويش چنين گفت :\r\n يا نفس من بعد الحسين هونى * و بعده لا كنت ان تكونى \r\n هذا الحسين وارد المنون * و تشربين بارد المعين \r\n تاللّه ما هذا فعال دينى \r\nو سوگند ياد كرد كه آب ننوشد . « 1 » وقتى دست راستش قطع شد ، اين رجز را مىخواند :\r\n و اللّه ان قطعتموا يمينى * انّى احامى ابدا عن دينى \r\n و عن امام صادق اليقين * نجل النّبى الطّاهر الأمين \r\nو چون دست چپش قطع شد ، چنين گفت :\r\n يا نفس لا تخشى من الكفّار * و ابشرى برحمة الجبّار \r\n مع النّبى السّيد المختار * قد قطعوا ببغيهم يسارى \r\n فاصلهم يا ربّ حرّ النّار \r\nشهادت عباس ، براى امام حسين بسيار ناگوار و شكننده بود . جمله پرسوز امام ، وقتى كه به بالين عباس رسيد ، اين بود : « الآن انكسر ظهرى و قلّت حيلتى و شمت بى عدوّى » . « 2 » و پيكرش ، كنار « نهر علقمه » ماند و سيد الشهدا به سوى خيمه آمد و شهادت او را به اهل بيت خبر داد . هنگام دفن شهداى كربلا نيز ، در همان محلّ دفن شد . از اين رو امروز حرم ابا الفضل « ع » با حرم سيد الشهدا فاصله دارد .\r\nمقام والاى عباس بن على « ع » بسيار است . تعابير بلندى كه در زيارتنامهء اوست ، گوياى آن است . اين زيارت كه از قول حضرت صادق « ع » روايت شده ، از جمله چنين دارد :\r\n« السلام عليك ايّها العبد الصّالح المطيع للّه و لرسوله و لأمير المؤمنين و الحسن و الحسين . . .\r\nاشهد اللّه انّك مضيت على ما مضى به البدريّون و المجاهدون فى سبيل اللّه المناصحون فى\r\n\r\n\r\n","description":"","footnote":"\r\n( 1 ) - بحار الانوار ، ج 45 ، ص 41 .\r\n( 2 ) - معالى السبطين ، ج 1 ، ص 446 . مقتل خوارزمى ، ج 2 ، ص 30 .\r\n","page_name":" 294 ","page_number":294},
  {"content":"\r\n\r\nجهاد اعدائه المبالغون فى نصرة اوليائه الذّابّون عن احبّائه . . . » « 1 » كه تأييد و تأكيدى بر مقام عبوديت و صلاح و طاعت او و نيز تداوم خطّ مجاهدان بدر و مبارزان با دشمن و ياوران اولياء خدا و مدافعان از دوستان خداست . امام سجاد « ع » نيز سيماى درخشان عباس بن على را اين گونه ترسيم فرموده است : « رحم اللّه عمّى العبّاس فلقد آثر و أبلى و فدا اخاه بنفسه حتّى قطعت يداه فأبدله اللّه عز و جلّ بهما جناحين يطير بهما مع الملائكة فى الجنّة كما جعل جعفر بن ابى طالب . و انّ للعباس عند اللّه تبارك و تعالى منزلة يغبطه بها جميع الشهداء يوم القيامة » . « 2 » كه در آن نيز مقام ايثار ، گذشت ، فداكارى ، جانبازى ، قطع شدن دستانش و يافتن بال پرواز در بهشت ، همبال با جعفر طيّار و فرشتگان مطرح است و اينكه : عمويم عباس ، نزد خداى متعال ، مقامى دارد كه روز قيامت ، همهء شهيدان به آن غبطه مىخورند و رشك مىبرند .\r\n عباس يعنى تا شهادت يكّه‌تازى * عباس يعنى عشق ، يعنى پاكبازى \r\n عباس يعنى با شهيدان همنوازى * عباس يعنى يك نيستان تكنوازى \r\n عباس يعنى رنگ سرخ پرچم عشق * يعنى مسير سبز پرپيچ‌وخم عشق \r\n جوشيدن بحر وفا ، معناى عباس * لب تشنه رفتن تا خدا ، معناى عباس « 3 » \r\nدر زيارت ناحيهء مقدسه نيز از زبان حضرت مهدى « ع » به او اين گونه سلام داده شده است : « السلام على ابى الفضل العباس بن امير المؤمنين ، المواسى اخاه بنفسه ، الآخذ لغده من امسه ، الفادى له ، الواقى السّاعى اليه بمائه ، المقطوعة يداه . . . » . « 4 »\r\n كربلا كعبهء عشق است و من اندر احرام * شد در اين قبلهء عشاق ، دو تا تقصيرم \r\n دست من خورد به آبى كه نصيب تو نشد * چشم من داد از آن آب روان تصويرم \r\n بايد اين ديده و اين دست دهم قربانى * تا كه تكميل شود حجّ من و تقديرم « 5 » \r\n- فرات ، مشك ، وفا ، سقّايى ، دستهاى قلم شده ، نهر علقمه\r\n\r\n\r\n","description":"","footnote":"\r\n( 1 ) - مفاتيح الجنان ، ص 435 .\r\n( 2 ) - سفينة البحار ، ج 2 ، ص 155 .\r\n( 3 ) - خليل شفيعى .\r\n( 4 ) - بحار الأنوار ، ج 45 ، ص 66 .\r\n( 5 ) - اى اشكها بريزيد ، حسان ، ص 210 . دربارهء زندگى عباس بن على عليه السلام . ر . ك : « العباس بن على » ، باقر شريف القرشى ، 214 صفحه ، دار الكتاب الاسلامى .\r\n","page_name":" 295 ","page_number":295},
  {"content":"\r\n\r\n\r\nعبد الأعلى بن يزيد كلبى\r\nاز شهداى نهضت حسينى در كوفه . وى از جوانان كوفه بود كه با مسلم بن عقيل بيعت كرد . پس از دستگير شدن « هانى » توسّط ابن زياد ، هنگامى كه مسلم اعلان قيام كرد ، عبد الأعلى سلاح بر گرفت و از خانه بيرون آمد تا در محلهء « بنى فتيان » به مسلم بپيوندد . او را دستگير كرده ، نزد ابن زياد بردند . دستور داد تا به زندانش افكنند . پس از شهادت هانى و مسلم ، به دستور ابن زياد احضارش كردند و گردن زدند . « 1 » سلام خدا بر او باد .\r\n\r\nعبد الرّحمن بن ابى سبرهء جعفى\r\nيكى از فرماندهان سپاه « عمر سعد » كه يك چهارم از نيروهاى شهر كوفه را تحت فرمان داشت .\r\n- سران سپاه كوفه\r\n\r\nعبد الرّحمن بن عبد اللّه ارحبى\r\nاز شهداى كربلاست . وى از جملهء كسانى بود كه دعوتنامهء كوفيان را به حضور امام حسين « ع » رسانيد و خود از همراهان مسلم بن عقيل در كوفه بود . مردى بود شجاع ، موجّه و محترم و تابعى . در مكّه همراه امام شد و به كربلا آمد . گفته‌اند كه در حملهء نخست به شهادت رسيد . « 2 » نام او در زيارت رجبيّه و زيارت ناحيهء مقدّسه آمده است .\r\n\r\nعبد الرّحمن بن عبد الله ازدى\r\nاز پيكهاى سيد الشهدا . او همراه قيس بن مسهر صيداوى مأموريت يافته بود كه نامهء امام حسين « ع » را به مردم كوفه برساند .\r\n\r\nعبد الرّحمن بن عبد ربّه انصارى خزرجى\r\nاز شهداى كربلاست . وى از اصحاب رسول خدا « ص » بود و پس از رحلت آن حضرت نيز از كسانى بود كه به امير المؤمنين ، اخلاص داشت و از آن حضرت قرآن آموخته بود . به نصب على « ع » در غدير به امامت گواهى داد . روز تاسوعا با « برير » شوخى مىكرد . وقتى گفتند : الآن چه وقت شوخى است ، گفت : چرا خوش‌حال نباشم ؟ ميان ما و بهشت ، جز درگيرى با اين كافران و شهادت فاصله‌اى نيست . « 3 » او از شخصيتهاى بارز\r\n\r\n\r\n","description":"","footnote":"\r\n( 1 ) - انصار الحسين ، ص 105 ، تنقيح المقال ، مامقانى ، ج 2 ، ص 133 .\r\n( 2 ) - همان ، ص 81 ، تنقيح المقال ، مامقانى ، ج 2 ، ص 145 .\r\n( 3 ) - عنصر شجاعت ، ج 1 ، ص 127 .\r\n","page_name":" 296 ","page_number":296},
  {"content":"\r\n\r\nشيعى كوفه محسوب مىشد و در ايام نهضت مسلم بن عقيل ، از مردم به نفع حسين بن على « ع » بيعت مىگرفت . « 1 »\r\n\r\nعبد الرّحمن بن عرزة بن حراق غفارى\r\nاز شهداى كربلا . جدّ او از ياران على « ع » بود كه در جنگ جمل ، صفين و نهروان شركت داشت . خودش نيز از جوانان نام‌آور و برجستهء كوفه بود . به حسين بن على پيوست و روز عاشورا شهيد شد . « 2 » نامش در زيارت رجبيّه هم آمده است .\r\nبعيد نيست كه اين ، همان عبد الرحمن بن عروهء غفارى باشد و تشابه اسمى ميان عروه و عزره در استنساخ پيش آمده باشد . « 3 »\r\n\r\nعبد الرّحمن بن عروهء غفارى\r\nاو و برادرش عبد الله ، كه هر دو در كربلا شهيد شدند ، از اشراف و شجاعان كوفه بودند و به خاندان پيامبر عشق مىورزيدند . جدّشان حراق نيز از ياران على « ع » بود كه در سه جنگ ، در ركاب آن حضرت حضور داشت . اين دو برادر با هم از كوفه به كربلا آمده بودند . هر دو با هم روز عاشورا از سيد الشهدا اذن پيكار گرفتند و با هم به ميدان رفتند . در رفتن به ميدان نبرد ، از هم سبقت مىجستند . هنگام جنگ ، هر كدام يك مصرع از رجز را مىخواند و نفر ديگر ، مصرع دوّم شعر را تمام مىكرد . اين دو برادر با هم نيز به شهادت رسيدند . « 4 »\r\n- عبد الله بن عروه\r\n\r\nعبد الرّحمن بن عقيل بن ابى طالب\r\nاز شهداى كربلا و از اولاد عقيل است . مادر او كنيز بود . نام عبد الرحمن در زيارت ناحيهء مقدّسه و رجبيّه آمده است . « 5 »\r\n- آل عقيل\r\n\r\nعبد الرّحمن بن يزيد\r\nاز شهداى كربلا به حساب آمده است . نامش در زيارت رجبيّه است . « 6 »\r\n\r\n\r\n","description":"","footnote":"\r\n( 1 ) - انصار الحسين ، ص 82 ، تنقيح المقال ، مامقانى ، ج 2 ، ص 145 .\r\n( 2 ) - انصار الحسين ، تنقيح المقال ، مامقانى ، ج 2 ، ص 146 ) .\r\n( 3 ) - مرحوم مامقانى هم اين نظر را دارد . ( تنقيح المقال ، مامقانى ، ج 2 ، ص 146 ) .\r\n( 4 ) - معارف و معاريف ، ج 4 ، ص 1501 . انصار الحسين ، ص 83 ، تنقيح المقال ، مامقانى ، ج 2 ، ص 146 .\r\n( 5 ) - تنقيح المقال ، مامقانى ، ج 2 ، ص 146 .\r\n( 6 ) - انصار الحسين ، ص 102 .\r\n","page_name":" 297 ","page_number":297},
  {"content":"\r\n\r\n\r\nالعبد الصّالح\r\nصفت و لقبى است كه در زيارت حضرت ابا الفضل « ع » از قول امام صادق « ع » براى آن سردار شهيد كربلا آمده است : « السلام عليك ايّها العبد الصّالح المطيع للّه و لرسوله . . . » « 1 »\r\n- عبّاس بن على « ع »\r\n\r\nعبد اللّه بن ابى بكر\r\nدر شمار شهداى كربلا ذكر شده است . « 2 »\r\n\r\nعبد اللّه بن بقطر ( يقطر )\r\nاز شهداى نهضت امام حسين « ع » در كوفه . وى صحابى پيامبر و برادر رضاعى امام حسين « ع » بود . سه روز قبل از امام حسين « ع » به دنيا آمد . پدرش بقطر ( يقطر ) خادم پيامبر بود و همسرش ميمونه در خانهء على « ع » بود و ميمونه هر دو را شير مىداد . « 3 » او از صحابيان شهيد و از فرستادگان امام حسين « ع » بود كه نامه‌اى از سوى آن حضرت براى مسلم بن عقيل در كوفه مىبرد . دستگير شد ، وى را نزد ابن زياد بردند ، سپس او را از بالاى قصر به زمين افكندند و استخوانهايش خورد شد . رمقى در بدن داشت كه عبد الملك بن عمير لخمى او را كشت . « 4 »\r\n\r\nعبد اللّه بن جعفر\r\nهمسر زينب كبرى و داماد على « ع » و پسر جعفر طيّار . وى ، نخستين نوزاد مسلمان در حبشه بود . در ايّامى كه پدرش جعفر بن ابى طالب به حبشه هجرت كرده بود ، در آن كشور به دنيا آمد . مادرش « اسماء بنت عميس » بود . اسماء ، پس از شهادت جعفر طيّار در جنگ موته ، به همسرى أبو بكر ، سپس على بن ابى طالب در آمد . عبد الله بن جعفر ، مورد عنايت خاصّ پيامبر اكرم بود ، بويژه كه پدرش سردار بزرگ شهيد جبههء اسلام به شمار مىآمد .\r\nهمچنين مورد علاقهء امير المؤمنين بود و ارادتى شايان به امام حسن و امام حسين « ع » داشت . مردى سخاوتمند و اهل جود و بخشش بود . « 5 »\r\nعبد الله جعفر ، از جملهء كسانى بود كه به سيد الشهدا نامه نوشت و از او خواست كه از\r\n\r\n\r\n","description":"","footnote":"\r\n( 1 ) - بحار الأنوار ، ج 98 ، ص 277 .\r\n( 2 ) - انصار الحسين ، ص 102 .\r\n( 3 ) - الحسين فى طريقة الى الشهادة ، ص 48 ، ( پاورقى ) .\r\n( 4 ) - انصار الحسين ، ص 106 .\r\n( 5 ) - سفينة البحار ، ج 2 ، ص 126 .\r\n","page_name":" 298 ","page_number":298},
  {"content":"\r\n\r\nسفر به عراق منصرف شود . گرچه خود در كربلا حضور نداشت ، امّا دو پسرش عون و محمّد را همراه مادرشان حضرت زينب « ع » به كربلا فرستاد و اين دو فرزند ، در ركاب سالار شهيدان روز عاشورا به شهادت رسيدند . او از اينكه نتوانسته بود در واقعه كربلا شركت كند تأسف مىخورد . پس از حادثهء عاشورا و شهادت حسين بن على « ع » وى در مدينه به سوگ نشست و مردم براى تسليت گويى نزد او مىآمدند . « 1 » وى در سن 90 سالگى ، در سال 80 هجرى در مدينه در گذشت و در بقيع به خاك سپرده شد . « 2 » برخى هم در گذشت او را در شام و قبر وى را در « باب الصغير » دمشق ، كنار قبر بلال مىدانند . « 3 »\r\n- زينب\r\n\r\nعبد اللّه بن حسن بن على « ع »\r\nنوجوان 11 ساله ، فرزند امام حسن مجتبى « ع » كه روز عاشورا ، وقتى ديد سيد الشهدا بر زمين افتاده است ، براى دفاع از عمو به سوى ميدان شتافت و در دفاع از عموى مظلومش جنگيد و عده‌اى را كشت و با تيغ بحر بن كعب به شهادت رسيد . برخى هم نقل كرده‌اند حرمله ، با شمشير ، دست او را كه در آغوش عمويش حسين قرار گرفته بود قطع نموده همانجا شهيدش كرد . « 4 » رجز او هنگام پيكار ، چنين بود :\r\n ان تنكرونى فانا ابن حيدرة * ضرغام آجام و ليث قسورة \r\n على الأعادى مثل ريح صرصره « 5 » \r\n\r\nعبد اللّه بن حسين بن على « ع »\r\nكودكى شير خوار ، فرزند سيد الشهدا « ع » كه روز عاشورا در آغوش پدر ، با تير حرمله ( يا عقبة بن بشر ) به شهادت رسيد . مادرش رباب ، دختر امرء القيس بود . وقتى امام ، براى وداع آخر مقابل خيمه‌ها آمد ، زينب ، عبد الله را آورد . وى در آغوش حسين بن على « ع » بود كه تيرى بر گلوى او خورد و شهيدش كرد . امام ، خون گلوى او را به آسمان پاشيد . آنگاه جسد آن كودك را كنار خيمه‌ها در گودالى كه حفر كرد ، به خاك سپرد . « 6 » از اين كودك\r\n\r\n\r\n","description":"","footnote":"\r\n( 1 ) - معارف و معاريف ، ج 4 ، ص 1508 .\r\n( 2 ) - همان .\r\n( 3 ) - دربارهء او از جمله ر . ك : « شام ، سرزمين خاطره‌ها » ، مهدى پيشوايى ، ص 77 ، تنقيح المقال ، مامقانى ، ج 2 ، ص 173 .\r\n( 4 ) - بحار الأنوار ، ج 45 ، ص 54 .\r\n( 5 ) - عوالم ( امام حسين ) ، ص 279 .\r\n( 6 ) - همان ، ص 49 .\r\n","page_name":" 299 ","page_number":299},
  {"content":"\r\n\r\nشير خوار شهيد ، به نام عبد الله رضيع و على اصغر هم ياد شده است . نام وى در زيارت ناحيهء مقدّسه نيز آمده است . « 1 »\r\n- حرمله ، على اصغر\r\n\r\nعبد اللّه بن زبير\r\nاو نيز از مخالفت كنندگان با بيعت يزيد بود . به دنبال آن ، از مدينه به مكّه پناهنده شد .\r\nوى از جمله كسانى بود كه مىخواست امام حسين « ع » در مكّه نماند ، زيرا با حضور امام و تجمّع مردم برگرد آن حضرت ، زمينه‌اى براى توفيق او نبود . « 2 » اين نكته در سخن خود سيد الشهدا هم ديده مىشود كه در پاسخ به پيشنهاد عبد الله بن زبير ( كه على رغم خواست باطنىاش ، مىگفت به عراق نرو ) سخنانى گفت ، از جمله در پايان آن افزود : « انّ هذا ليس شيء من الدنيا احبّ اليه من ان اخرج من الحجاز و قد علم انّ الناس لا يعدلونه بى فودّ انّى خرجت حتّى يخلو له » . « 3 » عبد الله بن زبير ، پس از مرگ يزيد ، ادّعاى خلافت كرد و گروهى با او بيعت كردند . تا اينكه در سال 73 در دورهء خلافت عبد الملك ، به دست نيروهاى حجّاج بن يوسف كه براى سركوبى او به مكّه هجوم آوردند ، كشته شد . « 4 »\r\n\r\nعبد اللّه بن زهير ازدى\r\nاز سپاه عمر سعد ، كه فرمانده يك چهارم نيروهاى نظامى شهر كوفه بود .\r\n- سران سپاه كوفه\r\n\r\nعبد اللّه بن عباس\r\nاز جمله كسانى بود كه پس از تصميم امام حسين « ع » براى رفتن به كوفه ، تلاش مىكرد آن حضرت را از اين سفر بازدارد و بىوفايى كوفيان را يادآورى مىكرد و چون كلماتش در ارادهء امام تأثير نگذاشت ، بشدت متأثّر شد . « 5 » از كسانى بود كه از شهادت سيد الشهدا پيشاپيش خبر داشت و روز عاشورا در مدينه بود و با ديدن خواب و تبديل مشكى كه داشت به خون ، از كشته شدن حسين با خبر شد . « 6 »\r\n\r\n\r\n","description":"","footnote":"\r\n( 1 ) - همان ، ص 66 .\r\n( 2 ) - حياة الامام الحسين ، ج 3 ، ص 27 ، و سخنان ابن عباس در اين باره .\r\n( 3 ) - سخنان حسين بن على از مدينه تا كربلا ، ص 66 به نقل از تاريخ طبرى و ابن اثير .\r\n( 4 ) - همان ، ص 69 به نقل از تاريخ الخلفاء و البداية و النهاية .\r\n( 5 ) - حياة الامام الحسين ، ج 3 ، ص 25 .\r\n( 6 ) - امالى صدوق ، ص 480 .\r\n","page_name":" 300 ","page_number":300},
  {"content":"\r\n\r\nابن عباس ، پسر عموى امير المؤمنين و پيامبر اكرم « ص » بود و از چهره‌هاى بارز مفسران اسلام محسوب مىشد كه تفسير را از حضرت على « ع » آموخته بود . مجالس ابن عباس ، آميخته به بحثهاى قرآنى بود . وى از بزرگان اسلام بود ، امّا نسبت به مواضع سياسى او دربارهء عثمان و امويان و مسائل حكومت و خلافت ، نظرهاى متناقضى ابراز شده است . به لحاظ علمى ، به او « حبر امّت » مىگفتند . در جنگهاى على « ع » در ركاب او بود ، امّا برخى آشفتگيها در عملكرد او ديده مىشود . وى در اواخر عمر نابينا شده بود . در سال 68 هجرى ، در فتنهء پسر زبير ، در طائف درگذشت ، در حالى كه هفتاد سال عمر داشت . محمّد حنفيّه بر او نماز گزارد . « 1 »\r\n\r\nعبد الله بن عروهء غفارى\r\nنامش را در شمار شهداى حملهء اوّل در روز عاشورا آورده‌اند . او و برادرش عبد الرحمن ، از شجاعان و اشراف كوفه و صاحبان ولايت اهل بيت بودند و در كربلا خود را به حسين بن على « ع » رساندند . هر دو با هم به ميدان رفتند و جنگيدند و شهيد شدند . « 2 »\r\n- عبد الرحمن بن عروه ، عبد الرحمن بن عرزه\r\n\r\nعبد الله بن عفيف ازدى\r\nاز بزرگان شيعه ، كه در مجلس ابن زياد در كوفه ، به او اعتراض كرد . وى از شيعيان برجسته و زاهدان روزگار در كوفه بود ، نابينايى روشندل و آگاه و شجاع . چشم چپ خود را در جنگ جمل و چشم راست خود را در جنگ صفّين از دست داده بود . پس از شهادت حسين « ع » وقتى ابن زياد بر منبر كوفه بالا رفت و در نكوهش خاندان پيامبر و سيد الشهدا سخن آغاز كرد ، عبد الله بن عفيف با شدّت و شجاعت ، پاسخ ياوه‌هاى او را داد . ابن زياد دستور داد دستگيرش كنند . بستگانش او را از مجلس بيرون بردند . سربازان حكومت براى دستگيرى او ، خانه‌اش را محاصره كردند . وى با آنكه نابينا بود ، با راهنمايى دخترش ، در مبارزه‌اى دليرانه و شمشير به دست ، با مهاجمان درگير شد . او را دستگير كرده و به شهادت رساندند . اعتراض او در مجلس ابن زياد ، نوعى مبارزهء آشكار با والى كوفه و حكومت يزيدى محسوب شد و شجاعت و بىباكى او در دفاع از محرّمات و\r\n\r\n\r\n","description":"","footnote":"\r\n( 1 ) - براى شرح حال مفصّل او از جمله ر . ك : « اعيان الشيعة » ، ج 8 ، ص 55 . « ابن عباس و مكانته فى التفسير و المعارف الأخرى » از دكتر محمّد باقر حجّتى .\r\n( 2 ) - عنصر شجاعت ، ج 2 ، ص 218 .\r\n","page_name":" 301 ","page_number":301},
  {"content":"\r\n\r\nمقدّسات ، الگويى براى حق‌گويى در برابر جبّاران گشت . رجزهاى حماسى او هنگام نبرد با مهاجمان به خانه‌اش ، نشان دهندهء روح بلند و با شهامت اوست . از جمله شمشير را مىچرخاند و فرياد مىزد :\r\n و اللّه لو فرّج لى عن بصرى * ضاق عليكم موردى و مصدرى \r\nاو را گردن زده و در كناسهء كوفه به دار آويختند . « 1 » حركت انقلابى فرزند عفيف را نخستين جرقّهء انقلاب بر ضدّ سلطهء اموى پس از حادثهء كربلا دانسته‌اند .\r\n- يا مبرور ، آثار و نتايج نهضت عاشورا\r\n\r\nعبد الله بن عقيل بن ابى طالب\r\nاز شهداى بنى هاشم در روز عاشورا . عقيل دو پسر داشت كه نام هر دو عبد الله بود ، يكى بعنوان اكبر ياد مىشد ، ديگرى اصغر . هر دو در كربلا با امام حسين « ع » شهيد شدند .\r\nنامش در زيارت ناحيهء مقدّسه هم آمده است . « 2 »\r\n- آل عقيل\r\n\r\nعبد الله بن على بن ابى طالب « ع »\r\nاز شهداى كربلاست . وى فرزند امير المؤمنين و برادر عبّاس و مادرش « ام البنين » بود .\r\nهنگام شهادت 25 سال داشت . قاتل او هانى بن ثبيت حضرمى بود . نام گرامى اين شهيد در زيارت ناحيهء مقدّسه و زيارت رجبيّه آمده است . « 3 »\r\n\r\nعبد الله بن عمير كلبى\r\nجزء اولين شهداست كه از جبههء امام حسين « ع » در روز عاشورا به ميدان نبرد رفت .\r\nوى كه كنيه‌اش ابو وهب بود ، جوانى دلاور و حماسى از شيعيان كوفه بود . به كوفه آمده ، در نزديكى بئر العبد خانه‌اى گرفت و با همسرش به آنجا منتقل شد . وقتى ديد عمر سعد ، نيرو آماده و سازماندهى مىكند تا از نخيله به جنگ حسين بن على « ع » در كربلا بروند ، پيش خود گفت : به خدا قسم شيفتهء جهاد با مشركان بودم . اميدوارم جنگ با اينان كه به نبرد فرزند پيامبر مىروند ، نزد خداوند كم ثواب‌تر از جهاد با مشركان نباشد . پيش همسرش رفت و نيّت خود را با او در ميان گذاشت ، شبانه هر دو از كوفه بيرون رفتند و\r\n\r\n\r\n","description":"","footnote":"\r\n( 1 ) - بحار الأنوار ، ج 45 ، ص 119 ، سفينة البحار ، ج 2 ، ص 135 .\r\n( 2 ) - تنقيح المقال ، مامقانى ، ج 2 ، ص 199 .\r\n( 3 ) - همان .\r\n","page_name":" 302 ","page_number":302},
  {"content":"\r\n\r\nشب هشتم محرّم به ياوران حسين در كربلا پيوستند . « 1 » همسر او نيز از شهداى كربلا بود .\r\nپس از شهادت عبد الله ، زنش خود را به بالين او رساند و خاك از چهرهء او مىزدود كه به دستور شمر ، يكى از غلامانش ( به نام رستم ) با گرزى بر سر او زد و كنار شوهرش به شهادت رسيد . عبد الله ، دومين شهيد از اصحاب امام حسين « ع » بود . « 2 » نامش در زيارت ناحيهء مقدّسه هم آمده است .\r\n- امّ وهب\r\n\r\nعبد الله بن مسلم بن عقيل\r\nاز شهداى بنى هاشم در كربلا ، مادرش رقيّه دختر على عليه السلام بود . گفته‌اند در حالى كه دست بر پيشانى نهاده بود ، تيرى آمد و دست و پيشانى را به هم دوخت . برخى او را هنگام شهادت 14 ساله دانسته‌اند . نامش در زيارت رجبيّه و زيارت ناحيهء مقدّسه هم آمده است . « 3 »\r\n- آل عقيل\r\n\r\nعبد الله بن مسمع همدانى\r\nاز تلاشگران در راه نهضت عاشورا . پيكى بود كه نامهء سليمان بن صرد و جمعى از بزرگان كوفه را در مكّه به امام حسين « ع » رساند . محتواى نامه ، دعوت به آمدن آن حضرت به كوفه بود . وى نامه را در 10 رمضان سال 60 به امام رساند .\r\n\r\nعبد الله بن يزيد بن نبيط ( ثبيط ) عبدى\r\nاو و برادرش عبيد الله ، همراه پدرشان يزيد بن نبيط ، پس از آنكه اهل بصره نامهء كمك خواهى سيد الشهدا « ع » را دريافت كردند ، از بصره به كمك امام حسين رفتند تا به رسالت « نصرت امام » قيام كنند . به نقلى در حملهء اوّل در روز عاشورا شهيد شدند . « 4 » نام او و برادرش عبيد الله در زيارت ناحيهء مقدسه آمده است .\r\n- يزيد بن ثبيط ، عبيد الله بن يزيد\r\n\r\n\r\n","description":"","footnote":"\r\n( 1 ) - همان ، ص 201 ، عبرات المصطفين ، ج 2 ، ص 24 .\r\n( 2 ) - انصار الحسين ، ص 84 ، موسوعة العتبات المقدسه ، ج 8 ، ص 66 .\r\n( 3 ) - تنقيح المقال ، مامقانى ، ج 2 ، ص 217 .\r\n( 4 ) - انصار الحسين ، ص 85 .\r\n","page_name":" 303 ","page_number":303},
  {"content":"\r\n\r\n\r\nعبد الله رضيع - على اصغر\r\n\r\nعبيد الله بن حرّ جعفى\r\nكسى كه سيد الشهدا « ع » از او يارى خواست ، امّا توفيق همراه شدن در كاروان كربلا نيافت و امام را يارى نكرد . امام در منزلگاه قصر مقاتل ، خيمهء او را ديد ، حجاج بن مسروق را فرستاد تا او را دعوت كند تا به اردوى امام بپيوندد و ياريش كند . وى بهانه آورد كه از كوفه به اين خاطر بيرون آمدم كه با حسين نباشم ، چون در كوفه ياورى براى او نيست .\r\nپاسخ او را كه به امام گفتند ، حضرت همراه عده‌اى نزد او رفت و پس از گفتگوهايى پيرامون اوضاع كوفه ، امام از او خواست تا با آب توبه خطاهاى گذشته‌اش را بشويد و به نصرت اهل بيت بشتابد . عبيد الله بازهم نپذيرفت و اين كرامت و توفيق را ردّ كرد و از روى خير خواهى ! حاضر شد كه اسب زين شده و شمشير برّان خويش را به امام دهد .\r\nچون امام مأيوس شد كه او سعادت را دريابد ، فرمود : اسب و شمشيرت از آن خودت ، ما از خودت يارى و فداكارى مىخواستيم . اگر حاضر به جانبازى نيستى ، ما را نيازى به مال تو نيست : « يا بن الحرّ ! ما جئناك لفرسك و سيفك ، انّما آتيناك لنسألك النّصرة ، فان كنت بخلت علينا بنفسك فلا حاجة لنا فى شىء من مالك و لم اكن بالّذى اتّخذ المضلّين عضدا ، لأنّي قد سمعت رسول اللّه « ص » و هو يقول : من سمع داعية اهل بيتى و لم ينصرهم على حقّهم الّا اكبّه الله على وجهه فى النّار » . « 1 » آنگاه امام از پيش او به خيمهء خويش برگشت ! . . .\r\nوى پس از حادثهء كربلا ، بشدّت از آن كوتاهى در يارى كردن امام پشيمان شده بود و خود را ملامت مىكرد و با شعرى كه با مطلع « فيا لك حسرة ما دمت حيّا . . . »\r\nشروع مىشود ، اين اندوه و ندامت را بيان كرده است . « 2 » در برخى نقلها نام او عبد الله بن حرّ نقل شده است .\r\nعمرو بن قيس نيز از كسانى بود كه در همين منزلگاه امام حسين « ع » از او يارى خواست و او بهانه آورد . نصرت خواهى امام ، تكليف مىآورد و هر كه نداى « هل من ناصر » امام را بشنود و پاسخ ندهد ، جهنّمى است . اين نداى استنصار ، همواره در تاريخ وجود دارد . همه جا كربلا و هر روز عاشوراست و سعادت ، در فدا كردن هستى و مال و جان در راه دين و به فرمان امام و رهبر الهى است و چه شقاوتى بالاتر از آنكه انسان ،\r\n\r\n\r\n","description":"","footnote":"\r\n( 1 ) - الفتوح ، ابن اعثم كوفى ، ج 5 ، ص 84 ، موسوعة كلمات الامام الحسين ، ص 365 .\r\n( 2 ) - حياة الامام الحسين ، ج 3 ، ص 363 به نقل از مقتل خوارزمى .\r\n","page_name":" 304 ","page_number":304},
  {"content":"\r\n\r\nدعوت امام معصوم را پاسخ ندهد و نسبت به جان خويش در راه خدا بخل ورزد ، جانى كه امانت الهى است !\r\n- قصر مقاتل ، هل من ناصر ، كل يوم عاشورا ، حجاج بن مسروق\r\n\r\nعبيد الله بن زياد\r\nوالى كوفه در زمان حادثهء عاشورا ، كه شهادت امام حسين « ع » و يارانش به دستور او انجام گرفت . ابن زياد را « ابن مرجانه » هم مىگويند ، زيرا نام مادرش كنيزى زناكار و مجوسى به نام « مرجانه » بود . در كوفه پس از عاشورا كه اسراى اهل بيت را وارد دار الأماره كردند ، حضرت زينب « ع » در خطاب به ابن زياد ، او را « يا بن مرجانه » خواند و اين اشاره به نسبت ناپاك او بود و رسواگر حاكم مغرور كوفه . او از سرداران مشهور اموى بود كه در سال 54 هجرى از طرف معاويه به حكومت خراسان منصوب شد . در سال 56 از آنجا معزول و به حكمرانى بصره منصوب گشت . پس از مرگ معاويه و روى كار آمدن يزيد ، وقتى نهضت مسلم بن عقيل در كوفه آغاز شد ، با حفظ سمت ، والى كوفه نيز شد و اوضاع را تحت كنترل در آورد و مسلم بن عقيل را به شهادت رساند .\r\nپس از حركت امام حسين « ع » از مكّه به سوى عراق ، وى عمر سعد را با لشكرى گسيل داشت تا با آن حضرت بجنگد يا او را به بيعت با يزيد وادارد . فرمان كشتن سيد الشهدا و يارانش و اسير گرفتن اهل بيت او را به عمر سعد ( كه فرمانده سپاه كوفه در كربلا بود ) داد . « 1 »\r\nابن زياد ، پس از مرگ يزيد ، ادّعاى خلافت كرد و اهل بصره و كوفه را به بيعت فرا خواند ، ولى كوفيان دعوتگران او را از شهر بيرون كردند ، وى سپس از بيم انتقام فرارى شد و مدّتى به شام رفت ، همزمان با نهضت توّابين ، مأموريت سركوب توابين را يافت . « 2 » در سال 65 هجرى با لشكرى به جنگ سليمان بن صرد رفت و در عين الورده با او درگير شد . سرانجام در يكى از درگيريها با سپاه مختار ، در سال 67 هجرى خودش و جمعى از همراهانش كشته شدند و باقى سپاهيانش پراكنده گشتند . سر ابن زياد را نزد مختار بردند . مختار هم آن سر را نزد محمد حنفيّه و امام سجّاد « ع » فرستاد . برخى هم گفته‌اند كه سر را پيش عبد الله زبير فرستاد . « 3 »\r\n\r\n\r\n","description":"","footnote":"\r\n( 1 ) - سفينة البحار ، ج 1 ، ص 580 .\r\n( 2 ) - معارف و معاريف ، ج 4 ، ص 1530 .\r\n( 3 ) - دائرة المعارف بزرگ اسلامى ، ج 3 ، ص 640 .\r\n","page_name":" 305 ","page_number":305},
  {"content":"\r\n\r\nوى از كسانى است كه در زيارت عاشورا ، مورد لعن قرار گرفته است : « لعن الله ابن مرجانة » و « و العن عبيد الله بن زياد و ابن مرجانة » .\r\n- آل زياد\r\n\r\nعبيد الله بن يزيد بن نبيط ( ثبيط ) عبدى\r\nاو و برادرش عبد الله و پدرش از شهداى كربلا بودند . از بصره به مكّه رفته و به كاروان حسين « ع » پيوستند و همراه آن حضرت به كربلا رفتند . شهادتشان در حملهء اوّل بود . « 1 » نام اين جمع ، در زيارت ناحيهء مقدّسه ، همراه با سلام بر اين سه شهيد چنين آمده است :\r\n« السلام على عبد الله و عبيد الله ، ابنى يزيد بن ثبيت القيسى » . « 2 »\r\n- عبيد الله بن يزيد ، يزيد بن ثبيط\r\n\r\nعبيط - خون تازه\r\n\r\nعتبات عاليه\r\nعتبه ، به معنى آستانهء در است ، چه بالا يا پايين . عتبات ، نام بالغلبه است مشاهد متبرّكه را ، مانند مشهد حضرت على « ع » و حضرت حسين « ع » و ديگر مزارات امامان . « 3 »\r\nعتبه در معناى كلّى خود ، شامل همهء حرمهاى معصومين و آستانه‌هاى مقدسه مىشود كه درگاه آنها مورد تكريم و بوسيدن و زيارت شيفتگان قرار مىگيرد ؛ امّا زيارت عتبات ، كه اغلب همراه با زيارت حج مطرح مىشود ، بيشتر زيارت كربلا ، نجف ، كاظمين و سامرا مراد است . « 4 »\r\n- زيارت ، كربلا\r\n\r\nعتبه‌بوسى\r\nبوسيدن آستان در حرم . زيارت رفتن ، بيشتر براى تشرّف به حرمهاى مطهّر معصومين « ع » به كار مىرود .\r\n- زيارت\r\n\r\nعترت\r\nخاندان پيغمبر اكرم ، اهل بيت عصمت و طهارت ، ائمّهء شيعه . عترت به فرزندانى كه از\r\n\r\n\r\n","description":"","footnote":"\r\n( 1 ) - انصار الحسين ، ص 85 .\r\n( 2 ) - بحار الأنوار ، ج 45 ، ص 72 .\r\n( 3 ) - لغت‌نامه ، دهخدا .\r\n( 4 ) - مجموعهء 11 جلدى « موسوعة العتبات المقدسه » ، به معرفى تاريخچه و مختصات اين گونه عتبات مقدسه در ايران ، حجاز ، عراق ، شام و فلسطين پرداخته است .\r\n","page_name":" 306 ","page_number":306},
  {"content":"\r\n\r\nنسل كسى باشد گفته مىشود . از امير المؤمنين پرسيدند : « عترت » كيست ؟ فرمود : من ، حسن ، حسين و امامان نهگانه از فرزندان حسين « ع » كه نهمين آنان مهدى و قائم ايشان است ، از قرآن جدا نمىشوند و قرآن از آنان جدا نمىشود ، تا كنار حوض ( كوثر ) بر پيامبر وارد شوند . « 1 » عترت پيامبر ، همتاى قرآن كريمند و رسول خدا « قرآن و عترت » را بعنوان ميراث و يادگار خويش براى امّت معرّفى كرده است : « انّى تارك فيكم الثّقلين ، كتاب اللّه و عترتى اهل بيتى . . . » . « 2 »\r\nامّا « عترت » در لغت ، قطعه‌هاى درشت مشك در نافهء آهوست ، نيز به معناى لعاب شيرين است . همچنين عترت به معناى فرزندان و نوادگان نسبى و نسل يك شخص است و به همين جهت به ذرّيهء پيامبر از نسل على و فاطمه ، عترت مىگويند . معناى ديگر عترت ، ريشهء درختى كه بريده شده و دوباره روييده باشد . مرحوم محدّث قمى با توجّه به همهء معانى ياد شده براى عترت ، چنين مىگويد : ائمّه ، همچون قطعه‌هاى بزرگ مشك از نافه‌اند و علومشان آب گوارا نزد اهل حكمت و انديشه است و اينان درختى هستند كه رسول خدا ريشه‌اش ، على تنه‌اش و ائمّه از نسل او ، شاخه‌هاى اين درخت ، و شيعيانشان برگ اين درختند و علوم اهل بيت ، ميوهء اين درخت است . « 3 »\r\nاز « ابن اعرابى » تعبيرهاى جالبى دربارهء عترت نقل شده است . مىگويد : « عترت ، به معناى شهر و مركز است ، اهل بيت نيز مركز اصلى اسلامند . عترت ، صخرهء عظيمى است كه سوسمار ، لانهء خود را كنار آن قرار مىدهد تا با علامت قرار دادن آن ، خانهء خود را گم نكند . ائمّه نيز هاديان خلقند . عترت ، ريشهء درخت قطع شده است ، اهل بيت نيز مورد ستم قرار گرفته ، قطع و بريده شدند . عترت ، به يك قطعهء بزرگ مشك و نافهء آهو گفته مىشود .\r\nآنان نيز در ميان بنى هاشم و فرزندان ابو طالب ، همچون قطعهء بزرگ نافه ، خوشبويند .\r\nعترت ، به چشمهء زلال و گوارا و شيرين گفته مىشود . علوم اهل بيت نيز ، نزد اهل خرد و فرزانگان ، گواراتر از هر چيز است . عترت ، به معناى باد است . آنان نيز همچون باد ، سپاه و حزب خدايند . عترت ، گياهى متفرق است ، مثل مرزنجوش . عترت پيامبر نيز مزارهاى پراكنده در هر سو دارند و بركاتشان در شرق و غرب جهان گسترده است . عترت ، دوستان ،\r\n\r\n\r\n","description":"","footnote":"\r\n( 1 ) - سفينة البحار ، ج 2 ، ص 156 .\r\n( 2 ) - اثبات الهداة ، ج 1 ، ص 735 .\r\n( 3 ) - سفينة البحار ، ج 2 ، ص 157 .\r\n","page_name":" 307 ","page_number":307},
  {"content":"\r\n\r\nطايفه و قبيلهء هر كس را گويند . اهل بيت نيز گروه و طايفه و رهط رسول اللّه « ص » هستند . « 1 »\r\n- اهل بيت ، آل الله ، بنى هاشم\r\n\r\nعثمان بن علىّ بن ابى طالب « ع »\r\nيكى از شهداى كربلا . وى برادر عباس است كه مادرش ام البنين و پدرش امير المؤمنين است . از آن حضرت نقل شده كه نام او را به ياد برادرم عثمان بن مظعون ، « عثمان » ناميدم . « 2 »\r\nوى به تير خولى بن يزيد ، در روز عاشورا مجروح شد و بر زمين افتاد و يكى ديگر از سپاه ابن سعد او را كشت . هنگام شهادت 21 سال داشت . نامش در زيارت ناحيهء مقدّسه آمده است .\r\n\r\nعثمان بن فروه ( عروه ) غفارى\r\nاز شهداى كربلا به شمار آمده است . نامش در زيارت رجبيّه نيز آمده است . احتمال داده‌اند كه او همان قرّة بن ابى قرّهء غفارى باشد . « 3 »\r\n- قرّة بن ابى قرّه غفارى\r\n\r\nعذيب الهجانات\r\nنام يكى از منزلگاهها نزديك كوفه ، كه سيد الشهدا از آن گذشت و چون آب داشته ، عذيب گفته مىشد . معناى آن آب خوشگوار است . موقعيّت آن ميان قادسيّه و مغيثه از منازل راه كوفه است كه تعلّق به بنى تميم دارد . آب و بركه و چاه و خانه‌ها و قصر و مسجدى داشته و پاسگاهى هم در آنجا بوده كه محلّ نگهبانى براى ايرانيان بوده است . « 4 »\r\nحسين بن على « ع » در اين منزل ، با چهار نفر كه از كوفه مىآمدند برخورد كرد . نافع بن هلال نيز همراه جمع بود . پس از گفتگوهايى كه بين امام و آنان انجام گرفت ، آنان به حسين « ع » پيوستند و به فداكارى در ركابش پرداختند . « 5 » حرّ نيز همراه كاروان حسينى حركت مىكرد . در همينجا بود كه نامهء ابن زياد به حرّ رسيد كه فرمان به سختگيرى داده بود و حرّ نيز مانع حركت امام شد .\r\n- منزل\r\n\r\n\r\n","description":"","footnote":"\r\n( 1 ) - مجمع البحرين ، طريحى ، واژه « عتر » . نزديك به اين بيان در « سفينة البحار » واژهء عترت .\r\n( 2 ) - تنقيح المقال ، مامقانى ، ج 2 ، ص 247 ، بحار الأنوار ، ج 45 ، ص 38 .\r\n( 3 ) - انصار الحسين ، ص 102 .\r\n( 4 ) - الحسين فى طريقه الى الشهادة ، ص 105 .\r\n( 5 ) - مقتل الحسين ، مقرّم ، ص 220 .\r\n","page_name":" 308 ","page_number":308},
  {"content":"\r\n\r\n\r\nعراق\r\nسرزمينى كه سيد الشهدا « ع » از حجاز به سوى آنجا رفت تا به دعوت كوفيان در مبارزه با يزيد ، پاسخ گويد و قبل از رسيدن به كوفه ، در كربلا در محاصرهء سپاه ابن زياد به شهادت رسيد . سرزمين عراق ، بخصوص منطقهء ميان دجله و فرات ، حاصلخيز و پرجمعيّت است .\r\nوقتى سرزمين عراق ، پيش از خلافت امير المؤمنين « ع » فتح شد ، با آل على « ع » آشنا گشت .\r\nكسانى همچون ابن مسعود و عمار ياسر ، پيشتر در آنجا فرماندار يا امير لشكر بودند . پس از جنگ جمل كه حضرت على « ع » كوفه را مقرّ خلافت خويش قرار داد ، مردم آن منطقه بيشتر با آن حضرت و دودمانش آشنا شدند . از اين رو معاويه و آل مروان مىكوشيدند تا تشيع و ريشه‌هاى گرايش به خاندان نبوّت را در آن سرزمين بخشكانند . « 1 » همواره ميان شاميان و عراقيان ، نزاع و كينه بوده است . پس از شهادت امير المؤمنين « ع » در دوران امام حسن مجتبى اين منطقه نيز - به دنبال قرار داد صلح - در اختيار امويان قرار گرفت و آنان بشدّت ، هواداران على « ع » را سركوب مىكردند .\r\nعراق ، همواره منطقه‌اى آشفته و متزلزل بوده و بين قدرتها دست به دست مىگشته است . مردم آن نيز از يك رفتار متذبذب و متغيّر برخوردار بودند . در عين حال ، در آن روزگار ، قلب كشور اسلامى و مركزى براى نيروهاى انسانى و سربازان رزمى و ثروت و مال بود و پايگاهى براى لشكر محسوب مىشد . « 2 » بخصوص كوفه در شهرهاى عراق ، موقعيّت ويژه‌ترى داشت و همواره در كشمكشهاى سياسى و مبارزاتى ، از پايگاههاى مهمّ بود . حتّى در جريانهاى سياسى پس از عاشورا نيز ، مثل خروج مختار و بروز شورشهاى مختلف بر ضدّ امويان نقش عمده داشت . شايد به خاطر اين دلايل بود كه امام حسين « ع » پس از اقامت چندماهه در مكّه ، تصميم گرفت به سرزمين عراق رود و نداى كوفيان را لبّيك گويد ، بخصوص كه شيعيان او و پدرش على « ع » در كوفه فراوان بودند و نامه‌هاى دعوت بسيارى براى امام نوشتند . در رواياتى پيشگويى شهادت آن حضرت در سرزمين عراق نيز آمده است ، از جمله : رسول خدا « ص » به حسين بن على « ع » فرموده بود : « انّك ستساق الى العراق و هى ارض قد التقى بها النبيّون و اوصياء النبيّين ، و هى ارض تدعى\r\n\r\n\r\n","description":"","footnote":"\r\n( 1 ) - تاريخ الشيعة ، مظفّرى ، ص 67 .\r\n( 2 ) - حياة الامام الحسين بن على ، ج 3 ، ص 11 .\r\n","page_name":" 309 ","page_number":309},
  {"content":"\r\n\r\nعمورا ، و انّك تستشهد بها و يستشهد معك جماعة من اصحابك . . . » . « 1 » به زودى به سوى عراق سوق داده خواهى شد ، آنجا سرزمينى است كه پيامبران و اوصياء پيامبران در آن با هم برخورد كرده‌اند ، و آن سرزمينى است كه « عمورا » هم خوانده مىشود ، تو در آن سرزمين شهيد خواهى شد و همراه تو نيز ، گروهى از يارانت به شهادت خواهند رسيد .\r\nحضرت على « ع » نيز در برخى سخنان خويش ، از اهل عراق ، بعنوان افرادى كه در حمايت حق ، كوتاهى مىكنند ، سخنان نكوهش كننده‌اى دارد . « 2 » اكنون عراق ، از كشورهاى اسلامى در خاورميانه است و مرقد شش امام شيعه در چهار شهر عراق قرار دارد : كربلا ( مدفن امام حسين ) نجف ( مزار امير المؤمنين ) كاظمين ( حرم امام كاظم و امام جواد ) سامرّاء ( حرم امام هادى و امام عسكرى ) . حوزهء علميهء دير پاى نجف اشرف نيز در اين كشور است . « 3 »\r\n- بين النهرين ، كوفه ، عمورا\r\n\r\nعراقين\r\nتثنيهء عراق است ، دو عراق . عراق عرب و عراق عجم را با هم در برخى اصطلاحها عراقين گفته‌اند . همچنين عراقين به كوفه و بصره هم گفته شده است . عبيد الله بن زياد ( كه فاجعه كربلا را آفريد ) پيش از امارت بر كوفه ، حاكم بصره بود و با نظر يزيد ، با حفظ سمت به امارت كوفه هم گماشته شد تا نهضت مسلم بن عقيل را فرو نشاند و ياران سيد الشهدا « ع » را سركوب كند . به همين جهت او را « حاكم العراقين » مىگفتند .\r\n- عبيد الله بن زياد\r\n\r\nعروسى قاسم\r\nآنچه بعنوان عروسى قاسم و آراستن حجله براى او در كربلا مطرح است ، واقعيّت و سند ندارد ، ولى از منابع ضعيف به اذهان عوام راه يافته و بر ناكامى نوجوان امام مجتبى « ع » مىسوزند و مىگريند و در شبيه‌خوانى و تعزيه‌ها هم حجله براى قاسم نو داماد مىآرايند .\r\nاز تحريفهاى عاشوراست . آنچه در برخى منابع آمده ، چيزى ساده‌تر از عروسى است .\r\n- تحريفهاى عاشورا ، قاسم بن حسن\r\n\r\n\r\n","description":"","footnote":"\r\n( 1 ) - بحار الأنوار ، ج 45 ، ص 80 .\r\n( 2 ) - نهج البلاغه ، صبحى صالح ، خطبهء 71 .\r\n( 3 ) - دربارهء تاريخ معاصر عراق ر . ك : « لمحات اجتماعيّه من تاريخ العراق الحديث » ، على الوردى ( 6 جلد ) .\r\n","page_name":" 310 ","page_number":310},
  {"content":"\r\n\r\n\r\nعروة بن بطان ثعلبى\r\nاز جنايتكاران كربلا . وى به اتفاق جانى ديگرى به نام زيد بن رقاد تغلبى ، روز عاشورا يكى از ياران حسين بن على « ع » را به نام « سويد بن مطاع » به شهادت رساندند .\r\n- سويد بن عمرو بن مطاع\r\n\r\nعروة بن قيس احمس\r\nاين ملعون ، فرمانده اسب سواران سپاه عمر سعد در كربلا بود .\r\n- سران سپاه كوفه\r\n\r\nعريف\r\nعنوان بزرگ و نمايندهء يك قبيله ، كه رابط آن با حكومت و مسئول رسيدگى به آنان بود . « 1 » در كوفه براى در هم شكستن نهضت مسلم بن عقيل ، از عنوان و نفوذ عريفها براى فرونشاندن انقلاب ، استفاده مىشد . طبقات موجود در كوفه ، به واحدهاى كوچكتر تقسيم مىشد و شخصى از هر گروه بعنوان سرپرست توزيع ( حقوق ) برگزيده مىشد . اين گروهها « عرافه » و شخصى كه مسئول آن بود « عريف » ناميده مىشد . . . « 2 » ابن زياد ، عريفها را مسئول هرگونه اغتشاش دانست ، كه امكان داشت در عرافهء آنها رخ دهد و تهديد كرد كه اگر عريفى چيزى از ابن زياد پنهان كند ، مصلوب خواهد شد و تمام عرافه‌ها از دريافت حقوق محروم خواهند گشت . « 3 » بيانيهء ابن زياد ، كه انتشار آن ، جوّى از رعب ايجاد كرد ، شامل بندهاى زير بود :\r\n1 - عريفان ، كسانى را كه مخالف بنى اميّه‌اند ، از جمله حروريّه و خوارج را سرشمارى كنند .\r\n2 - عريفان ، ليستى از اسامى و عملكردها را گزارش دهند .\r\n3 - نسبت به آنان كه تمايل به مسلم بن عقيل دارند ، شديدا مراقب باشند .\r\n4 - هر عريفى كه در حيطهء عرافت او كسانى يافت شوند كه به حكومت يزيد دل نسپرده باشند ، محكوم به اعدام در مقابل در خانه‌اش است .\r\n\r\n\r\n","description":"","footnote":"\r\n( 1 ) - در تاج العروس دربارهء عريف آمده است : هو القائم بأمر القبيلة و الجماعة من الناس يلى امورهم و يتعرّف الامير منهم احوالهم .\r\n( 2 ) - تشيّع در مسير تاريخ ، سيد حسن جعفرى ، ص 99 .\r\n( 3 ) - همان ، ص 165 .\r\n","page_name":" 311 ","page_number":311},
  {"content":"\r\n\r\n5 - هر عريفى كه نام كسى را ننوشت ، بايد تعهّد بسپارد كه افراد او مخالفت نكنند و دست به هيچ كار موجب آشوب در دولت نزنند . عريفان هم بشدّت ، بندهاى اين بيانيّه را به اجرا گذاشتند . « 1 »\r\n\r\nعزاخانه\r\nماتم خانه ، خانه‌اى كه در آن عزا برپا كنند ، ماتم‌سرا ، مصيبت سرا . « 2 » به حسينيّه و تكيه‌اى هم كه در آن ، عزادارى حسينى برگزار مىشود ، عزاخانهء حسينى گفته مىشود .\r\n- تكيه ، حسينيّه ، تعزيه ، تكيه دولت\r\n\r\nعزادارى\r\nبرپا داشتن مراسمى به ياد سيد الشهدا « ع » در ايام مختلف ، بويژه دههء محرّم و روز عاشورا . اين عمل ، كه زنده نگهداشتن هدف حسينى و فرهنگ عاشوراست ، مورد تشويق بسيار اولياء دين است و خود معصومين ، در راه اقامهء عزاى حسينى ، مىكوشيدند . « 3 » زيرا عزادارى ، به صورت گريه ، برپايى مجالس ذكر ، سرودن مرثيه ، گرياندن ، نوحه‌خوانى و . . .\r\nاحياء خطّ ائمّه و تبيين مظلوميّت آنان است . امام باقر « ع » در زمينهء برپايى عزا در خانه‌ها براى امام حسين « ع » مىفرمايد : « ثمّ ليندب الحسين و يبكيه و يأمر من فى داره بالبكاء عليه و يقيم عليه و يقيم فى داره مصيبته بإظهار الجزع عليه و يتلاقون بالبكاء بعضهم بعضا فى البيوت و ليعزّ بعضهم بعضا بمصاب الحسين . » « 4 » ( به كسانى كه روز عاشورا نمىتوانند به زيارت آن حضرت بروند اين گونه دستور مىدهند ) بر حسين « ع » ، ندبه و عزادارى و گريه كند و به اهل خانهء خود دستور دهد كه بر او بگريند و در خانه‌اش با اظهار گريه و ناله بر حسين « ع » ، مراسم عزادارى برپا كنند و يكديگر را با گريه و تعزيت و تسليت گويى در سوگ حسين عليه السلام در خانه‌هايشان ملاقات كنند .\r\nسنّت عزادارى ، با برخوردارى از عشق و محبّتى كه از امام حسين « ع » در دلها بوده و هست ، تبديل به يك برنامهء گسترده و مردمى و مقدّس شده است و هرگز سستى و خاموشى ندارد و به بركت آن ، اقشار بسيارى با امام حسين « ع » و دين و فرهنگ عاشورا\r\n\r\n\r\n","description":"","footnote":"\r\n( 1 ) - مع الحسين فى نهضته ، اسد حيدر ، ص 97 .\r\n( 2 ) - لغت‌نامه ، دهخدا .\r\n( 3 ) - تاريخچهء عزادارى حسينى ، ترجمهء « تاريخ النياحة على الامام الشهيد » از سيد صالح الشهرستانى .\r\n( 4 ) - كامل الزّيارات ، ص 175 . كتاب « ز فرات الثقلين فى مآتم الحسين » ، محمد باقر محمودى ، چند جلد ، به مسأله گريه كردن اولياء خدا بر آن حضرت پرداخته و نيز مجموعه‌اى از مرثيه‌ها در سوگ سيد الشهدا « ع » را آورده است .\r\n","page_name":" 312 ","page_number":312},
  {"content":"\r\n\r\nآشنا مىشوند . فراز و نشيبهاى زيادى بر سوگوارى بر خامس آل عبا گذشته است و هرگاه كه شيعيان ، قدرت و حكومتى يافته‌اند ، در ترويج و توسعهء آن كوشيده‌اند . « در زمان پادشاهى آل بويه ، در دههء اوّل محرّم ، شيعيان به عزادارى حضرت سيّد الشهدا قيام نمودند . . . معز الدّوله ، اولين كسى است كه فرمان داد كه مردم بغداد در دههء اوّل محرّم ، سياه بپوشند و بازارها را سياهپوش كنند و به مراسم تعزيه‌دارى حضرت سيد الشهدا قيام نمايند . بستن دكانها و منع طبّاخى و تعطيل عمومى در روز عاشورا از طرف معزّ الدّوله ديلمى در شهر بغداد به عمل آمد و تا اوايل سلطنت سلسلهء سلجوقى در آن شهر معمول بود . اين مراسم تا انقراض دولت ديالمه در تمام كشورهاى اسلامى قلمرو آنها مرسوم و برقرار بوده است . » « 1 »\r\nرمز جاودانگى نهضت حسينى نيز همين احيا و زنده نگهداشتن و تعظيم شعائر بوده است . امام خمينى « قدس سرّه » فرمود : « الان هزار و چهارصد سال است كه با اين منبرها ، با اين روضه‌ها و با اين مصيبتها و با اين سينه‌زنيها ، ما را حفظ كرده‌اند ، تا حالا آورده‌اند اسلام را . . . هر مكتبى تا پايش سينه زن نباشد ، تا پايش گريه كن نباشد ، تا پايش سر و سينه زن نباشد ، حفظ نمىشود . . . ما بايد براى يك شهيدى كه از دستمان مىرود ، علم بپاكنيم ، نوحه‌خوانى كنيم ، گريه كنيم ، فرياد كنيم . . . » . « 2 » برپايى عزا براى سيد الشهدا ، نوعى اعتراض به ظالمان و حمايت از مظلوم است . اشك ريختن در سوگ ابا عبد الله « ع » ، عامل تقويت حسّ عدالتخواهى و انتقامجويى از ستمگران و زمينه‌سازى براى تجمّع نيروهاى پيرو حسين « ع » در خطّ دفاع از حق است . عزادارى براى شهيد ، انتقال فرهنگ « شهادت » به نسلهاى آينده است . به تعبير شهيد مطهّرى : « در شرايط خشن يزيدى ، در حزب حسينيها شركت كردن و تظاهر به گريه كردن بر شهدا ، نوعى اعلام وابسته بودن به گروه اهل حق و اعلان جنگ با گروه باطل و در حقيقت ، نوعى از خودگذشتگى است . اينجاست كه عزادارى حسين بن على « ع » يك حركت است ، يك موج است ، يك مبارزهء اجتماعى است . » « 3 » عزادارى ، سبب مىشود كه شور و عاطفه ، از شعور و شناخت برخوردار گردد و ايمان را در ذهن جامعهء هوادار ، زنده نگهدارد و « مكتب عاشورا » بعنوان يك فكر سازنده\r\n\r\n\r\n","description":"","footnote":"\r\n( 1 ) - موسيقى مذهبى ايران ، حسن مشحون ، ص 4 .\r\n( 2 ) - صحيفهء نور ، ج 8 ، ص 69 و 70 .\r\n( 3 ) - نهضتهاى اسلامى صد سالهء اخير ، شهيد مرتضى مطهّرى ، ص 89 .\r\n","page_name":" 313 ","page_number":313},
  {"content":"\r\n\r\nو حادثهء الهام‌بخش ، همواره تأثير خود را حفظ كند . عزادارى ، احياء خط خون و شهادت و رساندن صداى مظلوميّت آل على به گوش تاريخ است . عزاداران حسينى ، پروانگانى شيفتهء نورند كه شمع محفل آراى خويش را يافته ، از شعلهء شمع ، پيراهن عشق پوشيده‌اند و آمادهء جان باختن و پر سوختن و فداشدن‌اند . نقش عزادارى در حفظ فرهنگ عاشورا مهمّ است . عميقترين پيوندها را از طريق آميختگى عقل و عشق و برهان و عاطفه كه در كربلا تجسّم يافته است ، انتقال مىدهد . هم بر مظلوميّت امام گريه مىشود و هم در سايهء آن هدف امام حسين از نهضت و حركت ، شناخته مىشود . روضه‌هاى خانگى و دسته‌هاى عزادارى و هيئتهاى زنجير زنى ، پوشيدن لباس مشكى و پرچم به دست گرفتن و شربت و آب دادن و تلاش در برپايى مجالس و نوحه‌خوانى و سينه زنى و . . . هر يك به نوعى سربازگيرى جبههء حسينى است و اين پيوند قلبى را عمق و غنا مىبخشد .\r\n- هيئت ، عزادارى سنّتى ، روضه ، دسته‌هاى عزادارى ، تعزيه\r\n\r\nعزادارى سنّتى\r\nشيوه‌اى كه نسبت به زنده نگهداشتن ياد حادثهء عاشورا و حماسهء حسينى از ديرباز مطرح بوده و جنبهء مردمى يافته است . اين شيوه ، شامل مرثيه‌سرايى ، نوحه‌خوانى ، گريستن و گرياندن ، تشكيل هيئتها و دسته‌هاى سوگوارى ، سينه‌زنى ، ذكر مصيبت ، مجالس وعظ و روضه‌خوانى ، و . . . است . اين گونه شيوه‌ها ، چون با روح و جان و عاطفهء شيعه آميخته است ، هر چه بيشتر به آن رنگ مردمى مىبخشد و عامل جذب و تجمّع و تشكّل انبوه شيفتگان اهل بيت مىگردد . ابو هارون مكفوف مىگويد : روزى خدمت امام صادق « ع » رسيدم . حضرت فرمود : برايم شعر ( در سوگ سيد الشهدا ) بخوان ، من نيز خواندم . حضرت فرمود : نه ، اينطور نه ، بلكه همانگونه كه براى خودتان شعرخوانى مىكنيد و همانگونه كه نزد قبر حضرت سيد الشهدا مرثيه مىخوانى : « لا ، كما تنشدون و كما ترثيه عند قبره » . « 1 » اين نشان مىدهد كه شيوهء خودمانى و مرسوم نزد متن مردم ، بيشتر مورد اهتمام ائمّه « ع » بوده است . حفظ اين سنّت ، ضامن تداوم آن است . امام خمينى « ره » فرموده است : « ما بايد حافظ اين سنّتهاى اسلامى ، حافظ اين دستجات مبارك اسلامى كه در عاشورا ، در محرّم و صفر در مواقع مقتضى به راه مىافتد ، تأكيد كنيم كه بيشتر دنبالش\r\n\r\n\r\n","description":"","footnote":"\r\n( 1 ) - بحار الأنوار ، ج 44 ، ص 287 .\r\n","page_name":" 314 ","page_number":314},
  {"content":"\r\n\r\nباشند . . . زنده نگهداشتن عاشورا با همان وضع سنّتى خودش ، از طرف روحانيون ، از طرف خطبا ، با همان وضع سابق و از طرف توده‌هاى مردم با همان ترتيب سابق كه دستجات معظم و منظّم ، دستجات عزادارى به عنوان عزادارى راه مىافتاد . بايد بدانيد كه اگر بخواهيد نهضت شما محفوظ بماند ، بايد اين سنّتها را حفظ كنيد . » « 1 » حتّى حفظ اصل عزادارى عاشورا نيز تا حدّ بسيارى در سايهء حفظ سنّتهاست و دگرگون ساختن شيوهء سنّتى بدون جايگزين بهتر ، گاهى پيروان همان سنّتها را هم از اصل ماجراى حسينى جدا مىسازد .\r\n- تعزيه ، دسته‌هاى عزادارى ، هيئت ، مراسم و سنّتها\r\n\r\nعشق حسينى\r\nعظيمترين سرمايهء روحى شيعه كه پيوند دهندهء آنان با اهل بيت پيامبر و عاملى بازدارنده از تباهى ، برانگيزاننده به فداكارى و جهاد و تصفيه كنندهء دل و جان است . در سايهء همين عشق ، ياد حسين و عاشورا زنده مانده و سوز آن ، حمايت قلبى عاشق امام حسين « ع » را همواره به نفع حق و جبههء ايثار ، نيرو بخشيده است . همين عشق ، ياران او را روز عاشورا به استقبال شهادت فرستاد تا با مرگ در ركاب حسين « ع » حيات ابدى يافتند .\r\nعشق حسين « ع » را خداوند در دلها نهاده و شعله‌اى خاموش نشدنى است . به فرمودهء امام صادق « ع » : « انّ لقتل الحسين عليه السلام حرارة فى قلوب المؤمنين لا يبرد ابدا » . « 2 » محبت حسين بن على « ع » نه تنها در دل زمينيان است ، بلكه عرشيان نيز او را دوست مىدارند و به فرمودهء رسول خدا « ص » ، او محبوبترين چهرهء زمينى نزد آسمانيان است : « من احبّ ان ينظر الى احبّ اهل الأرض الى اهل السّماء فلينظر الى الحسين . » « 3 »\r\n اى كه آميخته مهرت با دل * كرده عشق تو مرا دريا دل \r\n بذر عشقى كه به دل كاشته‌ام * جز هواى تو ندارد حاصل \r\n از مىِ عشق تو ، عاقل مجنون * و ز خُم مهر تو مجنون ، عاقل \r\n گر شود كار جهان زير و زبر * نشود عشق تو از دل زايل « 4 » \r\n- محبت اهل بيت « ع » ، اشك ، عزادارى\r\n\r\n\r\n","description":"","footnote":"\r\n( 1 ) - صحيفهء نور ، ج 15 ، ص 204 .\r\n( 2 ) - كامل الزيارات ، ص 38 .\r\n( 3 ) - مناقب ، ابن شهر آشوب ، ج 4 ، ص 73 .\r\n( 4 ) - از مؤلف .\r\n","page_name":" 315 ","page_number":315},
  {"content":"\r\n\r\n\r\nعطش\r\nتشنگى از بارزترين جلوه‌هاى سوز و غم در حادثهء كربلاست . سيد الشهدا ، عباس ، على اكبر ، على اصغر و ديگران ، همه لب تشنه و عطشان روز عاشورا جان سپردند . محروم كردن خيمه‌گاه امام حسين « ع » از آب فرات و تحميل عطش به امام و يارانش ، از موارد روشن پستى و عداوت سپاه كوفه و ابن زياد ، نسبت به آل الله است . بزرگان ، بيشتر از كودكان تحمّل تشنگى دارند و اطفال در برابر بىآبى ، زودتر بىتاب مىشوند . در كربلا ، عطش بيداد مىكرد و مشكها خالى ، لبها خشك ، جگرها سوخته ، هوا گرم ، راه فرات بسته ، و صداى العطش بلند بود .\r\n زان تشنگان هنوز به عيّوق مىرسد * فرياد « العطش » ز بيابان كربلا « 1 » \r\nروز عاشورا ، عباس كنار خيمه‌ها آمد ، صداى « العطش ، العطش » كودكان را شنيد . سوار بر اسب شد و مشك را برداشت و به طرف فرات رفت . چهار هزار نفر تيراندازان موكّل بر فرات ، او را محاصره كردند و ابا الفضل « ع » در اين درگيرى بود كه دستها را داد و شهيد شد .\r\nقبل از بيرون آمدن از فرات ، خواست آب بنوشد ولى « فذكر عطش الحسين » به ياد تشنگى امام افتاد و آب ننوشيد و عطشان از شريعه بيرون آمد . « 2 » على اكبر « ع » نيز روز عاشورا پس از چندين نوبت جنگيدن ، مجروح و تشنه براى آخرين وداع به خيمه‌گاه آمد ، در حالى كه به سيد الشهدا مىگفت : « يا ابة ، العطش قد قتلنى و ثقل الحديد اجهدنى » . « 3 » امام « ع » ، براى كودك تشنه‌كام و شيرخوار خود نيز بنا به نقلى از سپاه دشمن آب طلبيد ، كه بياييد سيرابش كنيد .\r\n اگر به زعم شما من گناهكار شمايم * نكرده هيچ گناهى ، على اصغرم است اين \r\nكه تير حرمله ، گلوى تشنهء آن شش‌ماهه را از هم دريد . « 4 »\r\n مگر به كرب و بلا آب قيمت جان بود * كه از عطش به فلك نالهء يتيمان بود \r\nخود سيد الشهدا نيز روز عاشورا ، براى رفع تشنگى پس از نبرد ، خواست به فرات برود و آب بنوشد كه شمر مانع شد و گفت : اى حسين ، از اين آب نخواهى نوشيد تا از\r\n\r\n\r\n","description":"","footnote":"\r\n( 1 ) - محتشم كاشانى .\r\n( 2 ) - بحار الأنوار ، ج 45 ، ص 41 ، عوالم ( امام حسين ) ، ص 284 .\r\n( 3 ) - مقتل الحسين ، مقرّم ، ص 246 .\r\n( 4 ) - حياة الامام الحسين ، ج 3 ، ص 275 .\r\n","page_name":" 316 ","page_number":316},
  {"content":"\r\n\r\nتشنگى بميرى « و الله لا تذوقه او تموت عطشا » . « 1 » تشنگى امام حسين « ع » و شهداى كربلا ، چنان داغى بر دل عاشقانش نهاده كه با هر نوشيدن آب گوارا ، او را ياد مىكنند ، در راه امام حسين ، به آبرسانى و سقّايى و نذر شربت و ساختن آب انبار مىپردازند و با هر عطشى كربلا و عاشورا در ذهنشان تداعى مىكند ، گويا بين آب و عطش و كربلا پيوند خورده است .\r\n بر لب دريا ، لب دريا دلان خشكيده است * از عطش دلها كباب است و زبان خشكيده است \r\n كربلا بستان عشق است و شهامت ، اى دريغ * كز سموم تشنگى ، اين بوستان خشكيده است \r\n سوز بىآبى اثر كرده است بر اهل حرم * هر طرف بينى لب پير و جوان خشكيده است « 2 » \r\n- آب ، بستن آب ، مشك ، فرات ، سقّايى ، على اصغر ، بوى سيب\r\n\r\nعطشان\r\nاز القاب سيد الشهدا ، كه تشنه در كربلا به شهادت رسيد . اين تعبير در روايات ، تواريخ و زيارتنامه‌ها دربارهء آن امام آمده است . از جمله در حديث امام باقر « ع » است : « انّ الحسين . . . قتل مظلوما مكروبا عطشانا » . « 3 » امام سجاد « ع » نيز كه براى يارى بنى اسد در دفن پيكر امام حسين و شهدا آمد ، پس از دفن امام تشنه‌كام ، بر روى قبر او نوشت : « هذا قبر الحسين بن علىّ بن ابى طالب الّذى قتلوه عطشانا غريبا . » « 4 » همين تشنگى و شهادت جانسوز او و ياران و فرزندانش ، قوىترين عامل تحريك عواطف و همدل ساختن انسانهاى با وجدان با عاشورائيان بوده است .\r\n- عطش ، آب ، اوصاف سيد الشهدا\r\n\r\nعطيّه\r\nنام عطيّه ، همواره در كنار نام جابر بن عبد الله انصارى مطرح مىشود كه با هم پس از شهادت امام حسين « ع » در اربعين اوّل به زيارت قبر آن حضرت آمدند و چون جابر نابينا شده بود ، عطيّه او را در اين زيارت همراهى مىكرد . بنا به برخى نقلها ، هنگام بازگشت اهل بيت از سفر شام ، در كربلا با جابر و عطيّه برخورد كردند . عطيّة بن سعد بن جنادهء\r\n\r\n\r\n","description":"","footnote":"\r\n( 1 ) - بحار الأنوار ، ج 45 ، ص 51 .\r\n( 2 ) - از : قادر طهماسبى ( فريد ) .\r\n( 3 ) - كامل الزيارات ، ص 168 .\r\n( 4 ) - حياة الامام الحسين ، ج 3 ، ص 325 .\r\n","page_name":" 317 ","page_number":317},
  {"content":"\r\n\r\nعوفى ، از رجال علم و حديث شيعه بود . وى در زمان خلافت امير المؤمنين « ع » در كوفه به دنيا آمد . نام عطيّه ، به پيشنهاد آن حضرت بر وى نهاده شد . او از راويان موثق شيعه بود كه حتّى در كتب رجالى اهل سنّت هم توثيق شده است . وى به جرم تشيّع و هوادارى على « ع » از سوى حجّاج بن يوسف تحت تعقيب بود و به فارس گريخت . به دستور حجاج ، او را گرفتند و چون حاضر نشد على عليه السلام را لعن كند ، چهار صد تازيانه بر بدنش زدند و موى سر و ريش او را تراشيدند . از آن پس به خراسان رفت و پس از مدّتى به كوفه بازگشت . در كوفه بود تا در سال 111 هجرى درگذشت . « 1 »\r\n- زيارت اربعين ، جابر ، اربعين\r\n\r\nعقاب\r\nپرندهء معروف قوى پنجه و تيزپرواز و شكارى كه از نيروى بسيار برخوردار است .\r\nمجازا به اسبهاى تيزتك و چابك هم گفته شده كه در مسابقات و شكار ، سريعا به هدف مىرسد . « 2 » در ادبيات مرثيه ، اسبى كه على اكبر « ع » بر آن مىنشست ، « عقاب » خوانده شده است و گويند كه پيش از او ، از آن حسين بن على « ع » بود ، چون ذو الجناح زير پاى آن حضرت قرار گرفت ، عقاب را به على اكبر داد و در عاشورا على اكبر را بر آن نشاند :\r\n« فوضع على مفرقه مغفرا فولاديّا و قلّده سيفا مصريّا و اركبه العقاب براقا ثانويّا » « 3 » به نقلى در شب عاشورا نيز على اكبر سوار بر آن شد و از فرات ، آب به خيمه‌ها آورد . « 4 » نوشته‌اند :\r\nعقاب ، اسبى بود كه سيف بن ذى يزن براى رسول خدا هديه فرستاد و آن هنگام ، حضرت رسول « ص » پنج‌ساله بود . عمر طولانى كرد و اين از خصايص پيامبر بود كه بر پشت هر اسب پيرى مىنشست ، جوان مىشد . على « ع » و امام مجتبى و سيد الشهدا هم بر آن اسب سوار شده بودند و ظهر عاشورا نيز شبه پيغمبر ، على اكبر بر آن نشست و به ميدان رفت .\r\nپس از مجروح شدن على اكبر ، اسب مىخواست او را به خيمه‌ها بياورد ، ولى بسبب لشكر بسيار در ميدان ، پيكر مجروح على اكبر را به سمت سپاه كوفه برد ، ( فاحتمله الى العسكر ) و اين بود كه على اكبر را قطعه‌قطعه كردند . « 5 »\r\n\r\n\r\n","description":"","footnote":"\r\n( 1 ) - معارف و معاريف ، ج 4 ، ص 1567 .\r\n( 2 ) - اساس البلاغه ، زمخشرى ، لغت‌نامه دهخدا .\r\n( 3 ) - رياض القدس ، صدر الدين واعظ قزوينى ، ج 2 ، ص 21 .\r\n( 4 ) - همان ، ج 1 ، ص 264 .\r\n( 5 ) - همان ، ج 2 ، ص 38 .\r\n","page_name":" 318 ","page_number":318},
  {"content":"\r\n\r\n چه اسبى به پرواز شاهين مرو * به رفتار كبك و به رقص تذرو \r\n ركش گرم و مو نرم ، استخوان درشت * همايون برو يال و فرخنده پشت \r\n\r\nعقبه\r\nبه معناى كوه دراز . نام يكى از منازل راه كوفه ، كه امام حسين « ع » در آنجا فرود آمد . در همانجا با پيرمردى به نام عمر بن لوذان برخورد و اوضاع كوفه را پرسيد . وى مىكوشيد امام را از رفتن به طرف نيزه‌ها و شمشيرها بازدارد . امام راه خويش را به سوى كربلا ادامه داد . « 1 »\r\n\r\nعقر\r\nروستايى مستحكم و داراى برج و بارو در نزديكيهاى كربلا بود . امام حسين « ع » چون در راه سفر به كوفه به آن روستا رسيد ، از نامش پرسيد ، گفتند : عقر . پرسيد : اين منطقه چه نام دارد ؟ گفتند : كربلا . چون خواست از منطقه خارج شود ، جلويش را گرفتند و در همانجا ماند ، تا حادثهء عاشورا پيش آمد . « 2 » در همان روستا بود كه زهير بن قين به آن حضرت پيشنهاد كرد به آن ده رفته ، آنجا را سنگر دفاعى خود قرار دهند ، امّا امام موافقت نكرد .\r\n\r\nعلامت\r\nاز ابزار و وسايل عزادارى امام حسين « ع » كه در هيئتها و دسته‌هاى مذهبى به كار گرفته مىشود . علامت به معناى نشانه است . اين علامتها هم نشانه‌هاى گروههاى عزادار محسوب مىشده است و كسانى هم كه آن را حمل مىكردند ، « علامت كش » بودند ، يعنى علم بردار . به نوشتهء دهخدا : « صليب مانندى كه بر چوب يا آهن افقى آن از سوى پايين شالهاى ترمه آويزند و از سوى زبر لاله و تنديسهايى از مرغ و جز آن نصب كنند و در ميان زبانه‌اى از فلزّ طويل دارد و بر نوك آن فلز پر يا گلوله‌اى از شيشهء الوان نصب كنند و اين زبانه‌هاى فلزّى كه به « تيغ » مشهور است ، سه يا پنج باشد و در مراسم عزادارى محرّم پيشاپيش دسته‌ها به حركت آرند . » « 3 » « شيئى است فلزّى و كار صنعتگران اصفهان كه قدمت آن به عهد سلاطين صفوى مىرسد ، داراى تعدادى زبانه ، گنبد ، گلدان و\r\n\r\n\r\n","description":"","footnote":"\r\n( 1 ) - الحسين فى طريقه الى الشهادة ، ص 90 .\r\n( 2 ) - موسوعة العتبات المقدسه ، ج 8 ، ص 38 ، ( به نقل از معجم البلدان ) .\r\n( 3 ) - لغت‌نامه ، دهخدا .\r\n","page_name":" 319 ","page_number":319},
  {"content":"\r\n\r\nطاووس بوده و آن را با شالهاى سبز و سياه و قهوه‌اى و پر طاووس و سكّه‌هاى نقره و شمشير و قمه و خنجر زينت مىكنند و در آخر دسته‌ها به حركت در مىآورند . . . عدّه‌اى از جوانان هم نذر مىكنند كه همه‌ساله بايد در بردن علمات ، سهم داشته باشند » . « 1 » به آن علمات هم مىگويند . شباهت آن به صليب ، مىرساند كه پس از ارتباط ايران با اروپاييها در عصر قاجار ، از آيينهاى مذهبى مسيحيّت اقتباس شده است . به هر حال ، نمودها و مظاهرى است كه گاهى عزاداران را از محتوا و اصل عزادارى و اقامهء شعائر دينى بازمىدارد .\r\n- علم\r\n\r\nعلقم\r\nعلقم يا علقمه ، نام نهرى است از فرات ، كه عباس بن على « ع » در روز عاشورا ، كنار آن به شهادت رسيد . نيز به معناى تلخى است ، و هر درخت تلخ و آب بسيار سخت را هم علقم گويند ، حنظل . در ادبيات عاشورا ، بيشتر در پيوند با عطش و عباس و دستهاى قطع‌شدهء ابا الفضل « ع » مطرح مىشود .\r\n از چشم سپيده خواب را مىبردند * از چشمهء گُل ، گلاب را مىبردند \r\n بر شانهء خود فرشتگان آهسته * از علقمه ، روح آب را مىبردند « 2 » \r\n- نهر علقمه\r\n\r\nعلم ، علمات\r\nپرچم ، رايت ، بيرق ، نشان لشكر ، آنچه به سر نيزه بندند ، درفش . در اصطلاح عزادارى حسينى ، نام علم و علامت خاصّى است كه هر هيئت و دسته ، ويژهء خود دارد و آن را از دسته‌هاى ديگر متمايز مىسازد . « نخل ، چوب بسيار بلند همچون درخت تبريزى متوسّط كه در تعزيه‌خوانى پيشاپيش دسته‌ها برند و بر سر آنگاه ، شكل پنجه‌اى از فلز باشد و گاه پارچهء سياه بر آن بپوشانند . » « 3 »\r\n گرچه سردار علم در خون نشست * دستهايت روى رايت مانده است « 4 » \r\n\r\n\r\n","description":"","footnote":"\r\n( 1 ) - تاريخ تكايا و عزادارى قم ، ص 214 .\r\n( 2 ) - محمد حسين كاظم زاده .\r\n( 3 ) - لغت‌نامه ، دهخدا .\r\n( 4 ) - عزيز الله زيادى .\r\n","page_name":" 320 ","page_number":320},
  {"content":"\r\n\r\nدر ميدان كربلا نيز ، علمدار لشكر امام حسين « ع » ، حضرت ابا الفضل بود . از شعار عربهاى عراقى عزادار نيز اين است : « رفع اللّه راية العبّاس » ، پرچم عباس ، افراشته باد .\r\n- علامت ، توغ ، نخل\r\n\r\nعلمدار\r\nاز لقبهاى قمر بنى هاشم است كه در كربلا ، پرچم لشكر امام بر دوش او بود . نقش علمدار در ميدان نبرد ، مهم بود و عامل حفظ انسجام نيروهاى سپاه محسوب مىشد . روز عاشورا ، امام حسين « ع » ياران اندك خود را به سه جناح چپ و راست و قلب تقسيم كرد و براى هر يك فرماندهى برگزيد و پرچم را به دست برادرش عباس داد . « 1 »\r\nروز عاشورا نيز چون عباس « ع » خدمت امام آمد و از او اذن ميدان طلبيد ، امام گريست و ابتدا اجازه نداد و فرمود : تو علمدار منى ، اگر تو به روى و كشته شوى ، سپاه من از هم مىپاشد : « يا اخى انت صاحب لوائى و اذا مضيت تفرّق عسكرى » . « 2 »\r\n- عبّاس بن على « ع »\r\n\r\nعلم كش\r\nكسى كه در دسته‌هاى عزادارى ، نشان مخصوص هر هيئت را حمل مىكند ، علامت كش .\r\n- علامت\r\n\r\nعلىّ اصغر « ع »\r\nيكى از فرزندان امام حسين « ع » كه شير خوار بود و از تشنگى ، روز عاشورا بىتاب شده بود . امام ، خطاب به دشمن فرمود : از ياران و فرزندانم ، كسى جز اين كودك نمانده است . نمىبينيد كه چگونه از تشنگى بىتاب است ؟ در « نفس المهموم » آمده است كه فرمود : « ان لم ترحمونى فارحموا هذا الطّفل » در حال گفتگو بود كه تيرى از كمان حرمله آمد و گوش تا گوش حلقوم على اصغر را دريد . امام حسين « ع » خون گلوى او را گرفت و به آسمان پاشيد . « 3 » در كتابهاى مقتل ، هم از « على اصغر » ياد شده ، هم از طفل رضيع ( كودك شير خوار ) و در اينكه دو كودك بوده يا هر دو يكى است ، اختلاف است .\r\n\r\n\r\n","description":"","footnote":"\r\n( 1 ) - بحار الأنوار ، ج 45 ، ص 5 و 39 .\r\n( 2 ) - معالى السبطين ، ج 1 ، ص 441 .\r\n( 3 ) - معالى السبطين ، ج 1 ، ص 423 .\r\n","page_name":" 321 ","page_number":321},
  {"content":"\r\n\r\nدر زيارت ناحيهء مقدسه ، دربارهء اين كودك شهيد ، آمده است : « السّلام على عبد الله بن الحسين ، الطفل الرّضيع ، المرمىّ الصّريع ، المشحّط دما ، المصعّد دمه فى السّماء ، المذبوح بالسّهم فى حجر أبيه ، لعن الله راميه حرملة بن كاهل الأسدى » . « 1 » و در يكى از زيارتنامه‌هاى عاشورا آمده است : « و على ولدك على الأصغر الّذى فجعت به » از اين كودك ، با عنوانهاى شيرخواره ، شش‌ماهه ، باب الحوايج ، طفل رضيع و . . . ياد مىشود و قنداقه و گهواره از مفاهيمى است كه در ارتباط با او آورده مىشود .\r\n طفل شش‌ماهه تبسّم نكند ، پس چه كند * آنكه بر مرگ زند خنده ، على اصغر توست \r\n« على اصغر ، يعنى درخشانترين چهرهء كربلا ، بزرگترين سند مظلوميّت و معتبرترين زاويهء شهادت . . . چشم تاريخ ، هيچ وزنه‌اى را در تاريخ شهادت ، به چنين سنگينى نديده است . » « 2 » على اصغر را « باب الحوائج » مىدانند ، گرچه طفل رضيع و كودك كوچك است ، امّا مقامش نزد خدا والاست .\r\n درِ گُلخانهء شهادت را * مىگشايد كليد كوچك ما \r\n- حرمله ، عبد الله بن حسين بن على\r\n\r\nعلىّ اكبر « ع »\r\nفرزند بزرگ سيد الشهدا و شبيه پيامبر كه روز عاشورا فداى دين شد . مادر على اكبر ، ليلا دختر ابى مرّه بود . در كربلا حدود 25 سال داشت . سنّ او را 18 سال و 20 سال هم گفته‌اند . او اوّلين شهيد عاشورا از بنى هاشم بود . « 3 » على اكبر شباهت بسيارى به پيامبر داشت ، هم در خلقت ، هم در اخلاق و هم در گفتار . به همين جهت روز عاشورا وقتى اذن ميدان طلبيد و عازم جبههء پيكار شد ، امام حسين « ع » چهره به آسمان گرفت و گفت : « اللّهم اشهد على هؤلاء القوم فقد برز اليهم غلام اشبه النّاس برسولك محمّد خلقا و خلقا و منطقا و كنّا اذا اشتقنا الى رؤية نبيّك نظرنا اليه . . . » « 4 »\r\nشجاعت و دلاورى على اكبر و رزم‌آورى و بصيرت دينى و سياسى او ، در سفر كربلا بويژه در روز عاشورا تجلّى كرد . سخنان ، فداكاريها و رجزهايش دليل آن است . وقتى امام\r\n\r\n\r\n","description":"","footnote":"\r\n( 1 ) - بحار الأنوار ، ج 45 ، ص 66 .\r\n( 2 ) - اولين دانشگاه و آخرين پيامبر ، شهيد پاك‌نژاد ، ج 2 ، ص 42 .\r\n( 3 ) - حياة الامام الحسين ، ج 3 ، ص 245 و مقاتل الطّالبيّين .\r\n( 4 ) - بحار الأنوار ، ج 45 ، ص 43 .\r\n","page_name":" 322 ","page_number":322},
  {"content":"\r\n\r\nحسين از منزلگاه « قصر بنى مقاتل » گذشت ، روى اسب چشمان او را خوابى ربود و پس از بيدارى « انا لله و انا اليه راجعون » گفت و سه بار اين جمله و حمد الهى را تكرار كرد . علىّ اكبر وقتى سبب اين حمد و استرجاع را پرسيد ، حضرت فرمود : در خواب ديدم سوارى مىگويد اين كاروان به سوى مرگ مىرود . پرسيد : مگر ما بر حق نيستيم ؟ فرمود : چرا .\r\nگفت : « فانّنا اذن لا نبالى ان نموت محقّين » پس باكى از مرگ در راه حق نداريم ! « 1 » روز عاشورا نيز پس از شهادت ياران امام ، اولين كسى كه اجازهء ميدان طلبيد تا جان را فداى دين كند او بود . گرچه به ميدان رفتن او بر اهل بيت و بر امام بسيار سخت بود ، ولى از ايثار و روحيهء جانبازى او جز اين انتظار نبود . وقتى به ميدان مىرفت ، امام حسين « ع » در سخنانى سوزناك به آستان الهى ، آن قوم ناجوانمرد را كه دعوت كردند ولى تيغ به رويشان كشيدند ، نفرين كرد .\r\nعلى اكبر چندين بار به ميدان رفت و رزمهاى شجاعانه‌اى با انبوه سپاه دشمن نمود .\r\nهنگام جنگ ، اين رجز را مىخواند كه نشان دهندهء روح بلند و درك عميق اوست :\r\n انا على بن الحسين بن على * نحن و ربّ البيت اولى بالنّبى \r\n تاللّه لا يحكم فينا ابن الدّعى * اضرب بالسّيف احامى عن ابى \r\n ضرب غلام هاشمىّ عربىّ « 2 » \r\nپيكار سخت ، او را تشنه‌تر ساخت . به خيمه آمد . بىآنكه آبى بتواند بنوشد ، با همان تشنگى و جراحت دوباره به ميدان رفت و جنگيد تا به شهادت رسيد . قاتل او مرّة بن منقذ عبدى بود . پيكر على اكبر با شمشيرهاى دشمن قطعه‌قطعه شد . وقتى امام بر بالين او رسيد كه جان باخته بود . صورت بر چهرهء خونين على اكبر نهاد و دشمن را بازهم نفرين كرد :\r\n« قتل الله قوما قتلوك . . . » و تكرار مىكرد كه : « على الدّنيا بعدك العفا » . و جوانان هاشمى را طلبيد تا پيكر او را به خيمه‌گاه حمل كنند . « 3 » على اكبر ، نزديكترين شهيدى است كه با حسين « ع » دفن شده است . مدفن او پايين پاى ابا عبد الله الحسين « ع » قرار دارد و به اين خاطر ضريح امام ، شش گوشه دارد . « 4 »\r\n\r\n\r\n","description":"","footnote":"\r\n( 1 ) - اعيان الشيعة ، ج 8 ، ص 206 .\r\n( 2 ) - همان ، ص 207 .\r\n( 3 ) - حياة الامام الحسين ، ج 3 ، ص 248 .\r\n( 4 ) - از جمله براى شرح حال او ر . ك : « علىّ الاكبر » از عبد الرزاق الموسوى ، چاپ 1368 قمرى ، نجف ، 146 صفحه .\r\n","page_name":" 323 ","page_number":323},
  {"content":"\r\n\r\n الگوى شجاعت و ادب ، اكبر * در دانهء فاطمى نسب ، اكبر \r\n فرزند يقين ز نسل ايمان بود * پروردهء دامن كريمان بود \r\n آن يوسف حسن ، ماه كنعانى * در خلق و خصال ، احمد ثانى \r\n آن شاهد بزم ، سرو قامت بود * دريا دل و كوه استقامت بود \r\n آن دم كه لباس رزم مىپوشيد * از كوثر عشق ، جرعه مىنوشيد \r\n از فرط عطش فتاده بود از تاب * گرديد ز دست جد خود سيراب \r\n در راه خدا ذبيح دين گرديد * بر حلقهء عاشقان نگين گرديد \r\n داغش كمر حسين را بشكست * با خون سرش حناى خونين بست \r\n ديباچهء داستان حق ، اكبر * قربانى آستان حق ، اكبر « 1 » \r\n- شبه پيغمبر ، قبر شش گوشه\r\n\r\nعلى الإسلام السّلام\r\nسخنى بود كه سيد الشهدا « ع » پس از امتناع از بيعت با يزيد و بيرون آمدن از پيش والى مدينه فرمود . مروان ، فرداى آن شب ، امام حسين « ع » را ديد و به وى پيشنهاد كرد كه با يزيد بيعت كند و آن را به نفع دين و دنياى امام دانست . حضرت در پاسخ او چنين گفت : « انّا لله و انّا اليه راجعون و على الإسلام السّلام اذ قد بليت الامّة براع مثل يزيد و لقد سمعت جدّى رسول الله « ص » يقول : الخلافة محرّمة على آل ابى سفيان » . « 2 » يعنى بر اسلام ، سلام باد ، بايد فاتحهء اسلام را خواند و با اسلام خداحافظى كرد ، آنگاه كه والى مسلمانان كسى همچون يزيد باشد . از پيامبر خدا شنيدم كه مىفرمود خلافت بر آل ابو سفيان حرام است . امام ، با ادامهء سلطهء امويان بر مقدّرات مسلمين و بازى با دين خدا ، تباه شدن دستاوردهاى وحى را عيان مىديد . با توجّه به اينكه رسم عرب بر اين است كه هنگام خداحافظى و وداع هم سلام مىدهد ، رابطهء سخن فوق روشن مىگردد .\r\n- سلام وداع\r\n\r\nعلىّ اوسط - زين العابدين « ع »\r\n\r\nعلىّ بن الحسين - زين العابدين « ع »\r\n\r\nعمّار بن ابى سلامهء دالانى\r\nاز شهداى كربلا . اهل كوفه بود ، محضر رسول خدا « ع » را نيز درك كرده و از اصحاب\r\n\r\n\r\n","description":"","footnote":"\r\n( 1 ) - از نويسنده .\r\n( 2 ) - لهوف ، ص 11 ، سوگنامهء آل محمد ، ص 116 ( به نقل از مثير الأحزان ) ، عوالم ( امام حسين ) ، ص 175 .\r\n","page_name":" 324 ","page_number":324},
  {"content":"\r\n\r\nعلى « ع » بود كه در ركابش در سه جنگ جمل ، صفّين و نهروان شركت داشت . در كربلا در حملهء اوّل به شهادت رسيد . نامش در زيارت ناحيهء مقدسه هم آمده است . « 1 »\r\n\r\nعمار بن حسان طائى\r\nاز شهداى كربلاست كه نامش در زيارت ناحيهء مقدسه هم آمده است . وى از شيعيان خالص و از شجاعان معروف بود . از مكّه همراه امام به كربلا آمد و در پيش روى آن حضرت به شهادت رسيد . « 2 »\r\n\r\nعمارة بن صلخب ازدى\r\nاز جوانان شجاع كوفه بود كه در نهضت مسلم بن عقيل ، به هوادارى او برخاست و با او بيعت كرد و از ديگران براى مسلم بيعت مىگرفت . دستگير و زندانى شد . ابن زياد ، پس از آنكه هانى و مسلم را شهيد كرد او را هم احضار نمود و دستور داد تا وى را ميان قبيلهء « ازد » برده ، گردن زدند . « 3 »\r\n\r\nعمارة بن عبد الله سلولى\r\nاز كسانى بود كه همراه قيس بن مسهر صيداوى ، پيغام و نامهء ابا عبد الله الحسين « ع » را به كوفه برد .\r\n\r\nعمارى\r\nصندوق مانندى كه براى نشستن سوار ، آن را بر پشت شتر و فيل مىگذارند . به آن محمل و هودج هم مىگويند ، تخت روان ، تابوت . عمارى دار ، همان ساربان است . « 4 »\r\nاهل بيت عصمت را پس از عاشورا در دوران اسارت ، بر شترهاى بىعمارى و كجاوه سوار كرده ، شهر به شهر و منزل به منزل بردند . امام سجاد « ع » را بر شتر بىجهاز سوار كردند .\r\n جمعى كه پاس محملشان داشت جبرئيل * گشتند بىعمارى و محمل ، شتر سوار « 5 » \r\n- كجاوه\r\n\r\nعمران بن كعب بن حارث اشجعى\r\nاز شهداى كربلاست كه در حملهء اول به درجهء شهادت رسيد . شيخ طوسى او را در\r\n\r\n\r\n","description":"","footnote":"\r\n( 1 ) - عنصر شجاعت ، ج 2 ، ص 126 .\r\n( 2 ) - تنقيح المقال ، مامقانى ، ج 2 ، ص 317 .\r\n( 3 ) - همان ، ص 323 ، انصار الحسين ، ص 106 ( به نقل از تاريخ طبرى ) .\r\n( 4 ) - لغت‌نامه ، دهخدا .\r\n( 5 ) - محتشم كاشانى .\r\n","page_name":" 325 ","page_number":325},
  {"content":"\r\n\r\nزمرهء ياران حسين « ع » شمرده است . « 1 »\r\n\r\nعمر بن جندب حضرمى\r\nاز شهداى كربلاست ، از حضرموت يمن . نامش در زيارت ناحيهء مقدسه هم آمده است . « 2 »\r\n\r\nعمر بن خالد صيداوى\r\nاز شهداى كربلاست ، از طايفهء بنى اسد . وى پس از كشته شدن تعدادى از ياران ، از سيد الشهدا « ع » اذن گرفته ، به ميدان رفت و به شهادت رسيد . « 3 »\r\n\r\nعمر بن سعد\r\nمعروف به « ابن سعد » ، فرمانده سپاه ابن زياد در كربلا بود كه با امام حسين « ع » جنگيد و دستور داد پس از شهادت آن حضرت ، اسب بر بدن او تاختند و اهل بيت او را اسير كرده به كوفه بردند . عمر سعد ، پسر سعد بن وقّاص از سرداران صدر اسلام بود . در زمان پيامبر ( و به قولى در دوران عمر ) به دنيا آمد . همراه پدرش در فتح عراق شركت داشت . وى از جمله كسانى بود كه عليه « حجر بن عدى » و يارانش ، شهادت به فتنه‌گرى داد و سبب شد كه حجر در « مرج عذراء » به شهادت برسد . وى قبل از حادثهء عاشورا ، آمادهء حركت به سوى « رى » بود كه حكمرانى آنجا را به او داده بودند ، ولى به دستور ابن زياد ( والى كوفه ) همراه با سپاهى مأمور جلوگيرى از ورود امام حسين « ع » به كوفه و وادار كردن او به بيعت با يزيد و يا جنگ و كشتن او در صورت امتناع شد و به مقابله با حسين بن على « ع » به كربلا رفت .\r\nعمر سعد ، در ايّام قيام مختار در كوفه گريخت . امّا وقتى مردم كوفه دوباره بر ضدّ مختار خروج كردند ، بازگشت و رهبرى را به عهده گرفت ، ولى بازهم به سوى بصره گريخت و سپس دستگير و نزد مختار آورده شد . در مجلس مختار ، به دستور وى او را كشتند و سرش را به مدينه نزد محمد حنفيّه فرستادند و اين در سال 66 هجرى بود . « 4 » در كربلا ، هر چه امام حسين با او گفتگو كرد تا از جنگيدن دست بردارد و دست خويش را به\r\n\r\n\r\n","description":"","footnote":"\r\n( 1 ) - تنقيح المقال ، مامقانى ، ج 2 ، ص 351 .\r\n( 2 ) - انصار الحسين ، ص 87 .\r\n( 3 ) - بحار الأنوار ، ج 45 ، ص 23 .\r\n( 4 ) - دايرة المعارف بزرگ اسلامى ( با تلخيص ) ج 3 ص 682 . الفتوح ، ابن اعثم كوفى ، ج 6 ، ص 272 .\r\n","page_name":" 326 ","page_number":326},
  {"content":"\r\n\r\nخون آن حضرت نيالايد ، نپذيرفت . صبح عاشورا هم اولين كسى بود كه به طرف اردوگاه امام حسين « ع » تير افكند و فرمان حملهء عمومى صادر كرد . نامش جزو لعنت‌شدگان در زيارت عاشورا آمده است . او بود كه پس از ورودش به كربلا در روز چهارم محرّم ، بر امام حسين « ع » سخت گرفت و دستور داد سوارانش آب را به روى ياران حسين « ع » ببندند .\r\n- حكومت رى ، گندم رى\r\n\r\nعمر بن عبد اللّه - ابو ثمامهء صائدى\r\n\r\nعمر سعد - عمر بن سعد\r\n\r\nعمرو بن جنادهء انصارى\r\nاز شهداى نوجوان كربلا ، كه پدرش نيز در ركاب سيد الشهدا « ع » شهيد شد . اين جوان چون خواست به ميدان رود ، امام فرمود : پدر اين جوان كشته شد ؛ شايد مادرش راضى نباشد كه به ميدان رود . گفت : مادرم دستور داده كه به ميدان بروم و لباس جنگ بر من پوشانده است . « 1 » او كه 9 ساله يا 11 ساله بود ، به ميدان رفت و رجز خواند و جنگيد تا كشته شد . سر او را به طرف سپاه امام حسين « ع » افكندند . مادرش ( بحريه بنت مسعود خزرجى ) آن سر را برداشت و گفت : چه نيكو جهاد كردى ، پسرم ! اى شادى قلبم ، اى نور چشمم ! سپس سر را پرتاب كرد و با آن كسى را كشت ، سپس چوبهء خيمه را برداشت و حمله كرد كه به وسيلهء آن بجنگد . امام حسين « ع » مانع شد و او را به خيمهء زنان برگرداند . نام عمرو بن جناده در زيارت ناحيهء مقدسه هم آمده است . « 2 » در برخى منابع ، عمر بن جناده ذكر شده است .\r\n\r\nعمرو بن حجّاج زبيدى\r\nاز سران سپاه عمر سعد و فرمانده جناح راست در كربلا . وقتى عمر سعد مىخواست شب عاشورا به امام حسين « ع » مهلت ندهد ، اعتراض كرد و گفت : اگر از ديلم بودند و اين تقاضا را مىكردند ، سزاوار بود كه مهلت دهى . وى در روز عاشورا هم در درگيرى ، مسلم بن عوسجه را غافلگيرانه به شهادت رساند .\r\n\r\nعمرو بن خالد بن حكيم ازدى\r\nاز شهداى كربلاست . از طايفهء بنى اسد و از مخلصان ولاى اهل بيت بود و در كوفه\r\n\r\n\r\n","description":"","footnote":"\r\n( 1 ) - انصار الحسين ، ص 86 .\r\n( 2 ) - تنقيح المقال ، مامقانى ، ج 2 ، ص 327 .\r\n","page_name":" 327 ","page_number":327},
  {"content":"\r\n\r\nموقعيّتى داشت . از قيام كنندگان همراه مسلم بود و پس از شهادت مسلم ، پنهان شد . پس از شهادت قيس بن مسهر از كوفه به استقبال كاروان حسينى بيرون رفت و در منزلگاه حاجز همراه غلامش سعد به امام پيوست . سپاه حرّ مىخواست از پيوستن آن دو به ياران امام جلوگيرى كند ، امّا با حمايت امام ، به سيد الشهدا « ع » پيوستند و در عاشورا در حملهء اوّل به شهادت رسيدند . نام او در زيارت ناحيه هم آمده است . « 1 »\r\n\r\nعمرو بن سعيد بن عاص\r\nدر ايّامى كه سيد الشهدا « ع » در مكّه بود ، يزيد ، « عمرو بن سعيد » را كه والى مدينه بود ، همراه با سپاهى به مكّه فرستاد و او را امير الحاجّ قرار داد و سرپرستى امر حجّ را در موسم به او سپرد و توصيه كرد كه هر جا به حسين « ع » دست يافت ، او را ترور كند . امام حسين چون از ماجرا آگاه شد ، براى اين كه حرمت خانهء خدا با ريختن خونش زير پا گذاشته نشود و نقشهء ترور ناكام بماند ، به عمره اكتفا كرد و از مكّه بيرون آمد . « 2 » وى از بدخواهان كين‌توز نسبت به اهل بيت بود . پس از بازگشت اهل بيت به مدينه ، وقتى گريه‌ها و ناله‌هاى بازماندگان شهداى كربلا را در سوگ حسين « ع » و كشتگان خود شنيد ، خنديد و از روى شماتت و زخم زبان گفت : اين شيون ، مثل شيوه روز مرگ عثمان است ! « 3 »\r\n- حجّ ناتمام ، يحيى بن سعيد\r\n\r\nعمرو بن ضبيعهء تميمى\r\nاز سواركاران دلير كوفه ، كه از كوفه همراه سپاه عمر سعد بيرون آمد ، ولى در كربلا به ياران حسن « ع » پيوست و در ركاب آن حضرت شهيد شد . نامش در زيارت ناحيه مقدسه هم آمده است . « 4 » علّت پيوستن او به امام آن بود كه ديد سپاه كوفه نه شرايط امام را مىپذيرد و نه مىگذارد كه وى از جايى كه آمده ، به همان جا بازگردد . « 5 »\r\n\r\nعمرو بن عبد الله جندعى - ابو ثمامهء صائدى\r\n\r\nعمرو بن قرظهء انصارى\r\nاز شهداى كربلاست . پدر او ( قرظه ) از اصحاب على « ع » و از خزرجيانى بود كه به\r\n\r\n\r\n","description":"","footnote":"\r\n( 1 ) - عنصر شجاعت ، ج 1 ، ص 339 .\r\n( 2 ) - مقتل الحسين ، مقرّم ص 193 ، بحار الأنوار ، ج 45 ، ص 99 .\r\n( 3 ) - ثورة الحسين ، مهدى شمس الدين ، ص 231 .\r\n( 4 ) - عنصر شجاعت ، ج 3 ، ص 19 .\r\n( 5 ) - تنقيح المقال ، مامقانى ، ج 2 ، ص 332 .\r\n","page_name":" 328 ","page_number":328},
  {"content":"\r\n\r\nكوفه آمد و آنجا ماندگار شد و در ركاب على « ع » با دشمنانش جنگيد . عمرو ، از كوفه آمد و در كربلا ، روز ششم محرّم به سيد الشهدا « ع » پيوست . امام در گفتگوهايش با عمر سعد ، او را براى مكالمه مىفرستاد و او جواب مىآورد ، تا آنكه شمر از كوفه آمد و اين مذاكره قطع شد . « 1 » روز عاشورا جلوى امام حسين « ع » ايستاده بود و تيرهاى دشمن را با سينه و پيشانى خود به جان مىخريد و اين گونه از جان امام محافظت مىكرد . زخمهاى زيادى بر پيكرش نشست . به امام خطاب كرد كه : اى پسر پيامبر ! آيا وفا كردم ؟ حضرت فرمود : آرى ! تو پيش از من به بهشت مىروى . از من به پيامبر سلام برسان و بگو كه من در پى تو مىآيم و . . .\r\nافتاد و شهيد شد . « 2 » نامش در زيارت ناحيه آمده است . برخى هم شهادتش را در عرصهء ميدان و پس از رجز و رزم گفته‌اند . رجز او چنين بود :\r\n قد علمت كتيبة الأنصار * انّى سأحمى حوزة الذّمار \r\n ضرب غلام غير نكس شارى * دون حسين مهجتى و دارى « 3 » \r\n\r\nعمرو بن قيس\r\nوى همراه پسر عمويش در منزلگاه قصر مقاتل با امام حسين « ع » ديدار كرد . امام او را به نصرت خويش فراخواند ، ليكن هم او و هم پسر عمويش بهانه آوردند كه : پير مرديم و بدهكار و عيالمند ، كالاهاى مردم نيز در دست ماست . نمىدانيم چه خواهد شد ؟\r\nمىترسيم امانت مردم تباه شود ! بدين گونه به امام ، پاسخ سرد و ردّ دادند . حضرت نيز از آنان خواست كه بروند ، تا نداى يارى خواهى حضرت را در كربلا نشنوند ، چون هر كه مظلوميّت و تنهايى امام را ببيند و صدايش را بشنود امّا پاسخ ندهد و يارى نكند ، سزاوار است كه خداوند او را در دوزخ افكند . « 4 »\r\n- قصر مقاتل ، حجاج بن مسروق ، عبيد الله بن حرّ\r\n\r\nعمرو بن مطاع جعفى\r\nنامش در شمار شهداى كربلا آمده است . « 5 »\r\n\r\n\r\n","description":"","footnote":"\r\n( 1 ) - عنصر شجاعت ، ج 2 ، ص 160 .\r\n( 2 ) - مقتل الحسين ، مقرّم ، ص 306 .\r\n( 3 ) - عبرات المصطفين ، ج 2 ، ص 30 .\r\n( 4 ) - موسوعة كلمات الامام الحسين ، ص 369 ، بحار الانوار ، ج 45 ، ص 84 .\r\n( 5 ) - مناقب ، ابن شهر آشوب ، ج 4 ، ص 102 .\r\n","page_name":" 329 ","page_number":329},
  {"content":"\r\n\r\n\r\nعمق\r\nنام محلّى است كه غطفانيان در آن منطقه مىزيسته‌اند ، سر راه مكّه به سرزمين عراق كه چاهها و آبهايى داشته است . امام حسين « ع » نيز در راه كوفه ، از اين منزل عبور كرده است .\r\n\r\nعمود\r\nبه معناى ستون وسط خيمه . نيز به معنايى گرز و چوبدستى ، كه همچون تيغ و نيزه و تير و كمان ، از ابزار جنگى قديم بوده است . در كيفيّت شهادت حضرت ابا الفضل « ع » آمده است كه پس از آنكه حكيم بن طفيل در نخلستان كمين كرد و با شمشير دست چپ او را هم از كار انداخت ، آنگاه كسى با گرزى آهنين بر عباس زد و او را كشت « فضربه ملعون بعمود من حديد فقتله » . « 1 » در مرثيه‌ها نيز گفته مىشود كه پس از شهادت عباس « ع » ، امام حسين « ع » عمود خيمهء او را خواباند ، بعلامت اينكه صاحب اين خيمه به شهادت رسيده است . در ميدان عاشورا ، نمونه‌هايى نقل شده كه كسانى به جاى نيزه و شمشير ، دست برده و چوبها يا ستون خيمه‌ها را برداشته و با آن به دشمن حمله كرده‌اند ، از جمله مادر شهيد عمرو بن جناده .\r\n\r\nعمورا\r\nنام ديگرى براى سرزمين كربلاست . امام حسين « ع » در سخنرانى خويش با يارانش در شب عاشورا ، اشاره فرمود كه جدّم پيامبر خدا مرا خبر داده كه مرا به سرزمين عراق فرا مىخوانند و در سرزمين كربلا فرود مىآيم و آنجا شهيد خواهم شد : « اخبرنى جدّى رسول الله « ص » بانّى سأساق الى العراق ، فانزل ارضا يقال لها عمورا و كربلا و فيها استشهد » . « 2 »\r\n- عراق ، طفّ\r\n\r\nعمير بن عبد الله مذحجى\r\nاز شهداى كربلاست . پس از سعد بن حنظله ، به ميدان رفت و پس از رجزخوانى جنگيد تا شهيد شد . رجزش چنين بود :\r\n قد علمت سعد و حىّ مذحج * انّى لدى الهيجاء ليث محرج . . . « 3 » \r\n\r\n\r\n","description":"","footnote":"\r\n( 1 ) - بحار الأنوار ، ج 45 ، ص 41 .\r\n( 2 ) - ارشاد ، مفيد ، ص 231 .\r\n( 3 ) - بحار الأنوار ، ج 45 ، ص 18 .\r\n","page_name":" 330 ","page_number":330},
  {"content":"\r\n\r\n\r\nعون بن جعفر\r\nاز شهداى كربلاست . پسر جعفر بن ابى طالب ( جعفر طيّار ) . مادرش « اسماء بنت عميس » بود كه در حبشه به دنيا آمد . جعفر طيّار او را در جنگ خيبر به حضور رسول خدا « ص » آورد . پس از شهادت جعفر طيّار در جنگ موته ، پيامبر خدا فرزندان او را طلبيد .\r\nعبد الله ، عون و محمّد را حاضر كردند . به دستور آن حضرت ، سر هر سه را تراشيدند .\r\nپيامبر دربارهء عون فرمود : در خلقت و اخلاق ، شبيه من است . در دوران على « ع » به آن حضرت پيوست . حضرت دخترش ام كلثوم را به همسرى او در آورد . عون در زمان امام مجتبى و سپس امام حسين « ع » از ياران آن دو امام بود . همراه همسرش در كربلا حضور داشت . روز عاشورا از سيد الشهدا « ع » اجازه گرفت و به ميدان رفت . نبردى دلاورانه كرد و به شهادت رسيد . هنگام شهادت 56 ساله بود . « 1 »\r\n\r\nعون بن عبد الله بن جعفر\r\nپسر حضرت زينب « ع » كه همراه برادر ديگرش محمّد ، روز عاشورا در نبرد تن به تن با سپاه كوفه به شهادت رسيد . عون و برادرش ، پس از حركت امام حسين « ع » از مدينه ، در پى كاروان راه افتادند و در منزلگاه « ذات عرق » خدمت امام رسيدند . نامش در زيارت ناحيه مقدسه هم آمده است . « 2 » رجزى كه هنگام نبرد مىخواند چنين بود :\r\n ان تنكرونى فانا ابن جعفر * شهيد صدق فى الجنان ازهر \r\n يطير فيها بجناح اخضر * كفى بهذا شرفا فى المحشر « 3 » \r\n\r\nعون بن على بن ابى طالب « ع »\r\nاز شهداى كربلاست . اولين كسى بود كه پس از شهادت جمع بسيارى از ياران امام ، از جمع برادرانش داوطلب رفتن به ميدان شد . وقتى براى اذن گرفتن آمد ، برادرش امام حسين « ع » فرمود : برادرم ! آيا آمادهء مرگ شده‌اى ؟ گفت : چگونه آماده نشوم ، در حالى كه تو را تنها و بىياور مىبينم ! امام دعايش كرد كه برو ، خداوند پاداش نيكت دهد . به ميدان رفت ، جنگيد و مجروح شد . از هر طرف بر سر او ريختند و او را شهيد كردند . « 4 »\r\n\r\n\r\n","description":"","footnote":"\r\n( 1 ) - تنقيح المقال ، مامقانى ، ج 2 ، ص 355 .\r\n( 2 ) - انصار الحسين ، ص 114 .\r\n( 3 ) - عوالم ( امام حسين ) ، ص 277 .\r\n( 4 ) - تنقيح المقال ، ج 2 ، ص 355 .\r\n","page_name":" 331 ","page_number":331},
  {"content":"\r\n\r\n\r\nعين التّمر\r\nدر منطقهء كربلا ، بزرگترين آبادى به حساب مىآمد كه به صحراى سماوه ( وادى ميان كوفه و شام ) مشرف بود . نزديك شهر انبار در غرب كوفه قرار داشت و خرما از جاهاى ديگر جذب كرده به مناطق ديگر مىفرستاد . در زمان خلافت أبو بكر به دست مسلمانان فتح شد . در سال 12 هجرى آباد بود و قلعه‌اى داشت كه سلاح خانهء عجم بود . « 1 »\r\nسيد الشهدا در مسير كربلا از آنجا گذشت .\r\n\r\nعين الوردة\r\nمحلّ درگيرى و جنگ شديد توّابين به رهبرى سليمان بن صرد با سپاه ابن زياد . توّابين به خونخواهى حسين بن على « ع » و به جبران كوتاهى خود در نصرت امام ، قيام كرده بودند . سليمان بن صرد و جمع بسيارى از يارانش در اين جنگ و در اين محل به شهادت رسيدند . « 2 » عين الورده در شمال شرقى دمشق و منطقهء غرب كوفه قرار دارد ، در سرزمين شام .\r\n- توّابين ، سليمان بن صرد\r\n\r\n\r\n","description":"","footnote":"\r\n( 1 ) - موسوعة العتبات المقدسه ، ج 8 ، ص 26 .\r\n( 2 ) - مروج الذّهب ، ج 3 ، ص 94 .\r\n","page_name":" 332 ","page_number":332},
  {"content":"\r\n\r\n\r\nغ\r\n\r\nغارت خيمه‌ها\r\nپس از شهادت حسين بن على « ع » ، سپاه عمر سعد به خيمه‌هاى اهل بيت حمله كردند و به غارت پرداختند . زنان و كودكان در صحرا پراكنده شدند ؛ گريان و داغدار و صيحه زنان و استغاثه كنان . پس از آن خيمه‌ها را آتش زدند . مقنعه از سر زنان كشيدند ، انگشتر از انگشتها بيرون آوردند و گوشواره از گوشها و خلخال از پاها . « 1 » حتى فاطمه دختر امام حسين « ع » نقل كرده كه به خيمهء ما ريختند و من دخترى كوچك بودم ، با گريه خلخال از پايم در مىآوردند . گفتم : اى دشمن خدا چرا گريه مىكنى ؟ گفت : براى اينكه دختر پيامبر را غارت مىكنم . گفتم : غارت مكن . گفت : مىترسم ديگرى بيايد و اينها را در آورد ! « 2 »\r\n- خلخال ، فاطمه دختر امام حسين « ع » ، آتش زدن خيمه‌ها ، گوشواره\r\n\r\nغاضريّه\r\nنام سرزمين كربلا ، روستايى از نواحى كوفه نزديك كربلا . منسوب به غاضره از طايفهء بنى اسد . اين روستا پس از انتقال بنى اسد به عراق در صدر اسلام ، پديد آمد . « 3 » امام باقر « ع » فرمود : « الغاضريّة هى البقعة الّتى كلّم الله فيها موسى بن عمران و ناجى نوحا فيها و هى اكرم ارض الله عليه و لو لا ذلك ما استودع الله فيها اولياءه و ابناء نبيّه ، فزوروا قبورنا\r\n\r\n\r\n","description":"","footnote":"\r\n( 1 ) - مقتل الحسين ، مقرّم ، ص 385 .\r\n( 2 ) - عبرات المصطفين ، ج 2 ، ص 139 .\r\n( 3 ) - موسوعة العتبات المقدسه ، ج 8 ، ص 31 .\r\n","page_name":" 333 ","page_number":333},
  {"content":"\r\n\r\nبالغاضريّة . » « 1 » غاضريه ، همان بقعه‌اى است كه خداوند در آن با موساى كليم هم سخن شد و با نوح مناجات كرد و آن گراميترين سرزمين نزد خداست و اگر چنان نبود ، خداوند اولياء خويش و فرزندان پيامبرش را در آن به وديعت نمىنهاد . پس قبور ما را در غاضريّه زيارت كنيد . روايت است كه امام حسين « ع » آن نواحى را كه قبرش در آنجاست ، از اهل نينوا و غاضريّه به شصت هزار درهم خريد و آن را بر اهالى همانجا صدقه داد و بخشيد و با آنان شرط كرد كه مردم را به محلّ قبر او راهنمايى كنند و زائران قبرش را سه روز ضيافت و پذيرايى كنند . « 2 » وقتى حسين « ع » به كربلا مىآمد ، چون نام سرزمين را پرسيد ، از جملهء نامها غاضريّه بود و تصميم گرفت آنجا فرود آيد .\r\n- نينوا ، كربلا ، حرم حسينى\r\n\r\nغريب كوفه - مسلم بن عقيل\r\n\r\nغسل زيارت\r\nاز جمله آداب زيارت سيد الشهدا « ع » ، غسل زيارت است ، بويژه از آب فرات كه سبب آمرزش گناهان است . امام صادق « ع » فرمود : « من اغتسل بماء الفرات و زار قبر الحسين « ع » كان كيوم ولدته امّه صفرا من الذّنوب . . . » « 3 »\r\nهر كه با آب فرات غسل كند و قبر حسين « ع » را زيارت كند ، مثل روزى كه از مادر متولد شده ، از گناهان پاك مىشود .\r\n- آداب زيارت امام حسين « ع » ، فرات\r\n\r\nغلام ترك - اسلم تركى\r\n\r\nغلام سياه - جون\r\n\r\nغل و زنجير\r\nغلّ ، طوق آهنى و بند است ، كه در فارسى غل ( مخفّف ) گويند ، بند گردن و بند دست ، طوقى آهنى يا دوالى است كه در گردن يا دست قرار دهند . « غل جامعه » نوعى غل كه دستها را به گردن بندد ، بندى كه دستها را به گردن جمع مىكند ، ( هو القيد الّذى يجمع اليمين\r\n\r\n\r\n","description":"","footnote":"\r\n( 1 ) - بحار الأنوار ، ج 98 ، ص 109 ، ج 101 ، ص 108 .\r\n( 2 ) - مجمع البحرين ، واژه كربلا .\r\n( 3 ) - بحار الأنوار ، ج 98 ، ص 143 .\r\n","page_name":" 334 ","page_number":334},
  {"content":"\r\n\r\nو العنق ) . « 1 » غل جامعه ، طوقى آهنين و سنگين كه در دوران ساسانى به كار مىرفت و توسّط پدر عمر سعد در نبرد با ايرانيان به غنيمت گرفته شده بود . در دوران اسارت اهل بيت « ع » دستهاى امام سجّاد « ع » با زنجير به گردنش بسته شده بود . از جمله كسانى كه اسراى اهل بيت را در كوفه در محلّهء كناسه ديده و امام سجاد « ع » را سوار بر شتر بىروپوش مشاهده كرده كه از گردن او در اثر غل جامعه خون مىآمده ، « مسلم جصّاص » بوده كه در آن ايّام به تعمير و سفيد كارى قصر دار الاماره مشغول بوده است .\r\n- جامعه\r\n\r\nغمره\r\nنام يكى از منازل راه مكه به عراق ، كه امام حسين « ع » در مسير خويش از آنجا هم گذشت . آبشخورى بوده است . معناى اصلى آن جاى انبوه مردم و محلّ فراهم آمدن اشياء است ، سختى و شدّت ، بسيارى ، آب بسيار ، گرداب . « 2 »\r\n\r\nغيلان بن عبد الرّحمن\r\nنام او در زيارت رجبيّه ، جزو شهداى كربلا آمده است . « 3 »\r\n\r\n\r\n","description":"","footnote":"\r\n( 1 ) - لغت‌نامه ، دهخدا .\r\n( 2 ) - همان .\r\n( 3 ) - انصار الحسين ، ص 103 .\r\n","page_name":" 335 ","page_number":335},
  {"content":"\r\n . \r\n","description":"","footnote":"","page_name":" 336 ","page_number":336},
  {"content":"\r\n\r\n\r\nف\r\n\r\nفاطمه ، دختر امام حسين « ع »\r\nفاطمه بنت الحسين « ع » ، بانويى با شرافت و دانش كه اهل ذكر و شب‌زنده‌دارى و عبادت بود و روزها روزه مىگرفت و از جمال ظاهر و باطن برخوردار و اهل روايت و نقل حديث بود . « 1 » در سفر كربلا در جمع اسيران اهل بيت بود و در كوفه نيز به سخنرانى افشاگرانه و فصيح و رسا بر ضدّ جنايتهاى ابن زياد پرداخت و همه را به گريه انداخت . « 2 »\r\nدر كاخ يزيد ، چشم يكى از وابستگان حكومت كه به او افتاد ، از يزيد خواست كه او را به وى ببخشد . حضرت زينب بشدّت اعتراض و مخالفت كرد و كار آنان را كفر به حساب آورد . « 3 » وى همسر عموزادهء خويش حسن بن حسن « ع » بود . پس از فوت شوهر ، يك سال خيمه‌اى افراشت و براى او به سوگ و ماتم نشست . « 4 » وى تا زمان امام صادق « ع » را درك كرد .\r\nدر سال 117 ه . در حالى كه هفتاد سال داشت در مدينه در گذشت و در بقيع به خاك سپرده شد . « 5 »\r\n- خلخال\r\n\r\nفاطمهء كلابيّه - امّ البنين\r\n\r\nفتح\r\nپيروزى و گشايش ، در قاموس عاشورا ، « فتح » ، تنها پيروزى نظامى نيست ، بلكه\r\n\r\n\r\n","description":"","footnote":"\r\n( 1 ) - اعيان الشيعة ، ج 8 ، ص 388 .\r\n( 2 ) - مقتل الحسين ، مقرّم ، ص 405 .\r\n( 3 ) - ارشاد ، مفيد ، ج 2 ، ص 121 ، بحار الأنوار ، ج 45 ، ص 136 .\r\n( 4 ) - همان ( ارشاد ) ، ص 26 .\r\n( 5 ) - دربارهء زندگينامهء او از جمله ر . ك : « فاطمة بنت الحسين » ، محمد هادى الأمينى ، مكتبة الهلال .\r\n","page_name":" 337 ","page_number":337},
  {"content":"\r\n\r\nبيدارگرى امّت و احياء ارزشها و ماندگارى نام و بالاتر از همه « عمل به تكليف » پيروزى است ، هر چند به صورت ظاهر ، شكست نظامى پيش آيد .\r\nهدف سيد الشهدا « ع » ، نجات دين از نابودى و رسواگرى ستم و باطل بود و اين هدف تحقق يافت ، پس آن حضرت پيروز شد ، هر چند به قيمت شهادت خود و يارانش و اسارت اهل بيت . پس از عاشورا ، آرمان حسينى زنده ماند و پيروانى يافت و حادثه كربلا ، تأثير خود را در نسلها و قرنهاى بعد ، باقى گذاشت و منشأ حركتها و نهضتها شد . اين خود يك پيروزى بزرگ است . امام سجاد « ع » نيز در پاسخ به « ابراهيم بن طلحه » كه در مدينه از آن حضرت پرسيد : چه كسى غالب شد ؟ فرمود : هنگام اذان ، معلوم مىشود كه چه كسى پيروز شد . « 1 » اين اشاره به همان بقاء مكتب و دين رسول الله در سايهء نهضت حسينى است .\r\nخود ابا عبد الله الحسين « ع » نيز فرموده است : « ارجو ان يكون خيرا ما اراد الله بنا ، قتلنا ام ظفرنا » « 2 » اميدوارم آنچه خداوند براى ما اراده كرده است ، نيكو باشد ، چه كشته شويم ، چه ظفر يابيم .\r\nبا اين ديدگاه ، انسان حقجو و فداشدهء در راه دين و خدا ، هميشه پيروز است و به « احدى الحسنيين » دست مىيابد و هر كه از مسير يارى حق كنار بود ، هر چند جان سالم هم به در برده باشد ، كامياب و پيروز نيست . اين نيز تعليمى است كه سيد الشهدا « ع » در نامه‌اى كه به « بنى هاشم » نوشت ، به آن اشاره فرمود : « من لحق بنا استشهد و من تخلّف لم يبلغ الفتح » . « 3 » هر كس به ما بپيوندد ، شهيد مىشود ، و هر كه از پيوستن به ما بازماند ، به « فتح » نمىرسد . پيروزى نظامى معمولا با غلبهء نظامى ديگرى از بين مىرود ؛ ولى پيروزى آرمانى ، بخصوص وقتى همراه با فداكاريهاى عظيم و مظلوميّت باشد ، در وجدان بشرى اثر ماندگارترى باقى مىگذارد و هميشه از ميان نسلها ، حاميانى براى ايدهء خود پيدا مىكند .\r\nاين ديدگاه و برداشت نسبت به « فتح » ، انسان مبارز را همواره اميدوار ، با انگيزه و با نشاط قرار مىدهد . امام خمينى « قدس سرّه » فرمود : « ملّتى كه شهادت براى او سعادت است پيروز است . . . ما ، در كشته شدن و كشتن پيروزيم . . . » « 4 » و مگر پيروزى خون بر شمشير ،\r\n\r\n\r\n","description":"","footnote":"\r\n( 1 ) - امالى ، شيخ طوسى ، ص 66 ، الامام زين العابدين ، مقرّم ، ص 370 ، ( اذا دخل وقت الصلاة فأذّن و اقم ، تعرف من الغالب ) .\r\n( 2 ) - اعيان الشيعة ، ج 1 ، ص 597 .\r\n( 3 ) - كامل الزيارات ، ص 75 .\r\n( 4 ) - صحيفهء نور ، ج 13 ، ص 65 .\r\n","page_name":" 338 ","page_number":338},
  {"content":"\r\n\r\nچيزى جز اين است ؟ « محرم » ، مصداق روشن اين نوع پيروزى است . امام خمينى « ره » در اين باره نيز مىفرمايد : « ماهى كه خون بر شمشير پيروز شد ، ماهى كه قدرت حق ، باطل را تا ابد محكوم و داغ باطله بر جبههء ستمكاران و حكومتهاى شيطانى زد ، ماهى كه به نسلها در طول تاريخ ، راه پيروزى بر سر نيزه را آموخت . . . ماهى كه بايد مشت گره كردهء آزاديخواهان و استقلال طلبان و حق‌گويان بر تانكها و مسلسلها و جنود ابليس غلبه كند و كلمهء حق ، باطل را محو نمايد . » « 1 »\r\n- يا فتح يا شهادت ، آثار و نتايج نهضت عاشورا ، شهادت طلبى ، حسين منّى و انا من حسين ، فرهنگ عاشورا\r\n\r\nفتوّت\r\nجوانمردى ، رادى ، آزادگى ، پايبندى به اصول انسانى و حقوق بشرى . از شاخصه‌هاى بارز و اخلاقى روحى امام حسين « ع » و يارانش كه در حماسهء عاشورا آشكار شد ، جوانمردى بود . اين روحيّه كه انسان با جباران نسازد ، زير بار ستم نرود ، حريّت و آزادگى داشته باشد ، از نامردى در برخورد و عهدشكنى در ميثاق و تعدّى به ضعيفان بپرهيزد ، حامى ضعيفان باشد ، به بىگناهان تعرّض نكند ، معذرت خواهى را بپذيرد ، حق انسانى ديگران را ( حتى اگر نامسلمان باشند ) به رسميت بشناسد ، غيرت داشته باشد ، هجوم بيگانه به نواميس خود و ديگران را تحمّل نكند ، و . . . همه از نشانه‌هاى فتوّت است كه در نهضت كربلا به وضوح متجلّى شد .\r\nسيد الشهدا « ع » ننگ بيعت با يزيد را نپذيرفت ، وقتى با سپاه حرّ در راه كربلا مواجه شد ، پيشنهاد زهير بن قين را كه گفت با اين گروه بجنگيم ، چرا كه آسانتر از نبرد با گروههايى است كه بعدا مىآيند ، حضرت فرمود : « ما كنت لأبد أهم بالقتال » « 2 » من آغاز به جنگ نمىكنم . اين نمونه‌اى از فتوت حسين « ع » است . وقتى سپاه تشنهء حرّ به كاروان حسينى رسيد ، با آنكه براى مقابله با او و راه بستن بر امام آمده بودند ، امّا آن حضرت با ديدن تشنگى شديد آنان ، دستور داد همه را ، حتّى اسبهايشان را سيراب كردند . يكى از همين سپاه ( على بن طعان محاربى ) كه از فرط عطش ، توان آب خوردن از مشك نداشت ،\r\n\r\n\r\n","description":"","footnote":"\r\n( 1 ) - همان ، ج 3 ، ص 225 .\r\n( 2 ) - ارشاد ، شيخ مفيد ، ج 2 ، ص 84 ( چاپ كنگرهء شيخ مفيد ) .\r\n","page_name":" 339 ","page_number":339},
  {"content":"\r\n\r\nسيد الشهدا « ع » خودش در مشك را گشود و او و اسبش را سيراب كرد . « 1 » اين هم نمونهء ديگرى از مردانگى . همين حرّ ، چون روز عاشورا تصميم گرفت از سپاه عمر سعد جدا شده به امام حسين « ع » بپيوندد ، سرافكنده و توبه‌كنان نزد سيد الشهدا « ع » آمد و اعلام آمادگى براى جانبازى نمود و گفت : آيا توبهء من پذيرفته است ؟ امام فرمود : آرى ، فرود آى ، « نعم ، يتوب الله عليك ، فانزل . » « 2 » اين هم نمونهء ديگر جوانمردى .\r\nسيد الشهدا « ع » در هنگام نبرد ، شعارش برترى شهادت بر ننگ بود : « القتل اولى من ركوب العار » « 3 » روز عاشورا در گرماگرم نبرد با دشمن ، چون ديد سپاه دشمن به طرف خيمه‌ها هجوم مىبرند ، فرياد كشيد : اى پيروان ابو سفيان ، اگر دين نداريد و از معاد نمىترسيد ، در دنيايتان آزاده باشيد و اگر عرب هستيد ، به تبار خويش متعهّد بمانيد . شمر گفت : اى پسر فاطمه ، چه مىگويى ؟ فرمود : من و شما با هم مىجنگيم ، زنان چه كرده‌اند ؟\r\nطغيانگرانتان را ، تا من زنده هستم ، از متعرّض شدن به حرم من بازداريد . « 4 » اين نيز شاهد ديگرى بر فتوّت و مردانگىاش بود كه تا زنده است ، نمىتواند شاهد هجوم به زن و بچّه‌اش باشد و تا زنده بود ، نگذاشت متعرض حرم اهل بيت شوند . اين گونه غيرت و حميّت و فتوت ، در صحنه صحنهء عاشورا از امام حسين « ع » و يارانش ديده شد و اين الهام گرفتهء از پدرش امير المؤمنين بود كه پس از چيره شدن بر فرات و بازپس گرفتن رودخانه از دست دشمن ، فرمود كه مثل دشمن رفتار نكنند و آب را براى استفادهء سپاه معاويه هم آزاد بگذارند و از شيوهء ناجوانمردانهء آب بستن به روى حريف ، در به زانو در آوردن او استفاده نكنند « خلّوا بينهم و بين الماء » . « 5 » ولى از ناجوانمردى معاويه ، بستن آب به روى سپاه على « ع » در جنگ صفّين بود « 6 » و آب بستن يزيد بر سپاه حسين بن على « ع » هم از نامردى او و ابن زياد بود . حسين « ع » فتوّت را از على « ع » ارث برده بود ، يزيد هم ناجوانمردى را از معاويه .\r\n- آزادگى ، فرهنگ عاشورا ، شعارهاى عاشورا ، درسهاى عاشورا\r\n\r\n\r\n","description":"","footnote":"\r\n( 1 ) - حياة الامام الحسين ، ج 3 ، ص 74 ، تاريخ طبرى ، ج 4 ، ص 302 .\r\n( 2 ) - اعيان الشيعة ، ج 1 ، ص 603 .\r\n( 3 ) - حياة الامام الحسين ، ج 3 ، ص 277 .\r\n( 4 ) - بحار الأنوار ، ج 45 ، ص 51 .\r\n( 5 ) - شرح ابن ابى الحديد ، ج 3 ، ص 319 .\r\n( 6 ) - نهج البلاغه ، خطبه 51 ( صبحى صالح ) .\r\n","page_name":" 340 ","page_number":340},
  {"content":"\r\n\r\n\r\nفرات\r\nنام نهرى در سرزمين كربلا ، كه حادثهء عاشورا نزديك آن اتفاق افتاد و امام حسين « ع » و يارانش لب تشنه در كنار آب ، شهيد شدند . فرات ، نهر مقدّس و با فضيلتى است كه طبق روايات ، دو ناودان از بهشت بر آن مىريزد و نهرى پربركت است و كودكى كه كامش را با آب فرات بردارند ، دوستدار اهل بيت « ع » مىشود . « 1 » در حديث است كه فرات ، مهريّهء زهراست . « 2 » مستحبّ است براى زيارت امام حسين از آب فرات غسل زيارت كنند كه موجب آمرزش گناهان است . « 3 » نوشيدن از آب فرات نيز مطلوب است . امام صادق « ع » به سليمان بن هارون فرمود : « ما اظنّ احدا يحنّك بماء الفرات الّا احبّنا اهل البيت » . « 4 »\r\nو نيز فرمود : « من شرب من ماء الفرات و حنّك به فانّه يحبّنا اهل البيت » ، « 5 » هر كس از آب فرات بنوشد و كام را با آن بردارد ، او دوستدار ما خاندان خواهد بود . در حديث ، از فرات بعنوان نهر مؤمن و نيز نهر بهشتى ياد شده است : « نهران مؤمنان و نهران كافران ، فالمؤمنان :\r\nالفرات و نيل مصر . . . » « 6 » « اربعة انهار من الجنّة : الفرات . . . » . « 7 »\r\n« فرات » يادآور عظيمترين حماسهء خونين و ماندگارترين صحنهء وفا و صبر است .\r\nشير مردان عاشورايى در كربلا ، در محرّم سال 61 هجرى توسّط نيروهاى « ابن زياد » در محاصره قرار گرفتند و آب به روى اردوگاه امام حسين « ع » و اطفال و خيمه‌ها بسته شد .\r\nسپاه دشمن مىخواست با قرار دادن حسين « ع » در مضيقهء بىآبى ، او را به تسليم وادارد ، امّا آن حضرت مرگ شرافتمندانه و تشنه‌كامانه را برگزيد . عباس « ع » كه براى آب آوردن از فرات ، براى كودكان تشنه رفته بود . در كنار همين نهر علقمه دستانش قطع شد و به شهادت رسيد . « آب فرات » همچون « خاك كربلا » ، هر دو آموزگار شجاعت و الهام‌بخش شهادتند . از اين رو برداشتن كام نوزاد با آب فرات يا تربت حسينى ، چشاندن طعم شجاعت و انتقال فرهنگ شهادت در دل و جان شيعه است .\r\n\r\n\r\n","description":"","footnote":"\r\n( 1 ) - سفينة البحار ، ج 2 ، ص 352 ، المزار ، شيخ مفيد ، ص 18 .\r\n( 2 ) - همان ، ص 563 .\r\n( 3 ) - همان ، ج 1 ، ص 565 .\r\n( 4 ) - وسائل الشيعة ، ج 10 ، ص 314 ، بحار الأنوار ، ج 101 ، ص 114 .\r\n( 5 ) - همان .\r\n( 6 ) - همان ، ج 17 ، ص 215 .\r\n( 7 ) - همان .\r\n","page_name":" 341 ","page_number":341},
  {"content":"\r\n\r\nامّا موقعيّت جغرافيايى فرات : « شطّى است در مغرب كشور عراق و متشكّل است از دو شعبهء « قره سو » و « مراد چاى » كه سرچشمهء آنها نزديك رود « ارس » در ارمنستان تركيّه است . موقعى كه دو شعبهء قره‌سو و مراد چاى به هم مىرسند ، فرات به دجله نزديك مىشود ، ولى مجدّدا دجله متوجّه جنوب شرقى شده و فرات به سمت مغرب مايل مىشود و سپس در نزديكى خليج فارس به رود دجله مىپيوندد و از آن پس مجموع اين دو رود به نام « شطّ العرب » خوانده مىشود و به خليج فارس مىريزد . سرزمينى را كه بين دو رود دجله و فرات واقع است « الجزيره » مىگويند . طول رودخانهء فرات تقريبا 2900 كيلومتر است . جريان فرات در جلگهء بين النهرين بسيار ملايم است و داراى بسترى عريض مىباشد . يگانه عامل حاصلخيزى خاك عراق و جلب جمعيّت در جلگهء خشك و گرم بين النهرين ، دو رود فرات و دجله مىباشد . بابل ، پايتخت قديم كشور بابل در ساحل فرات بنا شده بود . » « 1 »\r\n- شريعه ، نهر علقمه ، آب ، سقّا ، عباس ، عطش ، مهريّهء زهرا\r\n\r\nفرد\r\nاشعار نسخه‌هاى تعزيه ، كه از روى آن در شبيه‌خوانيها و تعزيه‌ها برنامه اجرا كنند . « 2 »\r\nشايد به دليل آنكه روى يك برگهء جدا نوشته مىشود ، به آن نسخه‌ها فرد مىگويند . دهخدا مىنويسد : ورقه‌اى به مقدار نصف قطع خشتى كه مستوفيان بر آن جمع و خرج ولايتى يا ايالتى يا خرج خاصّى را مىنوشته و زير هم دسته مىكرده‌اند . « 3 »\r\n- بياض ، تعزيه ، نسخه\r\n\r\nفرزدق\r\nهمام بن غالب ( فرزدق ) شاعرى بزرگ و هوادار اهل بيت پيامبر بود كه در مدح امام سجّاد « ع » ، قصيدهء بلند خويش را در مكّه سرود ( هذا الّذي تعرف البطحاء وطأته . . . ) و به دنبال آن به زندان افتاد و حضرت سجّاد « ع » برايش صله‌اى فرستاد . امام حسين « ع » هنگام سفر به سوى عراق ، در محلّى به نام صفاح ( يا در منزلى ديگر ) با فرزدق برخورد كرد كه از كوفه مىآمد . اوضاع كوفه را پرسيد ، وى جواب داد : دلهاى مردم با تو ولى شمشيرهايشان\r\n\r\n\r\n","description":"","footnote":"\r\n( 1 ) - فرهنگ فارسى ، معين .\r\n( 2 ) - موسيقى مذهبى ايران ، حسن مشحون ، ص 40 .\r\n( 3 ) - لغت‌نامه ، دهخدا .\r\n","page_name":" 342 ","page_number":342},
  {"content":"\r\n\r\nعليه توست . امام در آنجا بود كه اين ابيات را خواند :\r\n لئن كانت الدّنيا تعدّ نفيسة * فدار ثواب اللّه اعلى و انبل \r\n و ان كانت الأبدان للموت انشئت * فقتل امرئ بالسّيف فى اللّه افضل . . . « 1 » \r\nفرزدق ، سالهاى پس از عاشورا زنده بود و به خانهء سكينه دختر امام حسين « ع » نيز رفت و آمد داشت و از او صله دريافت مىكرد . در باديهء بصره ، در سال 110 هجرى در صد سالگى از دنيا رفت .\r\n\r\nفرشتگان نوحه‌گر\r\nدر ماتم سالار شهيدان ، همهء كائنات گريان و نالان شدند ، چه به صورت تكوينى چه زبانى و آشكارا .\r\n گريست در غمت زمان ، به خون نشست آسان * شب و سياهپوشىاش ، شد آيت غراى تو « 2 » \r\nاز جملهء نوحه‌گران بر آن حضرت ، فرشتگانند . حضرت رسول « ص » فرمود : « انّ حول قبر ولدى الحسين « ع » اربعة آلاف ملك شعثا غبرا يبكون عليه الى يوم القيامة . . . » « 3 »\r\nپيرامون قبر فرزندم حسين ، چهار هزار فرشته‌اند ، ژوليده و غبارآلود ، كه تا روز رستاخيز بر او گريه مىكنند .\r\n جن و ملك بر آدميان نوحه مىكنند * گويا عزاى اشرف اولاد آدم است « 4 » \r\nو نيز : « تبكى الملائكة و السّبع الشّداد لموته و يبكيه كلّ شىء حتّى الطّير فى جوّ السّماء و الحيتان فى جوف الماء . . . » . « 5 »\r\nفرشتگان و آسمانهاى هفتگانه ، حتى پرندگان در آسمان و ماهيها در آب ، براى مرگ حسين « ع » گريه مىكنند . به روايت امام صادق « ع » ، چهار هزار فرشته براى يارى آن حضرت هبوط كردند ، امّا چون اذن جهاد نيافتند ، بازگشتند و دوباره فرود آمدند تا روز قيامت بر آن حضرت سوگوارى كنند و رئيس آنان به نام « منصور » است . « 6 »\r\n- گريه ، عزادارى ، مرثيهء جن .\r\n\r\n\r\n","description":"","footnote":"\r\n( 1 ) - حياة الامام الحسين ، ج 3 ، ص 61 .\r\n( 2 ) - از مؤلف .\r\n( 3 ) - احقاق الحق ، قاضى نور الله شوشترى ، ج 11 ، ص 287 .\r\n( 4 ) - محتشم .\r\n( 5 ) - بحار الانوار ، ج 44 ، ص 148 .\r\n( 6 ) - مرآة العقول ، علامه مجلسى ، ج 5 ، ص 368 .\r\n","page_name":" 343 ","page_number":343},
  {"content":"\r\n\r\n\r\nفرهنگ عاشورا\r\nمقصود ، مجموعهء مفاهيم ، سخنان ، اهداف و انگيزه‌ها ، شيوه‌هاى عمل ، روحيات و اخلاقيّات والايى است كه در نهضت كربلا گفته شده يا به آنها عمل شده يا در حوادث آن نهضت ، تجسّم يافته است . اين ارزشها و باورها هم در كلمات سيد الشهدا « ع » و اصحاب و فرزند متجلّى است ، هم در رفتارشان در جريان آن قيام . فرهنگ عاشورا را بايد از كسانى آموخت كه دست و دلشان و فكر و عملشان در كار عاشورا بوده است . پيش از آنكه ديگران و نسلهاى بعدى و تحليل‌گران پس از واقعه بخواهند فرهنگ عاشورا را معرفى كنند ، در حرفها و هدفهاى خود نقش آفرينان حماسهء كربلا ، اين فرهنگ ، بوضوح مطرح شده است و بىواسطه آن را نشان مىدهد . اين فرهنگ را از خلال زيارتنامه‌ها ، مقتلها ، رجزها ، خطبه‌ها و نيز بررسى حوادث و رخدادهاى عاشورا مىتوان استخراج كرد و همين فرهنگ است كه در هر جا و در ميان هر قومى باشد ، كربلا آفرين مىگردد و انسانها را مبارزانى با ستم و مدافعانى نسبت به حق تربيت مىكند .\r\nفرهنگ عاشورا همان زير بناى عقيدتى و فكرى است كه در امام حسين « ع » و شهداى كربلا و اسراى اهل بيت « ع » بود و سبب پيدايش آن حماسه و ماندگارى آن قيام شد .\r\nمجموعهء آن باورها و ارزشها و مفاهيم را مىتوان در عنوانهاى زير خلاصه كرد : مقابله با تحريف دين ، مبارزه با ستم طاغوتها و جور حكومتها ، عزّت و شرافت انسان ، ترجيح مرگ سرخ بر زندگى ذلّت بار ، پيروزى خون بر شمشير و شهادت بر فاجعه ، شهادت طلبى و آمادگى براى مرگ ، احياء فريضهء امر به معروف و نهى از منكر و سنّتهاى اسلامى ، فتوّت و جوانمردى حتّى در برخورد با دشمن ، نفى سازش با جور يا رضايت به ستم ، اصلاح طلبى در جامعه ، عمل به تكليف به خاطر رضاى خدا ، تكليف‌گرايى چه به صورت فتح يا كشته شدن ، جهاد و فداكارى همه جانبه ، قربانى كردن خود در راه احياء دين ، آميختن عرفان با حماسه و جهاد با گريه ، قيام خالصانه براى خدا ، نماز اوّل وقت ، شجاعت و شهامت در برابر دشمن ، صبر و مقاومت در راه هدف تا مرز جان ، ايثار ، وفا ، پيروزى گروه اندك ولى حق بر انبوه گروه باطل ، هوادارى از امام حق و برائت و بيزارى از حكام جور ، حفظ كرامت امّت اسلامى ، لبّيك گويى به فرياد استغاثهء مظلومان ، فدا شدن انسانها در راه ارزشها و . . .\r\nبراى تك تك محورهاى ياد شده ، مىتوان از سخنان امام حسين « ع » و اصحابش ، يا\r\n\r\n","description":"","footnote":"","page_name":" 344 ","page_number":344},
  {"content":"\r\n\r\nنحوهء عمل و موضعگيرى و جهاد و شهادتشان سند آورد و اين فرهنگنامه را مستندتر ساخت . اين فرهنگ غنى و متعالى هم در حماسه‌سازان عاشورا بود ، هم بايد در پيروان امام حسين « ع » و مدّعيان همخطّى با جريان عاشورا و تداوم آن راه باشد و عاشورائيان ، هم هوادار حركتهاى در راستاى قيام كربلا باشند و هم بيزارى از ادامه‌دهندگان راه دشمنان سيد الشهدا « ع » را نشان دهند ، چرا كه راضيان به آن جنايتها نيز ملعونند . در زيارت عاشوراست : « فلعن الله امّة سمعت بذلك فرضيت به . . . » فرهنگ عاشورا ، خطّ « ولايت و برائت » است .\r\n- شهادت طلبى ، وفا ، زندگى ، فتح ، آزادگى ، بصيرت ، فوز ، درسهاى عاشورا\r\n\r\nفساد بنى اميّه\r\nيكى از علل قيام سيد الشهدا « ع » ، فساد دودمان بنى اميّه ( شجرهء ملعونه ) بود كه حكومت اسلامى را در دست گرفته ، كينه‌هاى ديرين خود را بر ضدّ اسلام و پيامبر ، اعمال مىكردند . فساد گستردهء امويان را كه از اسباب عمدهء نهضت حسينى و امتناع آن امام شهيد از بيعت با يزيد بود ، مىتوان چنين شمرد :\r\n1 - اسلام‌زدايى و تحريف معارف دين و بدعت‌گذارى .\r\n2 - ترويج فرهنگ جبر و سكوت و تسليم .\r\n3 - غارت بيت المال و صرف آن در راه منافع و اميال شخصى .\r\n4 - فساد اخلاق و ترويج شراب و شهوت و قمار .\r\n5 - احياء تعصبهاى قومى و ارزشهاى دوران جاهلى .\r\n6 - به كار گماردن عناصر نالايق و فاسد ، تنها به دليل « اموى » بودن .\r\n7 - حيله‌گرى و تزوير و تبليغات دروغين .\r\n8 - كينه و عداوت آنان با آل على « ع » .\r\n9 - محروم كردن شيعيان ائمّه از مناصب سياسى و حقوق اجتماعى و اقتصادى .\r\n10 - كشتارهاى دسته جمعى مسلمانان و سركوب آنان در شهرها .\r\n11 - دستگيرى ، حبس و كشتن چهره‌هاى درخشان و انقلابى و آگاه مسلمان كه هوادار اهل بيت بودند .\r\n12 - بيعت گرفتن اجبارى از مردم و سران قبايل به نفع يزيد .\r\nفسادهاى فوق ، از دورهء روى كار آمدن معاويه آغاز شد و روز به روز گسترده‌تر و\r\n\r\n","description":"","footnote":"","page_name":" 345 ","page_number":345},
  {"content":"\r\n\r\nشديدتر گرديد و با مرگ معاويه و خلافت يزيد ، به اوج خود رسيد و اسلام را در آستانهء كامل نابودى قرار داد . در كتبى كه به تشريح فلسفهء قيام حسينى پرداخته ، اين گونه فسادها بطور مشروحتر بيان شده است . « 1 »\r\nامام حسين « ع » در سخنان متعدّدى فساد بنى اميّه را مطرح فرموده است . از جمله در نطقى كه پس از فرود آمدن در « بيضه » ايراد كرد و روى اطاعت از شيطان ، ترك اطاعت خدا ، فساد آشكار ، تعطيل حدود الهى ، حلال كردن حرامهاى خدا و تحريم حلال الهى و بيت المال را ملك خود دانستن تأكيد نمود : « . . . الا و انّ هؤلاء قد لزموا طاعة الشيطان و تركوا طاعة الرّحمن و اظهروا الفساد و عطّلوا الحدود و استأثروا بالفيء و احلّوا حرام اللّه و حرّموا حلاله . . . » . « 2 » و در سخن معروف خويش پس از فرود آمدن در سرزمين كربلا ، روى دگرگونى اوضاع و عمل نشدن به حق و نكوهيده ندانستن باطل تأكيد كرده فرمود :\r\n« الا ترون انّ الحقّ لا يعمل به و انّ الباطل لا يتناهى عنه . . . » . « 3 »\r\n اكنون كه ديده هيچ نبيند به غير ظلم * بايد ز جان گذشت كزين زندگى چه سود ؟ \r\n- بنى اميّه ، لعبت هاشم بالملك . . . ، على الإسلام السلام ، يزيد\r\n\r\nفطرس\r\nفرشتهء بال شكسته و افتاده به جزيره‌اى ، كه هنگام تولّد امام حسين « ع » همراه جبرئيل نزد پيامبر « ص » آمد و خود را بر گهوارهء حسين ماليد و دوباره خداوند به او بال داد و به آسمان رفت . « 4 » او كه شفايافتهء حسين « ع » بود ، عهد كرد كه سلام زائران را به حسين « ع » برساند : « . . . و له علىّ مكافاة لا يزوره زائر الّا ابلغته سلامه و لا يصلّى عليه مصلّ الّا ابلغته صلاته . . . » « 5 » بر عهدهء من است كه شفا دهى او را جبران كنم . هيچ زائرى نيست كه او را زيارت كند ، مگر آنكه سلامش را به آن حضرت مىرسانم و هيچ كس بر او درود نمىفرستد ، مگر آنكه درودش را به او ابلاغ كنم . به گفتهء ابن عباس ، اين فرشته در بهشت ،\r\n\r\n\r\n","description":"","footnote":"\r\n( 1 ) - از جمله مىتوان به كتابهاى : حياة الامام الحسين ( ج 2 ) ، معاويه سردستهء تبهكاران ، درسى كه حسين به انسانها آموخت ، شيعه و زمامداران خودسر ، اوراق سياه ، معاويه و تاريخ ، ارزيابى انقلاب امام حسين « ع » ، پرتوى از عظمت حسين « ع » و تاريخ مفصّل اسلام ( عمار زاده ) ، ص 308 و . . . مراجعه كرد .\r\n( 2 ) - تاريخ طبرى ، ج 6 ، ص 229 .\r\n( 3 ) - لهوف ، سيد بن طاووس ، ص 34 .\r\n( 4 ) - بحار الأنوار ، ج 44 ، ص 34 .\r\n( 5 ) - اثبات الهداة ، ج 5 ، ص 191 .\r\n","page_name":" 346 ","page_number":346},
  {"content":"\r\n\r\nبه نام غلام حسين بن على شناخته مىشود . « 1 »\r\n فطرس اگر بال و پر گرفت ، عجب نيست * نامهء آزاديش به نام حسين است « 2 » \r\n- شفاعت\r\n\r\nفوز\r\nرستگارى و كاميابى ، رسيدن به خواستهء دل . در فرهنگ دينى و روايات ، « فوز » و « فوز عظيم » براى كسانى داشته شده كه به بهشت دست يابند . مطيع خدا و رسول خدا باشند ، متمسّك به اهل بيت بوده ولايت آنان را داشته باشند ، از سيّئات نجات يابند ، اهل خلوص در عبادت ، معرفت و اهل عبادت باشند و . . . كاميابى عمده براى اولياء خدا دستيابى به رضاى الهى و سعادت آخرت است ( الآخرة فوز السّعداء ) « 3 » و اين در سايهء جهاد و شهادت است . وقتى امير المؤمنين « ع » ضربت خورد ، « فزت و ربّ الكعبه » سر داد ، چرا كه شهادتش ، بار يافتن به قرب الهى بود و پايانى افتخارآميز براى يك زندگى سراسر ايمان ، جهاد و حق طلبى .\r\nدر زيارتنامه‌ها ، خطاب به ابا عبد الله « ع » و شهداى كربلا و ياران امام ، مكرّر تعبير « فزتم فوزا عظيما » به كار رفته است . زائر نيز آرزو مىكند كاش همراه آنان بود تا چون آنان به فوز و كاميابى عظيم مىرسيد « فزتم فوزا عظيما فيا ليتنى كنت معكم فافوز معكم - زيارت وارث » و در زيارت اوّل رجب خطاب به شهداى كربلا مىخوانيم : « فزتم و اللّه فوزا عظيما يا ليتنى كنت معكم فافوز فوزا عظيما . . . اشهد انّكم الشهداء و السّعداء و انّكم الفائزون فى درجات العلى » . « 4 »\r\nشهداى كربلا از آن رو كامياب و رستگارند كه جان خويش را با خدا معامله كردند و بهشت الهى رسيدند . مطيع امر مولاى خود بودند ، جهادشان خالصانه و در راه ولايت و رهبرى بود . گرچه جان دادند ، امّا به سعادت ابدى رسيدند و چه كاميابى از اين برتر ؟\r\nعاشورا از اين جهت نيز آموزگار فائزان و رستگاران است .\r\n- فتح ، شهادت طلبى ، يا ليتنا كنّا معك\r\n\r\n\r\n","description":"","footnote":"\r\n( 1 ) - مناقب ، ابن شهر آشوب ، ج 4 ، ص 74 .\r\n( 2 ) - قاسم رسا .\r\n( 3 ) - غرر الحكم .\r\n( 4 ) - مفاتيح الجنان ، ص 440 .\r\n","page_name":" 347 ","page_number":347},
  {"content":"\r\n . \r\n","description":"","footnote":"","page_name":" 348 ","page_number":348},
  {"content":"\r\n\r\n\r\nق\r\n\r\nقادسيّه\r\nنام محلّى نرسيده به كوفه ( در 15 فرسخى كوفه و 61 فرسخى بغداد ) . در همين محلّ ميان سپاه اسلام و ايران در زمان خليفهء دوّم نبرد در گرفت و اين منطقه به تصرّف مسلمين در آمد . و در همين مكان بود كه حصين بن نمير تميمى ( رئيس شرطه‌هاى آن منطقه ) و نيروهاى گشتى ابن زياد ، پيك حسين بن على « ع » ( قيس بن مسهر صيداوى ) را دستگير كردند و نزد ابن زياد فرستادند . قيس ، حامل نامه‌اى از امام به سوى مردم كوفه بود و همانجا نامه را با دندانهايش پاره كرد تا اسامى مخاطبان به دست نيروهاى دشمن نيفتد . « 1 »\r\n- قيس بن مسهّر\r\n\r\nقارب ، مولى الحسين « ع »\r\nاز شهداى كربلا . وى غلام سيد الشهدا « ع » بود ، مادرش فكيهه كنيز آن حضرت بود و در خانهء رباب ، همسر امام خدمت مىكرد . قارب همراه امام از مدينه به كربلا آمد و روز عاشورا در ركاب سيد الشهدا « ع » به شهادت رسيد . نامش در زيارت ناحيهء مقدسه هم آمده است . « 2 »\r\n\r\nقاسط بن زهير تغلبى\r\nاز شهداى حملهء نخست در روز عاشورا . پيرمردى از طايفهء بنى تغلب بن وائل بود . او و برادرانش مقسط و كردوس ، هر سه از اصحاب امير المؤمنين بودند كه در ركاب آن\r\n\r\n\r\n","description":"","footnote":"\r\n( 1 ) - الحسين فى طريقه الى الشهادة ، ص 49 .\r\n( 2 ) - عنصر شجاعت ، ج 3 ، ص 219 .\r\n","page_name":" 349 ","page_number":349},
  {"content":"\r\n\r\nحضرت در جنگهاى سه‌گانه شركت داشتند . پس از شهادت على « ع » در كوفه ماندند .\r\nچون خبر آمدن حسين « ع » را به سوى كوفه شنيدند ، شب عاشورا مخفيانه خود را به امام رساندند . هر سه برادر روز عاشورا به شهادت رسيدند . « 1 »\r\n\r\nقاسم بن حارث\r\nنام او در شمار شهداى كربلا آمده است . برخى نيز او را همان قاسم بن حبيب ازدى دانسته‌اند . « 2 »\r\n\r\nقاسم بن حبيب ازدى\r\nاز شهداى كربلاست . وى از شيعيان شجاع كوفه بود . ابتدا با سپاه عمر سعد از كوفه بيرون آمد و چون به كربلا رسيد ، به ياران امام پيوست . نامش را جزو شهداى حملهء اوّل ذكر كرده‌اند . « 3 »\r\n\r\nقاسم بن حسن « ع »\r\nنوجوان شهيد عاشورا در ركاب سيد الشهدا « ع » ، فرزند گرامى امام حسن مجتبى « ع » .\r\nوى صاحب همان سخن معروف « احلى من العسل » در شب عاشوراست كه مرگ را شيرين‌تر از عسل مىدانست . روز عاشورا سنّ او به بلوغ نرسيده بود . براى ميدان رفتن از امام خويش اجازه خواست . ابا عبد الله « ع » چون نگاه به او افكند ، وى را به آغوش كشيد و گريست ، آنگاه اجازه داد . « 4 » قاسم ، خوش سيما بود . سوار بر اسب شد و عازم ميدان گشت .\r\nرجزى كه مىخواند ، در معرّفى خود و مظلوميّت حسين « ع » بود :\r\n ان تنكرونى فانا ابن الحسن * سبط النبىّ المصطفى و المؤتمن \r\n هذا حسين كالأسير المرتهن * بين أناس لاسقوا صوب المزن \r\nدر جنگى دلاورانه به شهادت رسيد . هنگامى كه بر زمين مىافتاد ، عمويش ابا عبد الله « ع » خود را به بالين او رساند ولى او در حال جان دادن بود . پيكر او را آورد و كنار شهداى اهل بيت قرار داد . « 5 » در زيارت ناحيهء مقدسهء كه از زبان امام زمان « ع » است ، نام او همراه با سلام حضرت مهدى بر او بيان شده و اشاره به كيفيّت رفتن سيد الشهدا « ع » به\r\n\r\n\r\n","description":"","footnote":"\r\n( 1 ) - همان ، ج 2 ، ص 281 .\r\n( 2 ) - انصار الحسين ، ص 91 .\r\n( 3 ) - عنصر شجاعت ، ج 3 ، ص 27 ، تنقيح المقال ، ج 2 ، ص 386 .\r\n( 4 ) - مقتل الحسين ، مقرّم ، ص 331 .\r\n( 5 ) - بحار الأنوار ، ج 45 ، ص 34 .\r\n","page_name":" 350 ","page_number":350},
  {"content":"\r\n\r\nبالين او و نفرين قاتلان قاسم شده است : « السّلام على القاسم بن الحسن بن علىّ ، المضروب هامته المسلوب لامته ، حين نادى الحسين عمّه فجلّى عليه عمّه كالصّقر و هو يفحص برجليه التراب ، و الحسين يقول : بعدا لقوم قتلوك و من خصمهم يوم القيامة جدّك و ابوك ، ثمّ قال :\r\nعزّ و اللّه على عمّك ان تدعوه فلا يجيبك ، او ان يجيبك و انت قتيل جديل فلا ينفعك ، هذا و اللّه يوم كثر واتره و قلّ ناصره . » « 1 » برادر ديگر حضرت قاسم ، به نام أبو بكر بن حسن نيز كه هر دو از يك مادر بودند ، در كربلا به شهادت رسيد .\r\n\r\nقاع\r\nنام يكى از منزلگاههاى مسير كوفه . حسين بن على « ع » در آنجا نيز فرود آمد . بين منزلگاه زباله و عقبه است ، منطقه‌اى بوده دشت و هموار ( قاع : دشت ) و در آنجا آب و آبادى و مسجد و محلّى براى فرود آمدن كاروانها بوده است . « 2 »\r\n\r\nقافلهء حسينى\r\nكاروانى كه از مبدأ عزّت و آزادگى حركت كرد و در مقصد شهادت بار افكند . قافلهء حسينى روز 28 رجب از مدينه بيرون آمد و سوّم شعبان به مكّه رسيد . افراد كاروان عبارت بودند از سيد الشهدا « ع » ، فرزندان ، برادران ، برادرزادگان و عموزادگانش و نيز خانوادهء خود و برخى از بستگان ديگر . اين كاروان روز 8 ذيحجّه از مكّه به سوى عراق حركت كرد . با همان نفرات قبلى ، امّا با جمعى از پيروان او از مردم حجاز ، كوفه و بصره كه در ايّام اقامت وى در مكّه به او پيوسته بودند . حضرت مقدار ده دينار و يك شتر در اختيار همراهان قرار داده بود كه وسايل خود را بر آن حمل كنند . « 3 » اين كاروان ، دوّم محرّم در كربلا فرود آمد . پس از عاشورا ، اين قافله تبديل به جمعى داغدار و دل‌سوخته و شهيد داده شد كه به صورت اسير ، به كوفه وارد شدند . مردانشان همه شهيد شده بودند و امام سجاد « ع » هم بيمار بود و قافله سالار ، حضرت زينب « ع » بود . در كوفه برخى از زنان ، به بستگان خود كه ساكن كوفه بودند پيوستند .\r\n ما كاروان رفته به تاراجيم * مردانمان شناگر رود خون \r\n ما رهروان قافلهء صبريم * رسواگر فسانهء هر افسون \r\n\r\n\r\n","description":"","footnote":"\r\n( 1 ) - همان ، ص 67 .\r\n( 2 ) - الحسين فى طريقه الى الشهادة ، ص 88 .\r\n( 3 ) - مقتل الحسين ، مقرّم ، ص 194 .\r\n","page_name":" 351 ","page_number":351},
  {"content":"\r\n\r\n فرياد و خشم و رنج و اسيرىمان * ما را سلاح كارى پيكار است \r\n بانوى قهرمان عرب ، زينب * ما را بزرگ و قافله سالار است « 1 » \r\nاين قافله ، پس از پيمودن راه طولانى و دشوار كوفه تا شام و شام تا مدينه ، با بارى از غم و اندوه به مدينه برگشت و بشير ، خبر بازگشت قافلهء اهل بيت « ع » را به مردم خبر داد و مدينه يكپارچه غرق شيون و عزا شد .\r\n- اسارت\r\n\r\nقبر امام حسين « ع »\r\nاولين بار بنى اسد پس از دفن اجساد شهدا و پيكر سيد الشهدا ، علامتى بر قبر نهادند . از اينكه توّابين در سالهاى 63 يا 64 بر سر قبر امام حسين مىآمدند ، مىفهميم كه آن هنگام ، آشنا و شناخته شده بوده است . بنا به تشويق اولياء دين ، مدفن آن حضرت از همان آغاز ، مورد زيارت شيعه قرار گرفت ، چه پنهانى و چه آشكار .\r\nدر زمان بنى اميّه ، قبّه‌اى بر قبر شريف ساخته شد و تا زمان هارون الرّشيد باقى بود . وى قبر را خراب و محلّ آن را صاف كرد و درخت سدرى را كه ( به نشانهء قبر ) در آنجا بود .\r\nقطع كرد . بار ديگر در زمان مأمون ساخته شد . سپس در سال 236 و 237 هجرى به دستور متوكّل عباسى ، قبر و خانه‌هاى اطراف آن خراب شد و به جاى آن زراعت كردند و مانع رفت و آمد مردم شدند . بازهم در سال 247 به دستور متوكّل قبر را خراب كردند و چندين نوبت ديگر اين تخريب انجام گرفت . بناى فعلى مرقد و حرم سيد الشهدا به قرن هشتم هجرى بر مىگردد . البته بارها مرمّتها و اضافاتى انجام گرفته است . در سال 1216 هجرى وهّابيها با سپاهى از منطقهء نجد حمله كرده و حرم حسينى را غارت و تخريب كردند و اسبها را در صحن مطهّر بستند . « 2 »\r\n- كربلا ، حاير ، تخريب قبر ، ديزج ، درخت سدر ، ضريح ، زيارت\r\n\r\nقبر شش گوشه\r\nمرقد و حرم ابا عبد الله الحسين « ع » . به لحاظ آنكه على اكبر « ع » پايين پاى آن حضرت دفن شده است ، در آن قسمت هم دو گوشه براى ضريح اضافه شده و شش گوشه دارد .\r\nشوق زيارت قبر شش گوشهء آن امام ، همواره در دل شيعيان بوده است .\r\n\r\n\r\n","description":"","footnote":"\r\n( 1 ) - از مؤلف ، « قبلهء اين قبيله » ، ص 93 .\r\n( 2 ) - اعيان الشيعة ، ج 1 ، ص 629 .\r\n","page_name":" 352 ","page_number":352},
  {"content":"\r\n\r\n رفتم به كربلا به سر قبر هر شهيد * ديدم كه مرقد شهدا مشگ و عنبر است \r\n هر يك مزار مرقدشان چهار گوشه داشت * شش گوشه يك ضريح در آن هفت كشور است \r\n پرسيدم از كسى سببش را ، به گريه گفت : * پايين پاى قبر حسين ، قبر اكبر است « 1 » \r\n- ضريح ، حاير ، حرم حسينى ، كربلا ، پايين پا\r\n\r\nقتل صبر\r\nقتل صبر آن است كه انسانى يا حيوانى را بسته نگهدارند و بكشند . در حديث است كه پيامبر « ص » كسى را اين گونه نكشت و از اين گونه كشتن چهار پايان نهى شده است ، يعنى اينكه جاندارى را زنده نگهدارند و آن قدر به او ضربه بزنند تا بميرد . « 2 » به شهدا و اسيرانى كه كشته مىشوند نيز « مصبور » گفته مىشود . در مورد حيواناتى كه زجركش مىشوند نيز به كار مىرود . « 3 » از مظلوميّت سيد الشهدا « ع » و قساوت كوفيان يكى هم آن بود كه حسين بن على « ع » را در حالى كه هنوز رمق در بدن داشت ، مورد ضربه‌هاى شمشير و نيزه قرار دادند . امام سجاد « ع » بعنوان افشاگرى از ستم يزيديان ، در خطبه‌اى كه در كوفه در حال اسارت خواند و خود را به مردم فريب خورده و به خواب سياسى رفته معرفى كرد ، از جمله فرمود : « انا ابن من قتل صبرا و كفى بذلك فخرا » « 4 » من پسر كسى هستم كه به « قتل صبر » كشته شد و همين افتخار مرا بس ! در مورد مسلم بن عقيل نيز در تاريخ آمده است كه ابن زياد او را به « قتل صبر » كشت . « 5 »\r\n\r\nقتلگاه - گودال قتلگاه\r\n\r\nقتيل اشقياء - حسين بن على « ع »\r\n\r\nقتيل العبرات\r\nكشتهء اشكها . از لقبهاى سيد الشهدا « ع » است . شهيدى كه هم يادش گريه‌آور است و هم اشك ريختن در سوك او ثواب دارد و موجب احياى عاشوراست . امامان نيز توصيهء فراوان بر عزادارى و گريستن بر مصائب آن حضرت داشته‌اند . روايت از امام حسين « ع »\r\n\r\n\r\n","description":"","footnote":"\r\n( 1 ) - ناصر الدين شاه قاجار .\r\n( 2 ) - مجمع البحرين ، كلمهء « صبر » .\r\n( 3 ) - دائرة المعارف الاسلاميه ، ج 14 ، ص 137 .\r\n( 4 ) - اعيان الشيعة ، ج 1 ، ص 614 ، مقتل الحسين ، مقرّم ، ص 411 ، مناقب ، ابن شهر آشوب ، ج 4 ، ص 115 .\r\n( 5 ) - تاريخ الاسلام ، ذهبى ، ج 5 ، ص 21 .\r\n","page_name":" 353 ","page_number":353},
  {"content":"\r\n\r\nاست كه : « انا قتيل العبرات » « 1 » من كشتهء اشكهايم . در حديث ديگرى فرموده است : « انا قتيل العبرة ، لا يذكرنى مؤمن الّا استعبر » « 2 » من كشتهء اشكم . هيچ مؤمنى مرا ياد نمىكند ، مگر آنكه اشك در چشمانش مىآيد . اين صفت ، در زيارتنامه‌ها هم براى آن شهيد كربلا آمده است ، از جمله : « و صلّ على الحسين المظلوم ، الشهيد الرّشيد ، قتيل العبرات و اسير الكربات . . . » . « 3 »\r\n- گريه ، عزادارى\r\n\r\nقربانى\r\n درسى كه ز عاشورا آموخته‌ايم اين بود * قربانى راه دين ، فرزند و پدر كرديم « 4 » \r\nقربانى يعنى آنچه براى رسيدن به قرب محبوب و معبود ، فدا مىكنند . آنگونه كه فرزندان آدم ، قربانى و فدا به درگاه خدا بردند . يكى گوسفند ، ديگرى دسته‌اى از گندم  ( إِذْ قَرَّبا قُرْباناً . . . )  « 5 » حضرت ابراهيم نيز كه به فرمان خدا مأمور شد جوانش اسماعيل را ذبح و قربانى كند ، خداوند گوسفندى نازل كرد و به جاى اسماعيل قربانى شد . « 6 » از آن پس در احياى آن فداكارى از سوى پسر و پدر ، حاجيان روز عيد قربان در منا قربانى مىكنند .\r\nصحنهء كربلا نيز قربانى شدن هفتاد و دو شهيد ، در آستان قرب و رضاى الهى بود . امام حسين ، خود و يارانش را فداى دين خدا نمود . حسين بن على « ع » قربانى اهل بيت بود .\r\nآنگونه كه حضرت زينب نيز پس از شهادت برادر ، وقتى در ميدان جنگ به پيكر برادرش رسيد ، نگاهى به آسمان كرد و گفت : « اللّهم تقبّل منّا هذا القربان » . « 7 » در تعابير ائمّه ، در زيارتنامه‌ها و نيز خطابه‌هاى اسيران اهل بيت ، از آن شهيد مظلوم ، بعنوان « ذبيح » ياد شده است . او اسماعيلى بود كه در مناى حق فدا شد و حيات دين را تضمين نمود و شرف را به انسانها الهام داد .\r\n\r\n\r\n","description":"","footnote":"\r\n( 1 ) - منتهى الامال ، محدث قمى ( چاپ هجرت ) ، ج 1 ، ص 538 ، اثبات الهداة ، ج 5 ، ص 198 ، ( عبارت آن قتيل العبرة است ) .\r\n( 2 ) - امالى ، صدوق ، ص 118 ، مناقب ، ابن شهر آشوب ، ج 4 ، ص 87 .\r\n( 3 ) - مفاتيح الجنان ، ص 460 ( زيارت مخصوص اوّل ) .\r\n( 4 ) - از نويسنده .\r\n( 5 ) - مائده ، آيه 27 .\r\n( 6 ) -  وَ فَدَيْناهُ بِذِبْحٍ عَظِيمٍ  ( صافات / آيه 107 ) .\r\n( 7 ) - حياة الامام الحسين ، ج 2 ، ص 301 ، سيرة الأئمة الاثنى عشر ، هاشم معروف الحسنى ، ج 2 ، ص 87 .\r\n","page_name":" 354 ","page_number":354},
  {"content":"\r\n\r\nقربانى شدن و قربانى دادن ، رمز پيروزى و عزّت است . ملّتهايى كه در راه « آزادى » گام برداشته و بر مىدارند ، همواره قربانيان بسيارى را تقديم آستان آزادى كرده‌اند و اگر گروهى آمادهء فداكارى نباشند ، به اهداف خود نمىرسند . حقيقت و دين و حيات كرامتمندانه ، آن قدر ارزشمند و متعالى است كه بايد قربانيانى چون حسين « ع » فداى آن شوند . از عظمت قربانى ، مىتوان به عظمت چيزى پى برد كه كسى مانند سيد الشهدا « ع » در آن راه قربان مىشود و هفتاد و دو عزيز را قربان مىكند .\r\n اى كرده به كوى دوست هفتاد و دو قربانى * قربان شومت اين رسم ، ماند از تو به دورانها \r\n قربانى هر كس شد با حرمت و نشنيديم * دست و تن قربانى ، افتد به بيابانها « 1 » \r\n- شهادت ، كربلا ، ثار اللّه ، درسهاى عاشورا\r\n\r\nقرّه بن ابى قرّهء غفارى\r\nاز شهداى كربلا از قبيلهء غفار است . رجزى كه در ميدان جنگ مىخواند ، چنين بود :\r\n قد علمت حقّا بنو غفار * و خندف بعد بنى نزار \r\n بانّنى اللّيث لدى الغبار * لأضربنّ معشر الفجّار \r\n ضربا فجيعا عن بنى الأخيار « 2 » \r\nكه در اين رجز ، ضمن معرفى خويش و فاجر دانستن دشمن ، رزم خود را در دفاع از فرزندان اخيار دانسته است .\r\n\r\nقسم دادن به قرآن\r\nروز عاشورا ، چون امام حسين « ع » اصرار كوفيان را بر كشتن او ديد ، قرآن را گرفت و باز كرد و بر سر نهاد و صدا زد : ميان من و شما ، قرآن و جدّم رسول خدا « ص » داور باد ! اى گروه ! چرا ريختن خونم را روا مىشماريد ؟ مگر من فرزند پيامبر شما نيستم ؟ . . . آنگاه كودك شيرخوار خود را كه از تشنگى مىگريست بر سر دست گرفت و فرمود : اگر بر من رحم نمىكنيد ، بر اين كودك رحم كنيد « ان لم ترحمونى فارحموا هذا الطّفل » . اين اقتدا به پدرش على « ع » بود كه قرآن بر سر نهاد و ياران سست عنصر خويش را نفرين كرد . « 3 »\r\n- علىّ اصغر\r\n\r\n\r\n","description":"","footnote":"\r\n( 1 ) - جودى خراسانى .\r\n( 2 ) - مناقب ، ابن شهر آشوب ، ج 4 ، ص 102 .\r\n( 3 ) - سفينة البحار ، ج 2 ، ص 16 .\r\n","page_name":" 355 ","page_number":355},
  {"content":"\r\n\r\n\r\nقصر الإماره - دار الإماره\r\n\r\nقصر مقاتل\r\nنام يكى از منزلهاى نزديك كوفه ، كه امام حسين « ع » در سفر خويش از مكّه به كربلا از آنجا نيز گذشت . پيشتر در آنجا قصرى بوده متعلّق به مقاتل بن حسان بن ثعلبه و ميان عين التمر و قطقطانه ( نام دو تا از منزلها ) قرار داشته است . در آبادى قصر مقاتل علاوه بر آن قصر ، مسجد و بناهاى كهن نيز بوده كه خراب شده و تنها تپه‌اى از بقاياى آن مانده بود . حسين بن على « ع » در اين منزلگاه فرود آمد . همانجا بود كه خيمهء عبيد الله بن حرّ جعفى را ديد و حجاج بن مسروق و زيد بن معقل هم همراهش بودند . امام از حجّاج بن مسروق و عبيد الله خواست كه به او بپيوندند ، امّا آن دو عذر آوردند و تنها گفتند كه حاضريم اسبهايمان را بدهيم . امام فرمود : نيازى به اسبهاتان نداريم . « 1 » و بدين گونه سعادتى را كه تا در خانهء آنان آمده بود ، با دست خود راندند و از فيض حيات ابدى در سايهء شهادت ، محروم شدند . امام حسين « ع » شبانه از قصر مقاتل حركت كرد و سمت راست مسير را گرفت و رفت ، تا به كربلا رسيد . اين منزلگاه را « قصر بنى مقاتل » هم مىگفتند .\r\n- عبيد الله بن حرّ\r\n\r\nقضيب\r\nچوب ، شاخه و تركه ، چوبهاى نازكى كه از درخت مىكنند . « 2 » اين گونه تركه‌هاى ترد و نازك ، معمولا در دست افراد بوده است ، براى اشاره به كسى يا چيزى . در دست يزيد ، قضيب و چوب خيزران بود و با آن به لب و دندان سر بريدهء امام حسين « ع » كه در برابرش نهاده بود ، مىزد . « 3 » اين گستاخى مورد اعتراض برخى از حاضران قرار گرفت .\r\n\r\nقطا\r\nنام مرغ و پرنده‌اى است كه به فارسى سنگخوار گويند ، شبيه فاخته و قمرى . چشمش بسيار تيزبين است و از ارتفاع بسيار ، وجود آب را تشخيص مىدهد و در شناخت آب و راهها مهارت دارد و پيش از طلوع آفتاب ، به اندازه مسافت ده روز در پى آب خارج\r\n\r\n\r\n","description":"","footnote":"\r\n( 1 ) - الحسين فى طريقه الى الشهادة ، ص 120 ، مقتل الحسين ، مقرّم ، ص 222 .\r\n( 2 ) - اساس البلاغه ، زمخشرى ، ص 521 .\r\n( 3 ) - مروج الذهب ، ج 3 ، ص 61 .\r\n","page_name":" 356 ","page_number":356},
  {"content":"\r\n\r\nمىشود و بىآنكه مسير را در رفت و برگشت گم كند ، به لانه بر مىگردد . « 1 » صداى او كاروانها را به وجود آب در يك محلّ آگاه مىكند و در آشنايى به راه و راهنمايى ، به آن مثل زده مىشود : « هو اهدى من القطا ، هو اصدق من القطا » « 2 » سيد الشهدا « ع » روز عاشورا وقتى براى آخرين وداع با اهل بيت ، نزد خيمه‌ها آمد و با آنان خداحافظى كرد ، دخترش سكينه گفت : اى پدر ، ما را به حرم جدّمان بازگردان . حضرت با حسرت فرمود : افسوس ! اگر مرغ قطا را وامىگذاشتند ، در آشيانهء خويش مىآرميد « هيهات ، لو ترك القطا لنام » « 3 » تشبيه خويش به آن مرغ ، با توجّه به ويژگيها و صفاتش جاى تأمّل است . يعنى امام نيز تيزبين و بصير و راه‌شناس است ، وجودش و صدا و كلامش ديگران را به آبشخور هدايت رهنمون مىسازد ، هرگز گم نمىشود و بيراهه نمىرود و هادى ديگران است . امّا افسوس كه نگذاشتند امام هدايت ، در كانون ارشاد انديشه‌ها بماند و راهنمايى كند و اين گونه از آشيانهء اصلىاش كه جوار حرم پيامبر است ، آواره‌اش ساختند .\r\n\r\nقطقطانيّه\r\nنام محلّى نزديك كوفه كه از راه بيابان به طفّ مىرسد . يكى از منزلگاههاى ميان راه قادسيّه به طرف شام ، كه زندان نعمان در اين محلّ بوده است . پيش از ورود امام حسين « ع » به كربلا ، منطقهء ميان قادسيّه و قطقطانيّه پر از نيروهاى گشت و شناسايى ابن زياد بود ، تا رفت و آمدها را كنترل كنند . « 4 »\r\n\r\nقعنب بن عمرو نمرى\r\nاز شهداى كربلاست . او كه از شيعيان بصره بود ، همراه حجاج بن بدر ، نامه خدمت ابا عبد الله « ع » بردند و نزد آن حضرت ماندند ، تا آنكه روز عاشورا در حملهء اوّل شهيد شدند . « 5 »\r\n\r\nقمر بنى هاشم « ع »\r\nماه بنى هاشم . اين لقب را امام حسين « ع » هم به عباس مىگفت . از جمله هنگام عزيمت از مدينه به سوى مكّه پس از امتناع از بيعت كردن ، وقتى همهء خاندان عصمت سوار بر محمل شدند ، امام ندا داد : « اين اخى ؟ اين كبش كتيبتى ، اين قمر بنى هاشم » عباس\r\n\r\n\r\n","description":"","footnote":"\r\n( 1 ) - مجمع البحرين .\r\n( 2 ) - لغت‌نامه ، دهخدا .\r\n( 3 ) - بحار الأنوار ، ج 45 ، ص 47 ، عوالم ( امام حسين ) ، ص 290 .\r\n( 4 ) - الحسين فى طريقه الى الشهادة ، ص 50 .\r\n( 5 ) - عنصر شجاعت ، ج 2 ، ص 312 .\r\n","page_name":" 357 ","page_number":357},
  {"content":"\r\n\r\nهم پاسخش داد : « لبّيك ، لبّيك يا سيّدى ! » « 1 » اين لقب را به خاطر زيبايى و چهرهء دلاراى ابا الفضل « ع » به او داده بودند .\r\n- عباس بن على « ع »\r\n\r\nقمه‌زنى\r\nاز مراسمى است كه در بعضى شهرستانها و بلاد شيعى و توسّط برخى از عزاداران امام حسين « ع » اجرا مىشود و در تأسّى به مجروح و شهيد شدن سيد الشهدا « ع » و شهيدان كربلا و بعنوان اظهار آمادگى براى خون دادن و سر باختن در راه امام حسين « ع » انجام مىدهند . صبح زود عاشورا ، با پوشيدن لباس سفيد و بلندى همچون كفن ، به صورت دسته جمعى قمه بر سر مىزنند و خون از سر بر صورت و لباس سفيد جارى مىشود . بعضى هم براى قمه‌زنى نذر مىكنند ، برخى همچنين نذرى را دربارهء كودكان خردسال انجام مىدهند و بر سر آنان تيغ مىزنند ، در حدّى كه از محلّ آن خون جارى گردد .\r\nقمه‌زنى نيز ، مثل زنجير زنى و شبيه‌خوانى و . . . از ديرباز مورد اختلاف نظر علما و پيروان و مقلّدين آنان بوده و به استفتا و افتاء مبنى بر جواز يا عدم جواز آن مىپرداخته‌اند .\r\nاين مراسم ، از نظر شرعى پايه و مبناى دينى ندارد و صرفا روى علاقهء شيعيان به ابا عبد الله الحسين « ع » انجام مىگيرد . فقها نيز آن را در صورتى كه ضررى نداشته باشد ، مجاز مىدانند . برخى از فقها نيز به خاطر تأثير نامطلوب آن بر افكار ديگران و موجب وهن مذهب بودن ، آن را ممنوع دانسته‌اند . البته شرايط زمانى در اين مسأله بىتأثير نيست . امام خمينى « ره » در پاسخ به استفتايى كه در سالهاى اوّل پيروزى انقلاب اسلامى در اين زمينه از ايشان شده بود ، فرمودند : « در وضع موجود ، قمه نزنند . . . » آية اللّه خامنه‌اى نيز در ديدار با روحانيون ، در آستانهء ايام عاشورا ( سال 1373 شمسى ) در ضمن بيانات مبسوطى در خرافه‌زدايى از عزادارى سيد الشهدا « ع » فرمودند : « قمه زدن هم از آن كارهاى خلاف است . . . اين يك كار غلطى است كه عدّه‌اى قمه‌ها را بگيرند و بر سر خود بزنند و خون بريزند . . . كجاى اين كار ، حركت عزادارى است ؟ اين جعلى است . اينها چيزهايى است كه از دين نيست . . . » . آن را بدعت ، خلاف و خرافه دانستند . و در پاسخ به نامهء امام جمعهء اردبيل ، نوشتند : امروز اين ضرر بسيار بزرگ و شكننده است و لذا قمه زدن علنى و همراه\r\n\r\n\r\n","description":"","footnote":"\r\n( 1 ) - معالى السبطين ، ج 1 ، ص 220 .\r\n","page_name":" 358 ","page_number":358},
  {"content":"\r\n\r\nبا تظاهر ، حرام و ممنوع . « 1 » علماى ديگر نيز در تأييد موضع و سخن رهبر انقلاب ، آن را موجب وهن مذهب و نامشروع دانستند . « 2 »\r\nالبته اين احساس مذهبى و عواطف دينى كه سبب مىشود به عشق حسين « ع » چنين كارهايى كنند ، بايد در مسير صحيح هدايت شود و مورد بهره‌بردارى قرار گيرد تا شور و انگيزهء جهاد و شهادت بيافريند . بعلاوه ، آنان كه به خاطر حسين « ع » حاضرند خون بدهند ، چه بهتر كه خون خويش را به درمانگاهها و مراكز انتقال خون اهدا كنند يا با تأسيس بانك خون ، از فداكاران و ايثارگران داوطلب ، در روز عاشورا خون گرفته شود و نگهدارى گردد ، تا از اين طريق ، جان انسانهاى بسيارى كه نيازمند خونند ، نجات يابد . گرچه اين كار ، شايد مثل قمه‌زنى ، تأمين كنندهء احساس عاطفى فرد نباشد ، ولى قطعا رضايت خداوند و پسند سيد الشهدا « ع » را بيشتر در پى دارد . كاش روزى صدقه دادن خون نيز ، مثل صدقه و كمك مالى و لباس و غذا و . . . مرسوم گردد و با قصد قربت انجام گيرد .\r\n كى گفت حسين ، بر سر خويش بزن ؟ * با تيغ ، به فرق خويشتن نيش بزن \r\n تيغى كه زنى بر سر خود ، اى غافل * بر فرق ستمگران بد كيش بزن \r\n- زنجير زنى ، عزادارى سنّتى ، تحريفهاى عاشورا\r\n\r\nقنداقه - على اصغر « ع »\r\n\r\nقيام اهل مدينه - واقعهء حرّه\r\n\r\nقيام مختار - خروج مختار\r\n\r\nقيام مسلم - مسلم بن عقيل\r\n\r\nقيس بن اشعث\r\nاز فرماندهان سپاه عمر سعد در كوفه . وى از كسانى بود كه به امام حسين « ع » نامهء دعوت نوشته بود ؛ امّا در كربلا با آن حضرت جنگيد . پس از شهادت امام ، جامه از تن او در آورد . در دوران قيام مختار ، متوارى بود . نيروهاى مختار او را گرفته به قتل رساندند . « 3 »\r\n- سران سپاه كوفه\r\n\r\n\r\n","description":"","footnote":"\r\n( 1 ) - در تاريخ 7 محرم 1415 ، 22 خرداد 1373 .\r\n( 2 ) - مجموعهء سخنان ايشان و استفتاها و جوابها در جزوه‌اى به نام « پيرامون عزادارى عاشورا » در 71 صفحه در محرم 1415 از سوى دفتر تبليغات اسلامى چاپ شد .\r\n( 3 ) - عبرات المصطفين ، ج 2 ، ص 129 .\r\n","page_name":" 359 ","page_number":359},
  {"content":"\r\n\r\n\r\nقيس بن عبد اللّه همدانى\r\nاز شهداى كربلا به حساب آمده است . « 1 »\r\n\r\nقيس بن مسهّر صيداوى « 2 »\r\nاز شهداى نهضت امام حسين « ع » كه پيش از عاشورا در كوفه به شهادت رسيد . قيس ، از جوانمردان شجاع كوفه و از اشراف طايفهء بنى اسد و يكى از نامه‌رسانان مردم كوفه به امام حسين « ع » بود . همراه مسلم بن عقيل از مكّه به كوفه آمد . پس از مدّتى نامهء مسلم را كه حاوى خبر بيعت كوفيان بود به مكّه برد و به سيد الشهدا تسليم كرد . امام حسين « ع » در منزلگاه « بطن الرّمه » ( مكانى در منطقهء حاجز ) نامه‌اى خطاب به كوفيان نوشت كه در آن ، خبر از حركت خويش به سوى كوفه بود . نامه را به قيس بن مسهّر سپرد تا به كوفه برساند .\r\nقيس در منطقهء قادسيّه ، توسّط حصين بن نمير كه از سران سپاه كوفه بود دستگير شد . براى اينكه مضمون نامه و اسامى اشخاص به دست دشمن نيفتد ، قيس بن مسهّر نامه را از بين برد . او را نزد عبيد الله بن زياد بردند . تلاش والى كوفه براى دستيابى به نام كسانى كه مخاطب نامه بودند بىنتيجه ماند . « 3 » ابن زياد از او خواست كه يا نام اشخاص را بگويد يا بر منبر رود و در حضور مردم حسين بن على و امام حسن و على بن ابى طالب را لعن كند و گرنه كشته خواهد شد . وى رفتن بر منبر را پذيرفت ، امّا وقتى شروع به سخن كرد ، پس از حمد و ثناى الهى ، بر حسين بن على و امام مجتبى و امير المؤمنين رحمت فرستاد و عبيد الله زياد و پدرش را لعنت كرد و مردم را به يارى سيد الشهدا فرا خواند .\r\nوقتى خبر به ابن زياد دادند ، دستور داد او را بالاى قصر برده از آنجا به زير افكندند و شهيد شد . « 4 » چون خبر شهادتش به امام حسين « ع » رسيد ، بىاختيار گريست و اين آيه را خواند :  « رِجالٌ صَدَقُوا ما عاهَدُوا اللَّهَ عَلَيْهِ فَمِنْهُمْ مَنْ قَضى نَحْبَهُ وَ مِنْهُمْ مَنْ يَنْتَظِرُ وَ ما بَدَّلُوا تَبْدِيلًا »  . « 5 » ( مردانى كه بر سر پيمان خويش با خدا ، صادق بودند ، برخى از آنان شهيد شدند و برخى ديگر انتظار مىكشند و پيمان را هيچ عوض و دگرگون نكردند . ) قيس ، دليرانه به استقبال شهادت رفت و تا پاى جان ايستاد و تزلزلى نيافت .\r\n- كاخ يزيد ، دار الخلافه\r\n\r\n\r\n","description":"","footnote":"\r\n( 1 ) - انصار الحسين ، ص 103 .\r\n( 2 ) - قيس بن مسهر هم گفته‌اند .\r\n( 3 ) - حياة الامام الحسين « ع » ، ج 3 ، ص 62 ، انصار الحسين ، ص 107 .\r\n( 4 ) - ارشاد مفيد ، ص 220 .\r\n( 5 ) - احزاب ، آيه 23 .\r\n","page_name":" 360 ","page_number":360},
  {"content":"\r\n\r\n\r\nك\r\n\r\nكاشفى\r\nحسين بن على بيهقى ، مشهور به واعظ و متخلّص به كاشفى ، از علماى معروف ايران كه در فنّ خطابه تسلّط داشته و شعر هم مىسروده است . كتاب معروفش « روضة الشهدا » ست كه در تاريخ خاندان پيامبر و مراثى اهل بيت « ع » است « 1 » و مدّتها مرثيه‌خوانان ، از كتاب مقتل او مرثيه مىخواندند و به همين جهت به آنان روضه‌خوان گفته مىشد . به نوشتهء دهخدا : وى در زمان سلطان حسين بايقرا در هرات و نيشابور ، مشغول وعظ و ارشاد بوده و با صوتى خوش و آهنگى دلكش آيات قرآنيّه و احاديث نبويّه را با عبارات و اشارات لايقه به عرصهء بيان مىآورده . . . در هرات كه مردمانش از اهل سنّت و جماعت بوده‌اند ، به شيعيگرى متّهم و در سبزوار كه مركز تشيّع بوده . . . به تسنّن اشتهار داشته است .\r\nمصنّفاتش : آينهء اسكندرى ، الاختيارات ، اخلاق محسنى ، الأربعون حديثا ، اسرار قاسمى ، الواح القمر ، انوار سهيلى ، جامع الستّين ، جواهر الأسرار ، روضة الشهدا ، و كتابهاى ديگر « 2 » وى در سال 906 يا 910 در هرات در گذشت .\r\n- روضه ، روضة الشهدا\r\n\r\nكام برداشتن با تربت\r\nمستحبّ است كام نوزادان را با تربت سيد الشهدا « ع » بردارند كه سبب امان است . آشنا ساختن كام فرزند با خاك شهادت ، الهام دهندهء پيوند با عاشورا و قداست بخشيدن به\r\n\r\n\r\n","description":"","footnote":"\r\n( 1 ) - معارف و معاريف ، ج 4 ، ص 1835 .\r\n( 2 ) - لغت‌نامه ، دهخدا .\r\n","page_name":" 361 ","page_number":361},
  {"content":"\r\n\r\nحيات نوزاد ، در نخستين روزهاى زندگى است . امام صادق « ع » فرمود : « حنّكوا اولادكم بتربة الحسين « ع » فانّه امان » « 1 » كام فرزندانتان را با تربت قبر حسين « ع » برداريد ، چرا كه اين ، سبب امان او خواهد شد . اين استحباب ، نسبت به آب فرات هم وجود دارد و به نوعى چشاندن محبّت حسينى و آشنا ساختن سرشت فرزند با مكتب عاشوراست . « تحنيك » و « سغ برداشتن » هم گفته مىشود . بعضى جاها مقدارى از تربت را در آب يا شربت حل مىكنند و به افراد مىدهند تا شفا يابند و متبرّك شوند . به اين كار اصطلاحا « تربت نوشانى » مىگويند .\r\n- تربت ، فرات\r\n\r\nكتابنامهء عاشورا\r\nدربارهء زندگينامهء امام حسين « ع » و حادثهء عاشورا و شهادت آن حضرت و يارانش ، آثار بيشمارى چه به صورت شعر يا نثر ، نوشته شده است . علاوه بر ديوانهاى اشعار و نوحه‌ها ، كتبى دربارهء آن قيام ، چه به صورت نقلى و بيان حوادث ، چه به شكل تحليلى و بررسيهاى عميق نوشته و چاپ شده است .\r\nدر اينجا برخى از كتب ياد شده را در دو بخش عربى و فارسى نام مىبريم :\r\n\r\nعربى\r\n: « 2 » أئمّتنا ( ج 1 ) على محمّد دخيّل\r\nابصار العين فى انصار الحسين « ع » محمد بن طاهر سماوى\r\nابو الشهداء عباس عقّاد\r\nالامام الحسين « ع » عبد الله العلائلى\r\nالامام الحسين بن على الشهيد عبد الودود الأمين\r\nالامام الحسين فى حلة البر فير سليمان الكتانى\r\nانصار الحسين « ع » محمد على عابدين\r\nانصار الحسين « ع » محمد مهدى شمس الدّين\r\nاسرار الشهادة فاضل دربندى\r\nبحار الأنوار ( ج 44 - 45 ) علامهء مجلسى\r\n\r\n\r\n","description":"","footnote":"\r\n( 1 ) - بحار الأنوار ، ج 98 ، ص 124 و 136 .\r\n( 2 ) - اغلب اين كتابها به فارسى ترجمه شده است .\r\n","page_name":" 362 ","page_number":362},
  {"content":"\r\n\r\nثورة الحسين « ع » محمد مهدى شمس الدين\r\nثورة الحسين فى الوجدان الشعبى محمد مهدى شمس الدين\r\nالحسين ، فى طريقه الى الشهادة على بن الحسين الهاشمى\r\nالحسين و بطلة كربلاء محمد جواد مغنيه .\r\nحياة الامام الحسين بن على باقر شريف القرشى\r\nالخصائص الحسينيّه شيخ جعفر شوشترى\r\nالدّوافع النفسيّة لأنصار الحسين محمد على عابدين\r\nالشهيد و الثورة هادى المدرّس\r\nعلى طريق كربلا محمد حسين فضل اللّه\r\nعوالم ( الامام الحسين ) عبد الله البحرانى\r\nالعيون العبرى سيد ابراهيم الميانجى\r\nفرسان الهيجاء ذبيح الله محلّاتى\r\nفى رحاب ثورة الحسين احمد زكى تفاحه\r\nكتاب العاشوراء هادى المدرّسى\r\nاللّهوف سيد بن طاووس\r\nمثير الأحزان ابن نماء حلّى\r\nمع الحسين فى نهضته اسد حيدر\r\nمقاتل الطّالبيّين ابو الفرج اصفهانى\r\nمقتل الحسين « ع » خوارزمى\r\nمقتل الحسين ابى مخنف\r\nمقتل الحسين عبد الرزاق المقرّم\r\nنفس المهموم شيخ عباس قمى\r\nالمنابع النوراء فى وقايع عاشوراء سيد محمد صادق البحرانى\r\nموسوعة كلمات الامام الحسين « ع » پژوهشكدهء باقر العلوم « ع »\r\nنهضة الحسين سيد هبة الدين شهرستانى\r\nالوثاق الرسميّة لثورة الإمام الحسين عبد الكريم الحسينى القزوينى\r\n\r\n","description":"","footnote":"","page_name":" 363 ","page_number":363},
  {"content":"\r\n\r\n\r\nفارسى :\r\nالفباى فكرى امام حسين « ع » محمد رضا صالحى كرمانى\r\nبررسى تاريخ عاشورا محمد ابراهيم آيتى\r\nپرتوى از عظمت حسين « ع » لطف الله صافى\r\nپيشواى شهيدان سيد رضا صدر\r\nچشمهء خورشيد مجموعه مقالات كنگره امام خمينى و فرهنگ عاشورا\r\nحسين بن على را بهتر بشناسيم محمد يزدى\r\nحسين ، پيشواى انسانها محمود اكبر زاده\r\nحماسهء حسينى شهيد مرتضى مطهّرى\r\nخون خدا جواد محدّثى\r\nدرسى كه حسين « ع » به انسانها آموخت شهيد هاشمىنژاد\r\nسخنان حسين بن على از مدينه تا كربلا صادق نجمى\r\nسوگنامهء آل محمّد محمد محمدى اشتهاردى\r\nعنصر شجاعت خليل كمره‌اى\r\nقمقام زخّار فرهاد ميرزا\r\nقيام جاودانه محمد رضا حكيمى\r\nناسخ التواريخ سپهر\r\nمنتهى الآمال شيخ عباس قمى\r\nمنهاج الدّموع قرنى گلپايگانى\r\nمطلع الشمس محمد جواد صاحبى\r\nمرثيه‌اى كه ناسروده ماند پرويز خرسند\r\nالوقائع و الحوادث ( محرّم ) محمد باقر ملبوبى\r\nيك شب و يك روز عاشورا خليل كمره‌اى\r\nو . . . . « 1 »\r\nدر يك تقسيم‌بندى ديگر مىتوان همهء كتابهاى مربوط به امام حسين « ع » و حادثهء كربلا\r\n\r\n\r\n","description":"","footnote":"\r\n( 1 ) - پيرامون محورهاى گوناگون عاشورا و حوادث و شخصيتها و موضوعاتش ، جزوهء « فهرست كتب و موضوعات پيرامون واقعهء كربلا » ، ( از نويسنده ) چاپ شده است ، ناشر : سازمان تبليغات اسلامى .\r\n","page_name":" 364 ","page_number":364},
  {"content":"\r\n\r\nرا به انواع زير ، فهرست نمود :\r\n1 - زندگينامهء و شرح حال امام حسين « ع »\r\n2 - تحليل حادثهء كربلا\r\n3 - مقتل و جريانهاى ريز واقعه\r\n4 - تحقيقات و تأليفات مستشرقان پيرامون عاشورا\r\n5 - منابع مربوط به جغرافياى كربلا و سابقه‌اش\r\n6 - كتب مربوط به بناى حرم و تحولات ساختمانى حائر و حرم حسينى\r\n7 - كتابهاى مربوط به مشروعيّت يا عدم مشروعيّت گريه ، نوحه ، عزادارى ، قمه‌زنى ، زنجير زنى ، مراسم سنّتى ، شبيه‌خوانى ، توسّل و . . . ( چه از سوى خود شيعه يا ديگران )\r\n8 - مجموعه‌هاى شعرى مربوط به امام حسين « ع »\r\n9 - مجموعه‌هاى شعرى مرتبط با عاشورا\r\n10 - مجموعهء نوحه‌هاى سينه زنى\r\n11 - مجموعهء متن تعزيه‌ها و شبيه‌خوانى\r\n12 - كتابهاى معرفى اصحاب امام حسين « ع » به صورت مجموعه‌اى\r\n13 - كتابهاى تك نگارى پيرامون قهرمان عاشورا ( همچون ابو الفضل ، على اكبر ، مسلم ، زينب و . . . )\r\n14 - كتابهاى تك نگارى مربوط به ياران برجستهء امام در عاشورا ( مثل حبيب ، حرّ ، زهير و . . . )\r\n15 - مجموعه‌هايى كه سخنان امام حسين « ع » و خطبه‌ها را گردآورى كرده است ( مثل موسوعة كلمات الامام الحسين )\r\n16 - كتابهاى تحقيقى پيرامون تعزيه و نمايشهاى مذهبى و مرثيه‌سرايى\r\n- ادب الطّف ، عاشورا و شعر فارسى ، ادبيات عاشورا\r\n\r\nكتل\r\nكتل ، علم بزرگى است كه در دسته‌هاى عزادارى حركت مىدهند ، توغ ، علمى كه قسمت فوقانى آن را پيراهن بىآستين مانندى بپوشند ، همانند تكيه و متكايى كه بر چوب نصب شده باشد و همراه با علامت و بيرق در مراسم عزادارى حركت دهند ، علم و كتل\r\n\r\n","description":"","footnote":"","page_name":" 365 ","page_number":365},
  {"content":"\r\n\r\nراه انداختن ، كتل بستن ، يعنى دسته‌هاى عزادارى با علم و كتل برپا كنند و بگردانند . به علامت و اسبانى هم كه به هيئت و شكل مخصوصى در روزهاى عزا حركت دهند ، علم و كتل مىگويند . « 1 » « تكيه‌هاى مشهور در گذشته ، كتل مىبستند . يعنى پسر بچهء دو سه ساله‌اى را در حالى كه غرق در جواهرات و طلاجات مىكردند ، بر اسب زينت كرده‌اى مىنشاندند و عدّه‌اى از جوانان قوى هيكل و بزن بهادر را با شمشير و قدّاره به منظور حفاظت در اطراف آن مىگماردند و ادّعا داشتند كه هيچ كس نمىتواند كودكى را با اين همه طلا و جواهر از جمع عزاداران ما بيرون ببرد و اين را نشانهء برترى و قدرتمندى دسته و تكيهء محلهء خود مىدانستند . عدّه‌اى از مردم براى سلامتى پسر دو سه سالهء خود ، نذر مىكردند كه او را كتل كنند . . . » « 2 » اين نيز تعريف ديگرى از كتل است ، متفاوت با معناى نخست ، بازهم دريغ و افسوس ، از پرداختن به شكلها و ظواهر و غفلت از محتواى عاشورا و روح كربلا !\r\n- علامت ، توغ ، نخل ، تعزيه\r\n\r\nكتيبه\r\nپارچه‌هايى مشكى كه مزيّن به اشعار « محتشم كاشانى » است و با خط نستعليق نوشته شده و در ايّام محرّم و ساير روزهاى سوگوارى ، مساجد ، حسينيّه‌ها ، تكايا و مجالسى را كه در آنها اقامهء عزا مىشود ، سياهپوش مىكنند . در اين اشعار ، اغلب از همان تركيب بند معروف محتشم ( باز اين چه شورش است كه در خلق عالم است ) استفاده مىشود . البته كتيبه ، به هر نوع نوشته هم گفته مىشود كه در ساختمانها به كار مىرود . « آنچه با خط نسخ يا نستعليق و يا به خطّ طغرا و يا به خطّ كوفى بر دورهء ديوار مساجد و مقابر و اماكن متبرّكهء يا سر در دروازهء امرا و بزرگان نويسند ، يا نقش كنند . » « 3 » كتيبه‌نويسى از هنرهاى عمده ، در بخش خطّاطى است و خطاطان معروفى هنر دينى خويش را در كتيبه‌هاى مساجد و بناهاى مذهبى تجلّى داده‌اند .\r\n- محتشم كاشانى\r\n\r\nكجاوه\r\nمحمل ، هودج ، عمارى ، نشيمن و جايگاهى كه بر شتر و استر بار كنند و در هر طرفى\r\n\r\n\r\n","description":"","footnote":"\r\n( 1 ) - لغت‌نامه ، دهخدا .\r\n( 2 ) - تاريخ تكايا و عزادارى قم ، ص 214 .\r\n( 3 ) - لغت‌نامه ، دهخدا .\r\n","page_name":" 366 ","page_number":366},
  {"content":"\r\n\r\nيكى بنشيند ، نشيمن روپوش دار . « 1 » در منابع و مقتلها آمده است كه امام سجاد « ع » را در طول سفر اسارت ، بر شتر بىجهاز و كجاوه نشانده بودند . يا آنكه زنان و كودكان اهل بيت ، بر كجاوه‌ها نشسته بودند . « 2 » در بعضى نقلها آمده است كه چون در كوفه سر ابا عبد اللّه « ع » را پيشاپيش سرها آوردند و چشم زينب بر آن سر تابان افتاد ، پيشانى خود را به جلوى محمل زد و خون از زير مقنعه‌اش بيرون آمد و خرقه‌اى طلبيد تا آن را ببندد . شعر « يا هلالا لمّا استتمّ كمالا . . . » را نيز آنجا خواند . « 3 »\r\n- عمارى\r\n\r\nكربلا\r\n قبلهء اهل حقيقت كربلاست * كربلا ، او قبلهء اهل ولاست \r\n گرچه دارد كعبه ، مروه با صفا * ليك ، كى دارد مناى كربلا ؟ \r\n كعبه را گر زمزم است آب حيات * كربلا را آب خضر آمد فرات \r\n رونما عارف ، صلات ركعتين * در خم ابروى محراب حسين \r\n« كربلا » ، مدفن سيد الشهداست ، سرزمينى كه عظيمترين حماسهء خدايى بشر ، در عاشوراى سال 61 در آن اتفاق افتاد و موجش سراسر تاريخ و پهنهء جهان را فرا گرفت .\r\nخاك آن ، بوى خون مىدهد و تربت كربلا مقدّس و الهام‌بخش است و در فضيلت آن ، روايات بسيارى نقل شده است . « 4 »\r\nامام على « ع » پس از جنگ صفّين ، هنگام عبور از كربلا همراه برخى همراهان ، چشمانش پر از اشك شد و فرمود : اينجاست محلّ فرود آمدنشان . . . و اينجاست شهادتگاه عاشقان بىنظير كه در گذشته و آينده ، نمونه ندارند : « . . . مصارع عشّاق شهداء لا تسبقهم من كان قبلهم و لا يلحقهم من بعدهم . . . » « 5 » و به همين خاطر ، « كربلا » سمبل ايثار و جانبازى و شهادت طلبى و شوق و شور حماسى شناخته شده است و در طول تاريخ نيز ، كانون عشقهاى برتر بوده و همچون مغناطيسى ، دلهاى مشتاق و شيداى معرفت را به سوى خود\r\n\r\n\r\n","description":"","footnote":"\r\n( 1 ) - همان .\r\n( 2 ) - الفتوح ، ابن اعثم ، ج 5 ، ص 147 .\r\n( 3 ) - عوالم ( امام حسين ) ، ص 373 .\r\n( 4 ) - ر . ك : سفينة البحار ، ج 2 ، ص 11 و 475 . معروفت كه : « كلّ ارض كربلاء و كلّ يوم عاشورا » . دربارهء اين مرقد مطهّر از جمله « چهل حديث كربلا » ، نشر معروف نيز منتشر شده است .\r\n( 5 ) - همان ، ص 197 و 475 .\r\n","page_name":" 367 ","page_number":367},
  {"content":"\r\n\r\nكشيده است . در حماسهء دفاع مقدس ايران نيز ، بسيارى از رزمندگان اسلام ، به شوق كربلا و زيارت حرم حسينى ، جبهه‌ها را درمىنورديدند و با بعثيان كافر مىجنگيدند و رو به كعبهء عشق ، كربلاى سيد الشهدا « ع » شهيد مىشدند ، چون كربلا سمبل هر جايى است كه صحنهء ديگرى حق و باطل باشد .\r\n در حسرت كوى كربلا مىرفتند * مشتاق به سوى كربلا مىرفتند \r\n گلگون تن و خونين كفن و بىپروبال * اين گونه به سوى كربلا مىرفتند « 1 » \r\nدر روايات آمده است كه سيد الشهدا « ع » نواحى اطراف قبر خويش را از اهل نينوا و غاضريّه به مبلغ شصت هزار درهم خريدارى كرد و به خود آنان صدقه داد و با آنان شرط كرد كه مردم را به جايگاه قبرش راهنمايى كنند و هر كه را به زيارت آن حضرت آيد ، سه روز مهمان نمايند و پذيرايى كنند . « 2 »\r\nبارى ، كربلا نام يكى از شهرهاى كشور عراق است كه در كنار رودخانهء فرات قرار داشته است . اين شهر ، تا سال 61 هجرى ، بيابان بوده است . از آن زمان به بعد ، بر اثر شهادت حسين بن على « ع » در آن محلّ ، بتدريج مورد توجّه شيعيان آل على قرار گرفت و پس از بناى مرقدهاى شهدا ، متدرّجا مركز جمعيّت گرديد و امروز ، يكى از شهرهاى زيارتى عراق مىباشد كه قريب 65000 تن جمعيّت دارد و در ماه‌هاى محرّم و صفر و هنگام زمستان ، به سبب ورود زايران ، جمعيّت شهر به 000 / 100 تن مىرسد . « 3 »\r\nدر اين كه « كربلا » يعنى چه و ريشهء لغوى آن چيست و از چه گرفته شده ، بحثهاى مفصّلى انجام گرفته است . « 4 » طبق برخى نقلها ، اين نام از تركيب « كرب » و « ال » ساخته شده است ، يعنى حرم اللّه ، يا مقدّس اللّه ، « كرب » در لغت سامى به معناى « قرب » در عربى است ( كرب : قرب ) . اگر « ال » هم به معناى « اللّه » باشد ، كربلا به معناى محلّى است كه نزد خدا ، مقدّس و مقرّب است ، يا « حرم خدا » است . « 5 » برخى هم آن را تركيب يافته از « كور\r\n\r\n\r\n","description":"","footnote":"\r\n( 1 ) - على مرادى .\r\n( 2 ) - مجمع البحرين ، طريحى ، واژهء « كربل » .\r\n( 3 ) - فرهنگ فارسى ، معين . براى آشنايى با تاريخ اين شهر از ديرباز تا عصر حاضر ، ر . ك : « تراث كربلا » از سلمان هادى الطعمه ( اين كتاب به فارسى هم ترجمه شده است : ميراث كربلا ) همچنين ر . ك : « موسوعة العتبات المقدسه » جلد 8 ( قسم كربلا ) از جعفر الخليلى .\r\n( 4 ) - از جمله ر . ك : « موسوعة العتبات المقدسه » ، ج 8 ، ص 9 به بعد .\r\n( 5 ) - همان ، ص 10 .\r\n","page_name":" 368 ","page_number":368},
  {"content":"\r\n\r\nبابل » دانسته‌اند ، يعنى مجموعه‌اى از آباديها و روستاهاى بابل . موقعيّتى كه كربلا در آن قرار دارد ، در بين النهرين است . اين منطقه در گذشته‌هاى دور ، مهد حوادث و احيانا تمدنها بوده است و بخشهاى گوناگونى از اين ناحيه ، نامهاى مختلف داشته است . كربلا ، كور بابل ، نينوا ، غاضريّه ، كربله ، نواويس ، حير ، طفّ ، شفيه ، عقر ، نهر علقمى ، عمورا ، ماريه و . . . كه بعضى از اينها نام روستاها و آباديهايى در اين منطقهء وسيع بوده است . « 1 »\r\nحرم مطهّر امام حسين « ع » كه در اين شهر قرار دارد ، تاريخچه‌اى مفصّل دارد و در دوره‌هاى مختلف تاريخى ، بناى آن تغييرات و تعميراتى يافته است . كربلا ، شهرى است كه خاندانهاى ريشه دار در آن ساكن بوده‌اند . حوزهء علميه داشته و خانواده‌هايى شريف ، اديب و علماى برجسته از آن برخاسته و در آن زيسته‌اند . قبر حضرت عباس « ع » نيز در همين شهر است . در قرون اخير نيز شاهد تعدادى حوادث و انقلابها و فتنه‌ها بوده است . « 2 »\r\nولى به هر حال ، در كربلا بيش از نشانهاى جغرافيايى و تاريخى ، بايد مفاهيم والاى انسانى و شورگستريها و الهام‌بخشيهاى قداست آفرين را سراغ گرفت .\r\n- طفّ ، نينوا ، حرم حسينى ، حاير ، تخريب كربلا ، تربت\r\n\r\nكربلايى\r\nمنسوب به كربلا ، اهل كربلا ، كسى كه به زيارت كربلا رفته باشد ، عنوانى كه روستاييان و عامّه را بدهند ، مخاطبه‌اى عامهء مردم را آنجا كه نام او ندانند . كربلايى : ساخته و پرداختهء كربلا . « 3 » همانگونه كه زائران خانهء خدا را حاج و حاجى گويند ، بعنوان تكريم و احترام ، به زائران حرم امام رضا « ع » « مشهدى » و به زوار كربلا هم « كربلايى » گويند . در قديم ، رمز و نشانهء اين بوده كه كسى كه با اين نام معروف مىشود ، به زيارت قبر امام حسين « ع » موفق شده است . همچنين در تعبير استعارى ، به هر چه كه حال و هوا و خصوصيّات قيام عاشورا را داشته باشد و با الهام از آن حماسه شكل گيرد « كربلايى » مىگويند ، مثل : امّت كربلايى ، شور كربلايى . ابداع اين لقب ، از اسباب ماندگارى ارزشهاى معنوى اين ديار و مدفون در آن مزار است و بيش از يك تعبير عرفى ، بار فرهنگى و مقدّس دارد .\r\n- حسينى ، فرهنگ عاشورا\r\n\r\n\r\n","description":"","footnote":"\r\n( 1 ) - تراث كربلا ، ص 19 .\r\n( 2 ) - ر . ك : « تراث كربلا » ، سلمان هادى الطعمه .\r\n( 3 ) - لغت‌نامه ، دهخدا .\r\n","page_name":" 369 ","page_number":369},
  {"content":"\r\n\r\n\r\nكردوس بن زهير تغلبى\r\nاز شهداى كربلاست . برادرش نيز ( قاسط بن زهير ) در عاشورا ، در ركاب امام حسين « ع » به شهادت رسيد . « 1 » نام او به شكلهاى ديگر هم ذكر شده است .\r\n- قاسط بن زهير\r\n\r\nكردهء امام حسين « ع »\r\nكرده و كرد ، قطعه زمينى كه كناره‌هاى آن را بلند كرده باشند و در ميان آن سبزى بكارند يا زراعت ديگرى كنند . زمينى كه براى كاشتن سبزى يا ميوه درست كنند و در آن چيزى بكارند . « 2 » در قديم ، رسم بوده كه كشاورزان ، زمينهاى مزروعى خود را كرده بندى ( قسمت‌بندى ) مىكردند و يك كرده را به نام امام حسين « ع » مىكاشتند و در آخر سال حساب مىكردند و درآمد آن را به يكى از تكاياى شهر مىپرداختند تا به مصرف سوگوارى خامس آل عبا برسد . « 3 » اين نوعى موقوفه‌سازى براى سيد الشهدا « ع » بود و بودجهء مردمى كه مخارج تكايا و سوگواريها را تأمين مىكرد ، بعلاوه به كشاورزى و محصول زارعين هم بركت مىداد و آنان امام حسين « ع » يا ابا الفضل « ع » را در زمين و زراعت خويش ، شريك و سهيم مىكردند و نشانهء نوعى محبّت و ولايت نسبت به خاندان رسول خدا « ص » بود .\r\n- وقف ، نذر\r\n\r\nكشتهء اشك - قتيل العبرات\r\n\r\nكعب بن جابر ازدى\r\nاز سپاهيان عمر سعد در كربلا ، كه روز عاشورا با برير بن خضير جنگيد و او را به شهادت رساند . قاتل « برير » را شخص ديگر نيز نوشته‌اند . « 4 »\r\n\r\nكليد دار\r\nمنصب رياست خدّام و حرم سيد الشهدا « ع » ، اين منصب مقدّس ، در عهد كهن نسبت به خانهء خدا هم وجود داشت و اجداد و نياكان رسول خدا « ص » همچون قصىّ ، عبد الدار ، عبد مناف ، هاشم و عبد المطّلب ، منصب كليددارى كعبه و آب دادن به حاجيان و\r\n\r\n\r\n","description":"","footnote":"\r\n( 1 ) - انصار الحسين ، ص 92 .\r\n( 2 ) - لغت‌نامه ، دهخدا .\r\n( 3 ) - تاريخ تكايا و عزادارى در قم ، ص 189 .\r\n( 4 ) - بحار الأنوار ، ج 45 ، ص 15 .\r\n","page_name":" 370 ","page_number":370},
  {"content":"\r\n\r\nمهماندارى از زائران حرم الهى را بر عهده داشتند و براى آنان شرافت و افتخار و نوعى قدرت مذهبى و اجتماعى به شمار مىآمد . نسبت به مرقد مطهّر ائمّه و بويژه ابا عبد الله الحسين « ع » نيز ، اين منصب خاصّ ، عنوان احترام‌آميزى بوده است و خاندانهايى به همين لقب شهرت يافته‌اند و در نسل خود ، افتخار خدمتگزارى به حرم حسينى را همواره داشته‌اند .\r\n\r\nكلّ يوم عاشورا\r\nهر روز عاشورا و هر سرزمين ، كربلاست . « كلّ يوم عاشورا و كلّ ارض كربلا » . اين جمله و شعار ، نشان دهندهء پيوستگى و تداوم خطّ درگيرى حق و باطل در همهء زمانها و مكانهاست . عاشورا و كربلا ، يكى از بارزترين حلقه‌هاى اين زنجيرهء طولانى است . هميشه حق و باطل رو در روى همند و انسانهاى آزاده ، وظيفهء پاسدارى از حق و پيكار با باطل را بر عهده دارند و بىتفاوت گذشتن از كنار صحنهء حق و باطل ، بىدينى است . امام خمينى « قدس سرّه » بارها به اين نكتهء مهم توجّه دادند ، از جمله در ايّام جنگ تحميلى :\r\n« امروز ، روز عاشوراى حسينى است ، امروز ايران كربلاست ، حسينيان آماده باشيد . » « 1 » و در پيامى به مناسبت 17 شهريور فرمود : « عاشورا ، قيام عدالتخواهان با عددى قليل و ايمان و عشقى بزرگ ، در مقابل ستمگران كاخ‌نشين و مستكبران غارتگر بود و دستور آن بود كه اين برنامه ، سرلوحهء زندگى امت در هر روز و در هر سرزمين باشد . روزهايى كه بر ما گذشت ، عاشوراى مكرّر بود و ميدانها و خيابانها و كوى و برزنهايى كه خون فرزندان اسلام در آن ريخت ، كربلاى مكرّر . » . « 17 شهريور ، مكرّر عاشورا و ميدان شهدا مكرّر كربلا و شهداى ما مكرّر شهداى كربلا و مخالفان ما مكرّر يزيد و وابستگان او هستند . » « 2 »\r\nنبرد عاشورا ، گرچه از نظر زمان ، كوتاهترين درگيرى بود ( نيم‌روز ) ولى از نظر امتداد ، طولانىترين درگيرى با ستم و باطل است و تا هر زمان كه هر آرزومندى آرزو كند كه كاش در كربلا بود و در يارى امام شهيدان ، به فوز عظيم شهادت مىرسيد ( يا ليتنا كنّا معكم فنفوز فوزا عظيما ) ، « 3 » جبههء كربلا گرم و درگيرى عاشورا داير است . آنگونه كه حسين « ع » ، وارث آدم و ابراهيم و نوح و موسى و عيسى و محمّد « عليهم السلام » است ، پيروان\r\n\r\n\r\n","description":"","footnote":"\r\n( 1 ) - صحيفهء نور ، ج 20 ، ص 195 .\r\n( 2 ) - همان ، ج 9 ، ص 57 .\r\n( 3 ) - زيارت عاشورا .\r\n","page_name":" 371 ","page_number":371},
  {"content":"\r\n\r\nعاشورايى او نيز وارث خط سرخ جهاد و شهادت‌اند و پرچم كربلا را بر زمين نمىنهند ، و اين جوهر تشيّع در بعد سياسى است .\r\n شيعه بايد آبها را گِل كند * خط سوّم را به خون كامل كند \r\n خط سوّم خط سرخ اولياست * كربلا بارزترين منظور ماست \r\n شيعه يعنى تشنهء جام بلا * شيعگى يعنى قيام كربلا \r\n شيعه يعنى بازتاب آسمان * بر سر نى جلوهء رنگين كمان \r\n از لب نى بشنوم صوت تو را * صوت « انّى لا ارَى الموت » تو را \r\n شيعه يعنى سالك پا در ركاب * تا كه خورشيد افكند از رخ نقاب \r\n اين سخن كوتاه كردم و السلام * شيعه يعنى تيغ بيرون از نيام « 1 » \r\nيكى از نويسندگان محقق مىنويسد : ما يقين داريم كه اگر حسين « ع » در زمان ما بود ، از قدس ، جنوب لبنان و بيشتر مناطق اسلامى كربلاى دوّمى مىساخت و همان موضعى را مىگرفت كه در برابر معاويه و يزيد ايستاد و از همهء مدّعيان اسلام و تشيّع و از آنان كه بر قدس و جنوب لبنان مىگريند و در اعلاميه‌ها ، سخنرانيها و صفحهء مطبوعات بر سر فلسطين و لبنان معامله مىكنند و در خيابانها و مجامع ، سلاح با خود حمل مىكنند ، بيش از تعدادى كه در كربلاى اوّل كنار آن حضرت ايستادند و ياريش كردند ، او را يارى نمىكردند . » « 2 »\r\nاين ديدگاه ، ردّ كنندهء نظريه‌اى است كه كربلا و قيام حسينى را تكليفى خاصّ امام مىداند كه نمىتوان از آن تبعيّت كرد . وقتى ابا عبد الله الحسين « ع » ضرورت قيام بر ضدّ سلطهء ستمگرى را كه حلال را حرام مىكند و عهد الهى را شكسته ، بر خلاف سنّت پيامبر عمل مىكند و تجاوزكارانه عمل مىنمايد ، در خطبهء خويش مىآورد و اين صفات را در سلطه يزيدى محقّق مىداند ، در پايان مىافزايد « فلكم فىّ اسوة » « 3 » در كار من براى شما الگوى تبعيّت است ، اين مىرساند كه گسترهء زمين و زمان ، كربلا و عاشوراست و هميشه و همه جا بايد با الهام از اين مكتب ، بر ضدّ ستم قيام كرد و در راه آزادى و عزّت ، فداكارى نمود .\r\n\r\n\r\n","description":"","footnote":"\r\n( 1 ) - ابياتى از مثنوى : « شيعه‌نامه » ، محمد رضا آقاسى ( كيهان 12 / 6 / 71 ) .\r\n( 2 ) - الانتفاضات الشيعيّة ، هاشم معروف الحسنى ، ص 387 .\r\n( 3 ) - تاريخ طبرى ، ج 4 ، ص 304 .\r\n","page_name":" 372 ","page_number":372},
  {"content":"\r\n\r\nامام خمينى « ره » فرموده است : « اين كلمهء كل يوم عاشورا و كل ارض كربلا ، يك كلمهء بزرگى است . . . همه روز بايد ملّت ما اين معنى را داشته باشد كه امروز روز عاشورا است و ما بايد مقابل ظلم بايستيم و همين جا هم كربلاست و بايد نقش كربلا را ما پياده كنيم ، انحصار به يك زمين ندارد . انحصار به يك افراد نمىشود . قضيّه كربلا منحصر به يك جمعيت هفتاد و چند نفرى و يك سرزمين كربلا نبوده ، همهء زمينها بايد اين نقش را ايفا كنند . » « 1 »\r\n- وارث ، هل من ناصر ، شهادت ، درسهاى عاشورا\r\n\r\nكمكى رفتن\r\nدر عرف رايج هيئتهاى عزادارى ، براى باشكوهتر برگزار شدن مراسم ، گاهى افراد يك تكيه يا هيئت به كمك يكديگر مىرفتند و با هم عزادارى مىكردند و نوبت بعد ، آنان به كمك اينها مىرفتند . اين دسته‌هاى كمكى با توافق و اعلام قبلى سران هيئتها به ديدار هم مىرفتند . هنگام استقبال و بدرقهء دسته‌هاى عزادار كه به كمك مىآمدند ، اشعار و نوحه‌هاى خاصّى مىخواندند كه نشان سپاس از آنان و درخواست قبولى عزادارى از سوى خداوند بود . اين سنّت ، الهام‌بخش روح تعاون و يارى در راه گراميداشت مراسم عزادارى است و تلاش در رونق بخشيدن به دستگاه ابا عبد اللّه « ع » را به پيروان راهش درس مىدهد .\r\n- دسته‌هاى عزادارى ، شام غريبان ، مراسم و سنّتها\r\n\r\nكميت بن زيد اسدى « 2 »\r\nاز شاعران برجستهء شيعه كه سروده‌هايش دربارهء اهل بيت و مرثيهء امام حسين عليه السلام معروف است . كنيهء او « ابو المستهلّ » و اهل كوفه بود . هوادارى شديد از بنى هاشم مىكرد و با سروده‌هايش آنان را مىستود . مشهورترين شعرش « هاشميات » است . « در وى خصالى بود كه هيچ شاعر نداشت : خطيب بنى اسد ، فقيه شيعه ، سوار كارى دلير ، بخشنده و تيرانداز بود و در ميان قومش كسى مهارت او را در تيراندازى نداشت . « 3 » ولادتش در سال\r\n\r\n\r\n","description":"","footnote":"\r\n( 1 ) - صحيفهء نور ، ج 9 ، ص 202 .\r\n( 2 ) - كميت در لغت ، به معناى اسب نيك سرخ فش و دم سياه است ، اسب سرخرنگ كه به سياهى بزند و يال و دم او سياه باشد ( لغتنامهء دهخدا ) و اين كه مىگويند : كميتش لنگ است ، كنايه از عجز و ناتوانى است .\r\n( 3 ) - لغت‌نامه ، دهخدا .\r\n","page_name":" 373 ","page_number":373},
  {"content":"\r\n\r\n60 و وفاتش در سال 126 هجرى بود . اين شاعر برجسته ، زبان شعرى خويش را در راه دفاع از مكتب و ولايت و بيان فضايل عترت و مظالم دشمنان خاندان پيامبر به كار گرفت .\r\nمورد علاقه و محبّت شديد و دعاى خاصّ ائمّه بود و از بزرگترين مرثيه‌سرايان عاشورا به شمار مىرفت . قصيدهء ميميّهء « من لقلب متيّم مستهام . . . » او معروف است . وى در سال شهادت امام حسين « ع » به دنيا آمد و به بركت دعاى امام سجاد « ع » پايان عمرش ختم به شهادت شد . او كه مدّتى متوارى بود ، در ايّام خلافت مروان به شهادت رسيد و در همان كوفه در مقبرهء بنى اسد دفن شد . « 1 »\r\nامام باقر « ع » در حق او دعا فرمود كه : « لا زلت مؤيّدا بروح القدس ما ذببت عنّا اهل البيت » يعنى همواره تا زمانى كه از ما خاندان دفاع مىكنى ، مؤيّد به روح القدس باشى . از جمله ابيات قصيدهء هاشميات اوست دربارهء شهيد كربلا :\r\n قتيل بجنب الطّفّ من آل هاشم * فيا لك لحما ليس عنه مذبّب \r\n و منعفر الخدّين من آل هاشم * الا حبّذا ذاك الجبين المترّب « 2 » \r\nهمچنين روايت است كه در ايّام تشريق ، خدمت امام صادق « ع » رسيد و اجازه خواست كه دربارهء آن خاندان شعرى بخواند . حضرت اهل بيت را جمع كرد تا آنان هم بشنوند . كميت اشعار خود را خواند و حاضران گريستند . امام صادق دست به دعا بلند كرد و گفت : « اللّهم اغفر للكميت ما قدّم و ما اخّر و ما اسرّ و ما اعلن و اعطه حتّى يرضى » . « 3 »\r\nخدايا ، گذشته و آينده كميت را ببخشاى و از نهان و آشكار او در گذر و به او آن قدر عطا كن تا راضى گردد .\r\n\r\nكناسه\r\nنام محلّى در كوفه كه قبلا حالت بازارى و تجارى داشته و موقعيّت آن ، بين مسجد سهله و مسجد كوفه بوده است . افراد اعدامى را در اين مكان بر دار مىكشيدند . على « ع » در اين محلّه ، لشكر خود را سامان داده به جنگ صفّين شتافت . امام مجتبى « ع » نيز پس از شهادت پدر ، سپاه خود را در اينجا آماده كرد . ابن زياد هم كوفيان را در همين محل بسيج كرد و به جنگ حسين « ع » فرستاد .\r\n\r\n\r\n","description":"","footnote":"\r\n( 1 ) - الغدير ، ج 2 ، ص 195 ، سفينة البحار ، ج 2 ، ص 496 . دربارهء وى ، از جمله ر . ك : « كميت بن زياد ، شاعر العقيده » .\r\n( 2 ) - ادب الطفّ ، ج 1 ، ص 187 .\r\n( 3 ) - منتهى الآمال ، ج 1 ، ص 213 ( چاپ 1331 شمسى ) .\r\n","page_name":" 374 ","page_number":374},
  {"content":"\r\n\r\nبدن مسلم بن عقيل را در اين ميدان به دار كشيدند . پيكر انقلابى بزرگ « زيد بن على » نيز در همين مكان ، چهار سال به دار آويخته ماند . « 1 »\r\n\r\nكنانة بن عتيق تغلبى\r\nپيرمردى از شهداى كربلا كه در حملهء نخست به شهادت رسيد . وى از قهرمانان كوفه و از عابدان و قاريان آن شهر بود و در ايّامى كه سيّد الشهدا « ع » به كربلا رسيد ، خود را به آن حضرت رساند . نامش در زيارت ناحيهء مقدّسه هم آمده است . « 2 »\r\n\r\nكنج ويرانه - خرابهء شام\r\n\r\nكودك شش‌ماهه - على اصغر « ع »\r\n\r\nكوفه\r\nنام يكى از شهرهاى مهمّ عراق ، كه مركز هواداران اهل بيت « ع » و « مغرس شيعه » بوده است و على « ع » آنجا را بعنوان پايگاه حكومت خويش قرار داد . شهرى است با فضيلت كه احاديث متعدّدى در فضيلت آن نقل شده و طبق حديث امام صادق « ع » ، حرم امام على بن ابى طالب عليه السلام است و « طور سينين » در قرآن ، به آن تفسير شده است . « 3 » اين شهر ، در غرب نهر فرات بنا شده و بناى آن در زمان عمر بن خطاب و پس از فتح قادسيّه به دست سعد بن ابى وقّاص بود و در سالهاى بعد شكوفاتر شد . پيشتر به آن « كوفان » هم گفته مىشد . ريشهء لغوى آن ، به معناى گرد آمدن است ، چون بناى شهر دايره وار بوده ، كوفه نام نهاده شد . كوفه به معناى شنزار سرخ هم آمده است . « 4 »\r\nاين شهر ، پس از فتح سرزمين عراق به دست مسلمانان صدر اسلام ، مركز و پايگاهى نظامى براى نيروهاى مسلمان شد تا از آنجا به سوى شرق حركت كنند و در طول تاريخ ، موقعيّت سياسى و نظامى ويژه‌اى يافت . به آن « كوفة الجند » هم مىگفتند . در نزديكى كوفه ، « كربلا » محلّ زيست گروهى اندك بود كه به كار كشاورزى در منطقهء نزديك به آب مىپرداختند . « 5 »\r\n\r\n\r\n","description":"","footnote":"\r\n( 1 ) - عنصر شجاعت ، ج 1 ، ص 392 .\r\n( 2 ) - عنصر شجاعت ، ج 2 ، ص 295 .\r\n( 3 ) - سفينة البحار ، ج 2 ، ص 498 . احاديث مربوط به فضيلت كوفه در بحار الأنوار ، ج 97 ، ص 385 است .\r\n( 4 ) - مجمع البحرين ، طريحى ، واژه كوفه .\r\n( 5 ) - موسوعة العتبات المقدسه ، ج 8 ، ص 46 . براى آگاهى از نام محلّه‌ها ، قبايل ، تاريخچه ، اعصار گوناگون و موقعيّت جغرافيايى و محصولات و . . . آن رجوع كنيد به بحث مفصل و مفيد كتاب « عنصر شجاعت » ، خليل كمره‌اى ، ج 1 ، ص\r\n","page_name":" 375 ","page_number":375},
  {"content":"\r\n\r\nپس از امتناع امام حسين « ع » از بيعت با يزيد و حركت به سوى مكّه ، سران شيعه در كوفه نامه‌هاى دعوت به امام نوشتند . حضرت ، مسلم بن عقيل را به نمايندگى به كوفه فرستاد . كوفيان انقلابى با مسلم بيعت كردند ولى با آمدن ابن زياد ، اوضاع عوض شد و نگذاشتند امام به كوفه برسد . كوفه آن روز ، از بافت خاصّى تركيب يافته بود و مردم آن يك‌دست نبودند . هم هواداران اهل بيت و علاقه‌مندان به على « ع » و فرزندان او در كوفه مىزيستند ، هم گروههايى كه تفكّر خوارج را داشتند ، يا هواداران بنى اميّه در كوفه بودند .\r\nروحيّهء فرصت طلبى ، تبعيّت از زور ، زودباورى و تأثيرپذيرى از شايعات و تبليغات ، از ويژگيهاى ديگر جامعهء كوفه بود . پولدارترين افراد هم كه نبض مالى شهر را در دست داشتند ، همچون اشعث بن قيس ، عمرو بن حريث ، شبث بن ربعى از بازوان اصلى ابن زياد محسوب مىشدند . شهرى با عناصر مختلف و ساكنان ناهمگون و ناهمدل و اغلب مهاجر به آن شهر تازه تأسيس ، سبب شده بود كه ثبات سياسى نداشته باشد و همواره دستخوش امواج گردد . روح قبايلى و تعصّبهاى طايفگى در اقوام ساكن كوفه شديد بود و ابن زياد ، با تحت سلطه گرفتن بزرگان قبايل و عشاير ، براحتى توانسته بود اوضاع شهر را در كنترل خويش در آورد . اين بود كه آن همه دعوت و بيعت ، كارساز نشد و هزاران دست بيعتگر ، در برابر طوفان « ابن زياد » ، از هم گسيخت و حسين « ع » تنها ماند .\r\nحادثهء كربلا در نزديكى اين شهر اتفاق افتاد و سپاه يزيدى عموما از اين شهر براى جنگ با حسين « ع » آمدند . پس از عاشورا نيز ، اسراى اهل بيت وارد اين شهر شدند و زينب كبرى « ع » آنجا خطبه خواند و شادى كوفيان را به عزا مبدل ساخت . نهضت توّابين به رهبرى سليمان بن صرد و نيز قيام مختار در همين شهر به وقوع پيوست . مردم كوفه ، همانگونه كه در ركاب على « ع » در جنگ جمل و صفّين شركت داشتند ، همواره در فعاليّتهاى ضدّ اموى حضور چشمگير داشتند . اين شهر در تاريخ اسلام ، همواره دستخوش امواج سياسى ، انقلابها ، حوادث و آشوبها بوده است . حجر بن عدى ، با اصحاب پاكبازش در كوفه قيام كرد و به شهادت رسيد . عمرو بن حمق خزاعى ، در كوفه شهيد شد .\r\nميثم تمّار به دستور ابن زياد ، در كوفه به دار آويخته شد . رشيد هجرى نيز كه از ياران خالص على « ع » بود ، در آنجا به شهادت رسيد . جنايات و فجايع « حجّاج بن يوسف ثقفى »\r\n\r\n\r\n","description":"","footnote":"\r\n359 تا 411 . و فصل پنجم كتاب « تشيع در مسير تاريخ » ترجمهء سيد محمد تقى آيت اللهى ، نيز « الكوفة ، نشأة المدينة الإسلامية » ، هشام جعيط ، دار الطليعه ، بيروت .\r\n","page_name":" 376 ","page_number":376},
  {"content":"\r\n\r\nو كشتارهايش از شيعيان آل على در كوفه بود ، كه كسانى همچون قنبر ، كميل ، سعيد بن جبير و . . . به دست او به شهادت رسيدند . خروج زيد بن على بن الحسين « ع » و شهادتش در « كناسه » ، در اين شهر بود . قيامهاى سادات طباطبايى در نيمهء قرن دوم هجرى ، قيام ابن طباطباى علوى ، خروج ابى السرايا در زمان مأمون ، شورشهاى قرمطيان و . . . همه در اين شهر اتفاق افتاده است . قبر بزرگانى چون كميل ، خبّاب بن ارتّ ، اخنف بن قيس ، سهل بن حنيف انصارى و بسيارى ديگر در اين شهر است . « 1 »\r\nدر اين شهر ، « مسجد كوفه » از عظيمترين و مقدسترين مساجد و قطعه‌هاى روى زمين است . محلّ مسجد كوفه ، بنا به روايات ، خانهء آدم و نوح ، مصلّاى ابراهيم و مصلّاى حضرت مهدى « ع » و محلّ عصاى موسى و شجرهء يقطين و خاتم سليمان است و جايى است كه كشتى نوح از آنجا جريان يافته و قبور انبياء و مرسلين و اوصياء است و در مسجد كوفه ، « دكّة القضاء » ، محلّ قضاوتهاى امير المؤمنين قرار دارد . امام صادق « ع » دربارهء آن فرموده است : « . . . تربة تحبّنا و نحبّه ، اللّهم ارم من رماها و عاد من عاداها » « 2 » كوفه تربتى است كه ما را دوست دارد ، ما نيز آن را دوست داريم ، خدايا هر كه سوء قصد به آن كند به تير بلايش بزن و هر كه با آن دشمنى كند ، دشمنش باش .\r\n- كوفيان\r\n\r\nكوفيان\r\nمردم كوفه در تاريخ به بىوفايى و سست عهدى شهرت يافته‌اند ، تا آنجا كه گفته شده است « الكوفى لا يوفى » ، در شعارهاى مردم در انقلاب اسلامى ايران و جنگ تحميلى نيز گفته مىشد كه « ما اهل كوفه نيستيم ، على تنها بماند » . البتّه تغيير اوضاع كوفه را در دوران مسلم بن عقيل و بر سر كار آمدن ابن زياد و كنترل شديد شهر و سختگيرى نسبت به مردم و . . . را نيز نبايد ناديده گرفت ، كه مانع خروج هواداران سيد الشهدا « ع » براى يارى آن حضرت در كربلا شد ؛ ولى به هر حال ، تاريخ اسلام خاطرهء خوشى از عهد و پيمان مردم كوفه ندارد . « 3 »\r\n\r\n\r\n","description":"","footnote":"\r\n( 1 ) - براى آشنايى مفصّلتر با تاريخ كوفه ، ر . ك : « تاريخ الكوفه » سيد حسين براقى نجفى ، دار الأضواء ، بيروت ، « موسوعة المصطفى و العترة » ، محسن الشاكرى ، ج 2 ، ص 109 . و « سيماى كوفه » ، غلامرضا گلى زواره .\r\n( 2 ) - سفينة البحار ، ج 2 ، ص 499 .\r\n( 3 ) - در مورد كوفه و كوفيان ، ر . ك : « تاريخ الكوفه » ، سيد حسين البراقى ، ص 139 .\r\n","page_name":" 377 ","page_number":377},
  {"content":"\r\n\r\nاز ويژگيهاى روحى و اخلاقى جامعهء كوفى ، اينها را شمرده‌اند : تناقض در رفتار ، نيرنگ و تزلزل ، سركشى نسبت به واليان ، فرصت طلبى ، اخلاق ناپسند ، طمع و آزمندى ، شايعه‌پذيرى و تركيب يافتن مردم آن از قبايل مختلف با گرايشهاى قبايلى . « 1 » همينها سبب شد تا على « ع » از دست آنان خون دل بخورد و امام مجتبى « ع » بىوفايى ببيند و مسلم بن عقيل ، در اين شهر غريبانه به شهادت برسد و سيد الشهدا « ع » نزديك كوفه در كربلا در محاصرهء سپاه كوفه لب تشنه جان دهد . البته تركيب جمعيّتى اين شهر نيز ، چندان منسجم نبود . مردم خود اين شهر ، به اضافهء قبايلى از يمن مثل قضاعه ، غسّان ، بجيله ، خثعم ، كنده ، حضرموت ، ازد ، مذحج ، حمير ، همدان و نخع كه پس از بناى اين شهر از دورهء « سعد بن ابى وقاص » ساكن اين شهر شده و قدرت و نفوذى يافته بودند و جمعيّتى از نژاد فارس كه در كوفه مىزيستند ، سبب گرايشهاى مختلفى در مردم شده بود . از سردمداران اموى نيز برخى كوفه را در تحت نفوذ خود داشتند و مردم را به هوادارى بنى اميّه فرا مىخواندند و سلطهء اموى را گسترده و ريشه‌دار مىساختند .\r\nشيعيان اهل بيت نيز در كوفه كم نبودند ، امّا تشيّعشان در بعد خطبه‌هاى حماسى و نطقهاى پرشور و عواطف سرشار نسبت به خاندان پيامبر « ص » ، بيش از پيروى از خط سرخ آل على و پا نهادن در ميدانهاى درگيرى بود . بىآنكه بخواهيم سختگيريها و شدّت عمل امويان را در محدود ساختن يارى شيعيان نسبت به حسين بن على « ع » ناديده بگيريم ، از روحيّهء سستى و بىوفايى آنان نمىتوان بسادگى گذشت . حتّى جمعى از آنان با ديدن پيكرهاى حسين و يارانش در دم تيغها ، مىگريستند و دعا مىكردند كه خدايا پسر پيامبرت را يارى كن . يكى از خودشان بر آنان خروشيد كه چرا به جاى دعا ، به ياريش نمىشتابيد « هلّا تهبون الى نصرته بدل هذا الدّعاء ؟ » . « 2 »\r\n واى بر كوفه و بر رسم پذيرايى او * سست عهدى و رياكارى و خود رأيى او \r\n خاك عالم به سرش باد كه در خاك كشيد * هر كه بنشست سر خوان پذيرايى او \r\n رسم او غدر و دورنگى ، ره او كيد و نفاق * شش جهت پر شد از آوازهء رسوايى او « 3 » \r\n\r\n\r\n","description":"","footnote":"\r\n( 1 ) - با استفاده از « حياة الامام الحسين » ، باقر شريف القرشى ، ج 2 ، ص 420 .\r\n( 2 ) - همان ، ص 442 ، به نقل از « بلاذرى » .\r\n( 3 ) - محمد حسين بهجتى ( شفق ) .\r\n","page_name":" 378 ","page_number":378},
  {"content":"\r\n\r\n اى كوفه ! اى كتيبهء بيداد * وى گور داد خواهى و فرياد \r\n اى پايگاه بازى شيطان * وى شرح خاطرات پريشان \r\n خوردى فريب ديو هوى را * كشتى به جهل ، شير خدا را \r\n كشتى دو عاشق ازلى را * نشناختى حسين و على را \r\n پشت على ز درد تو خم شد * نام تو در فساد ، علم شد \r\n در هفت رنگ تفرقه ، طاقى * بيتوته‌گاه جهل و نفاقى \r\n اى جويبار جارى ناپاك * اى آبروى ريخته بر خاك . . . « 1 » \r\n- بىوفايى ، كوفه\r\n\r\nكهيعص\r\nاز حروف مقطّعهء قرآن در اوّل سورهء مريم . طبق برخى تفاسير ، اين حروف رمزى اشاره به حوادث يا فضايل يا مسائلى دارد كه اهل بيت به علم آن آگاهند . از جملهء تفسيرها و تأويلهاى اين حروف ، انطباق آن با حادثهء كربلاست . در روايات است : حضرت زكريا نام پنج تن آل عبا را از جبرئيل فرا گرفت و چون به نام امام حسين « ع » مىرسيد ، اندوهگين مىشد و اشك در چشمش مىآمد ، امّا با نامهاى ديگر ، اندوهش مىرفت . راز آن را از خداوند پرسيد . خداوند با « كهيعص » قصهء آن را خبر داد . « كاف » ، نام كربلاست ، « ها » ، كشته شدن عترت طاهره است ، « ياء » يزيد ستمگر ، قاتل حسين « ع » است ، « عين » عطش حسين « ع » و « صاد » صبر و مقاومت اوست . زكريّا سه روز در مصيبت حسين « ع » گريست و از خدا خواست كه فرزندى به او عطا كند و با محبّت او ، آزمايشش كند و آنگونه كه محمّد « ص » را در سوگ فرزندش به داغ نشاند ، او را هم داغدار كند . خداوند ، يحيى را به او عطا كرد . يحيى هم همچون حسين « ع » شش‌ماهه به دنيا آمد . « 2 » ميان يحيى بن زكريا و حسين بن على شباهتهاى ديگر نيز وجود دارد . سر هر دو مظلومانه بريده شده و سر هر دو در طشت و طبقى پيش طاغوت زمانشان نهاده شد .\r\n- مظلوم ، سر بريده ، ياد يحيى\r\n\r\n\r\n","description":"","footnote":"\r\n( 1 ) - از مثنوى غم‌آلود « كتيبهء بيداد » قادر طهماسبى ( فريد ) ، در سوگ على ، امام مظلوم « ع » .\r\n( 2 ) - تفسير البرهان ، ج 3 ، ص 3 ، بحار الأنوار ، ج 44 ، ص 223 . آيات ديگرى نيز به شهادت امام حسين « ع » تأويل شده است . ر . ك : بحار الأنوار ، ج 44 ، ص 217 باب « الآيات المؤوّلة لشهادته » .\r\n","page_name":" 379 ","page_number":379},
  {"content":"\r\n . \r\n","description":"","footnote":"","page_name":" 380 ","page_number":380},
  {"content":"\r\n\r\n\r\nگ\r\n\r\nگريز\r\nگريز زدن : گفتارى را منتهى به موضوع ديگر كردن ، مطلبى را به مطلب ديگر پيوستن با تناسب ، چنان كه روضه‌خوانان از حكايتى به واقعهء كربلا يا يكى از شهدا روند . « 1 »\r\nواعظان و روضه‌خوانان ، به تناسب بحث و گفتارى كه دارند ، مرثيهء خاصّى از كربلا را مىخوانند يا به مصيبت خاصّى از مصائب چهارده معصوم مىپردازند . مثلا اگر موضوع سخن دربارهء جوان يا كودك باشد ، مصيبت على اكبر يا على اصغر را مىخوانند و از مراسم دفن با شكوه كسى ، به بىغسل و بىكفن و دفن ماندن پيكر سيد الشهدا در كربلا منتقل مىشوند . اين انتقال از موضوع يا حادثهء خاص به واقعهء كربلا و امام حسين يا يكى ديگر از شهدا « گريز زدن » نام دارد . در حركتهاى حماسى و انقلابى نيز به صورتى ديگر گريز به صحراى كربلا زده مىشود و ياد آن حادثه ، سرمايهء الهام مىگردد . « بخاطر نشر شهادت و فلسفهء شهيدان است كه شيعه ، به بهانهء مرگ برادر و عمو و دايى و پسر خاله و پسر عمّه . . .\r\nياران و خويشاوندان را گرد مىكرده و يكباره به كربلا گريز مىزده‌اند و از حسين و شهيدان شيعه مىگفته‌اند . » « 2 »\r\n- عزادارى ، روضه ، آداب وعظ و منبر ، ذكر مصيبت\r\n\r\nگريه\r\n« چشم گريان ، چشمهء فيض خداست » . گريستن بر ابا عبد الله الحسين « ع » ثواب بسيار\r\n\r\n\r\n","description":"","footnote":"\r\n( 1 ) - لغت‌نامه ، دهخدا .\r\n( 2 ) - ياد و يادآوران ( چاپ حسينيهء ارشاد ) ، ص 43 .\r\n","page_name":" 381 ","page_number":381},
  {"content":"\r\n\r\nدارد . « 1 » فرشتگان ، پيامبران ، زمين و آسمان ، حيوانات صحرا و دريا هم بر عزاى حسين « ع » گريسته‌اند . « 2 » اشك ريختن ، نشانهء پيوند قلبى با اهل بيت و سيد الشهداست . اشك ، دل را سيراب مىكند ، عطش روح را بر طرف مىسازد و حاصل محبّتى است كه نسبت به اهل بيت حاصل مىشود . همدلى و هماهنگى روحى با ائمّه ، ايجاب مىكند كه در شادى آنان شاد و در غمشان محزون باشيم . اين نشان شيعه است كه « يفرحون بفرحنا و يحزنون لحزننا . . . » « 3 » قلبى كه مهر حسين « ع » را داشته باشد ، بىشك به ياد مظلوميّت و شهادت او مىگريد . اشك ، زبان دل و شاهد عشق است .\r\n آنچنان كز برگ گل ، عطر و گلاب آيد بيرون * تا كه نامت مىبرم از ديدهء آب آيد برون \r\n رشتهء الفت بود در بين ما ، كز قعر چاه * كى بدون رشته ، آب بىحساب آيد برون ؟ \r\n تا نسوزد دل ، نريزد اشك و خون از ديده‌ها * آتشى بايد كه خوناب كباب آيد برون \r\n مهر تو شيرازهء « امّ الكتاب » خلقت است * مشكل اين شيرازه از قلب كتاب آيد برون \r\n گر نباشد مهر تو دل را نباشد ارزشى * برگ بىحاصل شود گل ، چون گلاب آيد برون « 4 » \r\nگريستن در سوگ شهداى كربلا ، تجديد بيعت با عاشورا و فرهنگ شهادت و تغذيهء فكرى و روحى با اين مكتب است و اشك ريختن ، نوعى امضا كردن پيمان و قرار داد مودّت با سيد الشهداست . ائمّه شيعه ، گريستن بر مظلوميت اهل بيت و عزاى حسينى را تأكيد كرده و شهادت اشك را بر صداقت عشق ، پذيرفته‌اند . امام صادق « ع » فرموده است :\r\n« نزد هر كس كه ما ياد شويم و چشمانش اشك‌آلود شود ، حتى اگر به اندازهء بال مگسى باشد ، خداوند گناهانش را مىبخشايد ، هر چند چون كف دريا فراوان باشد . » « 5 » به گفتهء صائب :\r\n در سلسلهء اشك بود گوهر مقصود * گر هست ز يوسف خبر ، اين قافله دارد \r\nدستور امامان به گريستن بر امام حسين « ع » بسيار اكيد است . امام رضا « ع » به ريّان بن شبيب در حديث مفصّلى فرمود : « يا بن شبيب ! ان كنت باكيا لشىء فابك للحسين بن علىّ بن\r\n\r\n\r\n","description":"","footnote":"\r\n( 1 ) - احاديث ثواب و آثار گريه بر امام حسين « ع » را از جمله در بحار الأنوار ، ج 44 ، ص 279 تا 296 مطالعه كنيد .\r\n( 2 ) - سفينة البحار ، ج 1 ، ص 97 ، بحار الأنوار ، ج 45 ، ص 220 به بعد .\r\n( 3 ) - ميزان الحكمه ، ج 5 ، ص 233 .\r\n( 4 ) - اى اشكها بريزيد ، حسان ، ص 131 .\r\n( 5 ) - وسائل الشيعة ، ج 10 ، ص 391 .\r\n","page_name":" 382 ","page_number":382},
  {"content":"\r\n\r\nابى طالب فانّه ذبح كما يذبح الكبش . . . » . « 1 » اگر بر چيزى گريه مىكنى ، بر حسين بن على گريه كن ، كه او را همچون گوسفند ، سر بريدند . در حديث ديگرى فرموده است : « محرّم ، ماهى است كه مردم دورهء جاهليت جنگ در آن را ناروا مىدانستند ، ولى در اين ماه ، دشمنان ، خون ما را بناحق ريختند و هتك حرمت ما نمودند و فرزندان و بانوان ما را به اسارت گرفتند و به خيمه‌هاى ما آتش زدند و غارت كردند و در كار ما ، براى رسول خدا هيچ حرمتى را رعايت نكردند . روز حسين ( عاشورا ) پلكهاى ما را مجروح و اشكهايمان را جارى كرد و ما از سرزمين كربلا ، گرفتارى و رنج به ميراث برديم . پس بايد بر كسى همچون حسين ، گريه كنندگان بگريند ، كه گريه بر او ، گناهان بزرگ را هم فرو مىريزد . » « 2 »\r\nخود امام حسين « ع » فرموده است : « انا قتيل العبرة ، لا يذكرنى مؤمن الّا بكى » ، « 3 » من كشتهء اشكم ، هيچ مؤمنى مرا ياد نمىكند مگر آنكه ( بخاطر مصيبتهايم ) مىگريد . امام سجاد « ع » بيست سال بر امام حسين عليه السلام گريست و هرگز طعامى پيش او نمىگذاشتند مگر آنكه گريه مىكرد . « 4 » به فرمودهء امام صادق « ع » : هر ناله و گريه‌اى ناپسند و مكروه است ، مگر ناليدن و گريستن بر حسين عليه السلام : « كلّ الجزع و البكاء مكروه سوى الجزع و البكاء على الحسين » . « 5 »\r\nهم گريستن ، هم گرياندن ، هم خود را شبيه گريه كنندگان در آوردن ( تباكى ) پسنديده است و اجر دارد . اين همه فضيلت كه براى گريه بر حسين « ع » بيان شده و اينكه اشك چشم ، آتش دوزخ را فرو مىنشاند و غمگين شدن در سوگ شهيدان كربلا ايمنى از عذاب است ، در صورتى است كه گناه و فسق و آلودگى انسان در حدّى نباشد كه مانع رسيدن اين فيض الهى گردد . اشكى كه مبيّن پيوند عاطفى و رابطهء مكتبى و اتصال روحى با راه و فكر و خط ائمّه و سيد الشهداست ، حتما زمينه‌ساز پرهيز از گناه مىگردد . به تعبير شهيد مطهّرى : « گريه بر شهيد ، شركت در حماسهء او و هماهنگى با روح او و موافقت با نشاط او و حركت اوست . . . امام حسين « ع » بواسطهء شخصيّت عالىقدرش ، بواسطهء شهادت قهرمانانه‌اش ، مالك قلبها و احساسات صدها ميليون انسان است . اگر كسانى كه بر اين\r\n\r\n\r\n","description":"","footnote":"\r\n( 1 ) - بحار الانوار ، ج 44 ، ص 286 .\r\n( 2 ) - همان ، ص 283 .\r\n( 3 ) - همان ، ص 279 .\r\n( 4 ) - همان ، ج 46 ، ص 108 .\r\n( 5 ) - بحار الأنوار ، ج 45 ، ص 313 .\r\n","page_name":" 383 ","page_number":383},
  {"content":"\r\n\r\nمخزن عظيم و گرانقدر احساسى و روحى گمارده شدند ، يعنى سخنرانان مذهبى ، بتوانند از اين مخزن عظيم در جهت هم شكل كردن و همرنگ كردن و هم احساس كردن روحها با روح عظيم حسينى بهره‌بردارى صحيح كنند ، جهانى اصلاح خواهد شد . » « 1 » پس مهمّ ، شناخت فلسفهء گريه در راستاى احياى عاشورا و زنده نگهداشتن مراسم حسينى و فرهنگ كربلاست ، نه گناه كردن و آلودگى ، به اميد پاك شدن با چند قطره اشك ! معلوم نيست كه دل و جان آلوده ، آن همسويى را با امام داشته باشد كه با ياد مصائبش گريه كند .\r\nگريه در فرهنگ عاشورا ، سلاح هميشه برّانى است كه فرياد اعتراض به ستمگران را دارد . « اشك » ، زبان دل است و گريه ، فرياد عصر مظلوميّت . رسالت اشك نيز پاسدارى از « خون شهيد » است . امام خمينى « ره » فرمود : « هر مكتبى ، تا پايش سينه زن نباشد ، تا پايش گريه كن نباشد ، تا پايش توى سر و سينه زن نباشد حفظ نمىشود . . . » ، « 2 » « گريه كردن بر شهيد ، نگهداشتن ، زنده نگهداشتن نهضت است » ، « 3 » « گريه كردن بر عزاى امام حسين ، زنده نگهداشتن نهضت و زنده نگهداشتن همين معنى است كه يك جمعيت كمى در مقابل يك امپراطور بزرگ ايستاد . . . ، آنها از همين گريه‌ها مىترسند ، براى اينكه گريه‌اى است كه گريه بر مظلوم است ، فرياد مقابل ظالم است . » « 4 »\r\n هر چند نيست درد دل ما نوشتنى * از اشك خود ، دو سطر به ايما نوشته‌ايم « 5 » \r\nاشك ، سر فصل محبّت و مودّت است و برخاسته از عشقى است كه خداوند در دلها قرار داده كه نسبت به حسين بن على « ع » مجذوب مىشود . به فرمودهء رسول خدا « ص » :\r\n« انّ لقتل الحسين حرارة فى قلوب المؤمنين لا تبرد ابدا » . « 6 » براى شهادت حسين عليه السلام حرارت و گرمايى در دلهاى مؤمنان است كه هرگز سرد و خاموش نمىشود .\r\n كدام عاشق در اين ره در بلا نيست ؟ * كدامين دل شما را مبتلا نيست ؟ \r\n اگر در سوگتان شد ديده نمناك * اگر از عشقتان دل گشت غمناك \r\n گواه عشق ما اين ديده و دل * رساند « اشك » و « غم » ما را به منزل \r\n\r\n\r\n","description":"","footnote":"\r\n( 1 ) - شهيد ( ضميمهء قيام و انقلاب مهدى ) ، ص 124 و 125 .\r\n( 2 ) - صحيفه نور ، ج 8 ، ص 70 .\r\n( 3 ) - همان ، ج 10 ، ص 31 .\r\n( 4 ) - همان - ج 10 ، ص 31 .\r\n( 5 ) - صائب تبريزى .\r\n( 6 ) - جامع احاديث الشيعة ، ج 12 ، ص 556 .\r\n","page_name":" 384 ","page_number":384},
  {"content":"\r\n\r\n كنون ماييم و درد داغدارى * كنون ماييم و اشك و سوگوارى \r\n هنوز اشك عزا پيوسته جارى است * رواق چشممان آيينه كارى است \r\n غدير ما محرّم دارد امروز * محرّم ، بذر غم مىكارد امروز « 1 » \r\nامروز هم ، اشك و گريه ، رابط ما با حسين است و ما با شورى اشكهايمان ، سر سفرهء محبّت سيد الشهدا نشسته‌ايم و نمك‌پروردهء ابا عبد الله هستيم ، از اين رو ، اين مهر با شير مادر در جان ما وارد شده و با جان هم به در مىشود .\r\n- عزادارى ، مرثيه ، قتيل العبرات ، اشك\r\n\r\nگل باغ حسن - قاسم بن حسن « ع »\r\n\r\nگلوى بريده\r\n حلقى كه بود بوسه‌گه مصطفى مدام * آزرده‌اش ز خنجر فولاد كرده‌اى « 2 » \r\nپس از شهادت امام حسين « ع » ، سر مطهرش را از پيكر جدا كردند . تيغ بر حلقومى نهادند كه بوسه‌گاه رسول خدا « ص » بود . از اين رو ، لقب « ذبيح » بر آن حضرت داده‌اند و همچنين تعبير « مجزور الرأس » از زبان زينب كبرى نقل شده است . در برخى مقتلها آمده است كه حضرت زينب ، هنگام وداع جسد برادرش ، پيكر او را در آغوش گرفت ، لب بر حلقوم بريدهء سيد الشهدا « ع » نهاد و بوسيد و با آن بدن خونين وداع كرد . « 3 »\r\n آن سو نگران ، نگاه پيغمبر بود * خورشيد ، رسول آه پيغمبر بود \r\n اى تيغ پليد ، مىشكستى اى كاش * آن حنجره ، بوسه‌گاه پيغمبر بود « 4 » \r\n- سر امام حسين « ع »\r\n\r\nگنجينة الأسرار\r\n كيست اين پنهان مرا در جان و تن * كز زبان من همىگويد سخن \r\nشروع كتاب گنجينة الأسرار ، با شعر بالاست . مجموعه و منظومه‌اى بلند از شعر عرفانى حماسى ، در قالب مثنوى از عمّان سامانى ( م 1322 ) است ، در سوگ حسين « ع » و ماجراى عاشورا ، و از آثار برجستهء مرثيهء فارسى است و از ديد عرفانى به كربلا و قهرمانان و\r\n\r\n\r\n","description":"","footnote":"\r\n( 1 ) - از مثنوى « اهل بيت آفتاب » از مؤلف .\r\n( 2 ) - محتشم كاشانى .\r\n( 3 ) - معالى السبطين ، ج 2 ، ص 55 .\r\n( 4 ) - ساعد باقرى .\r\n","page_name":" 385 ","page_number":385},
  {"content":"\r\n\r\nحوادث آن نگريسته است . اين كتاب بارها به صورتهاى مختلف چاپ و منتشر شده است .\r\n\r\nگندم عراق\r\nيا گندم رى . عمر سعد ( فرمانده سپاه كوفه در كربلا ) در پاسخ به پيشنهاد سيد الشهدا « ع » كه او را از آلودن دست به خون خويش بر حذر مىداشت و عمر سعد بهانه‌هاى مختلفى مىآورد ، از جمله گفت : به من وعدهء حكومت رى داده شده است . حضرت او را نفرين كرد و فرمود : اميدوارم پس از مرگ من ، از گندم عراق « 1 » نخورى مگر اندكى . عمر سعد از روى استهزا گفت : « جو » آن هم مرا بس است ( فى الشّعير كفاية ) طبق نفرين امام ، عمر سعد به حكومت رى هم نرسيد و به دست مختار كشته شد . « 2 » در نقل ديگرى آمده است كه سالها پيش از عاشورا ، عمر سعد به آن حضرت گفته بود : برخى از سفيهان مىپندارند كه من تو را خواهم كشت . حضرت فرمود آنان سفيه نيستند ، بلكه بردباران و حليمانند ؛ ولى آنچه مايهء چشم روشنى است آن است كه پس از من از گندم عراق ، جز اندكى نخواهى خورد ، « 3 » كه اين ، پيشگويى آن حضرت از وقايع كربلاست .\r\n- حكومت رى ، عمر بن سعد\r\n\r\nگودال قتلگاه\r\nمحلّى كه سيد الشهدا « ع » در آخرين لحظات مقاومت ، از اسب بر زمين افتاد و شمر يا سنان فرود آمد و سر مطهّر امام را از پيكر جدا كرد . گويا نسبت به قسمتهاى ديگر ميدان كربلا ، پايين‌ترين جا بوده است . قتلگاه ، محلّ به شهادت رسيدن امام شهيدان است كه خون مطهرش بر خاك كربلا ريخت . در حال حاضر ، بيرون از حرم مطهّر آن حضرت ، سردابى وجود دارد كه محلّ شهادت او محسوب مىشود و سنگ مرمرى به بلندى نيم متر از سطح زمين ، به صورت قبر ، بر روى آن محل قرار دارد . اغلب در آن بسته است و گاهى براى اشخاص معينى باز مىكنند تا زيارت كنند .\r\n« در فكرم آن گودالم كه خون تو را مكيده است . هيچ گودالى چنين رفيع نديده بودم .\r\n\r\n\r\n","description":"","footnote":"\r\n( 1 ) - در معالى السبطين « گندم رى » آمده است .\r\n( 2 ) - مقتل الحسين ، مقرّم ، ص 248 ، مناقب ، ابن شهر آشوب ، ج 4 ، ص 55 .\r\n( 3 ) - اثبات الهداة ، ج 5 ، ص 199 و 210 .\r\n","page_name":" 386 ","page_number":386},
  {"content":"\r\n\r\nدر حضيض هم مىتوان عزيز بود ، از گودال بپرس » . « 1 »\r\n- مقتل ، تل زينبيه\r\n\r\nگوشواره\r\nپس از شهادت امام حسين « ع » ، سپاه كوفه به خيمه‌ها حمله كرده ، ضمن به آتش كشيدن آنها ، هر چه در خيمه‌ها بود غارت كردند و از گوشها و پاهاى اطفال ، گوشواره و خلخال بيرون آوردند . « 2 » از فاطمه صغرى ، دختر امام حسين « ع » نقل شده است كه پس از شهادت امام ، يكى از سواران سپاه عمر سعد به طرف او كه جلوى يكى از خيمه‌ها ايستاده بوده ، حمله‌ور مىشود و با نيزه بر او ضربتى مىزند كه بر زمين مىخورد ، آنگاه گوشواره از گوشش مىكند و خون جارى مىشود . « 3 » دربارهء امّ كلثوم نيز چنين نقل شده است « حتّى افضوا الى قرط كان فى اذن امّ كلثوم اخت الحسين « ع » فاخذوه و خرموا اذنها » . « 4 »\r\n- خلخال ، غارت خيمه‌ها\r\n\r\nگهواره\r\nسمبل حضور كودك شيرخوار در كربلا و شهيد شدن او با ستم يزيديان . در مرثيه‌ها ، تعزيه‌ها و شبيه‌خوانيها از اين سمبل استفاده مىشود تا از علىّ اصغر ، شش‌ماههء شهيد عاشورا ياد شود .\r\n\r\n\r\n","description":"","footnote":"\r\n( 1 ) - خطّ خون ، موسوى گرمارودى ، ص 140 .\r\n( 2 ) - حياة الامام الحسين ، ج 3 ، ص 301 .\r\n( 3 ) - بحار الانوار ، ج 45 ، ص 61 .\r\n( 4 ) - عوالم ( امام حسين ) ، ص 305 .\r\n","page_name":" 387 ","page_number":387},
  {"content":"\r\n . \r\n","description":"","footnote":"","page_name":" 388 ","page_number":388},
  {"content":"\r\n\r\n\r\nل\r\n\r\nلا ارى الموت الّا سعادة\r\n اندر آنجا كه باطل امير است * اندر آنجا كه حق سر به زير است \r\n اندر آنجا كه دين و مروّت * پايمال و زبون و اسير است \r\n راستى زندگى ناگوار است * مرگ ، بالاترين افتخار است \r\n زان شهيد سر از دست داده * زان فداكار در خون فتاده \r\n جاودان آيد اين بانگ پرشور * « لا ارى الموت الا سعاده » \r\n آرى ! آزادمردان بكوشند * بر ستمگر چون طوفان خروشند « 1 » \r\nاز آموزشهاى عاشورا ، گزيدن مرگ سرخ و شهادت ، بر زندگى مذلّت بار در كنار ظالمان است و اين گونه مردن ، حيات جاودانى است و آنگونه زيستن ، مرگى به صورت زندگى . سخن بالا ، جمله‌اى از خطبهء حماسى و الهام‌بخش سيد الشهدا « ع » در روز عاشورا است كه خطاب به ياران خويش فرمود و آغاز خطبه چنين است : « انّ الدنيا قد تنكّرت و تغيّرت . . . » تا آنجا كه مىفرمايد : « الا ترون انّ الحقّ لا يعمل به و انّ الباطل لا يتناهى عنه ، ليرغب المؤمن فى لقاء اللّه ، و انّى لا ارى الموت الّا سعادة و الحياة مع الظّالمين الّا برما » . « 2 »\r\n اكنون كه ديده هيچ نبيند به غير ظلم * بايد ز جان گذشت ، كزين زندگى چه سود ؟ \r\nفلسفهء بلندى كه سيد الشهدا « ع » در جملهء ياد شده بيان كرده است ، درس زندگى شرافتمندانه و با عزّت را مىآموزد و بدون آن باور متعالى ، انسان براى « زنده ماندن » تن به\r\n\r\n\r\n","description":"","footnote":"\r\n( 1 ) - از شعر ، « يا آزادگى ، يا شهادت » ، محمد حسين بهجتى ( شفق ) ، بهار آزادى ، ص 71 .\r\n( 2 ) - مناقب ، ابن شهر آشوب ، ج 4 ، ص 68 .\r\n","page_name":" 389 ","page_number":389},
  {"content":"\r\n\r\nهر ستم و خوارى مىدهد . اگر عاشورا ، مكتب آزادى است ، در سايهء همين تعاليم است .\r\n- زندگى ، آزادگى ، شهادت طلبى ، خطبه\r\n\r\nلاحق\r\nنام اسبى كه عبيد الله بن حرّ ، هنگام ملاقات با سيد الشهدا « ع » به آن حضرت تقديم كرد ، امام حسين نيز فرزندش على بن الحسين « ع » را بر آن سوار كرد . « 1 » معناى آن « از پى رونده ، دررسنده ، رسيده ، آنكه و آنچه در پى چيزى مىدود و به آن مىرسد » است . از اين رو به اسبهاى تند رو هم « لاحق » مىگفتند . اين نام براى اسبهاى تنى چند از معروفان عرب نيز به كار رفته است . « 2 »\r\n\r\nلا يوم كيومك يا ابا عبد اللّه « ع »\r\nاى ابا عبد الله ! هيچ روزى همچون روز تو ( عاشورا ) نيست . مضمون سخنى از زين العابدين « ع » است . روزى امام سجاد « ع » به پسر عباس « ع » نگاه كرد و گريست . ياد از روز احد كرد كه حمزه در آن كشته شد ، سپس ياد از موته كرد كه جعفر بن ابى طالب آنجا به شهادت رسيد . سپس فرمود : « لا يوم كيوم الحسين ، ازدلف اليه ثلاثون الف رجل يزعمون انّهم من هذه الأمّة كلّ يتقرّب الى اللّه عزّ و جلّ بدمه و هو باللّه يذكّرهم فلا يتّعظون حتّى قتلوه بغيا و ظلما و عدوانا . . . » ، « 3 » هيچ روزى چون روز حسين « ع » نيست ، كه سى هزار نفر بر ضدّ او گرد آمدند كه همه خود را از اين امّت مىپنداشتند و همه با ريختن خون او به خدا تقرّب مىجستند . او آنان را به ياد خدا مىانداخت ، امّا آنان پند نمىگرفتند ، تا آنكه او را از روى ستم و تجاوز و دشمنى كشتند . خداوند ، « عباس » را رحمت كند كه ايثار كرد و امتحان داد و جان خويش را فداى برادرش كرد . . . » « 4 » امام حسن مجتبى و امير المؤمنين « ع » نيز خطاب به سيد الشهدا « ع » فرموده‌اند : « لا يوم كيومك يا ابا عبد اللّه » « 5 » گرچه همهء شهادتها و مصيبتهاى اهل بيت پيامبر ، سنگين و اندوهبار است ، امّا آنچه در كربلا گذشت ، بالاترين داغ و سوگ بود و هيچ حادثه‌اى به دلخراشى عاشورا و هيچ امامى و شهيدى به مظلوميّت ابا عبد الله « ع » و فرزندان او نيست . اين است كه از جملهء فوق ، بعنوان تسلّاى خاطر\r\n\r\n\r\n","description":"","footnote":"\r\n( 1 ) - الحسين و السنّة ، سيد عبد العزيز طباطبايى ، ص 72 ، نقل از انساب الأشراف .\r\n( 2 ) - لغت‌نامه ، دهخدا .\r\n( 3 ) - ناسخ التواريخ ، ج 4 ، ص 73 ( به نقل از امالى صدوق ) ، بحار الأنوار ، ج 22 ، ص 274 .\r\n( 4 ) - معالى السبطين ، ج 2 ، ص 10 ، مناقب ، ابن شهر آشوب ، ج 4 ، ص 86 .\r\n( 5 ) - همان .\r\n","page_name":" 390 ","page_number":390},
  {"content":"\r\n\r\nداغديدگان هم استفاده مىشود و اين توصيهء ائمّه است كه هرگاه مصيبتى براى شما پيش آمد ، از عاشورا و مصائب اهل بيت « ع » ياد كنيد ، تا تحمّل داغ بر شما آسان شود .\r\nمرثيه‌خوانان نيز ، هرگاه از هر امامى روضه بخوانند ، يا از هر مصيبت جانگدازى ياد كنند ، در پايان با نقل جملهء بالا ، گريز به كربلا مىزنند ، كه بالاترين سوگهاست و به حق ، با توجّه به مصائب اهل بيت در كربلا ، هر غم و مصيبتى كوچك و قابل تحمّل مىشود .\r\n- گريز\r\n\r\nلباس كهنه - پيراهن كهنه\r\n\r\nلب و دندان - سر امام حسين « ع »\r\n\r\nلعبت هاشم بالملك\r\nاز جمله سخنانى است كه نشان دهندهء كفر باطنى و كينهء يزيد نسبت به پيامبر « ص » است . اشعارى است كه پس از شهادت حسين « ع » ، هنگامى كه عترت او را به اسارت به شام آورده بودند ، يزيد با غرور و سرمستى خواند و آرزو كرد كاش نياكانش كه در جنگ بدر كشته شدند ، زنده بودند و خونخواهى و انتقام يزيد را مىبيند ( ليت اشياخى ببدر شهدوا . . . ) تا آنجا كه به انكار وحى و رسالت پرداخته و مىگويد :\r\n لعبت هاشم بالملك فلا * خبر جاء و لا وحى نزل « 1 » \r\nهاشميان با حكومت بازى مىكردند ، نه خبرى ( از آسمان غيب ) آمده و نه وحى نازل شده است . اصل شعر از « ابن زبعرى » است ، ولى خواندن آن توسّط يزيد در چنان موقعيّتى ، هم عقيده بودنش را با مضمون آن نشان مىدهد ، در پى زمزمه كردن اين اشعار كفرآميز بود كه زينب « ع » خطبهء خويش را با آيهء  « ثُمَّ كانَ عاقِبَةَ الَّذِينَ أَساؤُا السُّواى أَنْ كَذَّبُوا بِآياتِ اللَّهِ وَ كانُوا بِها يَسْتَهْزِؤُنَ »  « 2 » آغاز كرد ( سرانجام بدكاران ، آن شد كه آيات الهى را تكذيب و مسخره كردند ! ) و نيز در ادامه ، آيهء  « وَ لا يَحْسَبَنَّ الَّذِينَ كَفَرُوا أَنَّما نُمْلِي لَهُمْ . . . »  « 3 »\r\nرا خواند ( كافران مپندارند كه اگر به آنان مهلت مىدهيم ، برايشان خوب است ، بلكه گناهانشان افزوده مىشود و براى آنان عذاب خوار كننده‌اى است ) و سراسر خطابهء آن بانو ، اثبات خروج يزيد از حريم اسلام و بىاعتقادى او به دين و اثبات كفر و فسق او در\r\n\r\n\r\n","description":"","footnote":"\r\n( 1 ) - حياة الامام الحسين ، ج 2 ، ص 187 ، ج 3 ، ص 377 .\r\n( 2 ) - روم ، آيه 10 .\r\n( 3 ) - آل عمران ، آيه 178 .\r\n","page_name":" 391 ","page_number":391},
  {"content":"\r\n\r\nملأ عام و حضور همگان است . در واقع ، حادثهء كربلا ، كفر پنهان امويان را آشكار و چهرهء واقعى آنان را براى مردم و تاريخ ، روشن ساخت و اين از ثمرات مهمّ عاشورا بود .\r\n- بنى اميّه ، فساد بنى اميّه\r\n\r\nلعنت بر يزيد\r\nاز سنّتهاى شيعى ، فرستادن درود و سلام بر حسين « ع » و لعنت بر قاتلان او هنگام آب نوشيدن است . لعن به معناى طرد از رحمت و دور كردن است . عرب ، هرگاه كسى تمرّد مىكرد ، او را از خود طرد مىكردند تا گناهان او دامن‌گيرشان نشود . « 1 »\r\nامام صادق عليه السلام ، به نقل داود رقّى ، آب خواست و نوشيد و چشمانش اشكبار شد ، سپس فرمود : لعنت خدا بر قاتل حسين ، هرگز بنده‌اى نيست كه آب بنوشد و حسين را ياد كند و قاتل او را لعنت كند ، مگر آنكه خداوند ، براى او صد هزار حسنه مىنويسد و صد هزار سيّئه از او محو مىكند . . . : « ما من عبد شرب الماء فذكر الحسين و لعن قاتله الّا كتب اللّه له مائة الف حسنة و حطّ عنه مائة الف سيّئة . . . » « 2 » و اين ، جزء فرهنگ عاشورايى مردم شده است و بر سقّاخانه‌ها مىنويسند : « آبى بنوش و لعنت حق بر يزيد كن » . لعنت بر يزيد و ابن زياد و شمر و ديگر عاملان و مباشران و زمينه‌سازان حادثهء عاشورا و قتل امام حسين « ع » در زيارتنامه‌هاى متعددى از جمله در زيارت عاشورا و وارث آمده است :\r\n« اللّهم العن يزيد خامسا و العن عبيد اللّه بن زياد و ابن مرجانة و عمر بن سعد و شمرا و آل ابى سفيان و آل زياد و آل مروان الى يوم القيامة » . « 3 »\r\n- سلام بر حسين ، آب ، ياد حسين هنگام آب نوشيدن ، لعنت و برائت\r\n\r\nلعنت و برائت\r\nاسلام ، دين تولّى و تبرّى است ، در كنار محبت و دوستى با خاندان پيامبر و مودّت نسبت به آنان و سلام و درود ، در زيارتنامه‌ها نسبت به اولياء خدا ، عنصر برائت و بيزارى و نفرت و نفرين نسبت به ظالمان و دشمنان حق است . بىتفاوت نبودن در برابر جنايتكاران و همسويى با رسول خدا ، ايجاب مىكند كه يك شيعهء عاشورايى نسبت به ستمگران ، بغض و عداوت و تبرّى داشته باشد و كسانى را كه قرآن لعن كرده است ، مورد لعن قرار\r\n\r\n\r\n","description":"","footnote":"\r\n( 1 ) - مجمع البحرين .\r\n( 2 ) - اسرار الشهادة ، فاضل دربندى ، ص 77 ، مناقب ، ابن شهر آشوب ، ج 4 ، ص 87 .\r\n( 3 ) - زيارت عاشورا ، مفاتيح الجنان ، ص 458 .\r\n","page_name":" 392 ","page_number":392},
  {"content":"\r\n\r\nدهد . لعن ، نشان اوج تنفّر و انزجار از چهره‌هاى ملعون است .\r\nدر لعنتها و برائتهايى كه در زيارتنامهء شهدا و ائمّه آمده ، با بيان زشتيها ، فسادها ، تحريفها ، ستمها ، گردنكشيها ، صف‌آرايى در مقابل جناح حق ، نپذيرفتن طاعت ائمّه و مخالفت با رهبران الهى آميخته است و لعن آنان ، طرد نمايندگان اين خطّ در هميشه و همه جاى تاريخ است .\r\nدر حادثهء كربلا ، كسانى در قتل دست داشتند ، كسانى هم راضيان ، ساكتان ، هتك حرمت كنندگان ، زمينه‌سازان ، فرمانبرداران بوده‌اند و همه ملعون و مطرودند ، و نيز آنان كه حسين بن على « ع » را خوار كردند و ندايش را شنيدند و پاسخ ندادند . در فراز ديگرى پايه‌گذاران ظلم به اهل بيت ، كنارزنندگان اهل بيت از جايگاه اصلىشان ، قاتلان اهل بيت ، زمينه‌سازان آن قتل ، پيروان و هواداران قاتلان ، لعنت شده‌اند : « اسرجت ، الجمت ، تهيّأت . . . » در زيارتى ، لعن بر ظالمين آل محمد ، لعن بر ارواحشان ، ديارشان و قبورشان شده است : « و العن ارواحهم و ديارهم و قبورهم » . ( زيارت عاشوراى غير معروفه ، مفاتيح الجنان )\r\nموالات با حسين و برائت از ظالمان به او ، پايهء تقرّب به خدا و رسول و امير المؤمنين و فاطمه و حسن و حسين « عليهم السلام » است : « يا ابا عبد الله ! انّى اتقرّب الى اللّه و الى رسوله و الى امير المؤمنين و الى فاطمة و الى الحسن و اليك بموالاتك و بالبراءة ممّن اسّس اساس ذلك . . . » . « 1 »\r\n- زيارتنامه ، لعنت بر يزيد\r\n\r\nلهفان\r\nستمديده ، مضطرّ دادخواه ، اندوهگين ، ملهوف . « 2 » لهفان از القاب سيد الشهدا « ع » است كه در حديث امام باقر « ع » آمده است : « انّ الحسين صاحب كربلا قتل . . . لهفانا » « 3 »\r\n- اوصاف سيد الشهدا « ع »\r\n\r\nلهوف\r\n« اللهوف على قتلى الطّفوف » ، به معناى آه و ناله بر كشتگان كربلا ، نام كتاب مقتلى\r\n\r\n\r\n","description":"","footnote":"\r\n( 1 ) - زيارت عاشورا ، از جمله ر . ك : صلوات خاصّ امام حسن و امام حسين « ع » بحار الأنوار ، ج 91 ، ص 5 .\r\n( 2 ) - لغتنامهء دهخدا .\r\n( 3 ) - كامل الزّيارات ، ص 168 .\r\n","page_name":" 393 ","page_number":393},
  {"content":"\r\n\r\nاست دربارهء شهداى كربلا كه از تأليفات مشهور سيد بن طاووس ، على بن موسى بن محمد بن طاووس ( 589 - 664 ه ) مىباشد . اين كتاب به فارسى نيز ترجمه شده است ، به نام « آهى سوزان بر مزار شهيدان » از سيد احمد فهرى .\r\n- مقتل\r\n\r\nليلى\r\nليلى دختر ابو مرّة ثقفى ، همسر امام حسين « ع » و مادر على اكبر ، از زنان فاضل عصر خويش بوده است . « 1 » بر خلاف آنچه مشهور است ، در كتابهاى معتبر و مقتلها نامى از ايشان در جريانات كربلا ، كوفه و شام نيست . « 2 »\r\n- على اكبر « ع »\r\n\r\n\r\n","description":"","footnote":"\r\n( 1 ) - لغت‌نامه ، دهخدا .\r\n( 2 ) - منتهى الآمال ، ج 1 ، ص 335 .\r\n","page_name":" 394 ","page_number":394},
  {"content":"\r\n\r\n\r\nم\r\n\r\nماتم\r\nماتم ، مأتم ، مآتم و . . . به معناى عزادارى و مصيبت و عزاست . اصل آن به معناى محلّ تجمّع زنان و مردان در غم و شادى است ، « 1 » امّا به مراسمى هم كه در سوگوارى امام حسين « ع » برگزار مىشود ، مىگويند . به محلّ عزادارى ، عزاخانه ، ماتم‌سرا و ماتمكده هم گفته مىشود . به برگزار كردن آيين سوگوارى ، ماتم گرفتن و به ماتم نشستن مىگويند . در آداب اسلامى ، اقامهء عزا براى متوفّى و رسيدگى به بازماندگان و تغذيهء داغديدگان آمده است . « 2 » دربارهء سيد الشهدا « ع » روايات بسيارى آمده است كه براى آن حضرت در ملكوت اعلا ماتمها برگزار شد . در زيارت مىخوانيم : « و اقيمت عليك المآتم فى اعلى علّيّين » . « 3 »\r\nاسيران اهل بيت « ع » چون به شام برده شدند و وارد دربار يزيد گشتند ، خاندان اموى هم براى شهداى كربلا ماتم برپا كردند . « 4 » امّ سلمه نيز ، پس از خبر يافتن از شهادت امام حسين « ع » توسّط آن شيشهء پر از خاك كه به خون تبديل شده بود ، آن روز را روز ماتم و نوحه بر حسين « ع » قرار داد . « 5 » به روايت امام صادق « ع » ، پس از شهادت ابا عبد الله ، همسر او\r\n\r\n\r\n","description":"","footnote":"\r\n( 1 ) - مجمع البحرين ، طريحى .\r\n( 2 ) - ر . ك : « بحار الأنوار » ، ج 79 ، ص 71 تا 113 « باب التعزية و المآتم » كه به آداب و سنن مربوط به ماتم و تعزيت گويى و سوگوارى پرداخته است .\r\n( 3 ) - بحار الأنوار ، ج 98 ، ص 241 و 323 .\r\n( 4 ) - همان ، ج 45 ، ص 143 و 155 .\r\n( 5 ) - همان ، ص 231 .\r\n","page_name":" 395 ","page_number":395},
  {"content":"\r\n\r\nماتم براى او برپا داشت و از ماده‌اى براى اشكبار شدن چشمانش استفاده مىكرد . « 1 »\r\nعظيم‌ترين ماتم تاريخ ، همان حادثهء جانگداز كربلاست كه هرگز از شور و سوز آن كاسته نمىشود . به قول محتشم :\r\n باز اين چه شورش است كه در خلق عالم است * باز اين چه نوحه و چه عزا و چه ماتم است \r\nايّام عاشورا براى شيعه ، فصل گريستن و به عزاى حسينى نشستن است و اين سنّت دينى مايهء بقاى ياد حماسه‌سازان عاشورا گشته است . عاشورا براى پيروان اهل بيت ، روز غم و اندوه و براى جفاكاران مخالف عترت ، روز شادى بوده است . سرزمين شام و عراق در اين زمينه دو روش مخالف هم داشته است ، سيّد رضى در يكى از اشعارش از سوگواريهاى سرزمين عراق ياد مىكند كه شاميان ، همانها را روز عيد و جشن مىدانستند :\r\n كانت مآتم بالعراق تعدّها * امويّة بالشّام من اعيادها » « 2 » \r\nحضرت سجاد « ع » نيز در شعرى از سختيهاى روزگارشان پس از عاشورا و محنتهاى جانكاه آن روزگار سخن مىگويد ، از جمله مىفرمايد :\r\n يفرح هذا الورى بعيدهم * و نحن اعيادنا مآتمنا « 3 » \r\nاين مردم به عيدشان خوش‌حال مىشوند ، در حالى كه عيدهاى ما ، سوگ و ماتم ماست .\r\nاين مضمون همان سخن معروف است كه : « بنى اميّه براى ما عيد نگذاشتند » .\r\n- عزادارى ، مجالس حسينى ، تكيه ، گريه ، جامهء سياه ، سياه‌جامگان\r\n\r\nماريه ، بنت سعد\r\nماريه ، به معناى سپيد درخشان رنگ تابان بدن . « 4 » ماريه دختر سعد ، بانوى شجاع و شيعى از مردم بصره بود كه خانه‌اش پايگاه تجمّع شيعه در اين شهر محسوب مىشد .\r\nفضايل و تعاليم اهل بيت از آنجا منتشر مىگشت . در ايام نهضت كربلا ، عدّه‌اى كه به اين خانه تردّد داشتند ، براى يارى امام حسين « ع » به كوفه رفتند . « 5 »\r\n\r\nمالك بن دودان\r\nاز شهداى عاشوراست . هنگامى كه به ميدان رفت ، چنين رجز مىخواند :\r\n\r\n\r\n","description":"","footnote":"\r\n( 1 ) - همان ، ص 170 ، فروع كافى ، ج 1 ، ص 466 .\r\n( 2 ) - بحار الأنوار ، ج 45 ، ص 250 .\r\n( 3 ) - همان ، ج 46 ، ص 92 .\r\n( 4 ) - لغت‌نامه ، دهخدا .\r\n( 5 ) - حياة الامام الحسين ، ج 2 ، ص 328 .\r\n","page_name":" 396 ","page_number":396},
  {"content":"\r\n\r\n اليكم من مالك الضّرغام * ضرب فتى يحمى عن الكرام \r\n يرجو ثواب اللّه ذى الأنعام « 1 » \r\n\r\nمالك بن عبد الله جابرى\r\nاز شهداى كربلاست ، وى و برادرش سيف بن حارث بن سريع ، در كربلا به حسين بن على « ع » پيوستند و عصر عاشورا ، در لحظاتى كه سپاه كوفه به خيمه‌گاه امام حسين « ع » نزديك شده بودند ، اجازهء ميدان گرفته ، جنگيدند و شهيد شدند . « 2 »\r\n- سيف بن حارث\r\n\r\nمالك بن نضر ارحبى\r\nوى به اتفاق ضحّاك بن عبد الله مشرقى در مسير راه كربلا با سيد الشهدا « ع » ديدار كردند . امام از آنان دعوت به يارى كرد . آن دو به بهانهء قرض داشتن و سركشى به خانواده ، رفتند و توفيق حضور در حماسهء عاشورا نيافتند .\r\n- ضحّاك بن عبد اللّه\r\n\r\nماه بنى هاشم - عباس بن على « ع »\r\n\r\nماهيّت قيام كربلا\r\nبراى حفظ هويّت نهضت عاشورا و اهداف آن ، بايد « ماهيّت » آن را خوب شناخت .\r\nماهيّت قيام امام حسين « ع » را از منابع مستند و خدشه‌ناپذير زير مىتوان شناخت :\r\nالف : خطبه‌هاى امام و اهل بيت ، كه در مكّه و بين راه حجاز و عراق و در كربلا و پس از آن در كوفه ، شام و مدينه ايراد شده است .\r\nب : سخنانى كه امام ، در پاسخ به پرسشها ، پيشنهادها و خيرخواهيهاى اين و آن ، در طول نهضت بيان كرده است .\r\nج : رجزهايى كه امام و اصحاب او ، روز عاشورا در مقابل دشمن خوانده‌اند و همهء آنها در مآخذ معتبر ثبت شده است .\r\nد : نامه‌هايى كه ميان امام و مردم كوفه و بصره ردّ و بدل شده است ، نامه‌هاى يزيد به ابن زياد ، ابن زياد به يزيد و عمر سعد ، نامه‌هاى عمر سعد به ابن زياد ، ابن زياد به حاكم مدينه و . . .\r\n\r\n\r\n","description":"","footnote":"\r\n( 1 ) - مناقب ، ابن شهر آشوب ، ج 4 ، ص 104 .\r\n( 2 ) - عنصر شجاعت ، ج 2 ، ص 130 .\r\n","page_name":" 397 ","page_number":397},
  {"content":"\r\n\r\nاز مجموع اين منابع و اسناد مكتوب و موجود ، مىتوان اهداف ، ماهيّت ، ديدگاههاى طرفين را به دست آورد . در عين حال مىتوان گفت نهضت امام حسين « ع » چهار بعد داشت : ويران كردن ، ساختن ، تجديد و آفريدن و ابداع . امّا توضيح مختصر اين ابعاد :\r\n« ويران كردن » : در هم شكستن و ويران كردن هيكل و اسكلتى كه به امويان امكان داده بود به اسم « دين » ، ستمگرى كنند و به نام خلافت ، كاخهاى عياشى خود را بر استخوانها و جمجمه‌هاى محرومان و آزاديخواهان بنا كنند و آزاد مردان را از صحنه كنار بزنند يا به شهادت برسانند . انقلاب كربلا ، بنيان ستم و تحميق و تزوير را در هم شكست و پايه‌هاى آن را متزلزل ساخت .\r\n« ساختن » : دميدن روح شهامت و بيدارى در كالبد جامعهء اسلامى و پروراندن نسلى خداجوى و شهادت طلب و ستيزه‌گر با سلطهء ستم ، به دليل حركتهاى انقلابى پس از عاشورا .\r\n« تجديد » : ارزشهاى اسلامى كه با نقشه‌ها و توطئه‌هاى بنى اميّه كهنه و فراموش شده و مفاهيم دينى كه به دست آنان تحريف گشته بود ، دوباره احيا شد . ديدگاه اصلى دين دربارهء حكومت و حاكم و بيت المال و حقوق مردم مطرح گشت و بناى عقيده و ايمان ، روحى تازه يافت و تحريفها زدوده گشت و روحهاى كوچك ، آن عظمت را يافتند كه در برابر طاغوت بايستند و امر به معروف و نهى از منكر كنند .\r\n« ابداع » : نمونه‌هاى زنده و بزرگ و قهرمان براى بشريّت ساخته شد كه همواره خار سر راه متجاوزان به حقوق محرومان بودند و ايجاد يك خطّ آزاديبخش كه با روح تقوا و اخلاص خدايى اشباع شده بود ، خطّى كه در طول تاريخ ، خواب از چشم جباران متكبّر ربوده ، و بستر نرمشان را خشن ساخت . اين خطّ ، در سايهء ايجاد هويّت جديد انسانى و اسلامى در جامعه پديد آمد و امام حسين « ع » به همهء انسانها ، حتى غير مسلمانان ، درس آزادگى و غيرت داد .\r\nماهيّت قيام كربلا ، امر به معروف و نهى از منكر و احياء سنت پيامبر « ص » بود . نيز جهاد در راه مبارزه با جهالت و گمراهى و سرگردانى ، كه در زيارت آن حضرت مىخوانيم :\r\n« و بذل مهجته فيك حتّى استنقذ عبادك من الجهالة و حيرة الضّلالة » . « 1 » دست يافتن به اين\r\n\r\n\r\n","description":"","footnote":"\r\n( 1 ) - مفاتيح الجنان ، ص 448 ( زيارت امام حسين در عيد فطر و قربان ) .\r\n","page_name":" 398 ","page_number":398},
  {"content":"\r\n\r\nهدف ، نثار « خون » لازم داشت كه در عاشورا انجام يافت . و تفسير « خون » و رسواگرى ظالم لازم داشت كه با برنامهء اسراى اهل بيت تحقّق يافت . در خون شهداى كربلا و سيد الشهدا « ع » ، قيامت و رسالت و آزادگى نهفته بود . و اين محتوا چه خوب در اين اشعار « حسين الأعظمى » بازگو شده است :\r\n شهيد العلى ما انت ميت و انّما * يموت الّذى يبلى و ليس له ذكر \r\n و ما دمك المسفوك الّا قيامة * لها كلّ عام يوم عاشورا حشر \r\n و ما دمك المسفوك الّا رسالة * مخلّدة لم يخل من ذكرها عصر \r\n و ما دمك المسفوك الّا تحرّر * لدنيا طغت فيها الخديعة و المكر \r\n و هدم لبنيان على الظّلم قائم * بناه الهوى و الكيد و الحقد و الغدر « 1 » \r\nو اين اهداف و آرمانها در فارسى چنين سروده شده است :\r\n بزرگ فلسفهء قتل شاه دين اين است * كه مرگ سرخ به از زندگى ننگين است \r\n حسين مظهر آزادگى و آزادى است * خوشا كسى كه چنينش مرام و آيين است \r\n نه ظلم كن به كسى نى به زير ظلم برو * كه اين مرام حسين است و منطق دين است \r\n همين نه گريه بر آن شاه تشنه لب كافى است * اگر چه گريه بر آلام قلب تسكين است \r\n ببين كه مقصد عالى وى چه بود اى دوست * كه درك آن سبب عزّ و جاه و تمكين است \r\n ز خاك مردم آزاده بوى خون آيد * نشان شيعه و آثار پيروى اين است « 2 » \r\nيكى از زيباترين سروده‌هايى كه ماهيت و حوادث و چهره‌ها را در قيام عاشورا ترسيم كرده است ، از حبيب الله قاآنى شيرازى ( م 1208 ) به صورت سؤال و جواب است :\r\n بارد چه ؟ خون ! كه ؟ ديده ، چه سان ؟ روز و شب ! چرا ؟ * از غم ، كدام غم ؟ غم سلطان كربلا ! \r\n نامش چه بد ؟ حسين ! ز نسل كه ؟ از على ! * مامش كه بود ؟ فاطمه ! جدّش كه ؟ مصطفى \r\n چون شد ؟ شهيد شد ! به كجا ؟ دشت ماريه * كى ؟ عاشر محرّم ! پنهان ؟ نه ، بر ملا \r\n شب كشته شد ؟ نه ، روز ، چه هنگام ؟ وقت ظهر * شد از گلو بريده سرش ؟ نى ، نى ، از قفا ! \r\n سيراب كشته شد ؟ نه ! كس آبش نداد ؟ داد ! * كه ؟ شمر ، از چه چشمه ! ز سرچشمهء فنا ! \r\n مظلوم شد شهيد ؟ بلى ! جرم داشت ؟ نه ! * كارش چه بُد ؟ هدايت ! يارش كه بُد ؟ خدا \r\n اين ظلم را كه كرد ؟ يزيد ! اين يزيد كيست ؟ * ز اولاد هِند ، از چه كس ؟ از نطفهء زنا \r\n\r\n\r\n","description":"","footnote":"\r\n( 1 ) - مأساة الحسين « ع » ، عبد الوهّاب الكاشى ، ص 29 .\r\n( 2 ) - خوشدل تهرانى .\r\n","page_name":" 399 ","page_number":399},
  {"content":"\r\n\r\n خود كرد اين عمل ؟ نه ، فرستاد نامه‌اى * نزد كه ؟ نزد زادهء مرجانهء دغا \r\n ابن زياد ، زادهء مرجانه بُد ؟ نَعَم * از گفتهء يزيد تخلّف نمود ؟ لا ! \r\n اين نابكار كشت حسين را به دست خويش ؟ * نه ، او روانه كرد سپه سوى كربلا \r\n مير سپه كه بُد ؟ عمر سعد ! او بريد * حلق عزيز فاطمه ؟ نه ، شمر بىحيا \r\n خنجر بريد حنجر او را نكرد شرم ؟ * كرد ، از چه پس بريد ؟ نپذيرفت از او قضا \r\n بهر چه ؟ بهر آنكه شود خلق را شفيع * شرط شفاعتش چه بود ؟ نوحه و بكا \r\n كس كشته شد هم از پسرانش ؟ بلى ، دو تن * ديگر كه ؟ نُه برادر ! ديگر كه ؟ اقربا \r\n ديگر پسر نداشت ؟ چرا داشت ، آن كه بود ؟ * سجّاد ! چون بُد او ؟ به غم و رنج ، مبتلا \r\n ماند او به كربلاى پدر ؟ نى ، به شام رفت * با عزّ و احتشام ؟ نه ، با ذلّت و عنا ! \r\n تنها ؟ نه با زنان حرم ، نامشان چه بود ؟ * زينب ، سكينه ، فاطمه ، كلثوم بينوا \r\n بر تن لباس داشت ؟ بلى ، گَردِ روزگار * بر سر عمامه داشت ؟ بلى ، چوب اشقيا \r\n بيمار بُد ؟ بلى ! چه دوا داشت ؟ اشك چشم * بعد از دوا غذاش چه بد ؟ خون دل غذا \r\n كس بود همدمش ؟ بلى اطفال بىپدر * ديگر كه بود ؟ تب ، كه نمىگشت از او جدا \r\n از زينت زنان چه به جا مانده بد ؟ دو چيز * طوق ستم به گردن و خلخال غم به پا ! \r\n گبر اين ستم كند ؟ نه ! يهود و مجوس ؟ نه * هندو ؟ نه ! بت‌پرست ؟ نه ! فرياد از اين جفا \r\n « قاآنى » است قايل اين شعرها ؟ بلى * خواهد چه ؟ رحمت . از كه ؟ ز حق ! كى ؟ صف جزا « 1 » \r\n- اهداف نهضت عاشورا ، آثار و نتايج نهضت عاشورا ، عاشورا و امر به معروف ، رجز ، فرهنگ عاشورا ، درسهاى عاشورا\r\n\r\nمثير الأحزان\r\nبرانگيزانندهء اندوهها ، نام كتاب مقتل معروفى است از شيخ نجم الدّين جعفر بن محمد بن جعفر حلّى ، معروف به « ابن نما » ، متوفّاى 645 ق . به همين نام ، كتاب ديگرى در مقتل و مناقب از « صاحب جواهر » وجود دارد . « 2 »\r\n- مقتل ، كتابشناسى عاشورا\r\n\r\nمجالس حسينى\r\nمحفلها و مجلسهايى كه در سوگ حسينى و براى احياى خاطرهء عاشورا ، در مساجد و\r\n\r\n\r\n","description":"","footnote":"\r\n( 1 ) - معصوم پنجم ، جواد فاضل ، ص 337 .\r\n( 2 ) - الذريعة الى تصانيف الشيعة ، شيخ آقا بزرگ تهرانى ، ج 19 ، ص 349 .\r\n","page_name":" 400 ","page_number":400},
  {"content":"\r\n\r\nحسينيّه‌ها و منازل ، در ايّام عاشورا يا در روزهاى ديگر در طول سال برگزار مىشود و از پربركت‌ترين آثار شهادت ابا عبد اللّه « ع » و زمينهء مناسبى براى تبليغ و موعظه و تقويت آگاهى مردم به دين و علايق مذهبى است و در روايات نيز تأكيده شده كه چنين مجالسى همواره برپا شود . طبق روايات ، براى سيد الشهدا « ع » مجالس متعدّدى از سوى فرشتگان ، جنّيان ، كرّوبيان ، انبياى پيشين ، رسول خدا و ائمه ( ص ) برگزار شده كه بر شهادت مظلومانهء آن حضرت گريسته‌اند . همچنين مجالسى كه پس از حادثهء عاشورا در كربلا ، كوفه ، شام ، دير راهب ، مدينه ، مكّه و . . . در همان سال حادثه برگزار شده است . مرحوم شيخ جعفر شوشترى بطور مبسوط ، به توضيح اين مجالس پرداخته است و در هر كدام ، مرثيه خوان ، گريه‌كننده ، زمان و محلّ آن را توضيح داده است . « 1 » كلّ اين مجالس را به پنج دسته ، تقسيم كرده است :\r\n- مجالسى كه قبل از خلقت آدم ، برگزار شده است .\r\n- مجالسى كه بعد از آدم و قبل از تولّد امام حسين « ع » برگزار شده است .\r\n- مجالسى كه قبل از شهادتش برگزار شده است .\r\n- مجالسى كه بعد از شهادتش در دنيا برگزار شده است .\r\n- مجالسى كه پس از فناى دنيا ، در قيامت برپا خواهد شد .\r\n« مجالس حسينى » نيز ، نام كتابى از على محمد على دخيّل است ( ترجمهء مصطفى خبّازان ) كه مجموعه‌اى از مقالات ، دربارهء چهارده معصوم و معارف اهل بيت « ع » است .\r\nهمچنانكه « مقتل » نام نوعى از كتابها در شهادت امام حسين « ع » است ، مجلس و مجالس نيز نوعى كتب است كه بخش بخش به بيان فضايل و مسائل مربوط به سيد الشهدا مىپردازد و براى وعّاظ نوشته مىشود كه از روى آن منبر روند و مطالبش را براى حاضران بگويند ، به اين نام كتب متعدّدى نگاشته شده است . از جمله « المجالس الحسينيّه » كه كتابى فارسى در اسرار شهادت امام حسين « ع » است . از نظام العلماء ميرزا رفيع تبريزى ( م 1336 ) . « 2 »\r\n- عزادارى ، مرثيه ، مجلس\r\n\r\n\r\n","description":"","footnote":"\r\n( 1 ) - الخصائص الحسينيّه ، شوشترى ، ص 102 تا 137 .\r\n( 2 ) - الذريعة الى تصانيف الشيعة ، ج 19 ، ص 359 .\r\n","page_name":" 401 ","page_number":401},
  {"content":"\r\n\r\n\r\nمجلس\r\nمحلّ نشستن ، مدت زمان نشستن ، در اصطلاح وعظ و مرثيه‌خوانى ، محفلى كه در آن به سخنرانى ، وعظ و ذكر مصيبت مىپردازند ( - مجالس حسينى ) و در اصطلاح تعزيه و شبيه‌خوانى ، بخشى از مقتل و واقعهء عاشورا يا صحنه‌هاى ديگر تاريخ اسلام ، كه در يك نوبت به صورت نوحه‌خوانى و تعزيه ، اجرا مىشود . چون اجراى تعزيه در يك تكيه يا مجلس بوده ، يك صحنه از وقايع عاشورا كه نمايش داده مىشد به آن مجلس مىگفتند و تدوين‌كننده و محرّر اين گونه متون را « مجلس نويس » مىخواندند و گوينده و خوانندهء آن مباحث و مجالس را « مجلس خوان » . مجلس دو طفلان مسلم ، مجلس قاسم ، مجلس حضرت عباس ، مجلس غارت خيمه‌ها و . . . از اين گونه مجالس است .\r\n- تعزيه ، مجالس حسينى ، مقتل\r\n\r\nمجمع بن عبد اللّه عائذى\r\nوى از شهداى كربلا در حمله اول است . « 1 » از قبيلهء مذحج و اهل يمن بود . در مسير كوفه ، در منزلگاه « زباله » به سيد الشهدا « ع » پيوست و در ركاب امام به كربلا آمد . نامش در زيارت ناحيهء مقدّسه هم آمده است . « 2 »\r\n\r\nمحاصرهء امام حسين « ع »\r\nهدف امام حسين « ع » رسيدن به كوفه و پيوستن به هواداران در آن شهر بود ، تا بر ضدّ امويان قيام كنند . ابن زياد ( والى كوفه ) هم مىدانست كه اگر امام ، پاى به كوفه بگذارد ، كنترل شهر از دست بيرون خواهد شد . اين بود كه مانع ورود امام به كوفه شد . سپاه هزار نفرى را به فرماندهى حرّ بن يزيد سر راه آن حضرت فرستاد ، پس از گفتگوها ، كاروان امام و سپاه حرّ همچنان پا به پاى هم پيش مىآمدند . چون به « نينوا » رسيدند ، پيكى از كوفه رسيد كه فرمان محاصره را همراه داشت ، كه امام حسين « ع » نه راه برگشت داشته باشد ، نه راه پيش ، فرمان چنين بود كه : « امّا بعد فجعجع بالحسين . . . » با رسيدن نامه و قاصدم ، حسين « ع » را در محاصره و تنگنا قرار بده و او را جز در سرزمين بىآب و علف و دور از پناهگاه فرود نيار ، به قاصدم دستور دادم تا همراه تو باشد و از تو جدا نگردد . تا خبر اجراى اين فرمان را برايم بياورد . و السلام .\r\n\r\n\r\n","description":"","footnote":"\r\n( 1 ) - مناقب ، ابن شهر آشوب ، ج 4 ، ص 113 .\r\n( 2 ) - عنصر شجاعت ، ج 1 ، ص 245 ، انصار الحسين ، ص 92 .\r\n","page_name":" 402 ","page_number":402},
  {"content":"\r\n\r\nدر پى بىآن دستور بود كه امام به اجبار در آن منطقه فرود آمد . اين حادثه در روز پنج شنبه دوّم محرّم سال 61 هجرى بود . فرداى آن روز ، عمر سعد با چهار هزار نفر از كوفه رسيدند . « 1 » در پى اين محاصره ، از پيوستن افراد به گروه ياران امام نيز جلوگيرى مىكردند و راهها كنترل مىشد ، برخى كه از كوفه خود را به امام رساندند ، با استفاده از تاريكى شب يا از بيراهه بود .\r\n\r\nمحبّت اهل بيت « ع »\r\nمحبّت ، دوست داشتن و عشق ورزيدن ، به زندگى انسان جهت مىدهد و اگر اين علاقه و محبّت ، به انسانهاى پاك و و الا باشد ، بيمه كنندهء انسان از كششهاى انحرافى است .\r\nخداوند ، دوستى و مودّت خاندان پيامبر « ص » را در قرآن ، اجر رسالت آن حضرت قرار داده و واجب ساخته است :  « قُلْ لا أَسْئَلُكُمْ عَلَيْهِ أَجْراً إِلَّا الْمَوَدَّةَ فِي الْقُرْبى »  . « 2 » امام شافعى نيز به اين فرض بودن محبت اهل بيت « ع » اشاره دارد :\r\n يا اهل بيت رسول اللّه حبّكم * فرض من اللّه فى القرآن انزله \r\n كفاكم من عظيم القدر انّكم * من لم يصلّ عليكم لا صلاة له « 3 » \r\nو همين محبت خاندان رسول ، مرز حركت در خطّ صحيح دين است .\r\n تولّاى شما فرض خدايى است * قبول و ردّ آن مرز جدايى است \r\n ديانت بىشما كامل نگردد * بجز با عشقتان دل ، دل نگردد \r\n هر آن كس را كه در دين رسول است * ولايت ، مُهر و امضاى قبول است « 4 » \r\nاين محبّت ، به محبّت الهى بر مىگردد : « من احبّكم فقد احبّ اللّه و من ابغضكم فقد ابغض اللّه » . « 5 » دوستدار اين خانواده ، دوستدار خداست و دشمنان آنان ، دشمن خدايند .\r\nتأكيد به دوست داشتن اهل بيت ، استفاده از اهرمى نيرومند در جهت سازندگى انسان و حركت تربيتى و اجتماعى اوست . آنكه طعم محبت اهل بيت را بچشد ، محبّتهاى ديگر برايش جذّاب نيست . رشتهء محبّت اين دودمان ، تا درون خانه‌هاى شيعيان كشيده شده و همه جا را روشن و گرم مىسازد . اتصال به اين رشتهء محبّت ، مايهء گرمى جان و روشنايى\r\n\r\n\r\n","description":"","footnote":"\r\n( 1 ) - كامل ، ابن اثير ، ج 2 ، ص 555 .\r\n( 2 ) - شورى ، آيهء 23 .\r\n( 3 ) - حياة الامام الحسين ، ج 1 ، ص 69 ( نقل از الصواعق المحرقه / 88 ) .\r\n( 4 ) - از مثنوى « اهل بيت آفتاب » از نويسنده .\r\n( 5 ) - زيارت جامعهء كبيره .\r\n","page_name":" 403 ","page_number":403},
  {"content":"\r\n\r\nدل است و محبّ آنان ، محبوب خدا مىشود . محبّت حسين « ع » در اين ميان ، ويژگى خاصّى دارد .\r\n رشتهء الفت بود در بين ما ، كز قعر چاه * كى بدون رشته آب بىحساب آيد برون \r\nپيامبر خدا « ص » فرمود : « حسين منّى و انا من حسين ، احبّ اللّه من احبّ حسينا » . « 1 » و دربارهء حسن و حسين « ع » و ثمرهء دوستى و محبت اين دو ريحانهء رسول ، فرمود : « من احبّ هذين الغلامين و اباهما و امّهما فهو معى فى درجتى يوم القيامة » . « 2 » هر كس اين دو نوجوان و پدر و مادرشان را دوست بدارد ، روز قيامت در رتبهء من همراهم خواهد بود .\r\nاين كشش قلبى نسبت به سيد الشهدا « ع » را خداوند در دلها قرار داده و غم شهادتش هم بزرگترين غمهاست و سوز آن هرگز فرو نمىنشيند . رسول خدا « ص » فرمود : « انّ لقتل الحسين « ع » حرارة فى قلوب المؤمنين لا تبرد ابدا » . « 3 » محبت اهل بيت و عشق به ابا عبد الله « ع » هم در دنيا رشد دهنده و كمال آفرين است ، هم در آخرت نجاتبخش است .\r\nبه قول ابن حمّاد :\r\n شربت من ماء الولاء شربة * فاورثتنى النّسك قبل الفطام \r\n و لاح نجم السّعد فى طالعى * اذ صرت مولى لأناس كرام \r\n لآل ياسين الّذي حبّهم * ينجو به المؤمن يوم الخصام \r\n فمثل مولاى الحسين الّذى * بالطفّ مدفون عليه السلام . . . \r\n هذا شهيد الطفّ هذا الّذى * حبّى له يمحو جميع الآثام \r\n هذا الإمام ابن الإمام الّذى * منه لنا فى كلّ عصر امام \r\n هذا الّذى زائره كالّذى * حجّ الى الكعبة فى كلّ عام « 4 » \r\nآنكه از سرچشمه اين محبّت سيراب شود و عشق ابا عبد الله و اهل بيت « ع » ، حلاوت زندگيش گردد ، بيمه شده است ، چون روح دين ، محبّت و مودّت و ولايت اهل بيت است و بدون آن ، اسكلتى بىجان از دين مىماند .\r\n بنيان دين بىمِهرتان سست و خراب است * عالم جدا از عشقتان خواب و سراب است « 5 » \r\n- اشك ، عشق حسينى ، اهل بيت\r\n\r\n\r\n","description":"","footnote":"\r\n( 1 ) - حياة الامام الحسين ، ج 1 ، ص 94 .\r\n( 2 ) - سفينة البحار ، ج 1 ، ص 257 .\r\n( 3 ) - جامع احاديث الشيعة ، ج 12 ، ص 556 .\r\n( 4 ) - مناقب ، ابن شهر آشوب ، ج 4 ، ص 76 .\r\n( 5 ) - از نويسنده .\r\n","page_name":" 404 ","page_number":404},
  {"content":"\r\n\r\n\r\nمحتشم كاشانى\r\nشمس الشعرا ، محتشم كاشانى ، شاعر اوايل عهد صفوى كه بيشتر به سرودن مدايح و مراثى اهل بيت پيامبر مىپرداخت ، وى در سال 996 هجرى بدرود حيات گفت . « 1 » از آثار برجسته و معروف وى ، تركيب بند پرسوز و محتواى اوست كه در ايام عزادارى سيد الشهدا « ع » ، مساجد ، تكايا و مجالس سوگوارى را با كتيبه‌هايى كه اين اشعار ، بر روى آنها نقش بسته است ، سياهپوش مىكنند . شهرت محتشم ، بيشتر به خاطر همين تركيب بند او دربارهء حادثهء عاشوراست كه در دوازده بند ، سروده شده و بارها به صورتهاى مختلف چاپ شده است . ديگران هم به تبعيّت از او ، به سرودن تركيب بندهايى دربارهء حماسهء كربلا پرداخته‌اند . بند اول از تركيب بند محتشم چنين است :\r\n باز اين چه شورش است كه در خلق عالم است * باز اين چه نوحه و چه عزا و چه ماتم است \r\n باز اين چه رستخيز عظيم است كز زمين * بىنفخ صور خاسته تا عرش اعظم است \r\n اين صبح تيره باز دميد از كجا كزو * كار جهان و خلق جهان جمله درهم است \r\n گويا طلوع مىكند از مغرب ، آفتاب * كاشوب در تمامى ذرات عالم است \r\n گر خوانمش قيامت دنيا بعيد نيست * اين رستخيز عام كه نامش محرّم است \r\n در بارگاه قدس كه جاى ملال نيست * سرهاى قدسيان همه بر زانوى غم است \r\n جنّ و ملك بر آدميان نوحه مىكنند * گويا عزاى اشرف اولاد آدم است \r\n خورشيد آسمان و زمين ، نور مشرقين * پروردهء كنار رسول خدا حسين « 2 » \r\n- كتيبه\r\n\r\nمحرّم\r\nنام نخستين ماه از ماه‌هاى دوازده‌گانه قمرى . علّت نامگذارى اين ماه به محرّم ، آن بوده كه در ايّام جاهليّت ، جنگ در اين ماه را حرام مىدانستند و روز اوّل محرّم را اوّل سال قمرى قرار مىدادند . امّا بنى اميّه با ريختن خون سيد الشهدا در اين ماه و پديد آوردن حادثهء كربلا ، احترام ماه حرام را نگه نداشتند . امام رضا « ع » فرمود : در جاهليّت ، حرمت اين ماه نگاه داشته مىشد و در آن نمىجنگيدند ؛ ولى در اين ماه ، خونهاى ما را ريختند و حرمت ما را شكستند و فرزندان و زنان ما را اسير كردند و خيمه‌ها را آتش زدند و غارت كردند و\r\n\r\n\r\n","description":"","footnote":"\r\n( 1 ) - معارف و معاريف ، ج 4 ، ص 1990 .\r\n( 2 ) - گلواژه ، ج 2 ، ص 131 ، منتخب التواريخ ، ص 333 .\r\n","page_name":" 405 ","page_number":405},
  {"content":"\r\n\r\nحرمت پيامبر را دربارهء ذرّيه‌اش رعايت نكردند . « 1 » به گفتهء سيد حميرى :\r\n فى حرام من الشّهور احلّت * حرمة اللّه و الحرام حرام « 2 » \r\nدر دوّم ماه محرّم الحرام سال 61 هجرى ، كاروان ابا عبد الله « ع » وارد كربلا شد و اردو زد . بتدريج بر سپاه كوفيان كه آن حضرت را محاصره كرده بودند افزوده شد . روز نهم ماه محرم « تاسوعا » نام دارد و روز دهم آن « عاشورا » ، روز شهادت سيد الشهدا و ياران و فرزندانش در كربلاست .\r\nاز آنجا كه ماه محرّم ، يادآور حادثهء كربلا و عاشوراست ، فرا رسيدن آن دلها را پر از غم مىسازد و پيروان و شيفتگان امام حسين « ع » ، از اوّل محرم ، محافل و مجالسى را سياهپوش كرده ، به ياد آن امام شهيد به عزادارى مىپردازند . محرم همچون عاشورا ، رمز احياى خاطرهء حماسه‌هاى كربلاست و نقش اين ماه در حفظ دستاوردهاى نهضت حسينى مهمّ است و در اين ماه ، سراسر كشورها و شهرهاى شيعه‌نشين ، به ياد شهيدان كربلا اشك مىريزند و از عاشوراييان درس مىگيرند . امام خمينى « ره » فرموده است : « محرّم ، ماه نهضت بزرگ سيد شهيدان و سرور اولياء خداست كه با قيام خود در مقابل طاغوت ، تعليم سازندگى و كوبندگى به بشر داد و راه فناى ظالم و شكستن ستمكار را به فدايى دادن و فدايى شدن دانست . » « 3 »\r\n خيز و جامه نيلى كن ، روزگار ماتم شد * دور عاشقان آمد ، نوبت محرّم شد \r\n ماه خون گواه آمد ، جوش اشك و آه آمد * رايت سياه آمد ، كربلا مجسّم شد \r\n پاى خون دل واكن ، دست موج پيدا كن * رو به سوى دريا كن ، ساحلى فراهم شد \r\n هر كه رو به دريا كرد ، آبروى ساحل شد * خنده را ز خاطر برد ، گريهء محرّم شد « 4 » \r\n- عاشورا ، عزادارى\r\n\r\nمحمد بن ابى سعيد بن عقيل\r\nاز شهداى بنى هاشم در روز عاشورا . نامش در زيارت ناحيهء مقدسه هم آمده است . « 5 »\r\n\r\n\r\n","description":"","footnote":"\r\n( 1 ) - بحار الأنوار ، ج 46 ، ص 283 و 285 ، مناقب ، ابن شهر آشوب ، ج 4 ، ص 86 .\r\n( 2 ) - مناقب ، ج 4 ، ص 86 .\r\n( 3 ) - صحيفهء نور ، ج 2 ، ص 11 .\r\n( 4 ) - گلواژه ، ج 2 ، ص 130 .\r\n( 5 ) - انصار الحسين ، ص 116 .\r\n","page_name":" 406 ","page_number":406},
  {"content":"\r\n\r\n\r\nمحمّد بن اشعث\r\nاز هواداران ابن زياد . « طوعه » نيز كنيز او بود كه مسلم بن عقيل را در دوران تنهايى و غربت كوفه در خانهء خود پناه داد . پسر طوعه كه خبر شد ، به اشعث خبر داد . او هم به ابن زياد گزارش داد و خانه را براى دستگيرى مسلم ، محاصره كردند . « 1 »\r\n\r\nمحمد بن عبد الله جعفر\r\nپسر حضرت زينب و عبد الله بن جعفر ، كه روز عاشورا در ركاب سيد الشهدا « ع » به شهادت رسيد . او و برادرش عون ، پس از خروج امام حسين « ع » از مكّه ، در ميان راه به او پيوستند و در كربلا در نبرد تن به تن با دشمن در محاصره قرار گرفتند و شهيد شدند . « 2 »\r\nرجز او در ميدان مبارزه اين گونه بود :\r\n نشكو الى اللّه من العدوان * قتال قوم فى الرّدى عميان \r\n قد تركوا معالم القرآن * و محكم التّنزيل و التّبيان \r\n و اظهروا الكفر مع الطّغيان « 3 » \r\n- عبد الله بن جعفر ، زينب\r\n\r\nمحمّد ( اصغر ) بن على بن ابى طالب « ع »\r\nاز شهداى بنى هاشم در كربلا و فرزند امير المؤمنين « ع » . مادرش كنيز بود . برخى هم مادرش را اسماء بنت عميس دانسته‌اند . « 4 »\r\n\r\nمحمد حنفيّه\r\nفرزند امير المؤمنين « ع » و برادر سيد الشهدا « ع » . مادرش خوله ، دختر جعفر بن قيس ملقّب به حنفيّه بود . وى از دلير مردان شيعه و در جنگ جمل علمدار سپاه على « ع » بود . در جنگ نهروان هم حضور داشت . « 5 » در مدينه مىزيست . هنگامى كه سيد الشهدا « ع » پس از امتناع از بيعت با يزيد ، قصد خروج از مدينه به سوى مكّه را داشت ، محمد حنفيّه از كسانى بود كه اصرار داشت ابا عبد الله « ع » نرود و پيشنهاد مىكرد دور از نيروهاى وابسته به حكومت باشد . امام نيز اصرار خويش را بر رفتن به مكّه به او گفت و در وصيتنامه‌اى\r\n\r\n\r\n","description":"","footnote":"\r\n( 1 ) - مروج الذّهب ، ج 3 ، ص 58 .\r\n( 2 ) - انصار الحسين ، ص 115 .\r\n( 3 ) - عوالم ( امام حسين ) ، ص 277 .\r\n( 4 ) - همان ، ص 112 .\r\n( 5 ) - سفينة البحار ، ج 1 ، ص 319 .\r\n","page_name":" 407 ","page_number":407},
  {"content":"\r\n\r\nخطاب به محمد حنفيّه ، آن سخنان معروف خويش را ( لم اخرج اشرا و لا بطرا . . . )\r\nنوشت . « 1 » در حادثهء كربلا ، همكارى نداشت .\r\nدهخدا مىنويسد : « بعد از شهادت امير المؤمنين « ع » مانند ساير بنى هاشم گوشه‌گير و منزوى بود . پس از يزيد ، مختار بن ابى عبيده او را امام خواند و به نام او بر عراق مستولى گرديد . در سال 66 هجرى عبد الله بن زبير كه خود مدعى خلافت بود ، وى را به بيعت و متابعت خويش ، اكراه مىكرد و او تن در نمىداد . . . فرقهء كيسانيّه او را امام خويش دانند و گويند به جبل رضوى زنده باشد . » « 2 » وى در سال 81 در ايّام عبد الملك در مدينه از دنيا رفت و در بقيع به خاك سپرده شد . « 3 »\r\n\r\nمحمل - كجاوه\r\n\r\nمخالفان بيعت با يزيد\r\nيزيد بن معاويه و واليان او ، پس از مرگ معاويه از مردم و شخصيّتها مىگرفتند . امّا كسانى هم زير بار بيعت نرفتند . از جمله كسانى كه علنا بيعت با يزيد را ردّ كردند و زير بار حكومت او نرفتند و از او انتقاد كردند ، اينان بودند : حسين بن على « ع » ، عبد الرحمن بن ابى بكر ، عبد الله بن زبير ، منذر بن زبير ، عبد الرحمن بن سعيد ، عابس بن سعيد و عبد الله بن حنظله . « 4 » سيد الشهدا « ع » دعوت وليد ، والى مدينه را براى بيعت ردّ كرد و ضمن سخنى كه فضايل دودمان رسالت را برشمرد و به ننگهاى يزيد اشاره داشت ، فرمود : « . . . و مثلى لا يبايع لمثله » « 5 » و به مروان نيز كه آن حضرت را مىخواست به بيعت وادارد ، فرمود :\r\n« ويحك ! أ تأمرني ببيعة يزيد و هو رجل فاسق ؟ » « 6 » ( آيا مرا به بيعت مردى فاسق چون يزيد فرا مىخوانى ؟ ) سيد الشهدا « ع » بيعت با يزيد را به معناى قبول سلطهء جور و رضا دادن به هدم اسلام مىديد . از اين رو و براى نجات اسلام و امّت از حكومت فاسقان ، بيعت نكرد و سفر مكّه ، سپس راه كربلا را در پيش گرفت .\r\n- بيعت\r\n\r\n\r\n","description":"","footnote":"\r\n( 1 ) - حياة الامام الحسين ، ج 2 ، ص 262 .\r\n( 2 ) - لغت‌نامه ، دهخدا . ( كلمهء ابن حنفيّه ) .\r\n( 3 ) - مروج الذّهب ، ج 3 ، ص 116 .\r\n( 4 ) - حياة الامام الحسين ، ج 2 ، ص 209 .\r\n( 5 ) - بحار الانوار ج 44 ، ص 325 .\r\n( 6 ) - موسوعة كلمات الامام الحسين ، ص 284 .\r\n","page_name":" 408 ","page_number":408},
  {"content":"\r\n\r\n\r\nمخالف خوان\r\nمخالف خوان يا اشقيا خوان ، آنان كه ناموافق خواند و در تعزيه‌ها شغل يكى از مخالفين اهل البيت را دارد ، چون شمر ، سنان ، ابن زياد . « 1 » به كسانى مىگفتند كه در شبيه شمر و حارث و ابن سعد شبيه‌خوانى مىكردند و مطالب را آمرانه و با خشونت ، مانند نثر آهنگدار ادا مىنمودند . « 2 » شمر خوان و يزيد خوان و . . . هم متداول بود .\r\n- تعزيه ، شبيه‌خوانى\r\n\r\nمختار ثقفى\r\nاز قيام كنندگان پس از حادثهء كربلا براى انتقام خون شهدا و امام حسين عليه السلام .\r\nمختار بن ابى عبيدهء ثقفى ، معروف به كيسان ، در اصل از مردم طائف بود و مادرش دومة بنت وهب نام داشت . در سال هجرت به دنيا آمده . پدر او در زمان عمر به مدينه رفت ، مختار نيز همراه پدرش به مدينه منتقل گشت . مردى بود خردمند ، حاضر جواب ، شجاع ، بخشنده ، تيزهوش ، كارشناس فنون رزم و غلبه بر دشمن . در دوران على « ع » به بنى هاشم پيوسته بود و با حضرت على در عراق به سر مىبرد ، پس از شهادت آن حضرت ، ساكن بصره شد . در ميان قوم خود ، شريف بود . رواياتى در مدح او وارد شده است . مختار از مروّجين و ناشرين فضايل آل محمّد بود و پيوندش با اهل بيت ، او را از ادبى سرشار و اخلاقى فاضل برخوردار ساخته بود . در نهان و آشكار هوادارى از دودمان پيامبر مىكرد . « 3 »\r\nميثم تمّار در زندان ابن زياد ، به مختار گفته بود كه تو آزاد شده و به خونخواهى حسين « ع » خروج خواهى كرد و ابن زياد را خواهى كشت . « 4 »\r\nوى در دورانى كه مسلم بن عقيل در كوفه بود ، او را به خانهء خويش برد و با او به نفع امام حسين « ع » بيعت كرد . ابن زياد ، پس از كشتن مسلم ، او را تازيانه زد و زندانى كرد و در ايّامى كه حادثهء كربلا اتّفاق افتاد ، او و ميثم تمّار در زندان بودند . مختار ، پس از مرگ يزيد در سال 64 ، به خونخواهى سيد الشهدا « ع » قيام كرد و قاتلان امام حسين « ع » را كشت ، سپس خود در جنگى با سپاهيان عبد الله بن زبير در مكّه كشته شد . از امام باقر « ع » روايت\r\n\r\n\r\n","description":"","footnote":"\r\n( 1 ) - لغت‌نامه ، دهخدا .\r\n( 2 ) - موسيقى مذهبى ايران ، ص 43 .\r\n( 3 ) - سفينة البحار ، ج 1 ، ص 435 ، مقتل الحسين ، مقرّم ، ص 167 .\r\n( 4 ) - همان ، ص 434 .\r\n","page_name":" 409 ","page_number":409},
  {"content":"\r\n\r\nاست كه : « لا تسبّوا المختار ، فانّه قد قتل قتلتنا و طلب بثارنا . . . » . « 1 » قبر مختار ، در رواق راهرو مرقد حضرت مسلم « ع » در كوفه قرار دارد . « 2 »\r\n- خروج مختار ،\r\n\r\nمدّاح - مدّاحى ، ذاكر\r\n\r\nمدّاحى\r\nمدّاحان اهل بيت ، كه با ذكر مصيبت و ذكر فضايل خاندان وحى ، مجالس حسينى را گرم و اشك عاشقانهء شيعيان آل اللّه را جارى مىسازند ، از عوامل مهمّ بقاء فرهنگ عاشورايند . مدّاح ، در اصطلاح شيعى ، به كسانى گفته مىشود كه در ايّام ولادتها و شهادتهاى ائمّه « ع » در مجالس جشن و عزا به خواندن اشعارى در فضايل و مناقب محمد و آل محمّد ، يا در مظلوميّت آنان مىپردازند . ولى اغلب ، به مرثيه‌خوانان حسينى گفته مىشود كه با خواندن شعر مرثيه و ذكر مصيبت ، اهل مجلس را مىگريانند . « مداح : روضه‌خوانى كه ايستاده در پيش منبر به شعر ، مدايح اهل بيت و مصائب آنان را خواند ، آنكه ايستاده در كنار منبر در مجالس روضه‌خوانى ، يا روان در كوى و بازار ، اشعار مدايح اهل بيت را به آواز بخواند . » « 3 »\r\nمدّاحى اهل بيت و نوحه‌خوانى در سوگ آنان ، از جمله كارهايى است كه حادثهء عاشورا را زنده نگهداشته است . ائمّهء نيز از مدّاحان و ذاكران ، تقدير و تشويق مىكردند ، صله مىدادند ، دعا مىكردند و براى اين كار ، فضيلت و ثواب بسيار مىشمردند . امام صادق « ع » فرموده است : « الحمد للّه الّذى جعل فى النّاس من يفد الينا و يمدحنا و يرثى لنا » ، « 4 » خدا را سپاس كه در ميان مردم ، كسانى را قرار داده كه به سوى ما مىآيند و ما را مدح و مرثيه مىگويند . و حضرت رضا « ع » در تشويق دعبل به مرثيه‌خوانى در ايام عزاى حسينى فرمود : « يا دعبل ! احبّ ان تنشدنى شعرا فانّ هذه الايّام ايّام حزن كانت علينا اهل البيت » « 5 » اى دعبل ، دوست دارم برايم شعر بسرايى و بخوانى ، چون اين روزها ، روزهاى اندوه ما اهل بيت است . همين گونه مجالس و برنامه‌ها ، آن شهادت عظيم و حادثه\r\n\r\n\r\n","description":"","footnote":"\r\n( 1 ) - بحار الانوار ، ج 45 ، ص 343 .\r\n( 2 ) - سوگنامه آل محمد ، ص 544 .\r\n( 3 ) - لغت‌نامه ، دهخدا .\r\n( 4 ) - وسائل الشيعة ، ج 10 ، ص 469 .\r\n( 5 ) - جامع احاديث الشيعة ، ج 12 ، ص 567 .\r\n","page_name":" 410 ","page_number":410},
  {"content":"\r\n\r\nشگفت را با مرور اينهمه سال ، همچنان زنده نگهداشته و به بركت آن نيز ، دين و احساسات دينى و انس و آشنايى مردم با خطّ اهل بيت زنده مانده است . به تعبير امام خمينى « قدس سرّه » : « روضهء سيد الشهدا ، براى حفظ مكتب سيد الشهدا است . . . اين گريه‌ها و اين روضه‌ها حفظ كرده مكتب را . » « 1 » مدّاحى ، نوعى الگو دادن به مخاطبان و شخصيت‌پردازى اجتماعى و الگويى براى جامعهء ارزشى است ، سنگرى براى پراكندن و نشر فضيلتها در قالبى مؤثر و فراگير نسبت به همه است و مدّاحان به خاطر اهميّت كارشان در جامعه و در شكل دهى افكار و عواطف ، نقش مهمّى دارند و فلسفهء اساسى مدّاحى ، ترويج خوبيها و تبيين روحيّه‌هاى والاى شهيدان كربلا و دميدن روح تعهّد و حماسه در شيعه است و يك عشق و ايمان است ، نه يك حرفه و شغل . به تعبير آية اللّه خامنه‌اى :\r\n« جامعهء مدّاح و ذاكر و ستايشگران اهل بيت ، طبقه‌اى هستند كه در سايهء اين روش ، بيشترين تأثير را در تعميق فرهنگ و معارف اسلامى در ذهن مردم دارند . . . قضيّه ، فقط قضيّهء شعرخوانى نيست . مسأله ، مسألهء پراكندن مدايح و فضايل و حقايق در قالبى است كه براى همهء شنوندگان ، قابل فهم و درك باشد و در دل آنها تأثير بگذارد . » « 2 »\r\nمدّاحان ، به لحاظ آنكه كارشان بر عنصر « صدا » ، « شعر » ، « اجرا » و « مخاطب » متّكى است ، بايد هر چه بيشتر نسبت به آموزش ديدنهاى لازم ، پختگى اجرا ، تمرين پيوسته ، گزينش شعرهاى خوب و پرمعنى و زيبا و بديع و ولايى ، مطالعهء مقتلهاى معتبر و منابع تاريخى ، تكيه روى اشعار و مطالب اخلاقى ، فكرى و عقيدتى ، پرهيز از غلوّ و مبالغه و گفتن حرفهاى اغراق‌آميز و غير قابل قبول كه اثر منفى دارد ، اهتمام ورزند ، از دروغ و تصنّع و بازار گرمى بپرهيزند ، خلوص و صداقت و مناعت طبع را فراموش نكنند ، نوكرى ابا عبد الله الحسين و اخلاص نسبت به آن حضرت را از ياد نبرند و از آنجا كه شعر خوب از نظر مضمون ، قالب و تعبير ، در دلها و افكار ، تأثير ماندگار مىگذارد ، در شناخت و مطالعه و انتخاب شعرهاى پخته و عميق و زيبا بكوشند تا بهتر بتوانند در اين سمت ، به ترسيم چهرهء الگوهاى كمال و اسوه‌هاى پاكى ، يعنى معصومين « ع » بپردازند و خود نيز\r\n\r\n\r\n","description":"","footnote":"\r\n( 1 ) - صحيفهء نور ، ج 8 ، ص 69 .\r\n( 2 ) - ستودگان و ستايشگران ، ص 30 و 31 . اين كتاب كه مجموعه‌اى برگرفته از سخنان آية اللّه خامنه‌اى در ديدارهاى مكرّر با وعّاظ و مدّاحان و شاعران و . . . است ، بر محور مداحى و روضه‌خوانى و مرثيه‌سرايى و . . . است و براى مدّاحان و ذاكران و شاعران اهل بيت ، نكات بسيار سودمندى دارد ، نشر « حوزهء هنرى » ، 1372 .\r\n","page_name":" 411 ","page_number":411},
  {"content":"\r\n\r\nالگوى اخلاق و تعهّد باشند . رسالت مقدس مدّاحان در عصر حاضر عبارتست از :\r\n- استفادهء شايسته از عواطف پاك مردم و جهت دادن به آنها در مسير پاكى و تهذيب و تقوا .\r\n- تعميق محبّتها و عشقهاى درونى به انسانهاى اسوه و پاك .\r\n- روشنگرى افكار جامعه و هدايت به ارزشها و خوبيها و تقويت ايمان مردم .\r\n- حفظ و اشاعهء فرهنگ شهادت از طريق ياد شهداى كربلا و شهداى انقلاب و جنگ و طرح معارف اسلام و انقلاب و خطّ امام و رهبرى و مسئوليتهاى اجتماعى .\r\n- مدايح مراثى ، منصب نوكرى ، آداب وعظ و منبر ، ذكر مصيبت ، گريه ، ادبيّات عاشورا ، عاشورا و شعر فارسى\r\n\r\nمدايح و مراثى\r\nمدايح ، جمع مدح و مديحه است ، و مراثى ، جمع مرثيه . « مدح » : ستايش ، ثناى به صفات نيك ، توصيف به نيكخويى ، مدحت . « 1 » « مرثيه » : مرده‌ستايى ، عزادارى ، شرح محامد و اوصاف مرده ، چكامه‌اى كه در عزاى از دست رفته‌اى سرايند ، در عزاى كسى شعر سرودن ، گريستن بر مرده و بر شمردن و ذكر محاسن وى ، سوگوارى ، روضه ، مراسم عزايى كه به ياد شهيدان راه دين و بخصوص در ايّام محرّم و به ياد واقعهء كربلا برپا كنند ، اشعارى كه در ذكر مصائب و شرح شهادت پيشوايان دين و بخصوص شهيدان كربلا سرايند و خوانند . « 2 »\r\nاز جمله برنامه‌هايى كه از سوى امامان معصوم مورد تشويق قرار گرفته تا از اين طريق ، خاطرهء رشادتها و مظلوميّتهاى شهداى كربلا و فرهنگ عاشورا زنده بماند ، سرودن مدح و مرثيه است . قالب شعر ، به لحاظ برخوردارى از وزن و آهنگ و بعد عاطفى ، مؤثرتر و ماندگارتر است . از اين رو بعنوان سلاحى مؤثر در دفاع از حق و ستايش راستى و راستان به كار گرفته شده است . در تاريخ شيعه ، شاعرانى برجسته همچون : فرزدق ، عوف بن عبد الله ، كميت ، عبد الله بن كثيّر ، دعبل ، سيد حميرى و . . . با زيباترين وجهى مفاخر و فضايل اهل بيت را ترسيم كرده و با سوزناكترين صورت ، براى شهداى كربلا مرثيه\r\n\r\n\r\n","description":"","footnote":"\r\n( 1 و 2 ) - لغت‌نامه ، دهخدا .\r\n","page_name":" 412 ","page_number":412},
  {"content":"\r\n\r\nسروده‌اند و مجموعه‌هاى معتبرى نيز از اشعار شاعران شيعى گرد آمده است . « 1 » به بيان آيت اللّه خامنه‌اى : « با توجّه به پايگاه بلند « شعر مسلكى » در قرنهاى اوّل و دوّم هجرى و يادآورى اين نكته كه شاعر متعهّد به يك مسلك ، برجسته‌ترين و مؤثرترين نقش را در ترويج گرايشهاى مسلك خود و تبيين هدفها و شعارهاى آن به كار مىبرده است ، طبيعى مىنمايد كه حساب ويژه‌اى براى اظهارات و سروده‌هاى شاعران وابسته به جناحهاى سياسى در نظر گرفته آيد . . . » . « 2 »\r\nسروده‌هاى موضعدار شاعران مكتبى در مدح و مرثيهء ائمّه و اهل بيت ، بطور ضمنى خلفاى جور و مظالم حكّام غاصب را هم مورد انتقاد قرار مىداد . « در شعر مذهبى ، نظر كلّى بر نشر مبادى دين بود و احياى حقايق ايمان و زنده كردن دلها و جانها و جارى ساختن خون حماسه و تعهّد در رگها و پىها . از اين رو شاعران بزرگ شيعه هميشه براى حكومتهاى فاسد ، خطرى بزرگ محسوب مىشدند زيرا آنان در خلال مدح آل محمّد « ص » حقايق دين و صفات لازم حاكم دينى را ياد مىكردند و با ذكر صفات اسلامى امامان و مقايسه و تحقير زمامداران ، دلها را به حق و حكومت حق توجّه مىدادند . » « 3 » اين شيوه و راه ، برگرفته و الهام يافته از رهنمودهاى خود امامان بود كه با سخن و عمل ، با صراحت و كنايه ، مدافع شاعران متعهد و مرثيه‌سرايان متّقى و حق شعار بودند . در اين زمينه ، حديث بسيار است ، بويژه تأكيد ائمه نسبت به سرودن مرثيه دربارهء حسين « ع » با انگيزهء « ذكر » و احياء ياد و گرياندن بر آن مصيبتها بيش از ديگر محورهاست . امام صادق « ع » فرمود : « من قال فينا بيت شعر بنى الله له بيتا فى الجنّة » « 4 » هر كس كه يك بيت شعر دربارهء ما بگويد ، خداوند براى او خانه‌اى در بهشت بنا مىكند . نيز از آن حضرت است : « ما من احد قال فى الحسين شعرا فبكى و ابكى به الّا اوجب الله له الجنّة و غفر له » « 5 » امام رضا « ع » نيز به دعبل توصيه مىكند كه دربارهء حسين « ع » مرثيه بسرايد و بدين وسيله\r\n\r\n\r\n","description":"","footnote":"\r\n( 1 ) - كتاب « ادب الطفّ » در 10 جلد از جواد شبّر ، مجموعه‌اى است كه به بررسى شعرا و اشعار قرن اوّل تا چهاردهم پرداخته كه پيرامون امام حسين « ع » و حادثهء عاشورا سروده‌اند .\r\n- ادب الطّف ، شعر عاشورا\r\n( 2 ) - پيشواى صادق ، ص 81 .\r\n( 3 ) - ادبيات و تعهّد در اسلام ، محمد رضا حكيمى ، ص 274 .\r\n( 4 ) - وسائل الشيعة ، ج 10 ، ص 467 ، بحار الانوار ، ج 76 ، ص 291 .\r\n( 5 ) - رجال شيخ طوسى ، ص 289 .\r\n","page_name":" 413 ","page_number":413},
  {"content":"\r\n\r\nائمّه را يارى كند : « يا دعبل ! ارث الحسين عليه السلام فانت ناصرنا و مادحنا ما دمت حيّا فلا تقصّر عن نصرنا ما استطعت » . « 1 »\r\nاين تأكيدات ، بوضوح نشان دهندهء خطّ حمايت‌گرانهء ائمه از شعر و مرثيه‌اى است كه در احياء حادثهء كربلا و فضايل سيد الشهدا و مناقب و مظلوميّتهاى او باشد . عالمان بزرگ شيعه نيز در تبعيّت از روش و سيرهء ائمّه ، همين موضع و عمل را داشته‌اند . « 2 » روشن است كه حركت در چنين خطّى ، هميشه براى شاعران اهل بيت ، مشكل داشته و اغلب ، تحت تعقيب يا در زندان به سر مىبردند . اين خطّ مقدّس ، كه انتقال فرهنگ شهادت را به آيندگان در برداشت ، همچنان ادامه داشته است ، تاكنون . به كمك مراثى ، احساسها و عواطف برانگيخته مىشد و اشك ، كه زبان گوياى دل بود ، پايبندى انسان متعهّد را به خط حسينى و كربلايى تثبيت مىكرد . نكاتى را هم دربارهء اشعار مدح و مرثيه بايد مراعات كرد :\r\n1 - محتواى اشعار ، بايد از متانت ، دقّت ، اعتبار و استناد برخوردار باشد و از حرفهاى سست و بىمدرك ، يا دروغ و جعليّات و مطالب ضعيف و احيانا وهن‌آميز نسبت به معصومين ، بشدّت بايد پرهيز كرد .\r\n2 - از آنجا كه شعر مدح و مرثيه ، عامل انتقال فرهنگ است ، بايد سطح آن بالا و ارزشمند و عميق باشد تا به جامعهء اسلامى و هواداران ائمه ، بينش و بصيرت و عمق در فهم و فكر بدهد .\r\n3 - اشعار مراثى و مدايح ، در عين حال كه بايد استوار و محكم باشد ، نبايد چنان مغلق و پيچيده شود كه براى شنوندگان و خوانندگان ، گويايى و رسايى خود را از دست بدهد و نتواند با عامّهء خلق ، ارتباط برقرار كند .\r\n4 - به بهانهء دينى و مذهبى بودن شعر مدح و مرثيه ، نبايد اجازه داد كه شعرهاى ضعيف و سست و فاقد قوّت ادبى و صلاحيت شعرى رواج يابد . مدايح و\r\n\r\n\r\n","description":"","footnote":"\r\n( 1 ) - جامع احاديث الشيعة ، ج 12 ، ص 567 . دربارهء شعر دعبل ، بويژه قصيدهء « مدارس آيات » وى ، ر . ك : الغدير ، ج 2 ، ص 350 . نيز براى آشنايى با زندگى شاعران برجسته‌اى چون كميت ، دعبل ، سيد حميرى و . . . ر . ك : الغدير ، ج 2 ، 3 و 4 . نمونه‌هايى از مرثيه‌هاى شاعران اهل بيت نيز در سفينة البحار ، ج 1 ، ص 509 ، آمده است . همچنين در بحار الأنوار ، ج 45 ، ص 242 ، ( باب ما قيل من المراثى فيه ) و عوالم ( امام حسين ) ، ص 543 تا 590 .\r\n( 2 ) - به بحث مستوفا و تحقيقى علامهء امينى دربارهء شعر در تاريخ اسلام و ديدگاه پيامبر و ائمه « ع » و علماى شيعه و جايگاه والاى شعراى متعهد شيعه نزد امامان و برخورد شايستهء دين با شعر موضعدار ، در « الغدير » ، ج 2 ، ص 2 تا 24 مراجعه كنيد .\r\n","page_name":" 414 ","page_number":414},
  {"content":"\r\n\r\nمراثى ، بايد در نهايت قوّت شعرى باشد ، آنگونه كه در آثار بزرگان پيش كسوت عصر ائمه و دوره‌هاى بعد ، در مرثيه ديده مىشود .\r\n5 - شاعران مديحه‌سرا و مرثيه سرا ، بايد با درك اهميّت و والايى مكانت خويش ، در حدّ مطلوب خلوص و تقوا و مناعت طبع و ثبات قدم و عقيده و عشق و ولاى به اهل بيت عصمت باشند و بدانند كه شجره‌نامه آنان به كميت‌ها و دعبل‌ها مىرسد و اگر بخواهند مشمول دعاى ائمّه « ع » باشند ، بايد شايستگى فكرى و خطّى و عملى و اخلاقى آن را در خويش فراهم آورند .\r\n6 - شاعر اهل بيت ، بايد هميشه با توجّه به زمان و مكان و شرايط ، رسالت اجتماعى و تعهّد شيعى خود را به اثبات برساند و سروده‌هايش داراى « پيام » و « جهت » باشد .\r\n7 - خوب سرودن دربارهء ائمّه « ع » ، نياز به غناى فكرى و معلومات عميق شاعر دارد . بنا بر اين شاعران مرثيه سرا بايد بشدّت اهل مطالعه در متون و منابع باشند و شور و شعور را در شعر خويش درآميزند و پخته ، پرمطلب و مايه‌دار بسرايند . « 1 »\r\n- ادبيات عاشورا ، شعر عاشورا ، عزادارى ، تعزيه ، نوحه ، گريه ، مقتل ، منبر ، مدّاحى\r\n\r\nمراحل نهضت عاشورا\r\nحماسهء حسينى ، تنها در روز عاشورا جلوه نكرد ، بلكه از ماهها قبل و پس از مرگ معاويه آغاز شد و ماهها پس از عاشورا ( بلكه سالها ) ادامه يافت . در يك نگاه تاريخى ، مراحل اين نهضت را اين گونه مىتوان برشمرد :\r\n1 - امتناع امام حسين « ع » از بيعت با يزيد و به رسميّت نشناختن حكومت وى . در اين مقطع ، فراخوانى امام از سوى والى مدينه ، گفتگوهاى امام با والى و نيز با مروان قابل مطالعه است .\r\n2 - خروج از مدينه به سوى مكّه به شكل هجرتى شبانه و مخفيانه ، همراه اهل بيت « ع » .\r\n\r\n\r\n","description":"","footnote":"\r\n( 1 ) - در اين زمينه‌ها ، ر . ك : « ستودگان و ستايشگران » ، حوزهء هنرى .\r\n","page_name":" 415 ","page_number":415},
  {"content":"\r\n\r\n3 - اقامت چهارماههء امام در مكّه ، همراه با سخنرانيها ، ديدارها ، تبليغات مؤثر و روشنگرى اذهان مردم عليه يزيد و امويان و تبيين علّت امتناع از بيعت و هدف از اين حركت .\r\n4 - اعزام نمايندهء ويژهء خود ( مسلم بن عقيل ) به كوفه ، براى زمينه‌سازى نهضت و بيعت گرفتن از شيعيان هوادار ، جهت تشكيل حكومت اسلامى ، به دنبال دريافت نامه‌ها و طومارهاى مكرّر از سوى كوفيان و سران شيعه و سرانجام قيام مسلم و شهادتش در كوفه و دگرگونى اوضاع شهر .\r\n5 - حركت از مكّه به سوى عراق و پيمودن منزلگاهها ، برخوردهاى ميان راه ، خطبه‌ها ، توقّفها ، پيگيرى اخبار كوفه ، ملاقات با حرّ .\r\n6 - رسيدن به سرزمين كربلا و قرار گرفتن در محاصرهء نيروهاى دشمن ، پيش از رسيدن به كوفه در دوّم محرّم ، تلاش چند روزه براى جلوگيرى از درگيرى و خونريزى .\r\n7 - شهادت امام حسين « ع » و فرزندان و بستگان و اصحابش در حماسهء بزرگ روز عاشورا در حملهء عمومى و در نبرد تن به تن با دشمن .\r\n8 - اسارت اهل بيت و بهره‌بردارى تبليغى امام سجاد « ع » و حضرت زينب و عترت پيامبر از شهادت عاشوراييان و رساندن پيام شهادت به مردم ، افشاگرى اسرا در كوفه ، شام و در طول اسارت ، با ايراد خطبه‌ها و سخنان مختلف .\r\n9 - پس از بازگشت به مدينه ، مجالس ياد و سوگوارى ، گريه‌ها و ندبه‌ها و رسوا شدن يزيديان و آغاز حركتهاى ضدّ حكومت در شهرها و مناطق مختلف .\r\nمراحل ديگرى از نهضت كربلا در سالهاى بعد اتفاق افتاد و قيامهاى توّابين و ديگران بر ضدّ حكومت اموى از آن جمله بود . در يك نگاه ، همهء نهضتهاى عدالتخواهانه و ظلم ستيز كه در طول تاريخ و با الهام از شهادت امام حسين « ع » و حادثهء عاشورا پديد آمده و خواهد آمد ، از مراحل نهضت عاشورا در امتداد تاريخى آن به حساب مىآيد ؛ چرا كه آن قيام ، تنها براى اعتراض به فساد حكومت اموى و يزيد نبود ، بلكه درسى براى احياى آزادگى و شرف در همهء زمانها بود . امروز نيز مبارزات عاشورايى مسلمانان متعهّد بر ضد استكبار جهانى و طاغوتها ، تداوم همان نهضت خونين است .\r\n- ماهيت قيام كربلا\r\n\r\n","description":"","footnote":"","page_name":" 416 ","page_number":416},
  {"content":"\r\n\r\n\r\nمراسم و سنّتها\r\nپيرامون حادثهء عاشورا و عزادارى امام حسين « ع » ، يك سرى سنتها و مراسم ميان مردم معمول است كه در طول سال و اغلب در دو ماه محرّم و صفر و بويژه در دههء عاشورا عمل مىشود . آداب و سنن در مناطق مختلف جهان و حتى در شهرهاى مختلف ايران نيز متفاوت و متنوّع است . برخى از مراسم ، مثلا ويژه هند و پاكستان است ، برخى خاصّ ايران ، و بعضى مخصوص عراق و شام . سنتهاى رايج ، گاهى پشتوانه‌هاى دينى دارد و متّكى به روايات و مستند به فقه و حديث است ، برخى هم از ابداعات و ساخته‌هاى مردم و تقليدهاى بىاساس است . بر شمردن همهء آداب و مراسم مربوط به عاشورا و عزادارى ، از حوصلهء اين مجموعه بيرون است . تنها به برخى از آنها اشاره مىشود :\r\nعزادارى و گريه بر امام حسين « ع » ، نوحه‌خوانى و مرثيه‌خوانى ، تعزيه و شبيه‌خوانى ، سينه زنى و زنجير زنى و قمه‌زنى ، برپايى مجالس در تكيه‌ها ، حسينيّه‌ها ، خانه‌ها و مساجد و تشكيل هيئتها در ايام محرّم ، نذر و احسان و صدقه و اطعام مردم براى سيد الشهدا ، سقّايى و چاى و آب و شربت دادن به مردم ، ساختن حسينيّه و تكيه ، ترك بعضى كارهاى مباح در ايّام عاشورا مثل : عروسى ، ازدواج ، آرايش ، تميز كردن و جارو كردن خانه ، پرداختن به كسب و كار و دوخت و دوز و خانه تكانى و . . . ، ياد حسين هنگام نوشيدن آب ، پوشيدن لباس سياه ، سياهپوش كردن اماكن و گذرگاهها و مساجد و حسينيّه‌ها ، ماليدن گل بر پيشانى و سر ، پاشيدن كاه و خاشاك بر سر ، راه انداختن دسته‌هاى عزادارى در خيابانها ، بر پايى مراسم شام غريبان ، برگزارى مجالس مقتل‌خوانى و زيارت عاشورا ، نذر براى آوردن كودكان خردسال به ياد على اصغر در دسته‌هاى عزادارى ، طشت گردانى ، تهيّه و آذين‌بندى توقها و علامتها و نخلها ، پختن آش نذرى و سفره انداختن ، زيارت رفتن ، گراميداشت اربعين امام حسين « ع » ، سر برهنه و پاى برهنه بودن در عزاى حسينى بويژه عاشورا و اربعين .\r\n- عزادارى سنّتى ، تعزيه ، گريه ، شام غريبان .\r\n\r\nمرثيه - مدايح و مراثى ، نوحه ، عزادارى\r\n\r\nمرثيهء جنّ\r\nاز ابعاد غير مادّى و غير بشرى شهادت امام حسين « ع » ، گريه و نوحه و مرثيه‌خوانى فرشتگان و اجنّه بر آن حضرت است . رواياتى در اين باره نقل شده و كسانى هم مدّعى\r\n\r\n","description":"","footnote":"","page_name":" 417 ","page_number":417},
  {"content":"\r\n\r\nبوده‌اند كه شعرها و نوحه‌هاى جنّ را به ياد عاشورا شنيده و گريسته‌اند ، همچون مسور بن مخرمه . « 1 » نوحه‌هايى از قبيل اين كه :\r\n ايّها القاتلون جَهلا حسينا * ابشِروا بِالعذابِ و التّنكيل \r\nيا اين شعر :\r\n ايا عينُ جُودى و لا تَجمُدى * وَ جُودى عَلى الهالكِ السيّد \r\n فبالطّفِ امسى صريعا فقد * رُزِئنا الغداة بأمر بدىّ \r\nو امثال اين گونه مراثى كه در كتب مقتل و روايات آمده است . « 2 » شهيد مطهّرى در اين باره مىگويد : « در « قمقام زخّار » ، قسمت زيادى از مراثى جنّىها را به صورت شعر نقل كرده است . بعيد نيست كه اين اشعار سراسر انتقاد و حنين و تحريك احساسات ، از طرف علاقه‌مندان و شيعيان سروده مىشده است و چون از طرف حكومت وقت ، تحت تعقيب قرار مىگرفتند ، لذا اشعارى كه مىسرودند به نام جنّى منتشر مىكردند كه هم پى گم كرده باشند و هم مردم بهتر حفظ مىكردند . » « 3 » البته شعرهاى مرثيه از قول جنّ ، غير از گريه و عزادارى ملائك و انبيا و كرّوبيان در عزاى حسينى است كه رواياتش متفاوت است .\r\n در بارگاه قدس كه جاى ملال نيست * سرهاى قدسيان همه بر زانوى غم است \r\n جنّ و مَلَك بر آدميان نوحه مىكنند * گويا عزاى اشرف اولاد آدم است « 4 » \r\n- فرشتگان نوحه‌گر\r\n\r\nمروان بن حكم\r\nاز سران مخالف با اهل بيت « ع » و هوادار خطّ اموى و پسر عموى عثمان كه در امور مالى و سياسى انحرافهاى فاحشى داشت و از محرّكين بر ضدّ آل على بود و سوء استفاده‌هاى بسيارى از بيت المال در زمان عثمان داشت . وى به زبان رسول خدا « ص » لعنت شده بود . على « ع » هم روزى به او نگريست و فرمود : واى بر تو و واى بر امّت محمّد از دست تو و دودمانت ، آنگاه كه موى سرت سفيد شود . على عليه السلام او را پرچمدار گمراهى مىدانست . « 5 »\r\n\r\n\r\n","description":"","footnote":"\r\n( 1 ) - عوالم ( امام حسين ) ، ص 486 .\r\n( 2 ) - از جمله در « بحار الانوار » ج 45 ، ص 233 ( باب نوح الجنّ عليه ) ، سفينة البحار ، ج 1 ، ص 190 .\r\n( 3 ) - حماسهء حسينى ، ج 3 ، ص 375 .\r\n( 4 ) - محتشم كاشانى .\r\n( 5 ) - الغدير ، ج 8 ، ص 260 تا 267 .\r\n","page_name":" 418 ","page_number":418},
  {"content":"\r\n\r\nمروان از افراد سرشناس بنى اميّه بود و پس از مرگ معاويه ، وليد والى مدينه وقتى نامهء يزيد را دريافت كرد كه به او دستور بيعت گرفتن از حسين « ع » داده بود ، با مروان مشورت كرد . مروان هم گفت همين شبانه در پى حسين « ع » بفرست و اگر بيعت نكرد ، گردن او را بزن و پيوسته او را تحريك مىكرد كه به زور از ابا عبد الله الحسين بيعت بگيرد . « 1 » نسبت به سيد الشهدا « ع » كينهء شديد داشت . چون پس از احضار امام ، قرار بر فرداى آن شب شد ، مروان ، وليد را تشويق مىكرد كه همين امشب كار را يكسره كن . در راه هم وقتى به امام حسين « ع » برخورد و او را به بيعت فرا خواند ، حسين بن على « ع » ، كلام معروف خويش « على الإسلام السّلام ، اذ قد بليت الأمّة براع مثل يزيد . . . » را خطاب به او گفت ، و ميان امام و آن شيطان كين‌توز ، سخنان تندى ردّ و بدل شد . « 2 » مروان بعدها به خلافت رسيد و در سال 65 هجرى ، در سن 63 سالگى مرد . « 3 » از كسانى بود كه نسبت به شيعه سختگيرى مىكرد و چون به حكومت مدينه رسيد ، هر جمعه در منبر ، على « ع » را لعن و سبّ مىكرد . « 4 »\r\n- آل مروان\r\n\r\nمسجد رأس الحسين - مشهد رأس الحسين\r\n\r\nمسروق بن وائل حضرمى\r\nاز نيروهاى خبيث سپاه عمر سعد كه در كربلا حضور داشت . در پيشاپيش نيروهاى كوفه بود ، به اين اميد كه سر امام حسين « ع » را به دست آورد و نزد ابن زياد ، مقام يابد . در گفتگويى با امام ، به آن حضرت جسارت كرد و سيد الشهدا « ع » او را نفرين كرد و فرمود :\r\n« اللّهمّ حزه الى النّار » . او خشمگين شد و خواست كه به سوى امام اسب بتازد . هنگام پرش از نهر ، پايش در ركاب ماند و بدنش از اسب آويخته شد . مسروق از اين صحنه مرعوب شد و خود را از ميدان نبرد كنار كشيد . علّت را كه پرسيدند ، به اين معجزه اشاره كرد و گفت : « رأيت من اهل هذا البيت شيئا لا اقاتلهم ابدا » . از اين دودمان چيزى ديدم كه هرگز با آنان نخواهم جنگيد . در برخى نقلها آمده است كه اسبش او را آن قدر به سنگها و درختها كشيد و كوبيد تا مرد . « 5 »\r\n\r\n\r\n","description":"","footnote":"\r\n( 1 ) - حياة الامام الحسين ، ج 2 ، ص 250 .\r\n( 2 ) - همان ، ص 256 .\r\n( 3 ) - مروج الذهب ، ج 3 ، ص 89 .\r\n( 4 ) - حياة الامام زين العابدين ، باقر شريف القرشى ، ص 605 .\r\n( 5 ) - عبرات المصطفين ، ج 2 ، ص 26 .\r\n","page_name":" 419 ","page_number":419},
  {"content":"\r\n\r\n\r\nمسعود بن حجّاج\r\nاز شهداى كربلا . وى و پسرش ( عبد الرحمن بن حجاج ) در حملهء اول به شهادت رسيدند . برخى گفته‌اند اين دو همراه سپاه عمر سعد از كوفه بيرون آمده بودند ؛ ولى در كربلا به سوى حسين « ع » آمدند . نامشان در زيارت ناحيهء مقدّسه هم آمده است . « 1 »\r\n\r\nمسلح\r\nنام يكى از منزلگاههاى راه مكّه به عراق ، كه امام حسين « ع » از آن عبور كرده است .\r\n\r\nمسلم بن عقبه\r\nجنايتكارى كه در واقعهء حرّه ، به فرمان يزيد ، دست به كشتار مردم مدينه زد . واقعهء حرّه قيام عمومى مردم مدينه بر ضدّ امويان بود كه پس از حادثهء عاشورا به وقوع پيوست .\r\nبعضى او را به خاطر كارهاى ننگينش ، « مسرف » و « مجرم » گفته‌اند ، نه مسلم . « 2 » وى از سرداران معاويه و يزيد بود و زمان پيامبر را هم درك كرده بود . « 3 »\r\n- واقعهء حرّه\r\n\r\nمسلم بن عقيل\r\nنمايندهء اعزامى سيد الشهدا از مكّه به كوفه براى بررسى اوضاع و بيعت گرفتن از مردم .\r\nمسلم بن عقيل ، پسر عموى امام حسين « ع » و مورد وثوق وى بود . رشادت و جوانمردى او مشهور بود . در جنگ صفين ، در جناح راست لشكر على « ع » بود . امام حسين « ع » در پاسخ به دعوتنامه‌هاى مكرّر شيعيان و سران كوفه ، نامه‌اى خطاب به آنان نوشت و مسلم بن عقيل را بعنوان « برادر ، پسر عمو و فرد مورد اطمينان خود » به آنان معرّفى كرد . مسلم در نيمهء شعبان از مكّه به كوفه رفت ، در كوفه به تلاش وسيعى براى دعوت مردم به بيعت با امام پرداخت . آن زمان والى كوفه نعمان بن بشير بود . حدود 18 هزار نفر با او به نفع امام بيعت كردند . در ايّام فعاليّت و قيام حماسى مسلم ، والى كوفه عوض شد و ابن زياد به ولايت كوفه و مقابله با حركت مسلم منصوب گشت . جايگاه مسلم در كوفه پنهان بود . ابن زياد به كمك جاسوسان محلّ اختفاى او را پيدا كرد و به دستگيرى ميزبانش كه « هانى » بود پرداخت . مسلم بن عقيل مجبور شد قيام خويش را پيش از موعد علنى كند .\r\n\r\n\r\n","description":"","footnote":"\r\n( 1 ) - عنصر شجاعت ، ج 3 ، ص 12 .\r\n( 2 ) - مروج الذهب ، ج 2 ، ص 69 .\r\n( 3 ) - لغت‌نامه ، دهخدا ، به نقل از « الاعلام » و « حبيب السير » .\r\n","page_name":" 420 ","page_number":420},
  {"content":"\r\n\r\nقصر ابن زياد به محاصره در آمد .\r\nابن زياد ، سران شهر را گرد آورد و آنان را با تهديد و تطميع ، مطيع خويش ساخت . با ايجاد جوّ رعب و وحشت و دستگيريها ، بيم و هراس بر مردم سايه افكند و از دور مسلم پراكنده شدند . مسلم بن عقيل در كوفه ، تنها و غريب و بىپناه ماند . شب به خانهء طوعه رفت . جايگاه او براى ابن زياد معلوم شد . نيروهايى فرستاد ، مسلم از خانه بيرون آمد و در كوچه‌ها و ميدان شهر ، يك تنه با سربازان ابن زياد جنگيد تا آنكه گرفتار شد . او را به قصر ابن زياد بردند . پس از گفتگوهاى تندى كه ردّ و بدل شد ، به دستور ابن زياد ، او را بالاى قصر برده ، سر از بدنش جدا كردند و پيكرش را به زير افكندند . « 1 » سر مسلم را همراه سر هانى نزد يزيد فرستادند . شهادت مسلم بن عقيل ، روز هشتم ذيحجه سال 60 ( روز عرفه ) بود . قبر مسلم در كوفه است . و در سال 1282 قمرى گنبدش كاشى و ضريحش از نقره شد و اطراف ضريح ، مجلّل و آينه كارى گشت . محدّث قمى پس از ذكر اعمال مسجد جامع كوفه ، نماز و زيارتنامه‌اى براى حضرت مسلم نقل كرده است . با اين شروع :\r\n« الحمد للّه الملك الحقّ المبين . . . » « 2 »\r\n- هانى بن عروه ، طوعه\r\n\r\nمسلم بن عوسجهء اسدى\r\nاولين شهيد عاشورا كه در حملهء نخست به شهادت رسيد . پيرمردى بزرگوار از طايفهء بنى اسد و از چهره‌هاى درخشان كوفه و هواداران اهل بيت « ع » بود . از اصحاب پيامبر « ص » و مسلمانان با سابقه به شمار مىرفت و از آن حضرت روايت هم كرده است . پارسا ، شجاع و سواركارى نامى بود و در فتوحات اسلامى شركت مىكرد و در همهء جنگهاى امير المؤمنين « ع » حضور داشت . در كوفه براى حسين بن على « ع » بيعت مىگرفت .\r\nمسلم بن عقيل در برنامهء كوتاه مدّت نهضت ، او را در رأس عدّه‌اى از طايفهء مذحج و اسد قرار داد . « 3 » در نهضت مسلم ، نقش دريافت پول از هواداران و تهيّهء سلاح براى نهضت را بر عهده داشت . جاسوس « ابن زياد » ، به نام « معقل » از همين طريق به مخفيگاه مسلم پى برد .\r\n\r\n\r\n","description":"","footnote":"\r\n( 1 ) - قضاياى نهضت او و بيعت مردم و شهادتش در بحار الأنوار ، ج 44 ، ص 340 به بعد آمده است ، نيز زندگينامهء او در كتاب « مبعوث الحسين » محمد على عابدين ، انتشارات جامعه مدرسين .\r\n( 2 ) - مفاتيح الجنان ، ص 401 .\r\n( 3 ) - انصار الحسين ، ص 93 .\r\n","page_name":" 421 ","page_number":421},
  {"content":"\r\n\r\nدر كربلا از ياران شجاع و فداكار امام بود . شب عاشورا كه امام از ياران خواست از تاريكى شب استفاده كرده ، از صحنه خارج شوند ، يكى از كسانى بود كه برخاست و ضمن اعلام وفادارى و مقاومت تا شهادت ، گفت : « و اللّه لو علمت انّى اقتل ثمّ احيى ثمّ احرق ثمّ اذرى يفعل بىذلك سبعين مرّة ما تركتك فكيف و انّما هى قتلة واحدة ثمّ الكرامة الى الأبد . » « 1 » به خدا قسم اگر هفتاد بار كشته شوم ، سوزانده شوم و خاكسترم بر باد رود ، هرگز تو را رها نخواهم كرد ، تا چه رسد به اينكه اكنون يك بار كشته شدن است ، سپس كرامت ابدى است . روز عاشورا ، رجز مسلم بن عوسجه در مبارزه چنين بود :\r\n ان تسئلوا عنّى فانّى ذو لبد * من فرع قوم فى ذرى بنى اسد \r\n فمن بغانا حايد عن الرّشد * و كافر بدين جبّار صمد « 2 » \r\nكه حاكى از بصيرت دينى و دشمن‌شناسى او و كافر دانستن جبههء مخالف است . سپاه دشمن چون در نبرد تن به تن ياراى جنگيدن با او را نداشتند ، او را سنگباران كردند . چون مسلم به زمين افتاد ، رمقى در تن داشت كه حسين بن على « ع » و حبيب بن مظاهر خود را به او رساندند . امام او را دعا كرد و حبيب چون نزديك او آمد ، مسلم او را توصيه نمود كه مبادا حسين « ع » را تنها گذارد . « 3 »\r\n- حبيب بن مظاهر ، معقل\r\n\r\nمسلم بن كثير ازدى\r\nاز شهداى كربلا ، وى از طايفهء ازد ، و از تابعين بود . بعضى هم او را از اصحاب شمرده‌اند . در برخى جنگها در ركاب على « ع » مجروح شده و از ناحيهء پا آسيب‌ديده بود .\r\nدر حادثهء عاشورا ، از كسانى بود كه به قصد حسين بن على « ع » از كوفه بيرون آمد و نزديكيهاى كربلا به آن حضرت پيوست و روز عاشورا در حملهء نخستين به شهادت رسيد . « 4 » نام او را اسلم بن كثير و سليمان بن كثير هم نقل كرده‌اند . « 5 » در زيارت ناحيهء مقدسه نيز از او ياد شده است .\r\n\r\n\r\n","description":"","footnote":"\r\n( 1 ) - مناقب ، ج 4 ، ص 99 .\r\n( 2 ) - همان ، ص 102 .\r\n( 3 ) - بحار الأنوار ، ج 45 ، ص 20 .\r\n( 4 ) - عنصر شجاعت ، ج 1 ، ص 355 ؛ مناقب ، ج 4 ، ص 113 ؛ تنقيح المقال ، ج 3 ، ص 215 .\r\n( 5 ) - انصار الحسين ، ص 94 .\r\n","page_name":" 422 ","page_number":422},
  {"content":"\r\n\r\n\r\nمسلم بن كناد\r\nاز شهداى كربلا به حساب آمده كه نامش در زيارت رجبيّه هم ديده مىشود . « 1 »\r\n\r\nمسلم ، مولى عامر بن مسلم\r\nاز شهداى كربلا ، كه غلام عامر بن مسلم بود . عامر ، خود در كربلا به شهادت رسيد . « 2 » در برخى نقلها نام او سالم آمده است .\r\n- سالم مولى عامر بن مسلم ، عامر بن مسلم\r\n\r\nمسور بن مخزمه ( مخرمه )\r\nاز كسانى بود كه در مكّه ، پس از آگاهى از عزم سيد الشهدا « ع » بر حركت به سوى كوفه ، نامه‌اى به امام نوشت و از او خواست كه فريب نامه‌هاى عراقيان را نخورد . خودش نيز با يزيد بيعت نكرده بود . امام پس از خواندن نامه‌اش ، براى او دعاى خير كرد و عواطفش را ستود . وى مردى اهل فضل و ديانت بود و از رسول خدا « ص » روايت مىكرد . دو سال پس از هجرت به دنيا آمده بود تا زمان مرگ عثمان در مدينه بود . سپس ساكن مكّه شد . در حادثهء محاصره و سنگباران مكّه ، در سال 64 هجرى در حال نماز در حجر اسماعيل كشته شد . هنگام مرگ ، شصت و دو سال داشت . « 3 »\r\n\r\nمسيّب بن نجبهء فرازى\r\nاز ياران برجستهء على عليه السلام بود . وى در قيام توّابين به خونخواهى شهداى كربلا ، پس از كشته شدن سليمان بن صرد رهبر توّابين ، پرچم نبرد را به دست گرفت و دليرانه جنگيد تا كشته شد . شهادتش در سال 65 هجرى در « عين الورده » بود . « 4 » از اينكه توفيق شهادت در ركاب سيد الشهدا را نيافته بود بشدّت اندوهگين بود و اين حسرت را در خطابه‌اى كه در جمع توابين ايراد كرد ، بر زبان آورد و از اينكه با رسيدن نامه و پيك امام ، از فداكارى در راهش مضايقه كرده و ياريش نكرد ، خود و جمع ياران را ملامت كرد . « 5 »\r\n- توّابين\r\n\r\n\r\n","description":"","footnote":"\r\n( 1 ) - همان ، ص 104 .\r\n( 2 ) - همان .\r\n( 3 ) - حياة الامام الحسين ، ج 3 ، ص 24 ؛ تنقيح المقال ، مامقانى ، ج 3 ، ص 217 .\r\n( 4 ) - مروج الذهب ، ج 3 ، ص 94 ، تاريخ الاسلام ، ذهبى ، ج 5 ، ص 248 .\r\n( 5 ) - حياة الامام الحسين ، ج 3 ، ص 362 .\r\n","page_name":" 423 ","page_number":423},
  {"content":"\r\n\r\n\r\nمشرعه - فرات ، شريعه\r\n\r\nمشك\r\nظرف نگهدارى آب در قديم . پوست گوسفندى كه درست و بدون شكافتن از وسط ، كنده باشند و در آن ماست ، دوغ ، آب و غيره ريزند ، خيك بىموى ، به آن « قربه » ، « راويه » ، و « ركوه » هم گويند . در نبرد عاشورا نيز همچون همهء جنگهاى قديم ، از مشك بعنوان ظرفى براى برداشتن و نگهداشتن آب در سفر و اردوگاه استفاده شد . در فرهنگ عاطفى عاشورا ، « مشك » مظهر سقايى ابا الفضل « ع » است ، چرا كه او آبرسان خيمه‌ها و سقاى اطفال امام حسين « ع » بود . به همين خاطر ، به آن حضرت « ابو القربه » هم گويند ، كنايه از سقايى او با مشك . روز عاشورا هم مشك خالى به دوش گرفت و به فرات رفت و آن را پر از آب كرد و در راه آوردن آب به خيمه‌ها ، راه را بر او بستند . دستانش قطع شد و مشك آب سوراخ گشت و عباس « ع » هم به شهادت رسيد ، پيش از آنكه آب به خيمه‌ها برسد . اين موضوع ، با حسرت و اندوه ياد مىشود كه نشان وفاى عباس « ع » و عطش اطفال است . به گفتهء « عمّان سامانى » :\r\n پس فرو باريد بر وى تير تيز * مشك شد بر حالت او اشك‌ريز \r\n اشك چندان ريخت بر وى چشم مشك * تا كه چشم مشك ، خالى شد ز اشك \r\n تا قيامت تشنه‌كامان ثواب * مىخورند از رشحهء آن مشك ، آب « 1 » \r\nپيش از عاشورا نيز مشك ، ايفاى نقش كرده است . در مسير راه ، وقتى كاروان امام حسين « ع » به منزلگاه « شراف » رسيدند ، جوانان به فرمان امام ، آب بسيارى در مشكها برداشتند و در گرماى نيمروز فردا ، با سپاه هزار نفرى حرّ برخوردند كه تشنه بودند . دهان مشكها به روى آن سپاه گشوده شد ، حتى اسبهايشان سيراب شدند . « 2 » در كربلا نيز از سه روز مانده به عاشورا ، نيروهاى عمر سعد بر فرات مسلّط شدند و مانع بردن آب گشتند .\r\nوقتى عطش بر حسين « ع » و يارانش زياد شد ، برادرش عباس « ع » را مأمور تهيّه آب كرد .\r\nوى با 20 نفر همراه مشك و به اتفاق 30 نفر سواره نزديك شريعه شدند و نبردى كرده ، مشكها را پر از آب كرده برگشتند . « 3 »\r\n\r\n\r\n","description":"","footnote":"\r\n( 1 ) - گنجينة الأسرار ، عمان سامانى ، ص 76 . چاپ 1362 ش .\r\n( 2 ) - تاريخ طبرى ، ج 4 ، ( چاپ قاهره ) ، ص 302 .\r\n( 3 ) - كامل ، ابن اثير ، ج 2 ، ص 556 .\r\n","page_name":" 424 ","page_number":424},
  {"content":"\r\n\r\n چشم از اشك پر و مشك من از آب تهى است * جگرم غرقه به خون و تنم از تاب تهى است \r\n گفتم از اشك كنم آتش دل را خاموش * پر ز خوناب بود چشم من از آب تهى است \r\n جان من مىبرد آن آب كزين مشك چكد * گشتيم غرق در آبى كه ز گرداب تهى است \r\n دست و مشك و علمى لازمهء سقّايى است * دست عباس تو را از اين همه اسباب تهى است \r\n مشك هم اشك به بىدستى من مىريزد * بىسبب نيست اگر مشك من از آب تهى است « 1 » \r\n- سقّايى ، آب ، عطش ، عباس بن على « ع » ، نهر علقمه\r\n\r\nمشكور\r\nنام پيرمردى از هواداران اهل بيت در كوفه كه مأمور نگهبانى از طفلان مسلم بن عقيل بود . وقتى پس از يك سال زندانى بودن محمّد و ابراهيم ( پسران حضرت مسلم ) فهميد كه آن دو از بنى هاشم و دودمان نبوّتند ، آنان را مخفيانه از زندان آزاد كرد ( گرچه دوباره گرفتار شده ، به شهادت رسيدند ) . « 2 » مشكور به خاطر اين خدمت به طفلان مسلم ، از سوى ابن زياد احضار شد و به او پانصد ضربه تازيانه زدند وى در زير تازيانه‌ها جان داد . « 3 »\r\n- طفلان مسلم\r\n\r\nمشهد الحسين « ع »\r\nمشهد به معناى محلّ شهادت ، محل دفن ، حرم و مقبره است . اين تعبير به جاى مرقد سيد الشهدا به كار مىرود .\r\n- حرم حسينى ، قبر امام حسين ، حائر\r\n\r\nمشهد رأس الحسين « ع »\r\nحرم و بقعه‌اى كه مدفن سر مطهّر سيد الشهداست ، يا مكانى كه سر آن حضرت به آنجا هم برده شده است . به اين نام ، دو محلّ يكى در شام و ديگرى در مصر وجود دارد . در شام در عسقلان مسجدى بزرگ و ضريحى عظيم است كه مردم آنجا را زيارت كرد تبرّك مىجستند . « 4 » به نوشتهء سيد محسن امين : محلّى در كنار مسجد جامع اموى در دمشق ، كه گويا محلّ نگهدارى سر مطهّر سيد الشهدا در ايّام يزيد بوده و در خزانهء آن ملعون نگهدارى\r\n\r\n\r\n","description":"","footnote":"\r\n( 1 ) - از : سيد شهاب الدين موسوى « شب شعر عاشورا » شمارهء 5 ، ص 92 .\r\n( 2 ) - بحار الانوار ، ج 45 ، ص 101 .\r\n( 3 ) - سوگنامه آل محمد ، ص 189 به نقل از معالى السبطين .\r\n( 4 ) - آثار البلاد و اخبار العباد ، قزوينى ، ص 278 ( چاپ امير كبير ) .\r\n","page_name":" 425 ","page_number":425},
  {"content":"\r\n\r\nمىشده است . « 1 » همچنين وى مىنويسد : ( در سفرنامهء خويش ) در مصر ، زيارتگاه با شكوه و مقدسى است كه مردم مصر ، معتقدند سر ابا عبد الله الحسين در آنجا مدفون است و خلفاى مصر ، آن را از شهر عسقلان ( در فلسطين ) آورده و طىّ مراسمى در مصر دفن كرده‌اند . در همين زمينه در « اعيان الشيعة » مىنويسد : بنا به قول برخى ، يكى از خلفاى فاطمى در مصر ، مأمورانى به عسقلان ( بين مصر و شام ) فرستاد و سرى را برايش آوردند و گفت كه سر حسين « ع » است . آن را به مصر آوردند و در محلّى كه الآن به نام مشهد يا مسجد رأس الحسين معروف است دفن كردند . مردم مصر به اين محلّ علاقه نشان مىدهند و زن و مرد دسته دسته به زيارت آن مىروند و مراسم دعا و تضرّع در آنجا مىگيرند . البته در اين كه آن سر ، سر امام حسين « ع » بوده ، ترديد وجود دارد . « 2 » اين مسجد ، اكنون نيز در قاهره وجود دارد ، محلّ تجمع و مركز محافل دينى و قرآنى ، بويژه در شبهاى ماه رمضان است و در ميلاد امام حسين « ع » هزاران نفر آنجا گرد مىآيند و حتّى دست توسّل به سوى خداى حسين « ع » دراز كرده و به بركت آن مكان ، بيماران و گرفتاران شفا و نجات مىيابند .\r\n- سر امام حسين « ع »\r\n\r\nمصباح هدايت\r\nاز القاب امام حسين عليه السلام « مصباح الهدى » است . بيش از چهل لقب براى سيد الشهدا « ع » نقل شده است . « 3 » كه يكى از آنها مصباح هدايت و كشتى نجات است . در حديث است از رسول خدا « ص » كه در سمت راست عرش الهى نوشته است : « انّ الحسين مصباح الهدى و سفينة النجاة » . « 4 » غير از مقام امامت آن حجّت الهى ، در شيوهء زندگى و الهام‌بخشى راه و رسم جهاد و شهادت نيز ، آن حضرت راهنماى بشر است و در غرقاب هستى و طوفانهاى اجتماعى ، كشتى نجات‌بخشى است كه هر كس به ولاى او چنگ زند ، از امواج بىدينى و ذلّت نجات يافته به ساحل عزّت و كرامت مىرسد . چراغ حسينى در شب تاريك تاريخ ، همواره درخشان بوده و « راه » نشان داده است .\r\n- اوصاف سيد الشهدا « ع »\r\n\r\n\r\n","description":"","footnote":"\r\n( 1 ) - اعيان الشيعة ، ج 1 ، ص 627 .\r\n( 2 ) - همان .\r\n( 3 ) - مناقب ، ابن شهر آشوب ، ج 4 ، ص 78 .\r\n( 4 ) - سفينة البحار ، ج 1 ، ص 257 ، ناسخ التواريخ ، ص 57 .\r\n","page_name":" 426 ","page_number":426},
  {"content":"\r\n\r\n\r\nمصيبت\r\nرنج و سختى و بلا و گرفتارى كه به كسى مىرسد حوادث ناگوار و پيش‌آمدهاى تلخ ، همچون در گذشت خويشاوندان و دوستان صميمى . به معناى سوك و تعزيت و عزا و ماتم نيز به كار مىرود . آنچه در كربلا بر اهل بيت گذشت ، شهادت و اسارتى كه براى سيد الشهدا و عترت پيامبر در عاشورا پيش آمد ، حادثهء شهادت هر يك از معصومين « ع » نيز مصيبتى است كه بر امّت اسلام وارد شده است كه در رأس آنها و بالاترين مصائب ، عاشوراى حسينى است . در زيارت عاشورا از شهادت ابا عبد اللّه « ع » بعنوان مصيبتى بزرگ ياد شده است . « لقد عظمت الرزيّة و جلّت المصيبة بك علينا و على جميع اهل الإسلام . . .\r\nمصيبة ما اعظمها و اعظم رزيّتها فى الإسلام و فى جميع اهل السّماوات و الأرض » « 1 » و به همين جهت ، به يادآورى حادثهء عاشورا و شهادت امام حسين و أئمّهء ديگر « ذكر مصيبت » گفته مىشود .\r\n- ذكر مصيبت ، عزادارى ، نوحه‌خوانى ، بلا و كربلا\r\n\r\nمظلوم\r\nستمديده ، از لقبهاى سيد الشهداست كه اغلب با نام او همراه است : يا حسين مظلوم ، در زيارتنامه‌ها و احاديث ، تكيه بر روى اين لقب براى بيان ظالم بودن حكومت اموى و سپاهى است كه در كربلا آن حضرت را به شهادت رساندند . هر چند آنان مىكوشيدند تا خود را تبرئه كنند و گناه كشته شدن را به گردن خود امام بيندازند ، ولى مظلوميّت آن شهيد ، همواره مثل پرچمى در اهتزاز بوده است .\r\nدر حديث امام باقر « ع » است : « انّ الحسين صاحب كربلا قتل مظلوما مكروبا عطشانا لهفانا » « 2 » و در برخى تفاسير ، آيهء  « وَ مَنْ قُتِلَ مَظْلُوماً فَقَدْ جَعَلْنا لِوَلِيِّهِ سُلْطاناً »  ( اسراء / 33 ) به شهادت آن حضرت تفسير شده است . « 3 » و همچنين آيهء  « وَ سَيَعْلَمُ الَّذِينَ ظَلَمُوا أَيَّ مُنْقَلَبٍ يَنْقَلِبُونَ »  ( شعراء / 225 ) به مظلوميّت اهل بيت تأويل گشته است . « 4 » آيهء  « أُذِنَ لِلَّذِينَ يُقاتَلُونَ بِأَنَّهُمْ ظُلِمُوا »  ( حج / 39 ) نيز طبق روايات ، دربارهء حسين بن على « ع » است كه يزيد در پى كشتن او بود تا آنكه مظلومانه شهيد شد . امام صادق « ع » نيز در حديثى امام زمان\r\n\r\n\r\n","description":"","footnote":"\r\n( 1 ) - زيارت عاشورا ، بحار الانوار ، ج 98 ، ص 294 .\r\n( 2 ) - كامل الزيارات ، ص 168 .\r\n( 3 ) - تفسير « البرهان » ، سيد هاشم بحرانى ، ج 2 ، ص 418 .\r\n( 4 ) - همان ، ج 3 ، ذيل آيهء فوق\r\n","page_name":" 427 ","page_number":427},
  {"content":"\r\n\r\nعليه السلام را خونخواه حسين « ع » معرفى مىكند . « 1 » و دربارهء آيهء  « أَسَرُّوا النَّجْوَى الَّذِينَ ظَلَمُوا »  ( انبياء / 3 ) روايت است كه : « الّذين ظلموا آل محمّد حقّهم » . « 2 » مظلوميّت ابا عبد الله « ص » و ائمّه ، شيعه را همواره در مسير ظلم‌ستيزى و آمادگى براى جانبازى در ركاب انتقام‌گيرندهء خون شهداى مظلوم كربلا ، حضرت مهدى « ع » قرار مىدهد و كينهء ظالم را در دلها مىپروراند . افراشتن پرچم مظلوميّت آل الله ، محور تجمّع و تشكّل همهء مظلومان و ستمديدگان تاريخ بر محور امام مظلومان است .\r\n- ثار\r\n\r\nمعاويه\r\nمعاويه بن ابى سفيان زمامدارى خودكامه و طاغوتى جبّار بود . پدرش ابو سفيان و مادرش هند جگرخوار از سر سخت‌ترين دشمنان اسلام بودند . معاويه ، خليفه‌اى سنگدل ، حيله‌گر ، دروغگو و فتنه‌انگيز بود . از زمان عثمان ، والى شام گشت و با على « ع » جنگيد و همواره عليه او توطئه مىنمود . حسن بن على « ع » نيز ناچار شد با معاويه قرار داد ترك مخاصمه امضا كند . معاويه به هيچ يك از تعهدات صلحنامه وفا نكرد . به كشتار بىگناهان و دستگيرى و قتل ياران على « ع » پرداخت و هواداران اهل بيت « ع » را سركوب و قلع و قمع نمود و عمّال خويش را بر اموال و جانها و نواميس مسلمين مسلّط ساخت و ديكتاتورى ترين شيوه‌هاى حكومتى را در قالب تزوير و تبليغات ، اعمال مىكرد و در ريشه كن ساختن دين پيامبر مىكوشيد . معاويه ، ملعون به زبان پيامبر « ص » بود . « 3 »\r\nاز بدعتهاى معاويه ، بيعت گرفتن اجبارى از مردم و شخصيّتها براى ولايت‌عهدى فرزند شراب‌خوار و نالايقش « يزيد » بود . قوىترين گروه مخالف با آن بيعت ، بنى هاشم و در رأس آنان حسين بن على « ع » بود كه مخالفت خويش را آشكارا اعلام كرد . اغلب چهره‌هاى سرشناس يا با تهديد يا با تطميع ، پذيرفته بودند ولى امام حسين « ع » حتى در برابر معاويه كه به ستايش يزيد پرداخت ، به بيان زشتيهاى يزيد اشاره كرد و از كار معاويه نكوهش نمود و رسوايش ساخت . « 4 » در پاسخ نامهء معاويه به آن حضرت ، جنايات معاويه را در كشتن حجر بن عدى و يارانش و شهيد كردن عمرو بن حمق و پيمان‌شكنى و\r\n\r\n\r\n","description":"","footnote":"\r\n( 1 ) - بحار الانوار ، ج 24 ، ص 224 .\r\n( 2 ) - همان ، ص 226 .\r\n( 3 ) - براى شناخت پليديها و جنايات معاويه ، ر . ك : « الغدير » ، ج 1 ، ص 138 تا 384 .\r\n( 4 ) - مع الحسين فى نهضته ، ص 54 .\r\n","page_name":" 428 ","page_number":428},
  {"content":"\r\n\r\nفتنه‌انگيزيهايش بر شمرد و حكومت معاويه را بزرگترين فتنه دانست و مبارزه با معاويه را برترين جهاد و موجب قرب به خدا بر شمرد : « و انّى و اللّه ما اعرف افضل من جهادك فان افعل فانّه قربة الى ربّى و ان لم افعله فاستغفر اللّه لدينى . . . و اعلم انّ اللّه ليس بناس لك قتلك بالظنّة و اخذك بالتّهمة و امارتك صبيّا يشرب الشّراب و يلعب بالكلاب . . . » . « 1 » همچنين ابا عبد الله « ع » يك سال پيش از مرگ معاويه در يك سخنرانى عمومى در موسم حج ، از معاويه بعنوان طاغوت ياد كرد و ستمهاى او را بر شمرد و از مردم خواست چون به شهرهاى خود بازگشتند ، سخنان آن حضرت را به مردم برسانند و آنان را به حقّ فراموش‌شدهء اهل بيت فرا خوانند ، چرا كه بيم زوال اسلام و از بين رفتن حق در كار است . « 2 »\r\nامام حسين « ع » پيش از يزيد ، با پدرش معاويه و بنى اميّه مخالف بود ، آن هم نه نزاعى شخصى ، بلكه نزاع مكتبى ، وقتى از آن حضرت دربارهء بنى اميّه پرسيدند ، فرمود : « انّا و هم الخصمان اللّذان اختصما فى ربّهم . . . » « 3 » و اين نزاع ، پيوسته در گفتگوها و مجادلات ، محسوس بود . خود معاويه هم مىدانست كه سيد الشهدا « ع » هرگز سازش نخواهد كرد و در وصيّتى كه پيش از مرگ به يزيد داشت ، به او گفت كه از مخالفت چهار نفر از قريش كه مهمترين آنان حسين بن على « ع » است بيم دارد و هشدار داد كه اهل عراق ، او را وادار به خروج بر ضدّ يزيد مىكنند و توصيه كرد كه : « و امّا الحسين ، . . . و ايّاك و المكاشفة له فى محاربة سلّ سيف او محاربة طعن رمح . . . و ايّاك يا بنيّ ان تلقى اللّه بدمه فتكون من الهالكين » . « 4 » پس از مرگ معاويه در رجب سال 60 هجرى و هجرت امام به مكّه ، كوفيان نامه به آن حضرت نوشتند و ضمن سپاس خداوند بر مرگ دشمن جبّار امام حسين « ع » از آن حضرت درخواست كردند به كوفه آيد و محور حركت و تجمّع آنان در مبارزه بر ضدّ شاميان شود . « 5 »\r\nمعاويه در تحكيم سلطهء بنى اميّه بر مسلمانان و روى كار آمدن يزيد و جنايتهاى بعدى سهم عمده داشت . در زيارت عاشورا اشاره است به اينكه بنى اميّه و پسر هند جگرخوار كه به زبان خدا و رسول خدا ملعون است ، روز عاشورا را روز شادمانى قرار دادند . آنگاه\r\n\r\n\r\n","description":"","footnote":"\r\n( 1 ) - الغدير ، علامهء امينى ، ج 10 ، ص 161 .\r\n( 2 ) - همان ، ج 1 ، ص 198 ، موسوعة كلمات الامام الحسين ، ص 271 .\r\n( 3 ) - حياة الامام الحسين بن على ، ج 2 ، ص 234 .\r\n( 4 ) - همان ، ص 237 ، الفتوح ، ابن اعثم كوفى ، ج 4 ، ص 332 .\r\n( 5 ) - مع الحسين فى نهضته ، ص 76 به نقل از مقتل خوارزمى .\r\n","page_name":" 429 ","page_number":429},
  {"content":"\r\n\r\nلعن بر آنان است : « اللّهم العن ابا سفيان و معاوية و يزيد بن معاوية » و آنان با كشتن پسر پيامبر در كربلا ، به نظر خودشان انتقام كشته‌هاى خود را در بدر و احد گرفتند . و اين چيزى بود كه يزيد در اوج قدرت پس از حادثهء عاشورا ، مستانه مىخواند : « ليت اشياخى ببدر شهدوا . . . » . « 1 » امام سجاد « ع » نيز در مجلس يزيد ، در رسواسازى او به كفر معاويه و ابو سفيان و جنگيدنشان با پيامبر خدا اشاره كرد و فرمود : جدّم على « ع » در روز بدر و احد و احزاب پرچمدار رسول خدا « ص » بود ، امّا پدر و جدّ تو ، پرچمدار كفر بودند « . . . و ابوك و جدّك فى ايديهما رايات الكفّار » « 2 »\r\n- بنى اميّه ، آل ابى سفيان ، معاويه\r\n\r\nمعجر\r\nنوعى پوشش كه بر سر مىافكنند ، پارچهء كوچكى كه زن بر سر مىاندازد . « 3 » جامه‌اى كه زنان بر سر مىپوشند تا گيسوان آنان را حفظ كند . روسرى ، چارقد ، روپوش و مقنعه . در حادثهء كربلا وقتى سپاه عمر سعد ، پس از شهادت امام حسين « ع » براى غارت خيمه‌ها هجوم آوردند ، وسايل خيمه‌ها را بردند ، حتّى معجر از سر زنان و دختران اهل بيت برگرفتند و گوشواره از گوشها كندند و حرم اهل بيت عصمت را سر برهنه و بدون پوشش ساختند . « 4 » اين ، نشان دهنده بىاعتنايى سپاه كوفه به مبادى دينى و معيارهاى انسانى بود .\r\nحضرت زينب « ع » نيز همين را وسيلهء اعتراض به يزيد قرار داد كه آيا عادلانه است زنان شما در حرم و در پوشش باشند و دختران و ذرّيهء رسول خدا ، سر برهنه در معرض ديد همگان ؟ ( خطبهء حضرت زينب ) .\r\n- غارت خيمه‌ها ، گوشواره و خلخال\r\n\r\nمعدن\r\nنام يكى از منزلگاههاى بين مكّه و عراق كه امام حسين « ع » بر آن هم گذشته است .\r\n\r\nمعقل\r\nاز غلامان ابن زياد بود كه به دستور او ، منافقانه در كوفه خود را شيعه و طرفدار حسين بن على « ع » و مسلم بن عقيل جلوه داد و در مسجد جامع كوفه ، از طريق مسلم بن\r\n\r\n\r\n","description":"","footnote":"\r\n( 1 ) - بحار الانوار ، ج 45 ، ص 133 .\r\n( 2 ) - همان ، ص 136 .\r\n( 3 ) - مجمع البحرين .\r\n( 4 ) - بحار الانوار ، ج 45 ، ص 58 و 59 و 61 .\r\n","page_name":" 430 ","page_number":430},
  {"content":"\r\n\r\nعوسجه ، از مكان اختفاى مسلم آگاه شد . هر روز به خانهء مسلم رفت و آمد مىكرد و مخفيانه اخبار و گزارشهاى نهضت را به ابن زياد مىرساند . جاسوسى او ضربهء سختى به نهضت مسلم در كوفه زد و به دستگيرى و شهادت « هانى » و سپس مسلم بن عقيل انجاميد . « 1 »\r\n- مسلم بن عوسجه ، مسلم بن عقيل\r\n\r\nمعين البكاء\r\nتعزيه‌گردان ، كسى كه تعزيه را اداره مىكند . « معمولا به كارگردان و مدير تعزيه « معين البكاء » مىگفتند و ميان مردم به تعزيه‌گردان معروف بود . معين البكاء كه در كار خود ورزيدگى داشت ، نقش هر يك از شبيه‌خوانها را براى هر مجلس تعزيه تعيين مىكرد و اشعارى كه بايد در آن مجلس بخوانند ، در ورقه‌اى كه به آن « فرد » يا « نسخه » مىگفتند ، به آنها داد . . . » « 2 » از لقبهاى ديگر او شبيه گردان ، مير عزا ، مير غم و ناظم البكاء بود . به نوشتهء لغت‌نامه دهخدا ، « لباس اشخاص را براى نقشهاى مختلف او تعيين مىكرد ، ترتيبات مقدّماتى يا به عبارت اروپايى « ميزان سن » هم از وظايف او بود . در اواخر قاجاريّه اين كارها را شربت دار باشى كه يكى از اعضاى دار النظاره ( خوانسالارى ) و به لقب معين البكاء هم سرافراز بود اداره مىنمود .\r\n- تعزيه ، شبيه‌خوانى ، نسخه\r\n\r\nمغيثه\r\nنام يكى از منزلگاههاى راه مكه به طرف عراق ، كه امام حسين « ع » در آنجا نيز فرود آمد . معناى آن سرزمين باران رسيد است .\r\n\r\nمقتل\r\nهم به معناى محلّ قتل است ، هم كتابى كه دربارهء شرح قتل حسين بن على « ع » و واقعهء كربلا نوشته شده باشد . ( - گودال قتلگاه ) به نقل دهخدا : جايى و زمينى كه كسى در آنجا كشته شده باشد . البته به معناى جايى و عضوى از بدن نيز گفته كه اگر تير يا تيغى بر آنجا وارد آيد ، سبب قتل شخص مىشود .\r\n\r\n\r\n","description":"","footnote":"\r\n( 1 ) - مقتل الحسين ، مقرّم ، ص 177 .\r\n( 2 ) - موسيقى مذهبى ايران ، ص 37 .\r\n","page_name":" 431 ","page_number":431},
  {"content":"\r\n\r\n( لغت‌نامه دهخدا ) به انگيزهء زنده نگهداشتن ياد حادثهء عاشورا و شهداى كربلا ، از صدر اسلام تا كنون ، همواره كتابهايى بعنوان « مقتل » نوشته شده و مىشود . شيخ آقا بزرگ تهرانى بيش از هفتاد كتاب را با همين عنوان نام مىبرد كه به حادثهء كربلا مربوط مىشود « 1 » و « مقتل » اصبغ بن نباته ( از ياران على عليه السلام ) را اوّلين مقتلى مىداند كه نگاشته شده است . « 2 » نام برخى از مقتلهاى معروف از اين قرار است ( البته آنها كه عنوان « مقتل » دارد ) :\r\n« مقاتل الطالبيّين » : نوشتهء ابو الفرج اصفهانى ( م 356 ) كه در شرح حال و ذكر اسامى شهداى فرزندان ابو طالب است . اين كتاب به فارسى نيز ترجمه شده است : « سر گذشت كشته‌شدگان از فرزندان ابو طالب » سيد هاشم رسولى محلاتى\r\n« مقتل ابى مخنف » : نوشتهء لوط بن يحيى بن سعيد بن مخنف ، معروف به ابو مخنف كه دربارهء حوادث عاشوراست . اين كتاب نيز به فارسى ترجمه شده است . اخيرا با نام « مقتل الحسين و مصرع اهل بيته و اصحابه فى كربلا » در 230 صفحه توسّط مؤسّسة الوفاء چاپ شده است . ( - ابو مخنف )\r\n« مقتل خوارزمى » : متن تاريخى مربوط به حوادث كربلاست ، در دو جزء كه توسّط موفّق بن احمد مكّى خوارزمى ( م 568 ) تأليف شده و اغلب مطالبش را از تاريخ ابن اعثم ( م 314 ) نقل كرده است .\r\n« مقتل الحسين » : عبد الرزاق المقرم ( م 1391 ق در نجف ) كه دربارهء نهضت حسينى است و وقايع كربلا از خروج امام حسين « ع » از مدينه تا حوادث پس از عاشورا را در بر دارد . كتابهاى مقتل ديگرى هم معروف است ، همچون : نفس المهموم ، لهوف ، منهاج الدّموع ، العيون العبرى ، مثير الاحزان ، روضة الشهدا ، اسرار الشهادة ، منتهى الآمال ، بحار الانوار ، ج 45 و . . .\r\n- كتابنامهء عاشورا ، تعزيه ، روضه‌خوانى\r\n\r\nمقتل نويس\r\nكسى كه متن مربوط به مجالس تعزيه و مقتل را مىنويسد . « 3 »\r\n- مقتل\r\n\r\n\r\n","description":"","footnote":"\r\n( 1 ) - الذّريعة ، ج 22 ، ص 21 به بعد . همچنين در كتاب « نگرشى به مرثيه‌سرايى در ايران » عبد الرضا افسرى كرمانى ، ص 137 ، بيش از شصت كتاب شعر و به نثر عنوان « مقتل » را با نام گردآورندگان آنها آورده است .\r\n( 2 ) - همان ، ص 23 ، شمارهء 5838 .\r\n( 3 ) - فصلنامهء هنر ، شمارهء 3 ، ص 233 .\r\n","page_name":" 432 ","page_number":432},
  {"content":"\r\n\r\n\r\nمكروب\r\nاندوهگين ، غمگين ، گرفته . از لقبهاى سيد الشهدا عليه السلام كه در حديث امام باقر « ع » آمده است : « انّ الحسين . . . قتل مظلوما مكروبا » . « 1 »\r\n- اوصاف سيد الشهدا\r\n\r\nملك رى - حكومت رى\r\n\r\nممنوعيّت عزادارى\r\nدر پى ورود انديشه‌هاى غربزدگى در ايران و مقابله با مذهب و فرنگى ساختن كشور ، با يك سرى از مظاهر دين و سنّتهاى مذهبى در ايران مبارزه شد . جلوگيرى از اقامهء عزادارى و مجالس سوگوارى براى ابا عبد الله « ع » هم يكى از اين برنامه‌ها بود . عليه آن هم فعاليت فرهنگى شد و هم اقدام عملى . در مقطعى از تاريخ ايران ( از سال 1313 تا 1320 شمسى ) در دورهء رضا خان ، عزادارى براى سيد الشهدا « ع » ممنوع شد و تكيه‌ها موقّتا رونق خود را از دست دادند . « 2 » در آن مدّت ، در خانه‌ها و پنهانى و گاهى پيش از روشن شدن هوا و دميدن خورشيد ، مجالس روضه برپا مىشد و دور از چشم مأموران رضا خان عزادارى انجام مىگرفت و اگر مأموران رضا خان به كسى مظنون مىشدند ، دستگيرش مىكردند يا با گرفتن رشوه ، رها مىكردند . مردم براى شركت در مجالس روضه كه در خانه‌ها پنهانى برگزار مىشد ، از بيم مأموران گاهى از پشت بامها به منزل يكديگر رفت و آمد مىكردند و روضه‌خوان هم براى آنكه به چنگ مأموران گرفتار نشود ، با لباس مبدّل به خانه‌ها مىرفت و آنجا لباس خود را مىپوشيد . « 3 » براى پيشبرد اين هدف ، هم از تبليغات و كارهاى فرهنگى استفاده مىشد ، هم از نيروهاى قهريّه . برخى نويسندگان غرب زده ، همچون آخوندف و آقا خان كرمانى ، با قلم به ميدان مبارزه مىآمدند و رضا خان با مأمور و سرباز .\r\nآخوندف ( آخوند زاده ) مىنويسد : « هر جا مىرود تعزيه برپاست ، مگر مصيبت و درد خود آدم كم است كه با نقل گزارش هزارساله ، اوقات خود را دائما تلخ كند و به جهت\r\n\r\n\r\n","description":"","footnote":"\r\n( 1 ) - كامل الزيارات ، ص 168 .\r\n( 2 ) - كيهان فرهنگى ، سال 10 شمارهء 3 ، ص 31 .\r\n( 3 ) - ر . ك : « تاريخ تكايا و عزادارى قم » ، ص 222 .\r\n","page_name":" 433 ","page_number":433},
  {"content":"\r\n\r\nعمل بىفايده از كسب و كار بازبماند ؟ . . . » « 1 » ميرزا آقا خان كرمانى هم مىنويسد : « آئين عزادارى و ماتم‌گرى روح شادى و كامرانى را از ميان اين ملّت بر انداخته ، روزشان را چون شب تار ساخته است ، ايرانيان با حبيب بن مظاهر هيچ قرابت و خويشى ندارند ، روز سوگوارى هزار سال پيش را برپا مىكنند و بر مظلومان آن زمان مىگريند » « 2 »\r\nاما رضا خان ، كه روزى براى جذب افكار مذهبيها ، در مجالس عزا شركت مىكرد ، پس از مسلّط شدن ، به برخورد حذفى با عزادارى سيد الشهدا « ع » پرداخت . به اين دو نقل توجه كنيد : امام خمينى « ره » مىفرمايد : « وقتى كه او ( رضا خان ) آمد ، ابتداء شروع كرد به اظهار ديانت و اظهار چه و روضه‌خوانى و سينه زنى و گاهى ماه محرّم در همهء تكيه‌هايى كه در تهران بود مىرفت و مىگرديد ، خودش تا وقتى كه سوار مطلب شد ، سلطه پيدا كرد .\r\nهمين آدمى كه اينطور مجلس روضه داشت ، هم آنطور سينه زن و ارتش مىآمد به سينه زنى . . . ، همين آدمى كه اين دستگاه روضه را داشت ، همچو قدغن كرد دستگاه خطابه و وعظ و روضه و همهء اينها را كه در تمام ايران شايد يك مجلس علنى نبود ، اگر بود در خفا ، در بعضى شهرها در خفا و به صورتهاى مختلف و با اسمهاى مختلف . » « 3 »\r\nامّا نقل ديگر : « پهلوى پس از به سلطنت رسيدن ، نخست محلّ روضهء قزّاق‌خانه را به تكيه دولت منتقل نمود و از شكوه و جلال و مدّت آن كاست و پس از چند سالى بكلّى متروك گردانيد ، سپس شهربانى براى برقرارى مجالس عزادارى موانع و مشكلاتى به وجود آورد كه قبلا بايستى تحصيل اجازه نمود . و بعدا هم حركت دسته‌هاى عزادار در ايّام عاشورا را ممنوع گردانيد و اگر احيانا در بعضى از خانه‌ها محرمانه مراسم عزادارى به عمل مىآمد ، صاحبان خانه تحت تعقيب قرار مىگرفتند و به زندان مىافتادند ، بعدا به جاى عزادارى ، كاروان شادى ( كارناوال ) در ايّام عاشورا به راه انداختند و صنوف را مجبور كردند كه در برپايى كارناوال پيش قدم شده ، هر صنفى دستهء خود را شركت دهد .\r\nخوب بخاطر دارم در اواخر سلطنت پهلوى حركت كارناوال مصادف بود با شب عاشورا و در كاميونها دستجات رقّاصه با ساز و آواز به پايكوبى و رقص در شهر به گردش در آمده بودند ، در عوض اگر احيانا افرادى از ذاكرين با عبا و عمّامه ديده مىشدند ، تحت تعقيب\r\n\r\n\r\n","description":"","footnote":"\r\n( 1 ) - نهضت امام خمينى ، ج 3 ، ص 43 به نقل از انديشه‌هاى آخوند زاده .\r\n( 2 ) - همان ، ص 46 .\r\n( 3 ) - صحيفهء نور ، ج 7 ، ص 4\r\n","page_name":" 434 ","page_number":434},
  {"content":"\r\n\r\nقرار مىگرفتند . » « 1 »\r\n- عزادارى ، مرثيه\r\n\r\nمنبر\r\n« آنچه خطيب بر آن ايستد و خطبه خواند . كرسى مانندى پايه دار كه واعظ و خطيب بر بالاى آن نشسته خطبه خواند و موعظه كند . كرسى چند پله براى وعّاظ و مذكّران . اهل منبر : روضه‌خوان و خطيب و واعظ . » « 2 » منبر : آنچه بر بالاى آن مىروند ، براى وعظ و خطبه . ريشه‌اش از « نبر » به معناى رفعت و بالايى است و به منبر ، منبر گفته‌اند ، بخاطر ارتفاعش . « 3 » منبر ، انواع گوناگون دارد : چوبى ، آهنى ، سنگى با پله‌هاى متفاوت از نظر تعداد .\r\nمنبر بعنوان جايى كه خطبا و ائمهء جمعه از فراز آن به القاء خطبه و ايراد سخن مىپرداخته‌اند . از صدر اسلام وجود داشته و اغلب ، در سيطرهء حكومتها و خلافتها بوده و وسيلهء ترويج يك فكر محسوب مىشده است .\r\nمنبرى كه خطيب وابسته به يزيد بر فراز آن رفته و از يزيد تعريف مىكرد و آل على را ناسزا مىگفت . امام سجاد « ع » اجازه گرفت تا بر منبر فراز آيد . بر منبر رفت و خود را معرفى كرد و يزيد و دودمان او را رسوا ساخت . آن حضرت ، از منبرى كه خطيب وابسته به ستم بر فراز آن سخنان ناروا مىگفت ، بعنوان چوب ياد كرد و فرمود : « يا يزيد ، ائذن لى حتّى اصعد هذه الأعواد . . . » رسول خدا « ص » هم زمانى خواب ديده بود كه پس از او ، بنى اميّه از منبر او بالا مىروند و مردم را از راه راست ، بازمىدارند و از اين خواب ، بسيار پريشان شده بود . « 4 »\r\nامروز نيز استفاده از منبر هنگام وعظ و ارشاد و سخنرانيهاى مذهبى ، چه در ايّام محرم و ماه رمضان و چه در مناسبتها و ايّام ديگر سال ، رايج است و منبر رفتن از شيوه‌هاى كهن تبليغات مذهبى به شمار مىرود . استفادهء از منبر در خطابه ، خاصّ روحانيّون است و سخنرانان غير روحانى براى سخن گفتن از ميز و تريبون استفاده مىكنند ، نه منبر . حرمت منبر بعنوان آنچه يادگار عصر رسول خدا « ص » است ، همچنان محفوظ است .\r\n- منصب نوكرى ، واعظ ، خطبه ، آداب وعظ و منبر\r\n\r\n\r\n","description":"","footnote":"\r\n( 1 ) - « حاج آقا حسين قمى ، قامت قيام » ، محمد باقر پورامينى ، ص 80 ( به نقل از : تاريخ بيست‌ساله ايران 4 / 19 ) .\r\n( 2 ) - لغت‌نامه ، دهخدا .\r\n( 3 ) - مجمع البحرين .\r\n( 4 ) - بحار الانوار ، ج 58 ، ص 168 .\r\n","page_name":" 435 ","page_number":435},
  {"content":"\r\n\r\n\r\nمنجح ، مولى الحسين « ع »\r\nاز شهداى كربلاست ، نامش منجح بن سهم و در زمان امام مجتبى « ع » غلام آن حضرت بود . پس از وى غلام سيد الشهدا « ع » بود . مادرش كنيز آن حضرت بود . وى را از نوفل بن حارث خريد و از او « منجح » به دنيا آمد . « 1 » مادر منجح در خانهء حضرت سجاد « ع » خدمت مىكرد و چون سفر كربلا پيش آمد ، اين مادر و فرزند از مدينه همراه امام حسين « ع » به كربلا آمدند . منجح روز عاشورا پس از نبردى دليرانه در ركاب مولايش به شهادت رسيد و از شهداى اوليّه بود . نامش در زيارت ناحيهء مقدّسه و زيارت رجبيّه نيز آمده است . « 2 »\r\n\r\nمنزل\r\nجاى فرود آمدن و استراحت كردن در طول مسافرت ، خان ، كاروانسرا ، توقّفگاه . در سفرهاى قديم ، هر مرحله و بخشى را كه يك فرد يا كاروان در يك روز به صورت پياده مىپيمود ، « منزل » مىگفتند . اگر سفر سواره بود ، مقدارى كه به يك مرحله مىرسيدند و اسب را عوض مىكردند ، منزل به حساب مىآمد ، اين فاصله ، گاهى سه فرسخ و گاهى پنج فرسخ بود . البتّه دربارهء فاصلهء دو منزل ، نمىتوان مسافت دقيقى تعيين كرد ، ولى بطور متوسّط ، فاصلهء دو منزل چهار فرسخ بوده است . « 3 »\r\nبين مكّه و كربلا هم منزلگاههايى بوده است كه امام حسين « ع » در آنها فرود آمده يا از آنها گذشته و در برخى از آنها شب را به صبح آورده است . منزلها برخى مشهورتر است .\r\nامام حسين « ع » و كاروان وى در همهء منزلهاى بين راه ، بار نمىانداخت ، بلكه اغلب دو منزل يكى بار مىافكند . منزلهاى بين مكه و كوفه به ترتيبى كه در « مناقب » آمده ، چنين است : ذات عرق ، حاجز ، خزيميّه ، ثعلبيه ، شقوق ، شراف ، نينوا ، عذيب الهجانات ، كربلا . « 4 »\r\nترتيب ديگرى در « معجم البلدان » آمده كه به اين صورت است : صفاح ، ذات عرق ، حاجز ، خزيميّه ، زرود ، ثعلبيّه ، شقوق ، زباله ، شراف ، ذو حسم ، بيضه ، رهيمه ، قادسيّه ، عذيب الهجانات ، قصر بنى مقاتل ، نينوا ، كربلا . « 5 » البته منزلگاههاى ديگرى هم در متون تاريخى ياد\r\n\r\n\r\n","description":"","footnote":"\r\n( 1 ) - انصار الحسين ، ص 94 .\r\n( 2 ) - تنقيح المقال ، مامقانى ، ج 3 ، ص 247 .\r\n( 3 ) - فرهنگ تاريخى ارزشها و سنجشها ، ابو الحسن ديانت ، ج 1 ، ص 456 .\r\n( 4 ) - مناقب ، ابن شهر آشوب ، ج 4 ، ص 97 .\r\n( 5 ) - مقتل الحسين ، مقرّم ، به نقل از معجم البلدان .\r\n","page_name":" 436 ","page_number":436},
  {"content":"\r\n\r\nشده از قبيل اجاء ، قطقطانه ، بطن الرّمه و جز اينها ، كه براى توضيح بيشتر دربارهء هر يك از منازل ياد شده ، به عنوان آن در اين فرهنگ مراجعه كنيد .\r\nاجمالى از سير حوادث طول راه در اين منزلها از اين قرار است : سيد الشهدا « ع » ، پس از خروج از مكّه به سوى عراق ، در منزلگاه ذات عرق در برخورد با بشر بن غالب ، از اوضاع كوفه باخبر شد ، در منزل حاجز و بطن الرّمه ، قيس بن مسهّر صيداوى را همراه با نامه‌اى به سوى كوفيان فرستاد ، در منزل زرود ، با زهير بن قين ملاقات كرد و او را به پيوستن به خويش فرا خواند ، در منزل ثعلبيّه ، از شهادت مسلم و هانى در كوفه آگاه شد . در منزل زباله ، با فرستادهء عمر سعد ديدار كرد ، در منزل شراف ، با سپاه حرّ بر خورد نمود و خطبه خواند ، در منزلگاه بيضه ، با خطبه‌اى امويان را معرّفى كرد و در منزل ذى حسم ، در سخنرانى خويش ، بىوفايى و ناپايدارى دنيا را ترسيم نمود . روز اوّل ماه محرّم ، در منزلگاه قصر بنى مقاتل فرود آمد و پس از آن در سخنى از شهادت خويش خبر داد و روز دوّم محرّم وارد سرزمين كربلا شد .\r\nپس از شهادت امام « ع » و انتقال اسراى اهل بيت به كوفه ، آنان را از كوفه به شام حركت دادند ، پيمودن اين مسير طولانى روى شترهاى بىمحمل و با بدرفتارى مأموران و نيز غل و زنجير بر گردن امام سجاد « ع » از مصائب اسراى خاندان پيامبر بود . اين مسافت نيز منزلگاههايى داشت كه اهل بيت « ع » از آنها عبور داده شدند تا به دمشق رسيدند ، نام منازل كوفه تا دمشق از اين قرار است : تكريت ، موصل ، حرّان ، دعوات ، قنّسرين ، سيبور ، حمص ، بعلبك ، حماة ، حلب ، نصيبين ، عسقلان ، دير قسّيس و دير راهب . در يكى از منابع ، خط سير اسرا از كوفه به شام اينچنين آمده است : كنار شطّ فرات ، تكريت ، وادى نخله ، مرشاد ، حرّان ، نصيبين ، موصل ، حلب ، دير نصرانى ، عسقلان ، بعلبك ، شام . « 1 » نام منازل ميان كوفه تا شام به اين صورت نيز نقل شده است : قادسيه ، تكريت ، موصل ، تلعفر ، دير عمروه ، صليا ، وادى نخله ، ارمينا ، لينا ، كحيل ، جهينه ، نصيبين ، دعوات ، كفرطاب ، سيپور ، معرة النعمان ، شيزر ، حماة ، بعلبك ، عسقلان . « 2 » با پخش خبر شهادت امام حسين در كربلا در ميان اقوام و طوايف ، عكس العملهاى گوناگون و اعتراض‌آميزى در مناطق مختلف نقل شده است .\r\nبويژه در منزلگاههاى كوفه تا شام ، حتى ساكنان دهكده‌هاى مسيحىنشين گاهى با ورود\r\n\r\n\r\n","description":"","footnote":"\r\n( 1 ) - زندگانى ابا عبد الله الحسين ، عماد زاده .\r\n( 2 ) - وسيلة الدارين فى انصار الحسين ، ص 368 ( با توضيحاتى پيرامون هر منزل ) .\r\n","page_name":" 437 ","page_number":437},
  {"content":"\r\n\r\nنيزه‌دارانى كه سرهاى شهدا را حمل مىكردند به آبادى يا قلعهء خويش مخالفت مىكردند و راه نمىدادند . « 1 »\r\n- مراحل نهضت عاشورا ، اسارت\r\n\r\nمنصب نوكرى\r\nعنوانى است كه مدّاحان و روضه‌خوانان ، از روى عشق و علاقه ، به مولايشان ابا عبد الله « ع » به كار و شغل خود مىدهند و به آن افتخار مىكنند و امام حسين « ع » را ارباب و خود را نوكر به حساب مىآورند و اين نوكرى را با پادشاهى عوض نمىكنند . شايسته آن است كه اين نوكرى ، خلوص و حقيقت داشته باشد و صرف ادّعا نباشد ، حقيقت آن وقتى است كه ميان نوكر و ارباب ، اطاعت از يك سو و لطف از سوى ديگر باشد . مرحوم محدث نورى گويد : « به مجرّد ذكر فضايل و مناقب و حالات و مصائب حضرت سيد الشهدا « ع » كسى سمت چاكرى و منصب نوكرى آن حضرت را پيدا نخواهد كرد . . .\r\nروضه‌خوان آنگاه در قطار چاكران آن حضرت در آيد كه آنچه گويد ، براى حقّ عزّ و جل و اداى حقّ و اوليائش عليهم السلام باشد ؛ و الّا كاسبى خواهد بود كه آن فضايل و مناقب را سرمايه نموده و به آن مشغول تجارت شده ، ابدا حقى به كسى ندارد . » « 2 »\r\n به مال و جاه و سلطنت نه رو كند نه بنگرد * كسى كه از صميم دل ، دمى شود گداى تو \r\n- مدّاحى ، واعظ ، ذاكر ، منبر\r\n\r\nمنهال\r\nمنهال بن عمرو ، يكى از هواداران اهل بيت بود كه در شام مىزيست . در روزهايى كه اسراى اهل بيت « ع » در خرابهء شام بودند ، روزى امام سجّاد « ع » بيرون آمد و با او برخورد كرد و گفتگوهايى ميان آن دو انجام گرفت و امام ، از مظلوميّت اهل بيت و شدايد دوران اسارت سخن گفت . « 3 » از او نيز نقل شده كه هنگام آوردن سر مطهّر امام حسين به دمشق ، مردى آيهء اصحاب كهف را مىخواند . صدايى از سر مطهّر آمد كه : كشتن من و گرداندن سرم ، شگفت‌تر از داستان اصحاب كهف است . « 4 » منهال ، از طايفهء بنى اسد و كوفى بود و از\r\n\r\n\r\n","description":"","footnote":"\r\n( 1 ) - همان ، ص 374 .\r\n( 2 ) - لؤلؤ و مرجان ، ميرزا حسين نورى ، ص 19 .\r\n( 3 ) - مقتل الحسين ، مقرّم ، ص 462 ، الفتوح ، ابن اعثم ، ج 5 ، ص 155 .\r\n( 4 ) - اثبات الهداة ، ج 5 ، ص 193 .\r\n","page_name":" 438 ","page_number":438},
  {"content":"\r\n\r\nامام سجّاد « ع » روايت مىكرد . او را از اصحاب امام سجاد و امام باقر شمرده‌اند . « 1 » در سفر بازگشت از مكّه با امام زين العابدين ديدار كرد . حضرت ، وضع حرمله ( كشندهء على اصغر ) را از او پرسيد ، سپس آن ملعون را نفرين كرد . منهال وقتى به كوفه رسيد ، حرمله را دستگير كرده بودند . به دستور مختار ، دست و پايش را قطع كردند ، سپس در آتش افكندند . منهال ، ماجراى ديدار خود با امام و نفرين آن حضرت را نسبت به حرمله بازگو كرد . مختار ، خوش‌حال شد كه دعاى امام به دست او تحقّق يافت . « 2 » منهال ، به معناى بسيار بخشنده است .\r\n- حرمله ، على اصغر\r\n\r\nمنيع بن زياد\r\nگفته‌اند از شهداى كربلاست . نامش در زيارت رجبيّه آمده است . « 3 » در برخى كتب رجال ، نامش منيع بن رقاد و از اصحاب سيد الشهدا آمده است . « 4 »\r\n\r\nمواكب حسينى - دسته‌هاى عزادارى\r\n\r\nمهاجر بن اوس\r\nيكى از مردان سپاه عمر سعد ، كه وقتى تمايل « حرّ » را روز عاشورا براى پيوستن به سپاه امام حسين « ع » مشاهده كرد ، با وى سخن گفت و اين كه : تو را از شجاعان كوفه مىدانستم ، اين چه حالت است ؟ و پاسخ حرّ به او كه : خود را بر سر دوراهى بهشت و جهنّم مىبينم . « 5 »\r\n- حرّ\r\n\r\nمهر كربلا\r\nمهر ، قطعه‌اى كوچك از گل ، معمولا به شكل مكعّب مستطيل يا استوانه‌اى كه نمازگزاران ، بر زمين نهند و به جاى خاك ، پيشانى به هنگام سجده بر آن گذارند . « 6 » مهر و تسبيحى كه از تربت سيد الشهدا ساخته شود و بر آن نماز ، يا با آن ذكر گفته شود ، فضيلت بسيار دارد ، امامان و اولياء و علماء چنين مىكردند . امام صادق « ع » سجده بر تربت امام\r\n\r\n\r\n","description":"","footnote":"\r\n( 1 ) - تنقيح المقال ، ج 3 ، ص 251 .\r\n( 2 ) - بحار الانوار ، ج 45 ، ص 332 ، معارف و معاريف ، ج 5 ، ص 2143 .\r\n( 3 ) - انصار الحسين ، ص 104 .\r\n( 4 ) - تنقيح المقال ، مامقانى ، ج 3 ، ص 252 .\r\n( 5 ) - بحار الأنوار ، ج 45 ، ص 11 .\r\n( 6 ) - لغت‌نامه ، دهخدا .\r\n","page_name":" 439 ","page_number":439},
  {"content":"\r\n\r\nحسين « ع » مىكرد و فرمود : « السّجود على تربة الحسين « ع » تخرق الحجب السّبع » « 1 » ، سجده بر تربت حسينى ، حجابهاى هفتگانه را كنار مىزند . صنعت مهرسازى و تسبيح‌سازى از تربت حرم ائمّه ، شغلى مقدّس و محترم و اغلب در انحصار خاندانهاى پاك و سادات معتقد بوده است . حتى در كربلا ، خاندانى براى اينكه اين افتخار و امتياز را همواره داشته باشد ، سالانه مبلغى به والى بغداد مىپرداخته است .\r\n- تربت ، تسبيح تربت ، بوى سيب\r\n\r\nمهريّهء زهرا\r\nدر برخى روايات است كه آب ، يا آب فرات ، مهريّهء حضرت زهرا « ع » مىباشد . از امام باقر « ع » در ضمن حديث مفصّلى دربارهء مهريّهء حضرت زهرا « ع » آمده است : « و جعلت لها فى الأرض اربعة انهار : الفرات ، و نيل مصر و نهروان و نهر بلخ » « 2 » و در نقل ديگرى است :\r\n« و جعلت نحلتها من علىّ خمس الدّنيا و ثلثى الجنّة و اربعة انهار فى الأرض ، الفرات و دجلة و النّيل و نهر بلخ . . . » . « 3 » طبق اين نقلها نه تنها فرات و دجله و نيل و نهر بلخ ، بلكه يك پنجم دنيا و دو سوّم بهشت نيز مهريهء زهراى مرضيّه است ، امّا فرزند زهرا ، در كنار همين فرات ، لب تشنه جان مىدهد و مظلومانه به شهادت مىرسد .\r\n كاش ، اى كاش كه دنياى عطش مىفهميد * آب ، مهريّهء زهراست ، بيا تا برويم « 4 » \r\n* * *\r\n آب ، مهريّه زهرا و تو لب تشنه دهى جان * مصلحت بود ندانم چه در اين كار ، قضا را « 5 » \r\n- فرات ، عطش\r\n\r\nمهلا مهلا\r\nآهسته ، آهسته ، سخن حضرت زينب « ع » پشت سر امام حسين « ع » وقتى كه روز عاشورا براى آخرين بار به ميدان رفت ، گفت : مهلا مهلا يا بن الزّهرا . و مىخواست به وصيت مادرش دربارهء بوسيدن زير گلوى امام حسين « ع » عمل كند . « 6 »\r\n\r\n\r\n","description":"","footnote":"\r\n( 1 ) - بحار الانوار ، ج 98 ، ص 135 .\r\n( 2 ) - مناقب ، ابن شهر آشوب ، ج 3 ، ص 351 .\r\n( 3 ) - عوالم ( فاطمة الزهراء ) بحرانى ، ج 11 ، ص 359 به نقل از اثبات الهداة .\r\n( 4 ) - حسينجانى .\r\n( 5 ) - ناصر الدين شاه قاجار .\r\n( 6 ) - سوگنامهء آل محمد « ص » ، ص 344 ، به نقل از تذكرة الشهدا .\r\n","page_name":" 440 ","page_number":440},
  {"content":"\r\n\r\n\r\nمياندار\r\nكسى كه به لحاظ سنّ و سابقه و مهارت ، در مجلس و محفل ، محور قرار گيرد ، صدرنشين مىشود و به ادارهء جلسه و هدايت يك گروه براى انجام كارى مىپردازد ، مثل مياندار در زورخانه براى ورزش باستانى ، يا مياندارى در دسته‌هاى زنجير زنى و مجالس سينه زنى ، « آنكه در ميان صف سينه زنان يا زنجير زنان قرار مىگيرد و مباشر و مسئول هماهنگى و يكنواختى و نظم كار آنهاست » . « 1 »\r\n\r\nميدان\r\nزمين گسترده و عرصه‌اى كه در آن ، جنگ ، كشتى ، اسبدوانى ، چوگان بازى ، ورزش و مسابقات انجام گيرد ، ميدانگاه ، معركه ، فاصله ميان دو لشكر كه در آن جنگ كنند ، مجموع لشكرگاه دو طرف و محلّ جنگ ايشان » . « 2 » در قديم ، بيشتر عرصهء كارزار را مىگفتند كه نيروهاى متخاصم رو در روى هم قرار مىگرفتند و به نبرد تن به تن ، سپس حملهء گسترده دست مىزدند . نيروهاى مستقرّ در ميدان را هم به جناح چپ و راست و قلب تقسيم كرده ، به آرايش نيرو مىپرداختند ، ميمنه ، ميسره و قلب ، نام اين نيروها بود . در عاشورا ، ياران سيد الشهدا يكايك به ميدان نبرد مىرفتند ، جنگيده ، جان خود را فداى امام خويش مىكردند . خيمه‌گاه استقرار نيروها به اندازه‌اى از ميدان فاصله داشت كه تيرها به آن نرسد .\r\nاز نظر فقهى كشته‌شدگان در ميدان و معركهء جنگ هم شهيد محسوب مىشوند .\r\n- تاكتيكهاى نظامى ، نبرد تن به تن\r\n\r\n\r\n","description":"","footnote":"\r\n( 1 ) - لغت‌نامه ، دهخدا .\r\n( 2 ) - همان .\r\n","page_name":" 441 ","page_number":441},
  {"content":"\r\n . \r\n","description":"","footnote":"","page_name":" 442 ","page_number":442},
  {"content":"\r\n\r\n\r\nن\r\n\r\nنافع بن هلال\r\nاز شهداى كربلاست . نافع ، بزرگوارى دلاور ، قارى قرآن ، كاتب و از حاملان حديث و از اصحاب امير المؤمنين « ع » بود و در سه جنگ جمل ، صفين و نهروان در ركاب آن حضرت بود . وى از شخصيتهاى بارز كوفه بود و پيش از شهادت مسلم بن عقيل ، مخفيانه از كوفه بيرون آمده به استقبال امام شتافته بود ، سپس همراه امام حسين « ع » به كربلا آمد . در كربلا همراه عباس « ع » در آوردن آب به خيمه‌ها مشاركت داشت . « 1 » از جمله كسانى بود كه در سخنرانى پرشورى مراتب وفادارى خويش را نسبت به سيد الشهدا ابراز داشت . نافع ، نام خود را روى تيرهاى زهرآگين خود مىنوشت و همواره با آنها تيراندازى مىكرد . « 2 » روز عاشورا وقتى تيرهايش تمام شد ، شمشير كشيد و بر سپاه كوفه تاخت ، در حالى كه چنين رجز مىخواند :\r\n انا الهزبر الجملى * دينى على دين على \r\nكوفيان با سنگ و تير ، او را مورد ضربه‌هاى خود قرار دادند تا اينكه بازوهايش شكست . او را محاصره كرده و زنده دستگير نمودند . شمر او را گرفته نزد عمر سعد برد .\r\nسپس به دست شمر به شهادت رسيد . از جمله رجزهاى او چنين بود :\r\n انا الغلام اليمنىّ الجملى * دينى على دين حسين بن علىّ \r\n\r\n\r\n","description":"","footnote":"\r\n( 1 ) - انصار الحسين ، ص 95 .\r\n( 2 ) - الأعلام ، زركلى ، ج 8 ، ص 6 .\r\n","page_name":" 443 ","page_number":443},
  {"content":"\r\n\r\n ان اقتل اليوم فهذا آملى * فذاك رأيى و الاقى عملى « 1 » \r\nبعضى نيز او را هلال بن نافع گفته‌اند .\r\n\r\nنامه\r\nهميشه يكى از سندهاى قابل اعتماد و رسمى « نامه » بوده است . مكاتبات ادارى ، رسمى و سياسى و عزل و نصبها و فرمانها و درخواستها به صورت نامه ( و اصطلاحا كتاب ) در نهضت كربلا و قبل و بعد از عاشورا هم به چشم مىخورد . « 2 » چه نامه‌هايى كه سيد الشهدا « ع » به معاويه نوشت و نسبت به كشتن حجر بن عدى و يارانش اعتراض كرد ، و چه آنچه به علما نگاشت و چه آنچه در جريان نهضت عاشورا ، به بستگان خود و كوفيان ، بصريان ، ياران و نمايندگان خويش نوشت ، حتى آنچه كه به صورت وصيتنامهء كتبى آن حضرت به محمد حنفيّه ثبت است ( لم اخرج اشرا . . . ) از اين دست است . نامه‌هايى را هم بزرگان شيعه و هواداران آن امام ، از بصره و بويژه كوفه به آن حضرت نوشتند و او را به آمدن به آن پايگاه شيعى دعوت كردند و قول هر گونه مساعدت و يارى دادند . سيد الشهدا نيز در پى بىآن دعوتنامه‌ها ، نمايندهء خويش ، مسلم بن عقيل را به كوفه فرستاد ، باز همراه وى نامه‌اى به شيعيان نوشت . « 3 »\r\nنامه‌هايى كه در مدّت اقامت امام حسين « ع » در مكّه ، از كوفه براى آن حضرت فرستادند و دعوت به كوفه كردند ، بسيار بود . تا حدود 12 هزار نامه و بيشتر هم گفته‌اند .\r\nنامه‌ها برخى به صورت فردى بود ، برخى به صورت گروهى و با امضاهاى بيشمار . نامه‌هاى سيد الشهدا « ع » به آنان نيز اغلب ، پاسخ به آن دعوتها يا فراخوانى به يارى و مبارزه بود و محتواى دعوت عاشورايى امام را در بر داشت . علّت آنكه نامه‌هاى دعوت ، اغلب از كوفه بود ، آن بود كه كوفيان دل خوشى از معاويه نداشتند و هوادار اهل بيت بودند . پس از مرگ او ، تصميم به خلع يزيد از خلافت و مبارزه با او گرفتند . نامه‌هايشان هم در پى همين هدف و با مضمونى انتقادآميز از حكومت امويان و اعلام هوادارى نسبت به سيد الشهدا « ع » و دعوت به آمدن و قبول رهبرى و قول نصرت و يارى و چشم به راه مقدم\r\n\r\n\r\n","description":"","footnote":"\r\n( 1 ) - منتهى الآمال ، ج 1 ، ص 264 .\r\n( 2 ) - مجموعهء نامه‌هاى ائمه « ع » در كتاب دو جلدى « معادن الحكمة » از محمد بن فيض كاشانى گرد آمده است . نامه‌هاى سيد الشهدا را نيز از جمله در « موسوعة كلمات الامام الحسين » ملاحظه كنيد .\r\n( 3 ) - سفينة البحار ، ج 2 ، ص 467 .\r\n","page_name":" 444 ","page_number":444},
  {"content":"\r\n\r\nاو بودن بود . نامه‌هايى هم ميان امام و برخى از شيعيان در بصره ردّ و بدل شد . آخرين نامه‌اى كه از كوفيان به دست امام رسيد ، اين متن را داشت : « عجّل للقدوم يا بن رسول اللّه ، فانّ لك بالكوفة مائة الف سيف فلا تتأخّر » « 1 » اى پسر پيامبر ! هر چه زودتر بيا ! در كوفه صد هزار شمشير در اختيار توست ، دير مكن ! در مسير راه كوفه ، وقتى سپاه حرّ ، راه را بر امام گرفت ، حضرت به انبوه نامه‌هاى دعوت استناد كرد و حرّ از آنها اظهار بىاطّلاعى مىكرد . روز عاشورا هم امام در يكى از خطبه‌هاى اتمام حجّت خويش ، كسانى همچون شبث بن ربعى ، حجّار بن ابجر ، قيس بن اشعث ، يزيد بن حارث و . . . را مخاطب قرار دارد كه . . . مگر به من ننوشتيد كه ميوه‌ها رسيده و همه جا سرسبز است و آماده ، زود بشتاب و به سوى سپاهى سازمان يافته بيا ؟ . . . « 2 »\r\n- بيعت ، مسلم بن عقيل ، وفا\r\n\r\nنبرد تن به تن\r\nاز سنّتهاى جنگ در عرب ، آن بود كه ابتدا دو هماورد و حريف ، از دو جبهه به ميدان مىآمدند ، خود را معرفى كرده ، رجز مىخواندند و به نبرد مىپرداختند . گاهى هم نبردهاى تن به تن ، تكليف جنگ را روشن مىساخت . پس از چند نفر كه به ميدان هم مىآمدند ، حملهء عمومى آغاز مىشد . « 3 » مبارزه ، همان به صحنه آمدن افراد در نبرد تن به تن بود . چنين هماوردى در عاشورا ، تا ظهر ادامه يافت . گاهى كه سپاه كوفه ضعف هماورد جبههء خويش را احساس مىكردند ، به شكل گروهى به رزمندهء جبههء حسينى مىتاختند و او را شهيد مىكردند . شهداى كربلا ، برخى در جنگ تن به تن شهيد شدند و جمعى هم در حملهء عمومى سپاه كوفه كه در اوايل درگيرى به اردوگاه امام تاختند ، به شهادت رسيدند .\r\n- حملهء اول ، رجز ، ميدان\r\n\r\nنخل ، نخل گردانى\r\nنخل ، درخت خرماست ، امّا در اصطلاح مراسم سوگوارى محرّم ، به وسيله‌اى بزرگ و اتاقكى تابوت مانند گفته مىشود كه با پوشش سياه و انواع شالهاى رنگارنگ و آيينه و چراغ . . . مىآرايند و بعنوان سمبل تابوت سيد الشهدا « ع » در روز عاشورا در حسينيه‌ها و\r\n\r\n\r\n","description":"","footnote":"\r\n( 1 ) - حياة الامام الحسين ، ج 2 ، ص 335 .\r\n( 2 ) - كامل ، ابن اثير ، ج 2 ، ص 562 ، اعيان الشيعة ، ج 1 ، ص 602 .\r\n( 3 ) - الفنّ العسكرى الاسلامى ، ياسين سويد ، ص 22 .\r\n","page_name":" 445 ","page_number":445},
  {"content":"\r\n\r\nتكيه‌ها آن را بلند مىكنند و به محلّ اجراى تعزيه مىبرند . « فلسفهء آن چنين است كه : اگر چه در كربلا نبوديم و جسم پاره‌پارهء شهدا بر زمين ماند ، امروز سمبل جنازهء آن عزيزان را با تشريفات و آذين‌بندى و با احترام تشييع مىكنيم . و با چندين بار گرداندن در كوچه‌ها و محلّه‌ها با نداى يا محمّد ، يا فاطمه ، يا على ، يا حسن ، و يا حسين ، آن را با احترام بر زمين مىگذارند . » « 1 » نخل‌بندى ، نخل آرايى ، نخل گردانى از اصطلاحات اين سنّت مذهبى است و در هند ، رواج بيشترى دارد . عموما مردم شهرها براى نخل ، قداست خاصى قائلند و بلند كردن آن را طىّ مراسم سنّتى ويژه‌اى انجام مىدهند . نخلها اغلب سنگين است و حمل و نقل آن را عدّه‌اى مردان قوى عهده‌دار مىشوند . « نخل آرا » به كسى گويند كه نخل محرّم را مىآرايد ، نخل محرّم ، نخل عزا ، نخل تابوت ، نخل ماتم نيز گفته مىشود .\r\n- علمات ، توق ، كتل\r\n\r\nنخيله\r\nنام پادگان نظامى در بيرون كوفه . در زمان على « ع » بسيج نيروهاى رزمى براى جنگ در آنجا صورت مىگرفت . در آنجا با خوارج جنگيد و براى سپاه خويش در جنگ با معاويه سخنرانى كرد . براى مقابله با سيد الشهدا « ع » نيز ، ابن زياد نيروهاى خود را آنجا مستقرّ كرده بود و عمر سعد را با چهار هزار نفر از آنجا به كربلا براى جنگ با آن حضرت فرستاد . « 2 »\r\nامروز اين محلّ به « عبّاسيات » معروف است . « 3 »\r\n\r\nنذر\r\nنذر ، التزام به انجام يا ترك عملى به نحو خاص بخاطر خداست كه با صيغهء خاصّى منعقد مىشود ، مثل « للّه علىّ . . . » و انجام آنچه كه نذر شده واجب است و تخلّف از آن گناه است و كفّاره دارد . « 4 » علاقه‌مندان به اهل بيت و امام حسين « ع » گاهى انجام برخى از امور را نذر مىكردند تا ملزم شوند آن را ادا كنند ، از قبيل : نذر زيارت امام حسين « ع » ، عزادارى براى آن حضرت ، برپايى مجالس و تعزيه و ذكر مصيبت ، اهداى وسيله يا پولى براى حرم يا زوّار ، اطعام ، شركت در دستجات زنجير زنى و عزادارى ، ساختن تكيه يا\r\n\r\n\r\n","description":"","footnote":"\r\n( 1 ) - روزنامه كيهان ، ( گزارشى از مراسم عزادارى در ميبد ) ، 9 / 4 / 73 ، ص 17 .\r\n( 2 ) - بحار الأنوار ، ج 44 ، ص 315 .\r\n( 3 ) - مقتل الحسين ، مقرّم ، ص 237 .\r\n( 4 ) - تحرير الوسيله ، امام خمينى ( ره ) ، ص 237 .\r\n","page_name":" 446 ","page_number":446},
  {"content":"\r\n\r\nحسينيّه و . . . اين گونه نذرها بطور طبيعى تأمين‌كننده بخشى از هزينه‌هاى احياى عاشورا و ترويج خطّ اهل بيت « ع » است و به كمكهاى مالى و جنسى يا انجام خدمات مربوط به سيد الشهدا « ع » جنبهء معنوى و قداست مىبخشد و افراد با افتخار به چنين كارهايى اقدام مىكنند . در ميان مردم ، سنّتهايى همچون آش نذرى ، سفرهء نذرى ، گوسفند نذرى ، شله زرد ، ترحلوا و . . . متداول است كه اغلب با نذر ، بر خود واجب مىسازند و در كنار آن مرثيه‌خوانى انجام مىگيرد و اين اطعامها به ياد اهل بيت است .\r\n- وقف\r\n\r\nنسخه\r\nكتاب ، نوشته ، آنچه از روى نوشته‌اى باز نوشته شود . از اصطلاحات شبيه‌خوانى است ، متنى كه تعزيه‌گردان ، براى اجراى تعزيه‌اى گرد آورده يا مىنگارد و پيش از آغاز تعزيه ميان شبيه‌خوانها پخش مىكند . تعزيه‌نامه هم به آن گفته مىشود . شعر تعزيه‌نامه‌ها اغلب به صورت اشعار عاميانه است . » « 1 »\r\n- بياض ، مجلس ، تعزيه ، فرد\r\n\r\nنعش\r\nپيكر بىروح ، جسد . به معنى تابوت هم آمده است . در كربلا امام حسين « ع » بر سر نعش شهدا حاضر مىشد . اهل بيت امام حسين « ع » ، پس از عاشورا كنار نعش شهيدان آمدند و گريه و عزادارى كردند . در مراسم تعزيه و شبيه‌خوانى هم كه اشخاص ، نقشهاى مختلفى به عهده مىگيرند ، برخى هم در نقش « نعش » در ميدان بر زمين مىافتند و تداعى كنندهء اجساد شهداى كربلا مىگردند . كسى كه در تعزيه ، نقش بىاهميّت و بىسخنى را به عهده دارد . « 2 » در تعزيه‌ها ، نعش را همراه با پيكانهاى خون‌آلود و شمشيرهاى شكسته و سنانها كه بر روى نعشها دوخته يا جاسازى شده بود نشان مىدادند كه يادآور وضع طبيعى كشته‌هاى ميدان باشد ، يا همراه با پرندگان و كبوترانى با شهپر خونين بر نعش شهيدان ، كه سمبل رساندن خبر شهادت به مدينه بود .\r\n- شبيه‌خوانى ، تعزيه .\r\n\r\n\r\n","description":"","footnote":"\r\n( 1 ) - دايرة المعارف تشيع ، ج 4 ، ص 445 .\r\n( 2 ) - فرهنگ فارسى ، معين .\r\n","page_name":" 447 ","page_number":447},
  {"content":"\r\n\r\n\r\nنعمان بن بشير\r\nوى در ايّامى كه مسلم بن عقيل ، به نمايندگى از سوى سيد الشهدا به كوفه آمده و به نفع آن حضرت بيعت مىگرفت ، والى كوفه بود ، پيشتر ساكن شام شده بود . از قبيلهء خزرج و از انصار بود . مادر او عمره دختر رواحه ( خواهر عبد الله بن رواحه ) نام داشت . نعمان قبلا از سوى معاويه ولايت كوفه را بر عهده داشت ، يزيد هم او را در همان منصب ابقاء كرد . « 1 »\r\nوى خطيب و شاعر بود . در جنگ صفّين از سپاه معاويه به شمار مىآمد . سپس قاضى دمشق شد . آنگاه از سوى معاويه به ولايت يمن گماشته شد . از آن پس 9 ماه هم والى كوفه گشت . « 2 »\r\nنهضت مسلم بن عقيل و هوادارانش در كوفه چون اوج و قدرت گرفت ، عبد الله بن مسلم كه از هواداران بنى اميّه بود ، نسبت به سهل انگارى نعمان در قضيّهء مسلم بن عقيل انتقاد كرد و گزارش به يزيد داد و درخواست كرد كه براى كوفه مرد مقتدرترى بفرستد .\r\nيزيد هم به پيشنهاد مشاور مسيحى خود « سرجون » عبيد الله بن زياد را به ولايت كوفه منصوب كرد و به وى فرمان سختگيرى و شدّت عمل داد ، و بدين صورت ، نعمان بن بشير از كوفه عزل شد . تا دوران حكومت مروان بن حكم نيز زنده بود و والى حمص گشت ولى بعلّت بروز اغتشاشاتى كه به فتنهء ابن زبير معروف است ، اهل حمص او را پذيرا نشدند ، از آنجا گريخت ، مردم تعقيبش كرده او را كشتند . اين حادثه در سال 65 هجرى بود . « 3 » وى در آن هنگام 64 سال داشت . « 4 »\r\n\r\nنعمان بن عمرو راسبى\r\nاز شهداى كربلاست ، از قبيلهء ازد ، كه در حملهء اول شهيد شد . وى اهل كوفه و از اصحاب امير المؤمنين « ع » بود . او برادرش حلاس ( كه رئيس نيروهاى انتظامى حضرت على در كوفه بود ) همراه نيروهاى عمر سعد به كربلا آمدند ، ولى شبانه به ياران حسين « ع » پيوستند . « 5 »\r\n\r\nنعيم بن عجلان انصارى\r\nاز شهداى كربلاست . نعيم از طايفهء خزرج بود و دو برادرش از ياران على « ع » و\r\n\r\n\r\n","description":"","footnote":"\r\n( 1 ) - الحسين فى طريقه الى الشهادة ، ص 7 .\r\n( 2 ) - الأعلام ، زركلى ، ج 8 ، ص 36 .\r\n( 3 ) - ر . ك : در كربلا چه گذشت ، ( ترجمهء نفس المهموم ) ، ص 116 .\r\n( 4 ) - قمقام زخار ، ص 289 .\r\n( 5 ) - عنصر شجاعت ، ج 3 ، ص 8 .\r\n","page_name":" 448 ","page_number":448},
  {"content":"\r\n\r\nمدافعان آن حضرت در صفّين بودند . او از كوفه حركت كرد و در كربلا خود را به حسين « ع » ملحق ساخت و روز عاشورا در حملهء نخست شهيد شد . « 1 » نام او در زيارت ناحيهء مقدّسه و زيارت رجبيّه آمده است . « 2 »\r\n\r\nنفس المهموم\r\nنام كتاب شيخ عباس قمى در مقتل سيد الشهدا « ع » است كه بر گرفته از حديث امام صادق « ع » است كه فرمود : « نفس المهموم لظلمنا تسبيح و همّه لنا عبادة و كتمان سرّنا جهاد فى سبيل اللّه » « 3 » نفس كسى كه به خاطر مظلوميّت ما اندوهگين شود تسبيح است ، اندوه بر ما عبادت است و كتمان و پوشاندن راز ما جهاد در راه خداست . امام صادق « ع » سپس فرمود : واجب است كه اين حديث با طلا نوشته شود . چون كتاب محدّث قمى يادآور مصيبتهاى اهل بيت است ، اين نام را براى كتابش برگزيده است ، به فارسى هم ترجمه شده است .\r\n- مقتل ، كتابنامهء عاشورا\r\n\r\nنقره\r\nنام سرزمينى در راه مكّه ، داراى بركه و چاههاى آب و قلعه ، كه سر چند راهى قرار داشته است . امام حسين « ع » در اين منزل فرود آمده است . به آنجا « معدن النقره » هم گفته شده است . « 4 »\r\n\r\nنقش\r\nبرنامهء خاصى را كه هر يك از افراد شركت‌كننده در تعزيه و تآتر و فيلم بر عهده مىگيرند . در شبيه‌خوانيها ، كسى در نقش امام حسين ، و ديگرى در نقش شمر ، عمر سعد ، حرّ و . . . اجراى برنامه مىكند .\r\n- تعزيه\r\n\r\nنقش نگين حسين « ع »\r\nائمّه « ع » هر كدام شعار و جمله‌اى را بر نگين انگشتر خود حك مىكردند و نشان دهندهء\r\n\r\n\r\n","description":"","footnote":"\r\n( 1 ) - همان ، ص 2 ، ص 183 .\r\n( 2 ) - بحار الانوار ، ج 45 ، ص 70 .\r\n( 3 ) - همان ، ج 44 ، ص 278 .\r\n( 4 ) - الحسين فى طريقه الى الشهادة ، ص 43 .\r\n","page_name":" 449 ","page_number":449},
  {"content":"\r\n\r\nروح و فكر خاص آن امام بود . نقش نگين انگشتر سيد الشهدا « ع » عبارت بود از « انّ اللّه بالغ امره » و به نقلى دو انگشتر داشت . بر نگين يكى « لا إله الا اللّه ، عدّة للقاء اللّه » و بر ديگرى « انّ اللّه بالغ امره » بود . « 1 » هر دو تعبير ، گوياى روح شهادت طلب آن حضرت و مقام رضا و تسليم او به ديدار خدا و پروردگار است . روايت است كه در دست امام صادق « ع » انگشتر جدش حسين بن على « ع » بود و بر نگين آن نوشته بود : « لا إله الّا اللّه عدّة للقاء اللّه » « 2 » و اين نيز كه توحيد ، سرمايهء لقاى الهى است ، نشان دهندهء روح خداجويى و شهادت طلبى اوست .\r\n- شعار امام حسين « ع »\r\n\r\nنقض مقرّرات جنگى\r\nعملكرد سپاه كوفه در حادثهء كربلا با اصحاب و اهل بيت امام حسين « ع » ، از اصول و قواعد جنگى تجاوز كرد . نمونه‌هايى از اين نقضها از اين قرار است :\r\n1 - حملهء عمومى به يك نفر : بر خلاف مقرّرات نبردهاى تن به تن و رفتن يك هماورد به ميدان يك مبارز ، در كربلا گاهى دسته جمعى به يكى از ياران حسين « ع » حمله مىشد ، مثل عابس كه بر او تاختند يا دستور سنگباران او صادر شد .\r\n2 - تعرّض مسلّحانه به زن و كودك : زنان و كودكان در جنگها مصونيّت دارند ، ولى در كربلا ، به دستور شمر ، خيمه‌ها را بر سر زنان و كودكان بىپناه سوزاندند و به خيمه‌نشينان بىدفاع تاختند و آنان را آوارهء صحرا كردند .\r\n3 - اسير گرفتن زن مسلمان : زن مسلمان را نمىتوان اسير گرفت . على « ع » هم در جنگ صفّين اسير نگرفت ، امّا سپاه يزيد ، بازماندگان اصحاب و اهل بيت امام حسين « ع » را ( زينب ، امّ كلثوم ، سكينه و . . . ) به اسارت گرفته به كوفه و شام بردند . در دربار شام هم يكى از شاميان از يزيد مىخواست كه فاطمه ، دختر سيد الشهدا را بعنوان كنيز به او ببخشد ، كه مورد اعتراض زينب قرار گرفت .\r\n4 - غارت : پس از شهادت امام ، به خيمه‌ها تاختند و هر چه يافتند به غنيمت و غارت گرفتند ، حتى روپوش زنان و جامهء سيد الشهدا و گوشوارهء دختركان را . « 3 » اينها همه افزون بر\r\n\r\n\r\n","description":"","footnote":"\r\n( 1 ) - سفينة البحار ، ج 1 ، ص 377 .\r\n( 2 ) - امالى صدوق ، ص 124 .\r\n( 3 ) - با استفاده از « انقلاب تكاملى اسلام » ، ص 824 با تلخيص .\r\n","page_name":" 450 ","page_number":450},
  {"content":"\r\n\r\nاصل ماجرا و كشتن فرزند پيامبر و منادى حق و عدالت بود ، كه آن نه تنها نقض مقرّرات جنگ ، بلكه نقض اسلام و قرآن بود . به همين جهت ، اين ننگ و نفرت و نفرين از آل اميّه و يزيديان ، تا قيامت بر آن سنگدلان ماند . آنچه از كوفيان و يزيديان در اين حادثه ديده شد ، همه تخطّى از اصول انسانى و اسلامى بود ، برخى هم بىسابقه و شگفت بود و براى ارعاب ديگران به آن گونه سركوب شديد پرداختند و مخالفان را گردن زدند و شهدا را لگدكوب سم اسبان ساختند . عبد الله بن بقطر را در كوفه ، از بالاى قصر پايين انداختند و هنوز رمقى در بدن داشت كه سرش را بريدند . قيس بن مسهّر را از بالاى دار الأماره به پايين انداختند و متلاشى شد و جان داد . مسلم بن عقيل را نيز بالاى قصر برده ، گردن زدند ، سپس بدن او را پايين انداختند . هانى بن عروه را نيز دست بسته در بازار گردن زدند ، سپس پاهايش را بسته و پيكرش را در بازار كشيدند . « 1 » نيز آوردن انبوه آن سپاه عظيم براى كشتن جمعى محدود ، استفادهء از شيوهء آب بستن به روى سپاه و تشنه نگهداشتن آنان ، سرهاى شخصيتهاى بارز را از تن جدا كردن و شهر به شهر گرداندن ، همه از شيوه‌هاى زشتى بود كه در حادثهء كربلا انجام گرفت و مقررات جنگى و اصول اخلاقى و انسانى نقض شد .\r\n- سر امام حسين « ع » ، سرهاى شهدا\r\n\r\nنماز\r\nپايهء دين بر نماز استوار است . جهادهاى پيامبر و نبردهاى على « ع » و نهضت حسينى ، همه براى « اقامهء نماز » و ايجاد و تقويت رابطهء بندگى ميان خالق و مخلوق است . در نهضت عاشورا ، نماز جايگاه مهمى دارد . در برخورد كاروان حسينى با سپاه حرّ در مسير كوفه ، وقت نماز كه مىرسد ، اذان گفته مىشود ، نماز جماعت برگزار مىگردد و سپاه حر نيز به سيد الشهدا « ع » اقتدا مىكنند . پيش از شب عاشورا كه سپاه عمر سعد به طرف خيمه‌گاه امام مىتازند ، حضرت برادرش عباس را مىفرستد تا با آنان گفتگو كند و شب را مهلت بخواهد تا به نماز و عبادت بگذرانند « ارجع اليهم فان استطعت ان تؤخّرهم الى غداة لعلّنا نصلّى لربّنا هذه اللّيلة و ندعوه و نستغفره ، فهو يعلم انّى احبّ الصّلاة و تلاوة كتابه و كثرة الدّعاء و الاستغفار » . « 2 » در همان وقت نيز حبيب بن مظاهر به سپاه دشمن خطاب كرد\r\n\r\n\r\n","description":"","footnote":"\r\n( 1 ) - ر . ك : « تاريخ طبرى » ، ج 4 ، ص 300 ، 298 ، و 299 ( طبع قاهره ، 1358 ق ) .\r\n( 2 ) - الكامل ، ابن اثير ، ج 2 ، ص 558 .\r\n","page_name":" 451 ","page_number":451},
  {"content":"\r\n\r\nكه چرا مىخواهيد با گروهى بجنگيد كه سحرخيزان و شب‌زنده‌داران و اهل عبادتند ؟ « 1 »\r\nخصلت ياران شهيد او ، روح معنوى و حال عبادت و نيايش و نماز بود و شب عاشورا ، زمزمهء نماز و نيايش آنان در خيمه‌هايشان پيچيده بود . به گفتهء مورّخان « لهم دوىّ كدوىّ النّحل و هم ما بين راكع و ساجد و قارئ للقرآن » « 2 » همهء شب را به نماز مشغول بودند . به نقل تاريخ ابن اثير : شب كه شد ، تمام شب را به نماز و استغفار و تضرّع و دعا پرداختند . صبح عاشورا نيز ، حسين بن على « ع » پس از نماز صبح با ياران ، نفرات خود را سازماندهى كرد . « 3 »\r\nظهر عاشورا ، ابو ثمامهء صائدى ، وقت نماز را به ياد حضرت آورد . حضرت نيز او را دعا كرد كه : خداوند تو را از نمازگزاران ذاكر قرار دهد . آنگاه به اتفاق جماعتى به نماز ايستادند و نماز خوف خواندند . « 4 » سعيد بن عبد الله نيز از ياران او بود كه هنگام نماز ، جلوى امام ايستاد و بدن خويش را سپر تيرهاى بلا ساخت و با پايان يافتن نماز امام ، او بر زمين افتاد و شهيد نماز گشت . « 5 » حسين و يارانش همه كشته راه نماز شدند . از اين رو در زيارتنامهء امام خطاب به او مىگوييم : « اشهد انّك قد اقمت الصّلاة و آتيت الزّكاة و امرت بالمعروف و نهيت عن المنكر » ( زيارت وارث ) .\r\nآنچه به جهاد ، ارزش مىدهد ، آميختگى آن با نماز است . عاشورا تلاقى عرفان و حماسه بود و نهضت كربلا براى احياى سنّتهاى دينى و فرايض الهى از جمله نماز بود . شيعهء او نيز بايد اهل نماز و خشوع باشد و از دين‌دارى تنها عزادارى را نشناسد .\r\nحتّى معتقدان و اميدواران به شفاعت حسين « ع » نيز بايد اهل نماز باشند . چون شفاعت بىنمازان نخواهد رسيد . دريغ و افسوس از كار آنان كه در ايّام سوگوارى به عزادارى و سينه زنى و نوحه‌خوانى و دسته و هيأت مىروند ، امّا نسبت به نمازهاى واجب بىاعتنايند .\r\n- ابو ثمامهء صائدى ، سعيد بن عبد الله ، درسهاى عاشورا\r\n\r\nنواويس\r\nنام محلّى است كه در خطبهء امام حسين « ع » هنگام خروج از مكّه به سوى عراق آمده\r\n\r\n\r\n","description":"","footnote":"\r\n( 1 ) - الفتوح ، ابن اعثم ، ج 5 ، ص 177 .\r\n( 2 ) - حياة الامام الحسين ، ج 3 ، ص 175 .\r\n( 3 ) - الكامل ، ج 2 ، ص 560 .\r\n( 4 ) - سفينة البحار ، ج 1 ، ص 136 ، الكامل ، ج 2 ، ص 567 .\r\n( 5 ) - بحار الأنوار ، ج 45 ، ص 21 .\r\n","page_name":" 452 ","page_number":452},
  {"content":"\r\n\r\nاست . خطبهء « خط الموت » اشاره دارد كه پيكرش در منطقه‌اى بين نواويس و كربلا پاره پاره خواهد شد : « كانّى باوصالى تقطعها عسلان الفلوات ، بين النّواويس و كربلا . . . » « 1 » معناى ناووس ، گورستان مسيحيان و نيز تابوت سنگى است كه جسد مرده را در آن مىگذارند . « 2 »\r\nدر اينجا مقصود ، روستاى خرابى است كه قبلا مسيحىنشين و در نزديكى كربلا واقع بوده است .\r\n\r\nنوحه\r\nبيان مصيبت ، گريه كردن با آواز ، آواز ماتم ، شيون و زارى ، مويه‌گرى ، زارى بر مرده ، شعرى كه در ماتم و سوگوارى با صوت حزين و ناله و زارى خوانند ، اعمّ از سوگوارى براى كسى كه تازه مرده ، يا براى امامان شيعه . « 3 » تركيبات ديگر آن عبارت است از : نوحه آراستن ، نوحه ساختن ، نوحه سرودن ، نوحه‌خوانى . نوحه‌گرى بر مرده ، رسم جاهليّت بوده است و كارى مكروه است ، « 4 » مگر براى معصومين « ع » كه نوحه و گريه بر آنان از شعائر مهم و از عوامل نشر فضيلتها و احياى ياد اسوه‌هاى كمال است و خود امامان بر سيد الشهدا « ع » مىگريستند و امر به نوحه‌خوانى مىكردند . بر جعفر طيّار و حمزهء سيد الشهدا نوحه‌خوانى شد . آنچه كه از كراهت نوحه و ناپسند بودن شغل نوحه‌گرى و زشت بودن اجرت نوحه‌گر در روايات ياد شده ، ناظر به نوحه‌گريهاى جاهلى است كه آميخته به باطل و گاهى حرام بود . « 5 »\r\nدر فرهنگ عزادارى براى امام حسين ، نوحه به نوعى خاص از شعر مرثيه مىگويند كه در مجالس به صورت جمعى اجرا مىشود . « اشعار نوحه را براى سينه زدن مىساختند ، يكى نوحه مىخواند و ديگران به نوا و آهنگ و وزن اشعار نوحه‌خوان سينه مىزدند . ولى اشعار مرثيه را با آهنگ در مجالس سوگوارى براى به گريه افكندن و اظهار تأسف شنوندگان بر قتل شهداى كربلا مىخواندند و عنوان روضه نداشت . » ، « 6 » « . . . از معروفترين\r\n\r\n\r\n","description":"","footnote":"\r\n( 1 ) - اعيان الشيعة ، ج 1 ، ص 593 .\r\n( 2 ) - المنجد ، فرهنگ لاروس ، سخنان حسين بن على از مدينه تا كربلا .\r\n( 3 ) - لغت‌نامه ، دهخدا .\r\n( 4 ) - بحار الأنوار ، ج 79 ، ص 88 .\r\n( 5 ) - به روايات مربوط به تعزيه و ماتم و نوحه در بحار الأنوار ، ج 79 ، ص 71 تا 113 مراجعه كنيد .\r\n( 6 ) - موسيقى مذهبى ايران ، ص 7 .\r\n","page_name":" 453 ","page_number":453},
  {"content":"\r\n\r\nشعراى عصر قاجار كه مرثيه و نوحه ساخته‌اند ، مىتوان يغماى جندقى و وصال شيرازى را نام برد » . « 1 » اين شيوه در بين عربها هم متداول است و سبك مرثيه‌سرايى و نوحه‌خوانى بر سالار شهيدان مخصوص است . با توجّه به گستردگى اين مراسم و رواج آن در طول سال ، حتى در سوگ امامان ديگر ، ضرورت دارد كه سروده‌هاى ناب و نوحه‌هاى صحيح و دور از تحريفها و دروغها پديد آيد و فرهنگ عاشورا در قالب نوحه نيز ترويج گردد و نوحه‌خوانان نيز ، بيش از هدف قرار دادن گريه ، نشر فضيلتهاى اهل بيت را هدف قرار دهند . « 2 »\r\n- روضه ، مداحى ، مدايح و مراثى\r\n\r\nنوحهء جنّ - مرثيهء جن\r\n\r\nنوحه‌خوان\r\nكسى كه در ايّام سوگوارى امامان براى دسته‌هاى سينه زن يا زنجير زن ، اشعار مصيبت و نوحه و مرثيه را با آهنگ مخصوص مىخواند و عزاداران به آهنگ او سينه و زنجير مىزنند . « 3 »\r\n- مدّاحى ، منصب نوكرى ، ذكر مصيبت ، مدايح و مراثى\r\n\r\nنوحه‌سرا\r\nمحلّ نوحه ، عزاخانه ، ماتمكده ، ماتم‌سرا ، غمكده . « 4 » همچنين به كسى كه اشعار نوحه و مرثيه مىسرايد « نوحه‌سرا » گويند ، يعنى سرايندهء نوحه .\r\n- تكيه ، حسينيّه ، عزاخانه\r\n\r\nنهر علقمه\r\nنهر علقمه يا علقمى ، نهرى بوده كه از فرات منشعب شده و آب زلال آن را به منطقهء كربلا و سرزمينهاى اطراف آن مىرسانده است . نسبت علقمى به شخص است ، جدّ\r\n\r\n\r\n","description":"","footnote":"\r\n( 1 ) - همان ، ص 29 .\r\n( 2 ) - نگرشى به مرثيه‌سرايى در ايران ، عبد الرضا افسرى ، بررسى گسترده‌اى از سابقهء اين كار در ايران و انواع مرثيه‌سراييها دارد .\r\n( 3 ) - لغت‌نامه ، دهخدا .\r\n( 4 ) - همان .\r\n","page_name":" 454 ","page_number":454},
  {"content":"\r\n\r\nمؤيد الدين علقمى وزير ، حفر كنندهء آن نهر بوده است . « 1 » در مرثيه‌ها ، شهادت عباس بن على « ع » را كنار نهر علقمه ياد مىكنند ( كنار نهر علقمه ، افتاد دست عبّاس ) .\r\n- فرات ، علقم\r\n\r\nنهضت توّابين - توّابين\r\n\r\nنهضتهاى پس از عاشورا - آثار و نتايج نهضت عاشورا\r\n\r\nنهضت يا شورش ؟\r\nحركت امام حسين « ع » كه به صورت امتناع از بيعت با يزيد و هجرت به مكّه و از آنجا به كربلا بود ، حركتى الهام گرفته از قرآن و سنّت پيامبر « ص » و بر اساس عمل به تكليف در برابر حكومت جور و ولايت فسق و براى مبارزه با بدعتها و مقابله با اعادهء جاهليّت بود ( - اهداف نهضت عاشورا ) . اين از مجموعهء سخنان و خطبه‌هاى آن حضرت و ماهيت قيام وى و عملكرد امويان روشن است و چون مبتنى بر اصل « ولايت صالحان » و فلسفهء سياسى ناب اسلام بود و آن حضرت ، صرفا براى قيام به وظايف امامت و نهى از منكر و احياى سيرهء پيامبر « ص » دست به آن حركت زد ، حركت او يك « نهضت مكتبى » تلقّى مىشود . امّا هواداران بنى اميّه ، چه در آن زمان و چه قرنهاى بعد و حتى عصر حاضر ، كوشيده‌اند كه حركت آن حضرت را نوعى شورش ، آشوب ، فتنه‌انگيزى ، ايجاد تفرقه در امّت و تمرّد از خلافت معرّفى كنند و در كشتن او ، حق را به جانب يزيد بدهند كه يك شورشگر بر ضد خلافت مركزى را كشته است . در اين مورد ، به احاديثى هم استناد مىكنند كه رسول خدا « ص » به كشتن كسى كه يكپارچگى امت را به هم زند فرمان داده است و مىگويند : « قتل الحسين بسيف جدّه » . در حالى كه حديث ، بر فرض صحّت مخصوص جايى است كه حكومتى اسلامى و حاكمى متعهّد و عادل باشد و كسى يا كسانى بخواهند بر ضدّ آن آشوب و فتنه‌گرى كنند . امّا نه حكومت امويان مشروع بود ، نه بيعت مردم آزادانه و به اختيار بود ، نه حكّام ، به دين و عدل رفتار مىكردند و نه از ارتكاب فسق و فجور و محرّمات پروا داشتند و نه مال و جان و نواميس مسلمانان پاك ، از تعرض و ستم يزيد و عمّال او مصون بود . بنا بر اين جهاد بر ضدّ چنين حكومتى ، تكليف دينى امام حسين « ع » بود .\r\n\r\n\r\n","description":"","footnote":"\r\n( 1 ) - موسوعة العتبات المقدّسه ، ج 8 ، ص 32 و 38 .\r\n","page_name":" 455 ","page_number":455},
  {"content":"\r\n\r\nگرچه امام مىدانست كه در آن شرايط ، به پيروزى نظامى سريع دست نمىيابد ، امّا باز چنان نبود كه بىفكر و برنامه و بدون نقشه خود را به كشتن دهد . نتايج مقطعى و درازمدت آن حركت خونين در آگاهانيدن مردم و افشاى چهرهء ظلم و ايجاد انگيزهء مبارزه در مردم و حفظ دين از نابودى و بالاتر از همه « عمل به وظيفه » آن حضرت را به قيام واداشت و اينها براى آن امام ، « فتح » به شمار مىرفت ، هر چند خون خود و يارانش در اين راه ، ريخته مىشد . چون مىدانست كه به هر تقدير او را خواهند كشت ، براى نحوهء شهادت برنامه‌ريزى كرد تا به مؤثرترين صورت و الهام‌بخش‌ترين شكل در آيد . در واقع ، سلاح او « شهادت » بود و در استراتژى او « خون » ، بر « شمشير » پيروز شد .\r\n- فتح ، يا فتح يا شهادت\r\n\r\nنى ، نيزه\r\nنى ، گياهى آبى و داراى ساقهء ميان كاواك و راست . ساقهء آن ميان تهى و به ضخامت انگشتى يا بيش از آن است و رنگ آن غالبا زرد است . . . و هر لوله مانندى كه ميان تهى باشد ، مزمار ، ناى . نيزه سلاحى معروف كه چوبى باريك است و استوانه‌اى شكل ، مانند نى كه در سر آن پيكانى نصب كرده‌اند ، به عربى رمح گويند . به معناى پرچم و رايت هم آمده است . « 1 » در عاشورا ، هم به عنوان سلاح جنگ به كار گرفته مىشد ، هم سر شهدا را بر نوك نيزه‌ها كردند و به دربار بردند و در شهرها گرداندند . به قول محتشم :\r\n روزى كه شد به نيزه سر آن بزرگوار * خورشيد سر برهنه بر آمد ز كوهسار \r\nدر كاربرد ادبى ، نى به جاى نيزه هم به كار مىرود . به گفتهء جودى :\r\n اى رفته سرت بر نى ، وى مانده تنت تنها * ماندى تو و بنهاديم ما سر به بيابانها \r\nنيز نوعى قرينه‌سازى ادبى ميان نى و نينوا به كار مىرود . به گفتهء فريد :\r\n سِرّ نى در نينوا مىماند اگر زينب نبود * كربلا در كربلا مىماند اگر زينب نبود \r\n- سر امام حسين « ع » ، سرهاى شهدا\r\n\r\nنينوا\r\nشهادتگاه امام حسين « ع » . نام منطقه‌اى در كوفه و شرق دجله و شرق كربلا ، از روستاهاى منطقهء طفّ . « نينوا يك سرى تپه‌هاى باستانى است كه كشيده شده و تا مصبّ\r\n\r\n\r\n","description":"","footnote":"\r\n( 1 ) - لغت‌نامه ، دهخدا .\r\n","page_name":" 456 ","page_number":456},
  {"content":"\r\n\r\nنهر علقمه امتداد مىيابد . قريهء « يونس بن متّى » است و آن حضرت از ميان مردم اين منطقه بيرون آمده است « 1 » . نينوا امروز به « باب طويرج » معروف است كه در شرق كربلا قرار گرفته است . » « 2 » « ناحيه‌اى در سواد كوفه كه كربلا از آن ناحيه است . نام قصبهء موصل و نام شهرى كه يونس عليه السلام به آنجا جهت دعوت كردن مردم آن شهر رفته بود . » « 3 » وقتى حسين بن على « ع » به اين منطقه رسيد به سوارى بر خورد كه نامهء ابن زياد را براى حرّ آورده بود .\r\nمضمون نامه اين بود : حسين را محاصره كن و در سرزمين بىآب و علفى فرود آر . كمى پيشتر رفتند تا به زمين كربلا رسيدند و فرود آمدند . « 4 »\r\nدر ادبيات عاشورا ، نسبت به نى و نينوا نيز تعابير عاطفى و عرفانى فراوانى ساخته و به كار برده‌اند و صحراى كربلا را پر از نواى حقجويى و حق‌گويى دانسته‌اند .\r\nاز آن آتش كه نمرود زمان در جان ابراهيميان افكند\r\nبه دشت « نينوا » ، ناى حقيقت از « نوا » افتاد\r\nولى . . . مرغ شباهنگ حقيقت ، از نواى نالهء « حق ، حق » نمىافتد . « 5 »\r\n- طفّ ، كربلا ، غاضريه ، حرم حسينى\r\n\r\n\r\n","description":"","footnote":"\r\n( 1 ) - آثار البلاد و اخبار العباد ، قزوينى ، ص 55 ( چاپ امير كبير ) .\r\n( 2 ) - الحسين فى طريقه الى الشهادة ، ص 136 .\r\n( 3 ) - لغت‌نامه ، دهخدا .\r\n( 4 ) - مقتل الحسين ، مقرّم ، ص 227 .\r\n( 5 ) - قبلهء اين قبيله ، ص 73 .\r\n","page_name":" 457 ","page_number":457},
  {"content":"\r\n . \r\n","description":"","footnote":"","page_name":" 458 ","page_number":458},
  {"content":"\r\n\r\n\r\nو\r\n\r\nوادى عقيق\r\nوادى به معناى مسيل و سرزمين گود ميان دو كوه يا تپه است . « وادى عقيق » ، نام يكى از منزلگاههايى است كه امام حسين « ع » پس از خروج از مكّه از آن گذشته و به سوى « ذات عرق » رفته است . در اين محلّ برخى براى حج محرم مىشدند و به مكّه نزديكتر از ذو الحليفه بوده است . « 1 »\r\n\r\nوارث\r\nارث‌برنده ، ميراث دار ، كسى كه مال ، خانه ، زمين ، صفات يا افتخاراتى را از پدر يا اجداد و گذشتگان به ارث مىبرد . هم نام زيارتنامه‌اى است معروف ، كه سيد الشهدا « ع » را با آن زيارت مىكنند . مرحوم « ابن قولويه » سند آن را به جابر جعفى از اصحاب امام صادق عليه السلام رسانده كه وى آن را از آن حضرت روايت كرده است و با جملهء « السّلام عليك يا وارث آدم صفوة اللّه . . . » شروع مىشود . « 2 » و هم لقب سيد الشهدا « ع » است كه در ادعيه و زيارات ، از آن حضرت به عنوان وارث آدم ، وارث نوح ، وارث ابراهيم ، وارث موسى ، وارث عيسى ، وارث محمّد ، وارث على ، و وارث حسن . . . ياد شده است . « 3 »\r\nوراثت حسين بن على « ع » از انبيا و اوصيا ، براى آن است كه خطّ جهاد در راه حق و\r\n\r\n\r\n","description":"","footnote":"\r\n( 1 ) - مقتل الحسين ، مقرّم ، ص 204 ، به نقل از معجم البلدان .\r\n( 2 ) - مفاتيح الجنان و بحار الانوار ، ج 101 ، ص 163 .\r\n( 3 ) - مفاتيح الجنان : زيارت مطلقهء سوم ، زيارت وارث ، زيارت امام حسين روز عرفه .\r\n","page_name":" 459 ","page_number":459},
  {"content":"\r\n\r\nمبارزه با باطل و ستم و طاغوت ، سرلوحهء دعوت همهء انبياى الهى بوده است و « كربلا » تجلّى اين خط ممتد درگيرى حق و باطل است . « عاشورا ، حضور مجدّد آدم و نوح و ابراهيم و موسى و عيسى - على نبيّنا و آله و عليهم السلام - است در قلّهء فريادگرى و هدايت . اين كه حسين را وارث آدم « ع » مىخوانيم و زيارت « وارث » را با سلام بر آن پيمبران الهى آغاز مىكنيم براى همين است ، يعنى نقطهء اتّصال همهء حركتهاى الهى و انقلابهاى خدايى ، به صورت تجسّم دوبارهء آدم و نوح و ابراهيم و اسماعيل و موسى و عيسى و محمّد و على و فاطمه و امام حسن ( عليهم السلام ) در لحظه‌هاى خورشيدى عاشورا و واقعيّت سرشار كربلا . . . » « 1 »\r\nدر متن زيارتنامه‌ها نيز به وارث بودن حسين بن على « ع » نسبت به خطّ انبيا اشاره شده است : از جمله : « اكرمته بطيب الولادة و اعطيته مواريث الأنبيا » « 2 » و بر اساس آيهء  « لَقَدْ أَرْسَلْنا رُسُلَنا بِالْبَيِّناتِ وَ أَنْزَلْنا مَعَهُمُ الْكِتابَ وَ الْمِيزانَ لِيَقُومَ النَّاسُ بِالْقِسْطِ . . . »  « 3 » چون برپايى قسط و عدالت اجتماعى ، رسالت همهء انبيا و ميراث مشترك رسولان الهى است ، حسين بن على « ع » هم كه وارث همهء انبياست ، پس وارث خطّ قسط و عدل آنان نيز مىباشد و قيام كربلا ، از جمله دعوت به عدل و مبارزه با بىعدالتى و ستم را هم در سرلوحهء دعوت و اهداف خويش دارد . از اين رو ، منكرهاى اجتماعى و اقتصادى را هم بايد در شمار منكراتى كه آن حضرت براى مقابله با آنها قيام كرد ، به حساب آوريم ، كه لازمهء وراثت عدل و قسط انبياست .\r\n- حسين وارث آدم ، زيارت وارث ، درسهاى عاشورا\r\n\r\nواعظ\r\nموعظه‌كننده ، سخنران ، اندرزگو ، كسى كه در مجالس حسينى و در مناسبتهاى مختلف دينى به منبر رفته و به موعظه و صحبت مىپردازد و در پايان هم مصيبت مىخواند . منبرى . اين لقب ، همواره با احترام آميخته بوده است و خود واعظ ، اهل تعهّد و وارستگيهاى اخلاقى و تأثيرگذارى در نفوس و دلهاى مستمعين بوده است .\r\nلقب واعظ ، در آغاز نام تعدادى از خطباى گذشته به كار مىرفته است ، مثل واعظ كاشفى ،\r\n\r\n\r\n","description":"","footnote":"\r\n( 1 ) - قيام جاودانه ، محمد رضا حكيمى ، نقل از چشمهء خورشيد ، ج 1 ، ص 330 .\r\n( 2 ) - مفاتيح الجنان ، زيارت امام حسين در عيد فطر و قربان ( ص 48 ) .\r\n( 3 ) - حديد ، آيهء 25 .\r\n","page_name":" 460 ","page_number":460},
  {"content":"\r\n\r\nواعظ قزوينى و . . .\r\n- ذاكر ، منصب نوكرى ، آداب وعظ و منبر\r\n\r\nواقصه\r\nنام يكى از منازل مسير مكّه به كوفه كه تا كوفه سه روز راه بوده است . حسين بن على « ع » در سفر كربلا از اين منزل هم عبور كرده است . به اين نام ، جاهاى ديگرى در راه مكه و در يمامه وجود دارد . « 1 » در آنجا مناره‌اى بوده است از شاخ شكارهاى صحرايى و سمهاى آنها كه ملكشاه سلجوقى آن را ساخته بود . « 2 »\r\n\r\nواقعهء حرّه\r\nواقعهء حرّه ، قيام مردم مدينه بر ضدّ حكومت يزيد بود . پس از شهادت حسين بن على « ع » ، ظلم و فسق يزيد فراگيرتر و آشكارتر شد و مردم فساد دستگاه حاكم و ظلم عمّال او را ديدند و در مدينه ، آگاهان از اوضاع ، مردم را به زشتكاريهاى حكام آگاه ساختند . والى مدينه در آن زمان ، « عثمان بن محمد بن ابى سفيان » بود . اهل مدينه عليه او شوريدند و او و مروان و ديگر امويان را از مدينه بيرون كردند و با « عبد الله بن حنظله » بيعت كردند . خبر قيام مردم مدينه ، با گزارش مروان به گوش يزيد رسيد . وى سپاهى انبوه را تحت فرمان « مسلم به عقبه » « 5 » به مدينه گسيل داشت . « 3 » مهاجمان در منطقهء « حرّهء واقم » فرود آمده ، به مدينه تاختند و سه روز به كشتار و غارت پرداخته و به نواميس مسلمانان تجاوز كردند . مردم به حرم پيامبر « ص » پناه بردند . لشكريان يزيد ، حرمت حرم را نگه نداشتند و با اسبها به داخل حرم آمدند و مردم را قتل عام كردند . كشتگان اين واقعه هزاران نفر بودند . از جمله « عبد الله بن جعفر نيز در اين حادثه شهيد شد . واقعهء حرّه در 28 ذيحجّه سال 63 هجرى اتفاق افتاد . يزيد ، دو ماه نيم پس از اين حادثه مرد . « 4 »\r\nاين قيام كه به قيام حرّهء ، حرّهء واقم ، قيام اهل مدينه و . . . هم معروف است ، از پيامدهاى حادثهء عاشورا محسوب مىشود و افشاگريهاى اهل بيت و اقامهء عزا در مدينه و انگيزشهاى\r\n\r\n\r\n","description":"","footnote":"\r\n( 1 ) - لغت‌نامه ، دهخدا .\r\n( 2 ) - آثار البلاد ، زكرياى قزوينى ، ص 336 ( چاپ امير كبير ) .\r\n( 5 ) - مسرف بن عقبه .\r\n( 3 ) - مروج الذهب ، مسعودى ، ج 3 ، ص 69 .\r\n( 4 ) - منتهى الآمال ، محدث قمى ، ج 2 ، ص 35 ( چاپ جاويدان ) در حالات امام سجّاد « ع » .\r\n","page_name":" 461 ","page_number":461},
  {"content":"\r\n\r\nزينب كبرى ، در بذرپاشى آن مؤثر بوده است . « 1 »\r\n« حرّه » به سرزمينهاى پرسنگلاخ كه پر از سنگهاى سياه و سوخته باشد گفته مىشد . در مناطقى از جمله اطراف مدينه از اين حرّه‌ها وجود داشت و براى هر كدام نام بخصوصى هم بود ، به تناسب كسانى كه در آن منطقه مىزيستند . « 2 » هم اكنون نيز در مدينهء بزرگ ، بقاياى اندكى از آنها به چشم مىخورد .\r\n- آثار و نتايج نهضت عاشورا\r\n\r\nوداع آخر - الوداع\r\n\r\nوفا\r\nاز الفباى فرهنگ عاشورا « وفا » است و در قاموس شهداى كربلا جايگاه بلندى دارد .\r\nوفا به معناى عمل به پيمان و ايستادگى بر سر قول و عهد و عمل به وظايف انسانى و اسلامى در قبال ديگرى ، بخصوص « امام » و از برترين خصلتها و نشانهء جوانمردى ، خدا باورى ، شرافت نفس و صدق و راستى است . به فرمودهء على « ع » : « اشرف الخلايق الوفاء » . « 3 »\r\nعاشورا ، صحنهء وفا از يك سو و بىوفايى از سوى ديگر بود . سيد الشهدا « ع » در مسير كوفه ، پس از شنيدن خبر شهادت نماينده‌اش قيس بن مسهر ، با خواندن آيهء  « رِجالٌ صَدَقُوا ما عاهَدُوا اللَّهَ عَلَيْهِ فَمِنْهُمْ مَنْ قَضى نَحْبَهُ وَ مِنْهُمْ مَنْ يَنْتَظِرُ وَ ما بَدَّلُوا تَبْدِيلًا »  ( احزاب / 23 ) مقام وفاى او را بر شمرد . شب عاشورا نيز ، ياران خويش را صادقترين و باوفاترين ياران معرفى كرد ( لا اعلم اصحابا اوفى و لا خيرا من اصحابى . . . ) . آنان نيز در چند نبوت ، وقتى امام بيعت خويش را برداشت و از آنان خواست كه بروند ، يك صدا اعلام وفادارى كردند و امام خويش را تنها نگذاشتند . عباس بن على « ع » امان نامهء دشمن را ردّ كرد و برادر را تنها نگذاشت . روز عاشورا نيز با لب تشنه به فرات رفت ، امّا با ياد عطش سيد الشهدا و اطفال ، آب ننوشيد .\r\nبر خلاف جمعى از كوفيان كه بىوفايى كردند و پس از نامه نوشتن و دعوت كردن ، به\r\n\r\n\r\n","description":"","footnote":"\r\n( 1 ) - براى تفصيل بيشتر قضيّه ر . ك : « واقعهء حرّه در تاريخ » ، محمد جواد چنارانى ، تاريخ الإسلام ، ذهبى ، ج 5 ، حوادث سال 68 هجرى .\r\n( 2 ) - دائرة المعارف الإسلامية ، ج 7 ، ص 363 .\r\n( 3 ) - غرر الحكم .\r\n","page_name":" 462 ","page_number":462},
  {"content":"\r\n\r\nجنگ آن حضرت آمدند ، عدّه‌اى هم جان بر سر پيمان باختند و فداى حسين « ع » شدند : و على الارواح التى حلّت بفنائك . . . » « 1 » امام حسين « ع » در خطبه‌هاى طول راه و روز عاشورا به « غدر » ، « خذلان » ، « نقض عهد » « خلع بيعت » ، « نكث » « غرور » ، و . . . كوفيان اشاره كرده ، آنان را بر نقض بيعت و پيمان‌شكنى نكوهش كرده است .\r\nسيد الشهدا « ع » ، خود بر پيمان خويش با خدا وفا كرد . در زيارتنامهء او به تعبيراتى همچون « اشهد انك قد بلّغت و نصحت و وفيت و اوفيت » « 2 » بر مىخوريم . از زيارتنامهء حضرت عباس « ع » نيز مىخوانيم : « و اشهد انّك . . . ممّن و فى ببيعته و استجاب له دعوته و اطاع ولاة امره . . . » « 3 » و عاشورائيان ميثاق با خون شهدا مىبندند كه راه و پيامشان را فراموش نكنند .\r\n مبادا عهد خود را واگذاريم * امام خويش را تنها گذاريم \r\n- عباس بن على « ع » ، كوفيان\r\n\r\nوقف\r\nدر اصطلاح شرعى عبارت است از « تحبيس مال و تسبيل منفعت و ثمره » ، يعنى منافع زمين ، ملك يا وسيله‌اى را به خاطر خدا براى مقصود معينى و استفادهء خاصى اختصاص دهند و با نگهداشتن دائمى اصل مال ، بهره‌ورى از منافع آن در جهت خيرات و خدمات صرف شود و نوعى كمك‌رسانى و خيرانديشى نسبت به مردم است ، با انگيزه‌هاى دينى .\r\nچنين مال يا زمين يا جنسى را « موقوفه » مىنامند . منافع و استفاده از موقوفات ، بايد طبق وقفنامه و نظر واقف انجام گيرد و تخلف از آن گناه و خيانت است . وقف ، نوعى صدقه جاريه است كه براى درازمدت ، عموم مردم از آن بهره‌مند مىشوند و حتّى پس از فوت واقف نيز ، ثواب آن به روح او مىرسد . همواره افراد متمكّن براى باقى گذاشتن خيرات ، اقدام به وقف مىكردند و از همين رهگذر ، مساجد ، مدارس ، تكيه‌ها ، آب انبارها ، كتابها ، كتابخانه‌ها ، بيمارستانها و امور خيريّهء بسيار پديد مىآمد .\r\nبراى ادارهء موقوفه‌هايى كه وقف مساجد ، مدارس ، حرمها ، زيارتگاهها و اقشار خاصّى شده ، تشكيلات ادارى پيدا شد تا آنها در مورد خود صرف شود و از حيف و ميل و سوء\r\n\r\n\r\n","description":"","footnote":"\r\n( 1 ) - زيارت عاشورا ، مفاتيح الجنان ، ص 458 .\r\n( 2 ) - زيارت مطلقهء امام حسين ، مفاتيح الجنان ، ص 423 .\r\n( 3 ) - مفاتيح الجنان ، ص 435 .\r\n","page_name":" 463 ","page_number":463},
  {"content":"\r\n\r\nاستفاده جلوگيرى گردد . « 1 »\r\nعلاقه‌مندان به اهل بيت و ائمّه ، بويژه محبّان سيد الشهدا « ع » ، مال و املاك بسيارى را در طول تاريخ بر اساس اين سنّت حسنه ، وقف ابا عبد الله « ع » كرده‌اند كه در آمد حاصله از اين املاك ، صرف امام حسين « ع » و برپايى مجالس عزاى حسينى ، نوحه‌خوانى ، بنا و تعمير حرمها و بقاع متبرّكه ، زوّار و خدّام آن حضرت ، كمك به بينوايان و اطعام مستمندان و محرومان مىشود . موقوفات امام حسين « ع » ، بودجهء مردمى عظيمى است كه هميشه و همه جا پشتوانهء زنده نگهداشتن نام و ياد عاشورا و اهل بيت « ع » بوده است . به بركت مجالس حسينى و تبليغات دينى كه در آنها مىشود ، اسلام و احكام الهى زنده مىماند و جانبازيها و ايثارگريهاى حسين بن على « ع » و يارانش ، به مردم درس عزّت و آزادگى مىدهد . اين گونه وقفها ، كه با صدق نيت و خلوص و اعتقادى پاك انجام مىگيرد و تأمين كنندهء هزينهء بسيارى از مراسم و سنّتهاى دينى است ، هم روحيّهء ياريگرى و مردم دوستى و حبّ اهل بيت را تقويت مىكند و هم نشانهء خلوص و عشق به خاندان پيامبر « ص » است و هميشه ارزش و قداست خاصى داشته است . وقف ، گاهى در حال حيات اشخاص انجام مىگيرد ، گاهى وصيت مىكنند كه پس از فوتشان بخشى از مال ، صرف عزادارى امام حسين « ع » يا امور خيريّهء ديگر شود . مبناى چنين كار خيرى ، احاديثى است كه تشويق به انجام كارهايى مىكند كه سود آن به مردم مىرسد . از قبيل : « اذا مات ابن آدم انقطع عمله الّا من ثلاث : صدقة جارية ، و علم ينتفع به او ولد صالح يدعو له » « 2 » و همين فرهنگ ، سبب پديد آمدن مدرسه‌هاى عظيم و كتابخانه‌هاى غنى و مساجد و حسينيّه‌ها و مراسم پرشكوه گشته است . در آنچه به موقوفات ابا عبد الله « ع » و عاشورا مربوط مىشود ، نكات جالبى وجود دارد كه مشاركت مردمى را در هزينهء اقامهء مجالس عزا براى آن حضرت مىرساند . در برخى وقفنامه‌ها مثلا در آمد املاكى در كاشان وقف شده است « براى تعزيهء حضرت خامس آل عبا . . . كه همه‌ساله به مصرف تعزيه‌دارى آن سرور رسيده شود ، از پول\r\n\r\n\r\n","description":"","footnote":"\r\n( 1 ) - در زمينهء وقف ر . ك : « مقدّمه‌اى بر فرهنگ وقف » . ابو سعيد احمد بن سلمان ، « تاريخچهء وقف در اسلام » ، محمود شهابى ، سلسله گزارشهاى « نگاهى به جايگاه وقف در جامعهء ما » ، روزنامه كيهان ، 10 اسفند 72 ، به بعد ، « وقف » ميراث جاويدان » ، فصلنامهء سازمان اوقاف و امور خيريه .\r\n( 2 ) - نهج الفصاحه ، ص 46 .\r\n","page_name":" 464 ","page_number":464},
  {"content":"\r\n\r\nروضه‌خوان و آش و حلوا و تنباكو و قهوه و چاى به هر نحو كه صلاح دانند . . . » . « 1 »\r\n- نذر ، كردهء امام حسين « ع »\r\n\r\nوليد بن عتبه\r\nوالى مدينه هنگام مرگ معاويه بود . يزيد نامه به او نوشت و ضمن خبر دادن مرگ معاويه ، از او خواست كه از امام حسين « ع » بيعت بگيرد و اگر نپذيرفت ، گردنش را بزند .\r\nبيعت گرفتن از حسين « ع » براى وليد دشوار بود و مىخواست با او عاقلانه و بدون خشونت رفتار كند . امّا با مشورتى كه با « مروان حكم » انجام داد ، مروان موضع متزلزل وليد را به مسخره گرفت و برآشفت و او را تحريك كرد كه شبانه امام را به دار الأماره احضار كند . سيد الشهدا « ع » شبانه به دار الأماره رفت . گفتگوهايى ميان امام و والى مدينه و وليد انجام گرفت و امام ، بدون بيعت از آنجا خارج شد . « 2 »\r\n\r\nوهب بن عبد اللّه كلبى\r\nاز شهداى كربلاست ، مادر و همسرش نيز در كربلا بودند و به شهادت رسيدند . وهب كه اهل كوفه بود ، در كربلا در ركاب امام حسين « ع » حضور داشت . روز عاشورا پس از حرّ و برير ، به ميدان رفت . مادرش مشوّق او در عزيمت به ميدان بود . وقتى پس از مقدارى جنگ ، نزد مادرش برگشت كه : آيا راضى شدى ؟ گفت : وقتى راضى مىشوم كه در ركاب حسين « ع » به شهادت برسى . دوباره رفت و جنگيد ، همسرش هم چوبى بر گرفت و به ميدان رفت . وهب آن قدر جنگيد تا شهيد شد . همسرش به بالين او رفت و خون از چهره‌اش پاك كرد . شمر كه شاهد صحنه بود ، به غلامش دستور داد تا با چوبى زن را به شهادت برساند . همسر وهب ، اوّلين زنى بود كه از سپاه حسين « ع » به شهادت رسيد . « 3 » در برخى منابع ماجرايى مشابه اين ولى با تفاوتهايى دربارهء عبد الله بن عمير كلبى نقل شده و « امّ وهب » را همسر او دانسته‌اند .\r\n- امّ وهب ، عبد الله بن عمير\r\n\r\nويرانهء شام - خرابهء شام\r\n\r\n\r\n","description":"","footnote":"\r\n( 1 ) - وقف ، ميراث جاويدان ( مجلّه ) ، شماره 6 ، ص 142 .\r\n( 2 ) - حياة الامام الحسين ، ج 2 ، ص 250 .\r\n( 3 ) - بحار الانوار ، ج 45 ، ص 17 .\r\n","page_name":" 465 ","page_number":465},
  {"content":"\r\n . \r\n","description":"","footnote":"","page_name":" 466 ","page_number":466},
  {"content":"\r\n\r\n\r\nه\r\n\r\nهانى بن عروهء مرادى\r\nاز پيشگامان شهادت در نهضت حسينى بود كه پيش از مسلم بن عقيل به شهادت رسيد . « هانى ، از صحابهء پيامبر بود و آن حضرت را ديده و با وى مصاحب داشت . بزرگ قبيلهء « مراد » بود و در كوفه مىزيست . در ركاب امير المؤمنين « ع » ، نيز در سه جنگ جمل ، صفّين و نهروان شركت داشت . در حركت انقلابى حجر بن عدى بر ضدّ زياد بن أبيه ، از اركان مهمّ به شمار مىرفت . پس از آنكه « ابن زياد » بعنوان والى جديد كوفه به اين شهر آمد ، مسلم بن عقيل ، پس از آنكه هزاران نفر با وى بيعت كرده بودند ، خانهء هانى را مقرّ پنهانى خويش قرار داد . چون براى والى روشن شد كه در نهضت مسلم ، هانى از زمينه‌سازان و چهره‌هاى مؤثّر است ، او را دستگير ، زندانى و شهيد كرد . » « 1 »\r\nهانى در كوفه ، موقعيّت ويژه‌اى داشت . چندين هزار مرد مسلّح و سلاح بر دوش ، زير فرمان داشت و از بزرگان و اشراف اين شهر محسوب مىشد . « 2 » حتّى ابن زياد كه والى بصره و كوفه بود ، به وى احترام مىگزاشت و در كوفه به عيادت هانى آمد . ولى چون هانى به مسلم بن عقيل پناه داده بود و حاضر نشد او را تسليم ابن زياد كند ، مورد غضب قرار گرفت و توهين و شكنجه و سپس شهيد شد . « 3 » هانى را پس از دستگيرى و گفتگوهاى\r\n\r\n\r\n","description":"","footnote":"\r\n( 1 ) - انصار الحسين ، ص 108 .\r\n( 2 ) - سفينة البحار ، ج 2 ، ص 723 .\r\n( 3 ) - الأعلام ، زركلى ، ج 8 ، ص 68 .\r\n","page_name":" 467 ","page_number":467},
  {"content":"\r\n\r\nتندى كه با ابن زياد داشت ، دست بسته به بازار گوسفندفروشان برده و كشتند . قاتلش « رشيد تركى » ، غلام ابن زياد بود . شهادت او روز ترويه ( هشتم ذيحجّه سال 60 ) بود .\r\nدربارهء وى ، عبد الله بن زبير اسدى اشعارى گفته كه مطلع آن چنين است :\r\n اذا كُنتِ لا تَدرينَ مَا المَوتُ فَانظُرى * الى هانى بالسّوقِ وَ ابنِ عَقيل \r\n« 1 » هانى ، هنگام شهادت ، 83 و به قولى 90 سال داشت . روزى به شهادت رسيد كه امام حسين « ع » از مكّه به طرف كوفه حركت كرد . قبر او در كوفه پشت قبر مسلم بن عقيل مشهور است و زيارتگاه اهل ولاست . در مفاتيح الجنان و كتب زيارت ، زيارتنامه‌اى براى آن شهيد ذكر شده است ( سلام اللّه العظيم و صلواته عليك يا هانى بن عروة . . . ) « 2 »\r\n- مسلم بن عقيل\r\n\r\nهانى بن هانى سبعى\r\nقاصدى كه يكى از نامه‌هاى حسين بن على « ع » را خطاب به مردم كوفه به آن ديار برد .\r\nهمراه او در اين مأموريت ، سعيد بن عبد الله حنفى بود . اين دو آخرين فرستاده‌هاى امام بودند . نامه‌اى كه امام توسّط آنان فرستاد ، چنين شروع مىشد : « من الحسين بن علىّ الى الملأ من المؤمنين و المسلمين . . . » « 3 »\r\n- سعيد بن عبد الله\r\n\r\nهجرت\r\nدر بسيارى از نهضتها « هجرت » ، نقش عمده داشته است . در نهضت عاشورا نيز سيد الشهدا « ع » از مدينهء جدّش به مكّه و از آنجا به كربلا هجرت كرد . همچنان كه رسول خدا از مكّه به مدينه هجرت نمود و آن هجرت ، مبدأ تحوّل در وضع مسلمانان و سرآغاز تاريخ گشت ، هجرت امام حسين « ع » نيز در زنده كردن دين پيامبر تأثير بسزا داشت و محرّم آغاز سال هجرى قمرى حساب شد و هر دو هجرت بخاطر دين و بقاى رسالت بود . همچنانكه حضرت موسى هجرت كرد و از مصر با حالت خوف بيرون رفت  ( فَخَرَجَ مِنْها خائِفاً يَتَرَقَّبُ -  قصص / 21 ) چون گروه فرعونى در فكر كشتن موسى بودند ،\r\n\r\n\r\n","description":"","footnote":"\r\n( 1 ) - الحسين فى طريقه الى الشهادة ، ص 71 .\r\n( 2 ) - بحار الانوار ، ج 100 ، ص 429 .\r\n( 3 ) - مقتل الحسين ، مقرّم ، ص 165 .\r\n","page_name":" 468 ","page_number":468},
  {"content":"\r\n\r\nسيد الشهدا « ع » نيز مخفيانه و خائفانه از جوار قبر رسول خدا « ص » كوچيد و راه مكّه را در پيش گرفت ، در حالى كه همان آيه را مىخواند . « 1 » هجرت از مكّه نيز براى فرار از مرگ تحميلى بود كه يزيد مىخواست بر او تحميل كند و رو به شهادتى رفت كه خونش ثمربخش باشد ، آنگونه كه هجرت رسول خدا « ص » نيز ، خنثى كنندهء توطئه كسانى بود كه در « ليلة المبيت » به قصد كشتن او به خانه‌اش ريختند ، امّا آن حضرت راه غار ثور و سپس مدينه را پيش گرفته بود .\r\nهجرت ، لازمهء هر نهضت عاشورايى و انقلاب مكتبى است ، هم دل كندن از زندگى و حيات مادى و دست شستن از جان در راه هدف ، هم كوچيدن از خاك ، خانه ، اقوام و همهء دلبستگيها و تعلّقات است . هجرت ، هم مهاجر را پخته و آبديده مىكند ، هم افق افكار را گسترده مىسازد ، هم مناطق هجرت را از تحوّل و دگرگونى برخوردار مىكند . هجرت امام خمينى نيز از نجف به فرانسه ، انقلاب اسلامى را در سطح جهان مطرح ساخت و پيام نهضت را به همه جا رساند . امام امت تصميم داشت اگر هيچ كشورى اجازهء ورود ندهد ، سوار بر كشتى شده و درياها را درنوردد و پيام مظلوميّت ملّت ايران را به گوش جهانيان برساند . سفرهاى تبليغى مبلغان دينى در طول سال ، بويژه در ايام محرّم و رمضان نيز نوعى هجرت است .\r\n- درسهاى عاشورا\r\n\r\nهر روز عاشورا . . . - كلّ يوم عاشورا\r\n\r\nهر كه دارد هوس كرب و بلا بسم اللّه\r\nاين شعر كه در چاووش‌خوانيهاى كاروانهاى مسافر كربلا خوانده مىشد ، بر گرفته از كلام امام حسين « ع » هنگام خروج از مكه و حركت به سوى مسلخ عشق ، كوفه و كربلاست : « الا . . . و من كان باذلا فينا مهجته موطّنا على لقاء اللّه نفسه فليرحل معنا فانّى راحل مصبحا ان شاء اللّه » « 2 » كه دعوتى بود به آنكه هر كس آمادهء فدا كردن خون و جان و مهيّاى ديدار خداست ، سحرگاهان همراه امام حركت كند . دعوت به خط شهادت و ايثار ، در مرام حسينيان و عاشورائيان نهفته است و كربلا و زيارت مرقد سيد الشهدا « ع » ، رمز اين دل سپردن به كعبهء عشق و مناى شهادت است .\r\n\r\n\r\n","description":"","footnote":"\r\n( 1 ) - همان ، ص 157 .\r\n( 2 ) - كشف الغمّه ، ج 2 ، ص 241 ، حياة الامام الحسين ، ج 3 ، ص 48 .\r\n","page_name":" 469 ","page_number":469},
  {"content":"\r\n\r\n هر كه دارد هوس كرب و بلا ، بسم الله * هر كه دارد سر همراهى ما ، بسم الله \r\n- چاوش‌خوانى ، شهادت طلبى ، زيارت\r\n\r\nهفتاد و دو تن\r\nمعروف است كه تعداد ياران و همراهان سيد الشهدا « ع » كه روز عاشورا در ركاب آن حضرت شهيد شدند ، هفتاد و دو تن بود . امّا در منابع مختلف ، آمار كشته‌شدگان و سرهاى شهدا كه بين قبايل مختلف تقسيم و به كوفه حمل شد ، بيش از آن را نشان مىدهد ، حتّى تا نود نفر هم ياد شده است . در اسامى آنان نيز اختلافهايى ديده مىشود . امّا در هر صورت ، هفتاد و دو ، رمز آن فدائيان راه خدا در ركاب حسين « ع » است و در زبان عارفانهء شاعران ، كربلا مناى عشق محسوب مىشود كه امام ، هفتاد و دو قربانى به پيشگاه خدا هديه نمود و خود ، قربانى عظيم آن قربانگاه بلا و ابتلا بود . در تاريخ انقلاب اسلامى نيز ، تعداد شهداى دفتر حزب جمهورى اسلامى كه در هفتم تير سال 1360 ش . در كربلاى « سر چشمه » با انفجار بمب توسّط منافقين به شهادت رسيدند ، هفتاد و دو تن بود و سيد الشهداى آن گروه ، شهيد مظلوم آية الله بهشتى بود .\r\n- اصحاب امام حسين « ع » ، قربانى ، شهادت\r\n\r\nهفهاف بن مهنّد راسبى\r\nاز شهداى كربلاست . مردى دلير و تكسوار از شيعيان بصره و از ياران على « ع » در جنگهاى سه‌گانهء جمل ، صفين و نهروان بود و در جنگ صفين ، حضرت او را امير طايفهء ازد قرار داد . پس از شهادت امير المؤمنين ، از ياران امام مجتبى « ع » بود ، سپس به حسين « ع » پيوست . وقتى خبر حركت امام را به سوى كوفه شنيد ، از بصره به سوى كربلا حركت كرد .\r\nوقتى رسيد كه حادثه پايان يافته بود و با تيغ بر افراد سپاه عمر سعد حمله كرد . عدّه‌اى را كشت و خود به شهادت رسيد . « 1 »\r\n\r\nهل من ناصر\r\nآيا يارى كننده‌اى هست ؟ فرياد استغاثه و ياريخواهى امام حسين « ع » در روز عاشورا پس از شهادت همهء ياران ، فرزندان و خويشاوندان است . چون دشمن قصد حمله به خيمه‌هاى اهل بيت را داشت و صداى آنان به گريه و فغان بلند بود ، امام حسين « ع » اين گونه\r\n\r\n\r\n","description":"","footnote":"\r\n( 1 ) - تنقيح المقال ، مامقانى ، ج 3 ، ص 303 ، عنصر شجاعت ، ج 3 ، ص 175 .\r\n","page_name":" 470 ","page_number":470},
  {"content":"\r\n\r\nاستغاثه كرد ، شايد غيرت شنوندگان را بر انگيزد تا مانع هجوم لشكريان به حريم حرم شوند .\r\nنداى « هل من ناصر » حسين « ع » هنوز و هميشه در گوش تاريخ طنين‌انداز است و وجدانهاى بيدار و همهء آزادگان را به مقاومت در برابر ستم فرا مىخواند و به نصرت دين خدا و يارى ولىّ خدا مىطلبد . كسى كه نداى نصرت خواهى و « استنصار » حجّت خدا را بشنود ولى پاسخ ندهد ، اهل دوزخ است . امام حسين « ع » در مسير كوفه به دو نفر برخورد و پس از گفتگو وقتى از آنان دعوت به يارى كرد ، آنان كهنسالى و قرضهاى خود را بهانه آوردند تا همراه امام نشوند . حضرت فرمود : پس از منطقه دور شويد تا مرا نبينيد و صراى مرا نشنويد كه به عذاب الهى گرفتار مىشويد : « فانطلقا فلا تسمعا لى واعية و لا تريا لي سوادا فانّه من سمع و اعيتنا او رأى سوادنا فلم يجبنا و لم يغثنا كان حقّا على اللّه عزّ و جلّ ان يكبّه على منخريه فى النّار » . « 1 »\r\n« ز عاشوراى آن سال به خون آغشته تا اكنون\r\nهماره ، همچنان فرياد « هل من ناصر » ش در سينهء تاريخ ، پابرجاست\r\nاز آن فرياد دعوتگر كه در « متن زمان » جارى است\r\nو پيغامش ، شعار شور و بيدارى است ،\r\nميان حقّ و باطل ، « داد » با « بيداد » ، نبردى جاودان برپاست .\r\nدر اين ميدان و اين پيكار\r\nنداى دعوتش چشم انتظار پاسخى از « ما » ست .\r\nكه حق تنهاست ،\r\nو . . . هر جا كربلا ، هر روز ، عاشورا است . » « 2 »\r\nاين جمله كه به صورت « هل من ناصر ينصرنى » شهرت يافته است ، در منابع تاريخى دقيقا به همين صورت نيست و با اندك تفاوتى يا با عبارتهاى ديگرى نقل شده است ، از قبيل : « هل من ذابّ عن حرم رسول اللّه ؟ هل من موحّد يخاف اللّه فينا ؟ هل من مغيث يرجو اللّه فى اغاثتنا ، اما من طالب حقّ ينصرنا . . . » ، « 3 » « هل من ذابّ يذبّ عن حرم\r\n\r\n\r\n","description":"","footnote":"\r\n( 1 ) - موسوعة كلمات الامام الحسين ، ص 369 به نقل از ثواب الاعمال\r\n( 2 ) - قبلهء اين قبيله ، جواد محدّثى ، ص 74 .\r\n( 3 ) - حياة الامام الحسين ، ج 3 ، ص 274 .\r\n","page_name":" 471 ","page_number":471},
  {"content":"\r\n\r\nرسول الله ؟ » ، « 1 » « اما من مغيث يغيثنا لوجه اللّه ؟ » ، « 2 » « هل من ناصر ينصر ذرّيّته الأطهار ؟ » « 3 » و عبارتهاى ديگر .\r\n- كل يوم عاشورا ، عبيد الله بن حرّ ، درسهاى عاشورا\r\n\r\nهمّام بن غالب - فرزدق\r\n\r\nهودج - كجاوه\r\n\r\nهيئت\r\nنوعى تشكّل مذهبى ، بر محور عزادارى براى سيد الشهدا و ائمه عليهم السلام .\r\nمجموعه‌هايى از مردم هر محلّه ، در شهرها يا روستاها كه براى سوگوارى و روضه‌خوانى نسبت به امام حسين « ع » بويژه در ايّام عاشورا تشكيل مىشود . هيئت ، سنّتى ديرپا و مردمى است و با بودجهء علاقه‌مندان به امام حسين « ع » تشكيل مىيابد . در طول سال هم فعاليّت مىكند و جلسات هيئت برگزار مىگردد . امّا روز عاشورا ، براى سينه زنى و عزادارى از حسينيّه يا محلّه بيرون مىآيند و به حرمها و امامزاده‌ها و تكيه‌ها مىروند . هر هيئت ، نام خاصّ و پرچم و علامت ويژه دارد . هيئتهاى عزادارى ، گاهى متوسّلين به يكى از ائمّه يا شهداى كربلا هستند . هيئت ، كه نوعى سوگوارى گروهى است ، در قديم هم رايج بوده و شيعيان به صورت جمعى نوحه‌خوان و با تشكيلات طعام ، به زيارت قبر حسين « ع » مىرفتند . امام صادق « ع » به فائد حنّاط كه خبر اين گونه زيارتهاى جمعى را بازمىگفت ، فرمود : هر كس قبر حسين « ع » را زيارت كند ، در حالى كه به حقّ او آشنا باشد ، خداوند ، گناهان گذشته و آيندهء او را مىآمرزد . « 4 »\r\n- دسته‌هاى عزادارى ، تكيه ، تعزيه ، عزادارى سنّتى ، روضه\r\n\r\nهيهات منّا الذّلّة\r\nشعار عاشورايى حسين بن على « ع » و شعار همهء آزادگانى كه زير بار ظلم نمىروند و سلطهء جباران را نمىپذيرند . به معناى « ذلّت از ما دور است » و جمله‌اى است كه امام حسين « ع » در يكى از خطبه‌هايش روز عاشورا بيان فرمود ، خطبه‌اى با آغاز « تبّا لكم ايّتها\r\n\r\n\r\n","description":"","footnote":"\r\n( 1 ) - بحار الانوار ، ج 45 ، ص 46 ، مقتل خوارزمى ، ج 2 ، ص 32 .\r\n( 2 ) - قمقام زخّار ، ص 404\r\n( 3 ) - ذريعة النجاة ، ص 129 .\r\n( 4 ) - بحار الانوار ، ج 101 ، ص 25 .\r\n","page_name":" 472 ","page_number":472},
  {"content":"\r\n\r\nالجماعة . . . » كه چون همان روز نيز اصرار داشتند آن حضرت را به تسليم و بيعت وادارند ، حضرت نپذيرفت و حيات ذلّت بار در سايهء حكومت يزيد و ابن زياد را با كرامت دودمان پيامبر و شرافت زندگى مؤمنانه منافى دانست و سر دوراهى مرگ شرافتمندانه يا زندگى ذليلانه ، « شرافت شهادت » را برگزيد : « الا و انّ الدّعى بن الدّعىّ قد تركنى ( ركّزنى ) بين السلّة و الذّلّة ، و هيهات له ذلك منّى ، هيهات منّا الذلّة ، ابى اللّه ذلك لنا و رسوله و المؤمنون و حجور طهرت و جدود طابت و انوف حميّة و نفوس ابيّة ان يؤثر طاعة اللّئام على مصارع الكرام » « 1 »\r\nاين نوع نگرش به زندگى ، تعليم مكتب است كه انسان بايد سر دوراهى شهادت يا ذلّت ، عزّت شهادت را برگزيند و زندگى زير ستم را مرگ بداند . حضرت على « ع » در جنگ صفين ، وقتى ديد كه سپاه معاويه بر شريعهء فرات دست يافتند و ياران او در مضيقهء آب قرار گرفتند و چه بسا ذليلانه تسليم شوند ، در خطبه‌اى آنان را تشويق كرد كه شمشيرها را با خون دشمن سيراب سازند تا خود سيراب شوند ، مرگ ، در زندگى ذليلانه است و زندگى در مرگ قاهر و پيروز « فالموت فى حياتكم مقهورين و الحياة فى موتكم قاهرين » . « 2 » اين فرهنگ ، در خط حماسهء علوى و حسينى متبلور است و سرمايهء زندگى با كرامت به شمار مىرود . امام خمينى « ره » نيز در برابر تهديدهاى استكبار جهانى ، در پيام خويش فرمود : « هيهات كه امّت محمّد « ص » و سيراب‌شدگان كوثر عاشورا و منتظران وراثت صالحان ، به مرگ ذلّت بار تن در دهند و هيهات كه خمينى در برابر تجاوز ديو سيرتان و مشركان و كافران به حريم قرآن كريم و عترت رسول خدا و امّت محمّد « ص » و پيروان ابراهيم حنيف ، ساكت و آرام بماند و يا نظاره‌گر صحنه‌هاى ذلّت و حقارت مسلمانان باشد . » « 3 »\r\n از آستان همّت ما ذلّت است دور * و اندر كُنام غيرت ما نيستش ورود \r\n بر ما گمان بردگى زور برده‌اند * اى مرگ ، همّتى كه نخواهيم اين قيود \r\n اكنون كه ديده هيچ نبيند به غير ظلم * بايد ز جان گذشت ، كزين زندگى چه سود ؟ « 4 » \r\n\r\n\r\n","description":"","footnote":"\r\n( 1 ) - نفس المهموم ، ص 131 ، مقتل خوارزمى ، ج 2 ، ص 7 ، بحار الانوار ، ج 45 ، ص 83 ، ( با تفاوتهايى اندك در تعابير ) .\r\n( 2 ) - نهج البلاغه ، صبحى صالح ، خطبه 51 .\r\n( 3 ) - صحيفهء نور ، ج 20 ، ص 113 .\r\n( 4 ) - حسين پيشواى انسانها ، محمود اكبر زاده ، ص 27 .\r\n","page_name":" 473 ","page_number":473},
  {"content":"\r\n\r\nسيد الشهدا « ع » در پاسخ برخى از افراد سپاه كوفه كه از او مىخواستند گردن به حكومت و فرمان يزيد بنهد تا سالم بماند ، فرمود : « لا و اللّه ! لا اعطيكم بيدى اعطاء الذّليل و لا اقرّ اقرار العبيد ( لا افرّ فرار العبيد ) » « 1 » . اين گونه تسليم شدن را ذلّتى برده‌وار مىداند و نمىپذيرد . ابو نصر بن نباته ، دربارهء اين ديدگاه حسين « ع » سروده است : « و الحسين الّذي رأى الموت فى العزّ حياة و العيش فى الذّل قتلا » « 2 » حسين « ع » كسى است كه مرگ همراه عزّت را « زندگى » ديد و زندگى در ذلّت و خوارى را « مرگ » .\r\n- زندگى ، آزادگى ، فتوّت ، درسهاى عاشورا\r\n\r\n\r\n","description":"","footnote":"\r\n( 1 ) - مقتل الحسين ، مقرّم ، ص 280 ، تاريخ طبرى ، ج 4 ، ص 323 .\r\n( 2 ) - شرح نهج البلاغه ابن ابى الحديد ، ج 3 ، ص 245 . در اين كتاب ، اشعار ، سخنان و حكايات تاريخى فراوانى دربارهء روحيهء عزت و بزرگوارى و جوانمردى ، بويژه در ميدانهاى جنگ نقل شده است ( ص 245 تا 331 ) .\r\n","page_name":" 474 ","page_number":474},
  {"content":"\r\n\r\n\r\nى\r\n\r\nيا حسين « ع »\r\nسوزناكترين نالهء برخاسته از ژرفاى جان ، كه شيعهء كربلايى با آن ندا ، سيد الشهدا را صدا مىزند ، ندايى كه قلبهاى عاشق حسين « ع » را به هم متّصل مىكند و حسينيان را زير خيمهء « ذكر » گرد مىآورد . شعارى كه بر پرچم عزاداران محرّم ، بر پيشانى رزمندگان اسلام ، بر لبهاى نوحه‌سرايان عاشورا مىدرخشد و مىشكفد . نداى شوق‌آميزى كه صحابى بزرگوار ، جابر بن عبد الله انصارى ، وقتى همراه عطيّه بر سر تربت حسين « ع » آمد و بيهوش شد ، چون عطيّه آب به صورتش پاشيد و به هوش آمد ، سه بار گفت : « يا حسين ! يا حسين ! يا حسين ! » آنگاه گفت : « أ حبيب لا يجيب حبيبه ؟ » و سپس به زيارت ابا عبد الله عليه السلام پرداخت .\r\n\r\nياد حسين ، هنگام آب نوشيدن\r\nشهادت تشنه‌كامانهء امام حسين « ع » ، چنان داغ و غم سنگينى بر دلها نهاده است كه مىسزد با ديدن هر نهر و چشمه و با نوشيدن هر آب و شربت گوارا ، از لبهاى عطشان آن حضرت ، ياد شود ، چرا كه آب ، يادآور آن عاشوراى عطش ريز و آن كامهاى تشنهء عاشورائيان شهيد است . امام صادق « ع » فرمود : « من هرگز آب سرد ننوشيدم مگر آنكه حسين بن على را به ياد مىآوردم » و نيز فرمود : « ما من عبد شرب الماء فذكر الحسين و لعن قاتله الّا كتب له مائة الف حسنة و حطّ عنه مائة الف سيّئة » « 1 » هر كه آب بنوشد و حسين « ع » را ياد\r\n\r\n\r\n","description":"","footnote":"\r\n( 1 ) - امالى صدوق ، ص 122 .\r\n","page_name":" 475 ","page_number":475},
  {"content":"\r\n\r\nكند و قاتل او را لعن نمايد ، براى او هزار حسنه نوشته مىشود و هزار گناه از او محو مىگردد . از اين رو ، شيعه ، هنگام نوشيدن آب ، بر حسين بن على سلام مىدهد و مىگويد :\r\nسلام بر لب تشنه‌ات ، يا حسين ، سلام الله على الحسين و اصحابه . نيز در سقاخانه‌ها و منبعهاى آب خنك ، در تابستان و در ايام محرّم ، مىنويسند : « آبى بنوش و لعنت حق بر يزيد كن » يا « بنوش به ياد لبهاى تشنهء حسين » . از زبان خود سيد الشهدا هم نقل شده كه فرمود :\r\n شيعتى ما ان شربتم عذب ماء فاذكرونى * او سمعتم بغريب او شهيد فاندبونى « 1 » \r\nامام سجاد « ع » نيز سالهاى سال ، از شهادت پدر با لب تشنه ياد مىكرد و مىگريست و هرگاه هنگام افطار غذا مىآوردند يا نگاهش به آب مىافتاد ، مىگريست و مىفرمود : « قتل ابن رسول اللّه جائعا ، قتل ابن رسول اللّه عطشانا » « 2 » و نيز هرگاه قصّابى را مىديد كه مىخواهد گوسفندى سر ببرد ، مىگفت آبش بدهيد ، پدرم را با لب تشنه سر بريدند . اين ياد كرد پيوسته از شهادت مظلومانهء حسين « ع » با لب تشنه ، احياى خاطرهء آن روز پرحادثه است .\r\n- سلام بر حسين ، سنگابخانه ، لعنت بر يزيد\r\n\r\nيا دهر افّ لك . . .\r\nاشعارى است كه امام حسين « ع » آنها را مكرّر بر زبان جارى كرد . امام سجاد « ع » كه بيمار بود و در خيمه ، حضرت زينب او را پرستارى مىكرد ، اينها را شنيد ، فهميد كه خبر از شهادت مىدهد . گريست . زينب هم شنيد و گريه كرد . امام حسين « ع » او را دلدارى داد و به بردبارى سفارش كرد . « 3 »\r\n يا دهر افّ لك من خليل * كم لك بالإشراق و الأصيل \r\n من صاحب او طالب قتيل * و الدّهر لا يقنع با لبديل \r\n و انّما الأمر الى الجليل * و كلّ حىّ سالك سبيلى \r\n- شعر امام حسين « ع »\r\n\r\n\r\n","description":"","footnote":"\r\n( 1 ) - الخصائص الحسينيّه ، شوشترى ، ص 99 .\r\n( 2 ) - لهوف ، ص 209 .\r\n( 3 ) - اعيان الشيعة ، ج 1 ص 601 .\r\n","page_name":" 476 ","page_number":476},
  {"content":"\r\n\r\n\r\nياد يحيى « ع »\r\nميان ماجراى شهادت امام حسين « ع » و برخى پيامبران ، شباهتهايى وجود دارد . از جمله ميان آن حضرت و حضرت يحيى بن زكريّا ، سر يحيى را در طشت طلا نهاده ، نزد زن بدكاره‌اى هديه فرستادند . « 1 » سر سيد الشهدا را نيز پس از شهادت نزد ابن زياد و يزيد فرستادند ، آن هم در طشت طلا . خداوند به انتقام خون يحيى ، بخت النّصر را بر آن قوم مسلّط ساخت كه هفتاد هزار از آنان را كشت . « 2 » خداوند به پيامبر اكرم « ص » وحى فرمود :\r\nدر مقابل قتل يحيى هفتاد هزار را كشتم ، در مقابل قتل پسر دختر تو دو برابر آن را خواهم كشت . « 3 » آنگونه كه سر يحيى را در طشت نهادند ، حسين بن على را هم در كربلا ذبح كردند . « 4 » شايد به خاطر اين شباهتها با پيامبران و حضرت زكريّا بود كه سيد الشهدا در مسير كربلا ، در هر منزلى كه فرود مىآمد يا از آن كوچ مىكرد ، از يحيى بن زكريّا ياد مىكرد و روزى هم فرمود : از خوارى و پستى دنيا همين بس كه سر يحياى پيامبر ، به يكى از زنان زناكار بنى اسرائيل هديه مىشود ! « 5 »\r\n- سر امام حسين « ع » ، ثار ، ثار الله ، كهيعص\r\n\r\nيا فتح يا شهادت\r\nدر فرهنگ عاشورا ، هم شهادت « فتح » محسوب مىشود ، و هم فتح ، فراتر از پيروزى نظامى است . بر اساس آموزش قرآنى « احدى الحسنيين » ، مجاهدان راه خدا چه بكشند و چه كشته شوند ، پيروزند و پيروزى در سايهء عمل به تكليف است . شوق شهادت در ابا عبد الله « ع » چنان بود كه به فرمودهء امام باقر « ع » روز عاشورا ، نصرت الهى براى آن حضرت نازل شد و ميان زمين و آسمان بود . حسين بن على را مخيّر كردند كه پيروز شود يا شهيد گردد . وى شهادت و ديدار الهى را ترجيح داد : « لمّا نزل النّصر على الحسين بن علىّ حتّى كان بين السّماء و الأرض ثمّ خيّر : النّصر او لقاء الله ، فاختار لقاء اللّه » . « 6 » آن حضرت ، كشته شدن را هم پيروزى مىدانست ، چون هم به رستگارى ابدى مىرسيد ، هم دين را\r\n\r\n\r\n","description":"","footnote":"\r\n( 1 ) - بحار الأنوار ، ج 45 ، ص 299 .\r\n( 2 ) - همان .\r\n( 3 ) - عوالم ( امام حسين ) ، ص 607 .\r\n( 4 ) - مناقب ، ابن شهر آشوب ، ج 3 ، ص 253 .\r\n( 5 ) - عوالم ، ص 608 ، بحار الأنوار ، ج 45 ، ص 298 .\r\n( 6 ) - اصول كافى ، ج 1 ، ص 465 .\r\n","page_name":" 477 ","page_number":477},
  {"content":"\r\n\r\nزنده مىكرد . امام حسين « ع » خود فرمود : « اما و اللّه انّى لأرجو ان يكون خيرا ما اراد اللّه بنا ، قتلنا ام ظفرنا » « 1 » به خدا سوگند ، اميدوارم آنچه را خداوند براى ما بخواهد . « خير » باشد ، چه كشته شويم ، چه پيروز گرديم !\r\n گرچه از داغ لاله مىسوزيم * ما همان سر بلند ديروزيم \r\n چون به تكليف خود عمل كرديم * روز فتح و شكست ، پيروزيم « 2 » \r\nامام خمينى « ره » فرمود : « من اميدوارم به فوز « احدى الحسنيين » نائل شوم ، يا پيشرفت مقصود و اقامهء عدل و حق ، يا شهادت در راه آنكه حقّ است . » « 3 »\r\n- فتح ، شهادت طلبى ، درسهاى عاشورا\r\n\r\nيا لثارات الحسين « ع »\r\nنداى خونخواهى حسين عليه السلام . اين جمله ، شعار ياوران حسين « ع » و شعار فرشتگانى است كه كنار قبر او تا ظهور امام زمان « ع » مىمانند . « 4 » نيز ، شعار حضرت مهدى « ع » است ، هنگام قيام براى انتقام خون شهداى كربلا . « 5 » همچنين شعار ياوران شهادت طلب امام زمان « ع » كه آرزوى مرگ در راه خدا دارند « شعارهم : يا لثارات الحسين » . « 6 » در نهضت توّابين به رهبرى سليمان بن صرد نيز كه در سال 65 هجرى در كوفه قيام كردند ، شعارشان همين بود . در قيام مختار هم همين شعار مطرح بود . در برخى نقلها « يا اهل ثارات الحسين » آمده است . « 7 »\r\nنيز « يا لثارات الحسين » نام نشريه‌اى است كه به همّت جمعى از نيروهاى بسيجى و حزب اللهى و دردمند ، با انگيزهء دفاع از ارزشهاى انقلاب اسلامى ، از سال 1373 شمسى منتشر مىشود و افشاگر برخى از برنامه‌هاى تهاجم فرهنگى غرب ، عليه اسلام و انقلاب است .\r\n- ثار ، توّابين ، سليمان بن صرد\r\n\r\n\r\n","description":"","footnote":"\r\n( 1 ) - اعيان الشيعة ، ج 1 ، ص 597 .\r\n( 2 ) - از شعر « ياد » ، جواد محدّثى .\r\n( 3 ) - صحيفهء نور ج 4 ، ص 279 .\r\n( 4 ) - بحار الانوار ، ج 44 ، ص 286 و ج 98 ، ص 103 .\r\n( 5 ) - منتهى الامال ( چاپ هجرت ) ج 1 ، ص 542 .\r\n( 6 ) - بحار الانوار ، ج 52 ، ص 308 .\r\n( 7 ) - همان ، ج 45 ، ص 334 ، 358 ، 367 .\r\n","page_name":" 478 ","page_number":478},
  {"content":"\r\n\r\n\r\nيا ليتنا كنّا معك\r\nآرزوى رستگار شدن و رسيدن به فوز و فيض شهادت در ركاب ولىّ خدا ، براى كسانى كه در معركهء كربلا نبوده‌اند ، آرزوى شيرينى است . شهادت را رستگارى دانستن و آرزومندى براى درك آن فيض ، هم خطّى با سيد الشهدا « ع » است . اين آرزو در زيارتنامه‌هاى آن حضرت با عبارتهاى مختلفى بيان شده است . از قبيل : « فزتم و اللّه فليت انّى معكم فأفوز فوزا عظيما » ، « 1 » « يا ليتنى كنت معكم فأفوز فوزا عظيما » ، « 2 » « فيا ليتنى كنت معكم فأفوز معكم » . « 3 » جلوهء اين آرمان و الا ، در هر عصرى مىتواند آشكار شود ، چرا كه وقتى هر روز عاشورا و همه جا كربلا باشد و خط جهاد و شهادت به روى پيروان حق گشوده باشد ، صداقت زائر در اين ادّعا ، در جبهه‌هاى نبردش با ستمگران ديده مىشود و اين آرزو به عمل مىرسد . نمونهء آن در جبهه‌هاى دفاع مقدس در جمهورى اسلامى مكرّر ديده شد .\r\nآنان كه عمرى خطاب به مولايشان « يا ليتنا كنّا معكم . . . » گفته و بر غربت و تنهايى و مظلوميّت حسين « ع » گريسته بودند ، وقتى كربلاى جبهه‌هاى حق ، براى حسين زمان ناصر و ياور مىطلبيد ، به ميدانهاى رزم شتافتند و جان فدا كردند و نشان دادند كه اگر در عاشورا هم بودند ، همچون اصحاب شهيد آن امام ، عاشقانه جان نثار مىكردند . جملهء « يا ليتنا . . . »\r\nهم اعلام موضع و جانبدارى از برنامه و حركت عاشورايى شهداى كربلاست ، هم اعلام آمادگى براى حضور در كربلاهاى مكرّر تاريخ . شعار شهادت طلبان است و آرزوى وارستگان از تعلّقات دنيوى . چرا كه نوع شهادتى كه حسين « ع » و اصحابش در كربلا پذيرا شدند ، غبطهء همهء انسانهاى آزاده در دورانهاست . در حديث مفصّل امام رضا « ع » خطاب به ريّان بن شبيب آمده است : « يا ريّان ! ان سرّك ان يكون لك من الثّواب مثل ما لمن استشهد مع الحسين « ع » فقل متى ما ذكرته : يا ليتنى كنت معهم فأفوز معهم فوزا عظيما » « 4 » . اگر دوست دارى كه ثواب شهيدان كربلا را داشته باشى ، هرگاه به ياد آن حادثه افتادى بگو : كاش من نيز با آنان بودم و با آنان به رستگارى بزرگ مىرسيدم . اين آرزو ، نشان دهندهء زمينهء\r\n\r\n\r\n","description":"","footnote":"\r\n( 1 ) - مفاتيح الجنان ، زيارت اوّل امام حسين ، ص 424 .\r\n( 2 ) - همان ، زيارت ششم ، ص 427 .\r\n( 3 ) - همان ، زيارت وارث ، ص 430 .\r\n( 4 ) - بحار الانوار ، ج 44 ، ص 286 .\r\n","page_name":" 479 ","page_number":479},
  {"content":"\r\n\r\nتفكرات عاشورايى در دل انسان است .\r\n- كلّ يوم عاشورا ، شهادت طلبى ، فوز\r\n\r\nيا مبرور\r\nشعار طايفهء « ازد » در كوفه بود . هنگامى كه عبد الله عفيف ازدى در مجلس « ابن زياد » نسبت به جنايت او در كشتن حسين عليه السلام اعتراض كرد و ابن زياد فرمان داد كه « بگيريد ! » ، عبد اللّه عفيف شعار « يا مبرور » سر داد و گروهى از طايفهء ازد گرد آمده و او را از مجلس بيرون بردند . « 1 » معناى آن « نيكى شده » و حمايت شده است .\r\n- عبد الله بن عفيف\r\n\r\nيا منصور ، امت\r\nشعار هواداران مسلم بن عقيل در كوفه بود . پس از دستگير شدن هانى و فاش شدن محلّ اختفاى حضرت مسلم بستگان هانى يقين كردند كه او كشته خواهد شد . نوحه‌خوانى در خانهء هانى برپا شد و زنانى از طايفهء مراد ، ندبه كنان و سوگوارى كنان آنجا گرد آمدند . پس از اين حادثه ، مسلم بن عقيل شعار و نداى « يا منصور » سر داد . به نقلى چهار هزار نفر و به نقلى ديگر هجده هزار بيعتگر با فرياد « يا منصور امت » ، گرد او جمع شدند و كاخ ابن زياد را محاصره كردند . ولى بتدريج ، از دور او پراكنده شدند و او را تنها گذاشتند . « 2 »\r\nاين جمله ، شعار مسلمانان در جنگ بدر نيز بود . معنايش اينست : اى يارى شده ! بميران .\r\nاين نوعى پيشگويى و فال نيك به مرگ دشمن بود . چون در شب حركت كردند ، اين جمله را شعار خود ساختند تا در تاريكى يكديگر را بشناسند . « 3 »\r\n- مسلم بن عقيل\r\n\r\nيحيى بن سعيد\r\nسر كردهء گروهى كه مىخواستند امام حسين « ع » را از خروج از مكه و عزيمت به سوى عراق ، بازدارند . عمرو بن سعيد بن عاص ، والى مكّه كه امير الحاج در آن سال نيز بود ، مأموريت داشت كه اگر بتواند ، حسين « ع » را ترور كند . از اين رو نمىخواست با بيرون رفتن حسين « ع » از مكّه ، توطئه خنثى شود . يحيى بن سعيد را همراه جمعى از سپاه فرستاد\r\n\r\n\r\n","description":"","footnote":"\r\n( 1 ) - مقتل الحسين ، مقرّم ، ص 427 .\r\n( 2 ) - مروج الذّهب ، ج 3 ، ص 58 ، كامل ابن اثير ، ج 2 ، ص 540 ، مع الحسين فى نهضته ، اسد حيدر ، ص 108 .\r\n( 3 ) - بحار الانوار ، ج 45 ، ص 389 به نقل از جزرىّ .\r\n","page_name":" 480 ","page_number":480},
  {"content":"\r\n\r\nتا به زور مانع عزيمت سيد الشهدا « ع » شوند . امّا امام و اصحابش ، مقاومت كردند و كار به برخورد با تازيانه هم انجاميد و يحيى در انجام مأموريت ناكام ماند . يحيى و عمرو ، برادر بودند . « 1 »\r\n- حج ناتمام ، عمرو بن سعيد\r\n\r\nيحيى بن سليم مازنى\r\nاز شهداى كربلاست . رجز او هنگام نبرد چنين بود :\r\n لأضربنّ القوم ضربا فيصلا * ضربا شديدا فى العدا معجّلا \r\n لا عاجزا فيها و لا مولولا * و لا اخاف اليوم موتا مقبلا « 2 » \r\nكه هم روح حماسى و سلحشورى او را مىرساند و هم استقبال از شهادت را .\r\n\r\nيزيد بن ثبيط ( ثبيت ) عبدى\r\nاز شهداى كربلاست . وى از شيعيان اهل بيت و از اصحاب ابو الأسود دؤلى و از اشراف قبيلهء خود بود . وى ده پسر داشت . پس از دريافت نامهء سيد الشهدا « ع » كه خطاب به اهل بصره نوشته بود ، همراه دو پسرش عبد الله و عبيد اللّه از بصره آمدند و به علّت بسته بودن راهها با پيمودن بيراهه‌ها ، در مكّه خود را به امام حسين « ع » رسانده ، به كاروان او پيوستند . روز عاشورا پسرانش در حملهء اوّل و خودش در مبارزهء تن به تن به شهادت رسيدند . « 3 » نام هر سه در زيارت « ناحيهء مقدسه » آمده است . نام او يزيد بن نبيط ، بدر بن رقيد ، بدر بن رقيط هم ضبط شده است . « 4 »\r\n- عبد الله و عبيد الله بن يزيد بن ثبيط\r\n\r\nيزيد بن حصين همدانى\r\nيكى از ياران شجاع ، بزرگوار و پارساى امام حسين « ع » كه روز عاشورا وقتى تشنگى بر امام و يارانش غلبه كرد ، از امام اجازه خواست تا با كوفيان و عمر سعد صحبت كند . امام اجازه داد . وى نسبت به جلوگيرى از استفادهء امام از آب فرات با آنان صحبت و به آنان اعتراض كرد . امّا به او پاسخ نامناسب دادند . بىنتيجه برگشت . آنگاه امام ، دربارهء سپاه\r\n\r\n\r\n","description":"","footnote":"\r\n( 1 ) - مع الحسين فى نهضته ، ص 154 ، نقل از انساب الاشراف .\r\n( 2 ) - مناقب ، ابن شهر آشوب ، ج 4 ، ص 102 .\r\n( 3 ) - عنصر شجاعت ، ج 1 ، ص 70 ، تنقيح المقال ، ج 3 ، ص 325 .\r\n( 4 ) - انصار الحسين ، ص 97 .\r\n","page_name":" 481 ","page_number":481},
  {"content":"\r\n\r\nدشمن فرمود : شيطان بر آنان چيره گشته است و حزب شيطان زيان‌كارانند . « 1 » او در كوفه با مسلم بن عقيل نيز بيعت كرده بود و پس از شهادت مسلم ، از كوفه خارج شد و به امام حسين « ع » پيوست . « 2 »\r\n\r\nيزيد بن زياد\r\nاز شهداى كربلاست . نام كاملش يزيد بن زياد بن مهاصر ( مهاجر ) كندى ، معروف به « ابو الشعثاء كندى » از رجال نامى و از دلاوران و تيراندازان ماهر كوفه بود كه همراه سپاه عمر سعد از كوفه خارج شد ولى به حسين بن على « ع » پيوست . برخى هم گفته‌اند پيش از رسيدن سپاه حرّ به امام حسين « ع » وى به امام حسين « ع » پيوسته و همراه او شده بود . پيش روى امام حسين ، صد تير به سوى دشمن افكند كه تنها پنج تير بر زمين افتاد . با هر تيرى كه مىانداخت ، امام حسين « ع » دعا مىكرد كه خدايا تيراندازىاش را استوار گردان و پاداشش را بهشت قرار بده : « اللّهمّ سدّد رميته و اجعل ثوابه الجنّة » « 3 » نام او را يزيد بن ابى زياد و يزيد بن زياد بن مهاجر هم نقل كرده‌اند . « 4 »\r\n\r\nيزيد بن مسعود\r\nاز شخصيتهاى معروف هوادار امام حسين « ع » بود كه پس از دريافت نامه از آن حضرت ، قبايل بنى تميم ، بنى حنظله و بنى سعد را گرد آورد و در جمعشان به ايراد سخن پرداخت . آنان نيز خطابهء او را تأييد و پشتيبانى كردند ، سپس نامه‌اى مساعد به امام نوشت و او را به كوفه دعوت كرد . « 5 »\r\n\r\nيزيد بن معاويه\r\nخليفهء جنايتكار اموى كه فاجعهء كربلا به دستور او پديد آمد . وى در سال 25 هجرى تولّد يافت . جوانى ميگسار ، سگباز و اهل بوزينه بازى و عيّاشى بود . « 6 » چون معاويه مرد ، با او به عنوان خلافت بيعت كردند . معاويه پيش از مرگش از بسيارى بيعت بر وليعهدى او گرفته بود . يزيد انديشه‌هاى الحادى داشت و به مبدأ و معاد بىعقيده بود . بىبندوبار و\r\n\r\n\r\n","description":"","footnote":"\r\n( 1 ) - موسوعة كلمات الامام الحسين ، ص 425 .\r\n( 2 ) - تنقيح المقال ، ج 3 ، ص 325 .\r\n( 3 ) - اعيان الشيعة ، ج 1 ، ص 603 ، كامل ، ابن اثير ، ج 2 ، ص 569 .\r\n( 4 ) - تنقيح المقال ، مامقانى ، ج 3 ، ص 326 .\r\n( 5 ) - حياة الامام الحسين ، ج 2 ، ص 324 .\r\n( 6 ) - سفينة البحار ، ج 1 ، ص 528 .\r\n","page_name":" 482 ","page_number":482},
  {"content":"\r\n\r\nاهل عيش و طرب بود . در زمان او فسق و فجور به واليان هم گسترش يافت و آوازه‌خوانى در مكه و مدينه آشكار شد و مردم به شراب‌خوارى علنى پرداختند . « 1 »\r\nسيد الشهدا « ع » وقتى با اصرار وليد و مروان براى بيعت با يزيد مواجه شد به فسق او شهادت داد و فرمود : « يزيد رجل فاسق شارب الخمر قاتل النّفس المحترمة معلن بالفسق و مثلى لا يبايع مثله » . « 2 » يزيد ، مردى فاسق ، شراب‌خوار ، آدم كش است كه آشكارا گناه مىكند و كسى همچون من با كسى مثل او بيعت نخواهد كرد .\r\nاين شناخت سيد الشهدا « ع » از يزيد ، سابقه داشت . حتى روزى در يك جلسه ، آن حضرت در پاسخ معاويه كه از يزيد ستايش كرد ، برخاسته ، زشتيها و مفاسد يزيد را بر شمرد و به معاويه به خاطر بيعت گرفتن از اين و آن براى پسرش يزيد ، اعتراض كرد . « 3 »\r\nيزيد نيز همچون پدرش ، به حيف و ميل بيت المال و كشتن انسانهاى با ايمان و ايجاد فساد و مفاسد در دستگاه حكومت پرداخت . به والى مدينه نوشت كه به زور از سيد الشهدا « ع » بيعت بگيرد و اگر نپذيرفت ، گردن او را بزند . براى سركوبى هواداران امام حسين « ع » كه با مسلم بن عقيل در كوفه بيعت كرده بودند ، « ابن زياد » را به ولايت كوفه گماشت و به كشتن امام فرمان داد . « ابن جوزى » دربارهء او گفته است : « چگونه قضاوت مىكنيد دربارهء مردى كه سه سال حكومت كرد ، در سال اول حسين « ع » را به شهادت رساند و در سال دوّم مردم مدينه را دچار وحشت ساخت و مدينه را براى لشكريان خود مباح گرداند و در سال سوّم ، خانهء خدا را با منجنيق سنگباران كرد و ويران ساخت . » « 4 » كه اشاره به حادثهء كربلاست و « واقعهء حرّه » كه مردم مدينه در سال 63 هجرى بر ضدّ والى قيام كردند و او و ديگر امويان را از شهر بيرون نمودند و اين پس از آن بود كه فساد و آلودگى و جنايات يزيد بر آنان آشكار شد . يزيد هم مسلم بن عقبه را با لشكرى براى قتل عام مردم فرستاد . در سال 64 هجرى نيز همان سپاه براى سركوب قيام عبد الله بن زبير به مكّه هجوم بردند و به مسجد الحرام و حرم خدا با منجنيق حمله كردند . كعبه و مسجد الحرام سوخت و ويران شد و عدّه‌اى كشته شدند . « 5 » ننگها و آلودگيهاى يزيد ، بيش از آن است كه در اين\r\n\r\n\r\n","description":"","footnote":"\r\n( 1 ) - مروج الذّهب ، ج 3 ، ص 67 .\r\n( 2 ) - بحار الانوار ، ج 44 ، ص 325 .\r\n( 3 ) - الغدير ، ج 1 ، ص 248 .\r\n( 4 ) - تذكرة الخواص ، ابن جوزى ، ص 164 .\r\n( 5 ) - مروج الذهب ، ج 3 ، ص 69 تا 72 ، العقد الفريد ، ج 5 ، ص 139 .\r\n","page_name":" 483 ","page_number":483},
  {"content":"\r\n\r\nمختصر بگنجد . « 1 » مدّت حكومت يزيد ، سه سال و هشت ماه بود و در سال 64 در « حوارين » از اطراف دمشق مرد « 2 » و در « باب الصغير » دمشق دفن شد . « 3 »\r\n- بنى اميّه ، واقعهء حرّه\r\n\r\nيزيد بن مغفل جعفى\r\nاز شجاعان هنرمند و شاعر شيعه كه در كربلا به شهادت رسيد . وى رسول خدا « ص » را درك كرده و در جنگ قادسيّه حضور داشت و از اصحاب على بن ابى طالب « ع » بود كه در جنگ صفين در ركاب او جنگيد . سپس حضرت در فتنهء خوارج او را براى جنگ با « خريت بن راشد » به اهواز فرستاد . در آن سپاه ، در جناح راست بود ، وى در مكّه به كاروان حسينى پيوست و با آن حضرت به كربلا آمد و روز عاشورا در پيكار تن به تن با كوفيان ، پس از كشتن عدّه‌اى از آنان به شهادت رسيد . نامش در زيارت ناحيهء مقدّسه به صورت يزيد بن معقل آمده است . « 4 »\r\n\r\nيزيد بن مهاجر\r\nاز شهداى كربلا به شمار آمده است . برخى او را همان يزيد بن زياد بن مهاجر كندى دانسته‌اند .\r\n- يزيد بن زياد\r\n\r\nيزيديان\r\nوابستگان و پيروان يزيد ، چه در فكر و چه در عمل ، چه در گذشته و چه عصر حاضر .\r\nهمهء هواداران يزيد و عمل كنندگان در آن راه ، از دودمان يزيد و « آل يزيد » محسوب مىشوند و مورد لعن خدا و نفرت مردمند . تعبير « آل يزيد » در برخى زيارتنامه‌ها هم آمده است ، همچون « زيارت عاشوراى غير معروفه » كه مىخوانيم : « اللّهمّ العن يزيد و آل يزيد و بنى مروان جميعا » و همانجاست كه : روز عاشورا ، روزى است كه خشم و لعنت الهى بر يزيديان و آل زياد و شمر و عمر سعد ، تجديد و نازل مىشود : « هذا يوم تجدّد فيه النقمة و\r\n\r\n\r\n","description":"","footnote":"\r\n( 1 ) - از جمله در اين باره ر . ك : حياة الامام الحسين ج 2 ، ص 180 ، الغدير ، ج 10 ، ص 248 تا 256 . تاريخ مفصل اسلام ، عماد زاده ، ص 267 .\r\n( 2 ) - مروج الذهب ، ج 3 ، ص 53 .\r\n( 3 ) - سفينة البحار ، ج 1 ، ص 582 .\r\n( 4 ) - تنقيح المقال ، مامقانى ، ج 3 ، ص 328 ، عنصر شجاعت ، ج 1 ، ص 110 .\r\n","page_name":" 484 ","page_number":484},
  {"content":"\r\n\r\nتنزّل فيه اللّعنة على اللّعين يزيد و على آل يزيد و على آل زياد و عمر بن سعد و الشّمر » . « 1 »\r\nبعلاوه همهء كسانى كه راضى به گفتار و رفتار يزيد باشند و از اوّلين و آخرين هر كس كه از آنان پيروى و تبعيّت نموده و با آنان بيعت كرده باشد و آن گروه را مساعدت كرده يا رضايت داشته باشد ، مورد لعن قرار گرفته‌اند ، نيز همهء آنان كه ماجراى عاشورا را شنيده و به آن راضى شدند ، تا روز قيامت ، همه آل يزيدند و ملعون خدا و خلق : « اللّهم و العن كلّ من بلغه ذلك فرضى به من الأوّلين و الآخرين و الخلايق اجمعين الى يوم الدّين » . « 2 »\r\nاين لعن و نفرينها نشان دهندهء گستردگى جبههء يزيديان است كه همهء زمانها و مكانها را فرا مىگيرد و هر كس كه حامى آن تفكّر و مخالف و دشمن اهل بيت باشد و با داشتن ماهيّتى يزيدى به قلع و قمع مبارزان راه حقّ و آزادى بپردازد « آل يزيد » است . امروز صهيونيستها و عوامل استكبار جهانى از مصاديق روشن « يزيديان » اند . امام خمينى « ره » شهادت زائران خانهء خدا را در « حج خونين » و در كربلاى حجاز و قتلگاه حرم ، تكرار فاجعهء همان يزيديان صدر اسلام مىداند كه شمشير كفر و نفاق را در لباس دروغين احرام پنهان كرده بودند . « 3 » و نسبت به جبههء متّحد كفر بر ضدّ انقلاب اسلامى و مسلمانان مظلوم ايران مىفرمايد : « . . . شهداى ما مكرّر شهداى كربلا و مخالفان ما مكرّر يزيد و وابستگان او هستند . » « 4 »\r\n- لعنت ، بنى اميّه ، كل يوم عاشورا ،\r\n\r\nيوم الطّفّ\r\nطفّ ، نام سرزمين كربلاست ، به معناى سرزمين مرتفع و بلند . و « يوم الطفّ » ، اشاره به حادثهء كربلا و شهادت امام حسين « ع » در آن سرزمين است . روز طف كه همان عاشوراست ، در ادبيات ، بويژه در اشعار عرب و مراثى شاعران شيعه بسيار به كار رفته است و از حسين « ع » بعنوان « قتيل الطفّ » ياد شده است .\r\n- طفّ ، كربلا ، نينوا\r\n\r\n\r\n","description":"","footnote":"\r\n( 1 ) - مفاتيح الجنان ، زيارت عاشوراى غير معروفه ، ص 465 .\r\n( 2 ) - همان ، ص 466 .\r\n( 3 ) - صحيفهء نور ، ج 20 ، ص 228 .\r\n( 4 ) - همان ، ج 9 ، ص 57 .\r\n","page_name":" 485 ","page_number":485},
  {"content":"\r\n\r\n\r\nيوم اللّه\r\nاز نامهاى روز عاشوراست ، به معناى روز خدا . گرچه همهء روزها و مكانها و زمانها از آن خداست ، ولى گاهى زمان و مكان خاصّى به دليل اهميّت آن يا عظمت حادثه‌اى كه در آن اتفاق افتاده و قدرت‌نمايى خداوند در آن روز ، به خدا انتساب پيدا مىكند و « ماه خدا يا روز خدا » مىشود . در قرآن نيز از « ايّام اللّه » ياد شده و به گراميداشت آن توصيه شده است ، چرا كه در سرنوشت اقوام و ملل ، تأثير عمده داشته است  ( ذَكِّرْهُمْ بِأَيَّامِ اللَّهِ  : ابراهيم ، آيه 5 ) . « 1 »\r\nدر روز عاشورا ، حوادث مهمّى اتفاق افتاده كه مهمترين آن حماسهء كربلا و شهادت امام حسين « ع » است . طبق روايات فراوان ، بخصوص در كتب اهل سنّت ، عاشورا روز مهمّى بوده كه پيشينيان آن روز را ، روزه مىگرفتند و پيامبر « ص » هم روزه مىگرفت ، ولى پس از شهادت حسين بن على « ع » در اين روز ، بنى اميّه بخاطر كينه‌اى كه با عترت پيامبر داشتند ، آن روز را روز فرخنده و مبارك و عيد قرار دادند و به شادمانى پرداختند ( اللّهمّ انّ هذا يوم تبرّكت به بنو اميّة . . . و هذا يوم فرحت به آل زياد و آل مروان بقتلهم الحسين ) « 2 » از اين رو پس از آن حادثه ، امامان شيعه آن را روز شومى دانسته و از روزه گرفتن در آن نهى كردند .\r\nدر روايات عامّه نقل شده كه از رسول خدا « ص » دربارهء عاشورا و روزهء آن پرسيدند ، فرمود : « انّ يوم عاشورا يوم من ايّام اللّه تعالى ، فمن شاء صامه و من شاء تركه » « 3 » عاشورا يكى از ايام الله است ، هر كه خواست روزه بگيرد و هر كه خواست ، نگيرد . از امام صادق « ع » روايت است كه آل اميّه و شاميانى كه در كشتن حسين « ع » آنان را يارى كرده بودند ، نذر كرده بودند كه اگر حسين « ع » كشته شود و سپاه كوفه سالم از جبههء كربلا برگردند و خلافت در دودمان آل ابى سفيان مستقرّ گردد ، آن روز را روز عيد و جشن بگيرند و به شكرانه‌اش ، آن روز ، روزه بگيرند . از اين رو روزه گرفتن عاشورا تا امروز در ميان آل ابى سفيان رسم شده است و مردم از آنان تبعيّت مىكنند و روزه مىگيرند و در اين\r\n\r\n\r\n","description":"","footnote":"\r\n( 1 ) - دربارهء مفهوم و جايگاه ايام اللّه ، ر . ك : « روايت انقلاب » ، جواد محدثى ، ج 1 ، ص 11 ، مقاله « نگاهى تازه به مفهوم ايّام اللّه » و « صحيفه نور » ، ج 9 ، ص 59 .\r\n( 2 ) - مفاتيح الجنان ، ص 451 ( زيارت عاشورا ) .\r\n( 3 ) - كنز العمّال ، علاء الدين على الهندى ، ج 8 ، ص 658 ، المعجم المفهرس لألفاظ الحديث النبوى ، ج 4 ، ص 224 واژهء « عشر » .\r\n","page_name":" 486 ","page_number":486},
  {"content":"\r\n\r\nروز ، به خانواده و بستگان خويش ، شادى مىرسانند . « 1 »\r\nبه هر حال ، در تاريخ اسلام ، واقعهء خونين عاشورا عظيمترين جلوهء فداكارى خالصانه در راه دين و فدا شدن گراميترين انسان آن روزگار در راه حق و عدالت و احياى اسلام بود و تأثيرات مهمّى در بيدارى ملّتها در طول تاريخ و الهام گرفتن افراد و امّتها در راه مبارزه با ستم داشته است و اگر در اسلام ، چند روز بسيار مهم و به ياد ماندنى و ستودنى داشته باشيم ، يكى هم عاشوراست ، كه راز و رمز كرامت بخشيدن انسان بر فرشتگان از سوى خدا را نشان مىدهد و براى امّت محمد « ص » همين بس كه اسوه‌هايى چون سيد الشهدا « ع » و شهداى كربلا دارد كه جهان را در مكتب شرافت و آزادى خود ، تربيت مىكند . در حديثى قدسى آمده است كه حضرت موسى به خداوند عرض كرد : پروردگارا ، چرا و به چه خاطر امّت محمّد « ص » را بر ساير امّتها فضيلت بخشيدى ؟ فرمود : به خاطر ده خصلت و ويژگى آنان را برترى دادم . موسى « ع » پرسيد : آن ده خصلت چيست كه امّت محمدى به آن عمل مىكنند ، تا من هم بنى اسرائيل را فرمان دهم تا به آنها عمل كنند ؟\r\nخداى متعال فرمود : « الصّلاة و الزّكاة و الصّوم و الحجّ و الجهاد و الجمعة و الجماعة و القرآن و العلم و العاشوراء . . . » « 2 » آنها عبارت است از : نماز ، زكات ، روزه ، حج ، جهاد ، نماز جمعه ، نماز جماعت ، قرآن ، دانش ، و عاشورا ! شگفتا كه عاشورا در كنار نماز و حج و جهاد و قرآن و . . . از خصلتهاى امتيازبخش امّت اسلام بر امّتهاى ديگر است . و اين راز عظمت عاشورا و يوم الله بودن آن است . در ادامهء حديث فوق ، حضرت موسى از مفهوم « عاشورا » مىپرسد ، خداوند در پاسخ به روز گريه و تباكى بودن عاشورا در سوگ فرزند پيغمبر و فضيلت گريستن و اطعام و خرج در راه زادهء زهرا و ماتم آن شهيد بزرگوار اشاره مىفرمايد و بر چشمهاى گريان در روز عاشورا و قطرات اشك ، پاداش بهشت را وعده مىدهد .\r\nامام خمينى « قدس سرّه » نيز روزهايى همچون 22 بهمن ، 15 خرداد ، 17 شهريور را « يوم الله » مىداند و به تكريم و احياى آنها دستور مىدهد و تعبير « عاشورا و 17 شهريور و ديگر ايّام الله . . . » « 3 » نشان مىدهد كه عاشورا را نيز از ايّام الله مىداند و در جايى هم\r\n\r\n\r\n","description":"","footnote":"\r\n( 1 ) - بحار الانوار ، ج 45 ، ص 95 حديث 41 .\r\n( 2 ) - مجمع البحرين ، طريحى ، واژه « عشر » ، مستدرك سفينة البحار ، نمازى شاهرودى ، ج 7 ، ص 234 .\r\n( 3 ) - صحيفهء نور ، ج 16 ، ص 181 .\r\n","page_name":" 487 ","page_number":487},
  {"content":"\r\n\r\n15 خرداد را با عاشورا مقايسه مىكند و هر دو را « روز الهى » مىداند كه همان يوم الله است : « بزرگداشت روز حماسه آفرين 15 خرداد ، بزرگداشت ارزشهاى انسانى در طول تاريخ است ، همان سان كه بزرگداشت روز سرنوشت‌ساز عاشورا ، بزرگداشت اسلام و قرآن كريم است . ملّت شريف ما ، بلكه ملّتهاى مظلوم ، از هر چه غفلت كنند ، از اين دو روز الهى نبايد غفلت كنند . عاشورا با « نه » خود ، يزيديان را در طول تاريخ نفى كرد و به گورستان فرستاد ، 15 خرداد پهلويان و پهلوى صفتان و ابر قدرتها را مدفون كرد . . . » و در پايان اين پيام ، مىفرمايد : « درود بر عاشورا ، درود بر 15 خرداد و 22 بهمن ، درود بر ايّام اللّه » « 1 »\r\n- عاشورا\r\n\r\n\r\n","description":"","footnote":"\r\n( 1 ) - همان ، ج 14 ، ص 264 .\r\n","page_name":" 488 ","page_number":488},
  {"content":"\r\n\r\n\r\nفهرستهاى موضوعى\r\nاشخاص 490\r\nموضوعات و مفاهيم 495\r\nجاها و شهرها 498\r\nابزار و وسايل 500\r\nحادثه‌ها 501\r\nاشياء و پديده‌ها 502\r\nاصطلاحات 503\r\nكتابها 505\r\nگروهها 506\r\nمنابع و مآخذ 507\r\n\r\n","description":"","footnote":"","page_name":" 489 ","page_number":489},
  {"content":"\r\n\r\n\r\nاشخاص\r\n« 1 » ابا عبد اللّه « ع »\r\nابراهيم بن حصين ازدى\r\nابن الزرقاء - وليد بن عتبه\r\nابن جوزه\r\nابن زياد - عبيد اللّه بن زياد\r\nابن سعد - عمر بن سعد\r\nابن عباس - عبد اللّه بن عباس\r\nابن مرجانه - عبيد اللّه بن زياد\r\nابو الشهداء\r\nابو الفضل - عباس بن على « ع »\r\nابو بكر بن حسن بن على\r\nأبو بكر مخزومى\r\nابو ثمامهء صائدى\r\nابو عمر نهشلى ( يا : خثعمى )\r\nابو فاضل - عباس بن على « ع »\r\nابو مخنف\r\nابو هارون مكفوف\r\nادهم بن اميّهء عبدى\r\nاسحاق بن حيوهء حضرمى\r\nاسلم تركى\r\nاسيد خضرمى\r\nامّ البنين\r\nامام سجّاد « ع » - زين العابدين\r\nامّ خلف\r\nامّ سلمه\r\nامّ كلثوم\r\nامّ وهب\r\nاميّة بن سعد طائى\r\nانس بن حارث كاهلى\r\nانيس بن معقل اصبحى\r\nباب الحوائج\r\nبديل بن حريم تيمى\r\nبرير بن خضير همدانى\r\nبشر ( بشير ) بن عمر حضرمى\r\nبشير بن حذلم\r\nبكر بن حىّ تميمى\r\nبكير بن حمران احمرى\r\nبىغسل و بىكفن\r\nبيمار\r\nثار اللّه\r\nجابر بن حارث سلمانى\r\nجابر بن حجاج تيمى\r\nجابر بن عبد الله انصارى\r\nجبلة بن على شيبانى\r\nجعفر بن عقيل بن ابى طالب\r\n\r\n\r\n","description":"","footnote":"\r\n( 1 ) - شامل : نامها ، لقبها و كنيه‌ها .\r\n","page_name":" 490 ","page_number":490},
  {"content":"\r\n\r\nجعفر بن على بن ابى طالب\r\nجنادة بن كعب انصارى\r\nجندب بن حجر خولانى\r\nجون\r\nجوين بن مالك ضبعى\r\nحارث\r\nحارث بن امرئ القيس\r\nحبيب بن عبد اللّه نهشلى\r\nحبيب بن مظاهر\r\nحجّاج بن زيد سعدى\r\nحجّاج بن مسروق جعفى\r\nحرّ بن يزيد رياحى\r\nحرمله\r\nحسين بن على « ع »\r\nحصين بن نمير\r\nحكيم بن طفيل\r\nحلاس بن عمر راسبى\r\nحمّاد بن حماد خزاعى\r\nحميد بن مسلم ازدى\r\nحنظلة بن اسعد شبامى\r\nحنظلة بن عمرو شيبانى\r\nخالد بن عمرو ازدى\r\nخامس آل عبا\r\nخولى\r\nخون خدا - ثار اللّه\r\nدختر سه‌ساله - رقيّه\r\nدريد\r\nدعبل خزاعى\r\nديزج\r\nرباب\r\nرقيّه\r\nرميث بن عمرو\r\nزائدة بن مهاجر\r\nزادهء ليلى - على اكبر « ع »\r\nزاهر ، مولى عمرو بن حمق\r\nزهير بن بشر خثعمى\r\nزهير بن سائب\r\nزهير بن سليم ازدى\r\nزهير بن سليمان\r\nزهير بن قين بجلى\r\nزيد بن ارقم\r\nزيد بن معقل\r\nزيد بن ورقاء\r\nزين العابدين « ع »\r\nزينب « ع »\r\nزينبين\r\nساربان\r\nسالم بن عمرو\r\nسالم ، مولى عامر بن مسلم\r\nسبط پيامبر\r\nسرجون\r\nسعد بن حنظلهء تميمى\r\nسعيد بن عبد اللّه حنفى\r\nسكينه\r\nسلطان كربلا - حسين بن على « ع »\r\nسلمان بن مضارب\r\nسليمان بن سليمان ازدى\r\nسليمان بن صرد خزاعى\r\nسليمان بن عون حضرمى\r\nسليمان بن كثير\r\nسنان بن انس\r\nسوار بن منعم همدانى\r\n\r\n","description":"","footnote":"","page_name":" 491 ","page_number":491},
  {"content":"\r\n\r\nسويد بن عمر خثعمى\r\nسهل بن سعد\r\nسيد الشهدا « ع »\r\nسيّد حميرى\r\nسيف بن حارث جابرى\r\nسيف بن مالك عبدى\r\nشاه دين - حسين بن على « ع »\r\nشاه زنان - شهربانو\r\nشبث بن ربعى\r\nشبه پيغمبر ( على اكبر )\r\nشبيب بن عبد اللّه\r\nشريح قاضى\r\nشش‌ماهه - على اصغر\r\nشمر بن ذى الجوشن\r\nشوذب ، مولى شاكر\r\nشه گلگون قبا - حسين بن على « ع »\r\nشهيد نماز ( سعيد بن عبد اللّه )\r\nشيرخواره - على اصغر\r\nشير زن كربلا - زينب\r\nصاحب لواء حسين - عباس بن على\r\nضحّاك بن عبد اللّه\r\nضرغامة بن مالك\r\nطرماح\r\nطفلان مسلم\r\nطفل رضيع - على اصغر\r\nطفل سه‌ساله - رقيه\r\nطفل شش ماه - على اصغر\r\nطوعه\r\nعابس بن ابى شبيب\r\nعامر بن جليده ( خليده )\r\nعامر بن حسّان\r\nعامر بن مالك\r\nعامر بن مسلم عبدى\r\nعباس بن على « ع »\r\nعبد الأعلى بن يزيد كلبى\r\nعبد الرحمن بن ابى سبره\r\nعبد الرحمن بن عبد اللّه ارحبى\r\nعبد الرحمن بن عبد اللّه ازدى\r\nعبد الرحمن بن عبد ربّه\r\nعبد الرحمن بن عرزه\r\nعبد الرحمن بن عروه\r\nعبد الرحمن بن عقيل\r\nعبد الرحمن بن يزيد\r\nالعبد الصالح\r\nعبد اللّه بن ابى بكر\r\nعبد اللّه بن بقطر ( يقطر )\r\nعبد اللّه بن جعفر\r\nعبد اللّه بن حسن بن على « ع »\r\nعبد اللّه بن حسين بن على « ع »\r\nعبد اللّه بن زبير\r\nعبد اللّه بن زهير ازدى\r\nعبد اللّه بن عباس\r\nعبد اللّه بن عروه\r\nعبد اللّه بن عفيف ازدى\r\nعبد اللّه بن عقيل\r\nعبد اللّه بن على بن ابى طالب « ع »\r\nعبد اللّه بن عمير كلبى\r\nعبد اللّه بن مسلم بن عقيل\r\nعبد اللّه بن مسمع همدانى\r\nعبد اللّه بن يزيد عبدى\r\nعبد اللّه رضيع - على اصغر\r\nعبيد اللّه بن حرّ\r\n\r\n","description":"","footnote":"","page_name":" 492 ","page_number":492},
  {"content":"\r\n\r\nعبيد اللّه بن زياد\r\nعبيد اللّه بن يزيد\r\nعثمان بن على بن ابى طالب « ع »\r\nعثمان بن فروه ( عروه )\r\nعروة بن بطان ثعلبى\r\nعروة بن قيس احمس\r\nعطشان\r\nعطيّه\r\nعلمدار\r\nعلى اصغر « ع »\r\nعلى اكبر « ع »\r\nعلى اوسط - زين العابدين « ع »\r\nعلى بن الحسين - زين العابدين « ع »\r\nعمّار بن ابى سلامه\r\nعمّار بن حسان\r\nعمّارة بن صلخب ازدى\r\nعمّارة بن عبد اللّه سلولى\r\nعمران بن كعب\r\nعمر بن جندب حضرمى\r\nعمر بن خالد صيداوى\r\nعمر بن سعد\r\nعمر سعد - عمر بن سعد\r\nعمرو بن جنادهء انصارى\r\nعمرو بن حجّاج زبيدى\r\nعمرو بن خالد ازدى\r\nعمرو بن سعيد بن عاص\r\nعمرو بن ضبيعهء تميمى\r\nعمرو بن عبد اللّه جندعى - ابو ثمامهء صائدى\r\nعمرو بن قرظهء انصارى\r\nعمرو بن قيس\r\nعمرو بن مطاع جعفى\r\nعمير بن عبد اللّه مذحجى\r\nعون بن جعفر\r\nعون بن عبد اللّه بن جعفر\r\nعون بن على بن ابى طالب « ع »\r\nغريب كوفه - مسلم بن عقيل\r\nغلام ترك - اسلم تركى ، جون\r\nغلام سياه - جون\r\nغيلان بن عبد الرحمن\r\nفاطمه دختر امام حسين « ع »\r\nفاطمهء كلابيّه - امّ البنين\r\nفرزدق\r\nفطرس\r\nقارب ، مولى الحسين « ع »\r\nقاسط بن زهير تغلبى\r\nقاسم بن حارث\r\nقاسم بن حبيب ازدى\r\nقاسم بن حسن « ع »\r\nقتيل اشقيا - حسين بن على « ع »\r\nقتيل العبرات\r\nقرّة بن ابى قرّهء غفارى\r\nقعنب بن عمرو نمرى\r\nقمر بنى هاشم « ع »\r\nقيس بن اشعث\r\nقيس بن عبد اللّه همدانى\r\nقيس بن مسهر صيداوى\r\nكاشفى\r\nكردوس بن زهير تغلبى\r\nكشتهء اشك - قتيل العبرات\r\nكعب بن جابر ازدى\r\nكميت بن زيد اسدى\r\nكنانة بن عتيق تغلبى\r\n\r\n","description":"","footnote":"","page_name":" 493 ","page_number":493},
  {"content":"\r\n\r\nكودك شش‌ماهه - على اصغر « ع »\r\nگل باغ حسن - قاسم بن حسن « ع »\r\nلهفان\r\nليلى\r\nماريه بنت سعد\r\nمالك بن دودان\r\nمالك بن عبد اللّه جابرى\r\nمالك بن نضر ارحبى\r\nماه بنى هاشم - عباس بن على « ع »\r\nمجمع بن عبد اللّه عائذى\r\nمحتشم كاشانى\r\nمحمّد بن ابى سعيد\r\nمحمّد بن اشعث\r\nمحمّد بن عبد اللّه جعفر\r\nمحمّد ( اصغر ) بن على بن ابى طالب « ع »\r\nمحمّد حنفيّه\r\nمختار ثقفى\r\nمروان بن حكم\r\nمسروق بن وائل حضرمى\r\nمسعود بن حجّاج\r\nمسلم بن عقبه\r\nمسلم بن عقيل\r\nمسلم بن عوسجه\r\nمسلم بن كثير ازدى\r\nمسلم بن كناد\r\nمسلم ، مولى عامر بن مسلم\r\nمسور بن مخرمه\r\nمسيّب بن نجبهء فزارى\r\nمشكور\r\nمصباح هدايت ( حسين « ع » )\r\nمظلوم\r\nمعاويه\r\nمعقل\r\nمكروب\r\nمنجح ، مولى الحسين « ع »\r\nمنهال\r\nمنيع بن زياد\r\nمهاجر بن اوس\r\nنافع بن هلال\r\nنعمان بن بشير\r\nنعمان بن عمرو راسبى\r\nنعيم بن عجلان\r\nوليد بن عتبه\r\nوهب بن عبد اللّه كلبى\r\nهانى بن عروهء مرادى\r\nهانى بن هانى سبعى\r\nهفهاف بن مهنّد راسبى\r\nهمام بن غالب - فرزدق\r\nيحيى بن سعيد\r\nيحيى بن سليم مازنى\r\nيزيد بن ثبيط ( ثبيت ) عبدى\r\nيزيد بن حصين همدانى\r\nيزيد بن زياد\r\nيزيد بن مسعود\r\nيزيد بن معاويه\r\nيزيد بن مغفل جعفى\r\nيزيد بن مهاجر\r\n* * *\r\n\r\n","description":"","footnote":"","page_name":" 494 ","page_number":494},
  {"content":"\r\n\r\n\r\nموضوعات و مفاهيم\r\nآثار و نتايج نهضت عاشورا\r\nآداب زيارت\r\nآداب وعظ و منبر\r\nآزادگى\r\nآيهء كهف - تلاوت قرآن\r\nآمار نهضت كربلا\r\nادبيّات عاشورا\r\nاذان\r\nاذن دخول\r\nاذن ميدان\r\nاربعين\r\nاسارت\r\nاسترجاع\r\nامارت رى - حكومت رى\r\nامان‌نامه\r\nاوصاف سيد الشهدا « ع »\r\nاهداف نهضت عاشورا\r\nايثار\r\nبرداشتن بيعت\r\nبصيرت\r\nبلا و كربلا\r\nبوى سيب\r\nبيعت\r\nبىوفايى\r\nپرده‌خوانى\r\nپيروزى - فتح\r\nپيروزى خون بر شمشير - فتح\r\nپيش‌خوانى\r\nپيشگويى شهادت حسين « ع »\r\nتاسوعا\r\nتاكتيكهاى نظامى ، تبليغى\r\nتباكى\r\nتحريفهاى عاشورا\r\nتربت\r\nتعزيه\r\nتوسّل\r\nثار\r\nجهاد\r\nچاوش‌خوانى\r\nحجّ ناتمام\r\nحكومت رى\r\nخطبه\r\nخونخواهى حسين « ع » - ثار\r\nدرسهاى عاشورا\r\nدعوتنامه - نامهء كوفيان به امام حسين « ع »\r\nدفن در كربلا\r\n\r\n","description":"","footnote":"","page_name":" 495 ","page_number":495},
  {"content":"\r\n\r\nذكر مصيبت\r\nرثاء - مرثيه\r\nرجز\r\nرمز جاودانگى عاشورا\r\nروز شمار قيام كربلا\r\nروضه\r\nزنان در نهضت عاشورا\r\nسيرهء امام حسين « ع »\r\nشفاعت\r\nزنجير زنى\r\nزندگى\r\nزيارت\r\nزيارت اربعين\r\nزيارت پياده\r\nزيارت رجبيّه\r\nزيارت عاشورا\r\nزيارت كربلا\r\nزيارت ناحيهء مقدّسه\r\nزيارتنامه\r\nزيارت وارث\r\nسقّايى\r\nسنگباران\r\nسوگوارى - عزادارى\r\nسينه زنى\r\nشبيه‌خوانى - تعزيه\r\nشجاعت\r\nشعار امام حسين « ع »\r\nشعار توابين - يا لثارات الحسين « ع »\r\nشعارهاى عاشورا\r\nشعار هواداران مسلم - يا منصور ، امت\r\nشعر امام حسين « ع »\r\nشعر عاشورا\r\nشهادت\r\nشهادت طلبى\r\nشهيد - شهادت\r\nشيعهء امام حسين « ع »\r\nصبر\r\nعاشورا\r\nعاشورا در نظر ديگران\r\nعاشورا و امر به معروف\r\nعاشورا و انقلاب اسلامى\r\nعترت\r\nعزادارى\r\nعزادارى سنّتى\r\nعشق حسينى\r\nعطش\r\nغسل زيارت\r\nفتح\r\nفتوّت\r\nفرهنگ عاشورا\r\nفساد بنى اميّه\r\nفوز\r\nقربانى\r\nقسم دادن به قرآن\r\nقمه‌زنى\r\nكام برداشتن با تربت\r\nكتابنامهء عاشورا\r\nگريه\r\nلعنت و برائت\r\nماتم\r\nماهيّت قيام كربلا\r\nمجالس حسينى\r\n\r\n","description":"","footnote":"","page_name":" 496 ","page_number":496},
  {"content":"\r\n\r\nمحبّت اهل بيت « ع »\r\nمحرّم\r\nمدّاحى\r\nمدايح و مراثى\r\nمراحل نهضت عاشورا\r\nمراسم و سنّتها\r\nمرثيه - مدايح و مراثى ، نوحه ، عزادارى\r\nمرثيهء جنّ\r\nمصيبت\r\nمقتل\r\nملك رى - حكومت رى\r\nممنوعيت عزادارى\r\nمنزل\r\nنامه\r\nنبرد تن به تن\r\nنذر\r\nنقش نگين حسين « ع »\r\nنقض مقرّرات جنگى\r\nنماز\r\nنوحه\r\nنوحهء جن - مرثيهء جنّ\r\nنهضت يا شورش ؟\r\nوارث\r\nوفا\r\nوقف\r\nهجرت\r\nهر روز عاشورا - كلّ يوم عاشورا\r\nهيئت\r\nياد حسين « ع » هنگام آب نوشيدن\r\nياد يحيى « ع »\r\nيا فتح يا شهادت\r\nيوم اللّه\r\n* * *\r\n\r\n","description":"","footnote":"","page_name":" 497 ","page_number":497},
  {"content":"\r\n\r\n\r\nجاها و شهرها\r\nاجفر\r\nباب الصغير\r\nبارگاه يزيد - دار الخلافه\r\nبازار شام\r\nبالاسر\r\nبستان « ابن معمّر »\r\nبصره\r\nبطان\r\nبيضه\r\nبين النهرين\r\nپايين پا\r\nتكيه\r\nتكيه دولت\r\nتلّ زينبيّه\r\nتنعيم\r\nتنور خولى - خولى\r\nثعلبيّه\r\nجامع دمشق\r\nحائر\r\nحاجر\r\nحرم حسينى\r\nحروراء\r\nحسينيّه\r\nخرابهء شام\r\nخرگاه - خيمه‌گاه\r\nخزيميّه\r\nخندق\r\nخيمه‌گاه\r\nدر الأماره\r\nدار الخلافه\r\nدروازهء ساعات\r\nدشت كربلا - كربلا\r\nدمشق\r\nدير ترسا - دير راهب\r\nدير راهب\r\nذات عرق\r\nذو حسم\r\nرأس الحسين - مشهد رأس الحسين\r\nروضة الحسين « ع »\r\nرهيمه\r\nرى\r\nزباله\r\nزرود\r\nزينبيّه\r\nسليليه\r\nسنگابخانه\r\n\r\n","description":"","footnote":"","page_name":" 498 ","page_number":498},
  {"content":"\r\n\r\nشام\r\nشراف\r\nشريعه\r\nشطّ - فرات\r\nشقوق\r\nصحن ابا عبد اللّه - حرم حسينى\r\nصفاح\r\nطفّ\r\nعتبات عاليات\r\nعذيب الهجانات\r\nعراق\r\nعراقين\r\nعزاخانه\r\nعقبه\r\nعقر\r\nعمق\r\nعمورا\r\nعين التمر\r\nعين الوردة\r\nغاضريّه\r\nغمره\r\nفرات\r\nقادسيّه\r\nقاع\r\nقبر امام حسين « ع »\r\nقتلگاه - گودال قتلگاه\r\nقصر مقاتل\r\nقطقطانيّه\r\nكاخ يزيد - دار الخلافه\r\nكربلا\r\nكناسه\r\nكنج ويرانه - خرابهء شام\r\nكوفه\r\nگودال قتلگاه\r\nمسجد رأس الحسين - مشهد رأس الحسين « ع »\r\nمسلح\r\nمشرعه - فرات ، شريعه\r\nمشهد رأس الحسين « ع »\r\nمطبخ - خولى\r\nمعدن\r\nمغيثه\r\nمنزل\r\nميدان\r\nنخيله\r\nنقره\r\nنواويس\r\nنوحه‌سرا\r\nنهر علقمه\r\nنينوا\r\nوادى عقيق\r\nواقصه\r\n* * *\r\n\r\n","description":"","footnote":"","page_name":" 499 ","page_number":499},
  {"content":"\r\n\r\n\r\nابزار و وسايل\r\nبياض\r\nبيرق - علم\r\nپرچم\r\nتسبيح تربت\r\nتوغ ( توق )\r\nتير سه شعبه\r\nجامعه ( غل جامعه )\r\nچكمه\r\nخلخال\r\nخيزران\r\nدغدغه\r\nزره\r\nسلسله\r\nسنج\r\nضريح\r\nطبل\r\nعلامت\r\nعلم ، علمات\r\nعمارى\r\nعمود\r\nغل و زنجير\r\nقضيب\r\nكتل\r\nكتيبه\r\nكجاوه\r\nگوشواره\r\nگهواره\r\nمحمل - كجاوه\r\nمشك\r\nنيزه\r\nهودج - كجاوه\r\n* * *\r\n\r\n","description":"","footnote":"","page_name":" 500 ","page_number":500},
  {"content":"\r\n\r\n\r\nحادثه‌ها\r\nآتش زدن خيمه‌ها\r\nآخرين وداع - الوداع\r\nاربعين خونين\r\nاسارت\r\nاسب تاختن بر بدن امام\r\nالوداع\r\nامام خمينى و فرهنگ عاشورا ( كنگره )\r\nانقلاب مدينه - واقعهء حرّه\r\nبرداشتن بيعت\r\nبستن آب\r\nپناهندگى به مكّه\r\nتاسوعا\r\nتخريب قبر امام حسين « ع »\r\nتلاوت قرآن\r\nتوبهء حرّ\r\nچراغانى\r\nحرّه - واقعهء حرّه\r\nحملهء اوّل\r\nخروج مختار\r\nخواب امام حسين « ع »\r\nخواب « امّ سلمه »\r\nخون تازه\r\nشب شعر عاشورا\r\nشب عاشورا\r\nعاشورا\r\nعروسى قاسم\r\nغارت خيمه‌ها\r\nقيام اهل مدينه - واقعهء حرّه\r\nقيام مختار - خروج مختار\r\nقيام مسلم - مسلم بن عقيل\r\nمحاصرهء امام حسين « ع »\r\nنهضت توابين - توابين\r\nنهضتهاى پس از عاشورا - آثار و نتايج نهضت عاشورا\r\nواقعهء حرّه\r\nوداع آخر - الوداع\r\nيوم الطفّ\r\n* * *\r\n\r\n","description":"","footnote":"","page_name":" 501 ","page_number":501},
  {"content":"\r\n\r\n\r\nاشياء و پديده‌ها\r\nآب\r\nاسب امام حسين « ع » - ذو الجناح\r\nاسب بىسوار - ذو الجناح\r\nاشك - گريه\r\nانگشت و انگشتر - ساربان\r\nپيراهن كهنه\r\nتربت\r\nجامهء سياه\r\nچوبهء محمل\r\nحصير\r\nحنا\r\nخار مغيلان\r\nخون\r\nخون تازه\r\nدرخت سدر\r\nدستان بريده\r\nذو الجناح\r\nزين واژگون\r\nسر امام حسين « ع »\r\nسرهاى شهدا\r\nشفق سرخ\r\nشير كربلا\r\nطشت طلا - سر امام حسين « ع »\r\nعبيط - خون تازه\r\nقنداقه - على اصغر\r\nگلوى بريده\r\nگندم عراق\r\nلاحق\r\nلباس كهنه - پيراهن كهنه\r\nلب و دندان - سر امام حسين « ع »\r\nمعجر\r\nمنبر\r\nمهر كربلا\r\nنخل\r\nنى\r\n* * *\r\n\r\n","description":"","footnote":"","page_name":" 502 ","page_number":502},
  {"content":"\r\n\r\n\r\nاصطلاحات\r\n« 1 » اذن ميدان\r\nبالاسر\r\nبانى\r\nپا منبرى\r\nپايين پا\r\nحسين منّى و انا من حسين\r\nحسينى\r\nخارجى\r\nخطّ الموت\r\nخط امان - امان‌نامه\r\nخطيب\r\nخنجر و حنجر\r\nخون گريستن\r\nدم\r\nدههء عاشورا\r\nذاكر\r\nروضه‌خوانى - روضه ، مدّاحى\r\nزبان حال\r\nزيارت وداع\r\nزينبين\r\nسفره\r\nسلام بر حسين « ع »\r\nسلام وداع\r\nسنگابخانه\r\nسورهء فجر\r\nشاخسى ، واخسى\r\nشام غريبان\r\nشبيه گردان - معين البكاء\r\nشمايل\r\nشور زدن\r\nصبر - قتل صبر\r\nطشت‌گذارى\r\nالظليمة الظليمة\r\nعتبه‌بوسى\r\nعراقين\r\nعريف\r\nعلم كش\r\nعلى الإسلام السلام\r\nفرد\r\nقبر شش گوشه\r\nقتل صبر\r\nقتيل العبرات\r\nكربلايى\r\nكردهء امام حسين « ع »\r\n\r\n\r\n","description":"","footnote":"\r\n( 1 ) - اين عنوان ، تعبيرها ، حديثها و آيه‌هايى را هم كه شهرت يافته و ضرب المثل شده شامل مىشود .\r\n","page_name":" 503 ","page_number":503},
  {"content":"\r\n\r\nكليد دار\r\nكلّ يوم عاشورا\r\nكمكى رفتن\r\nكهيعص\r\nگريز\r\nلا ارى الموت الّا سعادة\r\nلا يوم كيومك با ابا عبد اللّه « ع »\r\nلعبت هاشم بالملك . . .\r\nلعنت بر يزيد\r\nمجلس\r\nمخالف خوان\r\nمدّاح\r\nمعين البكاء\r\nمقتل نويس\r\nمنصب نوكرى\r\nمهريّه زهرا « ع »\r\nمهلا مهلا\r\nمياندار\r\nنخل گردانى\r\nنسخه\r\nنعش\r\nنقش\r\nنوحه‌خوان\r\nنوحه‌سرا\r\nواعظ\r\nهر روز عاشورا\r\nهر كه دارد هوس كرب و بلا . . .\r\nهل من ناصر . . .\r\nهيهات منّا الذّلّة\r\nيا حسين !\r\nيا دهر افّ لك . . .\r\nيا لثارات الحسين « ع »\r\nيا ليتنا كنّا معك . . .\r\nيا مبرور\r\nيا منصور ، امت\r\n* * *\r\n\r\n","description":"","footnote":"","page_name":" 504 ","page_number":504},
  {"content":"\r\n\r\n\r\nكتابها\r\n« 1 » ادب الطفّ\r\nاسرار الشهادة\r\nبررسى تاريخ عاشورا\r\nتركيب بند عاشورا - محتشم\r\nثورة الحسين\r\nحديقة السعداء\r\nحسين ، وارث آدم\r\nشب شعر عاشورا\r\nعاشورا و شعر فارسى\r\nگنجينة الأسرار\r\nلهوف\r\nمثير الأحزان\r\nمقتل\r\nنفس المهموم\r\n* * *\r\n\r\n\r\n","description":"","footnote":"\r\n( 1 ) - دربارهء اين كتابها توضيحاتى آمده است و كتابهاى مربوط به قيام سيد الشهدا « ع » را در عنوان « كتابنامهء عاشورا » مطالعه كنيد .\r\n","page_name":" 505 ","page_number":505},
  {"content":"\r\n\r\n\r\nگروهها\r\n« 1 » آل ابى سفيان\r\nآل اللّه\r\nآل اميّه - بنى اميّه\r\nآل زياد\r\nآل عبا - خامس آل عبا\r\nآل عقيل\r\nآل محمّد « ص » - اهل بيت\r\nآل مراد\r\nآل مروان\r\nازد\r\nاسراى اهل بيت « ع »\r\nاصحاب امام حسين « ع »\r\nاصحاب كساء - خامس آل عبا\r\nامويان - بنى اميّه\r\nاهل بيت « ع »\r\nبنى اسد\r\nبنى اميّه\r\nبنى جعده\r\nبنى هاشم\r\nتوّابين\r\nحواريّون حسين « ع »\r\nدسته‌هاى عزادارى\r\nسران سپاه كوفه\r\nسياه‌جامگان\r\nشهداى كربلا - اصحاب امام حسين « ع »\r\nعترت\r\nفرشتگان نوحه‌گر\r\nقافلهء حسينى\r\nكوفيان\r\nمخالفان بيعت با يزيد\r\nمواكب حسينى - دسته‌هاى عزادارى\r\nهفتاد و دو تن\r\nيزيديان\r\n* * *\r\n\r\n\r\n","description":"","footnote":"\r\n( 1 ) - شامل : گروههاى خاص و واقعى و يا گروههاى تمثيلى و انتزاعى و قبايل .\r\n","page_name":" 506 ","page_number":506},
  {"content":"\r\n\r\n\r\nمنابع و مآخذ\r\n« 1 » آثار البلاد و اخبار العباد / قزوينى / امير كبير ، 1373 ش\r\nآرامگاههاى خاندان پاك پيامبر / سيد عبد الرّزاق كمونه / بنياد پژوهشهاى اسلامى ، 1371 ش\r\nابصار العين فى انصار الحسين / محمد بن طاهر سماوى / مكتبة بصيرتى ، قم\r\nاثبات الهداة / شيخ حرّ عاملى / دار الكتب الاسلاميه ، تهران\r\nاحقاق الحق / قاضى نور اللّه تسترى / الاسلاميه ، تهران\r\nادب الطفّ / سيد جواد شبّر / دار المرتضى ، 1409 ق\r\nادبيات و تعهّد در اسلام / محمد رضا حكيمى / دفتر نشر فرهنگ اسلامى ، 1358 ش\r\nاربعين در فرهنگ اسلامى / سيد رضا تقوى / سازمان تبليغات اسلامى ، 1368 ش\r\nالارشاد / شيخ مفيد / كنگرهء شيخ مفيد ، قم ، 1413 ق\r\nالأرض و التربة الحسينيّه / محمد حسين كاشف الغطاء /\r\nاز صبا تا نيما / يحيى آرين‌پور / كتابهاى جيبى ، 1355 ش\r\nاساس البلاغه / زمخشرى / دار صادر ، بيروت ، 1392 ق\r\nاسرار الشهادة / فاضل دربندى / منشورات الاعلمى ، تهران ، 1284 ق\r\nاستيعاب / ابن عبد البرّ / ( در حاشيهء الإصابة )\r\nاصول كافى / محمد بن يعقوب كلينى / دار الكتب الاسلاميه ، 1388 ق\r\nالأعلام / زركلى / دار العلم للملايين ، بيروت ، 1989 م\r\nاعلام النساء / عمر رضا كحّاله / مؤسسة الرسالة ، 1402 ق\r\nاعيان الشيعة / سيد محسن الأمين / دار التعارف للمطبوعات ، بيروت ، 1403 ق\r\nامالى / شيخ صدوق / مؤسسة الاعلمى للمطبوعات ، 1400 ق\r\nامالى / شيخ مفيد / جامعهء مدرسين ، 1403 ق\r\nالامام الحسين / عبد اللّه العلائلى / دار مكتبة التربيه ، بيروت ، 1972 م\r\nامامان شيعه و جنبشهاى مكتبى / محمد تقى مدرّسى / بنياد پژوهشهاى اسلامى ، 1367 ش\r\n\r\n\r\n","description":"","footnote":"\r\n( 1 ) - برخى از روزنامه‌ها ، مجموعه‌هاى شعر و ديوانها كه گاهى شعر از آنها نقل شده ، در اين كتابنامه نيامده است .\r\n","page_name":" 507 ","page_number":507},
  {"content":"\r\n\r\nالانتفاضات الشيعيّة / هاشم معروف الحسنى / منشورات الرضى ، قم ، 1404 ق\r\nانتفاضة صفر الإسلامية / رعد الموسوى / چاپ دوم ، قم ، 1404 ق\r\nانساب الأشراف / بلاذرى / دار التعارف للمطبوعات ، 1397 ق\r\nانصار الحسين / مهدى شمس الدين / مؤسسة البعثه ، تهران ، 1407 ق\r\nانقلاب تكاملى اسلام / جلال الدين فارسى / آسيا ، 1349 ش\r\nالأنوار القدسيّه / محمد حسين الغروى كمپانى / مطبعة الحيدريه ، نجف\r\nاوائل المقالات / شيخ مفيد / كنگره شيخ مفيد ، 1413 ق\r\nاولين دانشگاه و آخرين پيامبر / سيّد رضا پاك‌نژاد / اسلاميه ، 1346 ش\r\nاهل البيت ، مقامهم ، منهجهم ، مسارّهم / مؤسّسة البلاغ\r\nبحار الأنوار / علامه مجلسى / مؤسسه الوفاء ، بيروت ، 1403 ق\r\nالبداية و النهاية / ابن كثير / دار احياء التراث العربى ، بيروت ، 1413 ق\r\nالبرهان فى تفسير القرآن / سيد هاشم بحرانى /\r\nپيشواى صادق / آية اللّه خامنه‌اى / انتشارات سيد جمال ، 1358 ش\r\nتاريخ آموزش در اسلام / احمد شبلى ، ترجمه : محمد حسين ساكت / دفتر نشر فرهنگ اسلامى ، 1361 ش\r\nتاريخ الاسلام / محمد بن عثمان ذهبى / دار الكتاب العربى ، 1410 ق\r\nتاريخ الشيعة / محمد حسين المظفّرى / مكتبة بصيرتى ، قم\r\nتاريخ الكوفه / سيد حسين البراقى / دار الأضواء ، 1407 ق\r\nتاريخ تكايا و عزادارى قم / مهدى عبّاسى / نويسنده ، قم ، 1371 ش\r\nتاريخ طبرى / محمد بن جرير طبرى / چاپ قاهره ، 1358 ق\r\nتاريخ مفصل اسلام / عماد زاده / كتابفروشى اسلام ، تهران ، 1337 ش\r\nتتمّة المنتهى / محدّث قمى / كتابفروشى مركزى ، 1333 ش\r\nتحرير الوسيله / امام خمينى / دار العلم ، قم ، چاپ دوّم\r\nتحريفهاى عاشورا / شهيد مرتضى مطهرى /\r\nتحف العقول / ابن شعبهء حرّانى / انتشارات اسلامى ، 1363 ش\r\nتحقيقى دربارهء اولين اربعين حضرت سيد الشهداء / شهيد قاضى طباطبايى / تبريز ، چاپ دوم ، 1397 ق\r\nتذكرة الخواص / ابن جوزى / مؤسسة اهل البيت ، بيروت ، 1401 ق\r\nتذكرة الشهداء / ملا حبيب اللّه كاشى /\r\nتراث كربلا / سلمان هادى طعمه / مؤسسة الاعلمى للمطبوعات ، بيروت ، 1403 ق\r\nتشكيلات توحيدى عاشورا ( جزوه ) / فاطمى پناه / كاشان ، 1373 ش\r\nتعزيه در ايران / صادق همايونى /\r\nتعزيه ، هنر بومى پيشرو ايران / پنز چلكووسكى ترجمه : داود حاتمى / تهران ، 1367 ش\r\n\r\n","description":"","footnote":"","page_name":" 508 ","page_number":508},
  {"content":"\r\n\r\nتنقيح المقال / مامقانى / مطبعهء مرتضوية ، نجف ، 1352 ق\r\nتهذيب الأسماء / نووى / مكتبة الأسدى\r\nثار / على شريعتى / تهران ، 1356 ش\r\nثورة الحسين / مهدى شمس الدين / دار التعارف للمطبوعات ، 1401 ق\r\nجامع احاديث الشيعة / اسماعيل معزّى / مطبعة العلميه ، قم ، 1399 ق\r\nچشمهء خورشيد / مجموعه مقالات / مؤسسه تنظيم و نشر آثار امام ( ره ) ، 1374 ش\r\nچكيدهء مقالات كنگرهء امام خمينى و فرهنگ عاشورا گروهى / مؤسسه تنظيم و نشر آثار امام ( ره ) ، 1374 ش\r\nحاج آقا حسين قمى ، قامت قيام / محمد باقر پورامينى / سازمان تبليغات اسلامى ، 1373 ش\r\nحسين پيشواى انسانها / محمود اكبرزاده / كتابفروشى جعفرى ، 1343 ش\r\nالحسين فى طريقه الى الشهادة / على بن الحسين الهاشمى / انتشارات شريف رضى ، قم ، 1413 ق\r\nالحسين و السنّة / سيد عبد العزيز طباطبايى / مدرسه چهلستون ، 1397 ق\r\nحماسهء حسينى / شهيد مرتضى مطهرى / صدرا ، 1396 ش\r\nحياة الامام الحسن بن على « ع » / باقر شريف القرشى / دار الكتب العلميه ، قم ، 1393 ق\r\nحياة الامام الحسين بن على « ع » / باقر شريف القرشى / دار الكتب العلميه ، قم ، 1396 ق\r\nحياة الامام زين العابدين « ع » / باقر شريف القرشى / دار الكتب اسلامى ، قم ، 1409 ق\r\nالخصائص الحسينيّه / شيخ جعفر شوشترى / مطبعة الحيدريه ، نجف ، 1375 ق\r\nالخصائص الزينبيّه / سيد نور الدين جزائرى / نجف ، 1341 ق\r\nدائرة المعارف الإسلامية / گروهى / انتشارات جهان ، تهران\r\nدايرة المعارف تشيّع / گروهى / بنياد اسلامى طاهر ، 1363 ش\r\nدرآمدى بر نمايش و نيايش در ايران / جابر عناصرى / تهران\r\nدرسى كه حسين به انسانها آموخت / شهيد سيد عبد الكريم هاشمىنژاد / فراهانى ، تهران ، 1353 ش\r\nدر كربلا چه گذشت ؟ / ( ترجمهء نفس المهموم ) / مسجد جمكران ، قم ، 1373 ش\r\nديوان الحسين / محمد عبد الرحيم / دار المختارات العربيه ، 1412 ق\r\nذريعة النجاة / محمّد رفيع خاتون‌آبادى / كتابفروشى بنى هاشمى ، تبريز 1304\r\nالذريعة الى تصانيف الشيعة / شيخ آقا بزرگ تهرانى / دار الاضواء ، بيروت ، 1403 ق\r\nرجال / شيخ طوسى / مكتبة الحيدريه ، نجف ، 1380 ق\r\nرهبر آزادگان / رجب على مظلومى / تهران\r\nرياحين الشريعه / ذبيح اللّه محلاتى / در الكتب الاسلاميه ، تهران\r\nزندگانى ابا عبد اللّه الحسين / عماد زاده / شركت سهامى طبع كتاب ، تهران ، 1354 ش\r\nزيارت / جواد محدثى / حج و زيارت ، تهران ، 1371 ش\r\n\r\n","description":"","footnote":"","page_name":" 509 ","page_number":509},
  {"content":"\r\n\r\nستودگان و ستايشگران / گزيده سخنان آية اللّه خامنه‌اى / حوزه هنرى ، 1372 ش\r\nسخنان حسين بن على از مدينه تا كربلا / صادق نجمى / انتشارات اسلامى ، قم ، 1370 ش\r\nسفينة البحار / محدث قمى / فراهانى ، تهران\r\nسوگنامهء آل محمد / محمدى اشتهاردى / ناصر ، 1372 ش\r\nسيرة الأئمة الاثنى عشر / هاشم معروف الحسنى / در التعارف ، بيروت ، 1397 ق\r\nسيرتنا و سنّتنا / علّامه عبد الحسين امينى / مطبعة الآداب ، نجف ، 1384 ق\r\nسيماى كربلا / محمّد صحتى سردرودى / سازمان تبليغات اسلامى ، 1373 ش\r\nشام سرزمين خاطره‌ها / مهدى پيشوايى / حج و زيارت ، 1369 ش\r\nشب شعر عاشورا / ستاد شعر عاشورا / شيراز ، 74 - 1366 ش\r\nشرح نهج البلاغه / ابن ابى الحديد / دار احياء الكتب العربيه ، 1378 ق\r\nشعراء كربلا او الحائريّات / على الخاقانى\r\nشهيد / شهيد مرتضى مطهرى / انتشارات وحى ، 1354 ش\r\nصحيفه نور / امام خمينى ( ره ) / وزارت ارشاد اسلامى ، 1362 ش\r\nعاشورا فى الادب العاملى المعاصر / سيد حسين نور الدين / الدار الاسلامية ، بيروت ، 1408 ق\r\nعاشورا فى الاسلام / عبد الرّزاق المقرم / قم ، 1411 ق\r\nعبرات المصطفين / محمد باقر محمودى / مجمع احياء الثقافة الاسلاميه ، قم ، 1415 ق\r\nالعقد الفريد / ابن عبد ربّه / دار الكتب العلميه ، بيروت ، 1407 ق\r\nعنصر امر به معروف در نهضت امام حسين / شهيد مرتضى مطهرى\r\nعنصر شجاعت / خليل كمره‌اى / اسلاميه ، تهران ، 1341 ش\r\nعنوان الكلام / محمد باقر فشاركى / كتابفروشى اسلاميه ، تهران ، 1352 ش\r\nعوالم ( الامام الحسين ) / عبد اللّه البحرانى / مؤسسة الامام المهدى ، قم ، 1365 ش\r\nعوالم ( فاطمة الزهراء ) / عبد اللّه البحرانى / مؤسسة الامام المهدى ، قم ، 1365 ش\r\nالغدير / علامه عبد الحسين امينى / دار الكتاب العربى ، بيروت ، 1387 ق\r\nغرر الحكم / عبد الواحد آمدى / دانشگاه تهران ، 1366 ش\r\nالفتوح / ابن اعثم كوفى / دار الكتب العلميه ، بيروت ، 1406 ق\r\nالفنّ العسكرى الاسلامى / ياسين سويد / شركة المطبوعات للتوزيع و النشر ، 1409 ق\r\nفروع كافى / محمد بن يعقوب كلينى / دار الكتب الاسلاميه ، 1391 ق\r\nفرهنگ تاريخى ارزشها و سنجشها / ابو الحسن ديانت / نيما ، تبريز ، 1367 ش\r\nفرهنگ جبهه / مهدى فهيمى / حوزه هنرى ، 1368 ش\r\nفرهنگ فارسى / محمد معين / امير كبير ، 1364 ش\r\n\r\n","description":"","footnote":"","page_name":" 510 ","page_number":510},
  {"content":"\r\n\r\nفصلنامهء هنر / وزارت ارشاد اسلامى / تهران ، 8 - 1361 ش\r\nقاموس الرجال / محمد تقى شوشترى / مركز نشر الكتاب ، تهران ، 1386 ق\r\nقمقام زخّار / فرهاد ميرزا / كتابفروشى اسلاميه ، تهران ، 1394 ق\r\nقيام جاودانه / محمد رضا حكيمى / دفتر نشر فرهنگ اسلامى ، 1374 ش\r\nالكامل / ابن اثير / دار احياء التراث العربى ، 1408 ق\r\nكامل / بهايى / مكتبه مصطفوى ، تهران\r\nكامل الزيارات / جعفر بن محمد بن قولويه / مكتبة المرتضويه ، نجف ، 1356 ق\r\nكبريت احمر / محمد باقر بيرجندى / كتابفروشى اسلاميه ، تهران ، 1378 ق\r\nكشف الغمّه / على بن عيسى اربلى / دار الكتاب الاسلامى ، بيروت ، 1401 ق\r\nكنز العمّال / علاء الدّين على الهندى / مؤسسة الرساله ، 1405 ق\r\nكيهان فرهنگى ( مجلّه ) / مؤسسه كيهان ، 1363 ش\r\nلسان العرب / ابن منظور / دار احياء التراث العربى ، 1408 ق\r\nلغت‌نامه / على اكبر دهخدا / مؤسسه دهخدا ، 1373 ش\r\nلهوف / سيد بن طاووس / مكتبة الحيدريه ، نجف ، 1385 ق\r\nلؤلؤ و مرجان / ميرزا حسين نورى / سلسله انتشارات نور\r\nمأساة الحسين / عبد الوهّاب الكاشى /\r\nمثير الأحزان / ابن نماى حلّى / مؤسسه الامام المهدى ، قم ، 1406 ق\r\nمجمع البحرين / طريحى / دفتر نشر فرهنگ اسلامى ، 1408 ق\r\nمجموعهء آثار / على شريعتى / حسينيهء ارشاد\r\nمروج الذّهب / مسعودى / دار الاندلس ، بيروت ، 1385 ق\r\nمرورى اجمالى بر تاريخ سياسى كربلا ( جزوه ) / سازمان تبليغات اسلامى / تهران ، 1412 ق\r\nمستدرك سفينة البحار / نمازى شاهرودى / مؤسسة البعثه ، تهران ، 1406 ق\r\nمعادن الحكمه / محمد بن فيض كاشانى / جامعهء مدرسين ، قم ، 1407 ق\r\nمعارف و معاريف / سيد مصطفى حسينى دشتى / اسماعيليان ، قم ، 1369 ش\r\nمع الحسين فى نهضته / اسد حيدر / دار التعارف ، 1364 ق\r\nمعالى السبطين / محمد مهدى مازندرانى / منشورات الرّضى ، قم ، 1363 ش\r\nمعانى الأخبار / شيخ صدوق / انتشارات اسلامى ، قم ، 1361 ش\r\nمعجم البلدان / ياقوت حموى / دار احياء التراث العربى ، 1399 ق\r\nالمعجم المفهرس لألفاظ الحديث النبوى ( گروهى از مستشرقين ) / مطبعة بريل ، 1969 م\r\nمعصوم پنجم / جواد فاضل / علمى ، تهران\r\nمفاتيح الجنان / محدّث قمى / دفتر نشر فرهنگ اسلامى ، خط طاهر خوشنويس\r\n\r\n","description":"","footnote":"","page_name":" 511 ","page_number":511},
  {"content":"\r\n\r\nمقاتل الطّالبيّين / ابو الفرج اصفهانى / دار المعرفه ، بيروت\r\nمقتل الحسين / خوارزمى / مكتبة المفيد ، قم\r\nمقتل الحسين / عبد الرزاق المقرّم / مكتبة بصيرتى ، قم ، 1394 ق\r\nمكارم الاخلاق / طبرسى / مؤسسة الأعلمى للمطبوعات ، 1362 ق\r\nالمناقب / ابن شهر آشوب / علّامه ، قم\r\nمنتخب التواريخ / محمد هاشم خراسانى / كتابفروشى اسلاميه ، 1347 ش\r\nمنتهى الآمال / محدث قمى / هجرت ، قم ، 1412 ق\r\nمن لا يحضره الفقيه / شيخ صدوق / جامعه مدرسين ، قم ، 1404 ق\r\nالمواكب الحسينيّه / محمد حسين كاشف الغطاء / دار المرتضى ، بيروت\r\nالمواكب الحسينيّه مدارس و معسكرات سامى البدرى / المركز الحسينى للدراسات ، قم ، 1404 ق\r\nموسوعة العتبات المقدسه / جعفر الخليلى / مؤسسه الأعلمى للمطبوعات ، 1407 ق\r\nموسوعة المصطفى و العترة / محسن الشاكرى / نشر الهادى ، قم ، 1415 ق\r\nموسوعة كلمات الامام الحسين / گروهى / معروف ، قم ، 1373 ش\r\nموسيقى مذهبى ايران / حسن مشحون / سازمان جشن هنر ، 1350 ش\r\nميزان الحكمه / محمدى رىشهرى / دفتر تبليغات اسلامى ، قم ، 1362 ش\r\nناسخ التواريخ / محمد تقى سپهر / كتابفروشى اسلاميه ، 1307 ش\r\nالنزاع و التخاصم بين بنى اميّه و بنى هاشم / مقريزى / مكتبة الاهرام ، مصر ، 1937 م\r\nنفس المهموم / محدث قمى / مكتبة بصيرتى ، قم ، 1405 ق\r\nنگرشى به مرثيه‌سرايى در ايران / عبد الرضا افسرى كرمانى / مؤسسه اطلاعات ، 1371 ش\r\nنهج البلاغه / سيد رضى / فيض الاسلام ، تهران\r\nنهج الفصاحه / گردآورى : ابو القاسم پاينده / جاويدان ، 1361 ش\r\nنهضت امام خمينى ( ج 3 ) / سيد حميد روحانى / دفتر اسناد انقلاب اسلامى ، 1372 ش\r\nوسائل الشيعة / شيخ حرّ عاملى / دار احياء التراث العربى ، بيروت\r\nوسيلة الدارين فى انصار الحسين / سيد ابراهيم موسوى زنجانى / مؤسسة الاعلمى للمطبوعات ، بيروت\r\nالوقائع و الحوادث / محمد باقر ملبوبى / دين و دانش ، قم ، 1345 ش\r\nوقعة الطفّ / ابى مخنف / جامعه مدرسين ، قم ، 1367 ش\r\nوقف ، ميراث جاويدان ( مجلّه ) / سازمان اوقاف ، 1372 ش\r\nياد نامهء علامهء امينى / محمد رضا حكيمى ، جعفر شهيدى / شركت سهامى انتشار ، 1352 ش\r\nياد و يادآوران / على شريعتى / حسينيهء ارشاد ، 1351 ش\r\nينابيع الموده / سليمان بن ابراهيم قندوزى / مكتبة الحيدريه ، نجف 1384 ق\r\n* * *\r\n\r\n\r\n","description":"","footnote":"","page_name":" 512 ","page_number":512}
  ]