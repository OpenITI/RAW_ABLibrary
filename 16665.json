[
  {"content":"\r\n . \r\n","description":"","footnote":"","page_name":" 5 ","page_number":1},
  {"content":"\r\n . \r\n","description":"","footnote":"","page_name":" 6 ","page_number":2},
  {"content":"\r\n . \r\n","description":"","footnote":"","page_name":" 7 ","page_number":3},
  {"content":"\r\n . \r\n","description":"","footnote":"","page_name":" 8 ","page_number":4},
  {"content":"\r\n\r\n\r\nمقدّمه\r\nآيين مقدس اسلام ، آخرين و جامعترين آيين الهى است كه رسالت رشد و تعالى انسان و تأمين سعادت دينى و دنيوى او را بر عهده دارد . براى دستيابى به اين هدف ، علاوه بر دستورها و برنامه‌هاى علمى و عملى ، « اسوه » هايى را ارائه داده است كه گفتار و كردارشان ، براى ديگران الگو و رهنمون دهنده است .\r\nوجود مبارك رسول اكرم ( ص ) برترين الگوى بشريت و جامع‌ترين نمونهء زنده تعاليم اسلام است . قرآن بر « اسوه » بودن آن حضرت تصريح كرده مىفرمايد :\r\n« لَقَدْ كانَ لَكُمْ فى رَسُولِ اللَّهِ اسْوَةٌ حَسَنَةٌ » « 1 » \r\nمسلّماً براى شما در زندگى رسول خدا الگو و سرمشق نيكويى بود .\r\nبعد از پيامبر ( ص ) امامان معصوم به عنوان جانشينان آن حضرت ، الگوهاى امّت هستند كه با گفتار و كردارشان در شرايط مختلف سياسى و فرهنگى جامعهء اسلامى ، همواره رهنما و هدايتگر انسانها بودند .\r\nوجود الگوهاى زنده و تداوم بخش رسالت محمّدى صرف نظر از ديدگاه اعتقادى ، از گذرگاه تاريخى نيز براى تداوم مكتب اسلام و تكميل منانى آن در تمامى صحنه‌هاى رويارويى حق و باطل ، امرى ضرورى و اجتناب ناپذير است .\r\nامامان معصوم عليهم السّلام ، هر كدام با شرايط و موقعيّت سياسى ، اجتماعى و فرهنگى خاصى رو به رو بودند ؛ از اين رو ، متناسب با آن شرايط ، اتخاذ موضع مىكردند .\r\nيكى صلح كرد ، ديگرى جنگيد ؛ يكى با دعا و نيايش به پاسدارى از مكتب و گسترش معارف اسلامى پرداخت و ديگرى با تأسيس دانشگاه بزرگ علوم و معارف اسلامى تربيت جمع انبوهى از افراد مستعدّ . يكى بيشتر عمر خود را تحت نظر دستگاه جور يا در زندان سپرى كرد و ديگرى ناگزير تا مرحله و ولايتعهدى به چنين دستگاهى نزديك شد و . . . و بدين سان در شرايط مختلف ، مشعل هدايت را به طور عينى ، پيشاروى رهروان\r\n\r\n","description":"","footnote":" ( 1 ) - احزاب ، آيهء 21 . ","page_name":" 9 ","page_number":5},
  {"content":"\r\n\r\nحق برافروختند و آنان را به بهره‌گيرى از اين مشعل فروزنده و حركت در پرتو آن دعوت كردند .\r\nدر اين نگرش ، مجموعه تاريخ 250 ساله دوران امامت به عنوان يك مجموعه كلّى به هم پيوسته ديده مىشود كه هر بخش آن مكمّل بخش قبلى است . اختلاف روشها و سياستها در اين مجموعه واحد ، ناشى از اختلاف شرايط و اوضاع اجتماعى ، سياسى و فرهنگى كه هر امامى با آن مواجه بوده است ، نه اختلاف در ديدگاهها و اهداف\r\nدر بخشهاى پيشين از تاريخ دوران امامت ، با نمونه‌هايى از تلاشهاى سياسى ، نظامى و فرهنگى امامان : امير مؤمنان ، امام حسن ، امام حسين ، امام سجاد و امام باقر عليهم‌السّلام و روشهاى مبارزاتى آنان در برابر ستمگران و منحرفان از مكتب رسالت و جبهه امامت آشنا شديم .\r\nدر اين بخش كه در برگيرنده 34 سال ( 114 - 148 ) از دوران امامت و شامل تاريخ زندگى پر بركت امام صادق ( ع ) است ، با تلاشها ، روشها و سياستهاى ديگرى از ائمه عليهم‌السّلام در رويارويى با مكتبها جريانهاى مخالف با مكتب رسالت آشنا خواهيم شد .\r\nالبته بحث و تجزيه و تحليل همه جانبه از ابعاد زندگى سراسر تلاش و مبارزه آن حضرت ، توان و زمان بيشترى مىطلبد كه با توجه به ناتوانى ما و نيز زمان كوتاه و محدودى كه در اختيار اين گونه آموزشهاست ، ناگزير آنچه در اين سلسله درسها آمده دورنمايى از تاريخ زندگى و مجاهدات اين امام معصوم ( ع ) است نه همهء آن .\r\nبه اميد آنكه گفتار ، رفتار و سيره سراسر آموزنده‌اش ، همواره به عنوان چراغى روشن و هدايتگر ، فرا راه تمامى پويندگان راهش ، بويژه شما جهادگران عزيز انقلاب اسلامى قرار گيرد . ان شاء اللّه .\r\n\r\n","description":"","footnote":"","page_name":" 10 ","page_number":6},
  {"content":"\r\n\r\n\r\nدرس يكم : : خصوصيات فردى\r\n\r\nولادت ، كنيه و القاب\r\nششمين پيشواى شيعيان در سپيده دم روز جمعه ، هفدهم ربيع الاوّل ، سال 83 هجرى قمرى در مدينه چشم به جهان گشود . « 1 »  نام مباركش « جعفر » ، كنيه‌اش « ابوعبداللَّه » « 2 »  و لقبهايش « صابر » ، « فاضل » ، « طاهر » ، « قاهر » ، « باقى » ، « كامل » ، « منجى » ، « فاطر » و « صادق » است . كه لقب اخير از همه مشهورتر است . « 3 » \r\nملقّب شدن امام ( ع ) به هر يك از لقبهاى ياد شده ، بيانگر تجلّى و ظهور بيشترآن صفت در وجود مبارك ايشان است و گرنه امام صادق ( ع ) و ديگر امامان معصوم مظهر همهء ارزشها و ملقب به صفات نيك هستند .\r\nاز برخى روايات استفاده مىشود كه لقب « صادق » را رسول خدا ( ص ) به فرزند خود داده است تا از جعفر [ كذّاب 
  ] فرزند امام هادى ( ع ) باز شناخته شود . ابوحمزه ثمالى از امام سجّاد ، از پدرانش از رسول خدا ( ص ) نقل مىكند كه فرمود :\r\nزمانى كه پسرم جعفر بن محمد بن على بن حسين بن على بن ابى طالب متولد شد ، او را « صادق » بناميد ؛ زيرا در ميان فرزندانش همنامى براى او خواهد بود كه بدون\r\n\r\n","description":"","footnote":" ( 1 ) - مناقب ، ابن شهر آشوب ، ج 4 ، ص 279 - 280 . در مورد روز و سال ولادت آن حضرت ، اقوال ديگرى نيز گفته شده است . درپاره‌اى از منابع ، روز ولادت امام صادق ( ع ) دوشنبه ذكر شده است ( مصباح كفعمى ، ص 523 ) . در بعضى ، سال ولادت آن حضرت ، سال هشتاد هجرى ذكر شده است . ابن صباغ مالكى و اربلى به نقل از محمد بن طلحه پس از ذكر هر دو قول ، نقل هشتاد را صحيح‌تر دانسته‌اند ( الفصول المهمّه ، ص 222 و كشف الغمه ، ج 2 ، ص 155 ) .  ( 2 ) - در بعضى منابع ، « ابو اسماعيل » و « ابوموسى » هم ذكر شده است ( مناقب ، ابن شهر آشوب ، ج 4 ، ص 281 ) .  ( 3 ) - ر . ك : كشف الغمه ، ج 2 ، ص 155 و بحارالانوار ، ج 47 ، ص 11 . ","page_name":" 11 ","page_number":7},
  {"content":"\r\n\r\nشايستگى ادعاى امامت خواهد كرد و كذّاب ( بسيار دروغگو ) ناميده مىشود . « 1 » \r\nدر كتاب معانى الأخبار آمده است :\r\nجعفر بن محمّد بدان جهت « صادق » ناميده شده كه از مدّعى ناشايستهء امامت و رهبر فَتَحيّهء دوم يعنى جعفر بن على بازشناخته شود . « 2 » \r\n\r\nپدر و مادر\r\nپدر بزرگوار پيشواى ششم ، امام باقر ( ع ) و مادر ارجمندش « امّ فروه » « 3 »  دختر قاسم بن محمد بن ابوبكر است . پدر « ام فروه » از چهره‌هاى برجسته و محدّثان زبدهء احاديث اهل بيت عليهم السّلام و در زمان خود جزو فقيهان هفتگانه مدينه بشمار مىرفت « 4 »  و مورد وثوق و اعتماد امام سجّاد ( ع ) بود . « 5 »  و مادرش « اسماء » دختر عبدالرّحمان بن ابوبكر است . بر اين اساس است كه امام صادق ( ع ) - طبق روايتى كه از آن حضرت نقل شده است - فرمود : « ابو بكر مرا دو بار به دنيا آورده است » « 6 »  . يعنى نسب من از دو راه به ابوبكر مىرسد .\r\nمادر امام صادق ( ع ) زنى عالم ، فاضل و باكمال بود . مسعودى دربارهء وى مىنويسد :\r\nوى از پرهيزگارترين زنان زمان خود بود و احاديث زيادى از على بن حسين ( ع ) روايت كرده است . « 7 » \r\nامام ( ع ) دربارهء وى فرمود :\r\n\r\n","description":"","footnote":" ( 1 ) - علل الشرايع ، ص 234 .  ( 2 ) - بحار الانوار ، ج 47 ، ص 9 .  ( 3 ) - برخى كنيهء او را « امّ القاسم » ذكر كرده‌اند . اسمش نيز بين « قريبه » و « فاطمه » مورد اختلاف است ( الامام الصادق والمذاهب الاربعة ، ج 1 ، ص 283 و المجالس السنيّه ، ج 2 ، ص 330 ) .  ( 4 ) - الامام الصادق ، ابو زهره ، ص 166 .  ( 5 ) - ر . ك : كافى ، ج 1 ، ص 472 .  ( 6 ) - المجالس السنيّة ، ج 2 ، ص 330 و كشف الغمه ، ج 2 ، ص 161 .  ( 7 ) - اثبات الوصية ، ص 154 . ","page_name":" 12 ","page_number":8},
  {"content":"\r\n\r\n« وَ كانَتْ امى مِمَّنْ آمَنَتْ وَ اتَّقَتْ وَ احْسَنَتْ وَ اللَّهُ يُحِبُّ الُمحْسِنينَ . « 1 »  »\r\nمادرم از بانوان مؤمن ، باتقوا و نيكوكار بود و خداوند نيكوكاران را دوست مىدارد .\r\n\r\nسيماى امام ( ع )\r\nامام صادق ( ع ) سيمايى جذّاب ، نورانى و ملكوتى داشت ، بدان سان كه رسول اكرم ( ص ) و ديگر معصومان و پيامبران الهى داشتند . عمرو بن ابومقدام مىگويد :\r\nهر گاه به چهره جعفربن محمّد مىنگريستم يقين پيدا مىكردم كه او از سلالهء پيامبران است . « 2 » \r\nشمائل جسمانى آن حضرت در منابع تاريخى چنين آمده است :\r\nامام صادق ( ع ) مردى معتدل و متوسط القامه ، زيباروى ، خوش سيما و داراى موى سياه و مجعّد بود و وسط استخوان بينىاش كمى برجستگى داشت . قسمت بالاى پيشانىاش خالى از مو و نازك پوست بود و بر گونه‌اش خالى مشكين و در بدنش چند خال سرخ وجود داشت . « 3 » \r\n\r\nفرزندان امام ( ع )\r\nتعداد فرزندان امام ( ع ) در منابع تاريخى ، مختلف نوشته شده است . بعضى هفت نفر ذكر كرده‌اند : شش پسر و يك دختر ؛ موسى ( پيشواى هفتم ) ، اسماعيل ، محمّد ، على ، عبداللَّه ، اسحاق ، و امّ فروه . « 4 »  ولى مشهور ده نفر ذكر كرده و يك پسر به نام عباس و دو دختر به نامهاى اسماء و فاطمه بر آن افزوده‌اند . « 5 »  اسماعيل ، عبداللَّه و امّ فروه ، مادرشان\r\n\r\n","description":"","footnote":" ( 1 ) - كافى ، ج 1 ، ص 472 .  ( 2 ) - كشف الغمه ، ج 2 ، ص 210 .  ( 3 ) - مناقب ، ابن شهر آشوب ، ج 4 ، ص 281 .  ( 4 ) - كشف الغمّه ، ج 2 ، ص 161 .  ( 5 ) - ر . ك : مناقب ، ابن شهر آشوب ، ج 4 ، ص 280 ، ارشاد مفيد ، ص 284 و اعيان الشيعه ، ج 1 ، ص 660 . در نقلى ديگر ، تعدا دفرزندان آن حضرت ، يازده نفر ذكر شده به اضافه فاطمه صغرى . از گفتهء ابن شهر آشوب ( مناقب ، ج 4 ، ص 280 ) بر مىآيد كه امّ فروه و اسماء يكى است نه دو نفر ؛ به اين معنى كه اسماء ، اسمش و امّ فروه ، كنيه‌اش مىباشد . بنابر اين تعداد فرزندان امام ( ع ) همان ده نفر خواهد بود . ","page_name":" 13 ","page_number":9},
  {"content":"\r\n\r\n- بنابر نقل شيخ مفيد « 1 »  - فاطمه ، دختر حسين بن على بن حسين ، و بنا بر گفتهء حافظ عبدالعزيز ، فاطمه ، دختر حسين اثرم ، فرزند امام حسن مجتبى است . « 2 »  و مادر حضرت موسى ( پيشواى هفتم ) ، محمّد و اسحاق و فاطمهء كبرى ، امّ ولدى « 3 »  به نام « حميدهء بربريّه » ؛ و عباس ، على و فاطمه صغرى از مادران ديگرى هستند . در اينجا نقاط مهمّ زندگى بعضى از آنان را مرور مىكنيم .\r\n\r\nاسماعيل\r\nاسماعيل ، بزرگترين فرزند امام صادق ( ع ) بود و امام به وى علاقه‌اى شديد داشت .\r\nامام ( ع ) ضمن معرفى حضرت موسى به عنوان جانشين خود به ياران خويش ، از آنان مىخواست كه ارج و منزلت اسماعيل را نيز پاس دارند . مفضّل بن عمر مىگويد :\r\nروزى امام صادق ( ع ) از فرزندش ابوالحسن ( امام كاظم ) كه پسر بچه‌اى بود ياد كرد و فرمود : اين فرزندم كه در خانواده من به دنيا آمده [ ارج و منزلت بلند دارد و 
  ] هيچ مولودى در خاندان ما به ميمنت و پربركتى او براى شيعيان ما آفريده نشده است ؛ سپس به من فرمود : به اسماعيل هم جفا مكنيد . « 4 » \r\nكمالات نفسانى ، فرزند بزرگ بودن وابراز علاقه و محبّت فراوان امام صادق ( ع ) نسبت به اسماعيل موجب شد كه گروهى از شيعيان بپندارند وى در امر امامت ، جانشين پدر خواهد شد ؛ ليكن درگذشت او در زمان حيات پيشواى ششم بر اين پندار غلط خطّ بطلان كشيد .\r\nاسماعيل در قريه « عُرَيْض » « 5 »  درگذشت و شيعيان جنازه او را بر دوش گرفته تا مدينه تشييع و در قبرستان بقيع دفن كردند . « 6 » \r\n\r\n","description":"","footnote":" ( 1 ) - ر . ك : ارشاد ، ص 284 .  ( 2 ) - ر . ك : اعيان الشيعه ، ج 1 ، ص 660 .  ( 3 ) - امّ ولد به كنيزى گفته مىشود كه از صاحب خود داراى فرزند شود كه همان موجب آزادى وى خواهد شد .  ( 4 ) - كافى ، ج 1 ، ص 309 .  ( 5 ) - عريض ، نام قريه‌اى است در چهار ميلى مدينه ( ر . ك : منتهى الامال ، ج 2 ، ص 164 ) .  ( 6 ) - قبر اسماعيل در بقيع مشهور بود ، ليكن حكّام وهابى آل سعود همزمان با تخريب قبرهاى ائمه عليهم‌السّلام ، قبر اسماعيل را نيز تخريب كردند . ","page_name":" 14 ","page_number":10},
  {"content":"\r\n\r\nامام صادق ( ع ) - بر اساس آنچه نقل شده است - در مرگ فرزندش اسماعيل سخت بيتاب و اندوهگين شد ، پابرهنه و بدون عبا در پيشاپيش جنازه او حركت مىكرد و در طول مسير ، چندين بار دستور داد جنازه را بر زمين نهند و هر بار پارچه را از صورت اسماعيل كنار مىزد و به وى مىنگريست . « 1 »  عَنْبَه مىگويد :\r\nچون اسماعيل ، فرزند جعفر بن محمّد ( ع ) درگذشت و ما از دفن او فارغ شديم ، امام صادق ( ع ) در كنارى نشست و مردم گرد آن حضرت حلقه زدند . امام ( ع ) بر زمين خيره شده بود ؛ سپس سرش را بلند كرد و فرمود : اى مردم ! همانا اين دنيا ، خانهء جدايى و گذر است ، نه منزل هميشگى . با اين حال ، جدايى دوستان ، سوزش و پاره آتشى است غير قابل دفع ، و مصيبتى است درمان ناپذير ؛ ليكن فضيلت و برترى از آن كسانى است كه بردبار ، شكيبا و مسلّط بر انديشه و اعصاب خود باشند . و هر كس به مصيبت برادرش دچار نشود ، برادرش به سوگ او خواهد نشست ، و كسى كه به داغ فرزند گرفتار نشود ، فرزند به داغ او دچار خواهد شد . « 2 » \r\n\r\nعبداللَّه\r\nعبداللَّه ، پس از اسماعيل ، بزرگترين فرزند امام صادق است . شايد بدين جهت پس از درگذشت اسماعيل ، برخى از مردم پنداشتند كه مقام امامت پس از پدر به او خواهد رسيد .\r\nوى علاوه بر آنكه از نظر جسمى و از ناحيهء پا ، ناقص و معيوب و به اصطلاح « افطح » بود و به همين جهت صلاحيّت امامت را نداشت ؛ چرا كه امام بايد سالم و بدون عيب باشد ، از نظر فكرى و اعتقادى نيز متّهم به مخالفت با پدرش بود و گفته مىشد وى با گروههاى منحرف مثل « حشويّه » « 3 »  ارتباط دارد و از نظر اعتقادى متمايل به « مرجئه » « 4 » \r\n\r\n","description":"","footnote":" ( 1 ) - ارشاد ، ص 285 .  ( 2 ) - بحار الانوار ، ج 47 ، ص 245 .  ( 3 ) - حشويّه به گروهى از اصحاب حديث گفته مىشود كه به ظاهر احاديث بدون بررسى صحّت و سقم آن و به صرف اينكه از امام‌روايت شده است تمسك مىجستند ( ر . ك : معجم فرق الاسلاميّه ، ص 97 )  ( 4 ) - گروهى بودند كه اعتقاد داشتند هيچ گناهى با وجود ايمان ، به انسان زيان نمىرساند و ايمان را گفتار بدون عمل مىدانستند . ( ر . ك : معجم فرق الاسلاميّه ، ص 219 ) ","page_name":" 15 ","page_number":11},
  {"content":"\r\n\r\nبود . روى اين جهت ، وى نه تنها همچون اسماعيل نزد پدر بزرگوارش ارج و احترامى نداشت ، بلكه گاهى مورد پند و اندرز و حتّى سرزنش آن حضرت قرار مىگرفت .\r\nابوعبداللَّه مىگويد :\r\nامام صادق ( ع ) عبداللَّه را سرزنش و عتاب مىكرد و پند واندرز مىداد و مىفرمود : چرا همچون برادرت نيستى ؟ « 1 »  سوگند به خدا ، نور هدايت را در سيماى او مىبينم .\r\nعبداللَّه گفت : چرا [ من مانند او نيستم ؟ 
  ] مگر پدر و مادر ما يكى نيست ؟ فرمود : او پاره تن من است و تو فرزند منى . « 2 » \r\nعبداللَّه ، بر اساس عقايد انحرافى كه داشت پس از رحلت امام صادق ( ع ) به بهانهء آنكه فرزند بزرگ آن حضرت است ، مدعى امامت شد و عدّه‌اى از مردم ناآگاه از او پيروى كردند ولى بيشتر آنان پس از تماس نزديك با وى و مشاهده نادانى و ناتوانى او از پاسخگويى به مسائل مردم از او برگشتند و به امامت برادرش موسى بن جعفر معتقد شدند . « 3 » \r\nامام صادق ( ع ) در دوران حيات خود از جريان ادعاى امامت عبداللَّه خبر داده به فرزندش موسى بن جعفر فرمود :\r\nفرزندم ! برادرت بر جايگاه من مىنشيند و پس از من ادعاى امامت مىكند ؛ پس با او به ستيز برنخيز ، زيرا وى نخستين كس از خاندان من است كه به من خواهد پيوست . « 4 » \r\nو همان گونه شد كه امام ( ع ) پيش بينى كرده بود عبداللَّه هفتاد روز پس از رحلت پدر بزرگوارش درگذشت و باقى ماندهء پيروانش ، جز تعداد بسيار اندكى ، از او برگشتند . « 5 » \r\n\r\n","description":"","footnote":" ( 1 ) - به احتمال زياد منظور از برادر عبداللَّه در سخن امام ( ع ) اسماعيل است نه موسى بن جعفر ؛ زيرا همانگونه كه پيش از اين‌يادآور شديم تنها اسماعيل برادر پدرى و مادرى عبداللَّه بوده است .  ( 2 ) - كافى ، ج 1 ، ص 310 .  ( 3 ) - رجال كشى ، ج 2 ، ص 525 .  ( 4 ) - همان مدرك .  ( 5 ) - همان مدرك . ","page_name":" 16 ","page_number":12},
  {"content":"\r\n\r\n\r\nاسحاق\r\nاسحاق بن جعفر معروف به عُرَيْضى « 1 »  مردى فاضل ، شايسته و پرهيزكار بود و مردم از وى احايث زيادى نقل كرده‌اند . ابن كاسب هر گاه از او حديثى نقل مىكرد مىگفت : « حديث كرد مراثقهء رضى ، اسحاق بن جعفر . » « 2 » \r\nاسحاق ، نه تنها به امامت برادرش موسى بن جعفر معتقد بود بلكه خود از روايت كنندگان احاديث و نصوص پدر بزرگوارش بر امامت آن حضرت بوده است . وى با امام موسى از يك مادر بودند و شباهت زيادى به رسول خدا ( ص ) داشت . « 3 » \r\nاسحاق در طول حيات پربركتش همواره مدافع امامت برادر بزرگوارش امام كاظم ( ع ) و برادر زاده‌اش امام رضا ( ع ) بود و وقتى بعضى از برادران امام رضا ( ع ) از جمله عباس بن موسى نزد قاضى مدينه از پيشواى هشتم شكايت كردند ، اسحاق بن جعفر برخاست و يقهء عباس را گرفت و گفت : « تو فردى بى خرد و احمقى ، بساطت را جمع كن ! زيرا سابقه‌ات نزد ما روشن است . » « 4 » \r\n\r\nمحمّد\r\nمحمّد ، مردى دلير ، سخاوتمند و زاهد بود و چهره‌اى زيبا داشت ؛ از اين جهت به وى « ديباج » مىگفتند . روش وى اين بود كه يك روز در ميان روزه مىگرفت . همسرش در وصف سخاوت او مىگويد :\r\nمحمّد با لباس نو از نزد ما مىرفت ولى به هنگام بازگشت ، آن رابه مستمندى مىبخشيد .\r\nو نيز نقل كرده‌اند وى همه روزه براى ميهمانانش گوسفندى سر مىبريد . « 5 » \r\nعقيده محمد بن جعفر در قيام عليه حكومتهاى فاسد ، عقيده زيديّه و معتقد به قيام\r\n\r\n","description":"","footnote":" ( 1 ) - علت معروف شدن وى به عريضى اين است كه وى در « عُرَيض » متولد شده است . ( بحار الانوار ، ج 47 ، ص 258 ، پانوشت )  ( 2 ) - الامام الصادق ، مظفر ، ص 116 .  ( 3 ) - عمدة الطالب ، ص 249 .  ( 4 ) - براى آگاهى از تفصيل ماجرا به اصول كافى ، ج 1 ، ص 316 - 319 رجوع كنيد .  ( 5 ) - ر . ك : ارشاد ، ص 286 و مقاتل الطالبيين ، ص 358 - 359 . ","page_name":" 17 ","page_number":13},
  {"content":"\r\n\r\nمسلحانه بود ؛ از اين رو در سال 199 هجرى قمرى در مكّه عليه مأمون قيام كرد و فرقهء « جاروديّه » از فرقه‌هاى زيديّه از وى حمايت كردند . مورخان انگيزه قيام وى را چنين نوشته‌اند كه در روزگار « ابوالسّرايا » فردى كتابى نوشت و در آن به ساحت مقدس حضرت زهرا و ديگر معصومان عليهم السّلام اهانت كرد . انقلابيون ، جريان را به اطلاع محمد ديباج كه از امور سياسى كناره گرفته بود رساندند . وى به درون خانه رفت ، زره بر تن كرد و سلاح برگرفت و قيام كرد و از مردم به عنوان خلافت بيعت گرفت . « 1 » \r\nامام رضا ( ع ) در برابر ادّعاى وى مبنى بر شايستگى براى خلافت ، موضع گرفت و او را چنين پند داد :\r\nاى عمو ! پدر وبرادرت راتكذيب مكن كه اين امر ( خلافت تو ) سرنمىگيرد . « 2 » \r\nو چنان شد كه امام رضا ( ع ) پيش بينى كرده بود . ديرى نگذشت كه « عيسى جلودى » « 3 »  به مقابله با محمد برخاست و او را شكست داد . محمّد تسليم شد و امان خواست ؛ سپس نزد مأمون رفت و ضمن خلع خود از مقام خلافت ، خلافت او را به رسميت شناخت . وى همچنان در خراسان ، در دربار مأمون بسر مىبرد و در همانجا درگذشت . « 4 » \r\n\r\nعلى\r\nعلى بن جعفر ، مردى با فضيلت ، پرهيزگار و مورد وثوق امامان عليهم السّلام بود . وى ملازم برادر بزرگوارش امام كاظم ( ع ) بود و دستورات و معارف دينى خود را به طور مستقيم از آن حضرت مىآموخت . علاوه بر آن در موضوعات مختلف ، روايات فراوانى از امام كاظم ( ع ) نقل كرده است كه بالغ بر 355 مورد مىشود . « 5 » \r\nعلى بن جعفر ، دوران امامت امام كاظم ، امام رضا و امام جواد و بنابه نقلى امام هادى عليهم السّلام را درك كرده است . وى نه تنها مطيع و فرمانبر برادر بزرگوارش موسى بن\r\n\r\n","description":"","footnote":" ( 1 ) - مقاتل الطالبيين ، ص 359 .  ( 2 ) - بحارالانوار ، ج 47 ، ص 246 .  ( 3 ) - در پاره‌اى منابع به جاى جلودى ، هارون بن مسيّب ذكر شده است ( مقاتل الطالبيين ، ص 361 )  ( 4 ) - ر . ك : ارشاد ، ص 286 - 287 .  ( 5 ) - ر . ك : معجم رجال الحديث ، ج 11 ، ص 284 . ","page_name":" 18 ","page_number":14},
  {"content":"\r\n\r\nجعفر ( ع ) بود ، بلكه به امامت امامان بعد از برادرش نيز اذعان و اعتقاد داشت و با آنكه در مقايسه با آنان از سنّ بالايى برخوردار بود ، ليكن در مقام تجليل از مقام آن بزرگواران و خشوع و فروتنى در برابر ايشان دست به اقداماتى مىزد كه براى عامّه مردم دور از انتظار بود . به عنوان نمونه :\r\nروزى امام جواد ( ع ) تصميم گرفت « فصد » كند ( يعنى براى درمان از بدنش خون بگيرد ) هنگامى كه طبيب خواست رگ امام را ببرد ، على بن جعفر بپاخاست و گفت :\r\nسرور من ! اجازه دهيد نخست از من شروع كند تا از تيزى تيغ كاسته شود . و چون امام جواد بلند شد كه برود ، على بن جعفر بپاخاست و كفشهاى امام را جفت كرد . « 1 » \r\nعلى بن جعفر در « عريض » چشم به جهان گشود و در همانجا مىزيست ؛ بدين جهت او را « عُرَيْضى » مىگفتند . در مورد جايگاه دفن او بين « عُرَيْض » و « قم » اختلاف است . هم اكنون در قم در كنار گلزار شهدا بارگاه او معروف است ، ليكن علّامه سيد محسن امين مىنويسد :\r\nحق اين است كه وى در همان عريض به خاك سپرده شده و آرامگاهى كه در قم و سمنان به اسم ايشان است مربوط به دو نفر ديگراست كه با وى تشابه اسمى دارند . « 2 » \r\n\r\nعباس\r\nعباس بن جعفر ، نيز مردى فاضل و گرانقدر بود .\r\n\r\nموسى بن جعفر ( ع )\r\nموسى بن جعفر ( ع ) تنها فرزند امام صادق است كه پس از درگذشت پدر به مقام امامت و جانشينى وى رسيد . ان شاء اللَّه در دوره بعد به تفصيل ابعاد شخصيّت و تاريخ زندگى آن بزرگوار مورد بحث قرار خواهد گرفت .\r\n\r\n","description":"","footnote":" ( 1 ) - بحارالانوار ، ج 47 ، ص 264 .  ( 2 ) - ر . ك : اعيان الشيعه ، ج 2 ، ص 177 . ","page_name":" 19 ","page_number":15},
  {"content":"\r\n\r\nخلاصه\r\nششمين پيشواى شيعيان در هفدهم ربيع الاول ، سال 83 ه . ق در مدينه متولد شد . نام مباركش جعفر ، كنيه‌اش ابوعبداللَّه و مشهورترين لقبش صادق است . وى صادق ناميده شد تا از جعفر ، فرزند امام هادى ، معروف به جعفر كذّاب باز شناخته شود .\r\nپدر آن گرامى ، امام باقر و مادرش ، بانوى پرهيزكار و شايسته‌اى به نام « ام فروه » دختر قاسم بن محمد بن ابوبكر است .\r\nامام صادق ( ع ) قامتى متوسط و چهره‌اى جذّاب و زيبا داشت و داراى موى مشكى مجعّد بود . بنابر نقل مشهور ، تعداد فرزندان امام ( ع ) ده تن بود . هفت پسر به نامهاى : موسى ( پيشواى هفتم ( ع ) ) اسماعيل ، محمّد ، على ، عبداللَّه ، اسحاق و عباس و سه دختر به نامهاى : اسماء ، مكّنى به ام فروه ، فاطمه كبرى و فاطمه صغرى .\r\nاسماعيل بزرگترين فرزند امام صادق ( ع ) بود كه در زمان حيات آن حضرت درگذشت . عبداللَّه پس از اسماعيل ، بزرگترين فرزند امام ( ع ) بود ، ليكن افكار و عقايد او مورد رضايت و تأييد پدر بزرگوارش نبود . وى پس از رحلت امام صادق ( ع ) ادعاى امامت كرد ولى چون شايستگى اين مقام را نداشت ، مردم جز تعداد اندكى از گرد او پراكنده شده و به امامت امام كاظم ( ع ) معتقد شدند .\r\nاسحاق ، مردى فاضل و نيكوكار و مورد اعتماد بود و به امامت برادرش امام كاظم ( ع ) اذعان داشت .\r\nمحمد ، معروف به ديباج نيز فردى شجاع ، زاهد و سخاوتمند بود و عليه مفاسد حكومت عباسيان در مكه قيام كرد ، ليكن از سپاه مأمون شكست خورد و سرانجام خلافت او رابه رسميت شناخت .\r\nعلى ، مردى فاضل ، متقى و مورد وثوق بود و در طول حيات خود همواره از حريم امامت دفاع مىكرد و مطيع و فرمانبر امامان معصوم بود . عباس نيز مردى شريف و بزرگوار بود .\r\n\r\n","description":"","footnote":"","page_name":" 20 ","page_number":16},
  {"content":"\r\n\r\nپرسش\r\n1 - امام صادق ( ع ) در چه تاريخى و در كجا متولد شد ؟\r\n2 - پيشواى ششم از ناحيهء چه شخصى و چرا به « صادق » ملقب شد ؟\r\n3 - مادر امام صادق ( ع ) را نام برده نظر امام صادق درباره وى را بنويسيد .\r\n4 - فرزندان امام صادق ( ع ) چند تن بودند ؟ نام ببريد .\r\n5 - عبداللَّه افطح از نظر اعتقادى چگونه بود ؟ به اختصار توضيح دهيد .\r\n6 - كداميك از فرزندان امام صادق ( ع ) در برابر حكومت بنى عباس قيام كرد و فرجام كارش به كجا منتهى شد ؟\r\n\r\n","description":"","footnote":"","page_name":" 21 ","page_number":17},
  {"content":"\r\n\r\n\r\nدرس دوم : : فضائل و مكارم اخلاقى\r\nامامان عليهم السّلام ، بندگان برگزيده خداوند هستند و اراده حق بر عصمت و طهارت آنان از هر گونه كژى و پليدى تعلق گرفته است ؛ از اين رو ، وجود مباركشان مظهر تمامى ارزشها و كمالات نفسانى و فضائل اخلاقى است . اگر قرآن ، پيامبر گرامى اسلام را به داشتن « خلق عظيم » مىستايد ، بدون شك جانشينان آن حضرت نيز - به حكم عقل و نقل - از اين كوثر ، سيراب گشته و بر قلّه « خلق عظيم » محمّدى ( ص ) ره يافته‌اند . آنان قبل از آنكه پيروان خود را به آراستگى بر خلق و خوى انسانى ، و دورى از رذيلتهاى اخلاقى فرا بخوانند ، خود در حدّ اعلا به اخلاق اسلامى آراسته بودند ، و از آنچه مردم را از آن باز مىداشتند دورى مىگزيدند ، و اين مطلب را بارها در سخنان خود گوشزد مىكردند . « 1 » \r\nاگر امام صادق ( ع ) به پيروان خود توصيه مىكند :\r\n« كوُنوُا دُعاةً لِلنَّاسِ بِغَيْرِ الْسِنَتِكُمْ لِيَرَوْا مِنْكُمُ الْوَرَعَ وَ الْاجْتِهادَ وَ الصَّلاةَ وَالْخَيْرَ ؛ فَانَّ ذلِكَ داعِيَةٌ . » « 2 » \r\nبا غير زبانتان دعوت كنندهء مردم ( به سوى حق ) باشيد ، تا آنان از شما ورع ، كوشش ،\r\n\r\n","description":"","footnote":" ( 1 ) - به عنوان نمونه حضرت على ( ع ) در سخنى خطاب به مردم مىفرمايد : « ايُّهَا النَّاسُ ! انى وَاللَّهِ ما احُنُّكُمْ عَلى طاعَةٍ الّا وَ اسْبِقُكُمْ الَيْها وَ لا انْهيكُمْ عَنْ مَعْصِيَةٍ الّا وَ اتَناهى قَبْلَكُمْ عَنْها ( نهج البلاغه ، فيض الاسلام ، خ 174 ، ص 566 ) مردم ! سوگند به خدا ، شما را به طاعتى ترغيب نمىكنم ، مگر آنكه خودم پيش از شما به آن مىپردازم ؛ و شما را از معصيتى برحذر نمىدارم ، مگر آنكه خود ، زودتر از شما از آن دورى مىگزينم .  ( 2 ) - كافى ، ج 1 ، ص 78 . ","page_name":" 22 ","page_number":18},
  {"content":"\r\n . \r\n","description":"","footnote":"","page_name":" 23 ","page_number":19},
  {"content":"\r\n . \r\n","description":"","footnote":"","page_name":" 24 ","page_number":20},
  {"content":"\r\n . \r\n","description":"","footnote":"","page_name":" 25 ","page_number":21},
  {"content":"\r\n . \r\n","description":"","footnote":"","page_name":" 26 ","page_number":22},
  {"content":"\r\n . \r\n","description":"","footnote":"","page_name":" 27 ","page_number":23},
  {"content":"\r\n\r\nنماز و كار خير را ببينند و اين ، دعوت كنندهء ( آنها به سوى حق ) است .\r\nبدون شك ، خود آن حضرت بيش از پيروانش به اين روش پايبند بوده است .\r\nبا توجه به اين مقدمه ، آنچه در اين درس تحت عنوان اخلاق فردى و اجتماعى امام صادق ( ع ) مورد اشاره قرار مىگيرد ، نمونه‌ها و قطره‌هايى از درياى بيكران « خلق عظيم » پيامبر گونهء آن حضرت است كه به اقتضاى شرايط زندگى آن بزرگوار در برخورد با جريانات و افراد گوناگون براى ما آشكار شده است .\r\n\r\nالف - اخلاق فردى\r\n\r\n1 - عبادت و بندگى خدا\r\nشناخت عميق امام صادق ( ع ) از مقام ربوبى حق تعالى ، او را در ميدان عمل به عبادتى گسترده و خالصانه وامىداشت ؛ چرا كه خداوند مىفرمايد :\r\n« انَّما يَخْشَى اللَّهَ مِنْ عَبادِهِ الْعُلَماءُ » « 1 » \r\nاز ميان بندگان خدا ، تنها دانشمندان از خدا مىترسند .\r\nآن حضرت ، مصداق كامل اين آيه شريفه در عصر خود ، و چهره بى نظير عارفان مقام ربوبى و عابدان ساحت مقدسش بود . اعتراف دانشمندان و شخصيّتهاى معاصر امام ( ع ) دربارهء مقام عبادت و بندگى آن حضرت و مشاهدات آنان در اين زمينه - با آنكه به يقين مىتوان گفت هيچكدام از آنان به مقام عبوديت آن گرامى پى نبرده‌اند - ما را تا حدّى به شناخت اين ويژگى امام ( ع ) رهنمون مىسازد . مالك بن انس ، پيشواى مذهب مالكىمىگويد :\r\nجعفر بن محمّد مردى بود كه در زندگىاش از يكى از سه خصلت بيرون نبود ؛ يا روزه بود ، يا نماز مىگزارد ، و يا در حال ذكر گفتن بود ؛ و او از عابدان عظيم الشأن و زاهدان بزرگى بود كه از خدا مىترسند . . . يك سال در سفر حج همراه اوبودم ؛ هنگامى كه\r\n\r\n","description":"","footnote":" ( 1 ) - فاطر ، آيهء 28 . ","page_name":" 28 ","page_number":24},
  {"content":"\r\n\r\nمركبش به ميقات رسيد ، تا مىخواست « تلبيه » « 1 »  بگويد ، صدايش در حلقوم مىبريد و نزديك بود از مركب بر زمين افتد . عرض كردم اى پسر رسول خدا ؛ ناگزير از گفتن « تلبيه » هستيد !\r\nفرمود : اى پسر ابو عامر ! چگونه جسارت كنم و « لَبَّيْكَ الَّلهُمَّ لَبَّيْكَ » بگويم در حالى كه بيم دارم خداوند در پاسخ بفرمايد : « لا لَبَّيْكَ وَ لا سَعْدَيْك ؟ « 2 »  »\r\nابوالفتح ارْبَلى مىگويد :\r\n. . . امام صادق ( ع ) وجود مباركش را بر عبادت پروردگار نهاد و آن را بر طاعت و زهد و كناره‌گيرى از دنيا واداشت و همواره به ذكر و شب‌زنده دارى و نماز و عبادت مشغول بود . « 3 » \r\nامام صادق ( ع ) به هنگام نماز و تلاوت آيات الهى چنان حالى پيدا مىكرد كه گويى با خدا به طور مشافهه و حضورى گفتگو مىكند . در روايتى آمده است :\r\nامام صادق ( ع ) يك بار در نماز و در حالى كه قرآن تلاوت مىكرد ، بيهوش شد . چون به هوش آمد ، از او پرسيدند : چه عاملى باعث شد كه چنين حالى پيدا كنيد ؟ امام ( ع ) در پاسخ ، سخنى به اين مضمون فرمود كه من پيوسته آيات قرآن را تكرار مىكردم تا آنكه حالى به من دست داد كه احساس كردم آنها را از خداوند مشافهةً مىشنوم . « 4 » \r\n\r\n2 - زهد و بى علاقگى نسبت به دنيا\r\nآن آگاهى و شناختى كه امام صادق ( ع ) را به عبادت الهى و ايجاد انس و ارتباط تنگاتنگ با معبود و لقاى او وامىداشت ، او را نسبت به جلوه‌ها و مظاهر فريبندهء دنياو مناصب آن نيز بىعلاقه و بى رغبت مىكرد .\r\n\r\n","description":"","footnote":" ( 1 ) - تلبيه عبارت است از گفتن : لَبَّيْكَ اللَّهُمَّ لَبَّيْكَ . . . به هنگام احرام .  ( 2 ) - بحار الانوار ، ج 47 ، ص 16 .  ( 3 ) - الامام الصادق و المذاهب الاربعة ، ج 1 ، ص 55 .  ( 4 ) - بحار الانوار ، ج 47 ، ص 58 . ","page_name":" 29 ","page_number":25},
  {"content":"\r\n\r\nحقيقت زهد عبارت است از روى گرداندن و اعراض از دنيا با تمام وجود و نداشتن دلبستگى به آن و مظاهر و مناصبش ؛ و به تعبير بعضى از روايات ، حدّ و مرز زهد همان است كه قرآن بيان كرده است .\r\n« لِكَيْلا تَأْسَوْا عَلى مافاتَكُمْ وَ لا تَفْرَحوُا بِما آتيكُمْ » « 1 » \r\nبراى آنچه از دست داده‌ايد تأسف نخوريد و به آنچه به شما داده است دلبسته و شادمان نباشيد .\r\nمسألهء شناخت ماهيّت دنيا و مناصب و مظاهر آن و نيز ماهيت آخرت و نعمتهاى ارزنده و جاويد آن در مقايسه با دنيا ، نقشى مؤثر و اساسى در گرايش و دلبستگى انسان به دنيا و يا اعراض و دلبستگى پيدانكردن به آن كه همان مفهوم زهد است ، دارد . و از آنجا كه امامان ، از جمله امام صادق ( ع ) بالاترين و عميقترين شناخت را از ماهيّت دنيا و آخرت و نعمتها و لذّتهاى مادى و معنوى دنيوى و اخروى دارند ، بالاترين مرتبهء زهد را نيز دارا مى باشند ؛ از اين رو ، تنها در حدّ ضرورت و كمك گرفتن از آن براى دستيابى به مقام قرب و رضوان الهى از دنيا بهره مىجستند .\r\nبراى شناخت مقام زهد پيشواى ششم ( ع ) علاوه بر اين اصل اساسى و كلّى كه در مورد همهء امامان صادق است ، دو راه ديگر نيز وجود دارد : نخست ، سيره عملى آن حضرت و ديگرى سخنان ارزشمندى كه در اين ارتباط بيان داشته است ، چه آنكه از ديدگاه ما سخنان آن بزرگواران در موضوعى بيانگر چگونگى رفتار و جهت‌گيرى عملى آنان در آن موضع است ؛ همچنانكه عمل آنان تفسير عينى سخنان ايشان است .\r\nدر سيرهء امام صادق ( ع ) آمده است كه آن حضرت در زير لباسهايش پيراهنى زبر و خشن مىپوشيد و روى آن يك جبّهء پشمين و بر روى آن ، پيراهنى زبر بر تن مىكرد . و وقتى علت اين كار را از او پرسيدند ، حضرتش تأسى به سيره نياكان خود را مطرح كرد و\r\n\r\n","description":"","footnote":" ( 1 ) - حديد ، آيهء 23 . ","page_name":" 30 ","page_number":26},
  {"content":"\r\n\r\nفرمود :\r\nپدرم محمد بن على و جدّم على بن حسين عليهماالسّلام لباس پشمين مىپوشيدند .\r\nآنان به هنگام ايستادن براى نماز ، خشن‌ترين و زبرترين لباسهايشان را بر تن مىكردند ؛ ما نيز چنين مىكنيم . « 1 » \r\nدر سخنان آن حضرت در اين زمينه آمده است :\r\n« مَنْ زَهَّدَ فِى الدُّنْيا اثْبَتَ اللَّهُ الْحِكْمَةَ فى قَلْبِه وَ انْطَقَ بِها لِسانَهُ وَ بَصَّرَهُ عُيُوبَ الدُّنْيا ؛ داءَها وَ دَواءَها وَ اخْرَجَهُ مِنَ الدُّنْيا سالِماً الى دارِ السَّلامِ . » « 2 » \r\nهر كس در دنيا زهد ورزد ، خداوند حكمت را در دل او جايگزين و زبانش را بدان جارى مىكند ، و عيبهاى دنيا ؛ دردها و درمانهايش را به وى مىنماياند ، و او را سالم به سوى « دار السّلام » خارج مىكند .\r\nو نيز فرمود :\r\n« جُعِلَ الْخَيْرُ كُلُّهُ فى بَيْتٍ وَ جُعِلَ مَفاتِحُهُ الزُّهْدَ فِى الدُّنْيا . » « 3 » \r\nتمامى خير در اتاقى نهاده و كليدهاى آن را زهد و بىعلاقگى به دنيا قرار داده‌اند .\r\n\r\n3 - رضا و تسليم در برابر حق\r\nتسليم در برابر حق تعالى ، نشانهء كمال عبوديّت است . از اين رو از امام صادق ( ع ) چنين نقل شده است :\r\n« رَأْسُ طاعَةِ اللَّهِ الصَّبْرُ وَ الرِّضا عَنِ اللَّهِ فيما احَبَّ الْعَبْدُ ، اوْ كَرِهَ » « 4 » \r\nبالاترين درجهء طاعت و بندگى خدا ، پايدارى و خشنودى از خداست ، در آنچه كه مورد تمايل و علاقهء بنده است ، يا آنچه كه مورد كراهت و ناخشنودى اوست .\r\n\r\n","description":"","footnote":" ( 1 ) - كافى ، ج 6 ، ص . 45 .  ( 2 ) - همان مدرك ، ج 2 ، ص 128 .  ( 3 ) - همان مدرك .  ( 4 ) - همان مدرك ، ص 60 . ","page_name":" 31 ","page_number":27},
  {"content":"\r\n\r\nانسان وقتى به قضاى الهى راضى و در برابر مشيّت و فرمان او تسليم باشد ، تهيدستى و بىنيازى ، خوشى و گرفتارى ، زندگى و مرگ ، عزّت و ذلّت ، سلامتى و بيمارى و . . . همه را از خدا مىداند و هيچگاه لب به اعتراض و شكوه نمىگشايد . « قتيبهء اعشى » مىگويد :\r\nبراى عيادت فرزند بيمار امام صادق ( ع ) به محضر آن حضرت مشرف شدم . امام ( ع ) را در حالى كه اندوهگين بود بر در خانه ديدم . عرض كردم : جانم فدايت ، حال كودك چگونه است ؟ فرمود : همانگونه است كه بود ( و همچنان وخيم است ) . آنگاه به اندرون رفت و پس از ساعتى درنگ ، با چهره‌اى تابناك كه آثار افسردگى و اندوه از آن زايل شده بود ، به سوى ما باز گشت .\r\nمن ( با مشاهده چهره شادمان امام ( ع ) ) اميدوار شدم كه حال كودك بهبود يافته است ؛ از اين رو ، دوباره حال كودك را پرسيدم . فرمود : در گذشت . عرض كردم : فدايت شوم ، زمانى كه كودك زنده و بيمار بود شما اندوهگين بوديد ؛ اينك كه مرده است ، شما را بر غير حال نخستين مىبينم ، علّت آن چيست ؟ فرمود : ما خاندانى هستيم كه پيش از وقوع مصيبت بيتابى مىكنيم ؛ ولى چون امر الهى تحقق پذيرد به قضاى خدا خشنود و تسليم فرمان او هستيم . « 1 » \r\n\r\nب - اخلاق اجتماعى\r\nامام صادق ( ع ) به اخلاقيّات اجتماعى نيز عنايتى ويژه داشت و سيره و رفتارش در اين زمينه الگوى ديگران بود . رفتارهاى اجتماعى امام صادق ( ع ) همچون بخشش به نيازمندان ، بردبارى در برابر برخوردهاى نادرست ناآگاهان ، مهربانى و عطوفت ، مواسات و دلسوزى نسبت به مردم ، از مهمترين و عمومىترين راههاى ارتباط امّت اسلامى با آن حضرت بود كه در جذب آنان به مكتب امامت و علاقه‌مندى به خاندان پيامبر ( ص ) نقش مهمّى داشت . در اينجا به نمونه‌هايى از اخلاق اجتماعى پيشواى ششم اشاره مىكنيم .\r\n\r\n","description":"","footnote":" ( 1 ) - كافى ، ج 3 ، ص 225 و بحار الانوار ، ج 47 ، ص 49 . ","page_name":" 32 ","page_number":28},
  {"content":"\r\n\r\n\r\n1 - جود و بخشش\r\nبخششهاى امام صادق ( ع ) به نيازمندان را به دو بخش مىتوان تقسيم كرد :\r\nبخششهاى آشكار و بخششهاى پنهانى . امام ( ع ) در موضوع بخشش ، همواره عالىترين مرحلهء آن - كه بخشش تا حدّ بىنيازى طرف باشد - را بر مىگزيد .\r\nنيازمندى از امام صادق ( ع ) تقاضاى كمك كرد . امام ( ع ) به خدمتكارش فرمود : نزد تو چقدر پول است ؟ عرض كرد : چهار صد درهم . فرمود : آن را به وى بده . فرد نيازمند مبلغ را گرفت و پس از سپاس از امام رفت . ( هنوز چند قدمى نرفته بود كه ) امام به خدمتكارش دستور داد او را باز گرداند . نيازمند عرض كرد : سرور من ، از شما كمك خواستم ، شما هم اجابت كرديد ؛ پس دوباره مرا به چه منظور فرا خوانديد ؟ امام ( ع ) فرمود : رسول خدا ( ص ) فرموده است : « بهترين صله و بخشش آن است كه طرف را بىنياز كند . » و ما تو را ( با اين بخششمان ) بىنياز نكرديم . بيا اين نگين انگشترى را بگير ( و دقت كن ) كه براى آن ده هزار درهم داده‌ام ؛ به هنگام نيازمندى آن را به همين قيمت به فروش . « 1 » \r\nبخش عمده‌اى از بخششهاى امام صادق ( ع ) را بخششهاى شبانه و پنهانى تشكيل مىداد . « هشام بن سالم » مىگويد :\r\nروش امام صادق ( ع ) اين بود كه چون پاسى از شب مىگذشت ، مقدارى پول برمىداشت و كيسه‌اى نان و گوشت بر دوش مىگرفت و براى نيازمندان مدينه مىبرد و ميان آنان تقسيم مىكرد ؛ بدون آنكه او را بشناسند . چون امام ( ع ) در گذشت و اين كمكها قطع شد ، مردم دانستند كه آن كه به آنان كمك مىكرد ، امام صادق ( ع ) بوده است . « 2 » \r\n« ابو جعفر خثعمى » مىگويد :\r\n\r\n","description":"","footnote":" ( 1 ) - بحار الانوار ، ج 47 ، ص 61 .  ( 2 ) - همان مدرك ، ص 38 . ","page_name":" 33 ","page_number":29},
  {"content":"\r\n\r\nامام صادق ( ع ) كيسه‌اى محتوى پنجاه دينار به من داد و فرمود آن را به فلان مرد هاشمى بده و اعلان نكن كه من آن را داده‌ام . من نزد او رفتم ( و آن مبلغ را به وى دادم ) . آن مرد آن را گرفت و ضمن تشكر گفت : اين كمك از ناحيهء چه كسى است كه هر چند مدت يك بار براى ما مىفرستد و ما در پرتو آن تا سال ديگر زندگى خود را اداره مىكنيم ؟ در حالى كه امام صادق با آنكه وضع مالىاش خوب است ، هيچ گونه كمكى به ما نمىكند ! « 1 » \r\n\r\n2 - بردبارى و گذشت\r\nامام صادق ( ع ) بدى افراد را با چشم پوشى و گذشت و حتّى احسان و نيكى پاسخ مىداد . دشمنان خاندان رسالت ، و حتى در بعضى موارد ، دوستان و خويشان نادان ، به امام ( ع ) جسارت كرده با تندى و كينه توزى با وى رو به رو مىشدند . ولى امام ( ع ) به جاى مقابله به مثل ، به نماز مىايستاد و پس از نماز براى آنان دعا مىكرد و از خداوند مىخواست آن شخص را در برابر عمل ناروايش مؤاخذه نكند و او را به سبب ستمى كه در حقّ امام ( ع ) رواداشته اشت ، گرفتار نسازد . « 2 » \r\nروزى امام ( ع ) خدمتكار خود را به دنبال كارى فرستاد . ولى او دير كرد . امام چون چنين ديد ، به دنبال او رفت ، او را ديد كه در گوشه‌اى به خواب رفته است . بر بالين او نشست و به باد زدنش مشغول شد و چون بيدار شد فرمود : فلانى ! به خدا سوگند ، اين حقّ تو نيست كه هم شب بخوابى و هم روز ، شب براى تو باشد و روز براى ما . « 3 » \r\nو نيز نقل شده است كه امام ( ع ) خانواده خود را از رفتن به پشت بام نهى كرده بود .\r\nروزى وارد خانه شد ، ديد يكى از كنيزانش كه مربّى فرزندانش نيز بود ، در حالى كه بچه‌اى را در بغل دارد از نردبان بالا مىرود . تا چشم كنيز به امام افتاد ، از نافرمانى كه كرده بود بر خود لرزيد و كودك از آغوشش بر زمين افتاد و مرد .\r\n\r\n","description":"","footnote":" ( 1 ) - بحار الانوار ، ج 47 ، ص 54 و مناقب ، ابن شهر آشوب ، ج 4 ، ص 273 .  ( 2 ) - الامام الصادق ، مظفر ، ص 230 .  ( 3 ) - كافى ، ج 2 ، ص 112 و مناقب ، ابن شهر آشوب ، ج 4 ، ص 274 . ","page_name":" 34 ","page_number":30},
  {"content":"\r\n\r\nامام ( ع ) با مشاهدهء اين صحنه ، رنگ از رخسارش پريد . وقتى علت آن را پرسيدند ، فرمود : مرگ كودك باعث اضطراب و دگرگونى رنگ چهره من نشد ، بلكه اضطراب من به جهت ترس و وحشتى است كه آن كنيز از من به دل گرفت . سپس براى جبران اين ترس ، كنيز را آزاد كرد و دو بار به وى فرمود : ناراحت مباش ، تو مقصّر نيستى . « 1 » \r\n\r\n3 - مواسات و دلسوزى نسبت به مردم\r\nامام صادق ( ع ) ميوه شجره طيّبهء رسالت و از سلالهء پاك پيامبر « رحمةً للعالمين » است . از اين رو ، همچون جدّ بزرگوارش ، رسول خدا ( ص ) نسبت به امّت بسيار مهربان و دلسوز بود وسعى مىكرد در سختيها و تنگدستيها در كنار مردم و از نظر زندگى همسان با آنان باشد .\r\nزمانى مدينه دچار گرانى و كمبود ارزاق عمومى شد . امام صادق ( ع ) از خدمتكار خود « معتّب » پرسيد :\r\n- چه مقدار مواد غذايى داريم ؟\r\n- به اندازه نياز چندين ماه .\r\n- همه را ببر و به فروش .\r\n- در مدينه مواد غذايى ناياب است .\r\n- به فروش .\r\nمعتب مىگويد : چون همه را فروختم ، امام ( ع ) فرمود : اينك همچون ديگر مردم روز به روز ( و به مقدار نياز همان روز ) خريد كن . و افزود : اى معتّب ! خوراك روزانهء خانواده ما را نيمى از جو و نيمى از گندم قرار بده ؛ زيرا گر چه خداوند مىداند كه من توانايى آن را دارم كه همه را از گندم فراهم كنم ، ليكن دوست دارم خداوند مرا در موضعى ببيند كه اندازه‌گيرى معيشت را به نحو نيكويى رعايت كرده باشم . « 2 » \r\nامام صادق ( ع ) كه از دسترنج خود ، زندگىاش را اداره مىكرد ، زمانى كه عيالمند شده بود به خدمتكار خود « مصادف » هزار دينار داد و فرمود : براى تجارت آماده\r\n\r\n","description":"","footnote":" ( 1 ) - مناقب ، ابن شهر آشوب ، ج 4 ، ص 375 .  ( 2 ) - كافى ، ج 5 ، ص 166 و بحار الانوار ، ج 47 ، ص 59 . ","page_name":" 35 ","page_number":31},
  {"content":"\r\n\r\nعزيمت به كشور مصر باش كه اهل و عيال من زياد شده‌اند .\r\n« مصادف » با پول امام ( ع ) كالايى خريد و همراه ديگر بازرگانان به سوى مصر حركت كرد . نزديك مصر ، با كاروان ديگرى كه از شهر بيرون مىآمد رو به رو گشتند و از آنان از موقعيت كالاى خود در مصر پرس و جو كردند . آنان گفتند : اين كالا در شهر ناياب است .\r\nبازرگانان با يكديگر پيمان بستند و سوگند ياد كردند كه كالاى خود را به كمتر از يك دينار سود در هر دينار نفروشند .\r\nبازرگانان ، كالاى خود را به فروش رسانده به مدينه بازگشتند . « مصادف » خدمت امام صادق ( ع ) رسيد و در حالى كه دو كيسه ، هر كدام حاوى هزار دينار ، همراه خود داشت ، عرض كرد : فدايت شوم ، اين سرمايه ؛ اين هم سود آن !\r\nامام ( ع ) فرمود : اين سود بسيار زياد است ، چه كرديد كه اين همه سود برديد ! ؟\r\n« مصادف » داستان را تعريف كرد . امام ( ع ) با ناراحتى فرمود : سبحان اللّه ! سوگند مىخوريد كه بر مسلمانان اجحاف كنيد و براى يك دينار ، يك دينار سود بگيريد ! ؟\r\nسپس يكى از دو كيسه را برداشت و فرمود : اين سرمايهء من ، و ما نيازى به اين سود نداريم و افزود : اى مصادف ! با شمشير ، رو در روى يكديگر قرار گرفتن آسانتر است از به دست آوردن روزى حلال ! « 1 » \r\n\r\n","description":"","footnote":" ( 1 ) - ر . ك : بحار الانوار ، ج 47 ، ص 59 . لازم به ياد آورى است كه سودى كه مصادف در اين تجارت به دست آورده بود ، هر چند از نظر قواعد اوليّه فقهى حرام نبوده است ، ليكن از ديد امام صادق ( ع ) كه خواهان گسترش روحيّه مساوات و اخوّت اسلامى - بويژه در دوران سختى و تنگدستى مردم - در ميان پيروان خود بود ، با روح اخوّت و برادرى و جوانمردى سازگارى نداشت ؛ از اين رو ، امام ( ع ) اين اقدام سود جويانه و غير منصفانهء بازرگانان را نكوهش كرده آن را - به كنايه - كسبى غير مشروع قلمداد كرد . ","page_name":" 36 ","page_number":32},
  {"content":"\r\n\r\nخلاصه\r\nامام صادق ( ع ) چون جدّش رسول خدا ( ص ) مظهر « خلق عظيم » و وجود مباركش مجمع فضائل و مكارم اخلاقى فردى و اجتماعى بود .\r\nاو در بندگى خدا يگانهء عصر خود بود . اعتراف دانشمندان و شخصيتهاى برجستهء معاصر آن حضرت در اين زمينه گواه اين حقيقت است .\r\nامام صادق ( ع ) :\r\n- در زهد و بىعلاقگى به دنيا نيز مقامى و الا داشت . در زير لباسهايش پيراهنى زبر و خشن مىپوشيد و در اين كار به پدران بزرگوار خود تأسى مىجست .\r\n- در همه امور ، بويژه به هنگام مواجه شدن با مصيبت ، تسليم حق تعالى بود و همه چيز را از او و به اراده و مشيّت او مىدانست .\r\n- سرچشمهء جود و بخشش بود و به صورت آشكار و پنهان به نيازمندان كمك مىكرد .\r\n- بسيار بردبار و با گذشت بود و بدى افراد را با چشم پوشى و گذشت و در بعضى موارد با احسان و نيكى پاسخ مىداد .\r\n- نسبت به عموم مردم بسيار مهربان و دلسوز بود و سعى مىكرد در سختيها و به هنگام تنگدستى مردم در كنار آنها و از نظر زندگى و خورد و خوراك همسان با آنان باشد .\r\nپرسش\r\n1 - درباره عبادت امام صادق ( ع ) ، مالك بن انس چه اظهار نظرى كرده است ؟\r\n2 - حقيقت زهد چيست و قرآن چگونه آن را تبيين كرده است ؟\r\n3 - براى مقام رضا و تسليم امام صادق ( ع ) يك نمونه ذكر كنيد .\r\n4 - يك نمونه از بخششهاى پنهانى امام صادق ( ع ) را ذكر كنيد .\r\n5 - چرا امام صادق ( ع ) - با آنكه خود دستور داده بود « مصادف » با سرمايهء آن حضرت به تجارت بپردازد - سود حاصله از تجارت وى را نپذيرفت ؟\r\n\r\n","description":"","footnote":"","page_name":" 37 ","page_number":33},
  {"content":"\r\n . \r\n","description":"","footnote":"","page_name":" 38 ","page_number":34},
  {"content":"\r\n\r\n\r\nدرس سوم : فضائل و كمالات نفسانى\r\nانسانهاى شايسته و برگزيدهء خدادر پرتو شناخت مقام ربوبى حق و بندگى خالصانه او ، مدارج رشد و كمال را طى كرده و به اوج قله عبوديت ره پيدا مىكنند . شناخت و عبادت ، به عنوان سازنده‌ترين مكتب تربيتى ، فكر و انديشه انسان را بيدار مىكند ؛ گرد و غبار گناه را از چهره جان او مىشويد وچشمه هاى زلال حكمت را بر زبانش جارى مىكند و در نهايت ، بينش به وى عطا مىكند كه در پرتو نور آن ، حقايق اشياء را آنگونه كه هست مى بيند .\r\nانسان بر اثر بندگى خالصانه پروردگار ، به مقام قرب و رضوان الهى مىرسد و شايستگى آن را پيدا مىكند كه خدايش او را بر اسرار پشت پرده آگاه سازد ؛ آنچنان كه قرآن مىفرمايد :\r\n« عالِمُ الْغَيْبِ فَلا يُظْهِرُ عَلى غَيْبِهِ احَداً الّا مَنِ ارْتَضى مِنْ رَسوُلٍ . » « 1 » \r\nداناى غيب اوست و هيچ كس را بر اسرار غيبش آگاه نمىسازد ، مگر رسولانى كه آنان را برگزيده است .\r\nانسان برگزيده ، در سايه عبادت به مقامى مىرسد كه اگر خدا را بخواند ، خدايش پاسخ رد به او نخواهد داد ، چرا كه خود فرموده است :\r\n\r\n","description":"","footnote":" ( 1 ) - جن ، آيات 26 - 27 . ","page_name":" 39 ","page_number":35},
  {"content":"\r\n\r\n« وَ اذا سَأَلَكَ عِبادِى عَنى فَانى قَريبٌ اجِيبُ دَعْوَةَ الدّاعِ اذا دَعانِ . » « 1 » \r\nو هنگامى كه بندگان من از تو در باره من سؤال كنند ، ( بگو : ) من نزديكم ، دعاى دعاكننده را به هنگامى كه مرا مىخواند ، پاسخ مىگويم .\r\nامام صادق ( ع ) از عميق ترين و بالاترين مرتبه شناخت و بلندترين مرتبه عبوديت حق برخوردار و از مصاديق بارز « رَضِىَ الّلهُ عَنْهُمْ وَ رَضوُا عَنْهُ » « 2 »  بود ؛ بنابراين جاى شگفت نيست اگر نزد پروردگارش « مستجاب الدعوه » باشد و يا وجودش مظهر كراماتى باشد كه ديگران از ابراز آن ناتوانند ؛ و يا از راز دل افراد و اخبار و رويدادهاى آينده مطلع باشد . چه اينكه اينها - در مقابل مقام لقا و رضوان « الّله » « 3 »  - پاداش اندكى است كه خداوند به بندگان شايسته و برگزيده خود مىدهد .\r\nدر گفتگويى كه ميان امام جواد ( ع ) و عمربن فرج رُخّجى در باره آگاهى آن حضرت از اندازه و وزن آب دجله روى داده منشأ اين كرامتها همان مقام عبوديت و كرامت نفسانى امام ( ع ) دانسته شده است . عمربن فرج مىگويد :\r\nبه امام جواد ( ع ) در حالى كه در كنار دجله بوديم عرض كردم : شيعيان شما مدعى هستند كه شما از اندازه و وزن آب دجله آگاهى داريد ؟ امام ( ع ) فرمود : آيا خداوند توانايى دارد كه اين دانش را به پشه اى از آفريده هاى خود بدهد يا نه ؟\r\nعرض كردم : بلى ، خداوند قادر است . فرمود : من نزد خدا گرامى تر از پشه و از بسيارى از آفريده هايش هستم . « 4 » \r\nپس از اين مقدمه كوتاه ، به گوشه هايى از فضائل وكمالات نفسانى امام صادق ( ع ) اشاره مىكنيم .\r\n\r\n","description":"","footnote":" ( 1 ) - بقره ، آيه 186 .  ( 2 ) - مائده ، آيه 19 .  ( 3 ) - خداوند در آيه 72 از سوره تو به بعضى از نعمتهايى را كه در آخرت به بندگانش خواهد داد ياد آور شده و در پايان مىفرمايد : « وَرِضْوانُ مِنَ اللَّهِ اكْبَرُ ذلِكَ هُوَ الْفَوْزُ الْعَظيم » خشنودى و رضاى الهى ( از همه نعمتهاى او ) بر تراست و اين است آن پيروزى بزرگ .  ( 4 ) - الانوار البهيه ، ص 219 . ","page_name":" 40 ","page_number":36},
  {"content":"\r\n\r\n\r\nاستجابت دعا\r\nاز جمله موهبتهايى كه خداوند به بندگان بر گزيده‌اش همچون پيامبران عنايت كرده استجابت دعاى آنان است . قرآن كريم در چندين آيه « 1 »  به اين مسأله تصريح كرده است به عنوان نمونه در باره حضرت نوح مىفرمايد :\r\n« وَ نوُحاً اذْ نادى مِنْ قَبْلُ فَاسْتَجَبنا لَهُ فَنَجَّيْناهُ وَ اهْلَهُ مِنَ الْكَرْبِ الْعَظيمِ » « 2 » \r\nو نوح را ( به ياد آور ) هنگامى كه پيش از آن ( زمان ، پروردگار خود را ) خواند . ما دعاى او را مستجاب كرديم ؛ و او و خاندانش را از اندوه بزرگ نجات داديم .\r\nامامان عليهم السلام نيز از اين موهبت الهى بر خوردار بودند . مورخان وسيره نويسان بر « مستجاب الدعوه » بودن امام صادق ( ع ) تصريح كرده‌اند . « 3 »  به عنوان نمونه ، محمد بن على صبان شافعى مىنويسد :\r\nامام صادق ( ع ) مستجاب الدعوه بود . هرگاه از خداوند چيزى درخواست مىكرد ، هنوز دعايش به پايان نرسيده و از جايش بر نخاسته بود كه خواسته اش بر آورده مىشد . « 4 » \r\nاينك نمونه ها از استجابت دعاى آن حضرت .\r\nمنصور ، خليفه عباسى بارها امام ( ع ) را احضار كرد و هر بار تصميم به آزار يا قتل آن حضرت گرفت . يك بار تصميم جدى بر قتل امام گرفت و به ربيع ، دربان خود سفارش كرد كه هرگاه من دست بر دستم زدم تو او را بكش . ولى وقتى امام ( ع ) بر او وارد شد از آن حضرت تجليل كرد و به ربيع دستور داد پيشواى ششم را با احترام به مدينه باز گرداند . اين تغيير روش منصور ، معلول دعاى امام ( ع ) بود كه از خداوند خواست شر وى را از حضرتش دفع كند . خداوند نيز اجابت كرد . « 5 » \r\n\r\n","description":"","footnote":" ( 1 ) - ر . ك : يوسف ، آيه 34 ؛ انبياء آيه 84 ، 88 ، و 90 ؛ شعرا ، آيه 170 و صافات ، آيه 76 .  ( 2 ) - انبياء آيه 76 .  ( 3 ) - ر . ك : الكواكب الدريه ، ج 1 ، ص 94 ، جوهرة الكلام ، ص 138 و لواقع الانوار ، ص 33 به نقل : الامام الصادق ، مظفر ، ص 249 .  ( 4 ) - اسعاف الراغبين ، ص 220 .  ( 5 ) - براى آگاهى از تفصيل جريان ، ر . ك : بحارالانوار ، ج 47 ، ص 162 و اثبات الهداة ، ج 3 ، ص 98 . ","page_name":" 41 ","page_number":37},
  {"content":"\r\n\r\nداوود بن على ، فرماندار مدينه ، يكى از ياران و خدمتگزاران امام صادق ( ع ) به نام « معلى بن خنيس » را به شهادت رسانيد . امام ( ع ) وقتى از جريان شهادت او آگاه شد ، به درون اتاقش رفت و شب را تا صبح به عبادت پرداخت . سپيده دم اين دعا از زبان آن حضرت شنيده شد :\r\n« يا ذَا الْقَوَةِ الْقَوِيَّةِ ، وَ ياذَالِمحالِ الشَّدِيدِ ، وَيا ذَا الْعِزَّةِ الَّتى كُلُّ خَلْقِكَ لَها ذَليل‌ٌاكْفِنا هذَا الطَّاغِيَةِ وَ انْتَقِمْ لَنا مِنْهُ . »\r\nاى صاحب قوت قدرتمند ، و اى صاحب عقوبت سخت ، و اى صاحب عزتى كه تمامى آفريده هايت در برابر آن ، خوار و ذليل است ؛ شر اين طاغوت را از ما دفع كن و انتقام ما را از او بگير !\r\nهنوز نيايش امام ( ع ) به پايان نرسيد بود كه صداى شيون از خانه داوود بلند شد و گفته شد كه وى ناگهان مرده است . « 1 » \r\nحكم بن عباس كلبى ، شاعر سر سپرده بنى اميه ، پس از شهادت « زيد بن على » شعرى در هجو وى با مضمون ذيل سرود :\r\nما زيد را بر چوبه دار زديم و هرگز نديده‌ام كه مهدى بر دار آويخته شود . و شما از روى سفاهت ، على ( عليه السلام ) را با عثمان مقايسه كرديد ، در حالى كه عثمان از على برتر و پاكتراست . « 2 » \r\nامام ( ع ) وقتى اين شعر را شنيد ، دست به دعا بر داشت و از خدا خواست كه حيوان درنده‌اى را بر او مسلط كند واو را به درد . از قضا بنى اميه او را براى ماموريتى به كوفه اعزام كردند . در راه ، شيرى بر او يورش برد و او را دريد و خورد . « 3 » \r\nاينها نمونه‌هايى از استجابت دعاى امام ( ع ) در حق دشمنان خدا و پيامبر ( ص ) بود .\r\nموارد فروان ديگرى از استجابت دعاى آن حضرت در حق دوستان خدا و ياران خود در كتابهاى تاريخ و حديث ثبت شده است كه به لحاظ محدوديت درس از ذكر آنها صرف\r\n\r\n","description":"","footnote":" ( 1 ) - ر . ك : الفصول المهمه ، ص 22 و ارشاد مفيد ، ص 273 .  ( 2 ) - اصل شعر چنين است :\r\n صَلَبْنا لَكُمْ زَيْداً عَلى جِذْعِ نَخْلَةٍ * وَ لَمْ ارَ مَهْدِيّاً عَلَى الْجِذْعِ يُصْلَبُ\r\nوَ قِسْتُمْ بِعُثْمانَ عَلِيّاً سَفاهَةً * وَ عُثْمانُ خَيْرٌ مِنْ عَلِىٍّ وَ اطْيَبُ \r\n ( 3 ) - ر . ك : كشف الغمه ، ج 2 ، ص 203 و مناقب ، ج 4 ، ص 234 . در مناقب ، نام شاعر حكيم بن عباس ذكر شده است . ","page_name":" 42 ","page_number":38},
  {"content":"\r\n\r\nنظر كرديم . « 1 » \r\n\r\nآگاهى از جهان غيب\r\nآگاهى از جهان عيب و احاطه بر آنچه در گذشته رخ داده و يا در آينده رخ خواهد داد ، و نيز آنچه در ضمير مردم نهفته است ، بالاصاله از آن خداست « 2 »  ليكن بر اساس آيات « 3 »  و روايات زيادى كه از معصومين رسيده است ، پيامبر و امامان عليهم السلام نيز به اذن خداوند ، با جهان غيب مرتبط هستند و اين موهبتى است كه پر وردگار ، بندگان بر گزيده خود را بدان اختصاص داده است . امام صادق ( ع ) در اين زمينه مىفرمايد :\r\n« اذا ارادَ الْامامُ انْ يَعْلَمَ شَيْئاً اعْلَمَهُ الَّلهُ ذلِكَ . » « 4 » \r\nوقتى امام اراده كند چيزى را بداند ، خداوند او را بدان چيز آگاه مىسازد .\r\nنمونه ها و موارد اخبار پيشوايان معصوم از مغيبات و علوم ما ورايى در لابه لاى كتب تاريخ و حديث آنقدر زياد است كه بيان همه آنها كتابى مستقل مىطلبد . مادر اين درس ، تنها به ذكر نمونه هايى از ارتباط پيشواى ششم با جهان غيب بسنده مىكنيم . بعضى از ابعاد و مصاديق اين ارتباط عبارت است از :\r\n\r\nالف - اخبار از رويدادهاى آينده\r\n1 - اخبار از به قدرت رسيدن عباسيان : در دوران حكومت بنى اميه ، روزى ابومسلم خدمت امام صادق ( ع ) رسيد و چون از نزد او بيرون رفت ، امام فرمود : اين مرد ، رهبر پرچمهاى سياهى است كه در خراسان بر افراشته خواهد شد .\r\nپيش بينى امام ( ع ) جامه عمل پوشيد وابومسلم در خراسان عليه حكومت بنى اميه قيام كرد . وى زمانى نزد امام آمد و به آن حضرت عرضه داشت : مردم را به سوى شما\r\n\r\n","description":"","footnote":" ( 1 ) - براى آگاهى از اين موارد به امالى شيخ طوسى ، مجلس 14 ، بحارالانوار ، ج 47 ، ص 63 ، 122 ، 143 و 152 و مناقب ج 4 ، ص 232 رجوع كنيد .  ( 2 ) - قرآن در سوره آل عمران ، آيه 5 مىفرمايد : « اِّنَ الّلهَ لايُخْفى عَلَيْهِ شَئْىِ فِى الْارْضِ وَ لا فِى السَّماءِ » يعنى : هيچ چيز درآسمان و زمين بر خدا مخفى نمىماند .  ( 3 ) - ر . ك : جّن ، آيه 26 و 27 .  ( 4 ) - كافى ، ج 1 ، ص 258 . ","page_name":" 43 ","page_number":39},
  {"content":"\r\n\r\nفراخوانده‌ام و گروه زيادى هم پاسخ مثبت داده‌اند . امام فرمود : حكومتى كه تو بدان اشاره مى كنى براى ما نا شدنى است تا زمانى كه فرزندان عباس ، آن را ملعبه و بازيچه خود قرار دهند .\r\nابومسلم ، نزد « عبدالله بن حسن » رفت و او را دعوت به قيام كرد . عبدالله پذيرفت . و در اين زمينه ؛ با امام صادق به مشورت پرداخت . امام ( ع ) در حالى كه كنار سفاح و منصور نشسته بود ، دست مباركش را بر دوش سفاح گذاشت و فرمود : نه به خدا سوگند ، ابتدا اين سلطنت مىكند سپس دست ديگر را بر شانه منصور نهاد و فرمود : فرزندان اين با حكومت بازى مىكنند ، سپس بر خاست و از مجلس بيرون رفت . « 1 » \r\n2 - اخبار از كشته شدن محمد و ابراهيم ، فرزندان عبدالله بن حسن : امام ( ع ) قتل آنان به دست منصور را بارها و به مناسبتهاى مختلف گوشزد كرد . روزى خطاب به پدر آنان فرمود :\r\nمنصور ، محمد را روى سنگهاى زيتون مى كشد و پس از آن برادرش ابراهيم را در كنار شط به قتل مى رساند ؛ در حالى كه سمهاى اسبش در آب قرار دارد . « 2 » \r\n3 - اخبار از زمان مرگ يا شهادت افراد : امام ( ع ) يك سال پيش از آنكه داوود بن على ، فرماندار مدينه شود و معلى بى خُنَيْس را به شهادت برساند ، تفصيل جريان به حكومت رسيدن وى و احضار معلى و به شهادت رساندن او را براى ابو بصير تعريف كرد . « 3 » \r\nاسحاق بن عمار از ياران خاص امام صادق ( ع ) مى گويد : به امام صادق عرض كردم :\r\nما سرمايه هايى داريم كه با آن تجارت مىكنيم و چون پراكنده و در دست اين و آن است بيم آن دارم كه اگر اتفاقى بيفتد سرمايه‌مان از دست برود . امام ( ع ) فرمود : در هر ماه ربيع ( از هر سال ) سرمايه خود را گردبياور ! و همانگونه كه امام ( ع ) پيش بينى كرد . بود ، وى در ماه ربيع در گذشت . « 4 » \r\nپيشواى ششم ( ع ) از ابوبصير حال ابوحمزه را پرسيد . گفت : وقتى از نزد او آمدم\r\n\r\n","description":"","footnote":" ( 1 ) - اثبات الوصيه ، ص 158 .  ( 2 ) - مقاتل الطالبيين ، ص 173 .  ( 3 ) - اثبات الهداة ، ج 3 ، ص 123 .  ( 4 ) - همان مدرك ، ص 112 و اعلام الورى ، ص 276 . ","page_name":" 44 ","page_number":40},
  {"content":"\r\n\r\nصحيح و سالم بود . فرمود : چون به نزد او رفتى سلام مرا به او برسان و به وى خبر بده كه فلان روز و فلان ساعت خواهد مرد . ابو بصير مى گويد : بر گشتم و نزد ابوبصير بودم تا آنكه ديدم درهمان روز و همان ساعت كه امام ( ع ) پيش بينى كرده بود ، در گذشت . « 1 » \r\n\r\nب - اخبار از رويدادهاى گذشته\r\nبعضى از حوادث و رويدادهايى در گذشته رخ داده بود كه جز انجام دهنده آن كسى از آنها مطلع نبود ولى امام ( ع ) از آنها خبر مى داد . اينك چند مورد .\r\nيكى از ياران امام ( ع ) به نام « ابو كهمس » مىگويد : وارد مدينه شده در خانه اى فرود آمدم . در آن خانه دختركى زيبا بود كه توجه مرا به خود جلب كرد . وقتى شب هنگام خواستم وارد خانه شوم ، آن دختر در را باز كرد . دست دراز كردم و سينه اورا گرفتم .\r\nصبح روز بعد خدمت امام صادق رسيدم . امام ( ع ) تا مرا ديد فرمود : اى ابوكهمس ! از گناهى كه ديشب مرتكب شدى توبه كن ! « 2 » \r\nبين يكى از ياران امام صادق ( ع ) به نام « مهزم » و مادرش مشاجره لفظى رخ داد و او با مادرش تندى كرد . « مهزم » روز بعد خدمت امام ( ع ) شرفياب شد . امام ( ع ) آغاز به سخن كرد و فرمود :\r\nاى مهزم ! چرا ديشب با مادرت ، خالده آنگونه تندى كردى ؟ مگر نمى دانى كه شكم او منزلى بوده كه تو در آن سكونت داشته اى و دامنش گهواره اى بوده كه تو در آن پرورش يافته اى و پستانش ظرفى بوده كه از آن شير نوشيده‌اى ؟ پس با او با تندى و خشونت رفتار مكن ! « 3 » \r\n\r\nج - اخبار از راز دل افراد\r\n\r\n","description":"","footnote":" ( 1 ) - اثبات الهداة ، ج 3 ، ص 102 .  ( 2 ) - همان مدرك .  ( 3 ) - همان مدرك . ","page_name":" 45 ","page_number":41},
  {"content":"\r\n\r\nامام صادق ( ع ) به اذن پروردگار از افكار و انديشه هاى پنهانى مردم آگاه بود . و وقتى از منشا اين آگاهى سؤال شد فرمود : با فراست و هشيارى ، سپس استناد كرد به آيهء شريفه قرآن :\r\n« انَّ فى ذلِكَ لَآياتٍ لِلْمُتَوَسِّمينَ . » « 1 » \r\nهمانا دراين ( سرگذشت ) نشانه هايى است براى هشياران .\r\nونيز سخن پيامبر ( ع ) كه فرمود :\r\n« اتَّقوُا فَراسَةَ الْمُؤْمِنِ فَانَّهُ يَنْظُرُ بِنوُرِ اللَّهِ . » « 2 » \r\nاز فراست و زيرگى مومن پروا داشته باشيد كه وى به نور خداوندى مىنگرد .\r\nدر صورتى كه مومن عادى چنين هشيارى و فراستى داشته باشد و به نور الهى بنگرد ، امام معصوم جاى خود دارد . در ذيل به نمونه‌هايى از اين كرامت امام ( ع ) اشاره مىكنيم .\r\nحسن بن موسى حناط مىگويد :\r\nهمراه جميل بن دراج و عايذ احمسى به قصد حج بيرون رفتيم . عايذ بين راه بارها مىگفت : من سؤالى از امام صادق دارم كه بايد از آن حضرت بپرسم . چون خدمت حضرت شرفياب شديم ، امام ( ع ) آغاز به سخن كرد و فرمود : كسى كه واجبات الهى را بجا آورد ، خداوند او را در برابراعمال مستحبى بازخواست نخواهد كرد . وقتى از نزد امام ( ع ) خارج شديم به عايزگفتيم : سؤال تو چه بود ؟ گفت : همان كه شنيديد . گفتيم چگونه ؟ گفت : چون من نمى توانم شبهابپا خيزم و نافله شب بخوانم ، بيم داشتم كه خداوند مرا بدين وسيله مواخذه كند و هلاك شوم . « 3 » \r\nزياد بن ابى حلال مى گويد :\r\nمردم در باره جابربن يزيد و روايات و كارهاى شگفت انگيز او ، دچار اختلاف شدند .\r\n\r\n","description":"","footnote":" ( 1 ) - حجر ، آيهء 75 .  ( 2 ) - اثبات الهداة ، ج 3 ، ص 93 .  ( 3 ) - همان مدرك ، ص 90 . ","page_name":" 46 ","page_number":42},
  {"content":"\r\n\r\nمن خدمت امام صادق ( ع ) شرفياب شدم و اراده كردم نظر آن حضرت را در باره جابر بپرسم . امام ( ع ) آغاز به سخن كرد و فرمود : خداوند جابربن يزيد جعفى را رحمت كند ؛ او در باره ما به حقيقت سخن مىگفت . « 1 » \r\n\r\nديگر كرامتها\r\nاز امام صادق ( ع ) بجز آنچه بر شمرديم - كرامتهاى ديگرى نيز ثبت شده است ، ازجمله :\r\nجميل مىگويد :\r\nنزد امام صادق ( ع ) بودم كه زنى وارد شد و ياد آور شد فرزندش را كه مرده و ملحفه اى روى آن كشيده بوده ، ترك كرده است . امام ( ع ) به وى فرمود : شايد نمرده باشد ، بر خيز و به خانه ات باز گرد ، غسل كن ، دو ركعت نماز بخوان و چنين دعا كن : « يا مَنْ وَهَبَهُ لى وَ لَمْ يَكُ شَيْئاً جَدِّدَ هِبَتَهُ لى » اى كسى كه او را به من بخشيده‌اى در حالى كه نيستى محض بود ، هم‌اكنون دوباره او را به من ببخش ! سپس او را تكان بده و كسى را از اين جريان مطّلع نساز . راوى مىگويد : آن زن چنين كرد ، فرزندش زنده شد و گريست . « 2 » \r\nابوبصير . يكى از ياران امام صادق ( ع ) كه نابينا بود مىگويد :\r\n( با دست ) در جستجوى بدن مبارك امام صادق ( ع ) و شانه‌هاى آن حضرت بودم .\r\nامام ( ع ) فرمود : اى ابومحمّد ، آيا دوست دارى مرا ببينى ؟ عرض كردم : بلى فدايت شوم . سپس دست مباركش را بر چشمان من كشيد ، بينا شدم و چهره نورانى حضرت را ديدم . امام فرمود : اى ابومحمد ؛ اگر حرفهاى مردم نبود تو را بر همين حالت بينايى رها مىكردم ؛ ولى چه كنم كه امكان آن نيست ؛ سپس دوباره دست بر چشمانم كشيد و من به حال نخستين بازگشتم . « 3 » \r\nيكى از ياران امام ( ع ) مالى نزد آن حضرت برد ، ليكن به چشمش زياد آمد . چون\r\n\r\n","description":"","footnote":" ( 1 ) - اثبات الهداة ، ج 3 ، ص 100 .  ( 2 ) - همان مدرك ، ص 81 .  ( 3 ) - همان مدرك ، ص 107 . ","page_name":" 47 ","page_number":43},
  {"content":"\r\n\r\nخدمت امام شرفياب شد ، حضرت به خدمتكارش دستور داد طشتى را كه در گوشه اتاق بود نزد او بگذارد ؛ سپس دعايى خواند . دينارهاى طلا از درون طشت بر زمين ريخت چندانكه بين آن مرد و خدمتكار همچون ديوارى حائل شد ؛ سپس خطاب به آن مرد فرمود : آيا باز هم مىپندارى كه ما به آنچه در دست شماست نيازمنديم ؟ ما اين پولها را بدان جهت از شما مىگيريم كه پاكتان گردانيم . « 1 » \r\nبروز اين كرامتها به دست امامان عليهم السّلام به همان انگيزه‌اى انجام مىگرفت كه صدور معجزه از پيامبران . هدف اساسى پيامبران ، رهنمون ساختن بشر به سوى شناخت حق تعالى و عبادت اوست . آنان براى نشان دادن صداقت خود ، نياز به ارائه معجزه دارند ، امامان نيز به عنوان جانشينان پيامبر اسلام ، همين رسالت را بر عهده‌دارند . از اين رو ، براى اثبات وصايت خود ، در مقابل مدعيان دروغين امامت ، نياز به كرامت دارند . با توجه به اين ضرورت ، صدور كارهاى خارق العاده‌اى از امام صادق ( ع ) از قبيل اخبار از غيب ، زنده كردن مردگان ، بينا ساختن نابينايان و . . . نه تنها بعيد به نظر نمىرسد ، بلكه امرى است لازم و ضرورى و گرنه هر نااهلى ممكن است ادعاى امامت و جانشينى از پيامبر ( ص ) بكند .\r\n\r\n","description":"","footnote":" ( 1 ) - اثبات الهداة ، ج 3 ، ص 117 . ","page_name":" 48 ","page_number":44},
  {"content":"\r\n\r\nخلاصه\r\nانسانهاى برگزيدهء خداوند در پرتو شناخت و عبادت حق تعالى به مرتبه‌اى از كمال و قرب الهى مىرسند كه وجودشان منشأ بروز كرامتها و كارهاى خارق العاده‌اى مىشود كه از انسانهاى عادى ساخته نيست .\r\nامامان معصوم از جمله امام صادق ( ع ) علاوه بر آنكه انسانهاى پاك و برگزيدهء الهى بودند و در هيچ عصر و زمانى ، كسى به مرتبت كمال و مقام قرب و رضوان الهى آنان ره نيافت ، و از اين جهت مورد الطاف و عنايات خاص پروردگار قرار گرفتند ، پيشوايان و امامانى بودند كه براى اثبات امامت و جانشينى خود از پيامبر ( ص ) در مقابل مدعيان دروغين امامت ، نيازمند ارائه معجزه و كرامت بودند .\r\nبا توجه به اين دو جهت در كتابهاى تاريخ و حديث ، از امام صادق ( ع ) كرامتهاى فراوانى نقل شده است ، مثل : استجابت دعا ، اخبار از رويدادهاى گذشته ، آينده ، راز دل افراد ، زنده كردن مرده‌ها ، بينا ساختن نابينايان و . . . .\r\nپرسش\r\n1 - با استفاده از آيهء قرآن ، خداوند به چه كسانى نزديك است و دعاى چه افرادى را اجابت مىكند ؟\r\n2 - يك نمونه از استجابت دعاى پيامبران را كه در قرآن بدان اشاره شده ذكر كنيد .\r\n3 - چرا امام صادق ( ع ) عليه حكم بن عباس نفرين كرد ؟\r\n4 - يك نمونه از اخبار امام صادق ( ع ) از رويدادهاى آينده را ذكر كنيد .\r\n5 - امام صادق ( ع ) منشأ آگاهى خود از راز دل افراد را چه چيزى مىدانست ؟\r\n6 - صدور كرامت از امامان عليهم السّلام به چه انگيزه‌اى صورت مىگرفت ؟\r\n\r\n","description":"","footnote":"","page_name":" 49 ","page_number":45},
  {"content":"\r\n . \r\n","description":"","footnote":"","page_name":" 50 ","page_number":46},
  {"content":"\r\n\r\n\r\nدرس چهارم : اظهار نظر شخصيتها دربارهء امام صادق ( ع )\r\nاز جمله راههاى شناخت افراد و آگاهى از ابعاد گوناگون شخصيّت آنان ، اطلاع از اظهار نظر ديگران نسبت به ايشان است . دامنهء اين اظهار نظر - هم از ناحيهء افراد اظهار نظر كننده از حيث برخوردارى از گرايشهاى مختلف ، و هم از نظر تعداد آنان - هر چه گسترده‌تر و دربرگيرندهء ابعاد بيشترى از شخصيّت مورد نظر باشد ، در شناسايى وى مؤثرتر است .\r\nامام صادق ( ع ) از امامان و شخصيّتهايى است كه از سوى موافق و مخالف ، دوست و دشمن و نيز محدثان و مورخان معاصر و غير معاصر ، اظهار نظرهاى گوناگونى دربارهء شخصيّت آن حضرت شده است .\r\nاظهار نظر كنندگان ، هر چند هر كدام از زاويهء ديد و نگرش اعتقادى خاص خود و نيز ميزان درك و شناخت خويش ، شخصيّت پيشواى ششم را مورد مطالعه و ارزيابى قرار داده و بر همين اساس نتوانسته‌اند ابعاد زندگى و شخصيت آن بزرگ مرد را آنگونه كه هست بشناسند ؛ و اصولًا جز معصوم كسى توانايى شناختن و شناساندن اين انوار الهى و و ملكوتيان خاك نشين را ندارد ؛ ليكن در مجموع ، نظرات آنان مىتواند بيانگر اين واقعيّت باشد كه ابعاد شخصيّت علمى ، سياسى و اخلاقى حضرت امام جعفر صادق ( ع )\r\n\r\n","description":"","footnote":"","page_name":" 51 ","page_number":47},
  {"content":"\r\n\r\nهمچون شخصيت پدران بزرگوارش ، اميرمؤمنان و امام حسين عليهماالسّلام ، از مرز مذهب شيعه و حتّى جهان اسلام فراتر رفته و جنبهء جهانى به خود گرفته است و همهء انسانهاى حق طلب و دانش دوست ، از هر مسلكى دوستدار و ارادتمند وى هستند و در برابر عظمتش سر تعظيم فرود مىآورند .\r\nكسانى كه نسبت به پيشواى ششم اظهار نظر كرده‌اند از نظر اعتقادى به چند گروه تقسيم مىشوند كه در حدّ گنجايش درس به بيان نظرات و ديدگاههاى آنان مىپردازيم .\r\n\r\nالف - موافقان و پيروان مكتب امامت\r\n\r\n1 - زيد بن على بن حسين :\r\n« فى كُلِّ زَمانٍ رَجُلٌ مِنَّا اهْلَ الْبَيْتِ يَحْتَجُّ اللَّهُ بِهِ عَلى خَلْقِهِ وَ حُجَّةُ زَمانِنا ابْنُ اخى جَعْفَرُ بْنُ مَحَمَّدٍ ، لا يَضِلُّ مَنْ تَبِعَهُ وَ لا يَهْتَدى مَنْ خَالَفَهُ » « 1 » \r\nدر هر زمانى مردى از ما خاندان پيامبر ( ص ) خواهد بود كه خداوند به وسيله او حجّت را بر بندگانش تمام مىكند و حجّت زمان ما ، برادرزاده‌ام جعفر بن محمد است . هر كس از او پيروى كند گمراه نمىگردد و هر كه با وى به مخالفت برخيزد ، به راه حق هدايت نمىشود .\r\n\r\n2 - جابر بن حيّان :\r\n« جَعْفَرُ بْنُ مُحَمَّدٍ كانَ مِنْ ساداتِ اهْلِ الْبَيْتِ فِقْهاً وَ عِلْماً وَ فَضْلًا » « 2 » \r\nجعفر بن محمّد ( ع ) در فقاهت ، دانش و فضيلت از مهتران و بزرگان خاندان پيامبر ( ص ) بود .\r\n\r\n","description":"","footnote":" ( 1 ) - بحار الانوار ، ج 46 ، ص 173 و المجالس السنيّه ، ج 2 ، ص 337 .  ( 2 ) - الامام الصّادق و المذاهب الاربعة ، ج 1 ، ص 54 . ","page_name":" 52 ","page_number":48},
  {"content":"\r\n\r\n\r\n3 - حسن بن على وشّاء :\r\nدر مسجد كوفه ، نهصد شيخ و بزرگ مرد را ديدم كه همگى مىگفتند : جعفر بن محمّد ( ع ) به من چنين حديث كرده است . « 1 » \r\n\r\nب - مخالفان مكتب امامت\r\n\r\n1 - مخالفان سياسى : : منصور دوانيقى :\r\nمنصور ، دومين خليفهء عباسى معاصر امام صادق ( ع ) و از سرسخت‌ترين دشمنان سياسى آن حضرت بود ، ليكن در پاره‌اى موارد ناگزير شده حقّ را بر زبان آورد و واقعيّتهايى را درباره شخصيت پيشواى ششم شيعيان اعتراف كند . در ذيل به پاره‌اى از اعترافات وى اشاره مىكنيم .\r\n1 - خطاب به دربان خود ربيع : « اين شخصيّتى كه همچون استخوانى گلوگيرم شده از داناترين مردم زمان خويش است . » « 2 » \r\n2 - خطاب به ابن مهاجر : « همواره در ميان دودمان نبوّت ، افرادى « محدَّث » بوده‌اند ( كه با جهان غيب ارتباط داشته و از اسرار و رازهاى غيبى و ماورايى مطلع بوده‌اند ) و « محدّث » عصر ما از دودمان پيامبر ( ص ) ، جعفر بن محمّد است . » « 3 » \r\n3 - خطاب به امام صادق ( ع ) : « ما پيوسته از درياى دانش و فضل شما جرعه مىنوشيم و به مقام والايتان تقرّب مىجوييم . شما چيزهايى را كه ديگران نمىبينند مىبينيد و نور وجودتان ، تيرگيها و تاريكيها را روشن ساخته است . ما از ابر قداست و عظمت شما سيراب مىشويم و در درياى ژرف علم و فضلتان شناوريم . » « 4 » \r\n\r\n","description":"","footnote":" ( 1 ) - الامام الصادق و المذاهب الاربعه ، ج 1 ، ص 55 .  ( 2 ) - اثبات الوصيّة ، ص 160 و بحارالانوار ، ج 47 ، ص 170 .  ( 3 ) - كافى ، ج 1 ، ص 475 .  ( 4 ) - بحارالانوار ، ج 47 ، ص 186 . ","page_name":" 53 ","page_number":49},
  {"content":"\r\n\r\n4 - خطاب به اسماعيل بن على : « جعفر بن محمّد از كسانى است كه خداوند دربارهء آنان فرموده است : « ثُمَّ اوْرَثْنَا الْكِتابَ الَّذينَ اصْطَفَيْنا مِنْ عِبادِنا « 1 »  » و او از كسانى بود كه خداوند آنان را برگزيده است و نيز از پيشگامان در خيرات بود . » « 2 » \r\n\r\n2 - مخالفان اعتقادى\r\n\r\n1 / 2 - سنّى مسلكان معاصر امام ( ع ) : ابوحنيفه :\r\nالف - پيشواى مذهب ، جعفر بن محمّد ( ع ) فقيه‌ترين فردى است كه تا كنون ديده‌ام . « 3 » \r\nب - اگر آن دو سال نبود ، نعمان به هلاكت رسيده بود . « 4 » \r\nج - از ابوحنيفه پرسيده شد : نظر شما دربارهء اين مسأله كه فردى مالى را وقف عنوان « امام » كرده ( بدون آنكه اسم كسى را ببرد ) چيست و چه كسى مستحق آن است ؟\r\nوى در پاسخ گفت : جعفر بن محمّد ( ع ) زيرا تنها او امام برحق است . « 5 » \r\n\r\nمالك بن انس :\r\nپيش از اين به برخى از اعترافات وى دربارهء امام صادق ( ع ) اشاره كرديم . « 6 »  اينك نمونه‌اى ديگر :\r\nشخصيّتى با فضيلت‌تر ، دانشمندتر ، عابدتر و پرهيزگارتر از جعفر بن محمّد ( ع ) را نه چشمى ديده و نه گوشى شنيده و نه از خاطره كسى گذشته است . « 7 » \r\n\r\nابن ابى ليلى :\r\nنوح بن درّاج مىگويد : به ابن ليلى گفتم : آيا اتّفاق افتاده است به خاطر گفته و نظر كسى از گفته و يا قضاوت خود صرف نظر كنى ؟ گفت : نه مگر به خاطر گفته\r\n\r\n","description":"","footnote":" ( 1 ) - فاطر ، آيهء 32 . يعنى : سپس اين كتاب ( آسمانى ) را بر گروهى از بندگان برگزيده خود به ميراث داديم .  ( 2 ) - تاريخ يعقوبى ، ج 2 ، ص 383 .  ( 3 ) - ائمّتنا ، دخيّل ، ج 1 ، ص 481 .  ( 4 ) - همان مدرك . سخن ابوحنيفه اشاره به دو سالى است كه وى در محضر امام صادق ( ع ) شاگردى كرده ، و از وجود مباركش بهره علمى برده است .  ( 5 ) - همان مدرك ، ص 482 .  ( 6 ) - به درس دوم رجوع كنيد .  ( 7 ) - الامام الصادق ، مظفر ، ص 78 و الامام الصادق و المذاهب الاربعة ، ج 2 ، ص 333 . ","page_name":" 54 ","page_number":50},
  {"content":"\r\n\r\nيك نفر . گفتم : چه كسى ؟ گفت : جعفر بن محمّد . « 1 » \r\nاين اعتراف از ابن ليلى كه از فقهاى برجسته و قضات زبدهء امويان و عباسيان بود و بيش از 33 سال در دربار خلفا به امر قضاوت اشتغال داشت و از نظر علمى نزد همگان به فقيه‌ترين مردم عصر خود معروف بود ، « 2 »  بيانگر عظمت مقام علمى و منزلت اجتماعى پيشواى ششم است .\r\n\r\n2 / 2 - مادى گرايان معاصر امام ( ع )\r\nمادىگرايان نيز برغم دشمنى و مخالفتشان با مكتب امام صادق ( ع ) بلكه با خدا و دين ، در برخوردها و مناظرات گوناگونى كه در زمينهء مسائل اعتقادى با آن حضرت و پرورش يافتگان مكتبش داشتند ، ناچار به شمّه‌هايى از فضل و دانش بىانتهاى آن گرامى اعتراف كرده او را مصداق انسان كاملى كه به ملكات قدسى و صفات برجستهء روحانى آراسته است معرفى كرده‌اند . در ذيل به اظهار نظر سه تن از رهبران اين فرقه اشاره مىكنيم .\r\n\r\nابن ابى العوجاء ،\r\nخطاب به ابن مقفّع :\r\nاين مرد ( اشاره به امام صادق ( ع ) ) از سنخ بشر عادى نيست ، و اگر روحانيى در دنيا باشد كه هرگاه بخواهد در ظاهر به صورت آدمى درآيد و هر زمان بخواهد به شكل فرشتگان تجلّى مىكند ، اين مرد مىباشد . « 3 » \r\n\r\nابن مقفّع :\r\nروزى ابن مقفّع همراه همكيشان خود در مسجد الحرام نشسته بودند .\r\nامام صادق ( ع ) نيز در مسجد بود . ابن مقفّع ، ضمن اشاره به افرادى كه به طواف كعبه مشغول بودند گفت :\r\nدر ميان اين جمعيّت تنها كسى كه شايستهء عنوان انسانيّت است همين پيرمرد ( اشاره به امام صادق ( ع ) ) است . . . . « 4 » \r\n\r\n","description":"","footnote":" ( 1 ) - ر . ك : الامام الصادق و المذاهب الاربعة ، ج 2 ، ص 338 .  ( 2 ) - ر . ك : الامام الصادق و المذاهب الاربعة ، ج 2 ، ص 338 .  ( 3 ) - كافى ، ج 1 ، ص 75 .  ( 4 ) - همان مدرك ، ص 74 . ","page_name":" 55 ","page_number":51},
  {"content":"\r\n\r\n\r\nابو شاكرد يصانى ،\r\nخطاب به امام صادق ( ع ) :\r\nتو يكى از ستارگان درخشنده هستى و پدرانت ، ماه‌هاى تابنده و مادرانت ، بزرگواران نيكو سيرت و زيبا صورت بودند ، و طينت تو از برترين و گرامىترين طينتهاست ، و زمانى كه نامى از دانشمندان برده مىشود ، انگشتها به سوى تو اشاره مىروند و تو را مىستايند . « 1 » \r\n\r\n3 / 2 - محدثان و مورخان غير معاصر امام ( ع )\r\nآنچه تا كنون بر شمرديم ، اظهار نظرهاى موافقان و مخالفانى است كه معاصر امام صادق ( ع ) بودند و اظهار نظر كنندگان از نزديك با آن حضرت ارتباط داشتند و شاهد مراتب فضل و كمال آن گرامى بودند . در اين بخش ، به اعترافات و اظهار نظر مخالفانى مىپردازيم كه دوران زندگى امام را درك نكرده‌اند ، ليكن به اقتضاى شغل خود ، يعنى سيره و تراجم نگارى ، يافته‌هاى خود را درباره شخصيّت والاى پيشواى ششم ( ع ) در نوشته‌هاى خود به رشتهء تحرير در آورده‌اند . اين بخش از اظهار نظرها فراوان است . ما در حد گنجايش درس ، به مواردى از آنها اشاره مىكنيم .\r\n\r\nابو الفتح ، محمد بن قاسم شهرستانى ( متوفى : 548 ه . ق ) :\r\nاو در مسائل دينى از دانشى فراوان بوخوردار و در ادب و حكمت به مرتبهء كمال رسيده و فوق‌العاده زاهد و پرهيزگار بود . مدتى كه در مدينه مىزيست ، شيعيان و دوستانش ، از وجود پر فيضش بهره مىبردند و آن حضرت ، اسرار علوم را به آنان مىآموخت . او سپس به عراق رفت و مدتى نيز در آنجا زيست . و هرگز خود را در معرض رياست و پيشوايى ( از آنگونه كه دنيا خواهان و شيفتگان قدرت و رياست براى دستيابى به آن تلاش مىكنند ) قرار نداد ، و براى دستيابى به خلافت ( كه از بستر اصلىاش منحرف شده و به صورت سلطنت و حكومت طاغوتى در آمده بود ) با كسى به ستيز برنخاست .\r\nزيرا كسى كه در درياى زلال معرفت غوطه‌ور است ، به خشكى ساحل تن در نمىدهد\r\n\r\n","description":"","footnote":" ( 1 ) - كشف الغمه ، ج 2 ، ص 177 . ","page_name":" 56 ","page_number":52},
  {"content":"\r\n\r\nو كسى كه بر بلنداى قلّهء حقيقت دست يافته از پستى و انحطاط نمىهراسد . « 1 » \r\n\r\nمحمد بن طلحهء شافعى ( متوفى : 654 ه . ق ) :\r\nامام صادق ( ع ) از بزرگان و سروران اهل بيت بود . دانشى انبوه داشت و روزگار را بابندگى فراوان و ذكرهاى پياپى و زهد و بىعلاقگى به دنيا ، سپرى مىكرد . او قرآن زياد تلاوت مىكرد و به هنگام تلاوت آن ، در آيات كريمش مىانديشيد ، و از اقيانوس بيكران معارفش گوهرهاى گرانبها را بيرون مىكشيد و به شگفتيها و رازهاى نهانش دست مىيافت .\r\nامام ( ع ) اوقات خود را به منظور حسن انجام تكاليف الهى تقسيم مىكرد و نفس خويش را به محاسبه مىكشيد . نظر كردن به چهره نورانى او ، انسان را به ياد آخرت مىانداخت ، و گوش دادن به سخنان حكيمانه‌اش ، شنونده را نسبت به دنيا بىرغبت مىكرد . تأسى به سيره و مرامش موجب رهنمون شدن انسان به بهشت مىشد .\r\nنورانيّت سيمايش گواه آن است كه وى از دودمان نبوت است ، و پاكى اعمال و كردارهايش فريادگر اين است كه حضرتش از خاندان رسالت است . « 2 » \r\n\r\nمؤمن بن حسن شبلنجى ( متوفى : 1250 ه . ق ) :\r\nفضائل و مناقب امام صادق ( ع ) آنقدر زياد است كه تحت هيچ محاسبهء عادى در نمىآيد و نويسنده هر قدر چيره دست و هوشيار باشد از عهده بررسى و شمارش انواع و ابعاد آن بر نمىآيد . « 3 » \r\n\r\nمستشار ، عبدالحليم جندى ( معاصر ) :\r\nوى از نويسندگان معاصر است كه كتابهاى چندى در شرح حال و تاريخ زندگى شخصيتهاى علمى و فرهنگى صدر اسلام نگاشته است . از جمله كتابهاى او كتابى است تحت عنوان « الامام جعفر الصّادق ( ع ) » كه به تفصيل و با نگرشى تحليلى ، ابعاد زندگى پيشواى ششم را مورد تجزيه و تحليل قرار داده\r\n\r\n","description":"","footnote":" ( 1 ) - الملل و النّحل ، ج 1 ، ص 147 .  ( 2 ) - مطالب السؤول ، ص 81 .  ( 3 ) - نور الابصار ، ص 160 . ","page_name":" 57 ","page_number":53},
  {"content":"\r\n\r\nاست . در بخشى از مقدمه اين كتاب آمده است :\r\nامام جعفر صادق ( ع ) بر بلنداى قلّه فقه اهل بيت پيامبر ( ص ) ايستاده است . او در فقه پيشواست ، و زندگىاش براى مسلمانان اسوه است . امروزه مسلمانان ، منابع اصيل حركت خويش را در گنجينه‌هاى اوليّهء خود جستجو مىكنند كه نه التقاطى است و نه وارداتى .\r\nاو پيشواى يكتا از خاندان پيامبر است كه امامتش بيش از يك سوم قرن به طول انجاميد ، و در اين مدت بيشترين سرمايه‌گذارى را در بعد علمى و فرهنگى كرد ؛ بدون آنكه چشم طمع به سلطنت و حكومت پادشاهان بدوزد . او با نهضت فرهنگىاش كليدهاى ( راهيابى به ) دانش نبوى را در اختيار امت اسلامى گذاشت . روش علمى عمومى انديشهء اسلامى به وسيلهء آن حضرت بنياد نهاده شد كه ( پس از وى ) غربيها آن را گرفته و در پرتو آن به وضعيّت كنونى خود رسيده‌اند .\r\nجابربن حيّان ، پرورش يافتهء مكتب امام صادق ( ع ) - كه اروپاى جديد او را به عنوان نخستين شيمى دان مىشناسد - روش علمى امام ( ع ) را در زمان آن حضرت به كار گرفت . اين روش عبارت است از « روش تجربه و نتيجه گيرى » يعنى درك واقعيّت و حكم خرد به روش علمى .\r\nامام صادق ( ع ) فاتح و مبتكر دنياى انديشهء نو به روش عقلى و تجربى است ؛ همانند كاشفانى كه سرزمينها را بر روى بندگان خدا گشودند تا آنان ، با آرامش بدان سرزمينها وارد شوند .\r\nامام صادق ( ع ) يگانه پيشوا در تاريخ اسلام و يگانه دانشمند در تاريخ جهان است كه كشورهاى بزرگى بر اساس اصول و مبانى اعتقادى ، فقهى ، اجتماعى و اقتصادى او برپا شده است .\r\n\r\nمحمد ابو زهره ( معاصر ) :\r\nوى نيز از نويسندگان معاصر و شخصيتهاى برجستهء علمى مصر است كه داراى كرسى تدريس است . از استاد ابو زهره كتابهاى مختلفى در شرح زندگى پيشوايان فقهى اهل سنّت همچون ابو حنيفه ، مالك ، احمد حنبل و شافعى و نيز\r\n\r\n","description":"","footnote":"","page_name":" 58 ","page_number":54},
  {"content":"\r\n\r\nشخصيّتهاى ديگرى از قبيل : زيد بن على بن حسين به چاپ رسيده است . آخرين كتاب وى در موضوع شرح حال شخصيتهاى برجستهء صدر اسلام ، كتابى است دربارهء امام صادق ( ع ) تحت عنوان « الامام الصادق ( ع ) حياته و عصره - آرائه و فقهه » . وى در اين كتاب به تفصيل در زمينهء دو محور ياد شده يعنى زندگى امام صادق ( ع ) و عصر آن حضرت و آراء و نظرات امام و سيره و روش فقهى آن گرامى ، قلم زده است . در بخشى از كتاب وى در زمينهء دانش گسترده امام صادق ( ع ) آمده است :\r\nدانشمندان مذاهب مختلف ، بر هيچ امرى ، همچون فضل و دانش امام صادق ( ع ) اتفاق ندارند . پيشوايان اهل سنّت كه هم عصر آن حضرت بودند ، از وى كسب دانش نمودند . مالك از او كسب دانش كرد ، همدوره‌هاى مالك از قبيل « سفيان ابن عيينه » و « سفيان ثورى » و شمار زيادى ديگر نيز از دانش امام بهره بردند . ابو حنيفه با آنكه هم سنّ امام صادق ( ع ) بود ، از او كسب دانش كرد ، و او را دانشمندترين مردم شمرد .\r\nگروه زيادى از تابعين از جمله : يحيى بن سعيد انصارى ، ايوب سجستانى ، ابان بن تغلب ، ابو عمر و بن علا و ديگر پيشوايان فقه و حديث از آن حضرت ، نقل روايت كرده‌اند ؛ و اين علاوه بر آن است كه تابعينِ تابعين و كسانى كه پس از ايشان آمده‌اند و پيشوايان مجتهدى كه به برخى از آنها اشاره كرديم ، از او حديث نقل كرده‌اند .\r\nدانش امام صادق ( ع ) به حديث و فقه منحصر نبود ؛ بلكه آن حضرت ، كلام رانيز تدريس مىكرد و معتزله و كسانى كه در فهم ، در پرتو عقل ، شيوه آنان را پيموده‌اند ، آن حضرت را پيشواى خويش مىشمارند و حضرت با ايشان مناظرات سودمندى دارد . « 1 » \r\n\r\n","description":"","footnote":" ( 1 ) - ص 66 . ","page_name":" 59 ","page_number":55},
  {"content":"\r\n\r\nخلاصه\r\nيكى از راههاى شناخت افراد ، اطلاع از اظهار نظر ديگران نسبت به آنان است . دامنهء اظهار نظر افراد نسبت به يك شخص هر چه گسترده‌تر و دربرگيرندهء ابعاد بيشترى از زندگى و شخصيت آن فرد باشد ، در شناسايى او مؤثرتر است .\r\nاز سوى افراد و شخصيتهاى علمى و سياسى موافق خط امامت و مخالف با آن ، درباره شخصيّت امام صادق ( ع ) اظهار نظرهاى فراوانى شده است . اظهار نظر كنندگان از نظر اعتقادى گرايشهاى مختلفى دارند ؛ ولى از آنجا كه اظهار نظرهاى مخالفان و اعترافات آنان درباره يك فرد ، بيشتر از دوستان مورد پذيرش افكار عمومى و بيانگر گستردگى ابعاد شخصيّت آن فرد است ، سعى ما در اين درس بر اين بوده كه بيشتر ، اظهار نظرها و اعترافهاى مخالفان جبههء امامت را درباره شخصيّت آن حضرت ذكر كنيم ، هر چند براى نمونه به اظهار نظر برخى از دوستان و پيروان آن حضرت نيز همچون زيد بن على ، جابربن حيان و حسن بن على وشّاء اشاره كرده‌ايم .\r\nدر بخش اظهار نظرهاى مخالفان ، هم اعترافات مخالفان سياسى آن حضرت همچون منصور عباسى را آورده‌ايم و هم مخالفان اعتقادى آن گرامى با گرايشهاى گوناگون از قبيل سنّى مسلكان ، مثل ابو حنيفه ، مالك بن انس و ابن ابى ليلى ؛ ماديگرايان ، مثل ابن ابى العوجاء ، ابن مقفع و ابو شاكر ديصانى ؛ و محدثان و مورخان ، مثل : شهرستانى ، محمد بن طلحه شافعى ، شبلنجى و برخى از نويسندگان معاصر مثل ابو زهره و عبدالحليم جندى ، كه در مجموع همهء اين نامبردگان ، به علم و دانش و زهد و تقواى آن حضرت اعتراف دارند و او را برترين دانشمند زمان خود شمرده‌اند .\r\nپرسش\r\n1 - موضع حسن بن على وشّاء درباره امامت ، و اظهار نظر وى نسبت به امام صادق ( ع ) را ذكر كنيد .\r\n2 - يك نمونه از اعترافات منصور عباسى درباره شخصيت امام صادق ( ع ) را ذكر كنيد .\r\n3 - ابن ابى ليلى كه بود و نسبت به پيشواى ششم چه اظهار نظرى كرد ؟\r\n4 - اين مقفّع چه مسلكى داشت و نسبت به امام صادق چه اظهار نظرى كرد ؟\r\n5 - چرا اظهار نظر مخالفان يك شخص ، مىتواند معيارى براى شناخت وى باشد ؟\r\n\r\n","description":"","footnote":"","page_name":" 60 ","page_number":56},
  {"content":"\r\n\r\n\r\nدرس پنجم : امام صادق ( ع )\r\nپيش از امامت\r\nسى و يك سال و اندى « 1 »  از زندگى پر بركت امام صادق ( ع ) پيش از دوران امامت آن حضرت و در دوران امامت جدّ بزرگوارش امام سجاد ( ع ) و پدر ارجمندش امام باقر ( ع ) سپرى شده است . فعاليّتها و مبارزات امام ( ع ) در اين مدت با آنكه از نظر زمانى نزديك به نيمى از زندگى آن گرامى را تشكيل مىدهد ، متأسفانه در منابع تاريخى و حديثى منعكس نشده است .\r\nمحدثان و مورخان در حدّ بسيار محدود و پراكنده به برخى از رويدادهاى مرتبط با زندگى آن حضرت در اين دوران اشاره كرده‌اند ؛ در حالى كه شرايط سياسى ، اجتماعى و فرهنگى جامعه اسلامى در اين دوران حساس و پر مخاطره و شروع نهضت فرهنگى امام سجّاد و امام باقر عليهما السّلام ، ايجاب مىكرد امام صادق ( ع ) بعد از جدّ بزرگوار و پدر گرامش بيشترين فعّاليّت و تلاش را داشته باشد . ما ضمن اين درس ، با استفاده از منابع پراكندهء تاريخى و حديثى به پاره‌اى از ابعاد و گوشه‌هايى از زندگى پيشواى ششم پيش از عهده‌دارى امامت اشاره مىكنيم .\r\n\r\n","description":"","footnote":" ( 1 ) - بنابراينكه ولادت آن حضرت ، سال 83 باشد ؛ ولى اگر ولادت امام ( ع ) را سال هشتاد بدانيم ، مدت زندگى امام ( ع ) پيش ازامامت ، 34 سال خواهد بود . ","page_name":" 61 ","page_number":57},
  {"content":"\r\n\r\n\r\nدوران رنج و محنت\r\nدوران كودكى و نوجوانى امام صادق ( ع ) را بايد دوران رنج و محنت آن حضرت ناميد . چرا كه در اين دوران ، گرد و غبار حزن و اندوه ناشى از شهادت جانگداز حضرت ابا عبداللّه الحسين ( ع ) و ياران با وفايش و اسارت زنان و خاندان مطهّرش ، هنوز از چهره جامعهء شيعى ، بويژه بيت امامت ، زدوده نشده بود . او از نزديك شاهد گريه‌هاى پيوسته و ناله‌هاى جانسوز جدّ بزرگوارش امام سجاد ( ع ) در فراق و مظلوميّت سالار شهيدان ، حسين بن على ( ع ) بود و نيز مىديد كه آن بزرگوار در چه شرايط دشوار سياسى و فرهنگى زندگى مىكرد .\r\nاز يك سو ، شاهد تحت نظر بودن جدّ بزرگوارش از سوى دستگاه خلافت بود ؛ از سوى ديگر ، مىديد مردم بر اثر دسترسى نداشتن به امامشان در يك سردرگمى و نگرانى فكرى و سياسى عجيبى بسر مىبرند و جوّ اختناق و فشار حكومت بر شيعيان و پيروان اهل بيت به حدّى است كه كسى جرأت ابراز عقيده ندارد .\r\nحجّاج بن يوسف كه در اين دوران بر عراق مسلّط بود ، بيشترين فشار را بر شيعيان وارد كرد و بسيارى از آنان را به شهادت رساند . چندانكه مورخان افرادى را كه به دستور وى به قتل رسيده‌اند بالغ بر 120 هزار نفر نوشته‌اند . « 1 »  و اينها همه رنجهاى ديگرى بود كه خاطر مبارك پيشواى ششم شيعيان را در اين دوران مىآزرد .\r\n\r\nهمراه پدر\r\nبا رحلت پيشواى چهارم و انتقال امامت به امام باقر ( ع ) ، حضرت صادق ( ع ) وارد عنفوان جوانى شد ، و حدود نوزده سال از حيات خود را در كنار پدر ارجمندش كه عهده‌دار منصب امامت بود ، سپرى كرد .\r\nامام صادق ( ع ) به عنوان بزرگترين و بزرگوارترين فرزند امام باقر ( ع ) در تمامى ميدانهاى مبارزهء فرهنگى و سياسى در كنار پدر بزرگوارش و همراه آن حضرت بود ، و از\r\n\r\n","description":"","footnote":" ( 1 ) - ر . ك : كامل ابن اثير ، ج 4 ، ص 587 . ","page_name":" 62 ","page_number":58},
  {"content":"\r\n\r\nنزديك ، تلاشها و كوششهاى اساسى و بنيادى پدرش را در راه تثبيت اصول و مبانى اعتقادى امامت و نشر و گسترش معارف ناب اسلام محمّدى در جامعهء اسلامى مىديد .\r\nو نيز مىديد مردم - كه تا كنون ، اسلام و معارف آن را جز از زبان زمامداران خود كامهء بنى سفيان و بنىمروان مزدوران سر سپردهء آنان نشنيده و در نتيجه با اسلام اصيل فرسنگها فاصله گرفته بودند - تا چه اندازه تشنهء حقايق و معارف انسان ساز اسلام هستند ، و دانش پژوهان و حق جويان به محض احساس امنيّت و مصونيّت نسبى از سوى دستگاه خلافت ، چگونه و با چه شور و علاقه‌اى به بيت امامت روى مىآورند و از سفره دانش خدادادى نبوى تغذيه و از چشمهء زلال كوثر علوى سيراب مىشوند .\r\n\r\nدر مكّه و شام\r\nهمراهى امام صادق ( ع ) با پدر گرامىاش ، به مدينه و محافل و مجالس علمى و تربيتى آن حضرت در مسجد پيامبر ( ص ) محدود نمىشد ؛ بلكه در خارج مدينه و به هنگام سفر نيز پدر ارجمندش را همراهى مىكرد .\r\nدر يكى از سالها هشام بن عبدالملك مروان حج گزارد . اتفاقاً امام باقر و فرزندش امام صادق عليهماالسّلام نيز به حج مشرف شده بودند . امام صادق ( ع ) از فرصت اجتماع عظيم حاجيان در كنار خانهء خدا استفاده كرد و در جمع انبوه حجاج سخنرانى مفصّل و تندى عليه دستگاه خلافت اموى ايراد نمود ، و ضمن آن به اساسىترين مسأله جامعهء اسلامى يعنى امامت و رهبرى امت اشاره فرمود . در بخشى از سخنان امام ( ع ) آمده است :\r\n« الْحَمْدُلِلَّهِ الَّذى بَعَثَ بِالْحَقِّ مُحَمَّداً نَبِيًّا وَ اكْرَمَنا بِه ، فَنَحْنُ صَفْوَةُ اللَّهِ عَلى خَلْقِه وَ خِيَرَتُهُ مِنْ عِبادِه ؛ فَالسَّعيدُ مَنِ اتَّبَعَنا ، وَ الشَّقِىُّ مَنْ خالَفَنا وَ مِنَ النَّاسِ مَنْ يَقُولُ انَّهُ يَتَوَلَّانا وَ هُوَ يَتَوَلَّى اعْداءَنا وَ مَنْ يَليهِمْ مِنْ جُلَسائِهِمْ وَ اصْحابِهِمْ فَهُوَ لَمْ يَسْمَعْ كَلامَ رَبّنا وَ لَمْ يَعْمَلْ بِه . »\r\nستايش مخصوص خداوندى است كه بحقّ ، محمّد ( ص ) را به عنوان پيامبر برانگيخت و ما را بدان كرامت بخشيد . بنابراين ما بندگان ناب ، خالص و ممتاز و برگزيدگان الهى از ميان خلقش مىباشيم .\r\n\r\n","description":"","footnote":"","page_name":" 63 ","page_number":59},
  {"content":"\r\n\r\nخوشبخت و سعادتمند كسى است كه از ما پيروى كند و سيه روز و تيره‌بخت كسى است كه به مخالفت ما برخيزد .\r\nبعضى از مردم در زبان ، مدعّى دوستى ما هستند ؛ در حالى كه در عمل دوستدار دشمنان ما و همنشينان و ياران آنان مىباشند . چنين كسانى به كلام پروردگار ما ( قرآن ) گوش فرانداده و بدان عمل نكرده‌اند .\r\nامام صادق ( ع ) در اين سخن كوتاه ولى پر محتوا و متعرّضانه ، شايستگى خود و پدر گرامىاش را براى رهبرى جامعهء اسلامى و جانشينى از پيامبر ( ص ) به عنوان برگزيدگان خداوند به اثبات رسانيد و پيروى از جبههء امامت را مايهء سعادت افراد دانسته ؛ در مقابل ، خط مقابل جبهه امامت را به عنوان دشمنان برگزيدگان خدا ، قلمداد كرده و پيروى از سردمداران آن جبهه را عامل بدبختى و شقاوت دانسته و در پايان به مردم هشدار داده است كه چنانچه از دشمنان خط امامت پيروى كنند ، از دستورات الهى در قرآن ، روى بر تافته و آنها را زير پا نهاده‌اند .\r\nسخنان روشنگرانه و متعرّضانهء امام صادق ( ع ) به وسيلهء « مسيلمة بن عبد الملك » به گوش برادرش هشام ، خليفهء اموى كه براى انجام مناسك حج به مكّه آمده بود رسيد و خشم وى را برانگيخت ؛ ليكن او در آنجا نتوانست كارى بكند و به محض آنكه امام باقر و امام صادق ( ع ) به مدينه بازگشتند ، فرمان احضار آنان را به شام صادر كرد . خود امام صادق ( ع ) به تفصيل ، جريان احضار خود و پدر بزرگوارش را به شام توسط هشام نقل مىكند كه ما - به لحاظ محدوديت حجم درس - اجمال آن را از زبان آن حضرت نقل مىكنيم .\r\nپس از آنكه به مدينه بازگشتيم فرمان احضار من و پدرم به شام توسط پيكى به فرماندار مدينه ابلاغ شد و ما ناچار رهسپار شام شديم . چون به دمشق رسيديم ، هشام سه روز ما را معطل كرد و روز چهارم در حالى كه خود بر تخت سلطنتى نشسته و سپاهيان و درباريانش در دو طرف او با همه تجهيزات و ساز و برگ نظامى ايستاده بودند ، ما را به حضور پذيرفت . سپس براى آنكه پدرم را تحقير كند و مقام و منزلت او\r\n\r\n","description":"","footnote":"","page_name":" 64 ","page_number":60},
  {"content":"\r\n\r\nرا نزد حاضران پايين بياورد ، از وى خواست تا در مسابقهء تيراندازى درباريان شركت كند .\r\nپدرم هر چه عذر مىآورد ، او نپذيرفت . پدرم كمان را گرفت و تير نخست را به هدف زد . تيرهاى بعدى را يكى پس از ديگرى تا نه تير همه را به هدف زد . حاضران از مهارت و هدف‌گيرى دقيق پدرم شگفت زده شدند ، و هشام سخت مضطرب شد و ناچار لب به ستايش پدرم گشود ، و ما را در كنار خود روى تخت نشاند . سپس از پدرم پرسيد : آيا فرزندتان جعفر نيز به اندازه شما در تيراندازى ماهر است ؟ پدرم فرمود : ما خاندانى هستيم كه « كمال » و « تمام » را كه خداوند بر پيامبرش فرو فرستاده و فرموده : « الْيَوْم‌َاكْمَلْتُ لَكُمْ دينَكُمْ وَ اتْمَمْتُ عَلَيْكُمْ نِعْمَتى وَ رَضيتُ لَكُمُ الْاسْلامَ دينًا » « 1 » \r\nبه ارث مىبريم . و زمين هيچگاه از كامل كنندگان امورى كه از ديگران برنمىآيد ، خالى نيست .\r\nهشام ، از سخنان پدرم خشمگين شد و چهره‌اش برافروخت ، سپس با ناراحتى مدّعى وحدت نسب خود با پدرم شد و گفت : مگر نسب همهء ما به عبد مناف نمىرسد ؟ پدرم فرمود : چرا ، ولى خداوند ما را از ميان بندگانش به سرّ پنهان و دانش ويژه‌اش اختصاص داده است كه هيچ احدى جز ما را بدان اختصاص نداده است .\r\nگفتگوى ميان امام باقر و هشام به طول انجاميد . سرانجام هشام موافقت كرد آن حضرت و فرزند بزرگوارش را به مدينه باز گرداند ، ليكن به مردم شهرها و روستاهاى مسير راه آن دو بزرگوار توصيه كرد با ايشان بدرفتارى كرده ، امكانات و مواد غدايى در اختيار آنان قرار ندهند . و اين نشان دهنده خشم و كينه‌اى است كه خليفهء اموى از جريان سخنرانى امام صادق ( ع ) در مكّه و برخورد پيروزمندانهء امام باقر ( ع ) با وى در شام ، بر دل داشت ، و چون در جبهه روياروى نتوانست بر آن دو بزرگوار چيره شود ، از اين طريق ، كينهء خود را عملى ساخت ؛ غافل از آنكه هر چند ممكن است مردم در ابتدا و پيش از تماس با پيشواى پنجم و فرزند ارجمندش ، به فرمان هشام گردن نهند ، ولى اين فرمان در دراز مدت و پس از آنكه مردم از نزديك با فرزندان پيامبر ( ص ) و خوى و منش آنان آشنا\r\n\r\n","description":"","footnote":" ( 1 ) - مائده ، آيهء 3 . ","page_name":" 65 ","page_number":61},
  {"content":"\r\n\r\nشدند ، اثر خودش را از دست داد و مردم مسير راه با گرمى از آنان استقبال كردند . « 1 » \r\n\r\nدوران آمادگى\r\nدوران سى و يك ساله زندگى امام صادق ( ع ) همراه جدّ و پدر بزرگوارش ، دوران آمادگى آن حضرت براى پذيرش رسالت سنگين امامت در شرايط سخت برخورد عقايد و اصطكاك افكار بود ؛ هم از نظر اندوختن تجربه‌هاى علمى و عملى در برخورد با جريانات مختلف سياسى ، فكرى و فرهنگى كه در دوران امامت امام سجاد و امام باقر عليهماالسّلام به شكلهاى گوناگون نمود پيدا كرده بود ، و هم از نظر يافته‌هاى نفسانى و تهذيب نفس و كمالات معنوى .\r\nامام صادق ( ع ) از همان دوران كودكى با جديّت و حتّى فزون بر توان سنّى خود ، به عبادت خدا روى آورد و به تهذيب و تزكيهء نفس پرداخت ؛ چندانكه گاهى مورد منع پدر بزرگوارش قرار مىگرفت . او خود ، مقام اجتهاد در عبادتش را در دوران نوجوانى چنين تبيين مىكند :\r\n« اجْتَهَدْتُ فِى الْعِبادَةِ وَ انَا شابٌّ ، فَقالَ لى ابى : يا بُنَىَّ دُونَ ما اراكَ تَصْنَعُ ، فَانَّ اللَّهَ عَزَّ وَ جَلَّ اذا احَبَّ عَبْداً رَضِىَ عَنْهُ بِالْيَسيرِ » « 2 » \r\nمن در عنفوان جوانى در عبادت كوشش زياد مىكردم . پدرم ( وقتى اين وضع را ديد ) فرمود : پسرم ! كمتر از آنچه هم اكنون انجام مىدهى ، كوشش كن ؛ زيرا خداوند وقتى بنده‌اى را دوست بدارد ، از او با عمل اندك نيز خشنود خواهد شد .\r\nدر جاى ديگر در مورد جدّيت فوق العاده خود در انجام مناسك حج مىفرمايد :\r\n« مَرَّبى ابى وَ انَا بِالطَّوافِ وَ انَا حَدَثٌ وَ قَدِاجْتَهَدْتُ فِى الْعِبادَةِ فَرَآنى وَ انَا اتَّصابُّ عَرَقاً . فَقالَ لى : يا جَعْفَرُ ، يا بُنَىَّ ! انَّ اللَّهَ اذا احَبَّ عَبْداً ادْخَلَهُ الْجَنَةَ وَ رَضِىَ عَنْهُ بِالْيَسيرِ » « 3 » \r\nمن در سن نوجوانى در حال انجام طواف بودم و كوشش زيادى در انجام عبادت\r\n\r\n","description":"","footnote":" ( 1 ) - تفصيل داستان را در دلائل الامامة ، ص 104 - 109 و بحارالانوار ، ج 46 ، ص 306 - 313 مطالعه كنيد .  ( 2 ) - كافى ، ج 2 ، ص 87 .  ( 3 ) - كافى ، ج 2 ، ص 86 . ","page_name":" 66 ","page_number":62},
  {"content":"\r\n\r\nداشتم . در حالى كه عرق از سرتاسر وجودم مىريخت پدرم مرا ديد و فرمود ؛ جعفر ، فرزندم ! همانا خداوند وقتى بنده‌اى را ( از نظر حسن عقايد و اخلاق و تقيّد به شرايط صحيح اعمال همچون تقوا و . . . ) دوست داشته‌باشداو را وارد بهشت مىكند و از وى به عمل اندك نيز خشنوداست .\r\nتلاش و كوشش فوق العادهء پيشواى ششم در عبادت و بندگى خدا و تهذيب و تزكيهء نفس ، پيش از عهده‌دارى امامت ، او را به مقام قرب و رضوان الهى نائل ساخت ، چندانكه در پرتو اين مقام و الا ، در اين دوره نيز كراماتى از آن حضرت صادر شد . ليث بن سعد خزاعى از فقهاى اهل سنّت نقل مىكند :\r\nدر سال 113 ه . ق حج گزاردم . پس از اقامهء نماز عصر ، بر فراز كوه ابوقبيس رفتم .\r\nمردى را ديدم كه نشسته و مشغول دعاست . آنقدر ذكر : « يا ربّ ، يا ربّ » گفت تا نفسش قطع شد ، سپس آنقدر ذكر : « يا حَىّ ، يا حَىّ ، يا حَىّ » گفت تا نفسش بند آمد .\r\nسپس عرضه داشت : خداوندا ! من انگور مىخواهم ، مرا اطعام كن ! و بُرْدهايم « 1 »  كهنه شده ، مرا بپوشان ! .\r\nهنوز دعاى او تمام نشده بود كه به نزد وى سبدى پر از انگور ديدم ، در حالى كه فصل انگور نبود ، و دو قواره برد نيز در پيش رويش ديدم كه تا كنون نظير آنها را نديده بودم .\r\nاو چون خواست انگورها را تناول كند ، گفتم : من هم شريك توام . چون وقتى شما دعا مىكرديد من « آمين » مىگفتم . فرمود : بخور ولى پنهان مكن و ذخيره هم منما . . . او يكى از دو برد را به عنوان « ازار » بر كمر بست و ديگرى را به عنوان « رداء » بر دوش انداخت ، سپس لباسهاى كهنه را برداشت و از كوه فرود آمد .\r\nدر اين هنگام ، مردى بر سر راه ، خطاب به او گفت : اى فرزند رسول خدا ، مرا بپوشان ؟\r\nآن مرد هر دو برد را به وى بخشيد . من به او گفتم : اين مرد كيست ؟ گفت : جعفر صادق . « 2 » \r\n\r\n","description":"","footnote":" ( 1 ) - برد نوعى پارچه و لباس خط دار است ( القاموس المحيط ، ج 1 ، ص 286 ) .  ( 2 ) - ر . ك : الامام الصادق ، مظفر ، ص 250 و مناقب ابن شهر آشوب ، ج 4 ، ص 232 و كشف الغمه ، ج 2 ، ص 160 با اندكى اختلاف . ","page_name":" 67 ","page_number":63},
  {"content":"\r\n\r\nخلاصه\r\nسى و يك سال و اندى از حيات پر بركت پيشواى ششم در دوران امامت جدّش امام سجاد و پدرش امام باقر سپرى شد ، كه متأسفانه فعّاليتهاى امام ( ع ) در اين دوره در منابع تاريخى و حديثى منعكس نشده است .\r\nدوران كودكى و نوجوانى امام ( ع ) دوران رنج و محنت آن حضرت بشمار مىرود ، چرا كه خاطره شهادت جانگداز حسين بن على و ياران او ، و اشكهاى اطفال معصوم و اهل بيت رسول خدا ، تمامى اعضاى خانواده امام سجاد ، از جمله امام صادق را در اندوهى جانكاه فرو برده بود .\r\nپس از رحلت امام سجاد ( ع ) حدود نوزده سال از زندگى امام صادق ( ع ) در كنار پدر بزرگوارش سپرى شد . امام صادق ( ع ) در طول اين مدّت ، همواره يار و مددكار پدرش بود و او را در تثبيت اصول امامت و گسترش فرهنگ ناب محمدى كمك مىكرد .\r\nامام صادق ( ع ) حتى در سفر نيز پدر را همراهى مىكرد . وى در سفرى كه همراه پدرش به مكّه داشت ، در مراسم حج ، سخنرانى تندى عليه دستگاه خلافت اموى كرد . بگونه‌اى كه خشم هشام ، خليفه اموى رابرانگيخت و او را وادار كرد تا آن حضرت و پدر گرامىاش را به شام احضار كند ؛ ليكن در اين مرحله نيز شكست خورد و مجبور شد آنان را به مدينه باز گرداند .\r\nدوران 31 سالهء پيش از امامت امام صادق ( ع ) را مىتوان دوران آمادگى آن حضرت براى پذيرش رسالت الهى امامت ، در شرايط بحرانى جامعهء اسلامى از نظر فكرى و فرهنگى ناميد ؛ هم از نظر اندوختن تجربه‌هاى علمى و عملى در صحنه‌هاى گوناگونِ سياسى و فرهنگى ، و هم از نظر خود سازى و تهذيب و تزكيهء نفس .\r\nپرسش\r\n1 - چند سال از زندگى امام صادق ( ع ) در دوران جدّ و پدرشان سپرى شد ؟\r\n2 - دوران كودكى و نوجوانى امام صادق ( ع ) چگونه سپرى شد ؟\r\n3 - امام صادق ( ع ) در دوران امامت پدر بزرگوارشان چه نقشى داشتند ؟\r\n4 - محتواى سخنرانى امام صادق ( ع ) در مراسم حج رابه اختصار بيان كنيد .\r\n\r\n","description":"","footnote":"","page_name":" 68 ","page_number":64},
  {"content":"\r\n\r\n5 - چگونه دوران قبل از امامت امام صادق ( ع ) براى آن حضرت دوران آمادگى بشمار مىرود ؟\r\n6 - يك نمونه از كرامتهاى امام‌صادق ( ع ) را پيش از عهده‌دارى امامت به اختصار ذكر كنيد .\r\n\r\n","description":"","footnote":"","page_name":" 69 ","page_number":65},
  {"content":"\r\n\r\n\r\nدرس ششم : : امامت\r\nحضرت امام صادق ( ع ) پس از رحلت پدر بزرگوارش امام باقر ( ع ) در ذيحجّه سال 114 هجرى قمرى در حالى كه 31 سال و اندى از سنش مىگذشت عهده‌دار منصب امامت شد .\r\n\r\nتعيين امامت\r\nبراى اثبات امامت امام صادق ( ع ) پس از امام باقر ( ع ) دلائل زيادى وجود دارد ؛ از جمله :\r\n1 - برترى آن حضرت در علم و دانش بر تمامى مردم زمان خود و اينكه او تنها وارث دانشهاى جدّش رسول خدا ( ص ) و پدران بزرگواش ، ائمّهء اطهار بود ، و نيز سلاح ويژه پيامبر ( ص ) ، در دست آن حضرت بود . و اينها همه نشانهء امامت است .\r\n2 - تصريحات رسول خدا ( ص ) بر امامت آن حضرت پس از پدر بزرگوارش امام باقر عليهماالسّلام ؛ به عنوان نمونه جابر بن عبداللَّه انصارى از رسول خدا ( ص ) پرسيد : امامان از نسل على بن ابى طالب كيانند ؟ فرمود :\r\nحسن و حسين ، دو سرور جوانان بهشتى ؛ سپس على بن حسين ، سرور عبادت كنندگان زمان خود ؛ سپس محمد بن على ملقب به باقر ؛ و تو اى جابر در آينده نه چندان دور او را درك خواهى كرد . زمانى كه او را درك كردى سلام مرا به وى برسان ؛ سپس جعفر بن محمّد ، ملقب به صادق ؛ پس از او ، موسى بن جعفر با لقب كاظم ؛ بعد از وى ، على بن موسى الرضا ؛ سپس محمد بن على تقى ؛ سپس على بن محمد نقى ،\r\n\r\n","description":"","footnote":"","page_name":" 70 ","page_number":66},
  {"content":"\r\n\r\nسپس حسن بن على زكّى ؛ سپس فرزندش قائم به حق ، مهدى امّت من ، آن كه زمين را پر از عدل و داد خواهد كرد ، پس از آنكه از جور و ستم پر شده باشد . جابر ! اينان جانشينان ، اوصياء ، فرزندان و عترت من هستند ، هر كس از آنان پيروى كند ، از من پيروى كرده و هر كس آنان را نافرمانى كند ، مرا نافرمانى كرده است . « 1 » \r\n3 - تصريحات امام باقر ( ع ) بر امامت فرزندش امام صادق ( ع ) ؛ به عنوان نمونه جابر بن يزيد جعفى مىگويد :\r\nاز امام باقر ( ع ) دربارهء قائم ( و امام ) بعد از او پرسيده شد . آن حضرت دست بر امام صادق ( ع ) زد و فرمود : اين است به خدا قسم ، قائم آل محمّد ( ص ) . « 2 » \r\nهشام بن نافع مىگويد :\r\nروزى ابو جعفر ( ع ) به ياران خود فرمود : زمانى كه مرا از دست داديد ، به اين ( اشاره به امام صادق ( ع ) ) تأسى و اقتدا كنيد كه او امام و خليفهء پس از من است . « 3 » \r\nمحمّد بن مسلم مىگويد :\r\nنزد امام باقر ( ع ) بودم كه فرزندش امام صادق ( ع ) وارد شد . . . امام ( ع ) خطاب به من فرمود : اى محمّد ! اين ( اشاره به امام صادق ( ع ) ) امام تو پس از من است ، پس به او تأسى و اقتدا كن و از دانشش بهره بگير .\r\nسوگند به خدا ، او همان « صادق » ى است كه پيامبر ( ص ) براى ما وصف كرده است كه پيروان و شيعيانش در دنيا و آخرت پيروزند و دشمنانش در زبان همه پيامبران لعنت شده‌اند . « 4 » \r\n\r\nشرايط سياسى - اجتماعى دوران امامت\r\n\r\n","description":"","footnote":" ( 1 ) - كمال الدين ، ج 1 ، ص 258 .  ( 2 ) - كافى ، ج 1 ، ص 307 و كشف الغمه ، ج 2 ، ص 167 .  ( 3 ) - بحارالانوار ، ج 47 ، ص 15 .  ( 4 ) - همان مدرك . ","page_name":" 71 ","page_number":67},
  {"content":"\r\n\r\nپيشواى ششم ( ع ) در حساسترين شرايط سياسى ، اجتماعى و فرهنگى ، كشتى امامت را با موفقيّت فزون از حدّ انتظار به ساحل نجات رهنمون ساخت . براى شناخت نقش امام صادق ( ع ) در پاسدارى و گسترش فرهنگ امامت ، لازم است نسبت به اوضاع و شرايط سياسى ، اجتماعى و فرهنگى حاكم بر جامعهء اسلامى در دوران امامت آن حضرت شناخت اجمالى پيدا كنيم . ارزيابى شرايط فرهنگى را به درسهاى بعد وامىگذاريم . در اين درس ، مرورى داريم بر شرايط سياسى - اجتماعى دوران امام ششم ( ع ) .\r\nجامعهء اسلامى در دوران امامت امام صادق ( ع ) با فراز و نشيبها و تحولات سياسى - اجتماعى مهمّى روبه‌رو بود . اين دوره از تاريخ اسلام كه دربرگيرندهء بخش پايانى قرن نخست و آغاز قرن دوّم هجرى بشمار مىرود ، از نظر مورخان ، دوره بروز فتنه‌ها ، آشوبها و بىثباتى سياسى در جامعهء اسلامى است . اداره سياسى كشور اسلامى در نيمهء دوم قرن نخست و اوائل قرن دوّم هجرى به دست غاصبانه و بى كفايت بنى اميّه و خاندان نالايق مروان بود .\r\nموضعگيرى صريح و آشكار زمامداران اموى و كارگزاران آنان در برابر اسلام ناب و جبههء امامت ، جنايات هولناك و كم‌نظير آنان در حق مصلحان ، حق‌جويان و آزاديخواهان ، بويژه خويشان و خاندان پيامبر ( ص ) ، ايجاد جوّ وحشت و اختناق در سطح جامعه ، وارد آمدن فشار اقتصادى توانفرسا بر توده‌هاى مردم ، بى كفايتى ، خودكامگى و قدرت طلبى زمامداران اموى و . . . همه از عواملى بود كه در دامن زدن به فتنه‌ها ، شورشها ، قيامهاى آزاديخواهانهء مردمى و بىثباتيها و تحولات پى در پى در درون دستگاه خلافت مؤثّر بود « 1 »  كه در نهايت به سرنگونى و اضمحلال آن منتهى شد .\r\nبا در هم پيچيده شدن طومار حكومت امويان در بخش پايانى نيمهء اوّل از قرن دوّم كه مقارن با هيجدهمين سال امامت امام صادق ( ع ) بود ، عباسيان كه در حقيقت روى ديگر سكّه امويان بودند ، بر مسند خلافت تكيه زدند . آنان به لحاظ آنكه در آغاز راه بودند ، شرايط سياسى ايجاب نمىكرد كه حرف آخر را همان روزهاى نخست مبارزه و هنگام بدست گرفتن قدرت بزنند ؛ ليكن پس از استوار ساختن پايه‌هاى حكومت غاصبانهء خود ،\r\n\r\n","description":"","footnote":" ( 1 ) - در درس آينده ، اين عوامل با تفصيل بيشتر مورد بحث قرار خواهد گرفت . ","page_name":" 72 ","page_number":68},
  {"content":"\r\n\r\nدر قبال اسلام ناب ، امامان شيعه ، حق طلبان و مردم ، همان سياستى را در پيش گرفتند كه بنى اميّه داشتند و بلكه در بعضى جهات ، بدتر و ستمگرانه‌تر از آنان ؛ چندانكه بعضى از افرادى كه هر دو دوره را درك كرده بودند ، آرزو مىكردند :\r\n يا لَيْتَ جَوْرُ بَنى مَرْوانَ عادَ لَنا * وَ انَّ عَدْلَ بَنِى الْعَبَّاسِ فِى النَّارِ « 1 »  \r\nاى كاش ، ستم مروانيان براى ما بازمىگشت و اى كاش عدالت عباسيان در آتش مىافتاد .\r\nجوّ ناامنى و اختناق ، برخورد با مخالفان حكومت با شديدترين وجه ، بروز و گسترش عصيانها ، مخالفتها و موضعگيريها عليه دستگاه خلافت ، در هر دو دولت امويان وعباسيان ، به چشم مىخورد .\r\n\r\nشورشها و قيامها\r\nاز جمله ويژگيهاى برجستهء اين دوره از تاريخ اسلام كه بيانگر اوضاع سياسى - اجتماعى جامعهء اسلامى است ، پيدايش و گسترش شورشها و قيامها عليه حكومت مداران است . اين شورشها و قيامها هر چند با انگيزه‌ها و اهداف گوناگون اسلامى و غير اسلامى انجام مىگرفت ؛ ليكن شورشگران در مخالفت با دستگاه خلافت و براندازى رژيم ظلم و ستم ستمگران ، با يكديگر هم عقيده بودند . ما نخست بر مهمترين شورشها و قيامهايى كه عليه حكمرانان اموى در اين دوره شكل گرفته مرور مىكنيم ؛ سپس به قيامها و شورشهاى دوران بنى عباس خواهيم پرداخت .\r\n\r\nالف - عليه حكمرانان اموى\r\n1 - شورش حارث بن سريج : وى از آزاديخواهان خراسان بود كه به سال 116 هجرى قمرى عليه مروانيان قيام كرد . حارث ، جامه سياه پوشيد و مردم را به كتاب خدا و سنّت پيامبر ( ص ) و بيعت براى « الرّضا من آل محمد » فرا خواند . وى از خراسان به فارياب و از آنجا به بلخ رفت . نصر بن سيّار ، امير بلخ با وى به ستيز برخاست ، ليكن از او\r\n\r\n","description":"","footnote":" ( 1 ) - المحاسن و المساوى ، ص 246 . ","page_name":" 73 ","page_number":69},
  {"content":"\r\n\r\nشكست خورد . حارث ، پس از تسلّط بر بلخ به سوى « جوزجان » « طالقان » و « مرو رود » لشكر كشيد و كارش بالا گرفت .\r\nوى بنابر نوشتهء برخى ، با شصت هزار نيرو راهى مرو شد ، ولى در مرو از نيروهاى حكومتى شكست خورد و جز سه هزار نفر همه نيروهايش پراكنده شدند و سرانجام در سال 128 هجرى قمرى در مرو به دست نيروهاى « نصر » كشته شد . « 1 » \r\n2 - قيام آفريقاييان : مردم آفريقا كه از ظلم و ستم و اجحاف و تحقير حكمرانان هشام بن عبدالملك نسبت به آنان به ستوه آمده بودند ، در سال 117 هجرى قمرى در برابر ستمگريهاى آنان نسبت به توده‌هاى ستمديدهء بربر ، مقاومت كرده و عليه آنان دست به قيام زدند و در چندين مرحله با نيروهاى حكومتى درگير شدند و كارگزاران حكومت را به قتل رسانده و يا بر كنار كردند و خود ، خليفه تعيين نمودند . آنان در يكى از درگيريها به اندازه‌اى سران و فرماندهان و اشراف عرب را به قتل رساندند كه آن غزوه به « غزوه اشراف » معروف شد . « 2 » \r\n3 - قيام زيد بن على : از جمله قيامهاى مهمّ و حق‌طلبانه‌اى كه در اين دوره رخ داد ، قيام زيد بن على بن حسين است . وى در سال 121 هجرى قمرى و در دوران زمامدارى هشام بن عبدالملك در كوفه قيام كرد . بسيارى از شيعيان و غيرشيعيان گرد او جمع شدند . در ديوان او اسامى پانزده هزار نفر از مردم كوفه ثبت شده بود و اين تعداد غير از ياران وى از مدائن ، بصره ، واسط ، موصل ، خراسان ، رى و گرگان بود .\r\nزيد بيش از ده ماه در كوفه توقّف كرد و در اين مدت ، مخفيانه نمايندگانى به نقاط مختلف كشور اسلامى فرستاد و آنان را به مبارزه عليه حكومت خودكامهء هشام دعوت كرد .\r\nخليفهء اموى از تحركات و فعّاليتهاى زيد مطلع شد و طى نامهء تندى فرمان سركوبى و كشتن وى را صادر كرد . زيد وقتى در جريان توطئه دشمن و به شهادت رسيدن دو تن از ياران خود توسط فرماندار كوفه قرار گرفت ، براى آنكه غافلگير نشود زودتر از موعد\r\n\r\n","description":"","footnote":" ( 1 ) - ر . ك : الاعلام ، زركلى ، ج 2 ، ص 154 و كامل ابن اثير ، ج 5 ، ص 183 - 184 .  ( 2 ) - ر . ك : كامل ابن اثير ، ج 5 ، ص 190 - 194 . ","page_name":" 74 ","page_number":70},
  {"content":"\r\n\r\nمقرّر دست به قيام زد . « 1 » \r\nوى هدف قيام خود را دعوت به كتاب خدا و سنّت پيامبر ( ص ) ، مبارزه ستمگران و حمايت از ستمديدگان ، استيفاى حقوق از دست رفتهء مسلمانان ، توزيع عادلانه بيت‌المال ميان امّت اسلامى و دفاع از حريم مقدس خاندان پيامبر ( ص ) ، بيان كرد . « 2 » \r\nبرغم گرايش آغازين و بيعت ابتدايى گروه زيادى از مردم كوفه با زيد ، به محض اعلام حكومت نظامى از سوى مزدوران اموى و تهديد مردم ، جمعيّت زيادى از بيعت كنندگان ، روحيّهء خود را باختند و دست از يارى زيد كشيدند .\r\nزيد با اندك ياران وفادار خود كه تعدادشان از پانصد نفر تجاوز نمىكرد ، به نبرد با نيروهاى حكومتى كه رقمشان بالغ بر دوازده‌هزار بود ، پرداخت و در جنگى نابرابر پس از دو روز مقاومت و به هلاكت رساندن گروه زيادى از نيروهاى دشمن ، به شهادت رسيد « 3 »  و برگ زرّين ديگرى بر كتاب مقدس جهاد و شهادت خاندان رسالت در راه اعتلاى كلمهء توحيد افزود .\r\n4 - قيام يحيى بن زيد : وى كه جوانى دانشمند ، شجاع و پرخاشگر بود ، طبق وصيت پدرش زيد و به منظور انتقام خون او و اداى وظيفه در راه خدا ، در دوران وليد بن يزيد در سال 125 هجرى قيام كرد .\r\nوى ، نخست به نينوا و از آنجا به مدائن رفت و چون ديد مأموران حكومتى در پى اويند ، راهى رى شد و از آنجا آهنگ سرخس كرد و مدت شش ماه در آنجا زيست ؛ سپس رهسپار بلخ شد . جاسوسان وليد از ورود او به بلخ مطّلع شده خبر ورودش را به فرماندار كوفه گزارش دادند . « يوسف بن عمر » كارگزار وليد در كوفه ، طى نامه‌اى ، والى خراسان ، نصر بن سيّار را مأمور دستگيرى وى كرد . وى موفق شد يحيى را دستگير كند و به زندان افكند .\r\nيحيى پس از مدتى از زندان آزاد شد و به بيهق ( سبزوار فعلى ) و از آنجا به ابرشهر\r\n\r\n","description":"","footnote":" ( 1 ) - ر . ك : مقاتل الطالبيين ، ص 91 - 92 .  ( 2 ) - ر . ك : كامل ابن اثير ، ج 5 ، ص 235 .  ( 3 ) - ر . ك : مقاتل الطالبيين ، ص 95 - 97 . ","page_name":" 75 ","page_number":71},
  {"content":"\r\n\r\n( نيشابور فعلى ) رفت . در اين شهر نبرد سختى بين نيروهاى حكومتى كه تعدادشان بالغ بر ده‌هزار نفر مىشد و يحيى و يارانش كه تعدادشان از هفتاد نفر تجاوز نمىكرد ، رخ داد .\r\nدر اين نبرد ، فرمانده نيروهاى حكومتى به هلاكت رسيد و تلفات سنگينى بر نيروهايش وارد آمد ، و يحيى با پيروزى بر دشمن و دستيابى به غنائم فراوان ، به طرف هرات حركت كرد و از آنجا به جوزان رفت . در جوزان دوبار ، برخورد شديدى بين يحيى و نيروهاى اموى صورت گرفت . اين پيكار با مقاومت شديد انقلابيون ، سه روز به درازا كشيد و سرانجام به شهادت يحيى و يارانش منجر گشت . « 1 » \r\n5 - قيام عبداللَّه بن معاويه : وى از تبار جعفر طيّار و از علويانى بود كه در سال 127 هجرى قمرى عليه حكومت يزيد بن وليد ، در كوفه قيام كرد و مردم را به « الرضا من آل محمّد » فراخواند . « 2 »  جمع زيادى گرد او جمع شدند . وى سپس به سمت فارس حركت كرد و در اندك زمانى بر همدان ، قم ، رى ، قومس ، اصفهان و فارس مسلّط شد و برادرانش را بر شهرهاى فتح شده گمارد . برخى از چهره‌هاى سياسى بنى هاشم از قبيل :\r\nسفّاح ، منصور و عيسى بن على از دعوت او استقبال كردند و به سويش شتافتند . نهضت عبداللَّه تا دوران خلافت « مروان بن محمد » آخرين خليفهء اموى ادامه داشت . « 3 » \r\n6 - حركت پنهانى عباسيان : از جمله اقدامات سازمان يافته‌اى كه عليه حكومت امويان در اين دوره صورت گرفت ، حركت عباسيان بود . اين حركت در سال صدم هجرى و توسّط ابوهاشم ، عبداللَّه بن محمّد بن حنفيّه علوى شكل گرفت ؛ سپس محمد بن على بن عبداللَّه بن عباس آن را گسترش داد و پس از وى فرزندانش : ابراهيم امام ، سفّاح و منصور ، آن را پى گرفتند و با متمركز كردن فعّاليتهاى خود روى خراسان و بهره‌گيرى از وجود ابومسلم خراسانى و آشكاركردن قيام خود در دوران مروان بن محمّد ، موفق شدند پايه‌هاى پوشالى حكومت اموى را در هم فروريخته ، زمينهء به قدرت\r\n\r\n","description":"","footnote":" ( 1 ) - ر . ك : مقاتل الطالبيين ، ص 103 - 107 .  ( 2 ) - بعضى معتقدند وى مردم را به سوى خود فرا مىخواند نه « الرّضا من آل محمد » ( مقاتل الطالبيين ، ص 115 ) .  ( 3 ) - ر . ك : مقاتل الطالبيين ، ص 111 - 115 والفخرى ، ص 138 . ","page_name":" 76 ","page_number":72},
  {"content":"\r\n\r\nرسيدن خود را فراهم سازند . « 1 » \r\n\r\nب - عليه عباسيان\r\nبنى عباس هر چند با تكيه بر شعارهاى علويان و مردمى كه از ستم امويان به ستوه آمده بودند ، توانستند حكومت را قبضه كنند ، ليكن از آنجا كه سنگ بناى حكومتشان بر باطل و مبارزه با حق و حق‌مداران بود ، در اندك زمانى پس از به قدرت رسيدن ، چهره ضدّ مردمى خود را بر ملا كردند كه اين كار مخالفتها و شورشهاى مردمى را به دنبال داشت . در بخش دوم از دوران امامت امام صادق ( ع ) نيز كه مقارن با حكومت عباسيان و در برگيرندهء حدود شانزده سال از امامت آن حضرت بود ، قيامها و شورشهايى در جامعهء اسلامى رخ داد كه در ذيل به مواردى از آنها اشاره مىكنيم .\r\n1 - شورش مردم جزيره : مردم جزيره در سال 133 ، لباس سياه خود را كه شعار عباسيان بود از تن درآورده ، لباس سفيد پوشيده ، سفّاح را از خلافت خلع كردند . آنان در « حرّان » با سه هزار نفر از نيروهاى حكومت برخورد كرده ، آنان را به مدّت دو ماه به محاصره خود درآورند . سفّاح ، برادر خود منصور و سپس عبداللَّه بن على را با سپاهى عظيم به نبرد با شورشگران كه تعدادشان بالغ بر شصت هزار نفر مىشد ، اعزام كرد و جنگ سختى ميان دو جبهه درگرفت ؛ ليكن سرانجام كار با مصالحه پايان يافت . « 2 » \r\n2 - شورش مردم موصل : مردم موصل ، در سال 133 « 3 »  عليه سفّاح شورش كرده كارگزار حكومت را از موصل بيرون راندند . سفّاح برادر خود يحيى را با چهارهزار نفر نيرو براى سركوبى شورشگران فرستاد . وى گروه زيادى از مردم را به قتل رسانيد ، و به نقلى ، در يك روز هيجده هزار نفر از آنان را كشت . مورخان نوشته‌اند تعداد كشته‌ها به قدرى زياد بود كه خون بر زمين جارى شد و آب دجله را رنگين ساخت . « 4 »\r\n3 - قيام محمد بن عبداللَّه بن حسن معروف به « نفس زكية » : وى كه از نوادگان امام\r\n\r\n\r\n","description":"","footnote":" ( 1 ) رك الفخرى ص 143 144 در درس آينده درباره چگونگى به قدرت رسيدن عباسيان با تفصيل بيشتر بحث خواهيم كرد  ( 2 ) ر ك كامل ابن اثير ج 5 ص 434 435  ( 3 ) ابن اثير سروش مردم موصل را در سال 132 ذكر كرده است ( كامل ج ص 443 ) .  ( 4 ) تاريخ يعغوبى ج 2 ص 357 . ","page_name":" 77 ","page_number":73},
  {"content":"\r\n\r\nحسن مجتبى بود ، در سال 141 در مدينه قيام كرد و مردم را به سوى خود فراخواند .\r\nگروه زيادى از مردم پذيراى دعوت وى شدند و از شهرهاى مختلف نامه‌هاى وفادارى و نمايندگان فراوان به سوى او ارسال و اعزام شدند . وى فرماندار منصور در مدينه را دستگير كرد و به زندان افكند . « 1 »  وى فلسفهء قيام خود را در مسجد و در حضور انبوه مردم چنين بيان كرد :\r\nكارهايى كه منصور ، اين ستمگر و دشمن خدا مرتكب شده بر شما پوشيده نيست . او « قبةّالخضراء » را بدين جهت بنا كرد كه به دشمنى خدا برخيزد و كعبه را كوچك شمارد . خداوند ( حلقوم ) فرعون را آنگاه كه ادعاى « انَا رَبُّكُمُ الْاعْلى » كرد برگرفت و به كيفر رسانيد . « 2 » \r\n4 - قيام ابراهيم بن عبداللَّه بن حسن : وى ، برادر محمد ، نفس زكيّه بود و به سال 145 در بصره قيام كرد . مردم بصره با وى بيعت كردند . اسامى چهارهزار و به نقلى شصت هزار نفر از پاسخ دهندگان به دعوتش در ديوان او ثبت شده است . وى پس از تسلط بر بصره ، نمايندگانى به اهواز ، فارس و واسط فرستاد و از اين مناطق ، نيروهاى زيادى پذيراى دعوت او شدند . « 3 » \r\nابراهيم در زمان حيات برادرش ، مردم را به سوى وى دعوت مىكرد و پس از شهادت او به سوى خود فرا مىخواند . وى در مبارزه‌اش با حكومت ، پيروزيهاى چشمگيرى كسب كرد و تا پشت دروازه‌هاى كوفه پيش رفت . « 4 » \r\nاينها نمونه‌هايى از قيامها و شورشهايى بود كه در اين دوره از تاريخ اسلام رخ داده و بيانگر وضعيّت سياسى - اجتماعى جامعهء اسلامى در دوران امامت پيشواى ششم است .\r\n\r\n","description":"","footnote":" ( 1 ) - تاريخ يعقوبى ، ج 2 ، ص 357 .  ( 2 ) - تاريخ يعقوبى ، ج 2 ، ص 376 .  ( 3 ) - كامل ابن اثير ، ج 5 ، ص 531 .  ( 4 ) - ر . ك : تاريخ يعقوبى ، ج 2 ، ص 377 و كامل ابن اثير ، ج 5 ، ص 562 - 563 . ","page_name":" 78 ","page_number":74},
  {"content":"\r\n\r\nخلاصه\r\nامام صادق ( ع ) در ذيحجهء سال 114 ه . ق عهده‌دار منصب امامت شد . برترى آن حضرت در علم و دانش بر تمامى مردم زمان خود و وراثت وى از پيامبر ( ص ) و وجود سلاح مخصوص رسول خدا ( ص ) نزد آن گرامى و همچنين تصريح رسول خدا بر امامت وى پس از پدر بزرگوارش امام باقر ( ع ) ، از جمله دلائل اثبات امامت آن بزرگوار مىباشد .\r\nعلاوه بر دليلهاى ياد شده ، پيشواى پنجم بارها بر وصايت و جانشينى او از خود ، تصريح و بر آن تأكيد كرده است .\r\nدوران امامت پيشواى ششم از نظر سياسى - اجتماعى با فراز و نشيبها و تحولات سياسى مهمى روبه رو بود كه در هم پيچيده شدن طومار حكومت امويان و روى كار آمدن عباسيان از مهمترين آنها بشمار مىرود .\r\nدستگاه خلافت اسلامى در اين دوران به دليل در پيش گرفتن سياستهاى ضد اسلامى و ضدّ مردمى و نيز بى كفايتى و قدرت طلبى حاكمان آن ، دچار بى ثباتى ، ضعف و از هم پاشيدگى شده ، شورشها وقيامهاى مردمى را در پى داشت .\r\nبعضى از شورشها و حركتهايى كه عليه حكمرانان اموى در اين دوره از تاريخ اسلام روى داد عبارت است از : شورش حارث بن سريج ، قيام مردم آفريقا ، قيام زيد بن على و فرزندش يحيى ، نهضت عبداللَّه بن معاويه و حركت سازمان يافته عباسيان .\r\nدر حكومت عباسيان نيز ، شورشها و قيامهاى مردمى از علويان و غير علويان ادامه داشت كه از آن جمله مىتوان از شورش مردم جزيره ، شورش مردم موصل ، قيام محمد بن عبداللَّه بن حسن و برادرش ابراهيم نام برد .\r\n\r\n","description":"","footnote":"","page_name":" 79 ","page_number":75},
  {"content":"\r\n\r\nپرسش\r\n1 - امام صادق ( ع ) در چه سالى و در چه سنّى عهده‌دار منصب امامت شد ؟\r\n2 - دلائل اثبات امامت امام صادق ( ع ) را به اختصار بيان كنيد .\r\n3 - شرايط سياسى - اجتماعى دوران امامت امام صادق ( ع ) چگونه بود ؟\r\n4 - قيامها و شورشهايى را كه در دوران امامت امام صادق ( ع ) عليه حكمرانان اموى رخ داد برشماريد .\r\n5 - در دوران امامت امام صادق ( ع ) چند تن از علويان عليه حكومت منصور قيام كردند ؟ به اختصار بيان كنيد .\r\n\r\n","description":"","footnote":"","page_name":" 80 ","page_number":76},
  {"content":"\r\n\r\n\r\nدرس هفتم : : سقوط امويان و سلطهء عباسيان\r\nتاريخ حكومت و سلطنت هزار ماههء امويان از ديدگاه سياسى همواره دستخوش فراز و نشيب بود . دوران طلايى خاندان سفيان ، دوران بيست سالهء سلطنت معاويه است . وى موفق شد مخالفان خود را از صحنه خارج كند و بر اوضاع مسلّط شود . عمده مخالفان حكومت وى ، شيعيان و خوارج بودند ؛ البته كسان ديگرى نيز وجود داشتند كه از وى خشنود نبودند ولى آشكارا مخالفت نمىكردند .\r\nبا مرگ معاويه و روى كار آمدن يزيد و جنايات هولناكى كه در مدت سه سال حكومتش مرتكب شد ، بويژه فاجعه خونين كربلا و به شهادت رساندن فرزند پيامبر و ياران آن حضرت ، و به اسارت گرفتن خاندان او ، سلطنت خاندان سفيان دچار بحران سختى شد كه به اضمحلال حكومت آنان منجر گشت .\r\nسلسلهء مروانيان از طايفهء بنى اميّه به رهبرى « مروان بن حكم » جانشين سفيانيان شدند . دوران پايانى حكومت 21 ساله « عبدالملك بن مروان » را مىتوان دوران اقتدار اين خاندان شمرد . چه آنكه وى با درايت و اقدامات مستبدانهء خود ، از قبيل مسلط كردن عناصر جسور و خونريزى مثل حجاج بن يوسف بر مردم مسلمان در عراق و حجاز ، بر اوضاع مسلّط شد و با پيروزى بر زبيريها ، دوباره سراسر سرزمينهاى اسلامى را تحت كنترل خود درآورد . خلفاى پس از عبدالملك ، بجز هشام كه حدود بيست سال در مسند قدرت بود ، چندان بر اوضاع مسلط نبودند .\r\n\r\n","description":"","footnote":"","page_name":" 81 ","page_number":77},
  {"content":"\r\n\r\nبا شهادت زيد بن على در سالهاى پايانى حكومت هشام و شهادت فرزندش يحيى ، همزمان با مرگ اين خليفهء ديكتاتور و خون‌آشام اموى ، حكومت مروانيان نيز در سراشيبى سقوط قرار گرفت ؛ چرا كه موج مخالفت و اعتراض عليه دستگاه خلافت از گوشه و كنار برخاست و نقاط مختلفى از كشور اسلامى دستخوش تشنج و درگيريهاى قومى شد . شيعيان و علويان و گروهى از مبلغان و داعيان بنى عباس كه در مناطق شرقى كشور اسلامى پراكنده شده بودند ، تحركاتى را آغاز كردند و به عنوان اعتراض به قتل زيد و فرزندش يحيى و ابراز سوگوارى و همدردى با آنان لباس سياه پوشيدند و اين روش را چند سال ادامه دادند . « 1 » \r\nمردم ستمديده و ناراضى فلسطين نيز بر كارگزار حكومت اموى خشم گرفته او را از ديار خود طرد كرده و فرد ديگرى را از ميان خود براى زمامدارى برگزيدند . عمّان ، دمشق ، حمص ، يمامه ، خراسان ، عراق و بسيارى از نقاط ديگر در آتش فتنه و كشمكشهاى قومى و حكومتى مىسوخت . « 2 » \r\nاختلاف و كشمكشهاى درون دستگاه خلافت بر سر قدرت ، نابسامانى اوضاع كشور را تشديد مىكرد و ضعف و پريشانى و در نهايت ، سقوط حكومت امويان را نويد مىداد .\r\nتا آنكه سرانجام ، حكومت سراسر ننگ و جنايت امويان با به هلاكت رسيدن « مروان بن محمد » معروف به « مروان حمار » در سال 132 هجرى قمرى به پايان خود رسيد . « 3 » \r\n\r\nارزيابى عوامل سقوط حكومت امويان\r\nگسترش موج مخالفتهاى مردمى عليه حكومت امويان و سقوط آن ، معلول عوامل مختلفى بود كه در منابع تاريخى به صورت پراكنده ذكر شده است . در ذيل به مهمترين اين عوامل اشاره مىكنيم .\r\n\r\n","description":"","footnote":" ( 1 ) - ر . ك : زيد بن على ، رضوى اردكانى ، ص 279 .  ( 2 ) - ر . ك : كامل ، ابن اثير ، ج 5 ، ص 292 - 308 .  ( 3 ) - ر . ك : الفخرى ، ص 138 و كامل ، ج 5 ، ص 424 - 429 . ","page_name":" 82 ","page_number":78},
  {"content":"\r\n\r\n\r\n1 - ضدّيت حكمرانان با اسلام\r\nبارزترين مشخّصهء حكمرانان اموى ، ضدّيت آنان با اسلام علوى و موضع‌گيرى عليه رهبران الهى آن بود . آنان با نام اسلام و عنوان خليفهء رسول خدا بر مسند خلافت تكيه زده بودند ، ولى در عمل نه تنها براى اسلام و دستورات آسمانى آن ارزشى قائل نبودند ، بلكه همواره سعى در خاموش كردن نور الهى داشتند . امويان اين ضدّيت را از نياكان خود به ارث برده بودند . دشمنى « امية بن عبد شمس » ، نياى اعلاى امويان ، با عمويش « هاشم » ، فخر فروشى « حرب بن اميّه » نسبت به « عبدالمطلب » و كينه توزى « ابوسفيان » در حق رسول خدا ( ص ) و آيين آسمانى او در صفحات تاريخ ذكر شده و مورد اتفاق همهء مورّخان است .\r\nابوسفيان و باندش تا جايى كه امكان داشت از هيچ كوششى براى خاموش كردن نور رسالت و ويران ساختن بناى با عظمت و شكوهمندى كه پيامبر ( ص ) بنيادش نهاده بود ، فروگذار نكردند و زمانى زير پرچم توحيد درآمدند كه قدرت اسلام آنان را بر سر دو راهى مرگ يا اسلام قرار داد و آنان براى رهايى از مرگ ، ناچار تظاهر به پذيرش اسلام كردند . و كفر و شرك و حقد و كين خود ، نسبت به اسلام و خاندان هاشم را همچون آتش زير خاكستر در درون خود پنهان نمودند .\r\nمعاويه ، فرزند ابوسفيان ، همچون پدرش ، اسلام و رهبرى آن رسول خدا ( ص ) را بزرگترين و خطرناكترين دشمن خود مىدانست ، و زمانى كه به قدرت رسيد با تمام وجود به مقابله و مخالفت با آن برخاست . او هر چند در وضعيتى نبود كه به طور مستقيم به جنگ با پيامبر ( ص ) برخيزد ، ولى ستيز او با اميرمؤمنان كه جان رسول خدا ( ص ) و جانشين آن حضرت بود . به تصريح آن گرامى ، صلح با وى ، صلح با پيامبر ( ص ) و ستيز با وى ستيز با رسول خدا ( ص ) محسوب مىشد ، « 1 »  به طور غير مستقيم به معناى ستيز با بنيانگذار اسلام خواهد بود . كشيدن خنجر بر روى ياران و فرزندان رسول خدا ( ص ) و به شهادت رساندن چهره‌هايى همچون حسن بن على ( ع ) از سوى معاويه جز با انگيزه\r\n\r\n","description":"","footnote":" ( 1 ) - ر . ك : مسند ، احمد بن حنبل ، ج 2 ، ص 442 . ","page_name":" 83 ","page_number":79},
  {"content":"\r\n\r\nستيز با پيامبر ( ص ) صورت نمىگرفت .\r\nديگر عناصر اين خاندان و در پى آنان ، خاندان حكم بن ابى العاص ( مروانيان ) ، سياستها و اهداف نياكان خود را دنبال كردند و در مجموع ، اين دو خاندان ، در مبارزه با اسلام ، كارى نماند كه نكرده و در پيكار با رسول اكرم ( ص ) و عترت پاكش ، وسيله و ابزارى نمانده بود كه بهره نگرفته باشند .\r\nشهادت امام مجتبى ، امام سجّاد و امام باقر عليهم السّلام به زهر كين و شهادت امام حسين و يارانش و نيز زيد بن على و فرزندش يحيى به خنجر عداوت امويان ، نمونه‌هاى بارزى از جنايات بىشمار سفيانيان و مروانيان ، در حق خاندان پيامبر است .\r\nپيشوايان معصوم كه پس از پيامبر ( ص ) پاسدارى از اسلام و ارزشهاى آن را بر عهده داشتند ، در حدّى كه شرايط سياسى اقتضا مىكرد ، در برابر انحرافات ، كجرويها و تلاشهاى مذبوحانهء امويان ، به مبارزه و روشنگرى پرداخته ، احساسات دينى و مذهبى مردم مسلمان را عليه عاملان و مسببان آنهمه جنايات برانگيختند .\r\nاين مبارزات و روشنگريها بويژه حادثهء خونين كربلا ، در ايجاد تنفر از حكومت بنى اميّه و قيام عليه آنان نقش بسيار مؤثرى داشت .\r\n\r\n2 - تشديد عصبيتهاى قومى\r\nعصبيّتهاى قومى و قبيله‌اى كه ريشه در فرهنگ جاهليّت داشت ، با ظهور اسلام و در پرتو تعاليم آسمانى پيامبر ( ص ) بر زير پا نهاده شد ؛ ولى با رحلت آن حضرت و بيرون رفتن خلافت از بستر خود ، دوباره به تدريج زنده و با روى كار آمدن باند اموى تشديد شد . مسعودى با اشاره به اين عامل مىنويسد : « عصبيتهاى قومى از جمله عوامل زوال حكومت بنى اميّه بود . « 1 » \r\nخلفاى اموى از ميان قوميتهاى مختلف تنها بر قوميّت و نژاد عرب تكيه كردند ، و تمامى امتيازات ، امكانات و بيشتر مناصب حكومتى را در انحصار عربها و در اختيار\r\n\r\n","description":"","footnote":" ( 1 ) - ر . ك : مروج الذهب ، ج 3 ، ص 232 . ","page_name":" 84 ","page_number":80},
  {"content":"\r\n\r\nقبيلهء قريش ، آن هم شاخهء اموى آن قرار دادند . آنان به همان مقدار كه براى نژاد عرب ارزش قائل بودند ، مردم غير عرب را كه « موالى » ناميده مىشدند ، تحقير و طرد كرده از بديهىترين حقوق مشروغ خود محروم مىساختند .\r\nحجاج بن يوسف فرمان داد : در كوفه بجز عرب كسى حق امامت جماعت ندارد . و نيز خطاب به يكى از كوفيان گفت : براى منصب قضاوت ، جز عرب شايستگى ندارد .\r\nوى ، مردم غير عرب را از بصره و شهرهاى مجاور آن بيرون راند . رانده شدگان ، فرياد :\r\nوا محمّدا ، وا احمدا سر مىدادند و نمىدانستند به كجا بروند . اين تحقير بدان حدّ رسيد كه گفتند : نماز را نمىشكند جز : خر يا سگ و يا يكى از موالى .\r\nمعاويه وقتى با فزونى تعداد « موالى » روبه‌رو شد تصميم گرفت گروهى از آنان را بكشد ، ولى احنف او را از اين كار بازداشت .\r\nمردى از « موالى » با دخترى از عربهاى « بنى سليم » ازدواج كرد . محمد بن بشير خارجى بىدرنگ راهى مدينه شد و نزد هشام بن اسماعيل ، حاكم اين شهر ، شكايت برد . والى پيكى نزد آن « مولى » فرستاد و همسرش را از وى جدا كرد . علاوه بر آن ، دويست تازيانه به وى زد و موى سر ، ريش و ابرويش را تراشيد . . . . حتّى پسرانى از خليفه كه مادر غير عرب داشتند از دستيابى به خلافت محروم بودند . « 1 » \r\nچنين برخوردهاى جاهلى و ستمگرانه ، عليه اين گروه از امت اسلامى از سوى حكمرانان اموى طبيعى بود كه خشم آنان را عليه حكومت برانگيزد و تمامى توان و امكاناتشان را در مسير مبارزه و سرنگونى آن به كار گيرد .\r\n\r\n3 - فشارهاى سياسى و اقتصادى بر مردم\r\nحاكمان اموى جز سلطنت طلبى و سلطه‌جويى بر مردم به چيزى نمىانديشيدند .\r\nآنان براى دستيابى به سلطنت و حفظ آن ، سخت‌ترين و شكننده‌ترين فشارهاى سياسى و اقتصادى را بر مردم مسلمان وارد مىكردند .\r\n\r\n","description":"","footnote":" ( 1 ) - الحياة السّياسية للامام الرضا ( ع ) ، ص 26 - 27 . ","page_name":" 85 ","page_number":81},
  {"content":"\r\n\r\nآنان در بعد سياسى ، هر گونه صداى مخالفت و اعتراض ، بويژه از سوى شيعيان و علويان را در سينه‌ها خفه ساخته ، مخالفان را با شگردهاى گوناگون از صحنه مبارزه بيرون مىكردند . امويان در برخورد با مخالفان حكومت خود از هيچ قانون و ضابطه‌اى پيروى نمىكردند و افراد را به صرف گمان ، دستگير نموده ، به سخت‌ترين و وحشيانه‌ترين روشها كيفر مىدادند . « 1 » \r\nدر بعد اقتصادى ، به جاى حلّ مشكلات اقتصادى جامعه و ايجاد امكانات لازم براى رفاه عمومى با بستن مالياتهاى سنگين و كمرشكن بر مردم مسلمان ، حتى غير مسلمانان از اهل ذمّه ، آنان را تحت فشار قرار داده ، در مقابل ، روز به روز به زرق و برق ، اسرافكاريها و عياشيهاى دربار مىافزودند . سياست اقتصادى امويان هم در بعد وضع قوانين و دستورالعملهاى مالياتى ستمگرانه و اجحاف‌آميز بود و هم در بعد اجرا و جمع‌آورى مالياتها .\r\nحرص و آزمندى امويان در ثروت اندوزى و در تنگنا قرار دادن مردم به حدى بود كه آنان به مالياتهاى متداول و كسانى كه ماليات بر آنان واجب بود بسنده نمىكردند .\r\nعبدالعزيز بن مروان دستور داد رهبانان را كه جزيه بر ايشان واجب نبود سرشمارى كنند و از ايشان نيز جزيه بگيرند . « 2 »  آنان ، جزيه را - كه اختصاص به غير مسلمانان داشت - به مسلمانان نيز تعميم دادند . گروه زيادى از مردم ذمّى در دوران امويان با مطالعه اسلام به اين آيين روى آوردند . بعضى از آنان نيز براى رهايى از پرداخت « جزيه » اسلام را برگزيدند . دولتمردان اموى كه تنها به منافع خود مىانديشيدند نه مصالح اسلام ، گرايش ذميان به اسلام را لطمه‌اى بر اقتصاد دولت دانسته به فكر چاره‌جويى افتادند و تصميم گرفتند از تمامى كسانى كه قبلًا ذمّى بوده سپس مسلمان شده‌اند ، جزيه بگيرند . « 3 » \r\nيكى ديگر از شيوه‌هاى ثروت اندوزى امويان و وارد كردن فشار اقتصادى بر مردم اين بود كه آنان را مجبور كردند علاوه بر مالياتهاى رسمى ، سالانه مبلغى تحت عنوان\r\n\r\n","description":"","footnote":" ( 1 ) - در درس آينده در اين زمينه توضيح بيشترى خواهيم داد .  ( 2 ) - الامام الصادق والمذاهب الاربعة ، ج 1 ، ص 339 .  ( 3 ) - الامام الصادق و المذاهب الاربعه ، ج 1 ، ص 342 - 343 . ","page_name":" 86 ","page_number":82},
  {"content":"\r\n\r\n« هداياى نوروزى » به خزانهء دولت بپردازند ، آن سان كه به پادشاهان ساسانى مىپرداختند .\r\nبدعت گذارى اين سنّت ناپسند و ضد اسلامى ، معاويه بود . كارگزار وى در عراق تنها از مردم كوفه و اطراف آن پنجاه ميليون درهم از اين نوع ماليات را به زور از مردم گرفت و براى معاويه فرستاد . « 1 » \r\nاين فشارها و اجحافها ، زندگى را بر مردم غير قابل تحمل و آنان را وادار به شورش و قيام عليه دستگاه خلافت كرد .\r\n\r\n4 - كشمكشهاى درون دستگاه خلافت\r\nحكمرانان اموى بويژه در دوران مروانيان در درون حكومت خود گرفتار اختلافات و كشمكشهايى شدند و حتى گاه بر ضدّ يكديگر دست به شورش مىزدند . منشأ بيشتر اين كشمكشها علاوه بر قدرت طلبى دولتمردان ، اين بود كه بعضى خلفاى اموى براى منصب ولايتعهدى ، دو نفر را تعيين مىكردند . « 2 »  هنگامى كه وليعهد اول به خلافت مىرسيد ، به جاى واگذارى خلافت به وليعهد دوم ، آن را به ديگرى واگذار مىكرد . اين مسأله موجب بروز اختلاف و درگيرى بين سران حكومت مىشد و دامنهء آن به رده‌هاى پايين‌تر نيز سرايت مىكرد . شورش يزيد بن وليد ، معروف به « يزيد ناقص » عليه پدرش وليد و قتل وى ، « 3 »  و مخالفت مروان بن محمد با يزيد بن وليد « 4 »  از جملهء اين كشمكشهاست .\r\nنقش اين عامل در سرنگونى حكومت امويان به حدّى بود كه وقتى از يكى از سران آنان درباره علت سقوط حكومتشان پرسيده شد ، گفت : علت اصلى آن ، اختلاف و\r\n\r\n","description":"","footnote":" ( 1 ) - تاريخ يعقوبى ، ج 2 ، ص 218 . براى آگاهى از نمونه‌هاى ديگر اين اجحافها به الامام الصادق والمذاهب الاربعة ، ج 1 ، ص 340 رجوع كنيد .  ( 2 ) - بنيانگذار اين سنّت ، مروان بن حكم بود كه دو پسر خود عبدالملك و عبدالعزيز را وليعهد خود ساخت ، ولى هنگامى كه‌عبدالملك به خلافت رسيد ، بدون توجه به توصيه پدرش ، تصميم گرفت خلافت را به فرزندش وليد و سليمان واگذار كند ( ر . ك : كامل ابن اثير ، ج 4 ، ص 189 و 514 )  ( 3 ) - ر . ك : الفخرى ، ص 134 و كامل ، ج 5 ، ص 280 .  ( 4 ) - ر . ك : كامل ، ج 5 ، ص 309 . ","page_name":" 87 ","page_number":83},
  {"content":"\r\n\r\nكشمكش ما در ميان خودمان و اجتماع و يكپارچگى مخالفان عليه ما بود . « 1 » \r\nفرصت طلبان و عناصر ناراضى نيز كه براى نابودى حكومت ظلم و ستم اموى لحظه شمارى مىكردند ، هنگامى كه مىديدند خود دولتمردان اموى دست به شورش عليه يكديگر زده‌اند ، با طرف شورشگر همراه شده خليفه را عزل مىكردند .\r\nدر پى بروز اين عوامل و برخى عوامل ديگر ، قيامها و شورشها يكى پس از ديگرى بر ضد حكومت اموى شكل گرفت ، تا جايى كه كنترل اوضاع از دست آنان خارج شد و مروان حمار ، آخرين خليفهء اموى در برابر انبوه سياه‌پرچمان خراسانى به رهبرى ابومسلم ، نتوانست مقاومت كند و ناچار به فرار شد و بسوى بصره گريخت و در آنجا به قتل رسيد و بدين ترتيب پرونده حكومت هزار ماههء امويان براى هميشه بسته شد . « 2 » \r\n\r\nچگونگى به قدرت رسيدن بنى عباس\r\nآغازگر حركت عباسيان ، عليه امويان ، ظاهراً علويان بودند ، بدين ترتيب كه ابوهاشم ، عبداللَّه بن محمد بن حنفيّه كه از چهره‌هاى برجستهء خاندان علوى بود ، پس از آنكه متوجه شد هشام بن عبدالملك تصميم به قتل وى گرفته است ، هستهء مركزى مبلغان و دعوت كنندگان عليه حكومت خودكامهء امويان را تشكيل داد و افرادى چون محمد بن على بن عبداللَّه بن عباس ، معاوية بن عبداللَّه بن جعفر بن ابى طالب و عبداللَّه بن حارث بن نوفل بن حارث بن عبدالمطلب را به هنگام مرگش ، از آنان و اقدامات پنهانىشان آگاه ساخت .\r\nمحمد بن على كه فردى كارآزموده و با هوش بود ، پس از مرگ ابوهاشم موفق شد بر مبلغان تسلّط يابد و آنان را از گرد معاوية بن عبداللَّه و فرزندش پراكنده كند و خود را در معرض خلافت قرار دهد . پس از مرگ وى ، فرزند بزرگش ابراهيم امام ، راه پدر را دنبال كرد و پنهانى مبلغان و دعوت كنندگان بيشترى به نقاط مختلف فرستاد . برادرش سفاح و منصور نيز او را در اين امر يارى مىكردند .\r\n\r\n","description":"","footnote":" ( 1 ) - عقدالفريد ، ج 4 ، ص 475 .  ( 2 ) - ر . ك : الفخرى ، ص 138 . ","page_name":" 88 ","page_number":84},
  {"content":"\r\n\r\nارزيابى آنان از اوضاع اين بود كه انگيزه‌هاى دينى و اعتقادى مردم و شايسته دانستن خاندان رسالت براى جانشينى پيامبر ( ص ) و رهبرى جامعهء اسلامى ، اساسىترين عامل در تحرك و شورش ايشان عليه جنايات و مظالم بنى اميه است . گرايش عمومى انقلابيون به اين خاندان با عظمت و برخوردار از محبوبيّت و موقعيت اجتماعى و تكيه كردن آنان در مبارزات خود بر شعار « الرضا من آل محمّد » و پذيرش زمامدارى فردى از اهل بيت رسول خدا ( ص ) كه مورد رضايت و پسند همگان باشد ، مؤيّد اين نگرش است .\r\nداعيان و مبلغان عباسى ، كه به طور پنهان ، جريانات را تعقيب مىكردند با استفاده از چنين جوّ آماده و نيز نسبتى كه با عباس عموى پيامبر ( ص ) داشتند ، به تحريك احساسات مردم به نفع خويش پرداختند .\r\nانتخاب خراسان به عنوان مركزيّت دعوت بر همين مبنا بود . چه آنكه تعداد شيعيان و دوستان اهل بيت در حجاز اندك بودند ، مردم كوفه و بصره نيز به خاطر پيمان شكنيها و ستمهايى كه بر اهل بيت پيامبر ( ص ) همچون اميرمؤمنان ، امام حسن و امام حسين عليهم السّلام روا داشته بودند ، مورد اعتماد نبودند . مردم شام و مصر نيز هوادار عثمان و بنى اميّه بودند ؛ بنابراين هيچ جايى بهتر و مناسبتر از خراسان كه مردم آن يكپارچه دوستدار اهل‌بيت ( ع ) بودند ، نبود .\r\nابراهيم امام ، با توجه به ارزيابى ياد شده مبلغان و داعيان خود را به سوى خراسان گسيل داشت و با نوشتن نامه‌هاى فراوان براى سران و چهره‌هاى متنفّذ اين ديار و به دنبال آن ، فرستادن ابو مسلم ، زمينه را براى سرنگونى رژيم اموى و روى كار آمدن عباسيان فراهم ساخت . « 1 » \r\nتلاشها و پيروزيهاى پى در پى ابومسلم در خراسان و ابوسلمهء خلّال در عراق كه عباسيان آنان را به ترتيب « امير آل محمد » و « وزير آل محمد » لقب داده بودند ، « 2 »  موجب شد بنى عباس به راحتى بر مسند خلافت تكيه زنند و جانشين امويان گردند .\r\n\r\n","description":"","footnote":" ( 1 ) - ر . ك : الفخرى ، ص 143 - 144 .  ( 2 ) - ر . ك : البداية و النهاية ، ابن كثير ، ج 10 ، ص 56 . ","page_name":" 89 ","page_number":85},
  {"content":"\r\n\r\nخلاصه\r\nحكومت هزار ماههء امويان همواره دستخوش فراز و نشيب بوده است . دوران حكومت بيست سالهء معاويه از خاندان سفيان و عبدالملك بن مروان از خاندان حكم ، در مقايسه با دورانهاى ديگر ، دوران اقتدار امويان بشمار مىرود . ولى خلفاى ديگر اين دودمان از نظر سياسى ، پيوسته دچار مشكل و مواجه با مخالفتها ، قيامها و شورشهاى مردمى بودند . دامنهء اين قيامها و شورشها در دوران حكومت مروان حمار ، آخرين خليفهء اموى به حدّى گسترش يافت كه اوضاع ، از كنترل خليفه بيرون رفت و سرانجام در سال 132 هجرى منجر به سقوط حكومت آنان شد .\r\nسرنگونى حكومت امويان ، معلول عواملى چند بود كه مهمترين آنها عبارت است از :\r\n1 - ضدّيت حكمرانان اموى با اسلام .\r\n2 - تشديد عصبيتهاى قومى .\r\n3 - فشارهاى سياسى و اقتصادى بر مردم .\r\n4 - كشمكشهاى درون دستگاه خلافت .\r\nبا سقوط امويان ، بنى عباس بر مسند حكومت تكيه زدند . آغازگر حركت عباسيان براى به دست گرفتن قدرت ، ابوهاشم علوى بود . وى هستهء مركزى مبلغان و داعيان عليه حكومت امويان را تشكيل داد . پس از مرگ وى محمد بن على بن عبداللَّه بن عباس رهبرى تشكيلات مخفى مبلغان را بر عهده داشت . فرزندان او ، ابراهيم امام ، سفاح و منصور ، راه پدر را دنبال كردند . آنان از اوضاع نابسامان دوران مروان حمار و محبوبيّت خاندان پيامبر در ميان مردم بويژه خراسانيان ، بيشترين استفاده را كردند و با فرستادن ابومسلم به خراسان و ابوسلمه به عراق و پيروزيهاى پى در پى آنان ، توانستند خلافت را قبضه كنند .\r\nپرسش\r\n1 - فراز و نشيب حكومت امويان را به اختصار بيان كنيد .\r\n2 - اوج نابسامانيهاى سياسى حكومت مروانيان چه زمانى و پس از چه رويدادهايى بود ؟\r\n3 - عوامل سقوط حكومت امويان را برشماريد .\r\n4 - چگونگى به حكومت رسيدن عباسيان را به اختصار ذكر كنيد .\r\n\r\n","description":"","footnote":"","page_name":" 90 ","page_number":86},
  {"content":"\r\n\r\n\r\nدرس هشتم : : زمامداران اموى معاصر امام صادق ( ع )\r\nدوران 34 سالهء امامت امام صادق ( ع ) از نظر شرايط سياسى - اجتماعى به دو بخش عمده تقسيم مىشود : بخش نخست به مدت هيجده سال كه مقارن با حكومت امويان بوده ، و بخش دوم به مدت شانزده سال كه همزمان با حكومت عباسيان بوده است .\r\nامام صادق ( ع ) در بخش نخست از دوران امامت خود با پنج تن از خلفاى اموى به نامهاى : هشام بن عبدالملك ، وليد بن يزيد ، يزيد بن وليد ، ابراهيم بن وليد و مروان بن محمد ، معاصر بود . براى تبيين نقش پيشواى ششم در قبال مسائل و جريانهاى سياسى جامعه اسلامى در اين دوره ، ناگزيريم نظرى اجمالى به زندگى سياسى خلفاى معاصر دوره امامت آن حضرت به عنوان گردانندگان دستگاه خلافت اسلامى و تلاشها و موضعگيريهاى آنان در برابر اسلام ، علويان و عموم مردم بيفكنيم . بحث و بررسى در اين زمينه را در دو محور پى مىگيريم .\r\n\r\nالف - خط مشى كلّى\r\nخلفاى معاصر امام صادق ( ع ) در خط مشى كلّى خود همان سياستى را دنبال كردند كه نياكانشان براى آنان ترسيم كرده بودند و آن عبارت بود از : مبارزه با اسلام ناب و رهبران آن به عنوان جانشينان پيامبر ( ص ) ، حفظ قدرت و حكومت به هر وسيلهء ممكن و\r\n\r\n","description":"","footnote":"","page_name":" 91 ","page_number":87},
  {"content":"\r\n\r\nبه ميراث نهادن آن به دودمان خود ، وارد آوردن فشار اقتصادى بر توده‌هاى مردم ، ايجاد جوّ خفقان و بيم در سطح جامعه ، روى آوردن به زراندوزى ، اسرافكارى ، عياشى و بزمهاى شاهانه و . . . . ابن ابى الحديد ، دانشمند سنّى و شارح نهج البلاغه در مقدمه كتاب خود در مقام مقايسهء روش اميرمؤمنان ( ع ) با روش ديگر خلفا مىنويسد :\r\nاميرمؤمنان ( ع ) به شريعت ، مقيد و پايبند بود و مخالفت و تجاوز از آن را روا نمىدانست و بدانچه دين ، آن را حرام كرده بود عمل نمىكرد ؛ چرا كه خود آن حضرت فرمود : « اگر ديانت و تقوا نبود من زيركترين و سياستمدارترين مردم عرب بودم » . در حالى كه ديگر خلفا چنين نبودند . آنان در چارچوب مصالح و منافع خود عمل مىكردند ؛ خواه مطابق با اسلام باشد و خواه مخالف آن . « 1 » \r\nنگرش كلّى زمامداران اين دوره به منصب خلافت ، همان نگرشى بود كه پيشوايشان ابوسفيان داشت ، آنجا كه پس از انتقال خلافت به عثمان خطاب به امويان گفت :\r\nامر خلافت ( پس از رسول خدا ( ص ) ) در دست « تيم » ( طايفهء ابوبكر ) قرار گرفت ، در حالى كه ربطى به آنان نداشت ؛ پس از آن در دست طايفه « عدى » افتاد كه دور تر و دور تر بود . اكنون به جايگاه اصلى خود بازگشته و قرارگاه خويش را بازيافته است . آن را در بين خود ، موروثى كرده ميان فرزندان خود بگردانيد كه نه بهشتى در كار است و نه جهنّمى . « 2 » \r\nو نيز همانى بود كه معاويه پس از دستيابى به قدرت ، خطاب به مردم كوفه گفت :\r\nاى مردم كوفه ! مىپنداريد كه من به خاطر نماز ، زكات و حج با شما جنگيدم ؟\r\nمىدانستم كه شما آنها را انجام مىدهيد . من بدين جهت با شما نبرد كردم كه بر شما حكمرانى كنم و اينك ، خداوند خواستهء مرا برآورده است ، هر چند شما آن را خوش نمىداريد . اكنون بدانيد ، هر خون و مالى كه در اين فتنه بر زمين ريخته و تلف شده ،\r\n\r\n","description":"","footnote":" ( 1 ) - شرح نهج البلاغه ، ج 1 ، ص 28 .  ( 2 ) - شرح نهج البلاغه ، ابن ابى الحديد ، ج 2 ، ص 44 و النزاع و التخاصم ، ص 31 . ","page_name":" 92 ","page_number":88},
  {"content":"\r\n\r\nهدر ، و هر عهدى كه بسته‌ام زير پاى من است . « 1 » \r\nبنابراين ، حكمرانى و سلطهء بر مردم ، هدف اصلى امويان را تشكيل مىداد و ديگر اقدامات و فعّاليتهاى آنان از خدماتى و عمرانى گرفته تا فرهنگى و مذهبى ، همه در همين راستا و براى دستيابى به اين هدف و حفظ و تداوم آن صورت مىگرفت . مورخان نوشته‌اند :\r\nعبدالملك مروان ، پيش از خلافت ، يكى از فقهاى مدينه بود و به خاطر انس فراوانش با قرآن و مسجد ، كبوتر مسجد لقب گرفته بود . چون پدرش درگذشت و بشارت خلافت به وى داده شد ، قرآن را بست و به كنارى گذاشت و خطاب به آن گفت : لحظهء جدايى بين من و تو فرا رسيده است . « 2 » \r\nاصل بودن سلطه و عقيم بودن حكومت در بينش خلفاى اموى ، آنان را بر آن مىداشت كه با تمام توان و همه امكانات در برابر كسانى كه در ضدّيّت با حكومت آنان قرار داشته براى سرنگونى آن مىكوشيدند ، بايستند . برخورد تند و خصمانهء آنان با امامان ، علويان و حق‌جويان و آزاديخواهان در اين راستا صورت مىگرفت .\r\n\r\nب - خط مشى تفصيلى\r\nخط مشى تفصيلى هر يك از خلفاى معاصر نخستين بخش از دوران امامت امام صادق ( ع ) در برخورد با جريانات و مسائل سياسى ، متناسب با اوضاع و احوال جامعه و ميزان دون فطرتى خليفه و جدايى او از اسلام و تربيتهاى اسلامى ، در چارچوب اهداف و خط مشيهاى كلّى دستگاه خلافت ، اتّخاذ و اجرا مىشد . در ذيل به مواردى از اين خطمشيها كه در ارتباط با موضوع اصلى بحث ماست اشاره مىكنيم .\r\n\r\n1 - هشام بن عبدالملك\r\nدر بخش تاريخ زندگى امام باقر ( ع ) به پاره‌اى از خصوصيات فردى و سياستهاى\r\n\r\n","description":"","footnote":" ( 1 ) - ر . ك : همان مدرك ، ج 16 ، ص 14 .  ( 2 ) - الفخرى ، ص 122 . ","page_name":" 93 ","page_number":89},
  {"content":"\r\n\r\nاجتماعى وى اشاره كرديم . اينك گوشه‌هايى ديگرا ز برخوردها و سياستهاى او .\r\nهشام ، در ميان خلفاى اموى به سياستمدارى و خشونت معروف است و با توجه به اين دو ويژگى ، او را با معاويه و عبدالملك مقايسه كرده‌اند . او با تدبير و تكيه بر قدرت نظامى ، بسيارى از قيامها و شورشها را سركوب كرد و مخالفان را به قتل رسانيد . وى هيچ حرمتى براى جان مسلمانان قائل نبود و با كوچكترين بهانه‌اى آنان را مىكشت . در اين ميان ، شيعيان و پيروان اهل بيت عليهم‌السّلام ، بيشترين فشار و ضربه را از سوى وى متحمل شدند . هشام در نامه‌اى به كارگزاران خود فرمان داد بر شيعيان سخت بگيرند و آنان را تحت فشار قرار دهند ، به زندان افكنند ، آثارشان را محو كنند ، خونشان را بريزند و از حقوق بيت‌المال محرومشان كنند . « 1 » \r\nوى در نامه‌اى جداگانه به فرماندار مدينه ، به وى دستور داد بنى هاشم را به بند افكند\r\nو آنان را از بيرون رفتن از مدينه باز دارد . « 2 » \r\nهشام ، علاوه بر صدور اين فرمانهاى عمومى ، نسبت به بعضى از شيعيان دستور خصوصى صادر مىكرد . وى به فرماندار خود در كوفه دستور داد خانهء كميت ، شاعر انقلابى و متعهد اهل بيت را ويران كند و زبان و دست وى را به جرم ستايش خاندان پيامبر ( ص ) و هجو كارگزار خليفه در عراق ، ببرد . « 3 » \r\nدر پى صدور اين فرمانهاى مرگبار ، كارگزاران جيره خوار هشام در شهرهاى مختلف ، نسبت به شيعيان سختگيرى كردند ، يوسف بن عمر ثقفى ، فرماندار عراق ، به حدّى با مردم بدرفتارى كرد كه او را جانشين « حجاج بن يوسف » قلمداد كردند . « 4 »  پيش از او « خالد بن عبداللّه قسرى » به مدت پانزده سال حاكم عراق بود ، وى مسيحى زاده بود ؛ از اين رو ، براى خوشايند مادر مسيحىاش ، با بيت المال مسلمانان كليسايى در عراق\r\n\r\n","description":"","footnote":" ( 1 ) - الشيعة و الحاكمون ، ص 114 .  ( 2 ) - همان مدرك ، ص 115 .  ( 3 ) - ر . ك : الغدير ، ج 2 ، ص 205 و اعيان الشيعه ، ج 9 ، ص 34 .  ( 4 ) - ر . ك : الاعلام ، زركلى ، ج 8 ، ص 243 . ","page_name":" 94 ","page_number":90},
  {"content":"\r\n\r\nساخت . « 1 »  در دوران حكومت وى ، مسيحيان بر مسلمانان عراق حكومت مىكردند . « 2 » \r\nخالد ، متهم به كفر و بىدينى بود « 3 »  و بر اساس همين اعتقاد ، مقام هشام را از مقام پيامبر ( ص ) بالاتر مىدانست . « 4 »  سبّ و ناسزا گويى وى نسبت به امير مؤمنان ( ع ) « 5 »  دليل ديگرى بر كفر اوست .\r\nوضعيت اسفناك مردم عراق در دوران حكومت خالد در بيان شاعرى چنين ترسيم شده است :\r\n كَاهْلِ النَّارِ حينَ دَعَوا اغيثُوا * جَميعاً بِالْحَميمِ وَ بِالصَّعيدِ « 6 »  \r\nهمچون دوزخيان بودند كه پاسخ كمك خواهى آنان ، با آب داغ و چرك آلوده به خون داده مىشد .\r\n\r\nهشام و زيد بن على :\r\nهشام ، خاندان رسالت را سر سخت‌ترين دشمنان خود مىدانست و با آنان رفتارى خشن و ددمنشانه داشت . در بخش تاريخ زندگى امام باقر ( ع ) و نيز درسهاى پيشين نمونه‌هايى از برخوردهاى اهانت آميز هشام با امام باقر و امام صادق عليهماالسلام را بيان كرديم . اينك به نمونه‌اى ديگر از برخورد خصمانهء اين خليفه اموى با زيد بن على اشاره مىكنيم .\r\nروزى زيد در « رُصافه » « 7 »  بر هشام وارد شد . هشام به حاضران در مجلس دستور داده بود كه براى نشستن زيد جا باز نكنند . زيد وقتى چنين ديد در پايين مجلس نشست ،\r\n\r\n","description":"","footnote":" ( 1 ) - ر . ك : كامل ابن اثير ، ج 5 ، ص 279 .  ( 2 ) - همان مدرك ، ص 224 .  ( 3 ) - الاعلام ، زركلى ، ج 2 ، ص 297 .  ( 4 ) - كامل ابن اثير ، ج 5 ، ص 280 .  ( 5 ) - همان مدرك ، ص 224 .  ( 6 ) - همان مدرك ، ص 225 .  ( 7 ) - نام محلى است در چهار فرسخى غرب رقه كه هشام در فصل تابستان در آنجا سكونت مىكرد . ( معجم البلدان ، ج 3 ، ص 47 ) ","page_name":" 95 ","page_number":91},
  {"content":"\r\n\r\nسپس خطاب به هشام گفت : « هيچ كس بدون تقواى الهى بزرگ نمىشود و هيچ كس با داشتن تقوا كوچك نمىشود . »\r\nهشام از اين سخن زيد خشمگين شد و بر سر او فرياد برآورد : « ساكت باش اى بى مادر ؟ تو كسى هستى كه در سر هواى خلافت دارى در حالى كه مادرت كنيز است . »\r\nزيد پاسخ داد : « مادران مانع از اين نخواهند بود كه مردان ، هدف بلند داشته باشند ، مادر حضرت اسماعيل يك كنيز بود ، در حالى كه خداوند فرزندش را به پيامبرى برگزيد و پدر عرب قرار داد . و برگزيده‌ترين بندگان خدا ، حضرت محمد ( ص ) از نسل اوست ، به من چنين مىگويى در حالى كه من فرزند فاطمه و على عليهماالسّلام هستم . » « 1 » \r\nهشام كه از موقعيّت و فعّاليتهاى زيد به وحشت افتاده بود ، دستور داد او را دستگير كرده به زندان افكنند ، تا تماس او با مردم قطع شود . « 2 »  و سرانجام قيام او را سركوب كرد و در سال 121 او را به شهادت رسانيد و پيكر مطهرش را به دار آويخت . « 3 » \r\nهشام بن عبدالملك سرانجام پس از بيست سال حكومت ، در سال 125 هجرى در گذشت . مردم كه از حكومت وى به ستوه آمده بودند ، با شنيدن خبر مرگ وى شادمان شدند و مرگش را آغاز نزول رحمت الهى دانستند . « 4 » \r\n\r\n2 - وليد بن يزيد\r\nوليد بن يزيد بن عبدالملك پس از عمويش هشام ، به خلافت رسيد . مدت خلافت وى هر چند كوتاه بود و بيش از پانزده ماه به طول نيانجاميد ، ليكن از آنجا كه خليفه خود ، غرق در عياشى ، فساد اخلاقى و ميگسارى بود ، در دوران وى بى بندوبارى ، شرابخوارى و فساد بيش از پيش رواج پيدا كرد و عشرتكده‌ها در همه جا بر پا شد . وى پيش از عهده دارى خلافت چنان در فساد غوطه‌ور بود كه هشام او را سرزنش كرد و گفت :\r\nواى بر تو ! سوگند به خدا ، من نمىدانم تو بر چه دينى هستى ؛ اسلام يا غير اسلام ؟\r\nزيرا هيچ منكرى نمانده كه تو بدون پروا انجام نداده باشى . »\r\n\r\n","description":"","footnote":" ( 1 ) - مروج الذهب ، ج 3 ، ص 206 .  ( 2 ) - الحقايق الوردية ، ج 1 ، ص 147 .  ( 3 ) - ر . ك : مقاتل الطالبيين . ص 90 - 98 .  ( 4 ) - ر . ك : كامل ابن اثير ، ج 5 ، ص 267 . ","page_name":" 96 ","page_number":92},
  {"content":"\r\n\r\nوى با صراحت پاسخ داد : من بر آيين ابو شاكر هستم . « 1 » \r\nوليد پس از عهده‌دارى خلافت ، نه تنها روش گذشتهء خود را رها نكرد بلكه آن را با ابعاد و امكانات گسترده‌ترى پى گرفت و به حدى در اين راه افراط كرد كه حتى خشم امويان را برانگيخت و وجودش براى آنان حتى فرزندش غير قابل تحمل شد ، از اين رو تصميم به قتل وى گرفتند .\r\nمورخان ، وليد را از نظرگاه اعتقادى و سياسى ، فرعون زمان خود لقب داده‌اند . « 2 »  وى آشكارا در برابر قرآن ، پيامبر و خاندان آن حضرت موضع گرفت و اين بهترين گواه بر كفر و الحاد اوست . مورخان نوشته‌اند : وى روزى به قصد طلب پيروزى به قرآن تفأل زد . آيه ذيل كه ستمگران را به عذاب الهى تهديد مىكند ، در برابرش گشوده شد :\r\n« وَاسْتَفْتَحُوا وَخابَ كُلُّ جَبَّارٍ عَنيدٍ مِنْ وَرائِه جَهَنَّمُ وَ يُسْقى مِنْ ماءٍ صَديدٍ » « 3 » \r\nو آنان ( از خداوند ) تقاضاى فتح و پيروزى ( بر كفار ) كردند ، و ( سرانجام ) هر گردنكش منحرفى نوميد و نابود شد .\r\nوليد كه خود را مصداق آيهء شريفه مىدانست ، به خشم آمد ، قرآن را بست و آن را هدف تير قرار داد و پاره پاره كرد و خطاب به قرآن اشعار ذيل را خواند :\r\n تُهَدِّدُنى بِجَبَّارٍ عَنيدٍ * نَعَمْ انَا ذاكَ جَبَّارٌ عَنيدٌ\r\nاذا ما جِئْتَ رَبَّكَ يَوْمَ بَعْثٍ * فَقُلْ : يا رَبِّ خَرَّقَنِى الْوَليدُ « 4 »  \r\nآيا مرا به « جبّار عنيد » تهديد مىكنى ؟ ! آرى من همان گردنكش منحرف و لجوج هستم . زمانى كه در روز قيامت نزد پروردگارت بر آمدى ، بگو : خدايا ، وليد مرا پاره پاره\r\n\r\n","description":"","footnote":" ( 1 ) - ر . ك : البداية والنهاية ، ج 10 ، ص 3 . ابو شاكر كنيه مسلمه فرزند هشام بود كه در ارتكاب منكرات استاد وليد به شمار مىرفت .  ( 2 ) - ر . ك : تاريخ الاسلام ، ذهبى ، ج 5 ، ص 173 . ابن كثير و ذهبى از پيامبر ( ص ) رواياتى نقل كرده‌اند كه آن حضرت ، وليد رافرعون امّت لقب داده است . براى آگاهى از اين روايات به البداية و النهاية ، ج 10 ، ص 7 و تاريخ الاسلام ، ج 5 ، ص 173 رجوع كنيد .  ( 3 ) - ابراهيم ، آيهء 15 و 16 .  ( 4 ) - الفخرى ، ص 134 . ","page_name":" 97 ","page_number":93},
  {"content":"\r\n\r\nكرده است !\r\nوليد به كارگزار خود در كوفه دستور داد پيكر مطهّر زيد بن على را كه از زمان شهادتش چهار سال مىگذشت و هنوز بر بالاى دار بود ، از دار پايين بياورند و بسوزانند و خاكسترش را در دريا بپراكنند . « 1 » \r\nوى در اقدامى ديگر ، قيام يحيى بن زيد را سركوب كرد و او را به شهادت رسانيد و پيكرش را بر دار آويخت . جنازه يحيى همچنان بالاى دار بود تا زمانى كه ابومسلم بر خراسان مسلط شد ، آن را پايين آورد و بر آن نماز گزارد و دفن كرد . « 2 » \r\n\r\n3 - ديگر خلفاى بنى اميّه\r\nبا كشته شدن وليد ، به سال 126 ، فرزندش يزيد به حكومت رسيد ولى زمامدارى وى بيش از شش ماه به طول نيانجاميد .\r\nپس از يزيد ، برادرش ابراهيم به قدرت رسيد . ديدگاهها درباره وى مختلف بود .\r\nبعضى او را خليفه مىدانستند ، بعضى امير و بعضى نه خليفه و نه امير . تا آنكه پس از گذشت هفت روز از دستيابىاش به قدرت ، مروان بن محمد بر وى يورش برد و او را به قتل رسانيد و خود بر تخت سلطنت نشست . مدت سلطنت وى نزديك شش سال به طول انجاميد ، تا آنكه در سال 132 به قتل رسيد و با كشته شدن وى پرونده حكومت هزار ماههء امويان بسته شد . « 3 » \r\nويژگى مهم دوران شش سالهء حكومت اين سه نفر از خلفاى اموى ، نابسامانى اوضاع سياسى مملكت ، اختلافات و كشمكشهاى دولتمردان با يكديگر ، ناامنى و هرج و مرج در نقاط مختلف كشور و افزايش موج نارضايتى ، شورش و قيامهاى مردمى عليه حكمرانان اموى بود . به خاطر بروز همين مشكلات ، خلفاى اين دوره نه فرصت آن را يافتند كه مانند ديگر خلفا به عياشى و خوشگذرانى بپردازند و نه وقت و امكان آن را پيدا\r\n\r\n","description":"","footnote":" ( 1 ) - ر . ك : كامل ابن اثير ، ج 5 ، ص 272 .  ( 2 ) - ر . ك : كامل ابن اثير ، ج 5 ، ص 272 .  ( 3 ) - ر . ك : الفخرى ، ص 136 - 138 ، اخبار الطّوال ، ص 349 - 351 و كامل ، ج 5 ، ص 291 - 429 . ","page_name":" 98 ","page_number":94},
  {"content":"\r\n\r\nكردند كه سياست نياكان خود را نسبت به علويان و در رأس آنان ، امام صادق ( ع ) به اجرا بگذارند .\r\nخلاصه\r\nامام صادق ( ع ) در دوران امامت خود با پنج تن از خلفاى اموى به نامهاى ، هشام ، وليد ، يزيد ،\r\nابراهيم ، و مروان حمار معاصربود . خط مشى كلّى خلفاى ياد شده در ارتباط با مسائل سياسى و در برخورد با امامان ، علويان و مردم ، همان خط مشيى بود كه نياكان آنان براى ايشان ترسيم كرده بودند .\r\nحفظ قدرت و حكومت و مبارزه با هر كس و هر جريانى كه حكومت و سلطنت آنان را به خطر اندازد ، اساسىترين هدف آنان بود . و تمامى برخوردها و موضعگيريهايشان در همين راستا صورت‌مىگرفت .\r\nهشام ، مردى سياستمدار و خشن بود و با مخالفان حكومتش ، بويژه شيعيان با تندى و خشونت رفتار مىكرد . كارگزاران او ، افرادى خونريز بودند و عرصه را بر مردم تنگ كرده بودند .\r\nهشام با زيد بن على برخوردى خصمانه داشت ، قيام او را سركوب كرد و وى را به شهادت رسانيد .\r\nوليد ، دومين خليفهء معاصر امام ( ع ) مردى غوطه ور در فساد و عياشى و ميگسارى بود . توهين او به قرآن كريم و پاره پاره كردن آن و نيز سوزاندن پيكر مطهر زيد و به شهادت رساندن يحيى ، نشانهء بى دينى و ضديت او با خاندان پيامبر است .\r\nپس از وليد ، يزيد ، ابراهيم و مروان حمار بر تخت سلطنت نشستند . دوران حكومت آنان ، دوران بحران و آشوب و هرج و مرج حكومت امويان بشمار مىرود . سرانجام با قتل مروان حمار در سال 132 ، حكومت امويان سرنگون شد .\r\nپرسش\r\n1 - زمامداران اموى معاصر دوران امامت امام صادق ( ع ) را نام ببريد .\r\n\r\n","description":"","footnote":"","page_name":" 99 ","page_number":95},
  {"content":"\r\n\r\n2 - از نظر ابن ابى الحديد ، چه تفاوت اساسيى بين نگرش امامان ( ع ) و خلفاى معاصر آنان وجود داشت ؟\r\n3 - هشام بن عبدالملك در قبال شيعيان و علويان چه سياستى در پيش گرفت ؟\r\n4 - يحيى بن زيد به دستور كدام خليفه اموى به شهادت رسيد ؟\r\n5 - خلفان اموى پس از يزيد بن وليد را نام برده ، ويژگى مهّم دوران زمامدارى آنان را ذكر كنيد .\r\n\r\n","description":"","footnote":"","page_name":" 100 ","page_number":96},
  {"content":"\r\n\r\n\r\nدرس نهم : زمامداران عباسى معاصر امام صادق ( ع )\r\nپيشواى ششم در بخش دوم از دوران امامت خود با دو تن از خلفاى عباسى به نامهاى ابوالعبّاس سفّاح و برادرش ابوجعفر منصور معاصر بوده است . نگرش كلى خلفاى عباسى از جمله سفّاح و منصور به حكومت ، همان نگرش خلفاى اموى است . تفاوتى كه بين عباسيان و امويان در مبارزه با مخالفان خود وجود دارد اين است كه مبارزه خلفاى اموى با بنى هاشم به دوانگيزه انجام مىگرفت : يكى به انگيزه دشمنى و كينه توزى اين خاندان با بنى هاشم وانتقام از شخص پيامبر ( ص ) و دودمان آن حضرت ، و ديگرى به منظور دستيابى به قدرت و حكومت ؛ در صورتى كه هدف اساسى مبارزه بنى عباس با بنى هاشم فقط رسيدن به رياست و حفظ حكومت بود ، و گرنه صرف نظر از مسأله حكومت ، با شخص پيامبر ( ص ) و خاندان آن حضرت به طور مستقيم سرستيز نداشتند .\r\nهر چند رياست طلبى وحكومت خواهى زمامداران عباسى آنان راهمچون امويان به دشمنى و ستيز با رسول خدا ( ص ) و جانشينان آن حضرت كشاند .\r\n\r\nعباسيان ، روى ديگر سكّه نفاق\r\nنقطه ديگر اشتراك عباسيان با امَويان ، بهره‌گيرى هر دو دومان از پوشش نفاق براى\r\n\r\n","description":"","footnote":"","page_name":" 101 ","page_number":97},
  {"content":"\r\n\r\nدستيابى به قدرت و حفظ مسند خلافت بود . آنان به خوبى دريافته بودند كه سلطنت و موقعيتى كه پيدا كرده‌اند از بركت اسلام است . از اين رو ، مصالح سياسى و منافع مادى ايجاب نمىكرد كه به طور رسمى و علنى از آيين اسلام بيرون روند ، ولى از سوى ديگر ، نه تنها اعتقادى به اسلام و دستورات آسمانى آن نداشتند ، بلكه همواره اسلام اصيل و ناب را با منافع خود در تضادّ مىديدند ؛ ناچار به نفاق روى مىآوردند تا بتوانند به حيات ننگين و سلطه سياسى خود بر مردم مسلمان ادامه دهند . تفاوتى كه در اين جهت بين حكمرانان عباسى و اموى وجود دارد ، در چگونگى بهره‌گيرى آنان از پوشش نفاق است .\r\nامويان با تظاهر به اسلام و خود نمايى درانجام پاره‌اى از ظواهر دينى ، خود را پايبند به اسلام و مبلغ و مروج آن قلمداد مى كردند و مبلغان و جانشينان به حق رسول خدا ( ص ) يعنى امامان معصوم ( ع ) را كه در هر زمانى و با استفاده از هر فرصتى چهره نفاق آنان را بر ملا كرده ، عليه ايشان به مبارزه بر مىخاستند ، افراد قدرت طلب و خارج از دين و رسم مسلمانى معرفى مىكردند .\r\nعباسيان نيز در پوشش نفاق به قدرت دست يافتند ، ليكن شرايط سياسى - اجتماعى جامعهء اسلامى ايجاب مىكرد آنان به جاى مطرح كردن و جلوه دادن ظواهر اسلام ، به رهبران ومبلغان آن به عنوان خاندان و جانشينان پيامبر ( ص ) روى بياورند ، و با توجه به محبوبيّت معنوى و نفوذ اجتماعى علويان و در رأس آنان امامان ، درميان توده‌هاى مردم ، شعار حمايت و جانبدارى از آنان را مطرح و توجه افكار عمومى را به سوى خود جلب كنند .\r\nسفّاح و منصور ، خلفاى معاصر امام صادق ( ع ) از اين پوشش نفاق بيشترين استفاده را بردند . آنان با شناخت و تحليلى كه از اوضاع داشتند به اين نتيجه رسيدند كه تنها راه پيروزى بر امويان و دستيابى به قدرت ، پيوند دادن دعوت خود ، به اهل بيت عليهم‌السلام است . هدف آنان از اتّخاذ اين سياست اين بود كه اوّلًا ، توجه خلفاى اموى را از خود منصرف سازند . ثانياً ، اعتماد مردم ناراضى از حكومت را به خود جلب كنند و پشتيبانى آنان را به دست آورند ؛ چه آنكه خود ايشان در ميان مردم معروفيّتى نداشتند ، بر خلاف علويان كه در همه نقاط كشور پهناور اسلامى از شهرت ومحبوبيت مردمى برخوردار بودند . ثالثاً ، علويان به آنان اطمينان واعتماد كنند و دعوت آنان را دعوت براى خود\r\n\r\n","description":"","footnote":"","page_name":" 102 ","page_number":98},
  {"content":"\r\n\r\nبدانند . بگونه‌اى كه در مقابل دعوت ايشان ، دعوتى عنوان نكنند .\r\nالبته اين سياست ، در مراحل نخستين دعوت بود ، و گرنه در مراحل بعد به موازات پيشرفت نهضت وميزان نفوذ خود در ميان قشرهاى مختلف مردم ، سياست خود را نيز تغيير مىدادند . آنان در مرحلهء دوم از دعوت خود ، شعار « الرّضا من آل محمد » را مطرح كردند . معناى اين شعار اين است كه مردى از خاندان پيامبر ( ص ) كه صلاحيتهاى رهبرى مكتبى را داشته باشد و همگان بدان رضايت دهند ، به رهبرى برگزيده خواهد شد .\r\nعباسيان با طرح اين شعار ، حكومت آينده را از انحصار علويان بيرون آورده ، عباسيان را نيز دركنار آنان مطرح كردند .\r\nآنان درمرحلهء سوم ، مدعى شايستگى خود براى خلافت از طريق وراثت شدند ، و چنين مطرح كردند كه از طريق على بن ابى طالب ومحمدبن حنفيّه خلافت را به ارث برده اند ، هرچند هدف ايشان از قيام ، خونخواهى علويان است . سفّاح و منصور در نخستين سخنرانيهاى خود پس از به قدرت رسيدن به مسأله وراثت تصريح كرده‌اند . « 1 » \r\n\r\nخط مشى تفصيلى\r\nپس از ترسيم خط مشى كلّى خلفاى عباسى معاصر امام صادق ( ع ) لازم است به سياستها و موضعگيريهاى تفصيلى هر يك از آنان نيز در برابر جريانات سياسى ، امام صادق ، علويان و مردم اشاره كنيم تا چهره نفاق آنان و ضديتشان با اسلام بيشتر بر ملا شود .\r\n\r\nسفّاح\r\nنخستين خليفهء عباسى معاصر امام صادق ( ع ) ابوالعباس سفّاح است كه در سال 132 هجرى با وى بيعت شد . سفّاح در آغاز خلافتش با دو مشكل اساسى رو به رو بود :\r\nنخست ، وجود باقيمانده امويان كه در نقاط مختلف پراكنده بودند ، و دوّم ، علويانى كه به عنوان محور اساسى و مورد اعتماد مبارزه عليه امويان مطرح و درميان توده‌هاى مردم از نفوذ و محبوبيت ويژه‌اى برخوردار بودند .\r\n\r\n","description":"","footnote":" ( 1 ) - براى آگاهى از سخنان آنان به البداية والنهاية ، ج 10 ، ص 42 - 43 و مروج الذهب ، ج 3 ، ص 301 رجوع كنيد . ","page_name":" 103 ","page_number":99},
  {"content":"\r\n\r\nسفاح ، براى تثبيت پايه‌هاى لرزان حكومت خود و برداشتن اين دو خطر اساسى ازسر راه ، دست به كار شد . فرماندهان وكارگزاران وى در شهرها مأموريت يافتند به جستجوى خانه به خانه بنى اميّه بپردازند و آنان را در هر كوى و برزنى كه يافتند به فجيع‌ترين شكل به قتل برسانند . آنان نيز چنين كردند . مورخان نوشته‌اند : سفّاح هشتادنفر از امويان را به بهانهء مهمانى و دادن جايزه ، دعوت كرد ، سپس فرمان قتل همهء آنان را صادر كرد . پس از آن فرشى بر روى اجساد نيمه‌جان آنان انداخت و مشغول خوردن غذا شد و آنان در زير فرش ، آخرين نفس خود را مىكشيدند و فرياد مىزدند .\r\nوى چون از غذا خوردن فارغ شد گفت : تاكنون غذايى گواراتر از اين نخورده بودم . « 1 » \r\nسفّاح ، با ايجاد و تشديد جوّ ناامنى براى امويان و كشتار گروه زيادى از آنان وحتى نبش قبر مرده‌ها وسوزاندن پيكرهايشان ، مانع نخست را تاحد زيادى ازسر راه حكومت خود برداشت و شهرها را از لوث وجود امويان پاك كرد .\r\nكشتار مردم توسط سفّاح به بنى اميه محدود نمىشد . وى به حدى در اين سياست ، افراط كرد كه لقب « سفّاح » ( بسيار خونريز ) به خود گرفت . احمد امين مىنويسد :\r\nزندگى سفّاح با خونريزى و سركوبى مخالفان توأم بود . « 2 » \r\nكارگزاران او چون : محمد بن اشعث در مغرب ، صالح بن على در مصر ، خازم بن خزيمه وحميد بن قحطبه و . . . مجريان اين سياست خليفه بودند . سياست خشن سفّاح نه تنها خشم مردم را برانگيخت ، بلكه برخى از طرفداران ايشان را نيز وادار به موضعگيرى كرد . شريك بن شيخ مهدى كه ازمبلغان وداعيان عباسيان بود ، با بيش از سى هزار نفر از ياران خود در سال 133 در بخارا بر ضدّ سفّاح قيام كرد و به نبرد با ابو مسلم پرداخت .\r\nوى انگيزه قيام خود را خونريزى خليفهء عباسى و دشمنى وى با حق ذكر كرد وگفت :\r\nما با خاندان محمد ( عباسيان ) بيعت نكرديم كه خون بريزند و بر خلاف حق رفتاركنند .\r\n\r\n","description":"","footnote":" ( 1 ) - الشيعة والحاكمون ، ص 138 والفخرى ، ص 151 - 152 با اندكى اختلاف .  ( 2 ) - ضحى الاسلام ، ج 1 ، ص 105 به نقل : الحياة السياسية للاامام الرضا ( ع ) ص 86 . ","page_name":" 104 ","page_number":100},
  {"content":"\r\n\r\nابومسلم ، زياد بن صالح را مأمور سركوبى قيام وى كرد . زياد موفق شد شريك وهمهء يارانش را بكشد . « 1 » \r\n\r\nسفّاح و علويان\r\nانتظار عمومى آن بود كه علويان پس از آن كه از حق مسلّم خود در امر حكومت توسط عباسيان محروم شدند ، دست كم در اداره حكومت ، سهم وجايگاه ارزنده‌اى داشته باشند و نزد خلفاى عباسى كه حكومتشان ، مديون مبارزات علويان بود ، در مقايسه با قشرهاى ديگر ازمحبوبيّت و موقعيّت برترى برخوردار باشند ، ليكن خصيصه قدرت طلبى وحكومت خواهى ، ايشان را بر آن داشت كه گذشته‌ها را فراموش كرده ، تنها در انديشهء استوار ساختن پايه‌هاى حكومت خود باشند . با توجه به اين جهت ، طبيعى بود كه سفّاح پس از تصفيهء خونين امويان ، در صدد از ميان برداشتن علويان از سر راه حكومت خود برآيد . چه اينكه وى بيش از هر كس ديگر به ميزان نفوذ و موقعيت اجتماعى آنان آگاه بود ؛ علاوه بر آنكه وى و برادرش منصور پيش از دستيابى به قدرت ، محمد بن عبداللّه علوى را شايسته خلافت دانسته ، با وى به عنوان خليفه منتخب بيعت كرده بودند .\r\nعلاوه بر همهء اينها ، وى با چهره برجسته و محبوب علويان ، حضرت امام صادق ( ع ) كه زمينه و شايستگىاش براى خلافت ، ازهمگان بيشتر بود ، روبه‌رو بود . هر كدام ازاينها مىتوانست منبع خطرى براى حكومت سفّاح باشد .\r\nسفّاح براى چيره شدن براين مشكل اساسى ، نخست به سراغ امام صادق ( ع ) رفت و دراقدامى آن حضرت را به حيره احضار كرد تا او را به شهادت برساند . وى با آنكه از سوى پيشواى ششم اقدام نگران كننده‌اى عليه حكومت خود مشاهده نكرده بود ، آن حضرت را تحت فشار قرار داد ولى چون هيچ بهانه‌اى نداشت . ناچار امام را به مدينه بازگرداند . « 2 » \r\nخليفهء عباسى در مرحله بعد ، به جستجوى محمد وابراهيم ، فرزندان عبدالله بن حسن كه از بيم دستگيرى متوارى شده بودند ، پرداخت ؛ ولى هر چه تلاش كرد به آنان\r\n\r\n","description":"","footnote":" ( 1 ) - ر . ك . كامل ابن اثير ، ج 5 ، ص 448 وتاريخ يعقوبى ، ج 2 ، ص 354 .  ( 2 ) - الامام الصادق ، مظفر ، ص 26 . ","page_name":" 105 ","page_number":101},
  {"content":"\r\n\r\nدست نيافت . وى براى دستيابى به علويان ، جاسوسانى را گمارده بود . « 1 » \r\nچنين برخوردها وموضعگيريهايى از سوى نخستين خليفه عباسى نسبت به امام صادق ( ع ) و علويان ، نشانگر بيم و نگرانى وى از خاندان پيامبر ( ص ) است ؛ و اين در شرايطى است كه وى حكومت خود را مديون آنان مىدانست و شرايط سياسى - اجتماعى ايجاب نمىكرد كه وى بيش از اين بر علويان سخت بگيرد . علاوه براينكه او فرصت پرداختن به اين كار را نيز نيافت ؛ چه آنكه مدت خلافتش بيش از چهار سال واندى طول نكشيد و در سال 136 هجرى درگذشت .\r\n\r\nمنصور\r\nمنصور ، دومين و آخرين خليفهء عباسى معاصر امام صادق است كه پس از برادرش سفّاح به خلافت رسيد و 22 سال حكومت كرد . « 2 »  وى در شرايطى قدرت را در دست گرفت كه اركان حكومت عباسيان استوار نشده بود ؛ زيرا مخالفان بويژه علويان و در رأس آنان امام صادق ( ع ) همچنان به عنوان يك كانون خطر براى وى مطرح بودند .\r\nمنصور براى برداشتن موانع وخطرات ازسرراه حكومت خود و استوار ساختن پايه‌هاى آن ، از سياست زور و تزوير استفاده كرد . وى اين دو ابزار را آن چنان در هم آميخت و در خدمت اهداف خويش قرار داد كه مورخان ، وجود او را آميزه‌اى از خير وشرّ دانسته‌اند ؛ در صورتى كه عملكرد وى نشان داد كه سراسر وجود او شرّاست .\r\nوى ، آنجا كه لازم مىنمود ، چهره فرعون گونه خود را با پوشش نفاق وتزوير مىپوشانيد و از خود چهره‌اى مقدس ، دانش دوست ، پرهيزگاروزاهد ارائه مىكرد .\r\nداستانها و بعضاً افسانه‌هايى كه در اين ارتباط براى او نقل و يا ساخته شده در همين راستا و به منظور پوشش نهادن به جنايات و كشتارهاى فراوانى است كه وى در برنامه كار خود\r\n\r\n","description":"","footnote":" ( 1 ) - براى آگاهى از نمونه اين سياست سفّاح به عقدالفريد ، ج 5 ، ص 74 رجوع كنيد .  ( 2 ) - درپاره‌اى منابع ، آغاز خلافت منصور سال 138 و مدت خلافت او بيست سال ذكر شده است ( اخبار الطوال ، ص 383 - 385 ) . نظر اين مورخان به سال استقرار حكومت منصور است كه پس از قتل ابومسلم خراسانى تحقق پذيرفته است ، و گرنه آغاز خلافت همان سال 136 بود . ","page_name":" 106 ","page_number":102},
  {"content":"\r\n\r\nداشت . « 1 »  براى پى بردن به ماهيّت منصور و شناخت سياستهاى ضدّ اسلامى و ضد مردمى وى كافى است عملكرد او را در برابر مردم و علويان مرور كنيم .\r\n\r\nرفتار منصور با مردم\r\nمردمى كه در دوران حكومت فشار واختناق امويان در نهايت سختى و گرفتارى زندگى مىكردند و براى سرنگونى آن رنجهاى فراوان كشيدند ، اميدوار بودند با روى كار آمدن عباسيان ، وضع بهترى پيدا كرده به رفاه و آسايش دست يابند ، ولى اين ، پندار و خوابى بيش نبود . دكتر احمد محمود صبحى مىنويسد :\r\nآن نمونهء اعلاى عدالت و مساواتى كه مردم از عباسيان انتظار داشتند ، به خيالى باطل و پوچ تبديل شد . درنده خويى منصور و رشيد و حرص وآزمندى آنان و ستمشان بر فرزندان على بن عيسى و بازيچه قرار دادن بيت المال مسلمانان ، ما را به ياد حجّاج ، هشام و يوسف بن عمر ثقفى مىاندازد . و پس از آنكه سفّاح و منصور به صورتى كه پيش از آن ديده نشده بود ، به افراط و زياده روى درخونريزى دست يازيدند ، تباهى دامنگير همهء افراد ملّت شد . « 2 » \r\nمورخان ، استوارى پايه‌هاى حكومت منصور را مرهون كشتارهاى فراوان وى دانسته و نوشته‌اند : « منصور افراد زيادى را كشت تا حكومتش استقرار يافت . » « 3 » \r\nوى براى كشتن مردم روشهاى مختلفى در پيش مىگرفت . نوشته‌اند او پزشكى مسيحى را به كار گرفته بود و به كمك او افرادى را كه نمىتوانست آشكارا بكشد ، از طريق سم ، تحت پوشش دارو آنان را به قتل مىرسانيد . برادر زاده خود ، محمدبن سفّاح را با اين حيله كشت . « 4 » \r\n\r\n","description":"","footnote":" ( 1 ) براى آگاهى از اين داستانها و افسانه‌ها به عقدالفريد ج 1 ص 54 56 57 والبداية والنهاية ج 10 ص 124 126 رجوع كنيد  ( 2 ) نظرية الامامة ص 381 به نقل الحياة السياسية للامام الرضا ( ع ) ص 108  ( 3 ) تاريخ الخلفاء سيوطى ص 259  ( 4 ) ر ك الامام الصادق و المذاهب الاربعة ج 1 ص 42 . ","page_name":" 107 ","page_number":103},
  {"content":"\r\n\r\nمنصور در فرمانى به يكى از سردارانش با بيان ضرب المثل : « اجِعْ كَلْبَكَ يَتْبَعُكَ » ( سگت را گرسنه بدار تا به دنبالت راه بيفتد ) سياست مالى واقتصادى خود را در برابر مردم تبيين كرد . « 1 »  و در پرتو اين سياست موفق شد اموال زيادى به چنگ آورد و براى فرزندش به ميراث نهد . اين اموال به قدرى زياد بود كه نياز مالى ده سال حكومت عباسيان را تأمين مىكرد . « 2 » \r\n\r\nمنصور و علويان\r\nاز ديدگاه منصور ، اساسىترين خطرى كه موجوديت دودمان عباسى وحكومت آنان را تهديد مىكرد ، علويان بودند ؛ زيرا هم دلائل وتوجيهات آنان براى خلافت نيرومندتر وهم خويشاوندى ايشان به پيامبر ( ص ) نزديكتر از عباسيان بود . علاوه براينكه درميان مردم افرادى شناخته شده وبرخوردار ازنفوذ وموقعيتى برتر بودند .\r\nمنصور با درك اين موقعيت ، تمامى تلاش خود را براى سركوبى آنان به كار برد .\r\nنخست به سراغ محمدوابراهيم ، فرزندان عبدالله بن حسن كه از دوران سفّاح متوارى شده بودند رفت و چون به آنان دست نيافت پدرشان و بسيارى از فرزندان امام حسن ( ع ) را دستگير و روانه زندان كرد ، تا شايد از طريق وارد آوردن فشار برايشان بر محمد وابراهيم دست يابد .\r\nمحمد وابراهيم كه ديدند راهى جز تسليم يا جنگ ندارند دست به قيام زدند و درجريان قيام آنان بسيارى از علويان به شهادت رسيدند . « 3 » \r\nمنصور پس از آنكه خاطرش از ناحيه نفس زكيّه آسوده گشت به ديگر علويان پرداخت و آنان را به شيوه‌هاى مختلف تحت فشار قرار داد . گروهى از آنان را در ربذه گردآورد و به زنجير بست و به قدرى به آنان تازيانه زد كه گوشت و خونشان به هم\r\n\r\n","description":"","footnote":" ( 1 ) - ر . ك . الامام الصادق والمذاهب الاربعة ، ج 1 ، ص 42 .  ( 2 ) - ر . ك : عقدالفريد ، ج 1 ، ص 26 .  ( 3 ) - الامام الصادق والمذاهب الاربعة ، ج 1 ، ص 42 . در برخى از منابع ، مقدار اين اموال ، 960 ميليون درهم ذكر شده است . ( الوزراء والكتاب ، ص 158 . ) ","page_name":" 108 ","page_number":104},
  {"content":"\r\n\r\nآميخت ؛ سپس آنان را تحت سخت‌ترين شرايط به كوفه منتقل كرد و به زندانى افكند كه شب و روزش تشخيص داده نمىشد . زندانيان ناچار بودند براى تشخيص اوقات نماز ، قرآن را به پنج بخش تقسيم كنند و هر يك از نمازهاى روزانه را پس از قرائت يك بخش از قرآن اقامه كنند . علويان دراين زندان در وضعيّت بسيار بدى بسر مىبردند و سرانجام با فرو ريختن سقف روى آنان توسط مأموران ، همهء آنان به شهادت رسيدند . « 1 » \r\nروش ديگر مبارزه منصور با علويان اين بود كه آنان را زنده ، در لاى ديوار مىگذاشت تا بدين وسيله جان بسپارند . « 2 »  او در سخنى به قتل صدها نفر از علويان اعتراف كرده مىگويد : « من هزار تن يا بيشتر از فرزندان فاطمه را كشتم . » « 3 »  وى خزانه‌اى از سرهاى بريده علويان را براى پسرش مهدى به ميراث نهاد و بر هر سرى ورقه‌اى آويخته بود كه معرّف صاحب آن بود و در ميان آنان سرهاى پير مردان ، جوانان وكودكان وجود داشت . « 4 » \r\n\r\nمنصور و امام صادق ( ع )\r\nمنصور درميان علويان ، ازامام صادق ( ع ) بيشتر از همه بيم داشت ؛ از اين رو با آنكه امام ( ع ) روى مصالحى خود را به ظاهراز مناقشات وكشمكشهاى سياسى دور نگهداشته و به عبادت و تعليم و تربيت افراد و گسترش فرهنگ اسلامى مشغول بود - با رها آن حضرت را احضار كرد و تصميم به قتل وى گرفت . سيدبن طاووس به هفت مورد از موارد احضار پيشواى ششم توسط منصور اشاره مىكند و مىنويسد درتمامى اين موارد ، خليفه عباسى تصميم به قتل امام ( ع ) داشته و امام ( ع ) با خواندن دعا شرّ او را دفع مىكرد ، « 5 »  تا اينكه سرانجام پس از آن همه احضارها و اذيت وآزارها نسبت به امام ( ع ) ،\r\n\r\n","description":"","footnote":" ( 1 ) - ر . ك : مروج الذهب ، ج 3 ، ص 298 - 299 والامام الصادق و المذاهب الاربعة ، ج 1 ، ص 474 .  ( 2 ) - ر . ك : كامل ، ابن اثير ، ج 5 ، ص 526 .  ( 3 ) - الحياة السياسية للامام الرضا ( ع ) ، ص 87 .  ( 4 ) - همان مدرك .  ( 5 ) - مهج الدعوات ، ص 175 - 212 . براى آگاهى از تفصيل اين احضارها وگفتگوهايى كه بين امام ( ع ) ومنصور رخ داده به الامام‌الصادق ، مظفر ، ص 94 - 113 رجوع كنيد . ","page_name":" 109 ","page_number":105},
  {"content":"\r\n\r\nوجود آن گرامى را نتوانست تحمّل كند واو را به وسيله سم شهيد كرد . « 1 » \r\nخلاصه\r\nامام صادق ( ع ) در بخش دوم از دوران امامت خود با دو تن از خلفاى عباسى به نامهاى سفّاح و منصور معاصر بود . نگرش آنان به حكومت هرچند با امويان يكى بود ، ولى انگيزه‌شان از مبارزه با علويان با انگيزه امويان تا حدودى فرق مىكرد .\r\nعباسيان روى ديگر سكّه نفاق بودند و سعى مىكردند در پوشش نفاق ، افكار واذهان عمومى را از جناياتى كه انجام مىدهند منحرف كنند . سفّاح ومنصور ، دو خليفهء معاصر امام صادق ( ع ) براى پيروزى برامويان و رسيدن به حكومت ، تنهاراه را ارتباط دادن نهضت به علويان تشخيص دادند . آنان ابتدا دعوت خود را براى علويان شكل دادند ، سپس با طرح شعار « الرضا من آل محمد » خود را نيز دركنار علويان مطرح كردند و درمرحلهء نهايى مردم را به سوى خودفراخواندند و مدعى شدند كه تنها آنان خلافت را از پيامبر ( ص ) به ارث مىبرند .\r\nسفّاح نخستين خليفهء عباسى در سال 132 به قدرت رسيد . وى همزمان در دو جبهه دست به اقداماتى زد : جبههء امويان وجبههء علويان . وى گرچه درجبههء اول ، موفقيّتهاى چشمگيرى به دست آورد ، ولى برخوردش با علويان با توجه به شرايط سياسى آغاز خلافت عباسيان ، در مقايسه با منصور ، چندان تند نبود ؛ البته همواره آنان را به عنوان يك خطر جدّى بر سر راه حكومت خود مىديد .\r\nمنصور ، دومين خليفهء عباسى است كه در سال 136 به خلافت رسيد . وى براى استحكام بخشيدن به پايه‌هاى حكومت خود از سياست زور وتزوير پيروى كرد . برخوردش با توده‌هاى مردم بسيار خشن و ستمگرانه بود .\r\nمنصور بيشترين و سخترين فشار را بر علويان وارد كرد . بسيارى از آنان را كشت و بسيارى را در سياهچالهاى زندان افكند . وى درميان علويان از امام صادق ( ع ) بيشتر از ديگران بيمناك بود و آن حضرت را بارها به قصد كشتن نزد خود احضار كرد و سرانجام ، وى را به شهادت رسانيد .\r\n\r\n","description":"","footnote":" ( 1 ) - در درسهاى آينده در بخش فعاليتها و موضعگيرى هاى امام صادق ( ع ) ، برخوردهاى امام ( ع ) بامنصور را با تفصيل بيشترى بيان خواهيم كرد . ","page_name":" 110 ","page_number":106},
  {"content":"\r\n\r\nپرسش\r\n1 - ميان بنى اميّه وبنى عباس درمسأله مبارزه وبرخورد با مخالفانشان ، چه تفاوتى وجود داشت ؟\r\n2 - بنى عباس ، تحت چه پوششى اهداف سياسى خود را دنبال مىكردند ؟\r\n3 - مراحل ربط نهضت عباسيان به علويان را ذكر كنيد .\r\n4 - سياست سفّاح در برخورد با علويان چه بود ؟\r\n5 - علويان در دوران منصور چه وضعيتى داشتند ؟\r\n6 - برخورد منصور با امام صادق ( ع ) چگونه بود ؟\r\n\r\n","description":"","footnote":"","page_name":" 111 ","page_number":107},
  {"content":"\r\n . \r\n","description":"","footnote":"","page_name":" 112 ","page_number":108},
  {"content":"\r\n\r\n\r\nدرس دهم : شرايط فرهنگى دوران امامت امام صادق ( ع )\r\nعصر امامت امام صادق ( ع ) عصر تحول فرهنگى و پيدايش وگسترش نهضتها و انقلابهاى فكرى است . دراين دوران ، نسلهاى جديدى از تازه مسلمانان با ملّيتهاى مختلف به جامعهء بزرگ اسلامى پيوسته بودند . اينان باورها و يافته‌هاى فرهنگى وعلمى خويش را با خود به جهان اسلام وارد مىكردند . از سوى ديگر ، شرايط سياسى - اجتماعى جامعهء اسلامى ، فتوحات نظامى و گستردگى قلمرومناطق تحت نفوذ اسلام ، ايجاب مىكرد مسلمانان با دنياى خارج ، روابطى گسترده بر قرار كنند و با افكار وانديشه‌هاى فلسفى وكلامى بيگانگان آشنا بشوند .\r\nاين تحوّل فكرى وفرهنگى ، درافكار مسلمانان تأثير قابل توجهى گذاشت و بر روى فرهنگ جامعهء اسلامى هرچند آثار مثبتى هم داشت ، امّا پيامدهاى منفى زيادى نيز به بار آورد . نفوذ افكار بيگانگان درميان مسلمانان و در پى آن پديد آمدن شبهات وانحرافات درجامعه اسلامى ، از جمله پيامدهاى منفى اين تحول فكرى است كه به عنوان يك خطر جدّى ، اسلام را تهديد مىكرد .\r\nفاصلهء زمانى بيش از يك قرن آغاز اين دوره ، با ظهور اسلام و روى كار آمدن نسل جديدى از تازه مسلمانان ، حاكميّت جوّ اختناق و فشار از سوى حكمرانان اموى در\r\n\r\n","description":"","footnote":"","page_name":" 113 ","page_number":109},
  {"content":"\r\n\r\nجامعهء اسلامى ، بركنارى امامان معصوم از منصب رهبرى امت وايجاد تنگنا ومحدوديت براى آنان در ارشاد و هدايت نسل جديد وتحريف و وارونه جلوه دادن بسيارى از حقايق و معارف اسلامى توسط قدرتمداران اموى و عالمان در بارى و . . . مسلمانان اين دوره را از نظر آگاهى و شناخت نسبت به اصول و مبانى اسلام اصيل و رهبريت آن ، در پايين‌ترين حدّ خود قرار داده بود . اين نا آگاهى عمومى به حدّى تأسفبار بود كه پس از انقراض حكومت بنى اميّه و روى كار آمدن سفّاح وقتى گروهى از مردم و بزرگان شام براى عرض تهنيت به حضور خليفه عباسى رسيدند سوگند ياد كردند كه تا كنون نمىدانستيم رسول خدا ( ص ) بجز بنى اميّه خويشان ونزديكانى هم دارد تا آنكه شما قيام كرديد و مطلب براى ما روشن شد . « 1 » \r\nدرچنين شرايطى ، جامعه اسلامى با تهاجم فرهنگى گسترده‌اى روبه روشد .\r\nكشمكشهاى علمى و مباحثات و مناظرات اعتقادى ، موجب پيدايش و تشكلّ احزاب و گروههاى مذهبى و غير مذهبى شد . هر گروه براى خود حوزه درسى مستقلى داشت و براى نشر عقايد خود ، جلسات درس وبحث تشكيل مىداد و باگروههاى ديگر به مناظره و مجادله مىپرداخت . متأسفانه برخى از گروههاى انحرافى ، حمايتهاى دستگاه خلافت را نيز با خود داشتند .\r\nاينها همه مسائلى بود كه اين دوران را از نظر فرهنگى در مقايسه با دورانهاى پيشين ، يك دوران بحرانى و استثنايى به شمار آورده ، نهضت علمى بنيادين و گسترده‌اى را از سوى امام صادق ( ع ) ايجاب مىكرد . و چنانچه امام حسين ( ع ) نيز به جاى امام صادق ( ع ) بود همان سياستى را اتخاذ مىكرد كه امام صادق ( ع ) اتخاذ كرد .\r\n\r\nتفاوت دوران امام صادق و امام حسين عليهماالسّلام\r\nبراى روشنتر شدن شرايط فرهنگى دوران امام صادق ( ع ) ، اين دوران را با دوران امامت امام حسين ( ع ) مقايسه مىكنيم .\r\n\r\n","description":"","footnote":" ( 1 ) - ر . ك : مروج الذهب ، ج 3 ، ص 33 . ","page_name":" 114 ","page_number":110},
  {"content":"\r\n\r\nفاصلهء عصر امام صادق و امام حسين عليهماالسلام نزديك به يك قرن است ( 61 - 148 ) .\r\nاوضاع جامعهء اسلامى در اين فاصله كاملًا دگرگون شده بود . اساسى ترين مسألهء اسلام در دوران امام حسين ( ع ) مسأله حكومت و خلافت بود كه هم امام حسين ( ع ) وهم يزيد آن را حق خود مىدانستند . معاويه با تكيه بر زور و تزوير ، جوّ استبداد وديكتاتورى عجيبى پديد آورده بود ؛ بگونه‌اى كه كسى جرأت نمىكرد از امير مؤمنان ( ع ) و فضائل آن حضرت سخن بگويد . ناسزاگويى به حضرت على ( ع ) در خطبه‌هاى نماز جمعه حتى در حضور فرزندانش : امام حسن و امام حسين عليهماالسلام آن هم بر روى منبر رسول‌خدا ( ص ) امرى رايج ، بلكه واجب تلقى مىگرديد .\r\nبا توجه به اين جهت است كه مىبينيم تاريخ امامت امام حسين ( ع ) در دوران معاويه ، برغم آنكه از نظر زمانى حدود ده سال به طول انجاميد ، در هاله‌اى از ابهام وانزوا قرار دارد . و از آن حضرت در اين مدت جز چند نامه و خطابه و سخنانى اندك چيز ديگرى نقل نشده است . تمامى سعى معاويه اين بود كه جبههء امامت در انزواى كامل قرار گيرد .\r\nبدون شك اگر امام حسين ( ع ) در چنين‌اوضاع و شرايطى دهها سال ديگر هم عمر مىكرد ، زمينهء هيچ گونه فعّاليت فرهنگى براى آن حضرت فراهم نمىشد .\r\nباگذشت زمان و تغيير وتحول اوضاع سياسى و فرهنگى در نيمه نخست قرن دوم هجرى ، يعنى دوره پايانى حكومت امويان و دوره آغازين حكومت عباسيان ، اوضاع دگرگون شد و طبيعت جامعهء اسلامى شرايطى را فراهم آوردكه علاوه بر مسأله خلافت و حكومت ، مسأله مهم ديگرى درجامعهء اسلامى رخ نمود و جبهه ديگرى در برابر جبههء امامت گشوده شد كه از بعضى جهات مهمتر از جبههء خلافت بود . در اين دوران ، آزادى فكر و انديشه در ميان مردم پيدا شد و به دنبال آن ، شور و نشاط علمى خاصى اعم از علوم اسلامى مثل علم قرائت ، تفسير ، حديث ، فقه ، كلام و . . . و علوم بشرى از قبيل : طب ، فلسفه ، نجوم ، رياضيات و . . . همگان را فرا گرفت .\r\nدرچنين فضايى ، زمينه براى عرضهء هر نوع متاع فكرى و فرهنگى آماده بود . در صورتى كه چنين زمينه‌اى تا پيش از اواخر دوران امامت امام باقر ( ع ) فراهم نبود .\r\n\r\n","description":"","footnote":"","page_name":" 115 ","page_number":111},
  {"content":"\r\n\r\nدرپيدايش وگسترش اين نهضت فرهنگى ، تنها نژاد عرب حجاز و عراق سهيم نبودند ، نژادهاى غير عرب و نيز عربهاى غرحجاز و عراق كه وارد جهان اسلام شده بودند ، از قبيل : نژاد ايرانى ، مصرى ، بين النهرينىها و سوريه‌اى ها كه از مراكز تمدن آن عصر به شمار مىآمدند ، در گسترش ابعاد نهضت فرهنگى اين دوره نقش مؤثر داشتند .\r\n\r\nدوران جنگ عقايد\r\nدوران امامت امام صادق ( ع ) را از نظر فرهنگى بايد دوران برخورد آراء و نظرات علمى وجنگ عقايد ناميد كه در ذيل به نمودهايى از آن اشاره مىكنيم .\r\nالف - علوم قرآنى : دراين دوران ، گروههاى اسلامى در زمينهء علوم ومباحث قرآنى در دو محور با يكديگر جنگ و جدال داشتند : نخست در زمينهء قرائت قرآن . قرآن در صدر اسلام از نظر اعراب گذارى آيات به شكل امروزى آن نبود ؛ بلكه به اختلاف نسخه‌هاى آن ، قرائت آن نيز مختلف بود . براى صحيح خواندن كلمات قرآن ، گروهى به وجود آمدند به نام « قرّاء » ( يعنى قرائت كنندگان قرآن ) . اينان با استناد دادن قرائت خود به يكى از صحابهء پيامبر ( ص ) كلمات قرآن را به طور صحيح به مردم مىآموختند .\r\nدانش قرائت قرآن و شكلهاى مختلف آن گرچه به دوره‌هاى قبل از امامت امام صادق ( ع ) بر مىگردد ، ليكن مباحث داغ و جنجال برانگيز آن مربوط به اين دوران مىشود .\r\n« قرّاء سبعه » كه مشهور دانشمندان شيعه وسنّى بر قرائت آنان اعتماد كرده‌اند دراين دوران مىزيستند . « 1 »  آنان در نقاط مختلف كشور اسلامى مثل : شام ، كوفه ، بصره ، مدينه ،\r\n\r\n","description":"","footnote":" ( 1 ) - قراء سبعه ( يعنى هفتگانه ) عبارتند از : 1 - عبداللّه بن عامر دمشقى ، متوفاى 118 .\r\n2 - عبدالله بن كثير مكى ، متوفاى 120 .\r\n3 - عاصم بن ابى النجود كوفى ، متوفاى 128 .\r\n4 - ابوعمروبصرى ، متوفاى 152 .\r\n5 - حمزة بن حبيب كوفى ، متوفاى 154 .\r\n6 - نافع بن عبدالرحمن مدنى ، متوفاى 169 .\r\n7 - على بن حمزه كسائى ، متوفاى 189 . ( ر . ك : البيان فى تفسير القرآن ، آية الله العظمى خوئى ، ص 140 - 155 والتمهيد فى علوم القرآن ، آيةالله معرفت ، ج 2 ، ص 266 - 228 . ","page_name":" 116 ","page_number":112},
  {"content":"\r\n\r\nمكّه و . . . با تشكيل كرسيهاى درس به مسلمانان تعليم قرائت مىدادند . نژادهاى غير عرب كه به زبان عربى آشنايى كامل نداشتند و مشتاق فراگيرى قرآن بودند ، بيشتر از طبقات ديگر از اين مجالس و محافل علمى استقبال مىكردند . هر يك از قرّاء ، قرائت خود را كه نسبت به قرائتهاى ديگر صحيحتر مىدانست به شاگردان خود مىآموخت . به طور طبيعى بين ديدگاههاى قرّاء اختلافات قرائتى وجود داشت كه در سطح جامعه مطرح بود .\r\nمحور ديگر كه از محور نخست مهمتر بود ، مربوط به تفسير و بيان معانى قرآن مىشد . هر كس با توجه به ديدگاهى كه داشت و يا روايتى كه از پيامبر ( ص ) در زمينه تفسير قرآن به وى رسيده بود ، آيات را تفسير مىكرد . در موارد زيادى نيز كه مفسر در زمينه آيه ، روايتى در دسترس نداشت و يا مصلحت گروهى يا حكومتى اقتضا مىكرد ، تفسير قرآن بر طبق رأى و نظر مفسّر صورت مىگرفت ، وبدين ترتيب آيات و احكام الهى به سادگى دستخوش تغيير و تحريف گشته منطبق با خواسته مفسّر كه بيشتر مطابق با خواستهء دستگاه حكومت وقت بود ، تفسيرمىشد .\r\nب - فقه : ويژگى مهم ديگر اين دوره پديدآمدن نحله‌هاى فقهى مختلف بود . افراد زيادى تحت عنوان « فقيه » بر كرسى فتوا تكيه زدند و به مسائل شرعى و پرسشهاى دينى مردم پاسخ مىگفتند . آنان با تكيه براحاديث درست و نادرستى كه به نام احاديث پيامبر ( ص ) در دست داشتند و نيز قياس و استحسان به پرسشهاى دينى مردم پاسخ مىدادند . از اين رو ، هر كدام از آنان داراى نحلهء خاص فقهى گشت كه به وى نسبت داده مىشد .\r\nفقيهان اين دوره به قدرى زياد بودند كه به تعبير بعضى از نويسندگان ، در هر شهرى پيشوايى بود كه نحله فقهى خاصى داشت كه به نام صاحبش شناخته مىشد . « 1 »  مهمترين و مشهورترين اين مذاهب عبارت بود از :\r\n1 - مذهب ابوحنيفه ، نعمان بن ثابت ( م : 150 )\r\n2 - مذهب مالك بن انس ( م : 179 )\r\n3 - مذهب محمدبن ادريس شافعى ( م : 198 )\r\n\r\n","description":"","footnote":" ( 1 ) - الامام الصادق والمذاهب الاربعه ، ج 1 ، ص 153 . ","page_name":" 117 ","page_number":113},
  {"content":"\r\n\r\n4 - مذهب حسن بصرى ( م : 110 )\r\n5 - مذهب اعمش ( م : 148 )\r\n6 - مذهب ابن ابى ليلى ( م 148 )\r\n7 - مذهب اوزاعى ( م : 157 )\r\n8 - مذهب سفيان ثورى ( م : 161 )\r\n9 - مذهب ليث بن سعد ( م : 175 )\r\n10 - مذهب سفيان بن عُيَيْنَه ( م : 198 ) « 1 » \r\nالبته بجز سه مذهب فقهى نخست ، مذاهب ديگر پس از درگذشت پرچمدار مذهبشان در سير زمان ، منقرض و به فراموشى سپرده شدند ، ولى در دوران امام صادق ( ع ) همهء آنها كم و بيش فعال بودند و براى خود مقلدان و پيروانى داشتند . درنتيجه يك جنگ گستردهء اعتقادى در زمينهء مسائل فقهى در جريان بود .\r\nج - كلام : فرقه‌ها و نحله‌هاى فكرى و فرهنگى به علوم قرآنى و فقهى محدود نمىشد ، بلكه داغتر وهيجان انگيزتر از مسائل فقهى ، مسائل كلامى يعنى : مسائل مربوط به اصول دين بود كه موجب پديدار گشتن فرقه‌هاى زيادى درجامعهء اسلامى شد كه مهمترين آنها عبارت بودند از : شيعه ، معتزله ، اشاعره و مرجئه . « 2 »  بحث اساسى اين گروهها دربارهء خدا وصفات او ، توحيد و ثنويّت ، وحى و نبوّت ، قضا و قدر ، جبر و اختيار و ديگر مسائل اعتقادى بود . كشمكشها ، مجادلات و مناظرات اين گروهها با يكديگر و در پاره‌اى موارد با پيشواى ششم و ياران آن حضرت ، بيانگر حساسيّت و جايگاه ويژهء مباحث كلامى در اين دوره از تاريخ اسلام است .\r\nد - ماديگرى : تفكر ديگرى كه در دورهء امامت امام صادق ( ع ) رواج پيدا كرد و از همهء\r\n\r\n","description":"","footnote":" ( 1 ) - براى آگاهى بيشتر از اين مذاهب به الامام الصادق والمذاهب الاربعة ، ج 1 ، ص 154 - 170 رجوع كنيد . لازم به يادآورى است كه ظهور احمد بن حنبل و نشوونماى مذهب وى بعد از دوران امامت امام صادق ( ع ) بوده ( متوفى 241 ) است از اين رو ، ما به مذهب وى اشاره نكرديم .  ( 2 ) - در بخش تاريخ زندگى امام باقر ( ع ) به اجمال به معرفى اين فرقه‌ها پرداختيم . در بخش مبارزه امام صادق با مسكهاى انحرافىنيز در حدّ لازم به بحث دربارهء عقايد برخى از اين گروهها مىپردازيم . از اين رو ، در اينجا از تفصيل دراين مورد صرف نظر مىكنيم . ","page_name":" 118 ","page_number":114},
  {"content":"\r\n\r\nتفكرات پيشين براى مسلمانان خطرناكتر بود ، تفكر ماديگرى بود . در اين دوران گروهى پيدا شدند به نام « زنادقه » كه منكر خدا و پيامبر و اديان آسمانى بودند . زنديقيان از عناصر تحصيل كرده و طبقهء متجدد آن دوره بودند و بازبانهاى زنده آن روز دنيا مثل : سريانى ، يونانى ، ايرانى و هندى آشنايى داشتند . « 1 » \r\nمتأسفانه اين گروه منحرف وخطرناك ، درجامعهء اسلامى نه تنها از آزادى كامل برخوردار بودند و همه جا حتى مكّه و مدينه و حتى در مسجدالحرام ومسجدالنبى حاضر مىشدند ؛ بلكه مورد حمايت دستگاه خلافت نيز قرار مىگرفتند . « ابن مقفّع » از سران زنادقه در دستگاه بنى اميّه سمت كاتب و منشى داشت و پس از انتقال خلافت به عباسيان از نزديكان و مشاوران سفّاح ومنصور بود . « 2 »  « مطيع بن اياس » و « ابن ابى العوجاء » دو تن ديگر از سران اين فرقه نيز نزد دولتمردان از موقعيت بالايى برخوردار بودند . « بَشّاربن برد » يكى ديگر از زنديقيان معروف است كه با سرودن چند شعر ، مورد مهر و محبّت ، مهدى خليفه عباسى قرار گرفت و هفتاد هزار درهم صله دريافت كرد . « 3 » \r\nزنديقيان به القاى شبهات وزير سؤال بردن و تشكيك دراصول اعتقادات مسلمانان بسنده نمىكردند . بلكه در كنار اين اقدامات ، تلاشهاى مذبوحانهء ديگرى نيز داشتند كه جعل احاديث فراوان ، ساختن افسانه‌ها و قصّه‌هاى دروغين ، ساختن و معرفى كردن افراد و عناصرى كه وجود خارجى نداشتند ، ترجمهء كتابهاى كفر آميز ماديگرى به زبان عربى و نشر وپخش آنها درميان مردم ، از جمله اقدامات آنان بود . « 4 » \r\nابن ابى العوجاء درپاى چوبهء دار افتخار مىكرد كه چهارهزار حديث جعل كرده كه ضمن آنها حلال خدا را حرام و حرام خدا را حلال كرده است . « 5 » \r\n\r\n","description":"","footnote":" ( 1 ) - ر . ك : سيرى در سيره ائمه اطهار ، ص 146 .  ( 2 ) - ر . ك : دائرة المعارف بزرگ اسلامى ، ج 4 ، ص 675 - 676 .  ( 3 ) - الامام الصادق و المذاهب الاربعة ، ج 2 ، ص 228 .  ( 4 ) - همان مدرك ، ص 232 .  ( 5 ) - الامام الصادق والمذاهب الاربعه ، ج 2 ، ص 233 و دائرة المعارف بزرگ اسلامى ، ج 2 ص 688 . لازم به يادآورى است كه علاوه بر گروههاى يادشده ، گروههاى فكرى و اعتقادى ديگرى از قبيل : خوارج ، غلات ، صوفيّه ، زيديه ، اسماعيليّه ، كيسانيّه و . . . در اين دوره از تاريخ اسلام در درون جامعهء اسلامى مشغول فعاليت بودند كه به لحاظ محدوديت اين سلسله درسها از ذكر آنان و فعاليتهايشان خوددارىكرديم ؛ علاوه برآنكه برخى از اين گروهها در بخش تاريخ زندگى امام باقر ( ع ) مورد اشاره قرار گرفته‌اند ، در درسهاى آينده نيز ، در بخش مبارزه امام با مسلكهاى انحرافى به مبانى اعتقادى بعضى از آنها اشاره خواهيم كرد . ","page_name":" 119 ","page_number":115},
  {"content":"\r\n\r\nخلاصه\r\nدوران امامت امام صادق ( ع ) از نظر فرهنگى دوران تحول فكرى و پيدايش فرقه‌ها و گروههاى مختلف بود . دروازه‌هاى اسلام دراين دوره بيش از پيش بر روى فرهنگهاى بيگانه گشود شد و مسلمانان با افكار ديگران آشنا شدند . اين آشنايى آثار مثبت و منفى زيادى بر فرهنگ جامعه اسلامى برجاى نهاد .\r\nتفاوت مهمّ دوران امامت امام صادق ( ع ) با دوران امامت امام حسين ( ع ) از نظر فرهنگى اين بود كه در دوران امام حسين ( ع ) مهمترين مسألهء جهان اسلام ، مسألهء خلافت و حكومت بود ، و در برابر جبهه امامت ، فقط جبههء خلافت وجود داشت ، درحالى كه در دوران امام صادق ( ع ) علاوه بر جبهه خلافت ، جبهه ديگرى نيز به نام جبههء فرهنگى گشوده شده بود .\r\nدوران امامت امام صادق ( ع ) را در بعد فرهنگى مىتوان دوران جنگ عقايد نام نهاد . دراين دوران گروههاى مختلف فكرى در زمينه‌هاى علوم قرآنى ، فقه ، كلام و . . . به فعاليت مشغول بودند و هر گروه داراى مذهب و نحلهء مستقلى بود كه به اسم صاحب آن شناخته مىشد . دركنار گروههاى اسلامى ، زنديقيان و دهريانى كه منكر خدا وپيامبر ( ص ) بودند ، ميدان بازى براى فعاليتهاى خود داشتند و متأسفانه از سوى دستگاه خلافت نيز حمايت مىشدند .\r\nپرسش\r\n1 - عصرامامت امام صادق ( ع ) از نظر فرهنگى از چه ويژگى خاصى برخوردار بود ؟\r\n2 - تفاوت دوران امام صادق و امام حسين عليهماالسلام را به اختصار بيان كنيد .\r\n\r\n","description":"","footnote":"","page_name":" 120 ","page_number":116},
  {"content":"\r\n\r\n3 - موقعيّت علوم قرآنى در دوران امام صادق ( ع ) چگونه بود ؟\r\n4 - مهمترين نحله‌هاى فقهى دوران امام صادق ( ع ) را ذكر كنيد .\r\n5 - زنادقه چه گروهى بودند و چه فعاليتهاى فرهنگى داشتند ؟\r\n121\r\n\r\nدرس يازدهم : : امام صادق ( ع ) و مسألهء خلافت\r\nپس از تبيين و ترسيم شرايط سياسى و فرهنگى دوران امامت امام صادق ( ع ) اينك اين پرسش مطرح است كه پيشواى ششم درقبال شرايط موجود و اوضاع بحرانى و استثنايى دوران امامت خود چه موضعى اتخاذ كرد ؟ دو راه در پيش روى امام ( ع ) وجود داشت :\r\n1 - بهره گيرى از آشفتگى حكومت امويان و محبوبيت و موقعيت علويان واقدام نظامى به منظور دستيابى به قدرت و برعهده گرفتن خلافت .\r\n2 - صرف نظر كردن از خلافت و استفاده از فرصت و موقعيّت ياد شده براى به ثمر رساندن تلاشهاى علمى و فرهنگى امام سجادوامام باقر عليهماالسّلام و عمق و گسترش بخشيدن به نهضت فرهنگى شيعى در راستاى پاسدارى از اصول و ارزشهاى اسلام ناب .\r\nمسير نخست بر روى امام ( ع ) بسته بود ؛ زيرا با شناخت كاملى كه آن حضرت از اوضاع واحوال و جريانات سياسى جامعه ونيز مردم زمان خويش داشت ، به اين نتيجه رسيد كه دستيابى به حكومت براى وى امكان پذير نيست . ناچار مسير دوّم را برگزيد . در درسهاى آينده درباره اين خط مشى امام ( ع ) به تفصيل بحث خواهيم كرد . دراين درس به علل وعوامل عدم اقدام نظامى پيشواى ششم براى به دست گرفتن حكومت مىپردازيم .\r\n\r\n","description":"","footnote":"","page_name":" 121 ","page_number":117},
  {"content":"\r\n\r\n\r\nعلل عدم اقدام نظامى امام صادق ( ع )\r\nمهمترين علل عدم اقدام نظامى امام ( ع ) براى به دست گرفتن قدرت عبارت بود از :\r\n\r\n1 - برخوردار نبودن از حمايتهاى نظامى مردمى\r\nهدف اساسى امام صادق ( ع ) از تشكيل حكومت ، اجراى احكام و دستورات الهى و اقامهء عدل و قسط در جامعه بود . امام ( ع ) براى تحقق اين هدف ، ناگزير بود با دوجبههء قدرتمند مبارزه كند : جبههء امويان كه نزديك به يك قرن بر جامعهء اسلامى سلطه داشتند ، و جبههء عباسيان كه پيش از دوران امامت آن حضرت ( سال صدم هجرى ) تشكيلات پنهانى گسترده‌اى را براى سرنگونى امويان و به دست گرفتن حكومت ، تدارك ديده بودند . اين دو جريان ، دو مانع بزرگ و اساسى بودندكه بر سر راه حكومت اسلامى قرار داشتند . « 1 » \r\nپيشواى ششم هرچند دربعد رهبرى ، واجد تواناييهاى لازم براى اصلاح جامعه بود ؛ ليكن براى پيروزى بر دوجبههء ياد شده وتحقق حكومت اسلامى ، علاوه بر رهبرى ، وجود پايگاههاى مردمى نيزكه در همهء شرايط از رهبرى حمايت وجانبدارى كنندوآماده هر نوع فداكارى باشند ، مورد نياز بود .\r\nمردمى كه در دوران امام صادق ( ع ) مىزيستند وامت اسلامى را تشكيل مىدادند ، نزديك به يك قرن و نيم با دوران پيامبر ( ص ) فاصله داشتند وتمامى آنان - جز تعداد بسيار اندكى - اسلام را جز از زبان سردمداران اموى و فقيهان وكارگزاران جيره خوار آنان نشنيده بودند . اسلامى كه آنان معرفى مىكردند اسلامى بود كه هيچ گونه تضاد و اصطكاكى با منافع مادى و دنيوى آنان و نيز عياشيها و خوشگذرانيهاشان نداشت . بدين جهت بيشتر مردم اين دوران به پيروى از زمامدارانشان غرق در مظاهر فساد ، رفاه طلبى و دنيا دوستى بودند ، و با حيات طيّب اسلامى فاصلهء زياد داشتند .\r\nچنين مردمى هرچند از نظر گاه عاطفى به پيامبر ( ص ) و خاندان او گرايش داشتند و\r\n\r\n","description":"","footnote":" ( 1 ) - البته در دوران امامت امام صادق ( ع ) علاوه بر دو جريان ياد شده ، جريانهاى سياسى ديگرى نيز وجود داشت كه براى دستيابى به قدرت تلاش مىكردند و مادر بخش تجزيه و تحليل شرايط سياسى دوران امامت امام ( ع ) به برخى از آنها اشاره كرديم . ولى مهمترينشان همين دو جريان بود . ","page_name":" 122 ","page_number":118},
  {"content":"\r\n\r\nاين گرايش در دوران امامت امام باقر و امام صادق عليهماالسلام ، به خاطر سياستهاى ضدّ مردمى و جنايات افزون امويان در حق امامان و پيروانشان ونيز فعاليتهاى به نسبت گستردهء اين دو امام بزرگوار ، رو به فزونى بود ، ليكن از آنجا كه از نظر فكرى و رفتارى با تربيت بايستهء اسلامى پرورش نيافته بودند ، آمادگى لازم براى پذيرش حكومت اسلامى و مبارزه با انحرافاتى كه درجامعه جريان داشت و مردم با آنها خوگرفته بودند ، نداشتند .\r\nاجراى دقيق احكام الهى و تشكيل حكومت اسلامى ، با الگوى حكومت رسول خدا ( ص ) و امير مؤمنان ( ع ) ، در ديد مردمى كه به زندگى وحكومت سرشار از انحراف و فساد امويان خو گرفته بودند ، عجيب و غريب مىنمود .\r\nچنين مردمى در چنين فضاى فكرى و سياسى نه تنها آمادهء ايثار و از مال و جان گذشتن و تحمل تنگناها وسختيهاى مبارزه نبودند و امام را در سرنگونى حكومت امويان و كوتاه كردن دست عباسيان ، يارى نمىكردند ؛ بلكه چه بسا خود ، عليه آن موضع مىگرفتند .\r\nامام صادق ( ع ) براى مبارزه ، به امتى مكتبى نياز داشت كه به آن حضرت و اهداف وآرمانهاى او ايمان مطلق داشته در راه تحقق آنها آماده هرگونه فداكارى باشند ، كه متأسفانه از چنين امتى برخوردار نبود . گفتگوى آن حضرت با يكى از يارانش در اين زمينه مؤيّد اين معناست . سُدَيْر صيرفى مىگويد :\r\n« بر امام صادق ( ع ) وارد شدم و به آن حضرت عرض كردم :\r\n- خداى را چه نشسته‌ايد !\r\n- چه شده ، سدير ؟\r\n- از فزونى دوستان ، شيعيان و يارانتان مىگويم . سوگند به خدا ، اگر اميرمؤمنان ( ع ) به اندازه شما پيرو ، ياور و دوستدار داشت ، دو قبيله تيم و عدى ( ابوبكرو عمر ) به خلافت طمع نمىورزيدند .\r\n- فكر مىكنى ( ياران و شيعيان ما ) چند نفر باشند ؟\r\n- يكصد هزار نفر .\r\n\r\n","description":"","footnote":"","page_name":" 123 ","page_number":119},
  {"content":"\r\n\r\n- يكصدهزار نفر ! ؟\r\n- بلى و ( شايد ) دويست هزار نفر .\r\n- دويست هزار ! ؟\r\n- آرى و ( شايد ) نيمى از جهان ( اسلام )\r\nامام ساكت شد ؛ سپس فرمود : آيا امكان دارد با من تا « ينبعُ » « 1 »  بيايى ؟\r\nعرض كردم : بلى . همراه امام ( ع ) رهسپار « يَنْبع » شديم . . .\r\nدرآنجا پسر بچه‌اى گله بز را مىچرانيد . امام صادق ( ع ) به گلّه نگريست و خطاب به من فرمود : سوگند به خدا اى سدير ! اگر تعداد شيعيان من به اندازهء اين بزها بود ، برجاى نمىنشستم .\r\nمن بزها را شمارش كردم ، تعدادشان هفده رأس بود . » « 2 » \r\nاز اين حديث شريف استفاده مىشود كه امام صادق ( ع ) اگر از حمايت برخوردار بود و يارانى داشت كه به يارى آنان مىتوانست حكومت اسلامى را تشكيل دهد و در پرتو آن ، آرمانها واهداف اسلامى را تحقق بخشد برجاى نمىنشست و براى دستيابى به حكومت كه حق مشروع و مسلم آنان بود دست به قيام مسلحانه مىزد .\r\n\r\nنظامى مردم علويان و امام صادق ( ع )\r\nبرخوردار نبودن امام صادق ( ع ) از حمايت نظامى مردم به منظور تشكيل حكومت اسلامى اختصاص به مردم عادى نداشت ، بلكه حتى علويان نيز كه شناخت بيشترى از آن حضرت و شايستگىاش براى خلافت داشتند - بجز زيدبن على وتعداد اندكى ديگر او را در اين امر يارى نمىكردند . عبداللّه بن حسن معروف به « عبدالله محض » و دو فرزندانش محمّد ( معروف به نفس زكيّه ) و ابراهيم از چهره‌هاى برجسته و موجه دودمان علوى دراين دوره بودند و درميان ديگر علويان و عباسيان و عموم مردم موقعيّت ممتاز و\r\n\r\n","description":"","footnote":" ( 1 ) - يَنْبعُ ، نام محلى است بين مكه و مدينه كه داراى چشمه‌هاى آب ، زمينهاى مزروعى و نخلستانهاى فراوان بود ( معجم البلدان ، ج 5 ، ص 450 ) .  ( 2 ) - كافى ، ج 2 ، ص 242 . ","page_name":" 124 ","page_number":120},
  {"content":"\r\n\r\nمحبوبيت ويژه‌اى داشتند . محمدبن عبداللّه از چنان موقعيتى برخوردار بود كه در دوران مبارزه ، سران نهضت مثل سفاح و منصور با وى به عنوان خليفه آينده بيعت كردند .\r\nاين افراد نه تنها گرد امام ( ع ) جمع نشدند و آن حضرت را در اهداف و آرمانهايش يارى نكردند ، بلكه سعى مىكردند آن بزرگوار را دنبال مقاصد قدرت طلبانهء خود بكشند و چنانچه با رهنمودها واندرزهاى خيرخواهانه و دلسوزانهء او مبنى بر به ثمر نرسيدن تلاشهايشان مواجه مىشدند آن حضرت را به حسد ورزى نسبت به خودشان متهم مىكردند . به عنوان نمونه :\r\nدر اجتماعى كه سران بنى هاشم - بجز امام صادق ( ع ) - پيش از سقوط حكومت بنى اميّه در « ابواء » داشتند ، عبداللّه بن حسن بپاخاست و از حاضران خواست با فرزندش محمد به عنوان مهدى آل محمد ( ص ) بيعت كنند . بعضى پيشنهاد كردند : بهتر بود امام صادق ( ع ) هم درجلسه حضور مىداشت . عبداللّه - بنا به نقلى - اظهار داشت : در پى امام صادق ( ع ) نفرستيد ؛ زيرا او امور را بر شما تباه مىكند . بنابرنقل ديگر : وى نزد امام ( ع ) رفت و آن حضرت را به جلسه فراخواند و موضوع بيعت فرزندش را به عنوان ياد شده با او درميان گذاشت .\r\nامام ( ع ) فرمود :\r\nاين كار را نكنيد كه هنوز زمان آن ( ظهور حضرت مهدى ( عج ) ) نرسيده است . عبدالله از پاسخ صريح امام ( ع ) خشمگين شد و گفت : تو خود مىدانى آن گونه كه مىگويى نيست ؛ ليكن حسادتت نسبت به فرزندم تو را به اين كار وا مىدارد . امام ( ع ) فرمود :\r\nسوگند به خدا ، حسد ، مرا به اين سخن وا نداشت ، ولى اين ( اشاره به سفّاح ) و برادرانش و فرزندانشان درميان شما هستند . سپس با دستش بر پشت ابوالعباس زد و فرمود : سوگند به خدا ، خلافت نه به تو مىرسد و نه به دو پسرت ! بلكه خلافت از آن بنى عباس است و بدان كه هر دو فرزندانت كشته خواهند شد . « 1 » \r\nوقتى علويانى مثل عبدالله محض نسبت به امام صادق ( ع ) چنين موضع‌و نگرشى\r\n\r\n","description":"","footnote":" ( 1 ) - ر . ك : مقاتل الطالبيين ، ص 171 - 172 . ","page_name":" 125 ","page_number":121},
  {"content":"\r\n\r\nداشته باشند ، وضعيّت مردم عادى كه كمترين شناخت را نسبت به آن حضرت داشتند ، معلوم است چگونه خواهد بود .\r\n\r\n2 - عدم صداقت عباسيان\r\nموضوع ديگرى كه در اين زمينه قابل بررسى است مسأله نهضت عباسيان و ميزان توافق و همخوانى انگيزه‌ها و عملكرد آنان با شعارهايى است كه مطرح مىكردند و نيز رابطه آنان با امام صادق ( ع ) است . ممكن است گفته شود : داعيان و مبلغان بنى عباس پس از مبارزاتى طولانى عليه امويان با طرح شعار « الرضا من آل محمد » زمينه را براى حكومت اسلامى به رهبرى امام صادق ( ع ) فراهم كردند و حتى سران آنان مثل ابومسلم خراسانى و ابوسلمهء خلّال براى عينيّت بخشيدن به اين شعار با صراحت و بطور رسمى و كتبى به امام ( ع ) پيشنهاد بيعت و خلافت دادند ، ولى امام ( ع ) به آنان پاسخ ردّ داد و با پيشنهادشان با تندى برخورد كرد ، در حالى كه بهتر بود از اين فرصت استفاده كند و توان و امكانات آنان را در خدمت خود واهداف حكومت اسلامى به كار گيرد . ما نخست ، متن درخواست ابومسلم و ابوسلمه از امام صادق ( ع ) و پاسخ آن حضرت را مىآوريم سپس بااستفاده از بيانات امام ( ع ) به علت موضعگيرى منفى امام ( ع ) اشاره مىكنيم .\r\nابومسلم درنامه‌اى به امام ( ع ) نوشت :\r\n« من مردم را به دوستى و پيروى اهل بيت فراخوانده‌ام . چنانچه به خلافت رغبت دارى با تو بيعت مىكنم . »\r\nامام ( ع ) به وى پاسخ داد :\r\n« ما انْتَ مِنْ رِجالى وَلَاالزَّمانُ زَمانى » « 1 » \r\nتو از مردان من نيستى ، زمانه نيز زمان من نيست\r\nفضل كاتب مىگويد : خدمت امام صادق ( ع ) بودم كه نامهء ابومسلم را آوردند . امام ( ع )\r\n\r\n","description":"","footnote":" ( 1 ) - الحياة السياسيّة للامام الرضا ( ع ) ، ص 41 والامام الصادق والمذاهب الاربعة ، ج 1 ، ص 47 با اندكى اختلاف . ","page_name":" 126 ","page_number":122},
  {"content":"\r\n\r\nبه پيك فرمود :\r\n« لَيْسَ لِكِتابِكَ جَوابٌ ، اخْرُجْ عَنَّا » « 1 » \r\nنامه‌ات پاسخى ندارد ، از نزد ما بيرون شو !\r\nابوسلمه نيز به امام ( ع ) نامه نوشت و از آن حضرت اجازه خواست به محضرش شرفياب شود و با ايشان بيعت كند . امام ( ع ) درخواست او را ردّ كرد و به پيك فرمود :\r\n« وَما انَا وَابُوسَلَمَة ، وَابُوسَلَمَة شيعَةٌ لِغَيْرى ؟ »\r\nمرا چه به ابوسلمه ! درحالى كه او شيعهء غير من است ؟\r\nپيك گفت : من نامه رسانم . شما نامه رابخوانيد و هر گونه كه صلاح مىدانيد پاسخ دهيد . امام ( ع ) نامه را روى آتش گرفت و سوزاند و به پيك فرمود : آنچه ديدى براى سرورت باز گو . « 2 » \r\nبا دقت درپاسخ امام صادق ( ع ) به نامه‌هاى ابومسلم وابوسلمه ، علت موضعگيرى منفى و پاسخ ردّ امام ( ع ) به درخواستهاى آنان كاملًا روشن مىشود . امام ( ع ) در پاسخ هر دوآنان به عدم صداقتشان دردعوت از آن حضرت براى به دست گرفتن قدرت تصريح مىكند و آنان را شيعه بنى عباس مىشمارد نه شيعه خود و بدين ترتيب چهره واقعى آنان را بر ملا مىكند .\r\nامام ( ع ) مىدانست كه آنان هدفى جز دستيابى به حكومت ندارند و اگر براى وى نامه نوشته و خلافت را برآن حضرت عرضه كرده‌اند نه از روى صداقت است ؛ بلكه بدين انگيزه است كه پيشاپيش دريابند آيا امام ( ع ) درانديشهء حكومت هست يا نه ، تا در صورت مثبت تشخيص دادن مسأله با آمادگى و هوشيارى بيشترى به مقابلهء باآن حضرت بپردازند ؛ درست همان روش و سياستى كه پس از آنان ، منصور در ارتباط با امام ( ع ) در پيش گرفت . « 3 » \r\n\r\n","description":"","footnote":" ( 1 ) - بحارالانوار ، ج 47 ، ص 297 .  ( 2 ) - ر . ك : مروج الذهب ، ج 3 ، ص 254 والفخرى ، ص 154 .  ( 3 ) - ر . ك : اثبات الهداة ، ج 3 ، ص 80 و 85 . ","page_name":" 127 ","page_number":123},
  {"content":"\r\n\r\nسخنان ابوسلمه در محضر سفّاح و پوزش طلبى از وى به خاطر نامه‌اى كه به امام صادق ( ع ) نوشته ، گواهى روشن برعدم صداقت وى در دعوت از امام است . متن عذرخواهى وى چنين است :\r\nهدف من از اين كار ، قوام يافتن و پاگرفتن موقعيت ( عباسيان ) بوده است نه چيز ديگر . « 1 » \r\nباتوجه به آنچه گذشت نادرستى نظريه بعضى از مورخان كه ابوسلمه در دل تمايلى به عباسيان نداشت ، بلكه متمايل به امام صادق ( ع ) بود . « 2 »  روشن مىشود .\r\nامام صادق ( ع ) درگفتگو با عبداللّه بن حسن باتوضيح بيشترى به سوء نيّت و عدم صداقت دعوتگران عباسى اشاره مىكند :\r\nابوسلمه علاوه برامام صادق ( ع ) براى عبدالله بن حسن نيز نامه نوشته او را به پذيرش خلافت دعوت كرد . عبداللّه ، به محض دريافت نامه نزد امام صادق ( ع ) رفت و قضيه را تعريف كرد . امام ( ع ) فرمود :\r\nاى ابومحمد ! از كى مردم خراسان شيعه تو شده‌اند ؟ آيا تو ابومسلم را به خراسان فرستاده‌اى ؟ و آيا تو به او دستور داده‌اى كه جامه سياه بپوشند ؟ آياتو سبب رفتن ايشان به عراق بودى ؟ آيا تو به ايشان جهت دادى ؟ اصولًا آيا هيچيك از آنان را مىشناسى ؟\r\nسخنان صريح و افشاگرانهء امام ( ع ) خشم عبداللّه را برانگيخت و وى با آن حضرت به مشاجره لفظى پرداخت ، و بحث بالا گرفت تا جايى كه عبداللّه گفت : مردم پسر من ، محمد را مىخواهند ، زيرا او مهدى اين امت است . امام ( ع ) سخن او را ردّ كرد و فرمود :\r\nسوگند به خدا ، او مهدى اين امّت نيست و چنانچه شمشير از نيام بركشد كشته خواهد شد .\r\nوى همچنان با امام ( ع ) به مشاجره پرداخت و گفت : هيچ چيز جز حسد موجب\r\n\r\n","description":"","footnote":" ( 1 ) - تاريخ يعقوبى ، ج 2 ، ص 350 .  ( 2 ) - ر . ك : العيون والحدائق ، ص 181 . ","page_name":" 128 ","page_number":124},
  {"content":"\r\n\r\nنمىشود كه تو ما را از اين كار باز دارى . امام فرمود :\r\nمن جز خيرخواهى نسبت به تو انگيزه‌اى ندارم . ابو سلمه نظير نامه تو نامه‌اى نيز به من نوشته است ، ولى فرستاده او پاسخى جز پاسخ تو ، از من دريافت كرد . من پيش از آنكه نامهءاو را بخوانم آن را سوزاندم\r\nعبداللّه ، خشمگين ، محضر امام ( ع ) راترك كرد . « 1 » \r\nامام ( ع ) دراين گفتگو ، به اهداف پنهانى وحركت پشت پردهء عباسيان اشاره و براين واقعيّت تأييد كرد كه ابومسلم و ابوسلمه جز مهره‌اى و آلت دستى بيش نيستند . كسانى كه آنان را به خراسان و كوفه فرستادند و درامر نهضت ، عليه امويان توجيهشان كردند ، كارگردانان اصلى اين حركت هستند و آنان جز حكومت ، انگيزه‌اى ندارند . و چنانچه فرزند تو يا هركس ديگرى در اين امر با آنان به منازعه برخيزد كشته خواهد شد .\r\nالبته امتناع امام از مبارزه با امويان يا عباسيان تنها به اين علت نبود كه اگر در برابر آنان قيام مىكرد كشته مىشد ؛ چه آنكه آن حضرت اگر مىدانست شهادت وى براى اسلام ومسلمانان اثر بهتر ومفيدترى دارد ، آنسان كه شهادت جدّش امام حسين ( ع ) داشت ، بدون شك راه شهادت را بر مىگزيد . ولى تشخيص امام از دوران خود اين بود كه در آن شرايط ، رهبرى نهضت علمى ، فكرى و تربيتى جامعه اسلامى ، مفيدتر وثمربخش‌تر از قيام به شمشير و درنهايت ، شهيد شدن است .\r\nباتوجه به اين جهات بود كه امام صادق ( ع ) خود را ازكشمكشهاى سياسى بين امويان و عباسيان كنار كشيد و از مبارزه مسلحانه به منظور دستيابى به حكومت صرف نظر كرد و به تداوم و گسترش ابعاد نهضت فرهنگى كه توسط جدّش امام سجاد و پدرش امام باقر عليهماالسلام پايه گذارى شده بود ، همّت گمارد .\r\n\r\n","description":"","footnote":" ( 1 ) - ر . ك : مروج الذهب ، ج 3 ، ص 254 - 255 . ","page_name":" 129 ","page_number":125},
  {"content":"\r\n\r\nخلاصه\r\nباترسيم شرايط سياسى و فرهنگى دوران امامت امام صادق ( ع ) ، اين سؤال مطرح است كه امام ( ع ) درقبال اين شرايط چه موضعى اتخاذ كرد ؟ دو راه در پيش روى امام وجود داشت : مبارزه مسلحانه به منظور به دست گرفتن حكومت ومبارزه اعتقادى - فرهنگى . درآن شرايط دستيابى به حكومت از طريق نظامى براى امام ( ع ) امكان نداشت ؛ از اين رو ، راه دوم را برگزيد . مهمترين علل عدم اقدام نظامى امام ( ع ) در برابر حكومت امويان و عباسيان عبارت بود از :\r\n1 - نداشتن يار و ياور\r\n2 - عدم صداقت عباسيان\r\nامام ( ع ) هر چند واجد صلاحيتهاى رهبرى بود ، ليكن براى پيروزى برد و جبهه امويان و عباسيان و درنهايت قبضه كردن حكومت ، نيازمند حمايتهاى مردمى بود . مردم آن دوران هر چند از نظر عاطفى علاقه مند به خاندان پيامبر ( ص ) بودند ، ولى براثر دورى از تربيتها وتعاليم اسلام و غوطه ور شدن درمظاهر فساد و گناه ، آمادگى لازم براى مبارزه باوضع موجود و تشكيل حكومت اسلامى نداشتند . و اگر امام ( ع ) اقدام به تشكيل حكومت مىكرد ، چه بسا از ناحيهء همين مردم با مخالفت و كارشكنى مواجه مىشد ، آنسان كه اميرمؤمنان ( ع ) شد .\r\nبهره مند نبودن امام ( ع ) از امّت مكتبى ومقاوم ، اختصاص به مردم عادى نداشت ؛ بلكه علويان نيز - بجز زيدبن على - به جاى حمايت از امام صادق ( ع ) بيشتر درانديشهء به قدرت رسيدن خود بودند .\r\nعلت ديگر امتناع امام از دست زدن به قيام مسلحانه ، عدم صداقت دعوتگران عباسى در دعوتشان به « الرضا من آل محمّد » بود . ابو مسلم و ابوسلمه هرچند به ظاهر براى پذيرش خلافت امام صادق ( ع ) وحمايت از آن حضرت ، اعلام آمادگى كردند ، ولى اين حركت نيرنگى بيش نبود . امام صادق ( ع ) در پاسخ به نامه‌هاى آنان و نيز درگفتگو با عبدالله بن حسن به انگيزهء امتناع خود از ردّ پيشنهاد ايشان اشاره و آن دو را در خطى غير از خطّ امامت معرفى مىكند .\r\n\r\n","description":"","footnote":"","page_name":" 130 ","page_number":126},
  {"content":"\r\n\r\nپرسش\r\n1 - باتوجه به شرايط سياسى - فرهنگى دوران امامت امام صادق ( ع ) براى آن حضرت چند راه عملى وجود داشت ؟\r\n2 - علل عدم اقدام نظامى امام صادق ( ع ) براى به دست گرفتن حكومت چه بود ؟\r\n3 - امام صادق ( ع ) در گفتگو با سدير صيرفى ، مردم زمان خود را چگونه ارزيابى مىكند ؟\r\n4 - امام صادق ( ع ) دربرابر دعوت ابومسلم و ابوسلمهء خلّال به خلافت ، چه موضعى اتخاذ كرد ؟\r\n5 - از گفتگوى بين امام صادق ( ع ) وعبداللّه بن محض چه نتيجه مهمّى به دست مىآيد ؟\r\n\r\n","description":"","footnote":"","page_name":" 131 ","page_number":127},
  {"content":"\r\n . \r\n","description":"","footnote":"","page_name":" 132 ","page_number":128},
  {"content":"\r\n\r\n\r\nدرس دوازدهم : : امام صادق ( ع ) دربرنامهء اصلاحى\r\nاوضاع آشفته و نابسامان سياسى اواخر دوران حكومت امويان و اشتغال سردمداران اموى به سركوبى نهضتها و شورشهاى پى در پى مردمى ، ونيز مسائل و كشمكشهاى داخلى خود ، پيدايش و گسترش مكاتب فكرى و فرهنگى و ظهور فرقه‌ها و نحله‌هاى گوناگون اعتقادى در جامعهء اسلامى و جهت گيرى كلّى آنها عليه اصول و مبانى اعتقادى اسلام ناب ، و همچنين شرايط و زمينه‌هايى كه امام باقر و پيش از آن حضرت ، امام سجاد عليهماالسلام از قبل فراهم كرده بودند ، همه از عواملى بود كه امام جعفرصادق ( ع ) را در يك برنامه اصلاحى بنيادى درهمهء ابعاد فرهنگى ، سياسى واعتقادى ، يارى مىرساند .\r\nدرآن فضاى پريشان ، مسموم ، تاريك و ناامن از نظر سياسى و فكرى كه پرورش نهال فضيلت و تقوا و اخلاق ومعنويت و به بار نشاندن آن ، در شمار محالات مىنمود و همه چيز حتى قرآن و احاديث پيامبر ( ص ) به ابزارى در دست قدرتمندان وتبهكاران تبديل شده بود ، امام صادق ( ع ) بار سنگين امانت الهى را بر دوش گرفت و استراتژى كلى امامت شيعى را كه عبارت از ايجاد انقلاب توحيدى و علوى است ، تحقق بخشيد .\r\nزمينه‌هاى ياد شده و تدبير و برنامه‌ريزى دقيق و محاسبه شدهء پيشواى ششم ( ع ) موجب شد كه وجود آن گرامى ، تحقق بخش اميدصادقى باشد كه شيعه ، سالها انتظار آن را مىكشيد ؛ همان « قائم » ى كه مجاهدات طولانى پيشينيان خود را به ثمر خواهد رسانيد و پرچم انقلاب شيعى را بر بام بلند و گسترده جهان اسلام به اهتزاز درخواهد آورد . البتّه\r\n\r\n","description":"","footnote":"","page_name":" 133 ","page_number":129},
  {"content":"\r\n\r\nاشاره‌ها و گاه تصريحات امام باقر ( ع ) در پرورش نهال اين آرزو بى اثر نبود . جابربن يزيد جعفى مىگويد : از امام باقر ( ع ) دربارهء « قائم » پس از او پرسيده شد . امام ( ع ) با دست بر شانهء ابوعبداللّه زد و فرمود : « به خدا سوگند ، اين است قائم آل محمد ( ص ) » « 1 » \r\nواژه « قيام » در اصطلاح روايات ، به همان مفهومى است كه امروز از اين كلمه فهميده مىشود . « قيام كننده » يعنى كسى كه بر ضدّ قدرت مسلّط ، قدرتمندانه و متعرضانه بپاخيزد اين مفهوم هرچند نمايشگر اقدام به كارى سنگين ، خطير و متعرضانه است ، ليكن لزوماً با قدرت نمايى نظامى همراه نيست . ابوالصّباح كنانى مىگويد : امام باقر به ( پسرش ) ابو عبدالله ( ع ) كه راه مىرفت نگريست و فرمود :\r\nآيا اين را مىبينى ؟ اين از كسانى است كه خداوند فرموده است :\r\n« وَنُريدُ انْ نَمُنَّ عَلىَالَّذينَ اسْتُضْعِفُوا فِىالْارْضِ وَ نَجْعَلَهُمْ ائِمَّةً وَنَجْعَلَهُم‌ُالْوارثينَ » « 2 » \r\nما مىخواهيم بر مستضعفان زمين منّت نهيم و آنان را پيشوايان و وارثان روى زمين قرار دهيم . « 3 » \r\nاز اين روايات استفاده مىشود كه پيشواى ششم ( ع ) در ديد پدر بزرگوارشان ، مظهر اهداف وآرمانهاى امامت شيعى بوده كه رسالت بازسازى نظام توحيدى و حكومت علوى و برپايى رستاخيز دوباره اسلام را بر عهده داشته است . دو امام پيش از آن حضرت ، نخستين مراحل اين راه دشوار و رسالت سنگين را پيموده‌اند واينك نوبت اوست كه گام پايانى را بر دارد . اتفاقاً موقعيّت نيز - چنان كه اشاره شد - آماده است و امام ( ع ) با استفاده از اوضاع و احوال مناسب ، رسالت الهى خود را شروع كرد . « 4 » \r\nدر ضمن درسهاى آينده - در حد گنجايش اين سلسله درسها - ابعاد مختلف رسالت فرهنگى و سياسى امام را مرور خواهيم كرد . در اين درس ، به دو محور از محورها و خط مشيهاى كلّى آن حضرت دربرنامه اصلاحى خود اشاره مىكنيم .\r\n\r\n","description":"","footnote":" ( 1 ) - كافى ، ج 1 ، ص 307 و بحارالانوار ، ج 47 ، ص 13 .  ( 2 ) - قصص ، آيهء 5 .  ( 3 ) - كافى ، ج 1 ، ص 306 .  ( 4 ) - برگرفته شده از پيشواى صادق ، حضرت آية العظمى خامنه‌اى ، ص 58 - 62 . ","page_name":" 134 ","page_number":130},
  {"content":"\r\n\r\n\r\nالف - كناره گيرى از كشمكشهاى سياسى\r\nنخستين خط مشى كلّى امام صادق ( ع ) دربرنامهء اصلاحى خود ، كناره گيرى كامل ازمسائل سياسى جارى بين امويان و عباسيان بود . در آن دوران ، با آنكه داغترين و فراگيرترين شعار ، شعار حمايت از اهل بيت و « الرضا من آل محمد » بود و در ميان علويان ، كسى كه امامت و رهبرىاش مورد اتفاق نظر همگان بود ، امام صادق ( ع ) بود ؛ چرا كه شايسته‌تر از او درميان علويان نبود ؛ با اين حال ، آن حضرت به ميدان نرفت ؛ چون از سياستهاى پشت پرده طرّاحان شعارهاى ياد شده و فرجام كار حكومت آگاهى داشت .\r\nانقلابيون در دوران مبارزه سعى مىكردند امام صادق ( ع ) را نيز درجلسات خود شركت داده او را همراه خود سازند ، ولى آن حضرت در حدّ امكان شركت نمىكرد و وقتى هم حضور مىيافت موضعى اتّخاذ مىكرد كه حاضران نتوانند از آن براى اهداف خود سوء استفاده كنند . در جلسه مهمّ « ابواء » كه همه سران عباسى و علوى به منظور تعيين خليفه آينده گرد آمده بودند ، پس ازآنكه همگان با محمدبن عبداللّه بيعت كردند ، در پى امام صادق ( ع ) نيز فرستادند تا در جلسه شركت كند . امام ( ع ) درجلسه حاضر شد . عبدالله بن حسن گزارشى از تصميمات جلسه و بيعت همگان با فرزندش محمّد را به محضر امام ( ع ) داد . امام با بيانى صريح و لحنى دلسوزانه ايشان را از اين كار باز داشت و به حاضران فهماند كه وى مخالف با اين اقدام است ؛ با اين حال براى آنكه تصور نكنند امام با اصل حركت و نهضت آنان عليه امويان مخالف است ، خطاب به عبداللّه بن حسن فرمود :\r\n« وَانْ كُنْتَ انَّما تُريدُ انْ تُخْرِجَهُ غَضَباً لِلَّهِ وَ ليَأْمُرَ بِالْمَعْرُوفِ وَيَنْهى عَنِ الْمُنْكَرِ فَانَّا وَاللَّهِ لا نَدَعُكَ » « 1 » \r\nو چنانچه هدف شما از قيام ، مبارزه با ستمگران براى رضاى خدا و امر به معروف و نهى ازمنكر است ، من نيز دركنار شمايم و شما را تنها نخواهم گذاشت .\r\nامام صادق ( ع ) در برابر سران عباسى در دوران مبارزه ، موضع خاصى اتخاذ نكرد و\r\n\r\n","description":"","footnote":" ( 1 ) - مقاتل الطالبيين ، ص 141 . ","page_name":" 135 ","page_number":131},
  {"content":"\r\n\r\nخود را از آنان دور نگهداشت ؛ جز اينكه در فرصتهاى مختلف ، موضوع به قدرت رسيدن ايشان را پيش بينى كرد . « 1 »  امام ( ع ) در اين خط مشى هيچ اقدام مثبتى براى آنان نكرد ، جز آنكه از يك خبر غيبى پرده برداشت و با اين كار ، عواطف واحساسات آنان را به نفع خود جلب كرد و بدين وسيله زمينهء فعاليتهاى فرهنگى خود پس از به قدرت رسيدن آنان را فراهم ساخت .\r\n\r\nب - تقيّه\r\nواژه « تقيّه » از « وقايه » به معناى سپر گرفته شده و به معناى تلاش پنهانى و انجام وظيفه در پوشش امر ديگرى است . تقيّه به عنوان يك ابزار وتاكتيك براى اجراى سياستهاى اصولى در شرايط بحرانى ونامناسب ، همواره مورد بهره‌بردارى امامان معصوم قرار مىگرفت .\r\nامام صادق ( ع ) هرچند درمقاطعى از دوران امامت خود ( مثل دوران روى كار آمدن مروان تا مرگ سفاح ، سالهاى 126 تا 136 ) نسبت به دوران ديگر ، كمتر در تنگنا ومحدوديت قرارداشت و دراين مدت ، تا حدودى آشكارا به نشر فرهنگ ، علوم ومعارف اسلامى و تربيت افراد پرداخت ، ولى بيشتر دوران امامت آن حضرت چه در دوران امويان و چه در دوران عباسيان ، در جوّ و شرايط خفقان و استبداد حكومتى سپرى شد . از اين رو ، امام ناچار بود برنامه‌هاى گسترده فرهنگى خود را در پوشش تقيّه به مرحله اجرا درآورد و اين مسأله به عنوان يك خط مشى اصولى در برنامهء اصلاحى آن حضرت ، مطرح و يكى از مهمترين عوامل موفقيّت آن گرامى در برنامهء اصلاحى خود بود . سخنان امام ( ع ) دراين زمينه و توصيه‌هاى مكرّر و مؤكد ايشان به ياران خود مبنى بر ضرورت رعايت اين مسأله در مبارزات خود ، گواه اين مطلب است . اينك چند نمونه :\r\n1 - خطاب به مُعَلّى بن خُنَيس :\r\n\r\n","description":"","footnote":" ( 1 ) - ر . ك : همان مدرك ، ص 141 و 172 . ","page_name":" 136 ","page_number":132},
  {"content":"\r\n\r\n« انَّ التَّقِيَّةَ دينى و دينُ آبائى وَلا دينَ لِمَنْ لا تَقِيَّةَ لَهُ . . . انَّ الْمُذيعَ لِامْرِنا كَالْجاحِدِبِهِ » « 1 » \r\nتقيّه آيين من و پدران من است و آن كس كه تقيّه ندارد ، دين ندارد . . . كسى كه امر ( حكومت و رهبرى ) ما را فاش كند همانند كسى است كه منكر آن است .\r\n2 - خطاب به ياران خاص :\r\n« لا تُذيعُوا امْرَنا وَلا تُحدِّثُوا بِه الَّا اهْلَهُ ، فَانَّ الْمُذيعَ عَلَيْناسِرَّنا اشَدُّ عَلَيْنا مَؤُنَةً مِنْ عَدُوِّنا » « 2 » \r\nامر ما را فاش نكنيد و آن را جز با اهلش در ميان نگذاريد ؛ زيرا فاش كنندهء راز ما دردسر و گرفتارىاش براى ما بيشتر از دشمن ماست .\r\n3 - خطاب به مدرك بن هزهاز :\r\n« يا مُدْرِكْ ! انَّ امْرَ نالَيْسَ بِقَبُولِه فَقَط وَلكِنْ بِصِيانَتِه وَ كِتمانِه عَنْ غَيْرِ اهْلِه » « 3 » \r\nاى مدرك ! امر ( حكومت ) ما تنها به پذيرش آن نيست ، بلكه شرط اساسى آن نگهدارى و پوشيده داشتن آن از نااهلان است .\r\nجملهء « امرنا » در اين روايات ، باتوجه به صدور آنها در جوّ لزوم تقيّه - تعبير كنايه آميزى از آشكار شدن حق و پيروزى آن بر باطل در قالب حكومت اسلامى به رهبرى يكى از امامان عليهم السلام است . مؤيّد اين مطلب ، گفتگوى زراره با امام صادق ( ع ) است :\r\nيكى از شيعيان ، مال زيادى به مخالفان بدهكار بود و چون‌توان پرداخت آن را نداشت ، مخفى شده بود . زراره خدمت امام صادق ( ع ) رسيد و عرض كرد : مردى ازياران ما به سبب بدهيى كه ( به مخالفان ) دارد پنهان گشته است . اگر ( اين امر ) نزديك است ، شخص مديون صبر كند تا با « قائم » خروج كند و اگر درآن تأخيرى هست ، با طلبكار از در مصالحه درآيد ؟ امام ( ع ) فرمود : خواهد شد . زراره پرسيد : تا يك سال خواهد شد ؟\r\nفرمود : ان شاءالله خواهد شد . زراره دوباره پرسيد : تا دو سال ؟ فرمود : ان شاءالله خواهد شد .\r\n\r\n","description":"","footnote":" ( 1 ) - بحارالانوار ، ج 2 ، ص 74 .  ( 2 ) - بحارالانوار ، ج 2 ، ص 74 .  ( 3 ) - همان مدرك ، ص 68 . ","page_name":" 137 ","page_number":133},
  {"content":"\r\n\r\nزراره مطمئن شد كه حكومت حق تا دو سال ديگر واقع خواهد شد . « 1 » \r\nازپاره‌اى روايات استفاده مىشود كه يكى از علل به تأخير افتادن حكومت امامان ( ع ) رعايت نكردن « تقيّه » وافشاى امر امامت از سوى بعضى از شيعيان بوده است . ابوحمزه ثمالى مىگويد : از ابو جعفر ( ع ) شنيدم كه مىفرمود :\r\nاى ثابت ! خداوند براى اين امر ( تشكيل حكومت علوى ) سال هفتاد را معين كرده بود ؛ چون ( امام ) حسين صلوات الله عليه كشته شد ، خشم خداوند بر زمينيان شدت يافت ؛ از اين رو ، آن را تا سال 140 به تأخير انداخت . ما اين موعد را براى شما باز گفتيم و شما آن را افشا كرديد و پرده استتار اين راز را گشوديد . پس از آن خداوند براى آن ، وقت و موعدى را نزد ما معين نساخت . و خدا هرچه را بخواهد محو ، و هر چه را بخواهد ثبت مىكند .\r\nابوحمزه مىافزايد : اين سخن را با ابوعبداللّه ( ع ) درميان گذاشتم ، فرمود آرى ، اين چنين بود . « 2 » \r\n\r\nآثار نامطلوب تقيّه\r\nامام صادق ( ع ) هرچند موفق شد در پوشش « تقيّه » بربسيارى از اهداف وآرمانهاى الهى خود دست يافته ، نقشه‌ها وتوطئه‌هاى دشمن را خنثى كند ، ليكن « تقيّه » دركنار همه\r\nفوايدى كه در بر داشت ، آثار نامطلوب وابهامات فراوانى بر نهضت فرهنگى و سياسى امام صادق ( ع ) وارد كرد . چرا كه مقتضاى كار پنهانى ، پوشيده ماندن ماهيّت وابعاد آن از ديد عموم مردم ، بويژه نامحرمان است .\r\nباتوجه به اين جهت ، برغم آنكه پيشواى ششم در مقايسه با بسيارى از امامان ديگر ، بيشترين ارتباط را با شيعيان و ياران خود داشت ، ليكن متأسفانه ابعاد زندگى آن گرامى ، بويژه در ساليان آغاز امامتش كه مصادف با اواخر حكومت بنى اميّه بود ، درهاله‌اى از\r\n\r\n","description":"","footnote":" ( 1 ) - رجال كشى ، ج 1 ، ص 376 ، رديف 261 .  ( 2 ) - كافى ، ج 1 ، ص 368 . ","page_name":" 138 ","page_number":134},
  {"content":"\r\n\r\nابهام قرار دارد . زندگى پرماجرا وسراسر مبارزه آن حضرت ، نه درتاريخ و نه درگفتار محدثان و شرح حال نويسان ، هرگز به شكل مرتب و پيوسته منعكس نگشته و زمان و خصوصيات كمى و كيفى بيشتر حوادث آن تعيين نگرديده است . پژوهشگر بايد با تكيه بر سخنان و روايات پراكنده ، شواهد و قراين تاريخى و ملاحظه جريانهاى كلّى زمان ، ومقايسهء هر روايت با اطلاعاتى كه درباره اشخاص يا حوادث ياد شده درآن ، از منابع ديگر مىتوان به دست آورد ، زمان ومكان و خصوصيات حادثه را كشف كند .\r\nطبيعت كار پنهانى - در صورتى كه با اصول درست پنهانكارى همراه باشد - اين است كه همواره پوشيده بماند ، چه در زمان وقوع حادثه و چه پس از آن ، چرا كه راز دارى و پنهانكارى صاحبانش نمىگذارد پاى نامحرمى بدانجا برسد . هرگاه آن كار به ثمر برسد و گردانندگان و عاملانش بتوانند قدرت را در دست گيرند . خود ، اسرار و دقايق كار خويش را بر ملا خواهند كرد ؛ چنان كه بسيارى از ريزه‌كاريها ، فرمانهاى خصوصى وتماسهاى محرمانهء عباسيان با پيروان و نيروهاى تشكيلاتشان در دوران مبارزه ، پس از به قدرت رسيدن آنان بازگوشد و درتاريخ ثبت گشت .\r\nبدون شك اگر نهضت جعفرى نيز به ثمر مىرسيد و قدرت و حكومت دراختيار امام صادق ( ع ) قرار مىگرفت ، امروز از همه رازهاى سربه مهر دعوت علوى و تشكيلات همه جا گستر و بسيار محرمانهء آن درآن روز ، مطلع مىشديم و هم اكنون تاريخى روشن و گويا نسبت به همهء ابعاد زندگى آن حضرت در پيش رو داشتيم . « 1 » \r\n\r\n","description":"","footnote":" ( 1 ) - برگرفته شده از پيشواى صادق ( ع ) ، ص 64 - 65 . ","page_name":" 139 ","page_number":135},
  {"content":"\r\n\r\nخلاصه\r\nاوضاع نابسامان اواخر دوران حكومت امويان و شرايط ويژه فرهنگى دوران امامت امام صادق ( ع ) و نيز زمينه‌هاى فراهم آمده از قبل توسط امام باقر و امام سجاد ( ع ) موجب شد تا پيشواى ششم به يك برنامهء اصلاحى بنيادين همّت گمارد و منشأ اميد صادقى باشد كه شيعه سالها انتظار آن را مىكشيد .\r\nآن حضرت درآن شرايط حساس ، بار سنگين رسالت علوى و مسؤوليت بازسازى ساختار فرهنگى نظام توحيدى را بر دوش گرفت .\r\nامام ( ع ) براى تحقق بخشيدن اين رسالت مهمّ ، دو اصل اساسى را مدّنظر قرار داد :\r\nنخست ، خود را ز جريانات و كشمكشهاى سياسى بين امويان و عباسيان كنار كشيد ، امام در اين كشمكشها بگونه‌اى موضع گرفت كه هيچ يك از اطراف درگيرى نتوانستند از وجود آن حضرت به نفع خود سود ببرند و يا آن گرامى را متهم به مخالفت با خودنمايند .\r\nدوّم ، كليّهء فعّاليتهاى متعرضانه نسبت به دستگاه خلافت را در پوشش « تقيّه » انجام داد و آن را به عنوان ابزار وتاكتيكى مؤثر براى اجراى سياستهاى اصولى خود به كار گرفت و عمل درچار چوب آن را به ياران خود توصيه كرد .\r\nتاكتيك « تقيّه » گرچه در يك نگاه ، نقش مهمّى در پيشبرد اهداف امام صادق ( ع ) داشت ، ليكن درنگاهى ديگر موجب شد بسيارى از فعاليّتها وابعاد زندگى آن حضرت بويژه در زمينه‌هاى سياسى و تشكيلاتى براى هميشه درهاله‌اى از ابهام باقى بماند .\r\nپرسش\r\n1 - چه عواملى امام صادق ( ع ) را در برنامهء اصلاحى خود يارى داد ؟\r\n2 - واژه « قيام » دراصطلاح روايات به چه معنايى است ؟ و چرا به امام صادق ( ع ) « قائم » گفته مىشد ؟\r\n3 - نخستين خطمشى كلّى امام صادق ( ع ) دراجراى سياستهاى فرهنگى خود چه بود ؟\r\n4 - تقيّه يعنى چه و امام صادق ( ع ) چگونه آن را در خدمت اهداف خود قرار داد ؟\r\n5 - رعايت اصل « تقيّه » چه پيامدهاى نامطلوبى درتاريخ زندگى امام‌صادق ( ع ) برجاى نهاد ؟\r\n\r\n","description":"","footnote":"","page_name":" 140 ","page_number":136},
  {"content":"\r\n\r\n\r\nدرس سيزدهم : موضعگيريها و فعّاليتهاى امام صادق عليه السلام ( 1 )\r\nدر درس پيش ، به آثار مثبت و منفى « تقيّه » در زندگى امام صادق ( ع ) اشاره كرديم و در بعد شمارش پيامدهاى منفى آن ، اين نكته را يادآور شديم كه طبيعت « تقيّه » و پنهانكارى ، ايجاب مىكرد بخشهاى عمده و اساسى زندگى امام صادق ( ع ) حتّى علوم و معارفى كه از آن حضرت به خواص ياران خود آموخته شده بود براى هميشه در پس پرده خفا باقى بماند . به عنوان نمونه ابو جميله از « جابر بن يزيد جُعفى » - كه از شاگردان موثّق و ممتاز امام باقر و امام صادق عليهماالسّلام است - چنين نقل مىكند :\r\nپنجاه هزار حديث در سينه دارم كه تا كنون آنها را براى كسى باز نگفته‌ام . « 1 » \r\nدر اين درس اضافه مىكنيم : بجز تقيّه عوامل ديگرى نيز در اين قضيّه سهم داشت كه مهمترين آن را مىبايد در خصلت تاريخ نويسى و انگيزه‌هاى تاريخ نويسان جستجو كرد .\r\nيك جمع محكوم و مظلوم همچون تشيّع ، اگر در تاريخ رسمى آن روز ، نامى هم داشته باشد و خاطره‌اى هم از او ثبت شود ، بى شك چنان خواهد بود كه جريان حاكم و ظالم خواسته و گفته و وانمود كرده ، نه آنچنان كه خود بوده است !\r\nبراى يك موّرخ رسمى ، دسترسى به اخبار و رويدادهاى وابسته به طبقهء حاكم ،\r\n\r\n","description":"","footnote":" ( 1 ) - بحار الانوار ، ج 2 ، ص 69 . ","page_name":" 141 ","page_number":137},
  {"content":"\r\n\r\nبىزحمت و بدون دغدغه امكان پذير است و پشتوانهء او در گردآورى و ثبت اين گونه رخدادها ، جذبه‌هاى مادّى و انگيزه‌هاى سياسى و اعتقادى است ؛ در حالى كه براى ثبت جريانهاى مربوط به طبقهء محكوم - در صورت داشتن انگيزه - لازم است با تلاش زياد از اينجا و آنجا و با بيم فراوان ، خبرى به دست آورد و در كتاب خود ثبت كند .\r\nعلاوه بر مطالب ياد شده اين مطلب نيز در خور تأملّ است كه همه تاريخهاى معروف و معتبرى كه مدارك و مآخذ بيشتر تحقيقات و گزارشهاى بعدى به شمار مىآيد و تا چهارصد سال بعد از دوران امامت امام صادق ( ع ) نوشته شده است ، داراى صبغهء عباسى است ؛ چه آنكه حكومت عبّاسيان تا نيمهء قرن ششم هجرى ( 656 ه . ق ) ادامه داشت و همهء تاريخهاى معروف مثل تاريخ يعقوبى ( م . 284 ) ، تاريخ طبرى ( م . 310 ) ، مروج الذهب مسعودى ( م . 346 ) و . . . در دوران حكومت و سلطنت اين خاندان و متأثر از نفوذ سياسى آنان نوشته شده است .\r\nدر چنين شرايطى از يك مورّخ دوران عبّاسى هرگز انتظار نمىرود كه بخواهد يا بتواند اطلاعات درست و دقيقى از زندگى امام صادق ( ع ) را تحصيل كرده در كتاب خود ثبت نمايد .\r\nبا عنايت به آنچه گفته شد ، مىتوان چنين نتيجه گرفت كه بخش عمده‌اى از زندگى و تلاشهاى سياسى و فرهنگى امام صادق ( ع ) در صفحات تاريخ منعكس نشده و بسيارى از آنچه منعكس شده با واقعيت فاصلهء زيادى دارد .\r\nتنها راهى كه مىتواند ما را به سير كلّى زندگى امام صادق ( ع ) و فعّاليتهاى اساسى آن حضرت رهنمون سازد ، آن است كه نمودارهاى مهمّ و برجستهء زندگى آن گرامى را در لابه لاى اين ابهامها يافته ، به كمك آنچه از اصول كلّى تفكر و اخلاق آن حضرت مىشناسيم ، خطوط اصلى زندگينامهء امام را با آن ترسيم كنيم ؛ آنگاه براى تعيين خصوصيات و دقايق ، در انتظار قرائن و دلائل پراكنده تاريخى و نيز قرائنى بجز تاريخ بمانيم .\r\nاينك - با توجه به آنچه بيان شد - ضمن چند درس به تبيين نمودارهاى مهمّ و برجسته در زندگى علمى ، سياسى ، فرهنگى و تربيتى امام صادق ( ع ) مىپردازيم .\r\n\r\nالف - تبيين و تبليغ مسألهء امامت\r\n\r\n","description":"","footnote":"","page_name":" 142 ","page_number":138},
  {"content":"\r\n\r\nبارزترين خصيصهء دعوت امامان معصوم عليهم‌السّلام پس از رحلت رسول خدا ( ص ) را بايد دعوت به امامت و پاسدارى از اين سنگر اساسى به عنوان تداوم بخش خط رسالت دانست . برجسته‌ترين نقطهء دعوت و فعّاليتهاى امام صادق ( ع ) نيز همين مسأله بوده است .\r\nبراى پى بردن به اهميّت اين بعد از تلاش و مبارزه امام ( ع ) لازم است مفهوم امامت را در فرهنگ شيعى تبيين كرده بدانيم دعوت به امامت به چه معناست .\r\n\r\nمفهوم « امامت » در فرهنگ شيعى\r\nواژه « امامت » كه در اصل به معناى مطلق پيشوايى است ، در فرهنگ شيعى بر مصداق خاصّى از آن اطلاق مىشود و آن عبارت است از : پيشوايى و رهبرى در شؤون مادى ، معنوى ، فردى و اجتماعى امّت ، اعم از فكرى و سياسى .\r\nپس از رحلت پيامبر ( ص ) و پيدايش انشعاب فكرى و سياسى در صفوف مسلمانان و تقسيم آنان به چند فرقه ، از آنجا كه موضوع اصلى اختلاف را مسأله رهبرى سياسى امّت تشكيل مىداد ، مفهوم واژه امامت نيز محدود شد .\r\nو بيش از هر معناى ديگر ، در مفهوم « رهبرى سياسى » به كار رفت ؛ چندانكه با پيدايش مكاتب كلامى و گرايشهاى فكرى در قرن دوّم هجرى ، يكى از مهمترين مسائل مورد بحث اين مكاتب ، مسأله امامت به همان معناى « رهبرى سياسى » بود .\r\nامّا در مكتب تشيّع ، امامت به همان معناى اصلى به كار گرفته مىشد . از نظر شيعه منصب امامت همچون منصب رسالت ، منصبى الهى است و امام و زمامدار جامعهء اسلامى بايد از سوى خدا تعيين و به وسيله پيامبر ( ص ) معرفى شود . امام بايستى رهبر سياسى ، فكرى ، مفسر قرآن ، آگاه از همهء رموز و دقايق دين ، معصوم از خطا و منزّه از هر عيب و نقيصهء خَلْقى و خُلْقى و دهها ويژگى ديگر باشد .\r\nو بدين گونه ، امامت كه در عرف مسلمانان قرن نخست به معناى رهبرى سياسى بود ، در عرف خاص شيعيان ، بجز مفهوم ياد شده ، رهبرى فكرى ، تربيتى و اخلاقى نيز در\r\n\r\n","description":"","footnote":"","page_name":" 143 ","page_number":139},
  {"content":"\r\n\r\nمفهوم آن لحاظ گرديد . انتظار شيعه از امام ، علاوه بر ادارهء امور اجتماعى ، راهنمايى و ارشاد فكرى ، آموزش دينى و تصفيه و تزكيهء اخلاقى امّت نيز بود . و اگر كسى از عهده انجام اين وظايف بر نمىآمد او را به عنوان « امام به حق » نمىشناخت ؛ هر چند از نظر ادارهء سياسى و قدرت نمايى نظامى و سلحشورى و كشور گشايى فردى توانمند بود .\r\nآميختگى سه بعد : رهبرى سياسى ، آموزش دينى و تهذيب روحى در مفهوم امامت ناشى از آن است كه اسلام در اصل ، اين سه جنبه را از يكديگر تفكيك نكرده و هر سه بعد را به عنوان برنامه‌اى جامع بر انسانها عرضه داشته است . از اين رو ، پيشوايى امّت نيز مىبايد به معناى پيشوايى در هر سه بعد باشد .\r\nنتيجه آنكه : بر خلاف نظر سطحى نگر كسانى كه امامت را چيزى در قبال « خلافت » و « حكومت » پنداشته و آن را صرفاً يك منصب معنوى و روحى و فكرى شمرده‌اند ، امام در فرهنگ تشيّع « رهبر امت » است ؛ هم در امور دنيايى و نظم و نسق زندگى مردم و اداره سياسى اجتماعى جامعه و هم در تعليم و ارشاد معنوى و روحى و گره‌گشايى از مشكلات فكرى و تبيين ايدئولوژى اسلام .\r\nروايات زيادى مؤيّد اين نگرش بر مفهوم امامت است كه به ذكر دو نمونه بسنده مىكنيم .\r\nحضرت على بن موسى الرّضا ( ع ) در مقام بيان شناخت امامت و توصيف و تبيين ويژگيها و صفات امام ، سخن مفصّلى دارد . از آن جمله درباره امامت مىفرمايد :\r\n« انَّ الْامامَةَ هِىَ مَنْزِلَةُ الْانْبِياءِ وَ ارْثُ الْاوْصِياءِ . انَّ الْامامَةَ خَلافَةُ اللَّهِ وَ خَلافَةُ الرَّسُولِ وَ مَقامُ اميرِ الْمُؤْمِنينَ وَ ميراثُ الْحَسَنِ وَ الْحُسَيْنِ عَلَيْهِمَاالسَّلامُ .\r\nانَّ الْامامَةَ زِمامُ الدينِ وَ نِظامُ الْمُسْلِمينَ وَ صَلاحُ الدُّنْيا وَ عِزُّ الْمُؤْمِنينَ . انَّ الْامامَةَ اسُّ الْاسْلامِ النَّامى وَ فَرْعُهُ السَّامى » « 1 » \r\nمنصب امامت ، منزلت انبياء و ميراث اوصيا است . امامت ، خلافت خداوندگار و جانشينى پيامبر ( ص ) و جايگاه اميرمؤمنان ( ع ) و ميراث امام حسن و امام حسين عليهماالسلام است . امامت ، رشتهء دين ، سامان مسلمانان ، آباد كنندهء جهان ، سربلندى\r\n\r\n","description":"","footnote":" ( 1 ) - اصول كافى ، ج 1 ، ص 200 . ","page_name":" 144 ","page_number":140},
  {"content":"\r\n\r\nو عزّت مؤمنان است . امامت ، اساس و ريشه فزاينده اسلام و شاخه بلند آن است .\r\nو دربارهء « امام » مىفرمايد :\r\n« بِالْامامِ تَمامُ الصَّلاةِ وَ الزَّكاةِ وَالصِّيامِ وَ الْحَجِّ وَ الْجَهادِ ؛ وَ تَوْفيرُ الْفَيْئىِ وَ الصَّدَقاتِ ؛ وَ امْضاءُ الْحُدُودِ وَ الْاحْكامِ ؛ وَ مَنْعُ الثُّغوُرِ وَالْأَطْرافِ .\r\nالْامامُ يُحِلُّ حَلالَ اللَّهِ ، وَ يُحَرِّمُ حَرامَ اللَّهِ ، وَ يُقيمُ حُدُودَ اللَّه ، وَ يَذُبُّ عَنْ دِينِ اللَّهِ ، وَ يَدْعوُ الى سَبِيلِ رَبِّهِ بِالْحِكْمَةِ وَالْمَوْعِظَةِ الْحَسَنَةِ وَ الْحُجَّةِ الْبالِغَةِ . الْامامُ كَالشَّمْسِ الطَّالِعَةِ الُمجَلِّلَةِ بِنوُرِها لِلْعالَمِ وَ هِىَ فِى الْافُقِ بحَيْثُ لا تَنالُها الْايْدى وَ الْابْصارُ » « 1 » \r\nتماميت و كمال نماز ، زكات ، روزه ، حج و جهاد به بركت وجود امام است . امام افزايش دهنده ثروت عمومى و صدقات ، اجرا كننده حدود و مقررّات الهى و پاسدار مرزهاست .\r\nامام حلال خدا را حلال و حرام خدا را حرام ، حدود الهى را اجرا ، و از دين خدا دفاع مىكند و مردم را با حكمت و اندرز نيك ، و حجّت رسا به سوى راه پروردگارش فرا مىخواند .\r\nامام همچون مهر تابنده‌اى است كه با نورش جهان را روشن مىكند و [ خود 
  ] بر جايگاه بلندى قرار دارد ؛ بگونه‌اى كه دستها و چشمها بدان راه ندارد .\r\nپيشواى ششم در روايتى وجود اميرمؤمنان ( ع ) را در فضل و مرتبت ، همتاى پيامبر ( ص ) دانسته مىفرمايد :\r\n« جَرى لَهُ مِنَ الْفَضْلِ ما مِثْلَ جَرى لُمحَمَّدٍ ( ص ) »\r\nهمه فضائل و امتيازات پيامبر ( ص ) را على ( ع ) نيز دارا بود .\r\nسپس از قول اميرمؤمنان ( ع ) نقل مىكند كه فرمود :\r\n« وَلَقَدْ حُمِلْتُ عَلى مِثْلِ حُموُلَتِهِ »\r\nخداوند همه تعهدات و مسؤوليتهاى واگذارى به رسول خدا [ بجز رسالت 
  ] را به من نيز واگذار كرده است .\r\n\r\n","description":"","footnote":" ( 1 ) - اصول كافى ، ج 1 ، ص 200 . ","page_name":" 145 ","page_number":141},
  {"content":"\r\n\r\nامام صادق ( ع ) در بخش ديگرى از اين حديث شريف ، اين امتيازات و تعهدات را به وجود اميرمؤمنان ( ع ) محدود نمىكند ، بلكه آنها را نسبت به ديگر امامان عليهم‌السّلام نيز تعميم مىدهد و مىفرمايد :\r\n« وَ كَذلِكَ يَجْرِى لِائِمَّةِ الْهُدى واحِداً بَعْدَ واحِدٍ » « 1 » \r\nاين امتيازات و تعهدات درباره همهء پيشوايان هدايت ، يكى پس از ديگرى ، جريان دارد .\r\nاين روايات و دهها روايت ديگر در بابهاى مختلف با صراحت ، مفهوم امام و امامت در فرهنگ شيعى را زمامدارى و اداره امور سياسى و اجتماعى امّت دانسته ، امامان را صاحبان اصلى حكومت معرفى كرده‌اند . بنابراين ادعاى « امامت » از سوى آن بزرگواران ، ادعاى « حكومت » نيز هست ، و دعوت همه جا گستر آنان در حقيقت دعوت به مبارزه‌اى فرهنگى ، سياسى و نظامى براى دستيابى به حكومت بوده است . « 2 » \r\n\r\n","description":"","footnote":" ( 1 ) - اصول كافى ، ج 1 ، ص 196 .  ( 2 ) - بيشتر مطالب اين درس از كتاب پيشواى صادق نوشته مقام معظم رهبرى ، حضرت آيت اللّه العظمى خامنه‌اى اقتباس شده است . ","page_name":" 146 ","page_number":142},
  {"content":"\r\n\r\nخلاصه\r\nعلل و عواملى چند از قبيل « تقيّه » و خصلت تاريخ نويسى و انگيزه‌هاى تاريخ نويسان ، موجب شد تا بخش عمده‌اى از زندگى امام صادق ( ع ) بويژه در زمينهء مسائل سياسى و تشكيلاتى ، در پس پرده خفا و ابهام باقى بماند . از اين رو ، نمىتوان مجموعهء فعاليتها و تلاشهاى سياسى و فرهنگى آن حضرت را محدود به مواردى كرد كه در صفحات تاريخ و كتابهاى حديث آمده است .\r\nخوشبختانه نمودارهاى برجسته‌اى از زندگى امام صادق ( ع ) در دسترس هست كه مىتواند ما را به سير كلّى زندگى آن حضرت رهنمون سازد . از جمله اين نمودارها مىتوان تلاش آن گرامى را در تبيين و تبليغ مسأله امامت و پاسدارى از اين سنگر استوار مكتب تشيع دانست .\r\nامامت هر چند در اصل به معناى مطلق پيشوايى است ، ليكن در فرهنگ اسلام ، بيشتر بر مصداق خاصى از آن يعنى پيشوايى و رهبرى در شؤون اجتماعى ، چه فكرى و چه سياسى ، اطلاق مىگردد .\r\nروايات زيادى مؤيّد اين مطلب است . در روايتى امام رضا ( ع ) ، امامت را رشته دين ، سامان مسلمانان ، آبادكننده جهان ، عزّت مؤمنان ، منزلت پيامبران و ميراث جانشينان ، و امام را افزايش دهنده ثروت عمومى ، اجرا كننده حدود و مقررات الهى ، پاسدار مرزها ، مدافع حريم خدا و . . . مىداند .\r\nپرسش\r\n1 - علل انعكاس نيافتن و يا در ابهام ماندن بخش عمده‌اى از زندگى امام صادق ( ع ) چه بود ؟\r\n2 - بهترين راهى كه مىتواند ما را به سير كلّى زندگى امام صادق ( ع ) رهنمون سازد چيست ؟\r\n3 - واژه « امامت » در فرهنگ خاص شيعى به چه مفهومى است ؟\r\n4 - امام رضا ( ع ) ، « امام » را چگونه توصيف كرده است ؟\r\n5 - پيشواى ششم ( ع ) رابطه پيامبر و امام را در امتيازات و تعهدات چگونه مىبيند ؟\r\n\r\n","description":"","footnote":"","page_name":" 147 ","page_number":143},
  {"content":"\r\n . \r\n","description":"","footnote":"","page_name":" 148 ","page_number":144},
  {"content":"\r\n\r\n\r\nدرس چهاردهم : موضعگيريها و فعّاليتهاى امام صادق عليه السلام ( 2 )\r\nپس از ذكر اين مقدّمهء لازم و تبيين جايگاه بلند امامت در دعوت امامان عليهم السّلام ، اينك به بررسى تلاشهاى پيشواى ششم در تبيين و تبليغ مسأله امامت و پاسدارى از اين سنگر بنيادى مىپردازيم .\r\nمسأله دعوت به امامت و تبليغ و پاسدارى از آن در آن شرايط حساس و با توجه به تصويرى كه در درس گذشته از مفهوم آن ارائه داديم ، نيازمند زمينه‌ها و مقدماتى بود كه با تلاش گستردهء آن حضرت و امامان پيشين ؛ امام باقر و امام سجّاد عليهماالسّلام فراهم شده بود . اين زمينه‌ها عبارت بود از رشد فرهنگى و آگاهيهاى اعتقادى ، سياسى و اجتماعى در قشر وسيعى از مردم ، بر ملا شدن چهره ضدّ مردمى و ستمگرانهء كسانى كه غاصبانه بر مسند پيشوايى و رهبرى جامعهء اسلامى تكيه زده بودند ، احساس لزوم حكومت حق و عدل براى جمع زيادى از امّت ، شناساندن خاندان پيامبر ( ص ) به قشرهاى مختلف مردم مسلمان به عنوان كسانى كه شايستگى رهبرى امت اسلامى را دارند و بالاخره تصميم راسخ امام صادق ( ع ) مبنى بر مبازره جدّى و نهايى با مخالفان جبههء « امامت به حق » .\r\nامام صادق ( ع ) پس از گذر از مراحل مقدماتى ياد شده ، مبازره خود را در سنگر\r\n\r\n","description":"","footnote":"","page_name":" 149 ","page_number":145},
  {"content":"\r\n\r\nامامت آغاز كرد . امام ( ع ) در هنگام شاعه و تبليغ اين مطلب ، خود را در مرحله‌اى از مبارزه مىديد كه مىبايست به طور مستقيم و صريح ، حاكمان زمان را نفى كند و خويشتن را به عنوان صاحب حق واقعى ولايت و امامت به مردم معرفى نمايد . بنابراين ، اين بخش از تلاشهاى امام ( ع ) در دو مرحله خلاصه مىشود :\r\n\r\nالف - مرحله نفى امامت حكمرانان معاصر خود و اعلام عدم شايستگى آنان براى رهبرى جامعه اسلامى ؛\r\nامام ( ع ) در اين مرحله به شكلها و شيوه‌هاى گوناگون ، موضع باطل و ضدّ اسلامى خلفا و كارگزاران آنان را حتّى در حضور خود ايشان ، گوشزد مىكرد و با باز داشتن پيروان خود از مساعدت با دولتمردان و مراجعه به محاكم قضايى آنان ، مشروعيّت دستگاه خلافت را نفى مىكرد .\r\n\r\n1 - در برابر خلفا\r\n* روزى مگسى چندين بار بر چهره منصور ، خليفهء عباسى نشست . منصور هر چه كرد نتوانست آن را از خود دور كند ؛ سرانجام به ستوه آمد و با ناراحتى از امام صادق ( ع ) - كه نزد وى بود - پرسيد : خداوند براى چه منظورى مگس را آفريد ؟ امام ( ع ) بى درنگ فرمود : « لِيُذِلَّ بِهِ الْجَبابِرَةَ » : براى آنكه جبّاران و گردنكشان را خوار كند . « 1 » \r\n* منصور در پاسخ كوبنده و صريح امام ( ع ) چيزى نگفت و سكوت كرد ، زيرا مىدانست اگر در پاسخ آن حضرت چيزى بگويد ، جوابى دندان شكن‌تر و دردناكتر خواهد شنيد .\r\n* منصور ، خليفهء عباسى وارد مدينه شد . همه اشراف و بزرگان شهر - بجز امام صادق عليه السلام - به ديدار او شتافتند . بى اعتنايى پيشواى ششم ( ع ) بر منصور گران آمد . طى نامه‌اى به آن حضرت نوشت : « چرا مانند ديگران با ما نمىجوشيد و رفت و\r\n\r\n","description":"","footnote":" ( 1 ) - مناقب ابن شهر آشوب ، ج 4 ، ص 251 و فصول المهمّه ، ص 234 . ","page_name":" 150 ","page_number":146},
  {"content":"\r\n\r\nآمد نمىكنيد ؟ »\r\nامام ( ع ) در پاسخ فرمود :\r\nكارى نكرده‌ايم كه به خاطر آن از تو بيمناك باشيم ؛ از امور مربوط به آخرت نيز چيزى نزد تو نيست كه بدان اميد به سوى تو بياييم . تو را در نعمتى نمىبينيم كه بدان جهت تهنيت و تبريك گوييم و اين پست و مقام را براى خود نقمت و مصيبت نمىدانى تا به تو تسليت گوييم . پس ما را نزد تو آمدن چه كار ؟ !\r\nمنصور در پاسخ امام ( ع ) نوشت : « به منظور پند و اندرز ما با ما معاشرت كنيد » .\r\nامام ( ع ) پاسخ داد :\r\nهر كس خواهان دنيا باشد تو را نصيحت نمىكند ، و هر كس اهل آخرت باشد با تو همنشين و هم صحبت نمىشود .\r\nمنصور در پاسخ سخنان قاطع و كوبنده امام ( ع ) جز اظهار شكست و اعتراف به عظمت آن حضرت ، سخنى براى گفتن نداشت ، از اين رو ، بيان داشت :\r\nسوگند به خدا ! جعفر بن محمّد در اين سخن خود مرز بين دنيا طلبان و آخرت خواهان را براى من مشخص كرد . و به راستى كه او اهل آخرت است نه دنيا . « 1 » \r\nامام صادق ( ع ) در اين بيانات ارزنده و افشاگرانه ، منصور را فردى دنيا دوست و رياست طلب معرفى كرد كه هيچ بهره‌اى از ارزشها و پاداشهاى معنوى و اخروى ندارد و بدين ترتيب ، دستگاه خلافت او را در جبههء مخالف با نظام حكومتى اسلام كه به دست پيامبر ( ص ) بنيان نهاده شد و مروّج و مبلغ ارزشهاى معنوى و اخلاقى بود و امّت اسلامى را به سوى آخرت و مقام قرب و رضوان الهى سوق مىداد ، قلمداد كرد .\r\nپيشواى ششم ( ع ) با اين جمله « هر كس اهل آخرت باشد با تو همنشين نمىشود » به اختلاف اساسى ديدگاه خود با منصور به عنوان دو ديدگاه متضاد كه با هم قابل جمع نيستند ، اشاره كرد و به وى خاطرنشان ساخت كه دستگاه خلافت نه تنها براى منصور\r\n\r\n","description":"","footnote":" ( 1 ) - ر . ك : سيرة الائمة الاثنى عشر ، ج 2 ، ص 266 - 267 و كشف الغمه ، ج 2 ، ص 208 . ","page_name":" 151 ","page_number":147},
  {"content":"\r\n\r\nنعمتى به شمار نمىرود بلكه نعمتى است كه وى را از خدا و آخرت دور مىكند ؛ بر اين اساس چگونه ممكن است فردى همچون امام صادق ( ع ) كه وجود مباركش مجسمه حق جويى ، خداخواهى و آخرت طلبى است با وى و دستگاه خلافت وى ارتباط داشته باشد .\r\nعلاوه بر اين ، بيانات گهربار امام ( ع ) درس سودمندى براى همه مردم در زمينهء ارتباط با پادشاهان و حاكمان جور بود ، ميزان ارزش معنوى افرادى را كه سعى مىكنند به ستمگران و زورمداران تقرب جويند روشن و وظيفهء مردان الهى را در رابطه با آنان مشخّص مىكند .\r\n\r\n2 - در برابر كارگزاران\r\n* در برابر فرماندار مدينه : عبداللَّه بن سليمان تميمى مىگويد :\r\nهنگامى كه محمد و ابراهيم ، فرزندان عبداللَّه بن حسن بن حسن به شهادت رسيدند ، منصور ، فردى به نام « شيبة بن غفّال » را فرماندار مدينه ساخت . وى در نخستين جمعه پس از ورود خود به مدينه در مسجد پيامبر ( ص ) بر فراز منبر رفت و پس از ستايش پروردگار گفت : « همانا على بن ابى طالب ميان مسلمانان اختلاف افكند و با مؤمنان جنگيد و خواستار حكومت براى خويش بود و آن را از اهلش دريغ كرد . ليكن خداوند او را از حكومت محروم ساخت و بر اين غصّه ميراند . پس از او فرزندانش نيز در فساد ، دنباله رُوِ او ، و جوياى حكومتند ، بدون آنكه شايستگى آن را داشته باشند ؛ به همين جهت در نقاط مختلف زمين كشته مىشوند و در خون خود در مىغلطند . »\r\nسخنان « شيبه » بر مردم گران آمد ، ليكن هيچ كس جرأت پاسخگويى نداشت . در اين هنگام ، مردى كه پيراهنى پشمين در بر داشت برخاست و گفت :\r\n« ما خدا را ستايش مىكنيم و بر خاتم پيامبران و سرور فرستادگان ، حضرت محمّد ( ص ) و نيز همه فرستادگان و انبياى الهى درود مىفرستيم . امّا خوبيهايى كه گفتى ، ما ، اهل و شايستهء آنيم و آنچه از زشتى برشمردى ، تو و سرورت ( منصور ) بدان سزاوارتريد . . . . »\r\n\r\n","description":"","footnote":"","page_name":" 152 ","page_number":148},
  {"content":"\r\n\r\nسپس رو به مردم كرد و فرمود : « آيا شما را آگاه نسازم كه چه كسى در قيامت نامهء عملش از همه سبكتر و خالىتر و از همگان زيانكارتر است ؟ او كسى است كه آخرتش را به دنياى ديگران بفروشد . و آن ، اين فرماندار فاسق است . »\r\nمردم ( حاضر در مسجد ) آرام شدند و فرماندار بى آنكه سخنى بگويد از مسجد بيرون رفت .\r\nمن پرسيدم : اين مرد ( كه اين چنين كوبنده و جسورانه پاسخ فرماندار منصور داد ) كيست ؟ گفتند : اين جعفربن محمد بن على بن حسين بن على بن ابى طالب است . « 1 » \r\n* در برابر مطلق كارگزاران : امام صادق ( ع ) در فرصتهاى مختلف و با بيانات گوناگون پيروان خود را از نزديك شدن به دستگاه خلافت و ارجاع امور خود به كارگزاران نظام بر حذر مىداشت . اينك چند نمونه\r\n- روزى يكى از ياران امام صادق ( ع ) نظر آن حضرت را درباره همكارى بعضى از شيعيان تهيدست و نيازمند با دولتمردان كه به آنان پيشنهاد كار مىدهند ، جويا شد .\r\nامام ( ع ) فرمود :\r\n« ما احِبُّ انى عَقَدْتُ لَهُمْ عَقْدَةً اوْ وَكَيْتُ لَهُمْ وِكاءاً وَ انَّ لى ما بَيْنَ لابَتَيْها ؛ لا وَ لا مَدَّةً بِقَلَمٍ . انَّ اعْوانَ الظَّلَمَةِ يَوْمَ الْقِيامَةِ فى سُرادِقٍ مِنْ نارٍ حَتَّى يَحْكُمَ اللَّهُ بَيْنَ الْعِبادِ » « 2 » \r\nمن دوست نمىدارم براى آنان ( عبّاسيان ) گرهى بزنم يا در كيسه‌اى را ببندم و نه حتّى با قلم ، خطّى بكشم ، هر چند در برابر آن ، ما بين دو بخش از سرزمينهاى سنگلاخ اطراف مدينه را به من بدهند . « 3 »  همانا يارى كنندگان ستمگران ، روز قيامت در سراپرده‌اى از آتش قرار دارند تا زمانى كه خداوند ميان همه بندگان داورى كند .\r\n- عمر بن حنظله مىگويد : از امام صادق ( ع ) پرسيدم : دو نفر از شيعيان درباره\r\n\r\n","description":"","footnote":" ( 1 ) - بحار الانوار ، ج 47 ، ص 165 . برخوردهاى ديگرى ميان امام صادق و بعضى از فرمانداران مدينه در دوران امامت آن گرامى در تاريخ ثبت شده كه به لحاظ اختصار از ذكر آنها صرف نظر كرديم . براى آگاهى بيشتر به بحارالانوار ، ج 47 ، ص 66 و 97 و اثبات الهداة ، ج 3 ، ص 99 و 123 رجوع كنيد .  ( 2 ) - فروع كافى ، ج 5 ، ص 107 ؛ وسائل الشيعه ، ج 12 ، ص 129 .  ( 3 ) - اين سخن امام ( ع ) كنايه از تمامى سرزمين مدينه و شهر آن است . ","page_name":" 153 ","page_number":149},
  {"content":"\r\n\r\nبدهكارى يا ارث نزاعى پيدا مىكنند . آيا مىتوانند به محاكم دولتى و قضات وابسته به حكومت رجوع نمايند ؟ امام ( ع ) فرمود :\r\n« مَنْ تَحاكَمَ الَيْهِمْ فى حَقٍّ اوْ باطِلٍ فَانَّما تَحاكَمَ الَى الْجِبْتِ وَالطَّاغوُتِ الْمَنْهِىِّ عَنْهُ ، وَ ما حَكَمَ لَهُ بِهِ فَانَّما يَأْخُذُ سُحْتاً وَ انْ كانَ حَقُّهُ ثابِتاً لِأَنَّهُ اخَذَهُ بِحُكْمِ الطَّاغوُتِ وَ قَدْ امَرَ اللَّهُ انْ يَكْفُرَ بِهِ » « 1 » \r\nهر كس درباره حقّ يا باطلى به آنان رجوع كند بى گمان به طاغوت رجوع كرده است و هر مالى كه از اين راه به دست آورد غير مشروع است هر چند حقّ خودش باشد ؛ چون آن را بر اساس حكم طاغوت به دست آورده است . در صورتى كه خداوند دستور داده به طاغوت كفر بورزند [ آنجا كه مىفرمايد : يُريدُونَ انْ يَتَحاكَمُوا الىَ الطَّاغوُتِ وَ قَدْ امِروُا انْ يَكْفُرُوا بِه « 2 »  
  ]\r\n- ابو خديجه مىگويد : امام صادق ( ع ) مرا به سوى گروهى از شيعيان اعزام كرد و فرمود اين پيام را به آنان برسان :\r\n« ايَّاكُمْ اذا وَقَعَتْ بَيْنَكُمْ خُصومَةٌ اوْ تُدارى فى شَيْئٍى مِنَ الْاخْذِ وَالْعَطاءِ انْ تَحاكَموُا الى احَدٍ مِنْ هؤُلاءِ الفُسَّاقِ . اجْعَلوُا بَيْنَكُمْ رَجُلًا قَدْ عَرَفَ حَلالَنا وَ حَرامَنا فَانى قَدْ جَعَلْتُهُ عَلَيْكُمْ قاضِياً وَ ايَّاكُمْ انْ يُخاصِمَ بَعْضُكُمْ بَعْضاً الَى السُّلْطانِ الْجائِرِ » « 3 » \r\nاگر در موردى با هم نزاع پيدا كرديد مبادا به يكى ا ز اين قضات فاسق رجوع كنيد ، بلكه در ميان خود مردى را كه حلال و حرام ما را مىشناسد به عنوان قاضى برگزينيد . من او را براى شما قاضى قرار داده‌ام . مبادا يكى از شما براى حل اختلاف در ميان خود به پادشاه ستمگرى رجوع كنيد .\r\nامام صادق ( ع ) در اين بيانات با صراحت ، مشروعيّت محاكم قضايى عباسيان را نفى كرده و شيعيان را از هر گونه ارتباط با كارگزاران حكومتى و مراجعه به آنان براى حل\r\n\r\n","description":"","footnote":" ( 1 ) - وسائل الشيعه ، ج 18 ، ص 99 .  ( 2 ) - نساء ، آيهء 60 . يعنى : مىخواهند براى داورى نزد طاغوت و حكّام باطل بروند با آنكه به آنان دستور داده شده كه به طاغوت كافر شوند .  ( 3 ) - وسائل الشيعه ، ج 18 ، ص 100 . ","page_name":" 154 ","page_number":150},
  {"content":"\r\n\r\nاختلافات خود برحذر داشته است ، و اين روشن ترين دليل براى اثبات عدم مشروعيت خلافت عباسيان از ديدگاه امام صادق ( ع ) است .\r\n- يكى از دبيران و دولتمردان بنى اميّه خدمت امام صادق ( ع ) رسيد و اظهار داشت :\r\nمن مسؤوليت ديوان بنى اميهء را بر عهده داشتم و از اين راه - به ناحق - اموال زيادى گرد آوردم . امام ( ع ) خطاب به وى فرمود :\r\nاگر بنى اميّه كسانى را نداشتند كه برايشان بنويسند ، اموال عمومى را برايشان گرد آورند و در حمايت از ايشان بجنگند و در جماعتشان حضور پيدا كنند ، آنان هرگز قادر نبودند حق ما را بستانند و چنانچه مردم آنان را تنها مىگذاشتند تهيدست بودند .\r\nفرد ياد شده از امام ( ع ) راه چاره خواست . امام به وى فرمان داد همه اموال را به صاحبانشان بازگردان . آن را كه مىشناسى حقش را باز پس ده و آن را كه نمىشناسى از سوى او به مقدار حقش صدقه بده . اگر چنين كردى من بهشت را براى تو تضمين مىكنم .\r\nمرد ، دستور امام را اجرا كرد و تمامى دارايىاش ، حتى لباس تنش را در اين راه داد .\r\nبگونه‌اى كه دوستانش لباسى به وى هديه كردند . چون از دنيا رفت امام صادق ( ع ) به يكى از دوستانش فرمود : ما به عهد خود در مورد دوستت وفا كرديم . « 1 » \r\n\r\n","description":"","footnote":" ( 1 ) - اثبات الهداة ، ج 3 ، ص 83 - 84 . به اختصار . ","page_name":" 155 ","page_number":151},
  {"content":"\r\n\r\nخلاصه\r\n« تبليغ و تبيين امامت » از مهمترين كارها و فعّاليتهاى امام صادق ( ع ) بود . آن حضرت پيش از اقدام به اين كار مراحل قبلى مبارزه را با موفقيت انجام داده و زمينه را براى دعوت به امامت خود فراهم ساخته بود .\r\nپيشواى ششم ( ع ) خود را در مرحله‌اى از مبارزه مىديد كه مىبايد حاكمان زمان را نفى و خود را به عنوان صاحب‌حق واقعى به مردم معرفى كند .\r\nمبارزه در مرحله نخست ، به شيوه‌هاى مختلف صورت مىگرفت . امام ( ع ) در اين مرحله موضع باطل خلفا و كارگزاران آنان را به ايشان و يا ياران خود گوشزد مىكرد و امّت اسلامى را از هر گونه مساعدت با دستگاه خلافت برحذر مىداشت . در اين رابطه نمونه‌هايى از برخورد امام صادق ( ع ) با منصور ، خليفه عباسى را يادآور شديم كه امام ( ع ) در حضور ايشان ازاو به عنوان جبّار و كسى كه دنيا طلب است و هيچ اقدام مثبتى براى آخرت انجام نداده است ياد كرده است .\r\nبرخورد ديگر امام ( ع ) با كارگزاران دستگاه خلافت بوده است كه هم به صورت خصوصى و هم به طور عموم مطرح مىشد . امام ( ع ) در اين موضعگيريها ضمن باطل شمردن جبهه آنان ، ياران خويش را از همكارى با آنان و نيز مراجعه به ايشان به منظور حلّ مشكلات و رفع اختلافات خود بر حذر مىداشت .\r\nپرسش\r\n1 - دعوت به امامت نياز به چه زمينه‌ها و مقدماتى داشت ؟ و امام صادق ( ع ) در فراهم كردن اين مقدمات چه تلاشهايى كرد ؟\r\n2 - امام صادق ( ع ) در مقام تبليغ و اشاعه مسأله امامت ، خود را در چه مرحله‌اى از مبارزه مىديد ؟\r\n3 - يك مورد از برخورد امام صادق ( ع ) با منصور را ذكر كنيد .\r\n4 - پيشواى ششم در برابر ياوه سراييهاى فرماندار مدينه چه برخوردى كرد ؟\r\n5 - امام صادق ( ع ) ، ابو خديجه را مأمور ابلاغ چه پيامى به شيعيان كرد ؟\r\n\r\n","description":"","footnote":"","page_name":" 156 ","page_number":152},
  {"content":"\r\n\r\n\r\nدرس پانزدهم : موضعگيريها و فعّاليتهاى امام صادق عليه السلام ( 3\r\n) \r\nب - مرحلهء اثبات امامت خويش\r\nامام صادق ( ع ) در اين مرحله خود را به عنوان صاحب اصلى حكومت و رهبرى جامعهء اسلامى و جانشين رسول خدا ( ص ) مطرح مىكرد . اين مرحله از مبارزه امام ( ع ) متناسب با شرايط سياسى جامعه و نيز موقعيّت و نياز مخاطبان با بيانات مختلف و شيوه‌هاى گوناگون تبيين مىشد . در ذيل به نمودهاى مختلف آن اشاره مىكنيم .\r\n1 - در حضور دشمنان امامت : امام ( ع ) در اين صحنه هر چند با نفى امامت طاغوتها و حكّام جور ، به طور غير مستقيم امامت خود را تثبيت مىكرد ؛ ولى گاهى از اين مقدار گام فراتر مىنهاد و با صراحت ، به شايستگى خود براى منصب امامت و جانشينى از رسول خدا تأكيد مىورزيد . گوياترين نمونه اين مرحله از مبارزه امام ( ع ) گفتگويى است كه ميان آن حضرت و منصور دوانيقى رخ داده است :\r\nگزارشهايى از فعاليتهاى امام صادق ( ع ) به منصور رسيد كه سخت او را عصبانى كرد و موجب شد حضرت را به نزد خود جلب كند . منصور خطاب به امام ( ع ) گفت :\r\nاى جعفر ! مىدانى كه رسول خدا ( ص ) به پدر شما على بن ابى طالب فرمود :\r\n\r\n","description":"","footnote":"","page_name":" 157 ","page_number":153},
  {"content":"\r\n\r\n« اگر بيم نداشتم كه گروههايى از امت من درباره تو آن را بگويند كه مسيحيان درباره عيسى گفتند ، چيزى درباره تو مىگفتم كه از هيچ رهگذى نمىگذشتى مگر آنكه خاك زير پايت را به قصد تبرك و شفا بر مىداشتند . »\r\nهمچنين خود آن حضرت فرمود : « دو گروه در ارتباط با من - بدون آنكه گناهى داشته باشم - دچار هلاكت و انحراف مىشوند : دوستان زياده‌رو و غلّو كننده و دشمنان افراطگر . »\r\nاين سخن را بدان جهت گفته تا ناخشنودى خود را از غلوّ كنندگان در حق وى و نيز افراط گران در دشمنى با وى ، ابراز كند .\r\nبه جانم سوگند ! اگر عيسى در برابر آنچه درباره او گفته شده بود سكوت مىكرد ، خدا او را عذاب مىنمود ، و تو خوب مىدانى كه درباره‌ات چه گفته مىشود و چه عقايد باطل و تهمتهاى ناروايى نسبت به تو ابراز مىدارند . خوددارى شما از افشاگرى عليه اينان و خشنودى شما از اين وضع ، خشم خداوند را بر مىانگيزد .\r\nمردم بى خرد و نادان حجاز مىپندارند شما علّامه و ناموس دهر ، حجّت خدا ، ترجمان حق ، معدن دانشهاى پروردگار ، ميزان عدل الهى و چراغ پرفروغ او كه در پرتو نور آن هر جستجوگر ، پهناى تاريكيها را به سوى روشنايى نور مىپيمايد ، هستيد . آنان گمان دارند خداوند عمل كسانى را كه عارف به مقام شما نباشد نمىپذيرد و در آخرت به اعمال او ارج نمىنهند . اينان درباره شما غلوّ كرده و نسبتهايى به شما داده‌اند كه در شما نيست . پس لب به سخن بگشا و حق را بگو ( و اين نادانان را راهنمايى كن ) كه نخستين كسى كه حق را بر زبان جارى كرد ، جدّ شما بود و پدر شما نخستين فردى بود كه وى را تصديق كرد و شايسته است شما از آن دو پيروى كرده راه آنان را برويد .\r\nمنصور در اين بيانات با تجاهل و از روى كينه ، عقايد برحق شيعيان را دربارهء ، امام صادق ( ع ) دور از حقيقت و غلوّ آميز دانسته با گستاخى از آن حضرت مىخواهد در برابر آنان موضع بگيرد و خود را فاقد كمالات و فضائل بر شمرده شده - كه قطره‌هايى از\r\n\r\n","description":"","footnote":"","page_name":" 158 ","page_number":154},
  {"content":"\r\n\r\nدرياى بيكران فضائل و كمالات آن حضرت بشمار مىرود - قلمداد كند ؛ ليكن امام ( ع ) با بيانى كوبنده و دندانشكن پاسخ وى را داد و بر همه آنچه منصور آنها را نسبتهاى ناروا و غلوّ آميز مىپنداشت صحّه گذاشت . بيان امام ( ع ) چنين است :\r\n« انَا فَرْعٌ مِنْ فُروُعِ الْزِّيْتوُنَةِ ، وَ قِنْدِيلٌ مِنْ قَناديلِ بَيْتِ النَّبُوَّةِ ، وَ ادِيبُ السَّفَرَةِ ، وَ رَبيبُ الْكِرامِ الْبَرَرَةِ وَ مِصْباحٌ مِنْ مَصابيحِ الْمِشْكاةِ الَّتى فيها نوُرُ النّوُرِ وَ صَفْوَةُ الْكَلِمَةِ الْباقِيَةِ فى عَقِبِ الْمُصْطَفَيْنِ الى يَوْمِ الْحَشْرِ »\r\nمن شاخه‌اى از شاخه‌هاى درخت پر بار رسالت و چلچراغى از چلچراغهاى خانواده نبوّتم . من تربيت شدهء ملائكه و پرورش يافته فرشتگان بزرگوارم . من مشعلى فروزان از مشعلهاى روشنايى بخش و هدايتگر و برگزيده‌اى از كلمهء باقيه در صلب برگزيدگان هميشه تاريخ تا روز قيامت هستم .\r\nخليفهء عباسى با شنيدن اين سخنان كوبنده و ارزنده امام ( ع ) ضمن اعتراف به عظمت آن حضرت بر اين حقيقت تلخ زبان گشود كه امام ( ع ) همچون استخوانى برگلوى وى گير كرده كه نه تبعيدش امكان پذير است و نه كشتنش . « 1 » \r\n2 - در برابر عموم مردم : امام ( ع ) در اين صحنه با استفاده از فرصتها و موقعيتهاى مناسب به تبيين و تبليغ مسألهء امامت مىپرداخت . گوياترين و جالبترين روايت در اين زمينه روايت « عمرو بن ابى مقدام » است . وى مىگويد : ابو عبداللّه ( ع ) را ديدم كه در روز عرفه ( نهم ذيحجّه ) در حضور انبوه حاجيان به پا خاست و با صداى بلند سه بار فرمود :\r\n« ايُّهَا النَّاسُ انَّ رَسوُلَ اللَّهِ كانَ الْامامَ ، ثُمَّ كانَ عَلِىُّ بْنُ ابى طالِبٍ ، ثُمَّ الْحَسَنُ ، ثُمَّ الْحُسَيْنُ ، ثُمَّ عَلِىُّ بْنُ الْحُسَيْنِ ، ثُمَّ مُحَمَّدُ بْنُ عَلِىٍّ ، ثُمَّ هَهْ » « 2 » \r\nمردم ! رسول خدا ( ص ) امام و پيشواى مردم بود ، و پس از او على بن ابى طالب ، پس از آن حضرت ، امام حسن و آنگاه امام حسين و سپس امام سجّاد و پس از او امام باقر و\r\n\r\n","description":"","footnote":" ( 1 ) - ر . ك : بحار الانوار ، ج 47 ، ص 167 .  ( 2 ) - به نوشته علامه مجلسى واژه « هَة » لغت محلى برخى از قبائل عرب است و معنايش اين است : « انَا فَاسأَلوُنى » ( بحار الانوار ، ج 47 ، ص 58 ) ","page_name":" 159 ","page_number":155},
  {"content":"\r\n\r\nآنگاه من پيشوا هستم . مسائلتان را از من بپرسيد .\r\nامام ( ع ) به سه جهت ديگر نيز رو كرد و در هر سمت سخن بالا را سه بار تكرار نمود بگونه‌اى كه در مجموع دوازده بار تكرار كرد ، و با اين اهتمام ، پيام امامت را با فريادى رسابه گوش مسلمانانى كه از سراسر بلاد اسلامى در مراسم حج شركت كرده بودند ، رساند .\r\n\r\nچند نكته :\r\nنخست اينكه امام صادق ( ع ) در اين پيام رسانى به اين بسنده نكرد كه تنها امامت خويش را اثبات كند ، بلكه همراه نام خود نام ديگر امامان به حق و اسلاف خويش را نيز برد و بدين وسيله سلسله امامت اهل بيت و رسالت پيامبر ( ص ) را بگونه‌اى متصل و تفكيك ناپذير از يكديگر مطرح كرد .\r\nامام ( ع ) با اين بيان ، امامت خود را يك نتيجهء قهرى كه بر امامت گذشتگان و رسالت رسول خدا ( ص ) مترتّب است شمرد و آن را از حالت بى سابقه و بى ريشه و پايه بودن بيرون آورد و سلسلهء خود را از كانالى مطمئن و ترديد ناپذير به پيامبر بزرگوار متصل كرد .\r\nنكتهء ديگر انتخاب زمان و مكان اين پيام رسانى است . ايام و مراسم حج كه نمايندگان طبيعى مردم سراسر مناطق مسلمان نشين از اقصاى خراسان تا ساحل مديترانه گرد آمده‌اند ، آن هم در روز نهم ذيحجه ، روز عرفه ، در صحراى محدود عرفات كه تمامى حاجيان به صورت متراكم براى وقوف در اين سرزمين جمع‌اند ، در حالى كه در ديگر ايام و مواقف حج امكان چنين تجمّعى به اين صورت متراكم وجود ندارد .\r\nبه طور طبيعى يك كلمه حرف بجا در اينجا مىتواند كارگسترده‌ترين شبكه وسائل ارتباط جمعى را در آن زمان انجام دهد . « 1 » \r\nنكتهء سوم ، تكرار عمل در چهار جهت و هر جهت سه بار نشان‌دهنده اهتمام خاص حضرت به موضوع پيام است . پيشواى ششم ( ع ) در چگونگى القاى پيام امامت و تكرار آن عنايت داشته تا مردم آن را فراموش نكرده در حد يك رخداد عادى تلقى نكنند ، بلكه به عنوان يك خبر مهمّ و رخداد جديد براى ديگران بازگو نمايند .\r\n\r\n","description":"","footnote":" ( 1 ) - برگرفته شده از پيشواى صادق ، ص 75 - 76 . ","page_name":" 160 ","page_number":156},
  {"content":"\r\n\r\n3 - در برابر افراد : بخش اعظم فعاليتهاى امام صادق ( ع ) در ارتباط با مسألهء امامت را تلاشها و برخوردهاى خصوصى آن حضرت با افراد تشكيل مىداد . افرادى كه در اين ارتباط طرف صحبت امام ( ع ) قرار داشتند دو گونه بودند : يا واسطهء ابلاغ پيام امامت بودند و يا خود در زمينهء امامت مسأله دار بودند و امام ( ع ) آنان را به حق رهنمون مىساخت .\r\nدر ارتباط با بخش نخست ، روايات زيادى در كتابهاى حديث نقل شده كه به يك نمونه آن بسنده مىكنيم . « 1 » \r\nابوالصّباح كنانى مىگويد : امام صادق ( ع ) فرمود :\r\n« نَحْنُ قَوْمٌ فَرَضَ اللَّهُ عَزَّ وَ جَلَّ طاعَتَنا ، لَنَا الْانْفالُ وَ لَنا صَفْوُ الْمالِ وَ نَحْنُ الرَّاسِخوُنَ فِى الْعِلْمِ . . . » « 2 » \r\nما قومى هستيم كه خداوند بزرگ اطاعت ما را بر همگان واجب كرده است . « انفال » و « صفوالمال » از آن ماست و ما ، راسخان در علم هستيم .\r\n« انفال » و « صفوالمال » در زمان رسول خدا ( ص ) از آنِ آن حضرت بود و ديگران در آن سهمى نداشتند و پس از درگذشت آن رسول گرامى در اختيار جانشينان او قرار مىگيرد .\r\nامام ( ع ) با اين بيان اين نتيجه را مىخواهد بگيرد كه امروز ، من جانشين پيامبر ( ص ) و حاكم جامعهء اسلامى هستم و بايد اين اموال به من سپرده و با نظر من مصرف شود . « 3 » \r\nدر ارتباط با بخش دوّم نيز موارد زيادى در منابع تاريخى و حديثى نقل شده است كه در ذيل به دو نمونهء آن اشاره مىكنيم .\r\n\r\n","description":"","footnote":" ( 1 ) - براى آگاهى بيشتر به اصول كافى ، ج 1 ، ص 186 - 189 رجوع كنيد .  ( 2 ) - اصول كافى ، ج 1 ، ص 186 . انفال غنائمى است كه بدون نبرد و درگيرى از دشمن به دست مىآيد ونيز شامل سرزمينى كه اهلش آن را ترك كرده‌اند و ميراث كسى كه وارث نداشته باشد و سرزمين و اموالى كه پادشاهان به افراد بخشيده‌اند و در جنگ به دست مسلمانان افتاده است و درّه‌ها و سرزمينهاى موات ، مىشود . و « صفوالمال » اموال گزيده‌اى است كه پادشاهان و طاغوتيان به خود اختصاص مىدادند و ديگران در آن سهمى نداشتند ( ر . ك : مرآة العقول ، ج 2 ، ص 326 ) .  ( 3 ) - برگرفته شده از پيشواى صادق ( ع ) ، ص 77 . ","page_name":" 161 ","page_number":157},
  {"content":"\r\n\r\n- سيد بن محمد حميرى مىگويد :\r\nمن عقيده « غلات » را داشتم و در مسأله امامت ( بر مذهب كيسانيّه و ) معتقد به امامت محمد بن حنفيّه و غيبت او بودم و سالها در گمراهى بسر مىبردم تا آنكه خداوند به وسيله جعفر بن محمد صادق ( ع ) بر من منّت نهاد و به دست او مرا از آتش دوزخ رهايى بخشيد ، و به راه راست هدايت كرد .\r\nمن با دلائل زيادى كه از او مشاهده كردم ، دانستم كه او حجّت خدا بر من و بر تمامى مردم زمانش مىباشد و او پيشوايى است كه خداوند اطاعت و پيروى او را بر همگان واجب كرده است . « 1 » \r\n- مردى خدمت امام صادق ( ع ) رسيد . امام ( ع ) از دوست او كه بر عقيده « جاروديه » بود پرسيد . مرد گفت : حالش خوب بود . امام ( ع ) پرسيد : چگونه فردى است ؟ مرد از اخلاق و رفتار او تجليل كرد و گفت همه كارهايش خوب است ؛ تنها عيبش اين است كه به امامت شما معتقد نيست . امام فرمود : چه چيزى او را از اين اعتقاد باز مىدارد ؟ گفت :\r\nاحتياط و پرهيزكارىاش .\r\nامام ( ع ) به وى فرمود : ( حال كه او چنين ادّعايى دارد ) هنگامى كه به نزد او بازگشتى به وى بگو : در جريان شب رود بلخ پرهيزكارىات كجا بود ؟\r\nوى ، در بازگشت ، پيام امام ( ع ) را به دوستش باز گفت و از وى جوياى قصّه شد . فرد جارودى قصّه را برايش تعريف كرد و گفت : من دوستى داشتم كه كنيزى زيباروى داشت . من در ساحل رودخانه بلخ با وى همبستر شدم . سوگند به خدا كسى جز من و آن كنيز از اين قصّه آگاه نبود .\r\nآن مرد مىافزايد ، دوست جارودىام پس از اين جريان به محضر امام صادق ( ع ) رسيد و راه حق برگزيد . « 2 » \r\n\r\n","description":"","footnote":" ( 1 ) - كمال الدين و تمام النعمة ، ج 1 ، ص 33 و اثبات الهداة ، ج 3 ، ص 93 .  ( 2 ) - اثبات الهداة ، ج 3 ، ص 106 . ","page_name":" 162 ","page_number":158},
  {"content":"\r\n\r\nخلاصه\r\nدومين مرحله از مراحل تلاش امام صادق ( ع ) به منظور پاسدارى از سنگر امامت ، مرحلهء اثبات امامت خود بود . امام ( ع ) در اين مرحله ، خود را به عنوان صاحب اصلى حكومت مطرح مىكرد .\r\nشيوه‌هاى عملى پيشواى ششم ( ع ) براى عينيّت بخشيدن به اين مرحله از مبارزه متناسب با موقعيت و نياز مخاطبان ، مختلف بود .\r\nدر برخى موارد ، در برابر دشمنان سرسختى چون منصور كه سعى مىكرد به دروغ آن گرامى را فاقد شرايط و فضائل و كمالات ويژه امامت قلمداد كند ، با صراحت به وابستگى خود به شجره طيّبه نبوت و برخوردارى از همه مزايا و ثمرات آن تأكيد مىكرد و خود را وارث و جانشين پيامبر ( ص ) معرفى نمود .\r\nدر بعضى موارد ديگر ، در برابر جمع انبوهى از مسلمانان شركت كننده در مراسم حج به شيوه‌اى خاص ، امامت خود و نياكان گرامىاش را مورد تأكيد قرار داده آن را به نبوت پيامبر ( ص ) متصل كرد .\r\nو در شيوه سوم در ديدارهاى خصوصى با افراد - چه آنان كه به امامت آن گرامى اعتقاد داشتند ، ليكن واسطهء خوبى براى پيام رسانى به ديگران بودند ، و چه افرادى كه در خصوص مسأله امامت مسأله دار بودند - به تبيين و پاسدارى از سنگر امامت مىپرداخت .\r\nپرسش\r\n1 - امام صادق ( ع ) در برابر ياوه سراييها و تلاشهاى مذبوحانهء منصور چگونه از موضع امامت خود دفاع كرد ؟\r\n2 - محتواى سخن امام صادق ( ع ) در روز عرفه در مراسم حج را بيان كنيد .\r\n3 - نكات در خور تأمّل در سخنان امام صادق ( ع ) در روز عرفه را برشماريد .\r\n4 - امام صادق ( ع ) به ابوالصّباح كنانى چه فرمود ؟\r\n5 - سيد حميرى داراى چه مذهبى بود و چگونه به دست امام صادق هدايت يافت ؟\r\n\r\n","description":"","footnote":"","page_name":" 163 ","page_number":159},
  {"content":"\r\n . \r\n","description":"","footnote":"","page_name":" 164 ","page_number":160},
  {"content":"\r\n\r\n\r\nدرس شانزدهم : موضعگيريها و فعّاليتهاى امام صادق عليه السلام ( 4\r\n) \r\nب - رهبرى تشكيلات پنهانى سياسى - عقيدتى شيعه\r\nموضوع « تشكيلات و ارتباطات مخفى » « 1 »  در صحنهء زندگى سياسى امامان عليهم السّلام يكى از مهمترين و در عين حال ناشناخته‌ترين بخشهاى زندگى آن بزرگواران به شمار مىرود .\r\nپيشوايان معصوم ( ع ) ، پس از رحلت رسول اكرم ( ص ) به عنوان صاحبان اصلى حكومت اسلامى و جانشينان پيامبر ( ص ) رسالت بزرگ پاسدارى از اسلام و تبيين گسترش اصول و معارف آن را بر عهده داشتند و در اين راه از هيچ كوششى فروگذارى نكردند ، ليكن به خاطر شرايط سياسى و حاكميّت جوّ استبداد و اختناق از سوى حاكمان اموى و عباسى در جامعهء اسلامى و ايجاد محدوديّت و تنگناى بيش از حدّ براى مصلحان و مناديان حق ، امامان عليهم السلام در بيشتر دوران حيات امامت ، ناگزير بودند رسالت الهى خود را به صورت پنهانى پى گرفته تشكيلات عظيم و گسترده امامت را\r\n\r\n","description":"","footnote":" ( 1 ) - لازم به يادآورى است كه منظور از تشكيلات ، مفهوم امروزى آن ، يعنى مجموعه‌اى متشكل از كادرهاى سازمان يافته و رهبرىمركزى ، منطقه‌اى و شهرى نيست ؛ بلكه منظور ما از بكارگيرى اين واژه در اينجا اين معناست كه جمعى از مردم ، با هدفى مشترك ، وظايف مختلفى را در حول يك مركز فرماندهى انجام مىدهند و در ميان خود نوعى ارتباط و نيز احساسات نزديك دارند . ","page_name":" 165 ","page_number":161},
  {"content":"\r\n\r\nمخفيانه رهبرى كنند .\r\nتشكيلات شيعى پس از رحلت پيامبر ( ص ) به جمعى از خواص صحابه از قبيل سلمان ، ابوذر ، مقداد ، عمّار ياسر ، ابى بن كعب ، حذيفه و . . . محدود مىشد كه برغم فشارهاى سياسى و تبليغاتى دستگاه خلافت ، معتقد بودند حكومت و جانشينى از پيامبر ( ص ) ، حق خاص اميرمؤمنان است ؛ از اين رو در جريان سقيفه و پس از آن ، نظر مخالف خود را نسبت به برندگان خلافت و نيز وفادارى خود به امام ( ع ) با صراحت اعلام كردند و در طول 25 سال دوران پرفراز و نشيب سكوت اميرمؤمنان ( ع ) همواره ، در خط شيعيان على ( ع ) باقى ماندند و به اين جهت گيرى فكرى و عملى مشهور شدند .\r\nشواهد تاريخى تأييد مىكند كه اين جمع ، انديشهء شيعى ( اعتقاد بر لزوم پيروى از امام به عنوان پيشواى فكرى و نيز رهبرى سياسى ) را همواره به شيوه‌هاى مختلف براى مردم اشاعه داده و به تدريج بر جمع خود مىافزودند .\r\nپس از به قدرت رسيدن معاويه ، اقدام بسيار مهمّ شيعيان ، گسترش انديشهء شيعى و سر و سامان دادن به اين جمع پيوسته بود كه در جوّ فشار و اختناق حكومت اموى صورت گرفت .\r\nدر طول حكومت بيست ساله معاويه ، با شرح دردآورى كه مورخان از چگونگى تبليغات ضدّ علوى او در همهء نواحى بلاد اسلامى نوشته‌اند ، تا آنجا كه لعن بر اميرمؤمنان ( ع ) به شكل سنّتى رايج و امرى متداول گشته بود ، و با مشهود نبودن فعّاليت نمايان و بارزى از سوى امام حسن و امام حسين عليهماالسّلام ، تنها وجود چنين پيوستگى و تشكلى بود كه به رشد انديشه شيعى و افزايش تعداد شيعيان در سراسر حجاز و عراق امكان مىداد .\r\nدر كوفه ، رجال شيعه ، نام آورترين و معروفترين چهره‌ها بودند . در مكه و مدينه و حتى در برخى از نواحى دوردست ، شيعيان مانند حلقه‌هاى زنجير به يكديگر متصل و از حال يكديگر مطلع بودند . وقتى يكى از سران شيعه به نام « حجر بن عدى » به دست معاويه به شهادت رسيد ، در نقاطى چند از كشور - برغم اختناق شديد - فرياد اعتراض\r\n\r\n","description":"","footnote":"","page_name":" 166 ","page_number":162},
  {"content":"\r\n\r\nبلند شد .\r\nپس از مرگ معاويه ، هزاران نفر به امام حسين ( ع ) نامه نوشتند و آن حضرت را براى به دست گرفتن حكومت به كوفه دعوت كردند . پس از شهادت آن حضرت ، جمع زيادى به گروه انتقامگيران پيوستند و بر ضدّ حكومت اموى شوريدند .\r\nرواج و گسترش روزافزون گرايشهاى شيعى و ابراز محبّت به خاندان نبوّت در اين دوران جز در سايه يك فعّاليّت حساب شده تشكيلاتى از سوى گروه شيعيان به رهبرى امام زمان خود ، ممكن و معقول نبود . تبليغات حساب شدهء دستگاه مسلّط اموى را جز با تبليغات حساب شدهء ديگرى كه از طرف يك جمع پيوسته ، متّحد و متشكل ، پنهانى اداره شود ، نمىشد پاسخ گفت .\r\nپس از واقعهء كربلا و شهادت امام حسين ( ع ) فعّاليت سازمان يافته شيعيان در عراق به مراتب منظم‌تر و پرتحرك‌تر شد . يكى از نويسندگان معاصر مىنويسد :\r\nجمعيت شيعه پس از شهادت امام حسين ( ع ) ، همچون يك جمع متشكل و سازمان يافته كه پيوندهاى سياسى و عقايد مذهبى به آن يكپارچگى مىداد و از اجتماعات خاص خود و نيز رهبران و نيروهاى نظامى برخوردار بود ، ظاهر گشت و جمعيت توّابين نخستين نمودار چنين جمعى بود . « 1 » \r\nدر پرتو تلاشهاى پنهانى و به ظاهر آرام امام سجّاد ( ع ) اين جمع ، عناصر بالقوّه خود را بازيافته و گسترش داد . امام صادق ( ع ) در سخنى به اين مطلب اشاره كرده مىفرمايد :\r\n« ارْتَدَّ النَّاسُ بَعْدَ الْحُسَيْنِ عَلَيْهِ السَّلامُ الّا ثَلاثَةٌ : ابوُ خالِدِ الْكابُلى وَ يَحْيَى بْنُ امِّ الطَّويلِ وَ جُبَيْرُ بْنُ مُطْعِمٍ ، ثُمَّ انَّ النَّاسَ لَحِقوُا وَ كَثُرُوا » « 2 » \r\nپس از ( شهادت ) حسين بن على ( ع ) ، همه از راه بازگشتند جز سه نفر : ابوخالد كابلى ، يحيى بن ام طويل و جبير بن مطعم ، بعدها مردم ديگر به آنها پيوستند و جمع شيعيان انبوه گشت .\r\n\r\n","description":"","footnote":" ( 1 ) - جهاد الشيعه ، دكتر سميرت مختار ليثى ، ص 27 ، انتشارات شبسترى ، قم .  ( 2 ) - بحارالانوار ، ج 46 ، ص 144 و رجال كشى ، ج 1 ، ص 338 . ","page_name":" 167 ","page_number":163},
  {"content":"\r\n\r\nدر دوران امام باقر ( ع ) جمع شيعه رو به فزونى نهاد و در محفل درس آن حضرت در مسجد پيامبر ( ص ) ، گروه زيادى از شيعيان از نقاط مختلف حضور پيدا مىكردند . اين رقم روز به روز در حال فزونى بود و در زمان امام جعفر صادق ( ع ) ، افزايش بسيارى يافت . چندانكه - بنا بر نوشته مورخان - چهار هزار نفر دانشجو از محضر پيشواى ششم بهره علمى مىبردند .\r\nنتيجه آنكه شيعيان در دوران امام سجاد ، امام باقر و امام صادق عليهم السّلام همواره خطرى براى سران رژيم خلافت به شمار مىآمدند . اين قدرت و نفوذ آنان جز در سايهء تشكيلات حساب شده پنهانى كه رهبرىاش را امامان عليهم السّلام عهده دار بودند ، حاصل نمىآمد .\r\n\r\nشواهد و قراين تشكيلات پنهانى\r\nوجود تشكيلات پنهانى سياسى - عقيدتى در زندگى امامان ، از جمله امام صادق ( ع ) چيزى نيست كه بتوان براى اثبات آن ، دلائل و اسناد و مدارك صريحى ارائه داد ، زيرا خاصيت كار مخفى ، ناشناخته بودن آن براى دشمنان و بيگانگان است . بديهى است بدون شواهد و قرائن قانع كننده نيز نمىتوان به وجود يك تشكيلات پنهانى اطمينان پيدا كرد .\r\nشواهد و قراينى كه وجود سازمان گسترده‌اى را تحت رهبرى ائمه عليهم السّلام تأييد مىكند فراوان است كه در ذيل به برخى از آنها اشاره مىكنيم .\r\n1 - حمل وجوه شرعى از نقاط مختلف كشور اسلامى به مدينه ، ارسال صدها نامهء محتوى پرسشهاى دينى به محضر امام ، انبوه محدثان و راويان قمى ، خراسانى ، سيستانى ، كوفى ، بصرى ، يمنى ، مصرى و . . . و تبليغ همه جا گستر به نفع تشيع و ارتباط پيوسته و تنگاتنگ شيعيان با امامان عليهم السّلام ، همه گوياى آن است كه مركزيّتى واحد و دستى مقتدر اين همه را مىچرخانده است ؛ چندانكه سياست خشن و استبدادى حكمرانان اموى و عباسى ، نسبت به جمع به هم پيوسته شيعه و تبليغات سوء گسترده آنان عليه رهبران شيعيان ، نتوانسته بود تزلزلى در اصل رابطه امامان عليهم السلام با\r\n\r\n","description":"","footnote":"","page_name":" 168 ","page_number":164},
  {"content":"\r\n\r\nپيروانشان و منزوى كردن آن بزرگواران در سطح جامعه ايجاد كند ؛ هر چند در كيفيّت رهبرى و رابطه تأثير داشته است .\r\nروايات زيادى بيانگر تبليغات گستردهء شيعيان در امر امامت و نحوهء ارتباط امامان با آنان است كه براى نمونه به يك مورد آن اشاره مىكنيم . حارث‌بن حصيرهء ازدى مىگويد :\r\nمردى از اهل كوفه به خراسان رفت و مردم آن سامان را به ولايت جفعر بن محمّد ( ع ) فراخواند . گروهى از وى اطاعت كرده دعوتش را پذيرفتندو گروهى سرباز زده منكر شدند ؛ عده‌اى نيز پروا پيشه كرده متوقف شدند . سپس از هر گروهى نماينده‌اى به محضر امام صادق ( ع ) شرفياب شدند . سخنگوى نمايندگان ، فرد احتياط گر و متوقف ( در امامت آن حضرت ) بود . وى ( در طول سفر خراسان تا مدينه با كنيزى كه همراه نمايندگان بود همبستر شده بود ) هنگامى كه خدمت امام صادق ( ع ) رسيديم ، وى به امام عرض كرد : مردى كوفى نزد ما آمد و مردم را به طاعت و ولايت شما فرا خواند . گروهى به وى پاسخ مثبت دادند ، گروهى نپذيرفتند و گروهى نيز احتياط كرده متوقف شدند . امام ( ع ) به وى فرمود : تو از كدام گروه هستى ؟\r\nگفت : از گروه محتاط و متوقف . فرمود : ( تو كه مدّعى ورع و احتياط هستى ) در فلان شب كه فلان عمل ناشايست را مرتكب شدى ورع و تقوايت كجا بود ؟ « 1 » \r\nچنان كه مىبينيم ، دعوت كننده كوفى است ولى منطقهء تبليغ ، خراسان ، و نام مبلّغ ، پنهان و نامشخص و محتواى دعوت ، ولايت و امامت امام صادق ( ع ) . و در نهايت ، تأييد پيشواىششم از دعوت او . همه اينها خبر از يك سازمان تبليغاتى و تشكيلاتى گسترده و منظم مىدهد .\r\n2 - تعبيرات و عناوينى همچون « باب » ، « وكيل » و « صاحب سرّ » در روايات مربوط به زندگى امامان عليهم السّلام ، حاكى از وجود تشكيلاتى منظم و سازمان يافته در زندگى آنان است .\r\nاين عناوين بجز روايات ، در نوشته‌هاى محدثان بزرگ شيعه نيز كه تتبّع و بررسى\r\n\r\n","description":"","footnote":" ( 1 ) - بحار الانوار ، ج 47 ، ص 72 . ","page_name":" 169 ","page_number":165},
  {"content":"\r\n\r\nخستگى ناپذيرى در روايات گزارشگر زندگى امامان داشته‌اند ، آمده است . آنان كسانى از ياران ائمّه را با عنوان « صاحب سرّ » يا « باب » يا « وكيل » معرفى كرده‌اند .\r\nابن شهر آشوب ، محدّث و رجالى برجستهء شيعه در شرح حال چند نفر از پيشوايان ، كسى را به عنوان « باب » آن امام معرفى مىكند . مثلًا در شرح حال امام سجّاد ( ع ) مىنويسد : « وَ كانَ بابُهُ يَحْيَى بْنُ امِّ الطَّويلِ الْمُطْعِمى » و در حالات امام باقر ( ع ) : « وَ بابُهُ جابِرُ بْنُ يَزيدُ الجُعْفى » و در بخش زندگى امام صادق ( ع ) : « وَ بابُهُ مُحَمَّدُ بْنُ سِنان » « 1 » \r\nدر برخى منابع رجالى امام صادق ( ع ) از زراره ، بُرَيْد ، محمد بن مسلم و ابوبصير به « مُسْتَودَعُ سِرى » ( امانتدار راز من ) تعبير كرده « 2 »  و در بعضى منابع حديثى درباره ( معلى بن خنيس » از قول امام صادق ( ع ) تعبير به « قَيِّم » و اختيار دار اموال و خانواده او شده كه تعبير ديگر « وكيل » است .\r\nاين سه تعبير : « در » ، « كارگزار » و « راز دار » نمايشگر يك دستگاه پنهان در زندگى امامان است كه در ماوراى زندگى ظاهرى آنان و يا در دل همين فعّاليّتها وجود داشته است . اندك تأمّل در مفهوم اين واژه‌ها اين حقيقت را اثبات مىكند .\r\n« راز دار » يا « امانتدار راز » : تا « رازى » وجود نداشته باشد « راز دار » ى هم معنا پيدا نمىكند ، اين راز در زندگى امامان شيعه چيست كه همه ياران و معتقدان به امام را شايستگى يا قدرت تحمل آن نيست و تنها كسانى معدود و انگشت شمار ، لياقت و صلاحيّت تحمل آن را پيدا كرده و به شرف « راز دارى » نائل آمده‌اند .\r\nاين راز بسيار مهمّ كه در صورت بر ملا شدنش ، جمع شيعه و خود امام را خطرى بزرگ تهديد مىكند ، آيا مربوط به معارف شيعى است ؟ و يا تفسيرى است كه شيعه از اسلام مىكند و نگرش خاصّى كه از فقه و احكام شرع ارائه مىدهد ؟\r\nدر اينكه اين معارف در دوران اختناق اموى و عباسى ضرورت داشت با تدبير و كاردانى اظهار و عرضه شود تا نااهلان را بدان راهى نباشد ، حرفى نيست ؛ ولى با اين\r\n\r\n","description":"","footnote":" ( 1 ) - ر . ك : مناقب ، ج 4 ، ص 176 ، 211 و 218 .  ( 2 ) - ر . ك : رجال كشى ، ج 1 ، ص 348 - 349 . ","page_name":" 170 ","page_number":166},
  {"content":"\r\n\r\nهمه ، آن را نمىتوان « راز » امام دانست . زيرا اين معارف - با همهء اختصاصى بودن - در صدها حوزه حديث و فقه در چندين شهر بزرگ كشور اسلامى آن روز مطرح بود .\r\nشيعيان آن را براى يكديگر نقل و شرح و تفسير مىكردند و به عنوان وظيفه‌اى در آموختن آن به يكديگر مىكوشيدند .\r\nمعارف شيعى هر چند اختصاصى بود ، يعنى گسترهء آن محدود به جمع شيعه بود و غير شيعه فقط در شرايطى خاص مىتوانست بدان دست يابد ؛ ولى چنين نبود كه تعداد انگشت شمارى از ياران امام آن را بدانند و ديگران نه تنها از آن مطلع نباشند ، كه راهى هم بدان نداشته باشند ؛ ازاين رو ، نمىتواند عنوان « سرّ » و « راز » به خود بگيرد .\r\nآيا راز مذكور اسرار غيبى و ماوراء الطبيعى است ؟ معجزه‌گرى و غيبگويى امام ( ع ) به عنوان گوياترين و مؤثرترين دليل ثبوت امامت وى ، نمىتواند به عنوان راز امامت مورد توصيه و تأكيد امام بر كتمان آن باشد ، بگونه‌اى كه در كتب حديث شيعه بابى با عنوان « باب الكتمان » بدان اختصاص يابد .\r\nپس بايد مربوط به مسائل و مطالبى درباره اسرار جمع تشكيلاتى امام باشد . يك جمع كه با هدفى انقلابى و با ايدئولوژى رهنما ، در ميدان مبارزه فكرى و سياسى گام مىنهد ، داراى اسرارى است ؛ اهداف و تاكتيكهاى پيش بينى شده ، زمان و مكان اقدامهاى بزرگ ، نام ونشان مهره‌هاى مؤثر ، منابع مؤثر مالى ، خبرها و گزارشها از پاره‌اى حوادث و وقايع مهمّ و . . . اينها و مطالبى از اين قبيل رازهاى ناگشودنى تشكيلات است كه جز براى شخص رهبر و كارگزاران اصلى دانستنى نيست . و اينان همان « راز داران » يا « امانتداران راز » اند .\r\n« باب » و « وكيل » : در ارتباطات بسيار پنهانى امام با شيعيان ، گاه لازم مىنمود اسرار تشكيلاتى غير مستقيم و به وسيلهء واسطه‌ها ميان امام و شيعيان مبادله گردد . زيرا در شرايطى كه چشمها و گوشهاى دشمنان با ولعى هر چه بيشتر در صدد كشف ارتباطات شيعيان با امام بودند ، هر گونه كشف رابطه‌اى ميان امام و افراد ، مىتوانست سر نخ دنباله‌دارى به سوى اعماق تشكيلات شيعه باشد .\r\n\r\n","description":"","footnote":"","page_name":" 171 ","page_number":167},
  {"content":"\r\n\r\nدر چنين مواردى لازم بود ميان امام و شيعيان كسى واسطه باشد . اين واسطه « باب » بود . « باب » به طور معمول از زبده‌ترين و نزديكترين و نيز پربارترين ياران امام از نظر اخبار و اطلاعات بود . و به تعبير روشنتر ، « زنبور عسلِ » نگهبانى بود كه اگر حشرات موذى مىدانستند در اندرون كندوى او چيست ، قطعه قطعه‌اش مىكردند و شهدش را مىربودند .\r\nبر اين اساس است كه مىبينيم « باب » هاى امامان غالباً مورد تعقيب حكومت قرار مىگرفتند . « يحيى بن ام طويل » با آن وضع فجيع كشته مىشود « 1 »  ؛ « جابر بن يزيد جعفى » تظاهر به جنون مىكند و بدين وسيله از كشته شدن كه دستور آن از طرف هشام ، چند روز پيش از ديوانگىاش به فرماندار مدينه رسيده بود ، نجات مىيابد . « 2 » \r\nموقعيّت « وكيل » نيز چنين است . « وكيل » به عنوان حافظ و مباشر جمع‌آورى و تقسيم اموالى كه در اختيار امام است ، از اسرار زيادى آگاه بود كه كمترين آنها نام مؤديان و گيرندگان آن اموال بود و اين براى دشمنان ، طعمه كوچكى نبود . سرنوشت عبرت انگيز « معلى بن خنيس » وكيل امام صادق ( ع ) در مدينه و اظهارات تقيّه آميز امام درباره « مفضّل بن عمر » ، وكيل آن حضرت در كوفه ، « 3 »  نمونه روشنى بر اين ادّعاست .\r\nاين سه عنوان ( باب ، وكيل ، صاحب سر ) كه مصداق هر يك را در چهره‌هاى مشخص و مبرزى از رجال شيعه مىتوان يافت ، دورنمايى از واقعيّت شيعه و روابط آن با امام و در مجموع ، چگونگى تكاپوى تشكيلاتى شيعيان را به دست مىدهد .\r\nرهبرى اين جمع متشكل و هماهنگ در دوران امامت امام صادق ( ع ) بر عهده آن حضرت بود . شيعيان بر گرد آن محور عظيم الشأن و الهام بخش مىچرخيدند ، از او فرمان مىگرفتند ، براى او خبر و گزارش مىآوردند و خلاصه قيام و قعود و سكوت و\r\n\r\n","description":"","footnote":" ( 1 ) - حجّاج بن يوسف ثقفى دستها و پاهاى وى را در حالى كه هنوز زنده بود قطع كرد سپس او را به قتل رسانيد . ( ر . ك : رجال كشى ، ج 1 ، ص 338 ) .  ( 2 ) - ر . ك : رجال كشى ، ج 1 ، ص 443 .  ( 3 ) - ر . ك : همان مدرك ، ج 2 ، ص 612 . ","page_name":" 172 ","page_number":168},
  {"content":"\r\n\r\nفريادشان به امر و اشاره او بود . « 1 » \r\nخلاصه\r\nاز جمله فعّاليتهاى امام صادق ( ع ) ، رهبرى تشكيلات پنهانى سياسى - عقيدتى شيعه در دوران خود بوده‌است . اين بُعد از تلاشهاى امام ، به لحاظ داشتن ماهيّت پنهانى همواره ناشناخته مانده‌است .\r\nشيعه پس از رحلت رسول اكرم ( ص ) براى پاسدارى از مكتب تشيع ، به صورت جمعى متشكل اما پنهانى به رهبرى امامان ( ع ) فعّاليت خود را پى گرفت ، و گر چه از نظر كمّيت و كيفيت همواره در نوسان و دستخوش تحول بود ، ليكن آنچه مايهء بقا و رشد كمّى و كيفى اين جمع در طول حدود دو قرن و نيم از حيات امامت شد ، همان تشكل و سازماندهى آن به رهبرى امامان ( ع ) بوده است .\r\nبراى اثبات وجود چنين تشكيلات سياسى - فرهنگى در زندگى امامان نبايد در انتظار اسناد و مدارك بود ، ليكن بدون شواهد و قراين هم نمىتوان كليّت آن را پذيرفت .\r\nشواهد و قراين تأييد كننده وجود تشكيلات ياد شده در زندگى پيشوايان معصوم فراوان است كه مهمترين آنها عبارت است از : حمل وجوه شرعى از نقاط مختلف كشور اسلامى به مدينه ، ارسال نامه‌هاى فراوان محتوى پرسشهاى دينى براى امام ، اجتماع محدثان و راويان زيادى از نقاط مختلف در مدينه ، تبليغات گسترده به نفع تشيع حتّى در دورترين بلاد اسلامى ، وجود عناوين و تعبيرهايى از قبيل « باب » ، « صاحب سرّ » و « وكيل » در زندگى سياسى ائمه و . . . همه گواه آن است كه مركزيت واحد و دست مقتدرى به نام امام معصوم ، اين همه را مىچرخانده است .\r\nپرسش\r\n1 - شيعه پس از رحلت رسول اكرم ( ص ) براى دستيابى به اهداف خود چه سياستى\r\nاتخاذ كرد ؟\r\n2 - موقعيت شيعه پس از حادثهء كربلا با دوران پيش از آن چه تفاوتى داشت ؟\r\n\r\n","description":"","footnote":" ( 1 ) - آنچه در اين درس آمده - با دخل و تصرف مختصر - از كتاب پيشواى صادق ص 95 - 110 برگرفته شده است . ","page_name":" 173 ","page_number":169},
  {"content":"\r\n\r\n3 - چه شواهد و قرائنى اثبات كننده وجود تشكيلات سياسى - فرهنگى براى شيعه به رهبرى امامان است ؟\r\n4 - عنوان « صاحب سرّ » به چه معنايى است و موارد كاربرد آن كجاست .\r\n5 - نام « باب » ، « وكيل » و « صاحب سر » يا « صاحبان سرّ » امام صادق ( ع ) را ذكر كنيد .\r\n\r\n","description":"","footnote":"","page_name":" 174 ","page_number":170},
  {"content":"\r\n\r\n\r\nدرس هفدهم : موضعگيريها و فعّاليتهاى امام صادق عليه السلام ( 5\r\n) \r\nج - تأييد و حمايت از برخى جنبشهاى شيعى\r\nدر دوران امامت امام صادق ( ع ) قيامها و جنبشهاى مختلفى از سوى علويان و غير علويان ، عليه حكمرانان اموى و عباسى صورت گرفت كه پيشتر بدانها اشاره كرديم .\r\nپيشواى ششم هر چند به طور مستقيم و آشكارا در هيچيك از اين قيامها شركت نداشت ، ليكن موضع آن حضرت نسبت به قيامهايى كه با انگيزهء ظلم ستيزى ، اصلاح طلبى و تحقق بخشيدن اهداف و آرمانهاى اسلامى به رهبرى جانشينان بر حقّ پيامبر ( ص ) صورت مىگرفت ، مثبت بود و امام ( ع ) ضمن حمايتهاى مادى و معنوى از چنين قيامهايى ، در فرصتهاى مناسب و با بيانات مختلف مردم را به حمايت و شركت در اين گونه جنبشها تشويق مىكرد .\r\nابو عبداللّه سيّارى از يكى از يارانش نقل مىكند : در محضر امام صادق ( ع ) پيرامون قيام كنندگان خاندان پيامبر ( ص ) صحبت شد . امام ( ع ) فرمود :\r\n« لا أَزالُ انَا وَ شِيْعَتى بِخَيْرٍ ما خَرَجَ الْخارِجِىُّ مَنْ آلِ مُحَمَّدٍ ، وَ لَوَدَدْتُ انَّ الْخارِجِىَّ مَنْ آلِ مُحَمَّدٍ\r\n\r\n","description":"","footnote":"","page_name":" 175 ","page_number":171},
  {"content":"\r\n\r\nخَرَجَ وَ عَلَىَّ نَفَقَةُ عِيالِهِ » « 1 » \r\nمادام كه انقلابيون ال محمّد ( ص ) خروج و قيام كنند ما و شيعيانمان در خير و صلاح هستيم . من دوست دارم كه يك انقلابى از آل محمد ( ص ) قيام كند و من مسؤوليّت نفقه و مخارج خانواده او را بر عهده گيرم .\r\nامام صادق ( ع ) در بخش نخست اين سخن ارزنده ، خير و صلاح خود و شيعيان و در يك كلمه خير و مصلحت مكتب تشيع را در گرو حركتهاى انقلابى و مبارزات مسلحانه علويان مىداند . علّت آن شايد اين باشد كه جامعهء اسلامى براى پيشبرد اهداف فكرى و فرهنگى خود به رهبرى امامان ، نيازمند روحيّهء انقلابى بود . سردمداران خلافت اموى و عباسىبا اعمال سياستهاى خشن و مرگبار همواره تلاش مىكردند امت اسلامى به مجموعه‌اى از بردگان تبديل شوند كه بدون چون و چرا سلطهء ظالمانه آنان را پذيرا باشند . حاكميت اين طرز تفكر در جامعه اسلامى مساوى با مرگ آن بود همانكه امام حسين ( ع ) فرمود :\r\nاگر امت اسلامى گرفتار زمامداراى چون يزيد شود بايد فاتحه اسلام را خواند و آن را بدرود گفت . « 2 » \r\nجنبشهاى مسلحانهء اصلاح طلبانه ، سكوت مرگبار حاكم بر جامعهء اسلامى را در هم مىشكست و روحيّهء مبارزه و عصيان عليه جوّ موجود را در توده‌هاى مردم تقويت مىكرد ، و به همان مقدار كه اين روحيّه در ميان مردم تقويت مىشد ، سلطه‌گران بساطشان را جمع كرده از موضع خود عقب نشينى مىكردند .\r\nدر دوران امام صادق ( ع ) جنبشهاى مسلحانهء مكتبى همچون جنبش زيد بن على ، نقش مهمّى در پيشبرد اهداف آن حضرت داشت . چنين قيامهايى براى نهضت علمى ، فكرى و فرهنگى امام صادق ( ع ) در حقيقت حكم سپر و چترى را داشت كه امام ( ع ) در پوشش حمايتى آن در برهه‌اى از زمان رسالت الهى خود را بهتر و سريعتر انجام داد .\r\n\r\n","description":"","footnote":" ( 1 ) - بحار الانوار ، ج 44 ، ص 326 .  ( 2 ) - ر . ك : مقتل الحسين ، خوارزمى ، ج 1 ، ص 184 . ","page_name":" 176 ","page_number":172},
  {"content":"\r\n\r\n\r\nامام صادق و قيام زيد بن على\r\nاصيل ترين و گسترده‌ترين جنبشى كه در دوران امامت امام صادق ( ع ) بر ضدّ حكومت امويان صورت گرفت جنبش زيد بن على بن حسين بود كه در سال 121 هجرى قمرى اتفاق افتاد . « 1 » \r\nمهمترين ويژگى قيام زيد در مقايسه با قيامهاى ديگر علويان اين است كه نه تنها مورد انكار امام صادق ( ع ) نبوده بلكه با اذن آن حضرت انجام گرفته است .\r\nبراى اثبات اين مطلب نبايد در انتظار دليل صريحى از سوى امام صادق ( ع ) بود ؛ زيرا اين مسأله از مهمترين و بارزترين مسائل سياسى بود كه مىبايست پنهانى و تحت پوشش « تقيه » انجام گيرد ، با اين حال براى اثبات اين مطلب به دلايل و شواهدى چند مىتوان استناد كرد ، از جمله :\r\n1 - شخصيت زيد : زيد بن على فردى و الا مقام ، وارسته ، دانشمند و عارف و معتقد به امامت امام صادق ( ع ) بود و حضرت به وى علاقهء شديدى داشت . از اين رو ، بسيار بعيد است كه شخصيتى همچون زيد نسبت به مسأله قيام و نهضتش عليه امويان كه به طور طبيعى تبعات و پيامدهاى زيادى براى خود او ، امام صادق ( ع ) و شيعيان خواهد داشت ، با دسترسى به امام زمانش بدون مشورت و اجازه وى دست به چنين اقدامى زده باشد ؛ زيدى كه امام صادق را حجت خدا ، امام زمان خود و واجت الاطاعه مىدانست ، هرگز امكان ندارد در اين امر مهمّ سياسى و نظامى بدون مشورت آن حضرت ، وارد شده باشد .\r\n2 - روايات رسيده از معصومين عليهم السّلام : روايات زيادى از امامان معصوم درباره زيد و قيام او در دست است كه مضمون بسيارى از آنها تأييد قيام زيد از نظر آن بزرگواران از جمله امام صادق است . اينك چند نمونه .\r\n* در گفتگويى كه ميان امام رضا ( ع ) و مأمون درباره قيام زيد رخ داده است امام ( ع ) مىفرمايد :\r\n« لَقَدْ حَدَّثَنى ابى مُوْسَى بْنُ جَعْفَرٍ ( ع ) انَّهُ سَمِعَ اباهُ جَعْفَرَ بْنَ مُحَمَّدٍ يَقُولُ : رَحِمَ اللَّهُ عَمى زَيْداً ، انَّهُ\r\n\r\n","description":"","footnote":" ( 1 ) - ر . ك : تاريخ طبرى ، ج 7 ، ص 160 . ","page_name":" 177 ","page_number":173},
  {"content":"\r\n\r\nدَعا الَى الرِّضا مِنْ آلِ مُحَمَّدٍ ، وَ لَوْ ظَفَرَ لَوَ فى بِما دَعا الَيْهِ ، وَ قَدِاسْتَشارَنى فى خُرُوجِهِ ، فَقُلْتُ لَهُ :\r\nيا عَمِّ انْ رَضيتَ انْ تَكُونَ الْمَقْتُولَ الْمَصْلُوبَ بِالْكُناسَةِ فَشَأْنُكَ ، فَلَمَّا وَلىَّ قالَ جَعْفَرُ بْنُ مُحَمَّدٍ :\r\nوَيْلٌ لِمَنْ سَمِعَ واعِيَتَهُ فَلَمْ يُجِبْهُ » « 1 » \r\nپدرم موسى بن جعفر براى من نقل كرد كه از پدرش جعفر بن محمّد شنيده است كه مىفرمود : خدا رحمت كند عمويم زيد را ، او به « الرّضا من آل محمد » دعوت كرد و چنانچه پيروز مىشد به وعده خود وفا مىكرد . او درباره قيامش با من مشورت كرد .\r\nمن به او گفتم : عمو جان ! اگر بدين خشنودى كه همان كشته شده و به دار آويختهء « كُناسَه » « 2 »  باشى ، مانعى ندارد و راهت همين است . هنگامى كه زيد از نزد حضرتش رفت امام فرمود : واى به حال كسى كه نداى او را بشنود و به يارىاش نشتابد .\r\n* گروهى از شيعيان پيش از قيام زيد به محضر امام صادق ( ع ) شرفياب شده نظر آن حضرت را درباره بيعت با زيد جويا شدند . امام ( ع ) فرمود : با وى بيعت كنيد . « 3 » \r\n* فُضَيْل مىگويد : پس از شهادت زيد به مدينه رفته به حضور امام صادق ( ع ) رسيدم .\r\nبا خود گفتم از جريان شهادت زيد چيزى نگويم ، مبادا امام ( ع ) ناراحت شود . امام ( ع ) خود آغاز به سخن كرد و پرسيد : اى فضيل ! عمويم چه مىكرد ؟ اشك در چشمم حلقه زد و بى اختيار گريستم . امام فرمود : او را كشتند ؟ عرض كردم : آرى به خدا سوگند ، او را كشتند . فرمود : آيا پس از كشتن به دارش آويختند ؟ گفتم : آرى . قطرات اشك همچون دانه‌هاى مرواريد بر گونه‌هاى مباركش جارى شد . سپس فرمود : اى فضيل ! آيا تو هم در ركاب عمويم با شاميان جنگيدى ؟ گفتم : آرى . پرسيد : چند نفر از نيروهاى دشمن را كشتى ؟ گفتم : شش نفر را . فرمود : نكند در ريختن خون آنان ترديد دارى ؟ عرض كردم :\r\nاگر ترديد داشتم آنان را نمىكشتم . امام چنين دعا كرد :\r\n« اشْرَكَنِىَ اللَّهُ فِى تِلْكَ الدِّماءِ »\r\n\r\n","description":"","footnote":" ( 1 ) - بحار الانوار ، ج 46 ، ص 174 .  ( 2 ) - نام يكى از محله‌هاى كوفه ، متعلق به قبيله بنى اسد .  ( 3 ) - كامل ، ابن اثير ، ج 5 ، ص 243 . ","page_name":" 178 ","page_number":174},
  {"content":"\r\n\r\nخداوند مرا در ( پاداش ) ريختن اين خونها ( ى ناپاك ) شريك گرداند .\r\nسپس فرمود :\r\n« مَضى وَ اللَّهِ زَيْدٌ عَمّى وَ اصْحابُهُ شُهَداءَ مِثْلُ ما مَضى عَلَيْهِ عَلِىُّ بْنُ ابى طالِبٍ وَ اصْحابُهُ » « 1 » \r\nسوگند به خدا ، عمويم زيد و يارانش راه شهيدان حق را پيمودند آنسان كه على بن ابى طالب و يارانش رفتند !\r\n* عبدالرّحمان بن سيّابه مىگويد : امام صادق ( ع ) مقدارى پول به من داد و امر كرد تا در ميان خانواده‌هايى كه مردانشان در جريان قيام عمويش زيد به شهادت رسيده بودند تقسيم كنم . « 2 » \r\nبا تأمّل در اين روايات و دهها روايات ديگر كه در تجليل از مقام شامخ زيد و شخصيت والاى او ، و نيز قيام و نهضتش وارد شده است ، هيچ گونه جاى ترديدى باقى نمىماند كه قيام وى مورد رضايت و تأييد امامان از جمله امام صادق ( ع ) بوده است .\r\n3 - تصريح فقهاى شيعه : بسيارى از فقهاى بزرگ شيعه بر مأذون بودن زيد از امام صادق ( ع ) تصريح كرده‌اند كه در ذيل به نظريه بعضى از آنان اشاره مىكنيم .\r\nشهيد اول :\r\n« . . . اوْجازَ انْ يَكُونَ خُرُوجُهُمْ بِاذْنِ امامٍ واجِبِ الطَّاعَةِ كَخُرُوجِ زَيْدِ بْنِ عَلِىٍّ » « 3 » \r\nيا آنكه روا باشد كه قيام آنان به اجازه پيشواى واجب الطّاعة باشد مانند قيام زيد بن على ( كه چنين بود ) .\r\nعلّامه مامقانى :\r\n« انّى اعْتَبِرُ زَيْداً ثِقَةً وَ اخبارَهُ صِحاحاً اصْطِلاحاً بَعْدَ كَوْنِ خُرُوجِه بِاذْنِ الصَّادِقِ عَلَيْهِ السَّلامُ » « 4 » \r\n\r\n","description":"","footnote":" ( 1 ) - بحار الانوار ، ج 46 ، ص 171 .  ( 2 ) - بحار الانوار ، ج 46 ، ص 194 .  ( 3 ) - قواعد ، باب الامر بالمعروف و النهى عن المنكر ، ص 282 .  ( 4 ) - تنقيح المقال ، ج 1 ، ص 469 . ","page_name":" 179 ","page_number":175},
  {"content":"\r\n\r\nمن ، زيد را مورد وثوق و اخبارش را - در اصطلاح [ علماى حديث 
  ] - صحيح مىدانم ، پس از آنكه معلوم شد قيامش به اذن امام صادق ( ع ) بوده است .\r\n3 - آيةاللّه العظمى خويى : ايشان پس از نقل روايات ستايشگر زيد و نيز رواياتى كه مضمون آنها ناخشنودى امام صادق ( ع ) از قيام زيد است ، روايات بخش دوم را از نظر سند ردّ مىكند و نتيجه مىگيرد كه زيد در قيامش از سوى امام صادق ( ع ) مأذون بود ، ليكن به منظور دفع خطر از وجود امام صادق ( ع ) بر اين اذن تصريح نمىكرد . « 1 » \r\n\r\nعلّت شركت نكردن امام صادق ( ع ) در قيام زيد\r\nدر اينجا ممكن است اين پرسش مطرح شود كه اگر قيام زيد مورد تأييد امام صادق ( ع ) بود چرا آن حضرت در نهضت وى شركت مستقيم نداشت ؟\r\nدر پاسخ بايد بگوييم عدم شركت امام ( ع ) ممكن است به چند جهت باشد از جمله :\r\n1 - از آنجا كه رهبرى نهضت در دست زيد بن على بود ، مشاركت امام صادق ( ع ) در نهضت وى به معناى پيروى امام ( ع ) از زيد بود و اين غير ممكن بود ؛ زيرا تعيين تكليف براى پيشواى معصوم در خور شأن هيچ فرد غير معصومى نيست . اين امام است كه بايد براى ديگران خط مشى تعيين كند و آنان را به پيروى از خود فراخواند .\r\n2 - امام صادق ( ع ) در آن شرايط حساس سياسى - فرهنگى ، اهداف گسترده‌اى را دنبال مى كرد كه صرف اقدام نظامى نه تنها تأمين كنندهء آن اهداف نبود بلكه چه بسا موجب مىشد تلاشهاى امام سجاد و امام باقر عليهماالسلام نيز به ثمر نرسد . امام صادق ( ع ) در سخنى كه با زيد داشت - و پيش از اين بدان اشاره كرديم - به كنايه ، نافرجامى حركت نظامى وى را به او گوشزد كرد . خود زيد نيز شرايط موجود را براى قيام مسلحانه چندان مناسب نمىديد ؛ از اين رو تلاش گسترده‌اى را براى فراهم كردن زمينه‌ها و مقدمات آن آغاز كرده بود ؛ ليكن حوادثى پيش آمد كه زمان قيام را جلو انداخت . « 2 » \r\n\r\n","description":"","footnote":" ( 1 ) - ر . ك : معجم رجال الحديث ، ج 7 ، ص 345 - 355 .  ( 2 ) - براى آگاهى بيشتر به مقاتل الطالبيين ، ص 90 - 91 رجوع كنيد . ","page_name":" 180 ","page_number":176},
  {"content":"\r\n\r\n3 - اگر امام ( ع ) در قيام عمويش شركت مىكرد ، به گمان قوى سرنوشتى همچون سرنوشت زيد پيدا مىكرد ، بدون آنكه از شهادتش نتيجهء مطلوب گرفته شود ؛ بلكه اين زيان جبران ناپذير را نيز در پى داشت كه امت اسلامى براى هميشه از آنهمه علوم و معارفى كه از سرچشمهء زلال وجود مباركش جوشيد محروم مىگشت .\r\nخلاصه\r\nدر دوران امامت پيشواى ششم قيامهاى مختلفى صورت گرفت كه آن حضرت در هيچيك از آنها شركت نداشت ، ليكن نسبت به بعضى از آنها مثل قيام زيد موضع مثبت داشت و ضمن حمايتهاى مادى و معنوى از آن ، مردم را به حمايت و شركت در نهضت وى ترغيت مىكرد .\r\nبراى اثبات اين مطلب دلائل و شواهد زيادى مىتوان ذكر كرد از جمله :\r\n1 - شخصيت والاى زيد كه امام صادق را حجت خدا و واجب الطاعة مىدانست ، طبعاً بدون مشورت و اجازه او دست به چنين اقدامى نمىزد .\r\n2 - روايات زيادى كه از امام صادق ( ع ) و جز ايشان در عظمت شخصيت زيد و تجليل از قيام او رسيده است .\r\n3 - تصريح فقهاى بزرگ شيعه از قبيل شهيد اول ، علامّه مامقانى و آيةاللّه العظمى خوئى بر مأذون بودن وى از سوى امام صادق ( ع ) .\r\nعدم شركت امام صادق ( ع ) در قيام زيد ممكن است روى جهات ذيل باشد .\r\n1 - در صورت شركت ، امام نبود بلكه مأموم و پيرو بود و اين دور از شأن امامت است .\r\n2 - در آن شرايط ، حركت نظامى نمىتوانست تأمين كننده اهداف عالى امام صادق ( ع ) باشد .\r\n3 - امام ( ع ) در صورت شركت در قيام به شهادت مىرسيد ، بدون آنكه شهادتش اثر لازم و مطلوب را داشته باشد .\r\nپرسش\r\n1 - موضع امام صادق ( ع ) در قبال قيامهايى كه در دوران امامتش رخ داد چه بود ؟\r\n\r\n","description":"","footnote":"","page_name":" 181 ","page_number":177},
  {"content":"\r\n\r\n2 - چرا پيشواى ششم ( ع ) صلاح خود و شيعيان را در گرو قيامهاى علويان مىدانست ؟\r\n3 - آيا زيد بن على در ارتباط با قيامش با امام صادق ( ع ) مشورت كرد ؟ به چه دليل ؟\r\n4 - نظريه آيةاللّه العظمى خويى درباره قيام زيد چيست ؟\r\n5 - چرا پيشواى ششم مستقيماً در قيام زيد شركت نكرد ؟\r\n\r\n","description":"","footnote":"","page_name":" 182 ","page_number":178},
  {"content":"\r\n\r\n\r\nدرس هيجددهم : موضعگيريها و فعّاليتهاى امام صادق عليه السلام ( 6\r\n) \r\nد - تأسيس دانشگاه بزرگ جعفرى\r\nتأسيس دانشگاه بزرگ جعفرى و ايجاد و گسترش رشته‌هاى مختلف علوم اسلامى و طبيعى در آن از مهمترين و بنيادىترين فعّاليتهاى علمى و فرهنگى امام صادق ( ع ) بشمار مىرود . پيش از پرداختن به دستاوردهاى عظيم اين دانشگاه ممتاز اسلامى و بر شمردن بركات ارزشمند آن ، لازم است به چند مطلب اشاره كنيم .\r\n\r\n1 - عوامل زمينه ساز دانشگاه جعفرى\r\nعوامل گوناگونى در پيدايش و گسترش دانشگاه بزرگ جعفرى نقش داشتند كه در ذيل به مهمترين آنها مىپردازيم .\r\n\r\n* تلاشهاى امام سجّاد و امام باقر عليهماالسلام :\r\nتلاشهاى طاقت فرساى پيشواى چهارم و پنجم عليهماالسّلام ، در آن شرايط سخت ، زمينه را براى تشكيل حوزه علمى و تربيتى امام صادق ( ع ) فراهم كرد .\r\nامام سجّاد ( ع ) در دوران امامت خود با كوشش و تلاش مستمر ، در كنار فعّاليت ايدئولوژيك و مبارزه با تحريف و تغييرى كه به وسيلهء قدرتمندان مغرض اموى در\r\n\r\n","description":"","footnote":"","page_name":" 183 ","page_number":179},
  {"content":"\r\n\r\nخطوط اصلى ايدئولوژى اسلام پديد آمده بود ، كار پيگير و دراز مدت خود را براى ايجاد تحوّل فرهنگى و عينيّت بخشيدن به نظام اصيل اسلامى و احياى قرآن و سنّت پيامبر ( ص ) آغاز كرد . و موفّق شد بذر تحرك و سازندگى را در جامعهء ايستا و منحطى كه مردم آن ، ساليان درازى بر اثر محروم بودن از امامان و رهبران الهى در مرداب انديشه‌هاى خرافى و جاهلى و انگيزه‌هاى پست غرق شده و از حقيقت اسلام دور افتاده بودند ، بكارد و از آنان انسانهاى صالح بسازند ؛ انسانهايى كه بتوانند بار سنگين رستاخيز دوباره اسلام را بر دوش بگيرند و انقلابى همانند انقلابى كه پيامبر ( ص ) در متن جامعه جاهلى زمان خود پديد آورد ، پديد آورند .\r\nعناصر اصلى اين انقلاب فرهنگى پس از واقعهء عاشورا ، به دست امام سجاد ( ع ) پرورده شد . رمز عدم برخورد حادّ و تند پيشواى چهارم با خلفاى زمان خود همين است .\r\nبدون شك اگر آن برخوردهاى تند و سرشار از طعن و ادعاى استحقاق خلافت و حكومت كه نمونه‌هايى از آن را در زندگى موسى بن جعفر و برخى ديگر از ائمّه با خلفاى زمان خود مشاهده مىكنيم ، ميان امام سجاد و عبدالملك بن مروان ، مقتدرترين خليفهء اموى ، روى مىداد ، امام پيش از آنكه موفق به انجام رسالت زيربنايى خود شود به شهادت مىرسيد و انجام هر گونه كار فرهنگى از سوى امامان بعد نيز با مشكل اساسى مواجه مىگشت . « 1 » \r\nامام باقر ( ع ) برنامه‌هاى بنيادى و فعّاليتهاى فرهنگى پدر بزرگوارش را با گستردگى بيشتر ادامه داد . در نتيجه ، زمينه براى گرايش افراد بيشتر به دستگاه امامت فراهم شد ؛ چندانكه وقتى آن بزرگوار وارد مسجد پيامبر ( ص ) مىشد جمعيت انبوهى از شيعيان گرد او را گرفته از مسائل فقهى سؤال مىكردند .\r\nاين فعّاليتها چنان مؤثر و موفقيّت آميز بود كه شيعيان - كه تا آن روز مسائل مربوط به حلال و حرام خود را بناچار از فقهاى عامّه فرا مىگرفتند - خود حوزه درس تشكيل داده و مردم ، از جمله عامه را آموزش مىدادند .\r\n\r\n","description":"","footnote":" ( 1 ) - اقتباس از : پيشواى صادق ، ص 22 - 34 . ","page_name":" 184 ","page_number":180},
  {"content":"\r\n\r\nبدين ترتيب ، نهالى كه به دست امام سجاد ( ع ) كاشته شده بود در دوره نزديك به بيست سال امامت امام باقر ( ع ) به برگ و بار نشست ، هر چند هنوز عامّه مردم بر اثر تباهسازيها و ويرانگريهاى سردمداران اموى از خطّ امامت فاصله زيادى داشتند .\r\n\r\n* آزادى نشر انديشه‌هاى گوناگون :\r\nپيدايش و گسترش انديشه‌هاى مختلف فكرى بويژه تفكر مادى و شبه الحادى كه به طور دائم سعى در ايجاد شبهه و ابهام در معارف و عقايد اسلامى داشتند و تلاشهاى خود را در جهت متزلزل كردن عقايد مسلمانان و خدشه دار نمودن چهره اسلام متمركز ساخته بودند ، امام صادق ( ع ) را به جهادى فرهنگى وادار كرد .\r\nاز سوى ديگر ، دستگاه خلافت با به كار گرفتن و اجير كردن عالمان بى دين ، خود را متولى اسلام و احكام اسلامى دانسته اسلام را به اقتضاى سياستهاى ملكدارى خود به مردم عرضه مىكرد .\r\nهمهء اين عوامل ، زمينهء يك نهضت علمى و فرهنگى گسترده را از سوى امام صادق ( ع ) به منظور حفظ و حراست از مبانى عقيدتى اسلام و مبارزه با افكار و مكاتب انحرافى ، فراهم ساخت .\r\n\r\n* اختلافات و كشمكشهاى دولتمرادان بر سر قدرت :\r\nموج ناآرامى و قيامها و شورشهاى مردمى عليه سياستهاى دستگاه خلافت و منازعات و كشمكشهاى دولتمردان به منظور تصاحب قدرت از مسائلى بود كه آنان را به خود مشغول ساخته زمينه ساز جهاد علمى و فرهنگى پيشواى ششم گشت . « 1 » \r\n\r\n2 - شخصيّت علمى رئيس دانشگاه جعفرى\r\nبارزترين مشخصّه دانشگاه بزرگ جعفرى نسبت به ديگر دانشگاهها وجود مبارك پيشواى ششم و شخصيّت علمى بى نظير آن حضرت در سمت رئيس و استاد دانشگاه\r\n\r\n","description":"","footnote":" ( 1 ) - در ارتباط با دو عامل اخير ، پيش از اين - در بخش تجزيه و تحليل شرايط سياسى و فرهنگى دوران امامت امام صادق ( ع ) - با تفصيل بيشتر سخن گفتيم ؛ از اين رو در اينجا به اشاره‌اى كوتاه بسنده كرديم . ","page_name":" 185 ","page_number":181},
  {"content":"\r\n\r\nاست كه موافق و مخالف بر دانش فراوان و بى نهايت وى اتفاق نظر دارند .\r\nدر آن شرايط حساس فرهنگى كه هر يك از صاحبان مكاتب و نحله‌هاى فكرى سعى مىكردند با تشكيل جلسات بحث و مناظره و طرح اشكالات اساسى ، پايه‌هاى مكتب تشيّع را متزلزل كرده آن را از دور رقابت بين مكاتب و ايدئولوژيهاى موجود ، حذف كنند ، پيشواى ششم با گستردن سفره دانش الهى خود در مسجد رسول خدا به عنوان پرستشگاه و دانشگاه بزرگ اسلامى و نهادن انواع و اقسام دانشهاى طبيعى و ماوراى طبيعى مورد نياز جامعه اسلامى در آن ، نه تنها دوستان و پيروان خود را تغذيه و آنان را در برابر دشمنان فكرى شان ، مسلّح كرد ، بلكه ديگران را نيز در حد ظرفيت و لياقتشان بهره‌مند ساخت .\r\nامام صادق ( ع ) تمامى دانش رسول خدا ( ص ) و امامان پيش از خود را به ارث برده و از علم آنان برخوردار بود . روايات زيادى بيانگر اين مطلب است ، از جمله سخن خود آن حضرت كه مىفرمايد :\r\n« انَّ داوُدَ وَرِثَ عِلْمَ الْانْبِياءِ ، وَ انَّ سُلَيمانَ وَرِثَ داوُدَ وَ انَّ مُحَمَّداً صَلَّى اللَّهُ عَلَيْهِ وَ آلِه وَرِثَ سُلَيمانَ ، وَ انَّا وَرِثْنا مُحَمَّداً وَ انَّ عِنْدَنا صُحُفَ ابْراهيمَ وَ الْواحَ موُسى . . . » « 1 » \r\nحضرت داود دانش همهء پيامبران ( پيش از خود ) را به ارث برد . سليمان ، وارث ( دانش ) داوود بود و حضرت محمد ( ص ) وارث سليمان . و ما وارث رسول خدا ( ص ) هستيم . صحف حضرت ابراهيم و الواح حضرت موسى نزد ماست .\r\nپيشواى ششم ( ع ) در هيچ مدرسه‌اى و نزد هيچ كسى علم نياموخت ؛ از اين رو ، دانشش اكتسابى نبود ، بلكه لدنّى و اعطايى و الهامى از سوى خداوند بود ، آنسان كه دانش رسول خدا ( ص ) و ديگر پيشوايان معصوم چنين بود .\r\nخود آن حضرت در سخنانى با تعبيرهاى مختلف از دانش بىانتهاى خود پرده برداشته مىفرمايد :\r\n\r\n","description":"","footnote":" ( 1 ) - اصول كافى ، ج 1 ، ص 225 . ","page_name":" 186 ","page_number":182},
  {"content":"\r\n\r\n« 1 - وَاللَّهِ انى لَأَعْلَمُ ما فِى السَّماواتِ وَ ما فِى الْارْضِ ، وَ ما فِى الْجَنَّةِ وَ ما فِى النَّارِ ، وَ ما كانَ وَ ما يَكوُنُ الى انْ تَقوُمَ السَّاعَةُ . . . » « 1 » \r\nسوگند به خدا ؛ من همه آنچه در آسمانها و زمين و بهشت و دوزخ است و نيز آنچه بوده و واقع شده و آنچه در آينده رخ خواهد داد تا آنگاه كه قيامت برپا شود ، مىدانم !\r\n« 2 - سَلوُنى قَبْلَ انْ تَفْقِدوُنى فَانَّهُ لا يُحَدِّثُكُمْ احَدٌ بَعْدى بِمِثْلِ حَديثى » « 2 » \r\nپيش از آنكه مرا از دست دهيد ( آنچه مىخواهيد ) بپرسيد ؛ زيرا پس از من كسى با شما اين چنين سخن نخواهد گفت .\r\nچنين ادعاهايى از يك دانشمند عادى - هر چند هم نابغه باشد - امكان پذير نيست و در نهايت جز به شكست او و دروغ بودن ادعايش در صحنهء رويارويى با رقيب دانشمندتر ، نمىانجامد . تنها كسانى مىتوانند چنين ادعاهايى بكنند كه دانش آنان از دانش بى انتهاى الهى گرفته شده باشد و به تعبير خودشان « مَعْدِنُ الْعِلْمِ » « 3 »  يعنى سرچشمه و گنجينهء علم باشند .\r\nتاريخ نيز نشان داده است كه مردم همواره به دانش اهل بيت نيازمند بودند و هر گاه دربارهء موضوعى بدانان مراجعه مىكردند ، علم آن را نزد ايشان مىيافتند ؛ در حالى كه خود آنان هرگز به دانشهاى بشرى نيازمند نبودند و تاريخ نشان نداده است آنان درباره مسأله‌اى به كسى مراجعه كرده باشند . دوران 34 سالهء امامت امام صادق ( ع ) و دانشگاه بزرگ جعفرى گوياترين گواه اين ادعاست .\r\n\r\n3 - ماهيّت و گسترهء دانشگاه جعفرى\r\nمنظور ما از دانشگاه جعفرى ، تشكيلات منسجم آموزش عالى كه امروزه تحت عنوان دانشگاه مطرح است و از چند دانشكده در رشته‌هاى مختلف علمى تشكيل شده\r\n\r\n","description":"","footnote":" ( 1 ) - بحار الانوار ، ج 47 ، ص 35 .  ( 2 ) - كشف الغمه ، ج 2 ، ص 162 .  ( 3 ) - ر . ك : اصول كافى ، ج 1 ، ص 221 . ","page_name":" 187 ","page_number":183},
  {"content":"\r\n\r\nنيست ، دانشگاه جعفرى از نظر محتوايى تمامى ويژگيها و مزاياى دانشگاه متداول امروزى را داشت بدون آنكه سازمان و ارگانيزم آن را داشته باشد . گستردگى رشته‌هاى علمى ، تحقيق و پژوهش در بالاترين سطح علمى جامعه ، ابتكار ، خلاقيت و نوآورى ، فزونى تعداد دانشجويان و تربيت افراد متخصص و صاحبنظر در رشته‌هاى مورد نياز جامعه اسلامى و . . . كه از اركان و مقوّمات يك دانشگاه است در دانشگاه بزرگ جعفرى نيز در حدّ بسيار بالا و بى نظيرى وجود داشت . ديگر ويژگيهاى اين دانشگاه عبارت بود از :\r\nالف - مركزيت دانشگاه : پيشواى ششم ، مدينه ، « دارالهجره » و مركز حكومت اسلامى توسط رسول خدا ( ص ) را به عنوان مركز فعاليتهاى علمى و فرهنگى خود برگزيد و مسجد پيامبر ( ص ) و نيز « بيت امامت » به عنوان پايگاههاى اصلى تدريس و تعليم و تربيت اين دانشگاه بشمار مىرفتند .\r\nب - تعداد دانشجويان : مورخان و محدثان شيعه و سنّى تعداد راويان از امام صادق و دانشجويان دانشگاه جعفرى را بالغ بر چهار هزار نفر نوشته‌اند « 1 »  كه بسيارى از آنان از شخصيتهاى برجسته و فقها و رجال علمى زمان خود بودند و خود ، نحله و مذهب فقهى داشتند ، مانند برخى از رؤساى مذاهب اهل سنّت .\r\nج - بافت مليّتى دانشجويان : راويان و پرورش يافتگان مكتب جعفرى ، از يك شهر و يك قبيله و يك مليّت خاص نبودند ؛ بلكه از شهرهاى دور و نزديك و از ميان قبائل گوناگون و مليتهاى مختلف بودند . سيدالاهل ، نويسنده معاصر مصرى مىنويسد ؛\r\nكوفه ، بصره ، واسط و حجاز از هر قبيله‌اى از قبايل : بنى اسد ، غنّى ، مخارق ، طىّ ، سليم ، غطفان ، غفّار ، ازد ، بنى ضبّه ، قريش ، بويژه بنى حارث بن عبدالمطلب و بنى حسن بن على ، جگرپاره‌هاى خود را به سوى جعفر بن محمّد فرستادند . « 2 » \r\nد - گستره آن : گستره دانشگاه جعفرى از دو بعد درخور تأمل و بررسى است .\r\n\r\n","description":"","footnote":" ( 1 ) - ر . ك : الامام الصادق و المذاهب الاربعه ، ج 1 ، ص 67 .  ( 2 ) - المجالس السنيّه ، ج 2 ، ص 347 . ","page_name":" 188 ","page_number":184},
  {"content":"\r\n\r\nنخست از بعد فراگيرى آن نسبت به جميع رشته‌هاى علمى و فنّى كه در تمدن اسلامى و زندگى دنيايى و آخرتى مردم مسلمان نقش داشت . و دوّم از بعد شاخه‌ها و دانشكده‌هاى وابسته كه در بعضى از شهرهاى ديگر مثل كوفه به فعّاليت مشغول بود . مسجد جامع كوفه در آن روز حكم دانشكده‌اى را داشت كه به دانشگاه مدينه وابسته بود و پرورش يافتگان مكتب امام صادق ( ع ) در آنجا گرد مىآمدند و علوم و معارف فرا گرفته شده از آن حضرت را براى مردم بازگو مىكردند . پيش از اين به سخن حسن بن على بن وشاء اشاره كرديم كه گفت :\r\nمن در مسجد كوفه نهصد نفر بزرگمرد را درك كردم كه همهء آنان از جعفر بن محمد حديث نقل مىكردند .\r\nه - استقلال آن : هويت مستقل دانشگاه جعفرى و عدم وابستگى آن به دستگاه خلافت ، از مهمترين ويژگيهاى آن بشمار مىرود و اين در حالى بود كه ساير مدارس و حوزه‌هاى علمى و مؤسسات آموزشى موجود در آن زمان ، هر يك به نحوى زير نظر دولت بودند و از سوى آن ارتزاق كرده مورد حمايت قرار مىگرفتند ؛ در نتيجه ناچار بودند خط مشى علمى و فرهنگى خود را در چارچوب مصالح حكومتى ترسيم كنند .\r\nاين دو خط مشى « مستقل » و « وابسته » نسبت به حوزه‌هاى علميّهء شيعى و اهل سنت از همان زمان صدر اسلام آغاز گشته و تاكنون ادامه دارد . هم اكنون نيز برغم آنكه نظام حق و عدالت جمهورى اسلامى بر ايران حكومت مىكند ، ليكن حوزه‌هاى علميهء تشيّع همچنان مستقل از حكومت و زير نظر مستقيم مراجع بزرگ تقليد اداره مىشوند ، و اين از مهمترين ويژگيها و امتيازهاى حوزه‌هاى علميّه شيعى است كه از حوزه علميّه بزرگ مؤسس فقه جعفرى سرچشمه مىگيرد . « 1 » \r\n\r\n","description":"","footnote":" ( 1 ) - اصل ويژگيهاى پنجگانه از المجالس السنيّة ، ج 2 ، ص 347 - 348 ، گرفته شده است . ","page_name":" 189 ","page_number":185},
  {"content":"\r\n\r\nخلاصه\r\nاز جمله فعّاليتهاى مهمّ علمى - فرهنگى امام صادق ( ع ) تأسيس دانشگاه بزرگ جعفرى است .\r\nعوامل گوناگونى در پيدايش و گسترش اين دانشگاه نقش داشتند كه مهمترين آنها عبارت بود از :\r\n1 - تلاشهاى دو امام پيش از آن حضرت ؛ امام سجاد و امام باقر عليهماالسّلام .\r\n2 - آزادى نشر انديشه‌هاى گوناگون در دوران امامت آن حضرت .\r\n3 - اختلافات و كشمشكهاى دولتمردان بر سر قدرت .\r\nاز مشخصه‌ها و امتيازات اساسى دانشگاه جعفرى ، شخصيت ممتاز پيشواى ششم ( ع ) در سمت رياست و استادى آن است . وى از جهت علمى به پايه‌اى از كمال بود كه همگان دست نياز به سوى او دراز مىكردند ، بدون آنكه وى در مدرسه‌اى درس خوانده باشد . علم حضرت صادق ( ع ) لدنّى و خدادادى بود و وجودش بهره‌مند از دانشهاى مقام رسالت ، حضرت ختمى مرتبت ( ص ) ، چرا كه به فرموده خود او ، وى وارث علوم پيامبر ( ص ) بود .\r\nبجز شخصيت بى مانند امام صادق ( ع ) در سمت رياست دانشگاه ، دانشگاه جعفرى ويژگيهاى ديگرى نيز دارد كه برخى از آنها عبارت است از :\r\n1 - مركز آن در مدينه « دار الهجره مسلمانان » و سرزمين نزول جبرئيل امين و قرآن مجيد و پايگاه اصلى آن مسجد رسول خدا و بيت امامت بود .\r\n2 - تعداد دانشجويان آن بالغ بر چهارهزار نفر مىشد كه از شهرهاى دور و نزديك و با مليتهاى مختلف ، از عرب و غير عرب و از قبايل گوناگون ، در مدينه گرد آمده بودند .\r\n3 - دانشگاه جعفرى دربرگيرنده همه رشته‌ها و فنون علمى بود كه در زندگى مادى و معنوى مسلمانان نقش داشت ، علاوه بر آنكه در برخى از شهرها مثل كوفه نيز شاخه‌هايى داشت .\r\n4 - از ديگر امتيازات مهم دانشگاه‌جعفرى هويت مستقل و عدم وابستگى آن به حكومت وقت بود .\r\n\r\n","description":"","footnote":"","page_name":" 190 ","page_number":186},
  {"content":"\r\n\r\nپرسش\r\n1 - عوامل زمينه‌ساز دانشگاه جعفرى را به اختصار برشماريد .\r\n2 - تلاشهاى امام سجاد و امام باقر عليهماالسلام چه نقشى در ايجاد دانشگاه جعفرى داشت ؟\r\n3 - دانش امام صادق ( ع ) چگونه بود ، اكتسابى يا خدادادى ؟ به چه دليل ؟\r\n4 - آيا دانشگاه جعفرى بجز مدينه در نقاط ديگرى نيز فعّاليت داشت ؟\r\n5 - حوزه علمى امام صادق ( ع ) به كدام تشكيلات سياسى و حكومتى آن روز وابسته بود ؟\r\n\r\n","description":"","footnote":"","page_name":" 191 ","page_number":187},
  {"content":"\r\n . \r\n","description":"","footnote":"","page_name":" 192 ","page_number":188},
  {"content":"\r\n\r\n\r\nدرس نوزدهم : بركات و دستاوردهاى دانشگاه جعفرى ( 1\r\n) \r\nالف - گسترش علوم و معارف اسلامى\r\nاز جمله بركات و دستاوردهاى ارزشمند دانشگاه جعفرى ، گسترش علوم و معارف اسلامى است . ارج نهادن به دانش و تلاش براى زدودن زنگارهاى نادانى از چهره جان امّت اسلامى و بلكه بشريّت ، در سرلوحهء برنامهء اصلاحى پيامبر گرامى اسلام و جانشينان بحقّ آن حضرت قرار داشت . در تعاليم آسمانى آن بزرگواران كمتر فضيلتى به پايهء علم و دانش اندوزى مىرسد . زيرا از نظر ايشان ، حيات ملتها ، سعادت و خوشبختى آنان ، ترقى و تمدن ايشان ، تنها در پرتو علم و ايمان به خدا ميسّر است . ايمان و اعتقاد به خدا نيز وقتى سازنده و نجات بخش است كه از روى دانش و آگاهى باشد . از اين رو ، قرآن در مقام بيان رسالتهاى پيامبر ( ص ) نخستين رسالت آن حضرت را « تلاوت آيات الهى بر مردم » بيان مىكند . « 1 » \r\nمتأسفانه جهالتهاى امت و دشمنيها و كينه توزيهاى سردمداران شرك و نفاق در هر زمان ، چنان شرايطى براى آنان فراهم آورد كه موفق نشدند در حد دلخواه خود به نشر\r\n\r\n","description":"","footnote":" ( 1 ) - ر . ك : سوره جمعه ، آيه 2 . ","page_name":" 193 ","page_number":189},
  {"content":"\r\n\r\nعلوم بپردازند .\r\nاز ميان امامان عليهم السّلام ، شرايط به نسبت مناسبترى در اختيار امام صادق ( ع ) قرار گرفت و آن حضرت موفق شد با استفاده از اين فرصت ، به گسترش علوم و معارف انسان ساز اسلام همت گمارد ؛ هر چند آنچه از آن گرامى از علوم مختلف ظاهر شده قطراتى از درياى ژرف و بيكران علومى است كه خداوند به وى عطا كرده است . اينك در حد گنجايش اين درس به برخى از ابعاد و رشته‌هاى علوم دانشگاه جعفرى اشاره مىكنيم .\r\n\r\nحديث\r\n« حديث » به عنوان گفتار معصوم ، در فرهنگ اسلام از جايگاه بسيار والايى برخوردار است و يكى از منابع مهّم و اساسى فرهنگ و معارف اسلامى در اصول ، فروع و اخلاقيات بشمار مىرود . متأسفانه اين منبع سرشار اسلامى پس از رحلت پيامبر ( ص ) از سوى دستگاه خلافت ، روى انگيزه ها واغراض سياسى مورد بىمهرى قرار گرفت و حتّى سوزانده شد .\r\nابوبكر ، حدود پانصد حديث از رسول خدا را جمع آورى كرد ، سپس تمامى آنها را آتش زد . « 1 » \r\nعمر ، در دوران خلافتش از نقل احاديث پيامبر ( ص ) و نوشتن آن جلوگيرى كرد و اگر به حديثى دست مىيافت آن را مىسوزانيد . وى حتى به كارگزارانش بخشنامه كرد كه چنانچه حديثى نزد آنان است ، آن را بسوزانند . « 2 » \r\nقاسم بن محمد بن ابى بكر مىگويد : در زمان عمر احاديث زياد شد . وقتى آنها را به نزد وى آوردند دستور داد همه را بسوزانند . « 3 » \r\nاين سياست تا زمان عمر بن عبدالعزيز يعنى اواخر قرن نخست هجرى دنبال شد و از اين ناحيه زيان جبران ناپذيرى بر فرهنگ اسلامى وارد آمد .\r\n\r\n","description":"","footnote":" ( 1 ) - ر . ك : الامام جعفر الصادق ، عبدالحليم جندى ، ص 185 و كنز العمّال ، ج 10 ، ص 285 .  ( 2 ) - ر . ك : كنز العمال ، ج 10 ، ص 291 - 292 و شيعه در اسلام ، ص 11 .  ( 3 ) - مقدمه مرآة العقول ، ج 1 ، ص 29 . ","page_name":" 194 ","page_number":190},
  {"content":"\r\n\r\nامام باقر ( ع ) در مقطعى از دوران امامت خود فرصت يافت به نشر احاديث پيامبر ( ص ) بپردازد ؛ ولى بسيارى از احاديث آن حضرت به خاطر حاكميت جوّ اختناق در سينهء خواص ماند . امام صادق ( ع ) تلاشهاى پدر بزرگوارش را در اين زمينه تكميل كرد و بخش مهّمى از فعّاليتهاى خود را به احياى حديث اختصاص داد ، و بدين ترتيب ميراث ارزشمندى از خود بر جاى گذاشت و فرهنگ غنى اسلام را با احاديث خود غناى بيشترى بخشيد و هم اكنون به كمتر مسألهء اعتقادى ، فقهى و اخلاقى بر مىخوريم كه حديثى از امام صادق ( ع ) درباره آن نرسيده باشد . برخى از بزرگان فرموده‌اند : احاديثى كه از امام باقر و امام صادق ( ع ) نقل شده ، از مجموع احاديثى كه از پيامبر اكرم ( ص ) و ده امام ديگر ضبط شده بيشتر است . « 1 » \r\nبراى تأييد اين مطلب كافى است بدانيم كه تنها يكى از ياران آن حضرت به نام « ابان بن تغلب » بالغ بر سى هزار حديث از پيشواى ششم نقل كرده است « 2 »  و « محمد بن مسلم » شاگرد ديگر آن حضرت شانزده هزار حديث از او نقل كرده است . « 3 »  حال اگر اين معنى را در نظر بگيريم كه شمار شاگردان و راويان آن حضرت بيش از چهار هزار نفر است ، مىتوانيم چنين نتيجه بگيريم كه شمار احاديث منقول از امام صادق ( ع ) تا چه حد زياد است .\r\nالبته بسيارى از احاديث پيشواى ششم ( ع ) يا در سينه‌هاى خواص ماند و يا در طى قرون از بين رفت ، با اين حال آنچه به دست ما رسيده حجم بسيارى از كتابهاى معروف حديث ، مثل كافى ( اصول و فروع ) ، من لا يحضره الفقيه ، تهذيب و استبصار را به خود اختصاص داده است .\r\nاحاديث امام صادق ( ع ) از نظر سلسله سند متفاوت است . بسيارى از آنها به خود آن حضرت منتهى مىشود . بخشى ديگر از پدرش امام باقر ( ع ) و يا اجداد بزرگوارش نقل شده است . بخش سوم احاديثى است كه آن حضرت به صورت سلسله وار به رسول\r\n\r\n","description":"","footnote":" ( 1 ) - ر . ك : شيعه در اسلام ، علامه طباطبايى ، ص 140 .  ( 2 ) - معجم رجال الحديث ، ج 1 ، ص 146 .  ( 3 ) - همان مدرك ، ج 17 ، ص 249 . ","page_name":" 195 ","page_number":191},
  {"content":"\r\n\r\nخدا ( ص ) منتهى مىكند و يا بدون واسطه از آن حضرت نقل مىفرمايد . در برخى موارد نيز به طور مستقيم از خداوند نقل مىنمايد . « 1 » \r\n\r\nتفسير قرآن به روال اهل بيت\r\nقرآن ، اصيل ترين و ارزشمندترين منبعى است كه همهء مسلمانان به ريسمان استوار آن چنگ مىزنند و حتّى مخالفان اهل بيت براى منزوى كردن آنان ، پس از رحلت پيامبر ( ص ) شعار « حَسْبُنا كِتابُ اللَّه » سر دادند و به بهانه مانع شدن احاديث رسول خدا ( ص ) از توجه مسلمانان به قرآن ، مردم را از ضبط و تدوين حديث باز داشتند ، « 2 »  غافل از آنكه با اتّخاذ اين سياست بزرگترين ضربه را به قرآن خواهند زد . زيرا قرآن بدون اهل بيت و آيات بدون احاديث نمىتواند هدايتگر ، سازنده و راهگشا باشد . بر اين اساس است كه رسول خدا ( ص ) در سفارش ارزشمند خود به امّت اسلامى فرمود :\r\n« انّى تارِكٌ فيكُمُ الثِقْلَيْنِ كِتابَ اللَّهِ عَزَّ وَ جَلَّ وَ عِتْرَتى اهْلَ بَيْتى . . . » « 3 » \r\nمن دو چيز گرانقدر در ميان شما بر جاى مىگذارم : قرآن و خاندانم .\r\nاين سخن نورانى پيامبر ( ص ) بيانگر اين است كه دانش قرآن نزد « عترت پيامبر » است و بدون « عترت » نمىتوان به حقيقت و ژرفاى قرآن دست يافت .\r\nانگيزه اصلى حكومتمداران غاصب پس از رحلت رسول خدا ( ص ) از جدايى ميان قرآن و عترت ، خدمت به كتاب آسمانى نبود ، بلكه اين بود كه قرآن را از اهلش و مفسران اصلىاش جدا كنند تا به راحتى بتوانند احكام و دستورهاى آن را با تكيه بر تفسير به رأى مثل قياس ، استحسان و . . . بر طبق مصالح و منافع حكومتى و اعتقادى خود تفسير كنند .\r\nبنيانگذار جمهورى اسلامى ايران ، حضرت امام خمينى ( قدس سرّه ) ، در مقدمهء وصيت نامهء سياسى - الهى خود در توضيح حديث شريف ياد شده مىفرمايد .\r\nمسائل اسف انگيزى كه بايد براى آن خون گريه كرد ، پس از شهادت حضرت\r\n\r\n","description":"","footnote":" ( 1 ) - ر . ك : بحار الانوار ، ج 47 ، ص 337 .  ( 2 ) - ر . ك : تدوين السنّة الشريفه ، ص 316 و 333 .  ( 3 ) - فرائد السمطين ، ج 2 ، ص 144 . ","page_name":" 196 ","page_number":192},
  {"content":"\r\n\r\nعلى ( ع ) شروع شد . خود خواهان و طاغوتيان ، قرآن كريم را وسيله‌اى كردند براى حكومتهاى ضدّ قرآنى و مفسران حقيقى قرآن و آشنايان به حقايق را كه سراسر قرآن را از پيامبر صلى اللَّه عليه و آله و سلّم دريافت كرده بودند و نداى : « انّى تارك فيكم الثقلين » در گوششان بود ، با بهانه‌هاى مختلف و توطئه‌هاى از پيش تهيّه شده آنان را عقب زده و با قرآن در حقيقت ، قرآن را كه براى بشريت تا ورود به حوض ، بزرگترين دستور زندگانى مادّى و معنوى بود ، و هست ، از صحنه خارج كردند . . . .\r\nامام صادق ( ع ) در مبارزه با چنين توطئه خطرناكى و قرار دادن قرآن در كنار عترت ، به تفسير قرآن به روش اهل بيت ( ع ) همت گمارد ، بگونه‌اى كه بخش اعظمى از روايات آن حضرت به تفسير قرآن اختصاص دارد . روايات رسيده از امامان ( ع ) بويژه از امام باقر و امام صادق ( ع ) در زمينه تفسير قرآن به قدرى زياد است كه بعضى از مفسران ، اساس كارشان را بر احاديث قرار داده‌اند . « 1 » \r\nاگر كسى بخواهد بداند پيشواى ششم ( ع ) - در مقابل آراء و نظرات مخالفان خاندان پيامبر ( ص ) - چه نقش ارزنده‌اى در تفسير قرآن به روال مذهب اهل بيت ( ع ) داشته ، لازم است مرورى به تفسير شريف « مجمع البيان » بكند و نقطه نظرات آن حضرت را با آنچه كه محدثان و مفسران عامّه درباره آيه گفته‌اند مقايسه نمايد .\r\nاز ميان پرورش يافتگان مكتب جعفرى برخى از آنان همچون : حمران بن اعين و ابان بن تغلب در زمينه تفسير و علوم قرآنى مهارت خاصّى داشته و در اين‌باره داراى تأليفاتى بودند .\r\nدر پايان اين بحث ، به دو سخن پيشواى ششم ( ع ) در زمينهء آگاهيهاى آن حضرت از علوم قرآنى تبرك مىجوييم .\r\n« 1 - وَ اللَّهِ انّى لَاعْلَمُ كِتابَ اللَّهِ مِنْ اوَّلِه الى آخِرِه كَانَّهُ فى كَفى فيهِ خَبَرُ السَّماءِ وَ خَبَرُ الْارْضِ وَ خَبَرُ ما كانَ وَ خَبَرُ ما هُوَ كائِنٌ ، قالَ اللَّهُ عَزَّ وَ جَلَّ : فيهِ تِبْيانُ كُلِّ شَيْىءٍ » « 2 » \r\n\r\n","description":"","footnote":" ( 1 ) - براى نمونه مىتوان از تفسيرهاى : برهان ، نورالثقلين و مجمع البيان نام برد .  ( 2 ) - اصول كافى ، ج 1 ، ص 229 . ذيل سخن امام ( ع ) اشاره به آيه 91 از سوره نحل است كه مىفرمايد : « وَ نَزَّلْنا عَلَيْكَ الْكِتابَ تِبْياناً لِكُلِّ شَيْىءٍ » ","page_name":" 197 ","page_number":193},
  {"content":"\r\n\r\nسوگند به خدا ! من دانش قرآن را از آغاز تا انجامش مىدانم . گويى تمام مطالب و علوم آن در مشت من است . در قرآن خبر آسمان ، خبر زمين ، خبر گذشته و خبر آينده وجود دارد . خداى عز و جل مىفرمايد : در آن بيان هر چيزى هست .\r\n2 - امام ( ع ) پس تلاوت آيهء 40 از سوره نحل مربوط به آصف بن برخيا كه عالم به بخشى از كتاب بود و به حضرت سليمان گفت : پيش از آنكه چشم بر هم زنى آن ( تخت بلقيس ) را نزد تو خواهم آورد ، انگشتان دستش را گشود و بر سينه‌اش نهاد و فرمود : به خدا سوگند ، تمامى دانشهاى قرآن نزد ماست . « 1 » \r\n\r\nعلم كلام\r\nعلم كلام ، علمى است كه از هستى ، يكتايى خدا ، صفات او ، نبوت ، امامت ، معاد ، عدل و ديگر موضوعات اعتقادى بر مبناى عقل و استدلال بحث مىكند .\r\nبحث و بررسى عقلى و كلامى درباره مسائل و موضوعات اعتقادى پس از رحلت رسول خدا ( ص ) با اختلاف مسلمانان بر سر مسأله امامت در جامعهء اسلامى پديد آمد .\r\nامير مؤمنان ( ع ) نخستين كسى است كه در موضوع هستى و لوازم آن ، وجود صانع و يكتايى او و نيز صفات خداوند و ديگر موضوعات اعتقادى به برهان عقلى و استدلال و منطق تمسك جسته است . خطبه‌هاى نهج البلاغه در بر دارنده استوارترين و جامع ترين برهانها و استدلالهاى عقلى و منطقى در زمينهء مسائل اعتقادى است .\r\nبا پيدايش و گسترش مذاهب و فرقه‌هاى گوناگون در مسائل اعتقادى مثل : معتزله ، اشاعره ، مرجئه و . . . در دوران امامت امام باقر و امام صادق ( ع ) ، مسائل كلامى جايگاه ويژه‌اى پيدا كرد ، و علم كلام در ميان ديگر علوم مورد توجه خاص پيشواى ششم ( ع ) قرار گرفت .\r\nدر ميان دانشجويان دانشگاه جعفرى افراد زبده‌اى بودند كه رشتهء تخصصى آنان مسائل كلامى بود ، مثل : هشام بن حكم ، هشام بن سالم ، حُمْران بن اعْيَن ، مؤمن طاق و\r\n\r\n","description":"","footnote":" ( 1 ) - اصول كافى ، ج 1 ، ص 229 . ","page_name":" 198 ","page_number":194},
  {"content":"\r\n\r\nقيس بن ماصِر . « 1 »  اين افراد به قدرى در اين رشته تخصص داشتند كه حتّى خود امام صادق ( ع ) از آنان به عنوان « متكلم » ياد مىكرد ، و اين مسأله بيانگر اين است كه پيشواى ششم ( ع ) نه تنها خود به بحث و تجزيه و تحليل مسائل كلامى مىپرداخت ، بلكه گروهى را نيز در مكتب تربيتى خود براى اين منظور تربيت مىكرد .\r\nهشام بن حكم همهء برجستگىاش در علم كلام بود ، نه در فقه يا حديث يا تفسير .\r\nامام صادق ( ع ) او را كه در آن وقت جوانى نو خط بود ، از ساير اصحابش بيشتر گرامى مىداشت و او را بالا دست ديگران مىنشاند . همگان در تفسير اين عمل امام ( ع ) اتفاق نظر دارند كه اين تجليلها فقط به علّت متكلم بودن هشام بوده است .\r\nامام صادق ( ع ) با مقدم داشتن هشام متكلّم بر ارباب فقه و حديث ، در حقيقت مىخواسته است ارزش بحثهاى اعتقادى را بالا ببرد و كلام را بالا دست فقه و حديث بنشاند .\r\nبديهى است كه اين گونه رفتارهاى ائمّه اطهار تأثير بسزايى داشته در ترويج علم كلام و در اينكه عقل شيعى از ابتدا عقل كلامى و فلسفى گردد . « 2 » \r\nسخنان ارزشمند ، مباحثات و مناظرات امام صادق ( ع ) و ياران دانشمند و متكلم آن حضرت با سران گروههاى مختلف فكرى و اعتقادى كه در كتابهاى بزرگان شيعه مثل :\r\nاصول كافى ، توحيد صدوق ، بحارالانوار ، احتجاج طبرسى و . . . ثبت شده بيانگر اهميت و جايگاه ويژه اين بعد از فعّاليتهاى فرهنگى امام صادق ( ع ) و نقش ارزشمند آن در پاسدارى از اصول و مبانى اعتقادى تشيّع است .\r\nدر اين ميان ، رسالهء توحيد مفضّل ، حاوى مطالب سودمندى پيرامون هستى شناسى ، وحدانيّت خداى متعال ، علم ، قدرت و حكمت او و نيز شگفتيهاى آفرينش انسان ، حيوانات ، طبيعت و . . . است كه امام صادق ( ع ) ضمن چهار جلسه براى مفضّل بن عمر\r\n\r\n","description":"","footnote":" ( 1 ) - در كتاب كافى ، ج 1 ، ص 171 . مناظره مفصلّى ميان اين عده از متكلمان اسلامى با يكى از مخالفان در حضور امام صادق ( ع ) كه موجب خوشحالى و نشاط آن حضرت شده بود ، نقل شده است .  ( 2 ) - آشنايى با علوم اسلامى ( كلام - عرفان و حكمت عملى ) شهيد مطهرى ، ص 66 - 67 . ","page_name":" 199 ","page_number":195},
  {"content":"\r\n\r\nبيان كرده ومطالعهء آن براى همه علاقه‌مندان به مسائل اعتقادى و انديشمندان در عظمت آيات الهى لازم است . « 1 » \r\nخلاصه\r\nيكى از دستاوردهاى مهّم دانشگاه جعفرى گسترش علوم و معارف اسلامى است . امامان پيش از امام صادق ( ع ) بويژه امام باقر ( ع ) هر چند گامهاى نخستين اين جهاد علمى را برداشتند ولى امام صادق ( ع ) در ابعاد بيشترى آن را دنبال كرد . در ذيل به پاره‌اى از رشته‌هاى علوم دانشگاه جعفرى اشاره مىكنيم .\r\nحديث : حديث با آنكه يكى از منابع مهم معارف اسلامى است ، متأسفانه پس از رحلت رسول خدا ( ص ) سرگذشت ناخوشايندى پيدا كرد . دستگاه خلافت از ضبط و تدوين آن جلوگيرى كرد و اين سياست تا اواخر قرن نخست هجرى ادامه داشت . بخش مهمى از فعاليتهاى امام صادق ( ع ) به احياى حديث و نشر آن در ميان مردم اختصاص يافت و هم اكنون به كمتر موضوع اعتقادى ، فقهى و اخلاقى بر مىخوريم كه از امام صادق ( ع ) حديثى درباره آن نرسيده باشد .\r\nتفسير : امام صادق ( ع ) براى مبارزه با تز خائنانهء « جدايى قرآن از عترت پيامبر » و جلوگيرى از تفسير به رأى آيات الهى ، به تفسير قرآن به روش اهل بيت همت گمارد و رشتهء تفسير را با نظرات بيت رسالت و امامت غنى ساخت و در اين رشته از دانش قرآن افراد زبده‌اى را تربيت كرد .\r\nكلام : پيشواى ششم ( ع ) در كنار عقايد گوناگونى كه در جامعهء اسلامى رو به گسترش بود ، رشتهء كلام شيعى را با بيان ادله و براهين عقلى استوار در زمينه اصول اعتقادات رونقى خاص بخشيد و در اين رشته از علم شاگردان زبده و متكلمان چيره دستى تربيت كرد .\r\nپرسش\r\n1 - حديث پس از رحلت پيامبر ( ص ) دچار چه سرنوشتى شد ؟\r\n\r\n","description":"","footnote":" ( 1 ) - اين رساله ارزشمند توسط علامه مجلسى و برخى ديگر ترجمه و به صورت كتابى مستقل تحت عنوان « توحيد مفضل » چاپ شده است . ","page_name":" 200 ","page_number":196},
  {"content":"\r\n\r\n2 - نقش امام صادق ( ع ) در احياء و گسترش حديث چه بود ؟\r\n3 - دستگاه خلافت پس از رحلت رسول خدا ( ص ) ، براى جدايى قرآن از عترت چه توطئه‌اى تدارك ديد ؟\r\n4 - نقش پيشواى ششم در زمينه تفسير به روال اهل بيت را به اختصار بيان كنيد .\r\n5 - شاگردان پيشواى ششم در رشته كلام را نام ببريد .\r\n\r\n","description":"","footnote":"","page_name":" 201 ","page_number":197},
  {"content":"\r\n\r\nفقهاى مزدور به دستگاه حكومت خويش ، اين دستگاه را باز هم تركيبى از دين و سياست سازند .\r\nفايده مهّم ديگرى كه وجود عناصر شريعت مآب در دستگاه حكومت داشت ، آن بود كه اينان طبق ميل و فرمان زمامدار ستم پيشه و مستبد ، به آسانى مىتوانستند احكام دين را به اقتضاى مصالح حكومتى تغيير دهند و در پوششى از استنباط و اجتهاد كه براى مردم عادى قابل تشخيص نبود ، حكم خداى را به خاطر خدا يگان دگرگون سازند .\r\nتغيير احكام الهى به نفع مصالح حكومتى و با تكيه بر رأى و اجتهاد ، باب خطرناكى بود كه پس از رحلت رسول خدا توسط خلفاى بنا حق بر روى فقه اسلامى گشوده شد و از مسير آن ، بسيارى از نظرات و فتاواى حكومتى تحت عنوان احكام الهى عبور كرد .\r\nتفاوتى كه بين خلفاى نخستين و بعديها وجود دارد اين است كه پيشينيان ، خود اين كار را مىكردند ولى خلفاى بعدى توسط عالمان و فقيهان مزدور و وابستهء به حكومت .\r\nمحدثان و مورخان اسلامى نمونه‌هاى زيادى از جعل حديث را كه غالباً دست قدرتهاى سياسى درآن نمايان است ، ذكر كرده‌اند . « 1 » \r\nاين كار كه تا اواخر قرن اول هجرى بيشتر شكل روايت و حديث داشت ، كم كم شكل فتوا نيز يافت و در اواخر دوران بنى اميّه و اوائل حكومت بنى عباس فقهاى بسيارى پديد آمدند كه با استفاده از شيوه‌هاى بدعت آميز همچون قياس « 2 »  و استحسان ، « 3 »  احكام اسلامى را طبق نظر خود كه همان نظر قدرتمندان حاكم بود صادر مىكردند . « 4 » \r\n\r\nمدينه و كوفه دو پايگاه فقاهت\r\n\r\n","description":"","footnote":" ( 1 ) - براى آشنايى با نمونه‌هاى اين احاديث و نيز وضع كنندگان آنها به « الامام الصادق و المذاهب الاربعه » ، ج 1 ، ص 251 - 267 رجوع كنيد .  ( 2 ) - قياس در اصطلاح فقهى عبارت است از سرايت دادن حكمى از يك موضوع به موضوع ديگر به استناد جامعى كه بين آن دووجود دارد . موضوع نخستين را اصل و موضوع دومين را فرع گويند ( ر . ك : درآمدى بر حقوق اسلامى ، ج 1 ، ص 342 ) .  ( 3 ) - استحسان عبارت است از : ترجيح يكى از دو قياس يا صرف نظر كردن از عموم يك قياس به واسطه قياس ديگر . ( ر . ك : همان مدرك ، ص 350 ) .  ( 4 ) - برگرفته شده از پيشواى صادق ، ص 86 - 88 . ","page_name":" 202 ألف ","page_number":198},
  {"content":"\r\n\r\n\r\nدرس بيستم : بركات و دستاوردهاى دانشگاه جعفرى ( 2\r\n) \r\nتبيين فقه به روش ناب محمّدى\r\nاز جمله بركات ارزشمند و دستاوردهاى مهّم دانشگاه بزرگ جعفرى تبيين فقه اسلامى به روش ناب محمّدى است . براى آنكه نقش امام صادق ( ع ) در ايفاى اين رسالت بزرگ و بنيادين بهتر روشن شود لازم است مقدّمه‌اى را يادآور شويم و آن اينكه :\r\nاساسىترين تفاوت ميان دستگاه خلافت اسلامى با ديگر تشكيلات حكومتى اين است كه دستگاه خلافت در اسلام ، يك تشكيلات سياسى صرف نيست ، بلكه يك تشكيلات سياسى - مذهبى است . نام و لقب « خليفه » براى حاكم اسلامى نشان دهنده اين حقيقت است كه وى بيش از آنكه يك رهبر سياسى باشد جانشين پيامبر است ، و پيامبر ( ص ) هم پيشواى مذهبى و آورنده دين و آموزنده اخلاق است و هم حاكم و رهبر سياسى . بنابراين خليفه در اسلام ، بجز سياست ، متكفل امور دينى مردم و پيشواى مذهبى آنان نيز هست .\r\nاين حقيقت مسلم ، موجب آن شد كه پس از نخستين سلسلهء خلفاى اسلامى ، زمامداران بعدى كه از آگاهيهاى دينى ، بسيار كم نصيب و گاه بكلّى بى بهره بودند ، در صدد برآيند كه اين كمبود را به وسيلهء رجال دينى وابسته به خود تأمين كنند ، و با الحاق\r\n\r\n","description":"","footnote":"","page_name":" 202 ","page_number":199},
  {"content":"\r\n\r\nدر دوران امام صادق ( ع ) مدينه و كوفه دو مركز مهّم فقاهت بشمار مىرفتند . در اين ميان مدينه ، به عنوان پايگاه علم و مركز تجمع اصحاب پيامبر ( ص ) و خاندان آن حضرت و نيز تابعين ، از جايگاه ممتازى برخوردار بود و مردم از سرتاسر بلاد اسلامى براى فراگيرى مسائل روزمرّه و مورد ابتلاى خود بدانجا مراجعه مىكردند و از فقها كسب تكليف مىنمودند . آنان نيز طبق فتوا و رأى خود ، مسائل را پاسخ مىدادند .\r\nتفاوت مهّم و اساسى كه بين فقهاى حجاز و عراق وجود داشت اين بود كه فقهاى حجاز همچون مالك ، شافعى و احمد بن حنبل در فتواهاى خود بيشتر بر احاديث تكيه مىكردند ، از اين رو ، « اصحاب حديث » ناميده شدند ؛ ولى فقهاى عراق مثل ابو حنيفه ، ابو يوسف قاضى ، محمد بن حسن شيبانى و . . . ، مبناى فتواهاى خود را قياس و استحسان قرار داده بودند ؛ از اين رو به « اصحاب رأى » معروف شدند . و بدين ترتيب دو جناح عمدهء فقهى در جامعهء اسلامى پديد آمد . اختلاف و كشمكش بين اين دو جناح به حدّى شديد بود كه هر يك ، ديگرى را متهم به بى دينى و كفر مىكرد . دستگاه حكومت نيز به اقتضاى مصالح خود ، همواره بر اين اختلافات دامن مىزد و هر زمان ، از جناحى جانبدارى مىكرد . البته هر يك از دو جناح ياد شده در ميان خود به تعداد نفرات صاحب‌نظر در مسائل فقهى ، دچار اختلاف و پراكندگى بودند و هر فرد براى خود ، مكتب و مسلك خاصى داشت .\r\nجهت گيرى عمومى مسلكهاى فقهى موجود ، وابسته بودن همهء آنها به دستگاههاى حكومتهاى غاصب زمان خود و ضدّيت با مكتب فقهى اهل بيت بود . اين فقيهان در موارد بسيارى حقيقت را فداى مصلحت دستگاه خلافت ساخته و در برابر بهاى ناچيزى حكم خدا را تحريف و دگرگون مىكردند .\r\n\r\nامام صادق ( ع ) و تبيين و گسترش فقه ناب\r\nدر مقابل جريان فقهى وابستهء يادشده ، مسلك اصيل و امين ديگرى به مرجعيّت الهى امام صادق ( ع ) در جريان بود كه به هيچ تشكيلات سياسى وابسته نبود و هيچ مصلحتى\r\n\r\n","description":"","footnote":"","page_name":" 203 ","page_number":200},
  {"content":"\r\n\r\nرا بر مصلحت تبيين درست و خدا پسندانهء احكام الهى مقدم نمىداشت و به طور قهرى ، در هر قدم ، روياروى دستگاه حكومت و فقاهت مزدورش قرار مىگرفت ، از اين رو ، در بيشتر اوقات ، شكل پنهانى و غير رسمى داشت .\r\nامام صادق ( ع ) با تلاشى پى گير ، فقه اسلام ناب را به صورتى منظم و منسجم درآورد و براى آن اصول و مبانيى قرار داد كه منبع و مبناى بسيارى از قوانين و فروعات فقهى گرديد . هم اكنون بيش از يكصد و پنجاه قاعدهء مهّم فقهى و اصولى وجود دارد كه مورد استناد فقهاى بزرگوار شيعه در ابواب و كتابهاى مختلف فقهى و اصولى قرار مىگيرد و هزاران مسأله و فرع فقهى از آنها استخراج مىشود . بيشتر اين قواعد به وسيلهء امام صادق ( ع ) عرضه شده است . « 1 »  او خود در اين زمينه مىفرمايد :\r\n« انَّما عَلَيْنا انْ نُلْقِىَ الَيْكُمُ الْاصُولَ وَ عَلَيْكُمْ انْ تُفَرِّعُوا » « 2 » \r\nوظيفهء ما القا و عرضهء اصول و قواعد كلّى براى شماست ، ولى تفريع ( و تطبيق آنها بر موارد و مصاديق و استخراج فروع و احكام جزئى از آنها ) به عهده شما خواهد بود .\r\nبر اثر مجاهدتهاى امام صادق ( ع ) در تبيين اسلام ناب و گسترش فقه شيعه ، مذهب شيعه را « مذهب جعفرى » و فقه آن را « فقه جعفرى » مىنامند .\r\nفعّاليتهاى امام ( ع ) در اين زمينه دو بعد داشت :\r\nنخست بيان حقيقت فقه اسلامى در ابواب مختلف عبادات و معاملات و پاسخ به نيازها ، پرسشها و مراجعات امت اسلامى به عنوان تنها مرجع صلاحيتدار و مورد اعتماد مردم .\r\nديگر ، موضعگيرى عليه دستگاه خلافت و فقيهان وابسته به آن .\r\nبنابراين « فقه جعفرى » در برابر فقه ديگر فقيهان رسمى روزگار امام ( ع ) ، فقط يك اختلاف عقيدهء ساده نبود ، بلكه در عين حال ، دو مضمون متعرضانه را نيز با خود حمل\r\n\r\n","description":"","footnote":" ( 1 ) - براى آگاهى بيشتر ازاين قواعد به كتابهاى : « القواعد الفقهيّه » ، ميرزا حسن موسوى بجنوردى و « اصطلاحات الاصول » ، على مشكينى رجوع كنيد .  ( 2 ) - بحار الانوار ، ج 2 ، ص 245 . ","page_name":" 204 ","page_number":201},
  {"content":"\r\n\r\nمىكرد :\r\nنخست ، اثبات بى نصيبى دستگاه حكومت از آگاهى دينى و ناتوانى آن از ادارهء امور فكرى مردم و در نهايت ، عدم صلاحيتش براى تصدّى مقام خلافت اسلامى و ديگر مشخص ساختن موارد تحريف در فقه رسمى كه ناشى از مصلحت انديشى فقيهان در بيان احكام فقهى و ملاحظه كارى آنان در برابر تحكّم و خواست قدرتهاى حاكم بود .\r\nامام صادق ( ع ) با عرضهء فقه شيعى و گشودن باب اجتهاد وبازداشتن ياران خود از عمل به « قياس » ، « استحسان » ، « اخبار غير صحيح » و . . . عملًا به مبارزه با دستگاه خلافت و فقه حكومتى برخاست و بدين وسيله تمام تشكيلات مذهبى و فقاهت رسمى را - كه يك ركن مهم حكومت خلفا بشمار مىآمد - تخطئه كرد و دستگاه حكومت را از بعد مذهبى اثر تهى ساخت .\r\nپيشواى ششم در كشمكش اين دو جريان سياسى و فقاهتى ، مرجعيّت الهى خود و لزم پيروى مردم از خاندان رسالت را چنين بيان مىكند :\r\n« نَحْنُ قَوْمٌ فَرَضَ اللَّهُ طا عَتَنا وَ انْتُمْ تَأْتَمُّونَ بِمَنْ لا يُعْذَرُ النَّاسُ بِجَهالَتِه » « 1 » \r\nما كسانى هستيم كه خداوند اطاعت ما را ( بر همگان ) واجب كرده است . در حالى كه شما از كسانى تبعيّت مىكنيد كه مردم به نادانى آنها معذور نيستند .\r\nامام ( ع ) در اين بيان ، علاوه بر آنكه خود را از سوى خداوند « واجب الاطاعه » معرفى كرده است ، به افرادى كه بر اثر جهالت ، دچار انحراف گشته ، رهبرى و مرجعيّت غير امامان معصوم را پذيرفته‌اند ، هشدار داده كه چنين افرادى در پيشگاه الهى معذور نيستند .\r\nمنصور دوانيقى به نقش اين مبارزه غير مستقيم امام و خطر آن براى حكومت خود توجه داشت ، از اين رو ، براى جلوگيرى از گسترش آن ، دست به اقداماتى زد : اوّلًا براى فعّاليتهاى آموزشى و فقهى امام ( ع ) محدوديتهايى ايجاد كرد : كرسى درس آن حضرت را تعطيل نمود و دانش پژوهان را از رفت و آمد به منزل آن حضرت باز داشت ، تا آنجا كه در\r\n\r\n","description":"","footnote":" ( 1 ) - كافى ، ج 1 ، ص 186 . ","page_name":" 205 ","page_number":202},
  {"content":"\r\n\r\nمسائل ضرورى نيز مثل مسائل مربوط به زناشويى ، طلاق و امثال اينها كه براى مسلمانان پيش مىآمد ، دسترسى به آن حضرت بسيار مشكل بود و افراد ناچار بودند بدون آگاهى از حكم شرعىِ مسأله ، از همسر خود كناره بگيرند . « 1 » \r\nثانياً ، فقهاى معروف حجاز و عراق را در مقرّ حكومت خود گرد آورد و آنان را به مناظره و مباحثه با پيشواى ششم ( ع ) تشويق كرد . ابو حنيفه در ميان فقها ، در مناظره و جدل فردى بسيار قوى و چيره دست بود . چندانكه بعضى درباره او گفته‌اند : اگر بگويد اين ديوار از طلاست ، توانايى اثبات آن را با دليل قياسى دارد . « 2 » \r\nمنصور ، وى را براى مناظره با امام صادق ( ع ) و محكوم كردن آن حضرت به عراق دعوت كرد و از وى خواست مسائل مشكلى آماده كند و در يك جمع عمومى از امام بپرسد تا شايد بدين وسيله بتواند از گسترش روز افزون « فقه جعفرى » جلوگيرى كند . ابو حنيفه ، چهل مسأله مهم و مشكل آماده كرد و از امام ( ع ) پرسيد . امام ( ع ) به همهء آنها پاسخ گفت ، ضمن آنكه در هر مسأله‌اى نظر و فتواى فقهاى حجاز و عراق را نيز بيان مىكرد . « 3 »  و بدين ترتيب اين توطئه منصور نيز خنثى شد .\r\n\r\nعلم اخلاق\r\nسرچشمهء علم اخلاق در اسلام ، قرآن كريم و پس از آن ، سخنان و سيرهء رسول اكرم ( ص ) و جانشينان بزرگوار آن حضرت به اضافهء حضرت زهرا سلام اللَّه عليهاست .\r\nعلم اخلاق در آغاز دانشى مدوّن و منسجم نبود . در اواخر قرن دوم هجرى يكى از اصحاب امام ششم به نام « اسماعيل بن مهران » برخى مسائل آن را تنظيم كرد و كتابى تحت عنوان « صفة المؤمن و الفاجر » نوشت . « 4 »  پس از آن نيز كتابهاى ديگرى نوشته شد كه بهترين و جامعترين آنها كتاب شريف « اصول كافى » نوشتهء ثقة الاسلام كلينى ( متوفى\r\n\r\n","description":"","footnote":" ( 1 ) - مناقب ، ابن شهر آشوب ، ج 4 ، ص 238 .  ( 2 ) - ر . ك : الامام الصادق و المذاهب الاربعة ، ج 1 ، ص 315 .  ( 3 ) - ر . ك : همان مدرك ، ص 53 .  ( 4 ) - ر . ك : معجم رجال الحديث ، ج 3 ، ص 192 - 193 . ","page_name":" 206 ","page_number":203},
  {"content":"\r\n\r\n329 ه . ق ) است كه جلد دوم آن اختصاص به مباحث اخلاقى دارد .\r\nبا مراجعه به ابواب و بخشهاى مختلف كتاب ياد شده در مىيابيم كه بيشترين احاديث و روايات وارده در مباحث گوناگون اخلاقى را سخنان ارزشمند امام صادق ( ع ) تشكيل مىدهد .\r\n\r\nعلوم ديگر\r\nبركات و دستاوردهاى دانشگاه جعفرى به علوم ياد شده محدود نمىشود ؛ بلكه بجز آنچه بر شمرديم رشته‌هاى علمى ديگرى نيز در آن تدريس مىشد كه از آن جمله مىتوان از علم شيمى ، فيزيك ، پزشكى ، جفر ، « 1 »  علوم نجوم و افلاك ، تاريخ و جغرافيا ، فلسفه ، عرفان و . . . نام برد . « 2 » \r\nعلومى را كه برشمرديم علومى بود كه دانشجويان مكتب جعفرى ازاستاد و پيشواى خود آموخته بودند و اين سخن هرگز به معناى آن نيست كه گستره دانشهاى پيشواى ششم به اين علوم محدود مىشد . عقيده ما - به حكم عقل و نقل - آن است كه امام ( ع ) به اذن پروردگار همه چيز را مىداند و بر همهء دانشهاى بشرى و زبانها و لغتهاى ملتهاى مختلف احاطهء كامل دارد و اگر چنين نباشد امام نيست .\r\n\r\n","description":"","footnote":" ( 1 ) - علم جفر يا « علم حروف » علمى است كه بدان وسيله حوادث آينده شناخته و پيش بينى مىشود . به عبارت ديگر ، دانشى كه از غيب خبر مىدهد .  ( 2 ) - براى آگاهى بيشتر در زمينهء اين علوم به كتابهاى : « مغز متفكر جهان شيعه » ، نوشتهء مركز مطالعات اسلامى استراسبُورك ، « الامام الصادق » ، مظفر ، ص 178 - 183 و « جعفر بن محمد » ، نوشتهء عبدالعزيز ، سيد الاهل رجوع كنيد . ","page_name":" 207 ","page_number":204},
  {"content":"\r\n\r\nخلاصه\r\nيكى از دستاوردهاى مهّم دانشگاه جعفرى تبيين فقه اسلامى به روش ناب محمدى است .\r\nمقدمتاً بايد دانست كه تفاوت اساسى دستگاه خلافت در اسلام با دستگاههاى ديگر حكومت در اين است كه دستگاه خلافت در اسلام يك دستگاه سياسى - مذهبى است ؛ از اين رو خليفه علاوه بر سمت رهبرى سياسى ، متكفل امور دينى و مذهبى مردم نيز هست .\r\nبا توجه به اين جهت ، خلفاى اموى و عباسى كه از اسلام و حقايق آن بيگانه بودند ، سعىمىكردند اين كمبود را از طريق جذب رجال دينى وابسته به خود تأمين كنند تا بدان وسيله بتوانند هم مردم را فريب دهند و هم در مواقع لازم ، دستورهاى الهى را به اقتضاى مصالح حكومتى خود دگرگون سازند .\r\nامام صادق ( ع ) با ايجاد دانشگاه جعفرى و تدريس و تبيين فقه به روشى غير از روش عالمان دربارى ، رو در روى دستگاه خلافت قرار گرفت و بدين وسيله تمام تشكيلات مذهبى و فقاهتى رسمى و رايج را كه در خدمت دربار بودند تخطئه كرد و تهى بودن دستگاه خلافت از اسلام و فقه اسلامى را به اثبات رسانيد .\r\nدر مكتب امام صادق ( ع ) بجز علوم ياد شده علوم ديگرى نيز آموخته مىشد كه از آن جمله مىتوان از علم اخلاق ، شيمى ، فيزيك ، طبّ ، جفر ، علم هيأت ، تاريخ و جغرافيا ، فلسفه و عرفان نام‌برد .\r\nالبته دانش پيشواى ششم فراتر از اين علوم بود و اينها در حقيقت شمه‌هايى از علوم خدادادى آن حضرت بود .\r\nپرسش\r\n1 - دستگاه خلافت اسلامى در دوران امامت امامان عليهم‌السلام چه تفاوت اساسى با ديگر دستگاههاى حكومتى داشت ؟\r\n2 - وجود علما و فقهاى دربارى چه فوائدى براى دستگاه خلافت داشت ؟\r\n3 - نقش امام صادق ( ع ) در تبيين فقه ناب محمدى را به اختصار بيان كنيد .\r\n4 - آيا اختلاف ميان دو جريان فقه جعفرى و فقه حكومتى صرفاً يك اختلاف اعتقادى بود يا بار سياسى هم داشت ؟\r\n5 - بجز علوم دينى چه علوم ديگرى در دانشگاه جعفرى تدريس مىشد ؟\r\n\r\n","description":"","footnote":"","page_name":" 208 ","page_number":205},
  {"content":"\r\n . \r\n","description":"","footnote":"","page_name":" 209 ","page_number":206},
  {"content":"\r\n\r\n\r\nدرس بيست و يكم : بركات و دستاوردهاى دانشگاه جعفرى ( 3\r\n) \r\nب - تربيت جمع انبوهى از دانش پژوهان\r\nاز جمله بركات و دستاوردهاى مهّم دانشگاه جعفرى ، پرورش تعداد زيادى از افراد مستعد و دانشجو در رشته‌هاى مختلف علمى بود كه وجود بسيارى از آنان ، مايهء افتخار و سربلندى جهان اسلام ، بويژه جامعهء تشيّع مىباشد .\r\nدانشجويان مكتب امام صادق ( ع ) در زمينهء مسائل تربيتى و خود سازى و پيمودن مراحل رشد و كمالات نفسانى و نيز فراگيرى علوم مختلف از محضر پيشواى خود امام صادق ( ع ) و انتقال آنها به ديگران و همچنين مبارزه با خطوط فكرى و سياسى انحرافى و پاسدارى از حريم امامت و اصول و ارزشهاى آن گامهاى برجسته‌اى برداشتند و برخى از آنان آن چنان اوجى گرفتند كه نه تنها در آن زمان مشعلدار علم و هدايت بودند بلكه نظرات و ديدگاههاى علمى آنان هم اكنون نيز مورد توجه مراكز بزرگ علمى و دانشگاهى جهان است و به عنوان پايه گذاران علم جديد شناخته مىشوند .\r\nراويان احاديث امام صادق ( ع ) و پرورش يافتگان مكتب جعفرى كه تعدادشان بالغ بر چهار هزار نفر مىشد از شهرها و بلاد مختلف مثل خراسان ، بغداد ، مصر ، دمشق ، حمص ، حضر موت ، كوفه و . . . روى به مدينه آورده و در دانشگاه جعفرى علم مىآموختند . مردم حجاز و عراق ، بيشترين ، و نيروهاى شامى كمترين رقم دانشجويان\r\n\r\n","description":"","footnote":"","page_name":" 210 ","page_number":207},
  {"content":"\r\n\r\nمكتب امام صادق ( ع ) را تشكيل مىدادند . علّت اساسى آن را بايد در سابقهء فكرى و فرهنگى اين دو ناحيه دانست . مدينه و كوفه به عنوان دو مركز حكومت و نشر و گسترش اسلام و تشيع ، آمادگى بيشترى براى گرايش به اهل بيت و پذيرش حقيقت داشتند ، در مقابل ، ناحيهء شام و مردم آن در طول ساليان دراز ، از اسلام و معارف آن دور نگهداشته شده بودند ، از اين رو ، در اين ناحيه بيش از ده نفر ، افتخار شاگردى پيشواى ششم و كسب فيض از وجود مبارك آن حضرت را پيدا نكردند .\r\nوجود پرفيض امام صادق ( ع ) همچون خورشيد ، تابنده و پرتو افكن براى همه و سفره دانش و معارف الهىاش براى همگان گسترده بود ؛ ليكن مقدار استضائه و بهره‌گيرى افراد از اين نور الهى و تغذيه آنان از اين سفره گسترده متفاوت بود و هر كس به مقدار ظرفيّت ، لياقت و آمادگى خود از آن استفاده مىكرد ؛ از اين رو ، تعدادى از شاگردان آن حضرت ، از اين سفره گسترده تنها بهره علمى بردند بدون آنكه جانشان را در معرض تابش نور هدايت‌گر و حياتبخش امامت قرار دهند . ابو حنيفه ، مالك بن انس ، سفيان ثورى ، سفيان بن عُيَيْنَه و دهها نفر ديگر از علماى عامّه جزو اين گروه بودند .\r\nبرخى ديگر ، آمادگى بيشترى داشتند و به موازات بهره‌هاى علمى و نقل روايت از امام ( ع ) در بعد اعتقادى و تربيتى نيز پيشرفتهايى كردند و فكر و جان خود را از سرچشمهء زلال معارف و فرامين انسانساز آن حضرت ، سيراب كردند و راه حق و رشد و كمال را پيمودند و بدين وسيله وجود خويش را در آن شرايط حساس فرهنگى و سياسى و جنگ عقايد ، از خطرات و لغزشها مصون نگهداشتند . بيشتر دانشجويان مكتب جعفرى را اين گروه تشكيل مىدادند .\r\nگروه سوّم افرادى بودند كه هر چند تعدادشان در مقايسه با گروه دوم كمتر بود ، اما ميزان استفاده و بهره‌مندى آنان از محضر امام ( ع ) و پيمودن مراحل و مدارج رشد علمى و معنوى ، به مراتب فزونتر و گسترده‌تر از آنان بود . اين گروه در بعد علمى تا بدانجا پيش رفتند كه امام ( ع ) بخشى از فعّاليتهاى علمى و مبارزات و مناظرات فرهنگى خود باسران گروههاى مخالف را به آنان محوّل مىكرد ، و با اطمينان و اعتماد از ايشان مىخواست در مسجد پيامبر بر كرسى فتوا تكيه زنند و به مسائل و نيازهاى دينى مردم پاسخ گويند . در\r\n\r\n","description":"","footnote":"","page_name":" 211 ","page_number":208},
  {"content":"\r\n\r\nبعد اعتقادى ، معنوى و تربيتى نيز به حدّى از رشد و كمال رسيده بودند كه امام ( ع ) آنان را امين بر حلال و حرام خدا و وجودشان را مايه آبرو و زينت دين و بر پادارنده عدل و داد و راستى مىدانست .\r\nاين گروه نه تنها خود در پرتو استضائه از وجود پيشواى ششم و دانش خدادادى آن حضرت حداكثر استفاده را كرده و به قلّه كمال و مقام عبوديت حق ره يافتند ؛ بلكه با زبان و قلم ، حريم امامت را پاس داشتند . مناظرات و بحثهاى علمى و اعتقادى فراوانى كه اينان با گروههاى مختلف فكرى داشته و نيز نوشته‌ها و تأليفات ارزشمندى كه در موضوعات گوناگون فقهى ، تفسيرى ، كلامى ، اخلاقى و . . . از خود بر جاى گذاشتند ، از جمله خدمات ارزشمندى است كه در راستاى دفاع از حريم امامت و پاسدارى از مكتب تشيع از اين گروه بر جاى مانده است .\r\nتنها در فقه حدود چهارصد كتاب و رساله از چهارصد نفر از اين گروه زبده از دانشجويان مكتب جعفرى نگاشته شد كه در تعبيرات فقها به « اصول اربعمأة » يعنى « اصول چهارصد گانه » معروف است كه بعدها مجموع اين اصول در كتابهاى ارزشمند : « كافى » ، « استبصار » ، « تهذيب » و « من لا يحضره الفقيه » گرد آمد و محتواى اين كتابها را تشكيل داد .\r\nما به منظور قدرشناسى و ارج نهادن به خدمات و مجاهدات اين پيكارگران صحنهء علمى و فرهنگى مكتب جعفرى و پاسداران ايثارگر حريم امامت - در حد گنجايش درس - چهره‌هاى سرشناسى از آنان را در اين درس معرفى مىكنيم . « 1 » \r\n\r\nهشام بن حكم\r\nهشام بن حكمِ كوفى كندى از ياران برجستهء امام صادق ( ع ) بود كه در رشته‌هاى كلام ، عرفان ، فقه و حديث به مرتبه‌اى و الا رسيد ؛ ولى گرايش تخصّصىاش « كلام » و مسائل اعتقادى بود . وى در اين رشته بسيار قوى و چيره‌دست بود ، بگونه‌اى كه كسى را ياراى برابرى با او نبود .\r\n\r\n","description":"","footnote":" ( 1 ) - در بخش تاريخ زندگى امام باقر ( ع ) برخى از ياران امام صادق ( ع ) را كه از امام باقر ( ع ) نيز روايت كرده بودند ذكر كرديم ؛ از اين رو ، در اينجا از ذكر مجدد آنان صرف نظر مىكنيم . ","page_name":" 212 ","page_number":209},
  {"content":"\r\n\r\nامام صادق ( ع ) به سبب حساسيّت و دشوارى و پيچيدگى مباحث اعتقادى ، بسيارى از اصحاب و شاگردانش را از بحث و مناظره با مخالفان منع كرده بود . برخى از شاگردان از اين دستور مستثنا بودند كه هشام بن حكم در رأس اين افراد بود . « 1 » \r\nمردى شامى به حضور امام صادق رسيد و تقاضاى مناظره با آن حضرت كرد .\r\nامام ( ع ) وى را به شاگردانش ارجاع داد و در زمينهء مباحث مربوط به امامت ، هشام بن حكم را معرفى كرد . هشام ، آنچنان ماهرانه و قدرتمندانه با وى به بحث پرداخت كه فرد شامى شيفتهء سخنان وى شد و به حدّى شگفت زده و متحيّر و مبهوت گشت كه ياراى سخن گفتن و مناظره نداشت . « 2 » \r\nپيشواى ششم ، هشام را با آنكه چهره‌اى جوان و كم سنّ و سال بود ، بر بسيارى از اصحاب كهنسال و پيش كسوت خويش مقدم مىداشت و درباره‌اش مىفرمود : « اين مرد ، با دل ، زبان و دستش ما را يارى مىكند . » و نيز مىفرمود : « هشام ، خواهان و جويندهء حقّ ما ، پيشگام در سخن ما ، تأييد كنندهء صداقت ما و به خاك مالنده دماغ باطل و دشمنان ماست . هر كس از او پيروى كند و پا جاى پاى او گذارد ، از ما پيروى كرده و هر كه با وى به مخالفت برخيزد و منكر او شود ، در حقيقت به دشمنى ما برخاسته و منكر ما شده است . » « 3 » \r\nهشام ، در زمينهء مسائل اعتقادى مناظرات فراوانى با سران گروههاى فكرى مخالف خطّ امامت ، از قبيل : ابن ابى العوجاء ، ابو شاكر ديصانى ، جاثليق ، ابو حنيفه ، ابراهيم بن يسار معتزلى ، ابو هذيل علّاف و . . . داشت « 4 »  و در همهء اين مناظرات ، چهره حق را با قوت و قدرت ، آشكار ، و باطل را رسوا مىساخت .\r\nوى نه تنها با زبانش در همهء صحنه‌ها مدافع حريم ولايت و امامت بود ، بلكه همانگونه كه استاد ارجمندش امام صادق ( ع ) بدان اشاره كرد ، با دستان و قلمش نيز خدمت بزرگى به مكتب تشيع كرد و كتابهاى ارزشمند فراوانى در علوم مختلف نگاشت كه عناوين برخى از آنها عبارت است از : كتاب علل التحريم ، كتاب الفرائض ، كتاب\r\n\r\n","description":"","footnote":" ( 1 ) - ر . ك : الامام الصادق ، مظفر ، ص 170 .  ( 2 ) - ر . ك : رجال كشى ، ج 2 ، ص 554 - 556 .  ( 3 ) - معالم العلماء ، ابن شهر آشوب ، ص 128 .  ( 4 ) - الامام الصادق و المذاهب الاربعة ، ج 2 ، ص 85 . ","page_name":" 213 ","page_number":210},
  {"content":"\r\n\r\nالامامة ، كتاب الدّلالة على حدث الاجسام ، كتاب الرّدّ على الزّنادقة ، كتاب التّوحيد ، كتاب الردّ على اصحاب الاثنين و . . . . « 1 » \r\nحمايت جدّى هشام از حريم امامت و چيره دستىاش در بحث و مناظره ، دشمنان را به وحشت انداخت . هارون الرشيد ، وى را تحت تعقيب قرار داد و قصد جانش كرد .\r\nهشام دچار وحشت شد و به كوفه گريخت و همين مسأله موجب مرگش شد . « 2 » \r\n\r\nهشام بن سالم\r\nوى نيز از اصحاب گرانقدر امام صادق ( ع ) بود كه علاوه بر مهارت در فقه ، در علم كلام ، سرآمد مردم زمان خود بود و گمراهان و شكّاكان در مسائل عقيدتى را با منطق قوى و بيان شيواى خود ، به حق ، رهنمون و يا حجت را بر ايشان تمام مىكرد .\r\nوى نيز همچون هشام بن حكم به دليل مهارت و چيره دستىاش در مسائل عقيدتى از سوى امامان ( ع ) اجازه بحث و مناظره با مخالفان داشت .\r\nامام صادق ( ع ) مرد شامى را كه تقاضاى مناظره با آن حضرت كرده بود ، در مسأله توحيد به هشام بن سالم ارجاع داد « 3 »  و اين ، بيانگر اعتماد آن گرامى به وى در بحث و مناظره حساسترين و پيچيده‌ترين مسألهء اعتقادى است .\r\nشيخ مفيد ، هشام بن سالم را از رؤسا و شخصيتهاى برجسته‌اى معرفى كرده كه صلاحيّت فتوا و بيان احكام الهى را داشتند و مردم مىتوانستند مسائل مربوط به حلال و حرام خدا را از آنان فرا بگيرند .\r\nهشام ، علاوه بر آنكه داراى اصلى از « اصول اربعماهء » اى كه پيش از اين بدان اشاره كرديم ، بود ، نوشته‌هاى ديگرى نيز در زمينه‌هاى فقه ، تفسير و اعتقادات داشت . « 4 » \r\n\r\nمؤمن طاق\r\n\r\n","description":"","footnote":" ( 1 ) - براى آگاهى بيشتر از كتابهاى وى به رجال نجاشى ، ص 433 رجوع كنيد .  ( 2 ) - معجم رجال الحديث ، ج 19 ، ص 275 - 277 .  ( 3 ) - رجال كشى ، ج 2 ، ص 556 .  ( 4 ) - همان مدرك . ","page_name":" 214 ","page_number":211},
  {"content":"\r\n\r\nابو جعفر ، محمد بن على بن نعمان صيرفى كوفى ، ملقّب به « احول » و معروف به « مومن طاق » از ياران برجسته و شاگردان زبده امام صادق ( ع ) بود . وى ، از فقهاى والامقام و متكلّمان زبده عصر خود و فردى هوشمند و حاضر جواب و در بحث و مناظره بسيار قوى و چيره دست بود و چون در مناظرات خود با مخالفان ، همواره بر آنان پيروز مىشد و رقيبان را به ستوه مىآورد ، آنان از روى بغض و كينه ، او را « شيطان طاق » لقب داده بودند . « 1 » \r\nمؤمن طاق نزد استاد و پيشوايش از ارج و منزلتى و الا برخوردار بود ، چندان كه حضرتش درباره او و چند تن ديگر از اصحابش فرمود :\r\n« ارْبَعَةٌ احَبُّ النَّاسِ الَىَّ احْياءاً وَ امْواتاً ، بُرَيْدُ بْنُ مُعاوِيَةَ الْعِجْلىّ وَ زُرارَةُ بْنُ اعْيَنْ ، وَ مُحَمَّدُ بْنُ مُسْلِمٍ وَ ابُو جَعْفَرُ الْاحْوَلُ » « 2 » \r\nچهار تن : بريد بن معاويه عجلى ، زرارة بن اعين ، محمد بن مسلم و ابو جعفر احول زنده و مرده‌شان محبوب‌ترين و دوست‌داشتنىترين مردم نزد ما هستند .\r\nدر كتابهاى حديثى مناظره‌هاى زيادى از مؤمن طاق با سران گروههاى فكرى ، در زمينه مسائل فقهى و اعتقادى ، بويژه مسأله امامت ثبت شده است كه بيشترين آنها با ابو حنيفه بوده است . وى در همهء اين بحثها و گفتگوهاى علمى ، با قدرت و برترى ويژه‌اى بر حريف پيروز مىگشت و او را درمانده مىكرد . بگونه‌اى كه در پاسخ چاره‌اى نداشت جز آنكه رقيب چيره دست خود را به « شيطان طاق » ملقّب سازد . « 3 » \r\nخدمات‌ارزنده مؤمن طاق به تشيّع و دفاع وى از حريم امامت به مباحثات و مناظرات علمى وى محدود نمىشود بلكه بعد ديگر خدمات وى كتابهاى ارزشمندى است كه در موضوعات مختلف نوشته است كه از آن جمله مىتوان از كتاب الامامة ، كتاب المعرفه ،\r\n\r\n","description":"","footnote":" ( 1 ) - معجم رجال الحديث ، ج 17 ، ص 33 .  ( 2 ) - جامع الرُّواة ، ج 2 ، ص 159 و كمال الدين ، ج 1 ، ص 76 .  ( 3 ) - براى آگاهى از اين مناظرات به احتجاج ، طبرسى ، ج 2 ، ص 144 و الامام الصادق و المذاهب الاربعة ، ج 2 ، ص 71 - 74 رجوع كنيد . ","page_name":" 215 ","page_number":212},
  {"content":"\r\n\r\nكتاب الرّدّ على المعتزلة فى امامة المفضول ، كتاب افعل و لا تفعل را نام برد . « 1 » \r\n\r\nعبداللَّه بن ابى يعفور\r\nعبداللَّه ، از اصحاب ويژه و والامقام پيشواى ششم ( ع ) بود . وى به چنان مرتبه‌اى از اطاعت و تسليم در برابر استاد و امامش دست يافته بود كه به آن حضرت عرض كرد :\r\nسوگند به خدا ، اگر انارى را دو نيم كنيد و بفرماييد اين نيمه حرام و آن نيم ديگر حلال است ، گواهى مىدهم ، آنچه را حلال دانسته‌ايد حلال و آنچه را حرام شمرده‌ايد ، حرام است . « 2 » \r\nامام صادق ( ع ) مراتب اطاعت و فرمانبرى شاگرد خود را به پيشگاه امامت چنين بيان مىكند :\r\nكسى را نيافتم كه پذيراى سفارش و فرمانبر دستور من باشد جز عبداللَّه بن ابى يعفور . « 3 » \r\nامام صادق ( ع ) در نامه‌اى كه پس از درگذشت عبداللَّه بن ابى يعفور به مفضل بن عمر نگاشته است ، مقام معنوى اين پرورش يافتهء مكتب خود را چنين مىستايد :\r\nسفارش من به تو همان سفارشى است كه به عبداللَّه بن ابى يعفور كردم . او به رحمت حق پيوست ، در حالى كه به عهد و پيمان خويش با خدا و پيامبر و امام زمانش وفا كرد . وى از دنيا رفت در حالى كه آثار پسنديده‌اى از خود بر جاى گذاشت ، كوششهايش قابل ستايش ، لغزشهايش بخشوده و خود ، مشمول لطف و رحمت خداى خويش قرار گرفت ، خدا و رسول او و پيشوايش از او خشنود بودند .\r\nسوگند به خويشاوندىام با رسول خدا ، در زمان ما كسى مطيع‌تر از او در برابر خدا و پيامبر و امامش نبود . او پيوسته چنين بود تا خدا به رحمت خود او را قبض روح كرد و به\r\n\r\n","description":"","footnote":" ( 1 ) - معجم رجال الحديث ، ج 17 ، ص 32 - 33 ؛ الامام الصادق و المذاهب الاربعة ، ج 2 ، ص 74 .  ( 2 ) - رجال كشى ، ج 2 ، ص 518 .  ( 3 ) - همان مدرك ، ص 514 . ","page_name":" 216 ","page_number":213},
  {"content":"\r\n\r\nبهشت منتقل ساخت و در آنجا او را همنشين رسول خدا و امير مؤمنان قرار داد . . . . « 1 » \r\nخلاصه\r\nاز جمله بركات مهم دانشگاه جعفرى پرورش جمع زيادى از افراد مستعّد در رشته‌هاى مختلف علمى است . دانش پژوهان مكتب جعفرى در رشد و تعالى معنوى و يافته‌هاى علمى و نيز مبارزه با مسلكهاى فكرى و سياسى منحرف و پاسدارى از مكتب تشيّع ، گامهاى ارزنده‌اى برداشته و منشأ خدمات ارزشمندى شدند .\r\nراويان پيشواى ششم از ملّيتها و نقاط مختلفى در مدينه گرد آمده بودند . بيشترين آنها از عراق و حجاز و كمترينشان از شام بود . مقدار بهره‌گيرى شاگردان از محضر استاد ، بستگى به مقدار آمادگى روحى و ظرفيت ايشان داشت . بعضى از آنان مثل ابو حنيفه ، مالك و ديگر علماى عامّه از محضر امام تنها بهره علمى بردند . برخى ديگر كه اكثريت را تشكيل مىدادند ، بهره‌هاى معنوى و تربيتى را نيز شامل حال خود كردند . گروه سوم افرادى بودند كه علاوه بر اين مراحل ، در شمار خواص ياران آن حضرت قرار گرفتند . و از اركان تشيع و استوانه‌هاى علمى و رفتارى مكتب جعفرى به حساب مىآيند .\r\nاينان به تعبير امام صادق ( ع ) با قلب و زبان و دستشان جبهه حق را يارى كردند و با نوشته‌هاى ارزشمند خود ، ميراث گرانبهايى در زمينهء مسائل اعتقادى و عملى اسلام از خود بر جاى گذاشتند .\r\nتعداد اين افراد هر چند در مقايسه با گروه دوم كم است اما شهرت و آوازه‌شان همه فضاى دانشگاه جعفرى را پر كرده است . هشام بن حكم ، هشام بن سالم ، مؤمن طاق ، عبداللَّه بن ابى يعفور و . . . در زمره اين گروه‌اند .\r\nپرسش\r\n1 - راويان و شاگردان امام صادق ( ع ) از نظر ميزان بهره‌گيرى از محضر آن حضرت به چند گروه تقسيم مىشوند ؟ نام ببريد .\r\n2 - آيا در ميان شاگردان مكتب جعفرى افرادى هم بودند كه از نظر فكرى مخالف امام صادق ( ع ) باشند ؟ نام ببريد .\r\n\r\n","description":"","footnote":" ( 1 ) - رجال كشى ، ج 2 ، ص 518 . ","page_name":" 217 ","page_number":214},
  {"content":"\r\n\r\n3 - هشام بن حكم در كدام رشتهء علمى تخصص داشت ، و تا چه حدّ ؟\r\n4 - ارج و منزلت مؤمن طاق نزد امام صادق ( ع ) چگونه بود ؟\r\n5 - درباره ويژگى مهّم عبداللَّه بن ابى يعفور هر چه مىدانيد بنويسيد .\r\n\r\n","description":"","footnote":"","page_name":" 218 ","page_number":215},
  {"content":"\r\n\r\n\r\nدرس بيست و دوّم : موضعگيريها و فعّاليتهاى امام صادق عليه السلام ( 7\r\n) \r\nه - مبارزه با مكتبها و مسلكهاى انحرافى\r\nدر بخش تجزيه و تحليل شرايط فرهنگى دوران امامت پيشواى ششم ( ع ) يادآور شديم كه اين دوران ، دوران تحول فكرها و پيدايش و گسترش فرقه‌هاى گوناگون اسلامى و غير اسلامى بود . برخى از اين فرقه‌ها كه سابقه بيشترى داشتند توانسته بودند تا حدّى براى خود چار چوبى تنظيم و افرادى را به تشكيلات خود جذب كنند و نيز بيان كرديم جهت گيرى عمومى و كلّى تمامى فرقه‌ها ضدّيت با فرقه ناجيهء شيعه و مكتب امامت بود .\r\nاز اين رو امام صادق ( ع ) به عنوان پيشواى امّت و پاسدار مكتب اسلام نمىتوانست در برابر اين فرقه‌هاى نوپا و بى اساس بىتفاوت باشد ، بلكه ناگزير بود در برابر همه آنها به اقتضاى مصالح اسلام موضع بگيرد و نظر قاطع اسلام را ارائه دهد و به شبهات و اشكالات مطرح شده از سوى آنان پاسخ گويد .\r\nمكتبها و مسلكهاى انحرافى موجود در دوران امام صادق ( ع ) به دو بخش عمده تقسيم مىشدند : اسلامى و غير اسلامى .\r\n\r\nالف - مذاهب اسلامى\r\n\r\n","description":"","footnote":"","page_name":" 219 ","page_number":216},
  {"content":"\r\n\r\nدر دوران امامت امام صادق ( ع ) فرقه‌هاى زيادى به نام اسلام ، ليكن منحرف از خط امامت و ولايت ، پديد آمده و يا رشد كردند و هر كدام عده‌اى را به سوى خود جذب كردند . مهمترين و مشهورترين اين فرقه‌ها عبارتند از :\r\n1 - معتزله : فرقه معتزله در اوائل قرن دوم هجرى و در دوران امامت امام باقر ( ع ) پديد آمد . « 1 »  مَعْبَد جَهْنّى ، غيلان دمشقى و يونس اسوارى نخستين كسانى بودند كه نسبت افعال انسان را به خداوند انكار كردند و گفتند : انسان در انجام افعال خود توانا و مستقل است و خداوند در افعال بندگانش هيچ نقشى ندارد . « 2 » \r\nاصحاب و ياران پيامبر ( ص ) كه هنوز زنده بودند از تفكر غلط آنان بيزارى جسته به امّت اسلامى توصيه مىكردند كه با « قدريّه » ( كه بعدها معتزله ناميده شدند ) رابطه برقرار نكنند . به آنان سلام ندهند ، به عيادت بيمارانشان نروند و بر جنازه مرده‌هايشان نماز نگزارند . « 3 » \r\nپس از كشته شدن معبد ، و اصل بن عطا كه از موالى ايرانى و از شاگردان حسن بصرى بود از استاد كناره گرفت و به تبليغ و نشر آراء مَعْبَد پرداخت . از آن پس پيروان او به نام « معتزله » معروف شدند .\r\nامام صادق ( ع ) - برغم كشمكشها و اختلافات فكرى موجود - موفق شد با تعليمات و راهنماييهاى لازم ، پيروان خود را از فرو افتادن در دام جريانات فكرى حفظ كند . آن حضرت در گير و دار جدال فكرى بين جبريها و قدريها با بيان جمله :\r\n« لا جَبْرَ وَ لا تَفْويضَ وَ لكِنْ امْرٌ بَيْنَ امْرَيْنِ » « 4 » \r\nنه جبر درست است و نه تفويض ، بلكه امرى است ميان آن دو .\r\n\r\n","description":"","footnote":" ( 1 ) - در بخش تاريخ زندگى امام باقر ( ع ) علّت نامگذارى اين فرقه به معتزله و نيز اصول و پايه‌هاى چهار گانه مكتب آنان آمد .  ( 2 ) - الملل و النحل ، شهرستانى ، ج 1 ، ص 35 و 49 - 50 .  ( 3 ) - الفرق بين الفِرق ، ص 19 - 20 .  ( 4 ) - كافى ، ج 1 ، ص 160 . امام صادق ( ع ) در توضيح امْرٌ بَيْنَ امْرَين مىفرمايد : مثال آن چنين است كه مردى را در حال انجام معصيت مىبينى و او را نهى مىكنى ولى او معصيت را انجام مىدهد . در اين صورت او كه مرتكب معصيت شده و به نهى شما ترتيب اثر نداده انجام دهنده عمل است . نه شما كه امر به ترك معصيت كرده‌اى . ","page_name":" 220 ","page_number":217},
  {"content":"\r\n\r\nهر دو تفكر انحرافى « اشاعره » و « معتزله » را كه يكى قائل به جبر و ديگرى قائل به تفويض بود ، نفى كرد و با اين رهنمود ، پيروان خود را از آشفتگى و حيرت و فرو افتادن در دام هر يك رهايى بخشيد .\r\n2 - مرجئه : فرقهء مرجئه پس از شهادت امير مؤمنان ( ع ) پديد آمد . اين گروه در ابتدا با انگيزه‌اى سياسى به وجود آمد و امويان در پديد آوردن آن نقش مؤثرى داشتند . « 1 » \r\nآنان ايمان را تنها اعتقاد قلبى مىدانستند و معتقد بودند با وجود ايمان ، هيچ گناهى به انسان زيان نمىرساند . كسى كه در دل مؤمن به خدا باشد ، هر چند با زبان اظهار كفر نمايد يا در عمل بت بپرستد و يا طبق آيين يهود و نصارا رفتار كند ، چون از دنيا رود اهل بهشت خواهد بود . « 2 » \r\nمرجئه با اين اعتقاد سخيف ، افراد را در ارتكاب گناهان جرى مىساختند و پشتيبان و ياور ستمگران بودند .\r\nامامان عليهم السّلام در تعليمات خود ، همواره بر اين نكته تأكيد داشتند كه ايمان و اعتقاد قلبى توأم با عمل است و مؤمن واقعى كسى است كه گفتار و كردارش تأييد كننده ايمان او باشد . « 3 »  به عنوان نمونه ، از امام صادق ( ع ) سؤال شد حقيقت ايمان چيست ؟\r\nفرمود : « ايمان عبارت است از اقرار به زبان ، اعتقاد در قلب و عمل به اعضا و جوارح . » « 4 » \r\nعلاوه بر اين رهنمودهاى كلّى ، در خصوص « مرجئه » نيز بيانات صريحى دارند . عمر بن معمّر مىگويد : امام صادق ( ع ) فرمود :\r\nخداوند ، قدريّه را لعنت كند ، خداوند حروريّه ( خوارج ) را از رحمت خود دور گرداند .\r\nخداوند مرجئه را لعنت كند ، خدا مرجئه را لعنت كند .\r\n\r\n","description":"","footnote":" ( 1 ) - در بخش تاريخ زندگى امام باقر ( ع ) مسأله سياسى بودن پيدايش مرجئه و علت حمايت امويان از اين فرقه با تفصيل بيشتر مورد بحث قرار گرفته است . براى آگاهى بيشتر بدانجا رجوع كنيد .  ( 2 ) - ر . ك : الفصل فى الملل و الاهواء و النحل ، ج 4 ، ص 204 - 205 .  ( 3 ) - براى آگاهى از اين روايات ، به بحار الانوار ، ج 66 ، ص 72 ، حديث 26 و ص 73 ، حديث 28 و كنز العمال ، ج 1 ، ص 23 ، حديث 2 و 3 و ص 25 ، حديث 11 رجوع كنيد .  ( 4 ) - بحار الانوار ، ج 66 ، ص 73 . ","page_name":" 221 ","page_number":218},
  {"content":"\r\n\r\nراوى پرسيد : قدريه و خوارج را هر كدام يك بار لعنت كرديد ولى مرجئه را دوبار .\r\nفرمود :\r\nبه خاطر اينكه اينان مىپندارند كشندگان ما مؤمن هستند . بدين جهت لباسهاى آنان تا روز قيامت آغشته به خون ماست . « 1 » \r\n3 - كيسانيّه : مذهب شيعه ، تا پايان دوران امامت پيشواى سوّم انشعابى پيدا نكرد .\r\nپس از شهادت امام حسين ( ع ) ، هر چند اكثريت شيعيان به امامت فرزندش امام سجاد ( ع ) قائل شدند ولى اقلّيتى ، معروف به « كيسانيّه » قائل به امامت « محمّد بن حنفيّه » فرزند حضرت على ( ع ) شدند . « 2 » \r\nامام صادق ( ع ) در برابر اين جريان منحرف موضع گرفت و با بيانات و سخنان روشنگرانهء خود ، ضمن ابطال پندار آنان ، افراد گمراه شده را كه زمينهء اصلاح و بازگشت به حق در آنان وجود داشت ، هدايت كرد كه سيّد حميرى از جملهء ايشان بود . « 3 » \r\nحيّان سرّاج ، يكى از سران كيسانيه به حضور امام صادق ( ع ) رسيد . امام ( ع ) از او پرسيد : اى حيّان ! نظر اصحاب و يارانت درباره محمد حنفيه چيست ؟ گفت : مىگويند : او زنده است و روزى مىخورد . فرمود : پدرم براى من نقل كرد كه وى جزو افرادى بوده است كه به هنگام بيمارى محمّد به عيادتش رفته و چشمهايش را فرو بسته و او را در داخل قبر نهاده است . . . . « 4 » \r\nامام ( ع ) در سخنى ديگر فرمود : « محمد بن حنفيّه نمرد ، مگر آنكه به امامت على بن حسين ( ع ) اعتراف كرد . » « 5 » \r\n4 - زيديّه : فرقهء زيديّه ، دومين گروه منشعب از شيعه است كه در تاريخ اسلام و پس از شهادت امام سجاد ( ع ) به وجود آمده است . اين گروه اندك به جاى گرايش به امام\r\n\r\n","description":"","footnote":" ( 1 ) - تفسير عياشى ، ج 1 ، ص 208 .  ( 2 ) - ر . ك : بحار الانوار ، ج 37 ، ص 1 - 2 و الفصول المختارة ، شيخ مفيد ، ص 296 .  ( 3 ) - پيش از اين ( در درس 15 ) به قصّه وى با امام صادق اشاره كرديم .  ( 4 ) - كمال الدين ، صدوق ، ج 1 ، ص 36 و رجال كشى ، ج 2 ، ص 604 .  ( 5 ) - همان مدرك . ","page_name":" 222 ","page_number":219},
  {"content":"\r\n\r\nباقر ( ع ) ، قائل به امامت فرزند امام سجاد ( ع ) ، زيد گرديدند و به « زيديّه » معروف شدند . « 1 » \r\nامام صادق ( ع ) در برابر اين حركت انحرافى نيز بشدّت موضع گرفت . در گام نخست ، سران آنان مانند كثير ، سالم بن ابو حفصه و ابو جارود را افرادى كذّاب و دروغگو خواند و آنان را سزاوار لعنت الهى دانست . « 2 »  در گام دوّم ، اصل تشكيلات زيديّه را منحرف از خطّ امامت معرفى كرده يارانش را از هرگونه كمك و همكارى با اين گروه منع مىكرد .\r\nعُمَر بن يزيد مىگويد : از امام صادق ( ع ) از صدقه دادن و كمك كردن به ناصبيها و زيديّه پرسيدم . امام ( ع ) فرمود :\r\nهيچ گونه كمكى به آنان نكن و چنانچه مىتوانى حتى آب نيز به ايشان نده . زيديّه همان افراد ناصبى و دشمنان سرسخت ما هستند . « 3 » \r\n5 - غلات : « 4 »  در آخر دوران امامت امير مؤمنان ( ع ) و در درون جامعهء اسلامى ، فرقه‌اى به نام « غلات » شكل گرفت . اين فرقه در اثر پيشگوييها و معجزاتى كه از آن حضرت مىديدند در دوستى خود نسبت به آن بزرگوار غلوّ كرده ، او را به مرتبهء خدايى رسانده يا قائل به حلول روح خدايى در وى شدند .\r\nدر دوران امامت امام باقر و امام صادق عليهما السّلام كه شرايط براى آزادى نشر انديشه‌هاى مختلف بيش از پيش فراهم شده بود ، فعّاليتهاى اين گروه نيز افزايش پيدا كرد . و كسانى همچون مغيرةبن سعيد و ابو الخطاب به نشر اين تفكر كفرآميز پرداختند . « 5 » \r\nتفكر غلات ، از سوى امامان معصوم بشدّت مورد نفى و انكار قرار گرفت و آن بزرگواران با صراحت ، بيزارى خود را از اين فرقه گمراه اعلام كرده ، آنان را سزاوار غضب الهى دانستند .\r\n\r\n","description":"","footnote":" ( 1 ) - الملل و النحل ، شهرستانى ، ج 1 ، ص 137 .  ( 2 ) - بحار الانوار ، ج 37 ، ص 32 و رجال كشى ، ج 2 ، ص 496 .  ( 3 ) - همان مدرك .  ( 4 ) - غلات ، جمع غالى ، به معناى غلو كننده است و غلو در لغت به معناى گزافه گويى و زياده روى و افراط در امرى است .  ( 5 ) - ر . ك : الفرق بين الفرق ، ص 236 و 238 و 247 و الملل و النّحل ، ج 1 ، ص 176 - 180 . ","page_name":" 223 ","page_number":220},
  {"content":"\r\n\r\nامام صادق ( ع ) درباره آنان مىفرمايد :\r\n« سَمْعى وَ بَصَرى وَ بَشَرى وَ لَحْمى وَ دَمى مِنْ هؤُلاءِ بُرَآءُ ، بَرَى اللَّهُ مِنْهُمْ وَ رَسُولُهُ ، ما هؤُلاءِ عَلى دينى وَ دينِ آبائى . » « 1 » \r\nگوش ، چشم ، پوست ، گوشت و خون ( و خلاصه همه وجود ) من از غلات بيزار است .\r\nخدا و پيامبرش نيز از ايشان بيزارند . آنان با آيين من و پدرانم رابطه‌اى ندارند .\r\nپيشواى ششم در سخنى ديگر خطاب به شيعيان مىفرمايد :\r\nجوانان خود را از خطر غلات بر حذر داريد تا مبادا ايشان را فاسد كنند . غلات بدترين خلق خدا هستند ، بزرگى خداوند را كوچك مىشمارند و نسبت به بندگان خدا ادعاى ربوبيّت مىكنند ، سوگند به خدا ، غلات ، از يهود ، نصارا ، مجوس و مشركان بدترند . « 2 » \r\nامام ( ع ) گاهى افراد خاصى از اين فرقه را اسم مىبرد و چهره شيطانى آنان را براى مردم بر ملا مىساخت . به عنوان نمونه ، در تفسير آيهء شريفهء : « هَلْ انَبِّئُكُمْ عَلى مَنْ تَنَزَّلُ الشَّياطينُ تَنَزَّلُ عَلى كُلِّ افَّاكٍ أَثيمٍ » « 3 »  فرمود : آنان هفت نفرند : مغيره ، بيان ، صائد ، حمزة بن عماره بربرى ، حارث شامى ، عبداللَّه بن حارث و ابو الخطّاب . « 4 » \r\nمبارزه امام ( ع ) با غلات به اين مقدار كه بر شمرديم محدود نمىشود . بلكه آن حضرت در موارد زيادى در برخورد خصوصى با افراد ، آنان را از خطر اين انديشه كفر آميز برحذر و به صراط مستقيم رهنمون مىساخت . « 5 » \r\n6 - صوفيّه : در اوائل قرن دوّم هجرى در درون جامعهء اسلامى افرادى پيدا شدند كه\r\n\r\n","description":"","footnote":" ( 1 ) - بحار الانوار ، ج 25 ، ص 298 .  ( 2 ) - احْذَرُ واعَلى شَبابِكُمُ الْغُلاةَ لا يُفْسِدُوهُمْ فَانَّ الْغُلاةَ شَرُّ خَلْقِ اللَّهِ ، يُصَغِّرُونَ عَظَمَةَ اللَّهِ وَ يَدَّعُونَ الرُّبُوبِيَّةَ لِعِبادِ اللَّهِ ، وَ اللَّهِ انَّ الغُلاةَ لَشَرٌّ مِنَ الْيَهُودِ وَ النّصارى وَ الْمَجُوسِ وَ الَّذينَ اشْرَكُوا ( بحار الانوار ، ج 25 ، ص 265 ) .  ( 3 ) - شعرا ، آيه 221 و 222 يعنى : آيا به شما خبر دهم كه شياطين بر چه كسى نازل مىشوند ؟ آنها بر هر دروغگوى گنهكار فرودمىآيند .  ( 4 ) - رجال كشى ، ج 2 ، ص 577 و بحار الانوار ج 25 ، ص 270 .  ( 5 ) - براى آگاهى از اين موارد به اثبات الهداة ، ج 3 ، ص 101 و 102 و كشف الغمه ، ج 2 ، ص 197 و بحار الانوار ، ج 47 ، ص 341 رجوع كنيد . ","page_name":" 224 ","page_number":221},
  {"content":"\r\n\r\nخود را زاهد و صوفى مىناميدند . « 1 »  اين گروه در راستاى اعتقادات باطل و ضدّ اسلامى خود ، در بهره‌گيرى از نعمتهاى الهى و مواهب طبيعى روش خاصى اتخاذ كردند و چنين وانمود مىكردند كه روش صحيح و راه دين همان است كه ايشان مىروند .\r\nآنان مدعى بودند كه بطور مطلق و در هر شرايطى بايد از نعمتهاى دنيوى دورى جست . مؤمن واقعى كسى است كه از پوشيدن لباس خوب ، خوردن غذاى لذيذ و سكونت در خانهء وسيع اجتناب ورزد . « 2 »  طبعاً كسانى كه اين مواهب را مورد استفاده قرار مىدادند از سوى اين گروه به دنيا دوستى و خروج از مسير ايمان متهم شده مورد تحقير و ملامت قرار مىگرفتند .\r\nامام صادق در برابر اين جريان انحرافى نيز موضع گرفت و ضمن تأكيد و توصيه بر تهذيب نفس وتوجه به معنويات و دل نبستن به دنيا و مظاهر آن ، رهبران اين گروه را افرادى « فاسد العقيده » و دشمن اهل بيت ( ع ) قلمداد كرد . به نقل امام عسكرى ( ع ) از امام صادق ( ع ) درباره ابو هاشم كوفى ( بنيانگذار فرقه صوفيّه ) سؤال شد . آن حضرت فرمود :\r\nاو مردى فاسد العقيده بود . او كسى بود كه مذهبى به نام تصوف اختراع كرد و آن را ، راه فرارى براى عقيده ناپاك خود قرار داد . « 3 » \r\nيكى از ياران امام صادق ( ع ) به آن حضرت عرض كرد : در اين ايام گروهى پيدا شده‌اند به نام « صوفيّه » دربارهء آنان چه مىفرماييد ؟ امام ( ع ) فرمود :\r\nايشان دشمنان ما هستند ، كسانى كه به آنان تمايل پيدا كنند جزو ايشان خواهند بود\r\n\r\n","description":"","footnote":" ( 1 ) - به نوشته مقدس اردبيلى ( حديقة الشيعه ، ص 560 ) نخستين كسى كه به اين نام خوانده شد و بذر اين مسلك را در سرزمين‌اسلام پاشيد ابوهاشم كوفى بود .  ( 2 ) - لازم به يادآورى است كه بطلان مذهب صوفيه از اين جهت است كه آنان بطور مطلق و به صورت يك وظيفه الزامى ، حكم به‌ترك لذّات و نعمتهاى دنيوى مىكردند ، و گر نه از ديدگاه اسلام ، گاهى ترك پاره‌اى از لذتها و نعمتهاى دنيوى براى خود سازى و يا همدردى با محرومان و نيز براى مقام رهبرى جامعهء اسلامى در هنگامى كه آن را در ظاهر نيز بر عهده دارد و عامّهء مردم در فقر و تنگدستى بسر مىبرند مانند پيامبر ( ص ) و امير مؤمنان ( ع ) لازم است ، ولى اين غير از تفكر صوفيه است .  ( 3 ) - حديقة الشيعه ، ص 564 . ","page_name":" 225 ","page_number":222},
  {"content":"\r\n\r\nو با آنان محشور مىشوند . به همين زوديها گروهى كه نسبت به ما اظهار محبّت مىنمايند ، به ايشان تمايل و شباهت پيدا مىكنند و خود را با القاب آنها ملقب مىسازند و سخنان آنها را تأويل مىنمايند . كسانى كه متمايل به آنان شوند از ما نيستند و ما از ايشان بيزاريم ، و آنان كه سخنان ايشان را ردّ و انكار كنند مانند كسانى هستند كه در ركاب پيامبر ( ص ) با كفار نبرد مىكردند . « 1 » \r\nامام صادق ( ع ) در برخورد حضورى با سران صوفيّه ايشان را به اشتباه و انحراف خود متوجه كرده ، نصيحت و ارشادشان مىفرمود . نمونهء بارز آن گفتگويى است كه ميان آن حضرت و سفيان ثورى در همين رابطه رخ داده و موجب شكست و سرافكندگى وى شده است . « 2 » \r\n\r\nب - مكاتب مادّى\r\nاز جمله محورهاى اساسى فعاليتهاى فرهنگى امام صادق ( ع ) مبارزه با افكار الحادى و انديشه‌هاى ماديگرى بود كه در دوران امامت آن حضرت بسرعت در حال گسترش بود .\r\nفعّاليتهاى امام ( ع ) در اين زمينه شكلهاى مختلف داشت ؛ از قبيل : بيانات و رهنمودهاى كلّى در زمينهء مسائل اعتقادى بويژه مسائل مربوط به توحيد ، مباحثات و مناظرات رسمى ميان آن حضرت و سران ماديگرايان مثل ابن ابى العوجاء ، ابن مقفّع ، زنديق مصرى به نام عبدالملك و . . . و نيز بين اصحاب آن حضرت با اين افراد ، و ارشادها و رهنمودهاى موردى آن حضرت در برخورد با افراد مختلف . « 3 » \r\nامام ( ع ) در تمام اين برخوردها و مناظرات ، با بيانى روشن و منطقى استوار ، مبانى اعتقادى اسلام را تبيين و تشريح و ادعاى خصم را ابطال و او را در برابر حق وادار به اقرار\r\n\r\n","description":"","footnote":" ( 1 ) - حديقة الشيعه ، ص 526 .  ( 2 ) - براى آگاهى از تفصيل اين گفتگو به كافى ، ج 5 ، ص 65 و بحار الانوار ، ج 47 ، ص 232 و ج 67 ، ص 122 رجوع كنيد .  ( 3 ) - براى آگاهى بيشتر از فعّاليتهاى امام ( ع ) در اين زمينه به كتاب كافى ، ج 1 ، توحيد ، صدوق ، احتجاج ، طبرسى ، بحار الانوار ، ج 47 ص 213 - 240 و الامام الصادق ، مظفر ، ص 188 - 219 رجوع كنيد . ","page_name":" 226 ","page_number":223},
  {"content":"\r\n\r\nو اعتراف مىكرد .\r\nخلاصه\r\nاز جمله محورهاى مهم فعاليتهاى علمى و فرهنگى امام صادق ( ع ) مبارزه با مكتبها و مسلكهاى اعتقادى نوپا و بىاساس بود كه در دوران امامت آن حضرت پديد آمده يا رشد كرده بودند . اين مسلكها به دوبخش عمده تقسيم مىشوند :\r\nالف - مذاهب اسلامى\r\nمهمترين اين مذاهب عبارت بودند از : معتزله ، مرجئه ، كيسانيّه ، زيديّه ، غلات و صوفيّه .\r\nپيشواى ششم ( ع ) به تناسب اعتقادات و ميزان انحرافات هر يك از گروههاى ياد شده در برابر آنها موضع گرفت . جهت گيرى كلى حركت امام ( ع ) در برابر پيروان اين فرقه‌ها ، هدايت و ارشاد آنان به راه حق بود . ليكن موضع آن گرامى در برابر بسيارى از سران اين گروهها كه افرادى كينه توز و شيطان صفت بودند و اميدى به هدايت آنان نبود ، موضع بر ملا كردن چهره ضد اسلامى آنان براى مردم و طرد ايشان از سلك امت اسلامى بود .\r\nب - مكاتب مادى :\r\nامام ( ع ) با بيانات و رهنمودهاى كلى در زمينه مسائل اعتقادى ، مناظرات رسمى با سران گروههاى الحادى و برخوردهاى موردى به مبارزه با تفكر زنديقيان و ماديگرايان پرداخت و از اصول و مبانى اعتقادى مكتب تشيّع پاسدارى كرد .\r\nپرسش\r\n1 - فرقه معتزله چه زمانى پديد آمد و موضع امام صادق ( ع ) در برابر آن چه بود ؟\r\n2 - مرجئه چه اعتقادى داشتند و امام صادق ( ع ) درباره آنان چه فرمود ؟\r\n\r\n","description":"","footnote":"","page_name":" 227 ","page_number":224},
  {"content":"\r\n\r\n3 - تا دوران امامت امام صادق ( ع ) چند فرقه از شيعه منشعب شدند ؟\r\n4 - امام صادق ( ع ) نسبت به غلات ، چه سفارشى به اصحاب خود فرمود ؟\r\n5 - موضع امام صادق ( ع ) در برابر فرقه صوفيّه را به اختصار بيان كنيد .\r\n6 - روشهاى مبارزه امام صادق با زنديقيان را به اختصار ذكر كنيد .\r\n\r\n","description":"","footnote":"","page_name":" 228 ","page_number":225},
  {"content":"\r\n\r\n\r\nدرس بيست و سوّم : : رهنمودهاى حكيمانه\r\nهر چند در ضمن بررسى و تجزيه و تحليل تاريخ زندگى امام صادق ( ع ) به مناسبتهاى مختلف ، از بيانات و سخنان ارزشمند آن حضرت نيز بهره گرفتيم ، ليكن از آنجا كه سخنان آن بزرگواران همچون سخنان خداوند و آيات كريمهء قرآن ، نور و روشنگر تاريكيها و هدايتگر گمراهان و حق طلبان است و گفتارشان مانند رفتار و كردارشان از حجّيت و اصالت ريشه دارى كه در نهايت به سخن پيامبر ( ص ) و خداوند متعال منتهى مىشود ، « 1 »  برخوردار است ، شايسته است ، در مراحل پايانى اين سلسله درسها يك درس را به سخنان نورانى و رهنمودهاى حكيمانهء آن امام بزرگوار اختصاص دهيم ، ولى از آنجا كه بخش سخنان و بيانات آن گرامى مانند ديگر ابعاد زندگى وى همچون اقيانوسى است كه با برداشتن چند دلو آب از آن ، كم نمىشود ، ما در اين درس تنها به چند سخن نورانى و ارزنده آن حضرت كه با وضعيت كارى و شغلى متربيان و جهادگران عزيز تناسب دارد ، تبرّك مىجوييم .\r\n\r\nلزوم حمايت از حكومت عدل و واليان عادل\r\nيكى از ياران امام صادق ( ع ) از آن حضرت درباره راههاى امرار معاش مردم و\r\n\r\n","description":"","footnote":" ( 1 ) - خود امام ( ع ) در سخنى به اين اصالت اشاره كرده مىفرمايد : « حَديثى حَديثُ ابى ، وَ حَديثُ ابى حَديثُ جَدّى ، وَ حَديثُ جَدّىحَديثُ الْحُسَيْنِ ، وَ حَديثُ الْحُسَيْنِ حَديثُ الْحَسَنِ ، وَ حَديثُ الْحَسَنِ حَديثُ اميرِ الْمُؤْمِنينَ ، وَ حَديثُ اميرِ الْمُؤْمِنينَ حَديثُ رَسُولِ اللَّهِ ( ص ) ، وَ حَدَيثُ رَسُولِ اللَّه قَوْلُ اللَّهِ عَزَّ وَ جَلَّ ( كافى ، ج 1 ، ص 53 ) يعنى : سخن من سخن پدرم و سخن پدرم ، سخن جدّم و سخن جدم ، سخن امام حسين ( ع ) و سخن امام حسين ، سخن امام حسن ( ع ) و سخن امام حسن ، سخن امير مؤمنان ( ع ) و سخن امير مؤمنان سخن رسول خدا ( ص ) و سخن رسول خدا ( ص ) كلام خداست . ","page_name":" 229 ","page_number":226},
  {"content":"\r\n\r\nچگونگى صرف اموال پرسيد . امام ( ع ) در پاسخى مفصّل ، تمامى راهها و انواع معيشت رايج ميان مردم را بر چهار نوع تقسيم كرد و بخشهاى حلال و حرام هر يك را به تفكيك برشمرد . سپس در مقام بيان انواع معيشت ، به مسأله « ولايت » و حكومت بر مردم ، شامل زمامدار جامعه ، دولتمردان ، استانداران ، فرمانداران تا دون رتبه‌ترين كارمندان ، به عنوان نخستين نوع اشاره كرده مىفرمايد : ولايت دو قسم است : يكى ولايت حاكمان عادل كه خداوند فرمان داده ولايتشان را گردن نهند و آنان را به منصب فرمانروايى و زمامدارى نصب كنند و نيز حاكميّت واليان زير دست و زير دست تر تا پايين ترين رتبهء آنان را كه هر يك به نوعى بر زير دستان فرمان مىرانند ، بپذيرند . نوع ديگر ، ولايت حاكمان جور و عمّال آنان تا پايين ترين فرد ايشان كه به نحوى بر زير دستان حكومت دارند .\r\nسپس دربارهء قسم نخست ولايت و زمامدارى فرمود :\r\n« فَوَجْهُ الْحَلالِ مِنَ الوِلايَةِ وِلايَةُ الْوالِى الْعادِلِ الَّذى امَرَ اللَّهُ بِمَعْرِفَتِه وَ وِلايَتِه ، وَ الْعَمَلِ لَهُ فى وِلايَتِه وَ وِلايَةِ وُلاتِه وَ وُلاةِ وُلاتِه بِجَهَةِ ما امَرَ اللَّهُ بِهِ الْوالِىَ الْعادِلَ بِلازِيادَةٍ فيما انْزَلَ اللَّهُ بِه وَ لا نُقْصانٍ وَ لا تَحْريفٍ لِقَوْلِه وَ لا تَعَدٍّ لِامْرِهِ الى غَيْرِه .\r\nفَاذا صارَ الْوالِىُ والِىَ عَدْلٍ بِهذِهِ الْجَهَةِ ، فَالْوِلايَةُ لَهُ وَ الْعَمَلُ مَعَهُ وَ مَعُوْنَتُهُ فى وِلايَتِه وَ تَقْوِيَتُهُ حَلالٌ مُحَلَّلٌ ، وَ حَلالُ الْكَسْبِ مَعَهُمْ . وَ ذلِكَ انَّ فى وِلايَةِ والِى الْعَدْلِ وَ وُلاتِه احْياءُ كُلِّ حَقٍّ وَ كُلِّ عَدْلٍ وَ امامَةُ كُلِّ ظُلْمٍ وَ جَوْرٍ وَ فَسادٍ ، فَلِذلِكَ كانَ السَّاعى فى تَقْوِيَةِ سُلْطانِه وَ الْمُعينُ لَهُ عَلى وِلايَتِه سا عِيَةً الى طاعَةِ اللَّهِ مُقَوِّياً لِدينِه . » « 1 » \r\nوجه حلال « ولايت » ، زمامدارى فرمانرواى عادلى است كه خداوند به شناسايى او و پذيرش فرمانروايىاش و نيز كار كردن براى او در ولايتش و ولايت نايبان و نايبان نايبان او امر كرده است ، و اين بدان دليل است كه خداوند به والى و زمامدار دادگر فرمان داده است كه طبق حكم خدا - بى هيچ كم و بيش در آنچه خداوند آن را فرود آورده و نيز بدون آنكه سخنانش را تحريف كننديا از فرمانش تخلف ورزند - عمل كند .\r\nو چنانچه حاكم ، بدانگونه كه گفتم ، دادگستر باشد ، حكومت از جانب او ، و كار كردن در\r\n\r\n","description":"","footnote":" ( 1 ) - تحف العقول ، ص 244 . ","page_name":" 230 ","page_number":227},
  {"content":"\r\n\r\nدستگاه او و يارى رساندن به وى در زمامدارىاش و تقويتش ، حلال و مشروع است ، و معامله با چنين حكومتى رواست ؛ زيرا ولايت والى عادل و كارگزاران او مايهء زنده شدن حق و عدالت و مردن ستم و جور و تباهى است . از اين رو ، هر كس در تقويت قدرت و سلطهء او بكوشد و در امر حكومت يارىاش دهد ، در طاعت خدا كوشيده و به تقويت دين خدا پرداخته است .\r\nمصداق كامل و بارز چنين حكومت عدل و والى عادل در زمان حضور امامان عليهم السّلام ، حكومت اسلامى تحت زعامت و رهبرى آن عدالت گستران و در دوران غيبت ، تحت حاكميّت و ولايت ولىّ فقيه جامع الشرايط است كه در عصر حاضر تنها مصداق آن ، نظام مقدس جمهورى اسلامى به رهبرى حضرت آية اللَّه العظمى خامنه‌اى دام ظله العالى است .\r\n\r\nآرزوى بى جا\r\nمفضّل بن عمر ، يكى از ياران برجستهء امام صادق ( ع ) مىگويد : همراه ابو عبداللَّه ( ع ) مشغول طواف بودم . امام ( ع ) به من نگريست و فرمود : مفضّل ! چرا تو را اندوهگين و رنگ پريده مىبينم ؟ عرض كردم : فدايت شوم ! داشتم به بنى عباس و حكومت و سلطنت و جبروتشان مىانديشيدم ؛ اگر اين حكومت و موقعيّت از آن شما بود ، ما هم در كنار شما از آن برخوردار مىشديم . امام فرمود :\r\n« يا مُفَضَّلُ ، امَّا لَوْ كانَ ذلِكَ ، لَمْ يَكُنْ الَّا سِياسَةُ اللَّيْلِ وَ سَباحَةُ النَّهارِ ، وَ اكْلُ الْجَشِبِ ، وَ لُبْسُ الْخَشِنِ ، شِبْهُ اميرِ الْمُؤْمِنينَ وَ الَّا فَاالنَّارُ . . . » « 1 » \r\nاى مفضّل ! اگر چنين مىبود ( و حكومت و سلطنت در دست ما بود ) براى ما جز نگهبانى ( و بيدار ماندن ) شبانه و تلاش ( طاقت فرساى ) روزانه و خوردن خوراك خشن و پوشيدن جامه زبر ، شبيه ( زندگى ) امير مؤمنان ( ع ) ، چيزى نبود و گرنه جايگاهمان دوزخ بود .\r\n\r\n","description":"","footnote":" ( 1 ) - غيبت نعمانى ، ص 287 و بحار الانوار ، ج 52 ، ص 359 . ","page_name":" 231 ","page_number":228},
  {"content":"\r\n\r\nاين سخن امام ( ع ) بيانگر اين است كه شرايط دستيابى به قدرت و حكومت با شرايط پيش از آن فرق مىكند . در دورانى كه حكومت در دست ديگران باشد ، در شرايط عادى و معمولى بهره‌گيرى از نعمتهاى خدادادى دنيوى ، مثل پوشيدن لباسهاى فاخر و خوردن غذاهاى لذيذ براى امامان و شيعيانشان مانعى ندارد ، ولى اگر حكومت به دست آنان باشد ، آن سان كه در دست امير مؤمنان ( ع ) بود ، شرايط زندگى و ميزان بهره‌گيرى از نعمتهاى دنيوى نيز همان شرايط امير مؤمنان و زندگى ساده و پر رنج آن حضرت خواهد بود و در چنين شرايطى ، ياران و وابستگان زمامدار و كارگزاران و دست اندركاران اداره نظام نبايد توقع داشته باشند كه در پرتو قدرت و حكومت ، به مال و منال و زندگى مرفه مادى برسند . و اين سخن امام صادق ( ع ) رهنمود بسيار ارزشمندى براى تمامى كارگزاران نظام مقدس جمهورى اسلامى است . در عين حال هشدارى است به همه آنان كه در صورت سوء استفاده از موقعيّت شغلى خود و روى آوردن به ماديات و رفاه طلبى ، « آتش دوزخ » را براى خود مهيّا مىكنند .\r\n\r\nبرآوردن حاجت برادران ايمانى\r\nامام صادق ( ع ) در ضمن وصيّت مفصّلى به يكى از ياران گرانقدر خود به نام « عبداللَّه بن جندب » در زمينهء ارزش برآوردن نيازمنديها و گرفتاريهاى برادران‌ايمانى نزد پرودرگار فرمود :\r\n« يَا بْنَ جُنْدَبَ ! الْماشى فى حاجَةِ اخيهِ كَالسَّاع بَيْنَ الصَّفا وَ الْمَرْوَةِ وَ قاضى حاجَتَهُ كَالْمُتَشَحِّطِ بِدَمِه فى سَبيلِ اللَّهِ يَوْمَ بَدْرٍ وَ احُدٍ ، وَ ما عَذَّبَ اللَّهُ امَّةً الَّا عِنْدَ اسْتِهانَتِهِمْ بِحُقُوقِ فُقَراءِ اخْوانِهِمْ » « 1 » \r\nاى پسر جندب ! گام بر دارنده براى انجام حاجت برادرش ( در ثواب و پاداش نزد خدا ) همانند سعى كننده بين صفا و مروه است . و برآورنده حاجت وى ، همچون كسى است كه در راه خدا در نبردهاى بدر و احد به خون خود غلتيده است . خداوند هيچ امتى را\r\n\r\n","description":"","footnote":" ( 1 ) - ","page_name":" 232 ","page_number":229},
  {"content":"\r\n\r\nكيفر و هلاك نكرد مگر زمانى كه نسبت به حقوق برادران نيازمند خود بىاعتنايى و سهل انگارى كردند .\r\nاين سخن حكيمانه امام ( ع ) هم بشارت است و هم هشدار . بشارت به آنان كه با توانمندى ، سعى در رفع گرفتارى و نياز برادران خود مىكنند و اينكه عمل آنان ارزش حج و سعى بين صفا و مروه و نيز جهاد در راه خدا در ركاب پيامبر ( ص ) را دارد ؛ و هشدار به آنان كه با داشتن قدرت و توان ، نسبت به اين رسالت اسلامى - انسانى ، سهل انگارى مىكنند و اينكه بايد در انتظار كيفر الهى باشند .\r\n\r\nانسان مسؤول ، همواره بر سر دو راهى\r\nيكى از اصحاب امام صادق ( ع ) به نام « عبداللَّه بن سليمان نوفلى » كه از سوى منصور به حكومت اهواز منصوب شده بود ، طى نامه‌اى موضوع مسؤوليت خود را به استحضار امام ( ع ) رسانيد و از آن حضرت براى موفقيت خود ، و نيز كارهايى كه بايد انجام دهد ، رهنمود خواست . امام ( ع ) در پاسخ نامه وى نوشت :\r\n« . . . امَّا بَعْدُ فَقَدْ جاءَ الَىَّ رَسُولُكَ بِكِتابِكَ فَقَرَأْتُهُ وَ فَهِمْتُ جَميعَ ما ذَكَرْتَهُ وَ سَأَلْتَ عَنْهُ وَ زَعَمْتَ انَّكَ بُليتَ بِوِلايَةِ الْاهْوازِ ، فَسَرَّنى ذلِكَ وَ ساءَنى . . . فَامَّا سُرُورى بِوِلايَتِكَ فَقُلْتَ :\r\nعَسى انْ يُغيثَ اللَّهُ بِكَ مَلْهُوفاً خائِفاً مِنْ اوْلِياءِ آلِ مُحَمَّدٍ ( ص ) وَ يَعِزَّبِكَ ذَليلَهُمْ . . . وَ امَّا الَّذى ساءَنى مِنْ ذلِكَ فَانَّ ادْنى ما اخافُ عَلَيْكَ انْ تَعْثُرَ بِوَلِىٍّ لَنا فَلا تَشُمَّ حَظيرَةَ الْقُدْسِ » « 1 » \r\nاما بعد ، پيك تو نامه‌ات را آورد . آن را خواندم و آنچه نوشته بودى و از حكم آن پرسيده بودى فهميدم . چنين پنداشته‌اى كه به حكومت اهواز گرفتار شده‌اى . اين موضوع ، مرا از جهتى شاد كرد و از جهتى غمگين ساخت . . . شاد شدم از اين جهت كه خداوند ، حق مظلوم و ستمديدهء بيمناك از دوستان آل محمّد ( ص ) را به وسيلهء تو مىستاند و افراد ذليل آنان را عزّت مىبخشد . و اندوهگين شدم ، بدين علت كه مىترسم درباره يكى از دوستان ما پاى تو بلغزد ( و خدمتى كه مىتوانستى براى او انجام دهى ، نكنى )\r\n\r\n","description":"","footnote":" ( 1 ) - بحار الانوار ، ج 75 ، ص 271 . ","page_name":" 233 ","page_number":230},
  {"content":"\r\n\r\nكه در اين صورت بوى بهشت را استشمام نخواهى كرد .\r\nاز اين بيان امام ( ع ) مىتوان چنين نتيجه گرفت كه منصب كارگزارى در يك نظام بسيار حسّاس و لغزنده است ؛ يك لحظه غفلت و بىاعتنايى نسبت به حقوق بندگان خدا و دوستان اهل بيت ، موجب مىشود كه امام زمان از انسان ناخشنود گردد و بوى بهشت هرگز به مشام او نرسد ؛ در حالى كه دستگيرى اولياى الهى و حفظ حرمت و عزّت آنان موجب شادمانى و خشنودى امام زمان خواهد بود .\r\n\r\nكار فقط براى خدا\r\nامام صادق ( ع ) خطاب به شيعيان مىفرمايد :\r\n« اجْعَلُوا امْرَكُمْ هذا لِلّهِ وَ لا تَجْعَلُوهُ لِلنَّاسِ ، فَانَّهُ ما كانَ لِلَّهِ فَهُوَ لِلَّهِ وَ ما كانَ لِلنَّاسِ فَلا يَصْعَدُ الَى السَّماء » « 1 » \r\nكارتان را فقط براى خداوند منظور كنيد ، نه براى مردم ؛ زيرا آنچه براى خدا انجام گيرد مقدس است و خدايى ، و به او مىرسد ، ولى آنچه براى ( خشنودى ) مردم انجام گرفته باشد به آسمان بالا نمىرود .\r\nاين سخن امام ( ع ) با توجه به آيهء شريفهء : « الَيْهِ يَصْعَدُ الْكَلِمُ الطَّيِّبُ » « 2 »  بيانگر اين است كه تنها كارى كه براى خدا انجام مىگيرد ، مصداق « كلام طيّب » است كه جنبه ملكوتى و صعود به سوى آسمان را دارد و بقيّه كارها چنين خاصيتى را ندارند ، در نتيجه هيچ نفع معنوى و اخروى نصيب انجام دهنده آنها نخواهد شد .\r\n\r\n","description":"","footnote":" ( 1 ) - كافى ، ج 1 ، ص 213 .  ( 2 ) - فاطر ، آيه 10 . ","page_name":" 234 ","page_number":231},
  {"content":"\r\n\r\nخلاصه\r\nسخنان حكيمانه و روشنگرانه پيشواى ششم ( ع ) همچون كردارش حجت و راهگشاست . در ذيل ، خلاصه‌اى از رهنمودهاى برگزيده آن حضرت را مرور مىكنيم .\r\n1 - در پاسخ به يكى از پرسش كنندگان درباره راههاى امرار معاش مردم ، به مسأله حكومت اشاره و آن را به دو نوع دادگر و ستمگر تقسيم كرد . و درباره حكومت عدل ، كارگزارى براى آن و يارى رساندن و تقويت آن را به مثابه طاعت پروردگار و تقويت آيين او دانسته است .\r\n2 - در سخنى ، پندار غلط يكى از ياران خود را كه در صورت برخوردارى امامان از قدرت و حكومت ، آنان نيز از مزاياى رفاهى آن بهره‌مند خواهند شد ، مردود دانست و تصريح كرد كه در آن شرايط وضعيّت زندگى سخت‌تر خواهد بود ، آنچنانكه امير مؤمنان چنين مىزيست .\r\n3 - در روايتى خطاب به پسر جندب ، تلاش در برآوردن حاجت برادر مؤمن را همچون سعى بين صفا و مروه و جهاد در راه خدا و بىاعتنايى به حقوق برادران نيازمند خود را موجب استحقاق كيفر الهى دانسته است .\r\n4 - خطاب به يكى از كارگزاران حكومتى ، منصب كارگزارى را حسّاس و لغزنده بيان كرده و او را به رسيدگى به مشكلات دوستان اهل بيت و بر حذر داشتن از بىاعتنايى نسبت به حقوق آنان توصيه مىكند .\r\n5 - در حديثى خطاب به شيعيان از آنان مىخواهد كه كار را تنها براى خدا انجام دهند .\r\nپرسش\r\n1 - امام صادق ( ع ) چه آثار و نتايجى را بر حكومت زمامدار عادل مترتب كرد ؟\r\n2 - از ديدگاه امام صادق ( ع ) وظيفهء افراد در برابر حكومت عدل و والى عادل چيست ؟\r\n3 - مفضّل چه آرزويى داشت و امام صادق چه رهنمودى به وى داد ؟\r\n4 - از ديدگاه امام صادق ( ع ) بر آوردن حاجت برادر ايمانى چه پاداشى دارد ؟\r\n5 - امام صادق ( ع ) منصب كارگزارى را چگونه مىبيند .\r\n\r\n","description":"","footnote":"","page_name":" 235 ","page_number":232},
  {"content":"\r\n\r\n\r\nدرس بيست و چهارم : : شهادت امام صادق عليه السلام\r\nتضادّ بين جبههء امامت به پيشوايى امام صادق ( ع ) و جبههء خلافت عباسى به سركردگى منصور ، روزبه‌روز شديدتر و شكاف بين دو جبهه ، عميقتر مىگشت . منشأ اساسى آن ، فعاليتهاى بنيادى و متعرضانه پيشواى ششم در ابعاد مختلف علمى ، فرهنگى و سياسى كه لبهء تيز همه آنها دستگاه خلافت بود ، از يكسو ؛ و روحيّهء سلطنت طلبى و ضدّ دينى منصور ، از ديگر سوى بود .\r\nمنصور بر خلاف ديگر خلفاى اموى و عبّاسى كه از نزديك با امامان ( ع ) محشور نبودند ، پيش از انتقال قدرت به بنى عباس ، ارتباط نزديك و تنگاتنگ با امام صادق ( ع ) داشت و از نزديك آن حضرت را مىشناخت و همين مسأله موجب شد كه پس از دستيابى به قدرت ، وجود آن پيشواى بر حق را بزرگترين خطر براى حكومت خود بداند و مبارزه با آن حضرت را در سر لوحه برنامه‌هاى خود قرار دهد .\r\nمنصور ، در طول مدّت دوازده سالى كه در دوران خلافتش با امام صادق ( ع ) معاصر بود يك لحظه از انديشهء مبارزه با امام صادق ( ع ) غافل نبود و به شيوه‌هاى مختلف سعى در محدود كردن فعّاليتهاى آن حضرت و بيرون كردن وى از صحنهء مبارزه با دستگاه خلافت و در نهايت شهادت او داشت .\r\nچندين بار جاسوسانى را به مدينه نزد آن حضرت فرستاد تا به بهانهء پرداخت وجوه شرعى و گرفتن رسيد از امام ( ع ) ، عليه آن حضرت سند گرد آورد . « 1 » \r\nيك بار ، والى مكّه و مدينه را مأمور كرد تا خانه امام ششم ( ع ) را به آتش بكشد . وى\r\n\r\n","description":"","footnote":" ( 1 ) - به عنوان نمونه ر . ك : اثبات الهداة ، ج 3 ، ص 80 و كافى ، ج 1 ، ص 475 . ","page_name":" 236 ","page_number":233},
  {"content":"\r\n\r\nفرمان خليفه را اجرا كرد و خانهء آن گرامى را آتش زد و درب خانه و دهليز را سوزانيد . « 1 »  بدين ترتيب يك بار ديگر ، آتش خلافت ، دامن بيت امامت را فرا گرفت و خاطره تاولهاى دل رنجيده مادر كه از آتش بر افروزى دستگاه خلافت در بيت امامت نشأت گرفته بود ، براى پسر تجديد گرديد .\r\nمنصور چون از اين روشها طرفى نسبت و به نتيجه نرسيد ، امام ( ع ) را به مركز خلافت احضار و انواع تهمتها و افترائها را به سوى آن گرامى سرازير كرد . گاهى او را به حسد ، كينه و دشمنى نسبت به خاندان عباسى متهم مىكرد و گاه ديگر ، به گرفتن وجوه شرعى از افراد به عنوان خليفه مسلمانان .\r\nپيش از اين اشاره كرديم كه منصور بالغ بر هفت بار امام صادق ( ع ) را به نزد خود احضار كرد ، « 2 »  و هر بار قصد جان آن حضرت را داشت ، ولى خداوند هر بار توطئه‌اش را نقش بر آب مىكرد و امام ( ع ) با سلامتى و سرافرازى از نزد وى به مدينه باز مىگشت .\r\nبعد ديگر تلاشهاى مذبوحانهء منصور عليه امام صادق ( ع ) جذب دانشمندان و فقيهان جيره خوار به دربار و جانبدارى از آنان در برابر حوزه علمى و فقاهتى امام صادق ( ع ) و وادار كردن برخى از آنان به طرح سؤالات مشكل علمى و اعتقادى در مجالس دربارى و درخواست جواب آنها از آن حضرت به منظور شكست وى بود .\r\nوى ، وقتى در اين صحنه نيز شكست خورد ، طرح محدود كردن فعّاليتهاى فرهنگى امام ( ع ) و تعطيل كردن حوزه درسى آن حضرت و جلوگيرى از رفت و آمد دانش پژوهان به محضر آن گرامى را به اجرا در آورد و امام ( ع ) را سخت تحت فشار قرار داد .\r\nخلاصهء سخن آنكه : منصور در ارتباط با امام صادق ( ع ) دست به هر توطئه و ترفندى زد ، ولى امام ( ع ) با تدبير و دورانديشى و ژرف نگرى خاصى كه نسبت به مسائل و جريانات داشت ، توطئه‌هاى او را يكى پس از ديگرى خنثى و كوشش و سعيش را تباه مىساخت ؛ چندانكه منصور ناگزير شد بر اين حقيقت اعتراف كند و با صراحت ، وجود\r\n\r\n","description":"","footnote":" ( 1 ) - ر . ك : اثبات الهداة ، ج 3 ، ص 78 .  ( 2 ) - ر . ك : به درس نهم . ","page_name":" 237 ","page_number":234},
  {"content":"\r\n\r\nمبارك امام ( ع ) را همچون استخوانى بداند كه در گلويش گير كرده ؛ « 1 »  بگونه‌اى كه نه امكان بلعيدن آن برايش وجود دارد و نه توان دفع آن .\r\nسرانجام ، خليفهء خون آشام عباسى نتوانست وجود امام شيعيان را - كه آوازه‌اش در همه جا پيچيده بود - تحمّل كند و تصميم گرفت آن بزرگوار را به شهادت برساند .\r\nبرخى از نويسندگان اهل سنّت ، پس از اشاره به نظر مورخان و محدثان شيعه مبنى بر اينكه منصور به وسيله بعضى از مزدورانش امام ( ع ) را مسموم كرده و به شهادت رسانيده است ، مىنويسند دليلى بر اين نظريّه وجود ندارد ؛ زيرا منصور پس از آگاهى از درگذشت امام صادق ( ع ) گريه و ابراز ناراحتى بسيار كرد و متأسف شد . « 2 »  در حالى كه همه آنچه كه ذكر كرديم از سخنان وى گرفته تا احضارها ، برخوردها و موضعگيريهاى او عليه پيشواى ششم ، گوياترين دليل بر اين است كه وى ، امام ( ع ) را سرسخت‌ترين دشمن و رقيب خود مىدانست و همواره در پى فرصت مناسبى بود تا آن حضرت را به قتل برساند و گريه و اظهار تأسف وى از رحلت امام ( ع ) و تجليل زبانى از آن گرامى ، تنها به منظور فريب مردم و سرپوش نهادن بر جنايت خود بوده است .\r\nعلاوه بر آنكه بنابر نقل ثقة الاسلام كلينى از ابو ايوب نحوى ، منصور در همان هنگام كه خبر رحلت پيشواى ششم را از طريق والى مدينه دريافت كرد و كلمه استرجاع به زبان جارى نمود و از او تجليل كرد و گفت : « ايْنَ مِثْلُ جَعْفَر » ، كجا مثل جعفر ( ع ) پيدا مىشود ، به وى فرمان داد فورى براى فرماندار مدينه بنويسد كه اگر آن حضرت به كسى وصيت كرده و براى خود جانشين تعيين نموده ، او را دستگير كند و گردنش را بزند . « 3 » \r\nاين موضعگيرى خصمانه پرده از چهره نفاق منصور بر مىدارد و بيانگر اين است كه اشك وى در رثاى پيشواى شيعيان ، اشك تمساح و براى منحرف كردن افكار عمومى است ، نه از روى اعتقاد و علاقهء به آن حضرت .\r\n\r\n","description":"","footnote":" ( 1 ) - در درس پانزدهم به اين اعتراف منصور اشاره شد .  ( 2 ) - ر . ك : الامام الصّادق ، ابو زهره ، ص 64 .  ( 3 ) - كافى ، ج 1 ، ص 310 . ","page_name":" 238 ","page_number":235},
  {"content":"\r\n\r\n\r\nپيش از شهادت\r\nامام صادق ( ع ) پيش از شهادت خود اقداماتى انجام داد و سفارشى كرد كه در ذيل به آنها اشاره مىكنيم .\r\n\r\nصله رحم\r\nسالمه ، كنيز و خدمتكار پيشواى ششم مىگويد : به هنگام شهادت در محضرت امام صادق ( ع ) بودم كه حالت اغما بر آن حضرت عارض شد . چون به هوش آمد . فرمود :\r\nبه حسن بن على بن على بن حسين ( ملقّب به افطس ) « 1 »  هفتاد دينار بدهيد و به فلانى و فلانى نيز فلان مبلغ بدهيد . عرض كردم : آيا به مردى كه با دشنه بر شما حمله كرده و تصميم به قتل شما گرفته است كمك مىكنيد ؟ امام فرمود : آيا نمىخواهيد من از مصاديق اين آيه باشم كه مىفرمايد :\r\n« وَ الَّذينَ يَصِلُونَ ما امَرَ اللَّهُ بِه انْ يُوْصَلَ وَ يَخْشَوْنَ رَبَّهُمْ وَ يَخافُونَ سُوءَ الْحِسابِ » « 2 » \r\n. . . و آنان كه پيوندهايى را كه خدا دستور به برقرارى آن داده ، برقرار مىكنند و از پروردگارشان مىترسند و از بدى حساب ( روز قيامت ) بيم دارند .\r\nآرى اى سالمه ! خداوند بهشت را آفريده و آن را پاكيزه و معطر ساخته است ، و بوى عطر آگين آن از مسافت دو هزار ساله به مشام مىرسد ، ليكن عاق والدين و قطع كنندهء رحم بوى آن را استشمام نمىكند . « 3 » \r\nاين حركت امام ( ع ) ، آن هم در آن موقعيّت و لحظات پايانى زندگى آن حضرت ، نشانگر اهميّت مسأله صله رحم و تفقّد از خويشاوندان است ، حتى خويشاوندانى كه با انسان قطع رابطه كرده بناى دشمنى و كينه توزى گذارده‌اند .\r\n\r\nسفارش به نماز\r\nابو بصير مىگويد : به منظور عرض تسليت شهادت امام صادق ( ع ) نزد « حُمَيْدَه »\r\n\r\n","description":"","footnote":" ( 1 ) - وى ، از نوادگان امام سجاد ( ع ) است كه همراه محمد بن عبداللَّه ( نفس زكيّه ) قيام كرد و در اين راه ، سختى و مرارت زيادىكشيد . او پس از كشته شدن محمّد ، متوارى شد ؛ ولى امام صادق ( ع ) نزد منصور از وى وساطت كرد ، منصور هم از وى درگذشت ؛ ولى برغم اين لطف و محبّت و خدمتى كه امام صادق ( ع ) در حق وى كرده بود ، او برخوردى كينه توزانه با امام داشت ، آنچنان كه در متن روايت مورد اشاره قرار گرفته است .  ( 2 ) - رعد ، آيه 21 .  ( 3 ) - ر . ك : بحار الانوار ، ج 47 ، ص 276 و مناقب ، ابن شهر آشوب ، ج 4 ، ص 273 . ","page_name":" 239 ","page_number":236},
  {"content":"\r\n\r\n( همسر آن حضرت ) رفتم . وى گريست ، من هم به گريه او گريستم ، سپس گفت : اى ابو محمد ! اگر مىديدى آن حضرت را در آخرين لحظات حيات امر شگفتى ديده بودى . او چشمانش را گشود ، سپس فرمود : خويشان و ياران مرا فرا خوانيد . چون همگان بر بالينش گرد آمدند ، فرمود :\r\n« انَّ شَفاعَتَنا لا تَنالُ مُسْتَخِفًّا بِالصَّلوةِ » « 1 » \r\nهمانا شفاعت ما به كسى كه نسبت به نماز سهل انگار باشد نمىرسد .\r\nاز اين سفارش پيشواى ششم ، به عنوان آخرين سفارش آن حضرت ، آن هم با آن كيفيّت خاص ، دو نكتهء مهّم استفاده مىشود : نخست ، اهمّيت و جايگاه ممتاز و برجستهء نماز در ميان همه دستورها و تكاليف دينى و دوم ، اختصاص خويشاوندان و بستگان به فراخوانى شايد بدين منظور بوده كه اولًا ، به دليل انتسابشان به امام صادق ( ع ) ، مردم از آنان انتظار و توقع بيشترى دارند و تبليغ و توصيه اين فريضهء بزرگ از زبان ايشان موثّرتر است . ثانياً ، خويشان و منسوبان امام ( ع ) نپندارند به خاطر قرابت و نسبتشان با رسول خدا و جانشينان آن حضرت ، هر چند در انجام بعضى از تكاليف مثل نماز سهل انگار باشند در روز قيامت از شفاعت آنان بهره‌مند خواهند بود . مستفاد از اين سفارش ارزنده امام ( ع ) اين است كه خويشاوندى با پيامبر ( ص ) چنانچه توأم با انجام فرائض و تكاليف دينى نباشد ، سودى براى آنان نخواهد داشت . « 2 » \r\n\r\nوصيّت نامه سياسى\r\nشرايط سخت سياسى و جوّ ترور و اختناق حاكم بر جامعهء اسلامى در بخش پايانى دوران امامت امام صادق ( ع ) و نيز شناخت و تجربه‌اى كه آن حضرت از روحيّهء خونريزى و موضع ضدّ دينى منصور داشت ، ايجاب مىكرد كه آن بزرگوار نسبت به حفظ وجود مبارك فرزندش امام كاظم ( ع ) به عنوان جانشين خود و مصون نگهداشتن\r\n\r\n","description":"","footnote":" ( 1 ) - بحار الانوار ، ج 47 ، ص 2 و ج 79 ، ص 235 با اندكى اختلاف در بعضى عبارتها .  ( 2 ) - برگرفته شده از : الامام الصادق ، مظفر ، ص 102 . ","page_name":" 240 ","page_number":237},
  {"content":"\r\n\r\nوى از خطرات دشمن اقدامات لازم را مبذول دارد . از اين رو ، ضمن معرفى وى به اصحاب و ياران خود به عنوان پيشواى آيندهء آنان ، در مناسبتهاى مختلف ، پيش از شهادتش ، يك وصيت نامه سياسى تنظيم كرد و در اختيار مقامات دولتى گذاشت .\r\nحضرت ، در اين وصيّت نامه به جاى يك نفر پنج نفر را وصىّ خود قرار داد : منصور ، خليفه عباسى ؛ محمد بن سليمان ، فرماندار مدينه ؛ عبداللَّه بن جعفر ؛ موسى بن جعفر و حُمَيْدَه .\r\nمنصور كه پس از شهادت امام صادق ( ع ) فرمان شناسايى جانشين آن حضرت و قتل وى را به فرماندار مدينه صادر كرده بود ، وقتى توسط فرماندار مدينه در جريان اين وصيّت نامهء امام ( ع ) قرار گفت ، درمانده شد و در پاسخ كارگزار خود كه كسب تكليف كرده بود كداميك از آنان را بكشد ، گفت : هيچ راهى براى كشتن آنان وجود ندارد . « 1 »  و امام ( ع ) با اين وصيت نامه جان فرزندش را از خطر حتمى حفظ كرد .\r\n\r\nتاريخ شهادت\r\nبنابر نقل مشهور ، امام صادق ( ع ) در 25 ماه شوال ، سال 148 هجرى قمرى پس از 34 سال امامت ، در سن 65 سالگى به دست عوامل منصور مسموم شد و به شهادت رسيد . « 2 »  امام كاظم ( ع ) پيكر مطهر پدر بزرگوارش را در ميان دو تكه پارچه سفيد كه لباس احرام آن حضرت بود ، به اضافهء پيراهن متعلق به آن حضرت و دستارى كه يادگار جدّش امام سجاد ( ع ) بود و نيز در ميان بُرْدى كه آن را به چهل دينار خريده بود پيچيد ، « 3 »  و پس از اقامه نماز بر آن ، او را در بقيع در كنار پدرش امام باقر و جدش امام سجاد و جدّ مادرىاش ، امام مجتبى عليهم السّلام ، به خاك سپرد .\r\nهنگامى كه پيكر مطهّر امام ( ع ) رابه طرف بقيع مىبردند ، ابو هريره عِجْلى ، از شعراى اهل بيت و ارادتمندان ايشان ، در رثاى آن حضرت اشعارى سرود كه برخى از\r\n\r\n","description":"","footnote":" ( 1 ) - كافى ، ج 1 ، ص 310 و المجالس السنّية ، ج 2 ، ص 367 .  ( 2 ) - بحار الانوار ، ج 47 ، ص 1 .  ( 3 ) - كافى ، ج 1 ، ص 476 . ","page_name":" 241 ","page_number":238},
  {"content":"\r\n\r\nابيات آن چنين است :\r\n اقُولُ وَ قَدْ راحُوا بِه يَحْمِلُونَهُ * عَلى كاهِلٍ مِنْ حامِليهِ وَ عاتِقٍ\r\nاتَدْرُونَ ماذا تَحْمِلُونَ الَى الثَّرى * ثَبيراً ثَوى مِنْ رَأْسِ عَلْياءَ شاهِقٍ\r\nغَداةَ حَثَا الْحاثُونَ فَوْقَ ضَريحِه * تُراباً وَ اوْلى كانَ فَوْقَ الْمَفارِقِ « 1 »  \r\nبه آنان كه رفتند تا امام ( ع ) را روى دوششان حمل كنند گفتم : آيا مىدانيد كه چه شخصيّتى را به گورستان مىبريد ؟ : كوه « ثبير » را ، كه چه بلند و مرتفع است !\r\nاينك مردمانى را مىبينم كه هر يك مشتى خاك روى ضريح مطهرش مىريزند ، در حالى كه شايسته است بر سر خويش بريزند !\r\n\r\n","description":"","footnote":" ( 1 ) - اعيان الشيعه ، ج 1 ، ص 677 . ","page_name":" 242 ","page_number":239},
  {"content":"\r\n\r\nخلاصه\r\nتضاد و شكاف بين دو جبههء امامت و خلافت به رهبرى امام صادق ( ع ) و منصور روز به روز شديدتر وعميقتر مىشد . منشأ اصلى آن تلاشهاى متعرضانهء پيشواى ششم عليه حكومت از يكسو ، و دون فطرتى منصور از سوى ديگر بود .\r\nمنصور با شناختى كه از امام صادق ( ع ) و موقعيت برتر او داشت ، وجود او را بزرگترين خطر براى حكومت خود مىدانست ؛ از اين رو براى از ميان برداشتن آن حضرت دست به تلاشهاى مذبوحانه‌اى زد ، مثل فرستادن جاسوس ، براى گردآورى سند عليه امام ( ع ) ، آتش زدن منزل امام ( ع ) ، احضارهاى مكرر آن گرامى به مركز خلافت خود و تصميم بر قتل او ، جذب عالمان جيره خوار به دربار و حمايت و تقويت ايشان به منظور مقابله با حوزه فقاهت جبههء امامت و سرانجام تعطيل كردن حوزه درسى امام صادق ( ع ) .\r\nمنصور ، برغم همه تلاشهاى ياد شده نتوانست به هدف سياسى خود دست يابد ؛ ناچار تصميم آخر را گرفت و به وسيله عوامل خود امام ( ع ) را مسموم كرد و به شهادت رسانيد .\r\nامام صادق ( ع ) پيش از شهادتش اقداماتى انجام داد و سفارشى كرد كه حائز اهميّت است .\r\nاقدامات آن حضرت عبارت است از : انجام صله رحم و تفقد از خويشاوندانش ، بويژه آنان كه با وى قطع رابطه كرده بودند و نيز تنظيم وصيت نامه سياسى و تعيين پنج نفر به عنوان وصىّ خود ، به منظور حفظ جان جانشين واقعى خود ، حضرت موسى بن جعفر ( ع ) از خطر دشمن . سفارش آن حضرت در آخرين لحظات حيات خود ، در جمع همه خويشان ، سفارش به نماز بود و اينكه شفاعت اهل بيت به كسانى كه نسبت به نماز سهل انگار باشند نمىرسد .\r\nامام صادق ( ع ) در تاريخ 25 شوال ، سال 148 هجرى به شهادت رسيد و در بقيع در كنار پدر و نياكان خود به خاك سپرده شد .\r\n\r\n","description":"","footnote":"","page_name":" 243 ","page_number":240},
  {"content":"\r\n\r\nپرسش\r\n1 - موقعيت و رابطه دو جبهه امامت و خلافت در دوران امامت امام صادق ( ع ) را تشريح كرده منشأ آن را بنويسيد .\r\n2 - منصور ، براى از ميان برداشتن امام صادق ( ع ) دست به چه اقداماتى زد ؟\r\n3 - خليفهء عباسى وجود مقدس پيشواى ششم را در ارتباط با حكومت خود چگونه مىديد ؟\r\n4 - آيا امام صادق ( ع ) به مرگ طبيعى درگذشت يا شهيد شد ؟ به چه دليل ؟\r\n5 - اقدامات پيشواى ششم پيش از رحلتشان را بر شماريد .\r\n6 - امام صادق ( ع ) در بستر احتضار به خويشان خود چه سفارشى كرد ؟\r\n\r\n","description":"","footnote":"","page_name":" 244 ","page_number":241},
  {"content":"\r\n\r\n\r\nفهرست منابع و مآخذ\r\nقرآن مجيد .\r\nنهج البلاغه ( فيض الاسلام ) .\r\nآشنايى با علوم اسلامى ( كلام ، عرفان ، و حكمت عملى ) شهيد مطهرى ، انتشارات صدرا ، چاپ سيزدهم 1373 .\r\nارشاد ، شيخ مفيد ، مكتبة بصيرتى ، قم .\r\nاثبات الوصيّة ، مسعودى ، منشورات رضى ، قم .\r\nائمتنا ، على محمد على دخيلّ دارالمرتضى ، بيروت ، 1402 ه . ق .\r\nاختيار معرفة الرجال ، معروف به رجال كشى ، موسسة آل البيت ، قم .\r\nاخبار الطّوال ، دينورى ، منشورات الرضى قم ، 1409 ه . ق .\r\nاحتجاج ، طبرسى ، دارالنعمان ، نجف اشرف ، 1386 ه . ق .\r\nالاعلام ، خيرالدين زركلى ، دارالعلم بيروت ، 1989 ميلادى .\r\nاعلام الورى ، امين الاسلام ، فضل بن حسن طبرسى ، دارالكتب الاسلاميّه .\r\nاعيان الشيعه ، سيد محسن امينى ، دارالتعارف بيروت ، 1403 ه . ق .\r\nاثبات الهداة ، شيخ حرّ عاملى .\r\nاصطلاحات الاصول ، على مشكينى .\r\nاسعاف الرّاغبين ، شيخ محمد صبان ، چاپ سنگى ، مصر ، 1290 ه . ق .\r\nالامام الصادق ، محمد حسين مظفر ، موسسة النشر الاسلامى ، چاپ چهارم .\r\n\r\n","description":"","footnote":"","page_name":" 245 ","page_number":242},
  {"content":"\r\n\r\nالامام الصادق ، حياته و عصره ، آرائه و فقهه ، محمد ابو زهره ، دارالفكر العربى .\r\nالامام جعفرالصادق ، مستشارعبدالحليم جندى ، قاهره ، 1397 ه . ق .\r\nالامام الصادق والمذاهب الاربعة ، اسد حيدر ، مكتبة الامام امير المؤمنين ، اصفهان ، 1392 ه . ق .\r\nامالى ، شيخ طوسى ، مكتبة الداورى ، قم .\r\nالانوارالبهيّة ، محدث قمى ، منشورات الرضى ، قم ، 1364 ه . ق .\r\nبحارالانوار ، علامه مجلسى ، موسسةالوفاء ، بيروت 1403 ه . ق .\r\nالبدايةوالنّهاية ، ابن كثير ، دارالكتب العلميّة بيروت 1407 ه . ق .\r\nالبيان فى تفسيرالقرآن ، آيةالله العظمى خوئى ، مطبعةالاداب ، نجف اشرف 1385 ه . ق .\r\nپيشواى صادق ( ع ) ، آيةالله العظمى خامنه اى ، انتشارات سيد جمال ، تهران .\r\nتاريخ الاسلام ، ذهبى .\r\nتاريخ طبرى ، محمدبن جريرطبرى ، دارالمعارف مصر .\r\nتاريخ الخلفاء ، سيوطى ، منشورات الشريف الرضى ، قم 1411 ه . ق .\r\nتاريخ يعقوبى ، ابن واضح ، معروف به يعقوبى ، دارصادر بيروت ، 1379 ه . ق .\r\nتحف العقول ، ابن شعبه حرّانى ، موسسةالاعلمى ، بيروت 1389 ه . ق .\r\nتدوين السنة ، سيد محمدرضا حسينى جلالى ، دفترتبليغات اسلامى 1413 ه . ق .\r\nتفسير برهان ، سيد هاشم حسينى بحرانى ، مؤسّسه اسماعيليان .\r\nتفسيرعياشى ، ابونضر ، محمدبن مسعود عياشى ، مكتبة العلمية الاسلامية ، تهران .\r\nالتمهيد فى علوم القرآن ، محمد هادى معرفت ، موسسة النشر الاسلامى ، قم 1411 ه . ق .\r\nتنقيح المقال ، شيخ عبدالله مامقانى ، مطبعة المرتضوية .\r\nتوحيد ، شيخ صدوق ، موسسة النشر الاسلامى ، قم .\r\nجامع الرواة ، محمد بن على اردبيلى .\r\nجعفربن محمّد ( ص ) ، عبدالعزيز سيد الاهل .\r\nجهادالشيعة ، دكتر سميره مختار ليثى ، نشر البطحاء .\r\nحديقة الشيعة ، مقدس اردبيلى ، انتشارات گلى تهران 1361 ه . ق .\r\nالحياة السياسية للامام الرضا ( ع ) جعفر مرتضى عاملى ، موسسة النشر الاسلامى ، 1403 ه . ق .\r\nدائرة المعارف بزرگ اسلامى ، مركز دائرةالمعارف بزرگ اسلامى ، تهران 1368 .\r\n\r\n","description":"","footnote":"","page_name":" 246 ","page_number":243},
  {"content":"\r\n\r\nدرآمدى بر حقوق اسلامى ، دفترهمكارى حوزه و دانشگاه ، انتشارات اسلامى ، قم .\r\nدلايل الامامة ، ابوجعفر ، محمدبن جرير طبرى ، منشورات الرضى ، 1363 ه . ق .\r\nزيدبن على ، رضوى اردكانى ، انتشارات اسلامى ، قم .\r\nسيرى در سيره ائمه اطهار ، شهيد مطهرى ، انتشارات صدرا ، شهريور 1367 .\r\nسيرةالائمة الاثنى عشر ، هاشم معروف الحسنى ، دارالتعارف بيروت ، 1406 ه . ق .\r\nشرح نهج‌البلاغه ، ابن ابى الحديد .\r\nشيعه در اسلام ، علامه طباطبايى ، مركز مطبوعاتى دارالتبليغ اسلامى ، قم .\r\nالشيعة و الحاكمون ، محمد جواد مغنيّه ، منشورات الرضى ، قم 1981 ه . ق .\r\nطبقات الكبرى ، ابن سعد ، دار صادر بيروت .\r\nعقدالفريد ، ابن عبدربّه ، دارالكتاب العربى بيروت 1406 ه . ق .\r\nعلل الشرايع ، شيخ صدوق ، مكتبةالداورى ، قم .\r\nعمدةالطالب ، سيدجمال الدين ، احمدبن على بن حسنى معروف به ابن عنبه ، مطبعة الحيدريه ، نجف 1380 ه . ق .\r\nالعيون و الحدايق ، نويسنده ناشناخته ، مكتبة المثنى ، بغداد .\r\nالغدير ، علّامه امينى ، مكتبة الامام امير المؤمنين ، تهران ، 1396 ه . ق .\r\nغيبت ، شيخ طوسى ، مكتبة نينوا ، تهران .\r\nغيبت ، محمد بن ابراهيم نعمانى ، مكتبة الصدوق ، تهران .\r\nالفخرى ، ابن طقطقى ، دار بيروت ، 1400 ه . ق .\r\nفرائد السمطين ، ابراهيم بن محمّد جوينى خراسانى ، مؤسسة المحمودى ، بيروت ، 1398 ه . ق .\r\nالفرق بين الفرق ، عبدالقاهر بغدادى ، دار المعرفة ، بيروت .\r\nالفصل فى الملل و الاهواء والنّحل ، ابو محمد ، على بن احمد بن حزم ، دار المعرفة بيروت .\r\nالفصول المختارة ، شيخ مفيد ، مؤتمر العالمى لالفيّة شيخ المفيد ، 1413 ه . ق .\r\nالفصول المهمّة ، ابن صباغ مالكى ، مؤسّسة الاعلمى ، تهران .\r\nالقاموس المحيط ، فيروز آبادى ، دار الجيل بيروت .\r\nقواعد ، شهيد اوّل ، چاپ سنگى .\r\nالقواعد الفقهيّة ، ميرزا حسن موسوى بجنوردى ، دارالكتب العلمية ، قم .\r\n\r\n","description":"","footnote":"","page_name":" 247 ","page_number":244},
  {"content":"\r\n\r\nكافى ( اصول و فروع ) ، ثقة الاسلام كلينى ، دارالكتب الاسلاميّه ، تهران ، 1388 ه . ق .\r\nكامل ، ابن اثير ، دارصادر بيروت .\r\nكشف الغمّة ، ابو الحسن على بن عيسى اربلى ، سوق المسجد الجامع ، تبريز .\r\nكمال الدين و تمام النعمة ، شيخ صدوق ، مؤسسة النشر الاسلامى ، قم ، 1405 ه . ق .\r\nكنز العمّال ، علاء الدين على متقى هندى ، مؤسسة الرساله بيروت 1405 ه . ق .\r\nالمجالس السنّية ، سيد محسن امين ، دار التعارف ، بيروت ، 1406 ه . ق .\r\nمجمع البيان ، فضل بن حسن طبرسى .\r\nالمحاسن و المساوى ، شيخ ابراهيم بن محمّد بيهقى ، دار صادر بيروت ، 1380 ه . ق .\r\nمروج الذّهب ، مسعودى ، دار الهجرة ، قم ، 1404 ه . ق .\r\nمرآة العقول ، علامه مجلسى ، دار الكتب الاسلامية ، تهران ، 1363 ه . ش .\r\nمسند ، احمد بن حنبل ، دار صادر بيروت .\r\nمصباح ، كفعمى ، منشورات الرضى ، قم .\r\nمطالب السؤول ، محمد بن طلحه شافعى ، چاپ سنگى ، 1287 ه . ق .\r\nمعالم العلماء ، ابن شهر آشوب ، مطبعة الحيدرية ، نجف ، 1380 ه . ق .\r\nمعجم البلدان ، شهاب الدين ، ياقوت بن عبداللَّه حَمَوى ، دار صادر بيروت .\r\nمعجم رجال الحديث ، آيةاللَّه العظمى خوئى ، منشورات مدينة العلم ، قم 1403 ه . ق .\r\nمعجم فرق الاسلاميّه ، شريف يحيى امين ، دار الاضواء ، بيروت ، 1406 ه . ق .\r\nمقاتل الطالبيين ، ابوالفرج اصفهانى ، منشورات الرضى - زاهدى ، 1405 ه . ق .\r\nالملل و النحل ، شهرستانى ، منشورات الرضى ، قم ، 1364 ه . ش .\r\nمناقب ، ابن شهر آشوب ، انتشارات علّامه ، قم .\r\nمنتهى الامال ، محدث قمى ، كتابفروشى اسلاميّه .\r\nمهج الدعوات ، سيد بن طاووس ، كتابخانه سنايى .\r\nمقتل الحسين ، خوارزمى ، مكتبة المفيد ، قم .\r\nالنزاع و التخاصم ، احمد بن على مقريزى ، مكتبة الاهرام ، مصر ، 1937 ميلادى .\r\nنور الابصار ، شبلنجى ، دار الكتب العلميّة ، 1398 ه . ق .\r\nالوزراء و الكتاب ، محمد بن عبدوس جهشيارى ، مطبعة مصطفى البابى ، مصر 1357 ه . ق .\r\n\r\n","description":"","footnote":"","page_name":" 248 ","page_number":245},
  {"content":"\r\n\r\nوسائل الشيعة ، شيخ حرّ عاملى ، مكتبة الاسلاميّة ، تهران ، 1389 ه . ق .\r\nوصيت نامهء سياسى - الهى ، امام خمينى قدّس سرّه .\r\n\r\n\r\n","description":"","footnote":"","page_name":" 249 ","page_number":246}
  ]