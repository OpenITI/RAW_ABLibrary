[
  {"content":"\r\n","description":"","footnote":"","page_name":" 1 ","page_number":1},
  {"content":"\r\n\r\n[ جلد پنجم 
  ]\r\n\r\n[ ادامه سوره مائده 
  ]\r\n\r\n[ سوره المائدة ‹ 5 › : آيه 67 
  ]\r\nيا أَيُّهَا الرَّسُولُ بَلِّغْ ما أُنْزِلَ إِلَيْكَ مِنْ رَبِّكَ وَإِنْ لَمْ تَفْعَلْ فَما بَلَّغْتَ رِسالَتَه وَاللَّه يَعْصِمُكَ مِنَ النَّاسِ إِنَّ اللَّه لا يَهْدِي الْقَوْمَ الْكافِرِينَ ‹ 67 ›\r\n\r\nترجمه :\r\n67 - اى پيامبر آنچه از طرف پروردگارت بر تو نازل شده است كاملا ( به مردم ) برسان و اگر نكنى ، رسالت او را انجام نداده اى و خداوند تو را از ( خطرات احتمالى ) مردم نگاه مىدارد ، و خداوند جمعيت كافران ( لجوج ) را هدايت نمىكند .\r\n\r\nتفسير : انتخاب جانشين نقطه پايان رسالت\r\nاين آيه لحن خاصى به خود گرفته كه آن را از آيات قبل و بعد ، مشخص مىسازد ، در اين آيه روى سخن ، فقط به پيامبر است ، و تنها وظيفه او را بيان مىكند ، با خطاب اى پيامبر ( * ( يا أَيُّهَا الرَّسُولُ ) * ) شروع شده و با صراحت و تاكيد دستور مىدهد ، كه آنچه را از طرف پروردگار بر او نازل شده است به مردم برساند . ( * ( بَلِّغْ ما أُنْزِلَ إِلَيْكَ مِنْ رَبِّكَ ) * ) ( 1 ) .\r\n\r\n","description":"","footnote":"\r\n( 1 ) جمله بلغ به طورى كه « راغب » در كتاب « مفردات » مىگويد : از جمله « ابلغ » تاكيد بيشترى را مىرساند .\r\n","page_name":" 2 ","page_number":2},
  {"content":"\r\nسپس براى تاكيد بيشتر به او اخطار مىكند كه اگر از اين كار خوددارى كنى ( كه هرگز خوددارى نمىكرد ) رسالت خدا را تبليغ نكرده اى ! ( * ( وَإِنْ لَمْ تَفْعَلْ فَما بَلَّغْتَ رِسالَتَه ) * ) .\r\nسپس به پيامبر ص كه گويا از واقعه خاصى اضطراب و نگرانى داشته ، دلدارى و تامين مىدهد و به او مىگويد : « از مردم در اداى اين رسالت وحشتى نداشته باش ، زيرا خداوند تو را از خطرات آنها نگاه خواهد داشت » ( * ( وَاللَّه يَعْصِمُكَ مِنَ النَّاسِ ) * ) .\r\nو در پايان آيه به عنوان يك تهديد و مجازات ، به آنهايى كه اين رسالت مخصوص را انكار كنند و در برابر آن از روى لجاجت كفر بورزند ، مىگويد :\r\n« خداوند كافران لجوج را هدايت نمىكند » ( * ( إِنَّ اللَّه لا يَهْدِي الْقَوْمَ الْكافِرِينَ ) * ) .\r\nجمله بندىهاى آيه و لحن خاص و تاكيدهاى پى در پى آن و همچنين شروع شدن با خطاب * ( يا أَيُّهَا الرَّسُولُ ) * كه تنها در دو مورد از قرآن مجيد آمده و تهديد پيامبر ص به عدم تبليغ رسالت در صورت كوتاهى كردن كه منحصرا در اين آيه از قرآن آمده است ، نشان مىدهد كه سخن از حادثه مهمى در ميان بوده است كه عدم تبليغ آن مساوى بوده است با عدم تبليغ رسالت .\r\nبعلاوه اين موضوع مخالفان سرسختى داشته كه پيامبر ص از مخالفت آنها كه ممكن بوده است مشكلاتى براى اسلام و مسلمين داشته باشد ، نگران بوده و به همين جهت خداوند به او تامين ميدهد .\r\nاكنون اين سؤال پيش مىآيد كه با توجه به تاريخ نزول سوره كه مسلما در اواخر عمر پيغمبر ص نازل شده است ، چه مطلب مهمى بوده كه خداوند پيامبر ص را با اين تاكيد مامور ابلاغ آن مىكند .\r\nآيا مسائل مربوط به توحيد و شرك و بتشكنى بوده كه از سالها قبل براى پيامبر و مسلمانان حل شده بود ؟\r\n","description":"","footnote":"","page_name":" 3 ","page_number":3},
  {"content":"\r\nآيا مربوط به احكام و قوانين اسلامى بوده با اينكه مهمترين آنها تا آن زمان بيان شده بود ؟\r\nو آيا مربوط به مبارزه با اهل كتاب و يهود و نصارى بوده با اينكه مىدانيم مساله اهل كتاب بعد از ماجراى « بنى النضير » و بنى قريظه و بنى قينقاع و خيبر و فدك و نجران مشكلى براى مسلمانان محسوب نمىشد .\r\nو آيا مربوط به منافقان بوده در حالى كه مىدانيم پس از فتح مكه و سيطره و نفوذ اسلام در سراسر جزيره عربستان منافقان از صحنه اجتماع طرد شدند ، و نيروهاى آنها در هم شكسته شد ، و هر چه داشتند در باطن بود .\r\nراستى چه مساله مهمى در اين آخرين ماه‌هاى عمر پيامبر ص مطرح بوده كه آيه فوق اين چنين در باره آن تاكيد مىكند ؟ ! اين نيز جاى ترديد نيست كه وحشت و نگرانى پيامبر ص براى شخص خود و جان خود نبوده بلكه براى كارشكنيها و مخالفتهاى احتمالى منافقان بوده كه نتيجه آن براى مسلمانان خطرات يا زيانهايى به بار مىآورد .\r\nآيا مساله اى جز تعيين جانشين براى پيامبر ص و سرنوشت آينده اسلام و مسلمين مىتواند واجد اين صفات بوده باشد .\r\nاكنون به روايات مختلفى كه در كتابهاى متعدد اهل تسنن و شيعه در زمينه آيه فوق وارد شده باز مىگرديم تا ببينيم از آنها در زمينه اثبات احتمال فوق چه استفاده مىشود ؟ سپس اشكالات و ايرادهايى را كه در زمينه اين تفسير از طرف جمعى از مفسران اهل تسنن اظهار شده است مورد بررسى قرار مىدهيم :\r\n\r\nشان نزول آيه تبليغ\r\nگرچه متاسفانه پيشداوريها و تعصبهاى مذهبى مانع از آن شده است كه\r\n","description":"","footnote":"","page_name":" 4 ","page_number":4},
  {"content":"\r\nحقايق مربوط به اين آيه بدون پرده پوشى در اختيار همه مسلمين قرار گيرد ، ولى در عين حال در كتابهاى مختلفى كه دانشمندان اهل تسنن ، اعم از تفسير و حديث و تاريخ نوشته‌اند ، روايات زيادى ديده مىشود كه با صراحت مىگويد : آيه فوق درباره على ع نازل شده است .\r\nاين روايات را جمع زيادى از صحابه از جمله « زيد بن ارقم » و « ابو سعيد خدرى » و « ابن عباس » و « جابر بن عبد اللَّه انصارى » و « ابو هريره » و « براء بن عازب » و « حذيفه » و « عامر بن ليلى بن ضمره » و « ابن مسعود » نقل كرده‌اند و گفته‌اند كه آيه فوق درباره على ع و داستان روز غدير نازل گرديد .\r\nبعضى از احاديث فوق مانند حديث زيد بن ارقم به يك طريق .\r\nو بعضى از احاديث مانند حديث ابو سعيد خدرى به يازده طريق ! و بعضى از اين احاديث مانند حديث ابن عباس نيز به يازده طريق ! و بعضى ديگر مانند حديث براء بن عازب به سه طريق نقل شده است .\r\nدانشمندانى كه به اين احاديث در كتب خود تصريح كرده‌اند ، عده كثيرى هستند كه به عنوان نمونه از جمعى از آنها نام مىبريم :\r\nحافظ ابو نعيم اصفهانى در كتاب ما نزل من القرآن فى على ( بنقل از خصائص صفحه 29 ) .\r\nو ابو الحسن واحدى نيشابورى در اسباب النزول صفحه 150 .\r\nو حافظ ابو سعيد سجستانى در كتاب الولايه ( بنقل از كتاب طرائف ) .\r\nو ابن عساكر شافعى ( بنا بنقل در المنثور جلد 2 صفحه 298 ) و فخر رازى در تفسير كبير خود جلد 3 صفحه 636 .\r\nو ابو اسحاق حموينى در فرائد السمطين .\r\nو ابن صباغ مالكى در فصول المهمة صفحه 27 .\r\nو جلال الدين سيوطى در در المنثور جلد 2 صفحه 298 .\r\n","description":"","footnote":"","page_name":" 5 ","page_number":5},
  {"content":"\r\nو قاضى شوكانى در فتح القدير جلد سوم صفحه 57 .\r\nو شهاب الدين آلوسى شافعى در روح المعانى جلد 6 صفحه 172 .\r\nو شيخ سليمان قندوزى حنفى در ينابيع المودة صفحه 120 .\r\nو بدر الدين حنفى در عمدة القارى في شرح صحيح البخارى جلد 8 صفحه 584 .\r\nو شيخ محمد عبده مصري در تفسير المنار جلد 6 صفحه 463 .\r\nو حافظ ابن مردويه ( متوفاى 416 ) ( بنا به نقل سيوطى در در المنثور ) و جمع كثيرى ديگر اين شان نزول را براى آيه فوق نقل كرده‌اند .\r\nاشتباه نشود منظور اين نيست كه دانشمندان و مفسران فوق نزول اين آيه را درباره على ع پذيرفته‌اند بلكه منظور اين است كه روايات مربوط به اين مطلب را در كتب خود نقل كرده‌اند ، اگر چه پس از نقل اين روايت معروف آنها به خاطر ترس از شرائط خاص محيط خود ، و يا به خاطر پيشداوريهاى نادرستى كه جلو قضاوت صحيح را در اين گونه مباحث مىگيرد ، از پذيرفتن آن خوددارى كرده‌اند ، بلكه گاهى كوشيده‌اند تا آنجا كه ممكن است آن را كم رنگ و كم اهميت جلوه دهند ، مثلا فخر رازى كه تعصب او در مسائل خاص مذهبى معروف و مشهور است براى كم اهميت دادن اين شان نزول آن را دهمين احتمال آيه قرار داده و 9 احتمال ديگر كه غالبا بسيار سست و واهى و بى ارزش است قبل از آن آورده است ! .\r\nاز فخر رازى زياد تعجب نمىكنيم ، زيرا روش او در همه جا چنين است ، تعجب از نويسندگان روشنفكرى همچون سيد قطب در تفسير « في ظلال » و محمد رشيد رضا در تفسير « المنار » داريم كه يا اصلا سخني از اين شان نزول كه انواع كتابها را پركرده است به ميان نياورده‌اند ، يا بسيار كم اهميت جلوه داده‌اند به طورى كه به هيچ وجه جلب توجه نكند ، آيا محيط آنها اجازه بيان حقيقت را نمىداده و يا پوششهاى فكرى تعصبآميز بيش از آن بوده است كه برق روشنفكرى در اعماق آن نفوذ كند و پرده‌ها را كنار زند ؟ ! نمىدانيم .\r\n","description":"","footnote":"","page_name":" 6 ","page_number":6},
  {"content":"\r\nولى جمعى ديگر نزول آيه را در مورد علي ع مسلم دانسته‌اند ، اما در اينكه دلالت بر مساله ولايت و خلافت دارد ترديد نموده‌اند كه اشكال و پاسخ آنها را به زودى بخواست خدا خواهيم شنيد .\r\nبه هر حال همانطور كه در بالا گفتيم رواياتى كه در اين زمينه در كتب معروف اهل تسنن - تا چه رسد به كتب شيعه - نقل شده ، بيش از آن است كه بتوان آنها را انكار كرد ، و يا به سادگى از آن گذشت نميدانيم چرا درباره شان نزول ساير آيات قرآن به يك يا دو حديث قناعت مىشود اما درباره شان نزول اين آيه اينهمه روايت كافى نيست ، آيا اين آيه خصوصيتى دارد كه در ساير آيات نيست ؟ و آيا براى اينهمه سختگيرى در مورد اين آيه دليل منطقى مىتوان يافت ؟\r\nموضوع ديگرى كه در اينجا يادآورى آن ضرورت دارد اين است كه رواياتى كه در بالا ذكر كرديم تنها رواياتى بود كه در زمينه نزول آيه درباره على ع وارد شده است ( يعنى رواياتي مربوط به شان نزول آيه بود ) و گرنه رواياتى كه درباره جريان غدير خم و خطبه پيامبر ص و معرفى على به عنوان وصى و ولى نقل شده به مراتب بيش از آن است ، تا آنجا كه نويسنده محقق علامه امينى در « الغدير » حديث غدير را از 110 نفر از صحابه و ياران پيامبر ص و با اسناد و مدارك و از 84 نفر از تابعين و از 360 دانشمند و كتاب معروف اسلامى نقل كرده است كه نشان مىدهد حديث مزبور يكى از قطعىترين روايات متواتر است و اگر كسى در تواتر اين روايت شك و ترديد كند . بايد گفت كه او هيچ روايت متواترى را نمىتواند بپذيرد .\r\nچون بحث درباره همه رواياتي كه در « شان نزول آيه » وارد شده و همچنين درباره تمام رواياتي كه در مورد حديث غدير نقل شده نياز به نوشتن كتاب قطورى دارد و ما را از طرز نوشتن تفسير خارج مىسازد به همين اندازه قناعت كرده ، و كسانى را كه مىخواهند مطالعه بيشترى در اين زمينه كنند به كتابهاى « الدر المنثور »\r\n","description":"","footnote":"","page_name":" 7 ","page_number":7},
  {"content":"\r\nسيوطى و « الغدير » علامه اميني و « احقاق الحق » قاضى نور اللَّه شوشترى و « المراجعات » شرف الدين و « دلائل الصدق » محمد حسن مظفر ارجاع مىدهيم .\r\n\r\nخلاصه جريان غدير\r\nدر روايات فراوانى كه در اين زمينه نقل شده در عين اينكه همه يك حادثه را تعقيب مىكند ، تعبيرات گوناگونى وجود دارد ، بعضى از روايات بسيار مفصل و طولانى و بعضى مختصر و فشرده است ، بعضى از روايات گوشه اى از حادثه را نقل مىكند و بعضى گوشه ديگر را ولى از مجموع اين روايات و همچنين تواريخ اسلامى و ملاحظه قرائن و شرائط و محيط و محل چنين استفاده مىشود كه :\r\nدر آخرين سال عمر پيامبر مراسم حجة الوداع ، با شكوه هر چه تمامتر در حضور پيامبر ص به پايان رسيد ، قلبها در هاله اى از روحانيت فرو رفته بود ، و لذت معنوى اين عبادت بزرگ هنوز در ذائقه جانها انعكاس داشت .\r\nياران پيامبر ص كه عدد آنها فوق العاده زياد بود ، از خوشحالى درك اين فيض و سعادت بزرگ در پوست نمىگنجيدند ( 1 ) .\r\nنه تنها مردم به مدينه در اين سفر ، پيامبر ص را همراهى مىكردند بلكه مسلمانان نقاط مختلف جزيره عربستان نيز براى كسب يك افتخار تاريخى بزرگ به همراه پيامبر ص بودند .\r\nآفتاب حجاز آتش بر كوه‌ها و دره‌ها مىپاشيد ، اما شيرينى اين سفر روحانى بىنظير ، همه چيز را آسان مىكرد ، ظهر نزديك شده بود ، كم كم سرزمين جحفه\r\n\r\n","description":"","footnote":"\r\n( 1 ) تعداد همراهان پيامبر ص را بعضى 90 هزار و بعضى 114 هزار و بعضى 120 هزار و بعضى 124 هزار نوشته‌اند .\r\n","page_name":" 8 ","page_number":8},
  {"content":"\r\nو سپس بيابانهاى خشك و سوزان « غدير خم » از دور نمايان مىشد .\r\nاينجا در حقيقت چهارراهى است كه مردم سرزمين حجاز را از هم جدا مىكند ، راهى به سوى مدينه در شمال ، و راهى به سوى عراق در شرق ، و راهى به سوى غرب و سرزمين مصر و راهى به سوى سرزمين يمن در جنوب پيش مىرود و در همين جا بايد آخرين خاطره و مهمترين فصل اين سفر بزرگ انجام پذيرد ، و مسلمانان با دريافت آخرين دستور كه در حقيقت نقطه پايانى در ماموريتهاى موفقيت آميز پيامبر ص بود از هم جدا شوند .\r\nروز پنجشنبه سال دهم هجرت بود ، و درست هشت روز از عيد قربان مىگذشت ، ناگهان دستور توقف از طرف پيامبر ص به همراهان داده شد ، مسلمانان با صداى بلند ، آنهايى را كه در پيشاپيش قافله در حركت بودند به بازگشت دعوت كردند ، و مهلت دادند تا عقب افتادگان نيز برسند ، خورشيد از خط نصف النهار گذشت ، مؤذن پيامبر ص با صداى اللَّه اكبر مردم را به نماز ظهر دعوت كرد ، مردم به سرعت آماده نماز مىشدند ، اما هوا بقدرى داغ بود كه بعضى مجبور بودند ، قسمتى از عباى خود را به زير پا و طرف ديگر آن را به روى سر بيفكنند ، در غير اين صورت ريگهاى داغ بيابان و اشعه آفتاب ، پا و سر آنها را ناراحت مىكرد .\r\nنه سايبانى در صحرا به چشم مىخورد و نه سبزه و گياه و درختى ، جز تعدادى درخت لخت و عريان بيابانى كه با گرما ، با سرسختى مبارزه مىكردند .\r\nجمعى به همين چند درخت پناه برده بودند ، پارچه اى بر يكى از اين درختان برهنه افكندند و سايبانى براى پيامبر ص ترتيب دادند ، ولى بادهاى داغ به زير اين سايبان مىخزيد و گرماى سوزان آفتاب را در زير آن پخش مىكرد .\r\nنماز ظهر تمام شد .\r\nمسلمانان تصميم داشتند فورا به خيمه‌هاى كوچكى كه با خود حمل مىكردند\r\n","description":"","footnote":"","page_name":" 9 ","page_number":9},
  {"content":"\r\nپناهنده شوند ، ولى پيامبر ص به آنها اطلاع داد كه همه بايد براى شنيدن يك پيام تازه الهى كه در ضمن خطبه مفصلى بيان مىشد خود را آماده كنند . كسانى كه از پيامبر ص فاصله داشتند قيافه ملكوتى او را در لابلاى جمعيت نمىتوانستند مشاهده كنند .\r\nلذا منبرى از جهاز شتران ترتيب داده شد و پيامبر ص بر فراز آن قرار گرفت و نخست حمد و سپاس پروردگار بجا آورد و خود را به خدا سپرد ، سپس مردم را مخاطب ساخت و چنين فرمود :\r\nمن به همين زودى دعوت خدا را اجابت كرده ، از ميان شما مىروم .\r\nمن مسئولم شما هم مسئوليد .\r\nشما درباره من چگونه شهادت مىدهيد ؟\r\nمردم صدا بلند كردند و گفتند : نشهد انك قد بلغت و نصحت و جهدت فجزاك اللَّه خيرا : « ما گواهى مىدهيم تو وظيفه رسالت را ابلاغ كردى و شرط خير خواهى را انجام دادى و آخرين تلاش و كوشش را در راه هدايت ما نمودى ، خداوند ترا جزاى خير دهد » .\r\nسپس فرمود : « آيا شما گواهى به يگانگى خدا و رسالت من و حقانيت روز رستاخيز و برانگيخته شدن مردگان در آن روز نمىدهيد » ؟ ! همه گفتند : « آرى ، گواهى مىدهيم » فرمود : « خداوندا گواه باش » ! . . .\r\nبار ديگر فرمود : اى مردم ! آيا صداى مرا مىشنويد ؟ . . . گفتند : آرى و به دنبال آن ، سكوت سراسر بيابان را فرا گرفت و جز صداى زمزمه باد چيزى شنيده نمىشد . پيامبر ص فرمود : . . . اكنون بنگريد با اين دو چيز گرانمايه و گرانقدر كه در ميان شما به يادگار مىگذارم چه خواهيد كرد ؟\r\nيكى از ميان جمعيت صدا زد ، كدام دو چيز گرانمايه يا رسول اللَّه ؟ ! .\r\nپيامبر ص بلافاصله گفت : اول ثقل اكبر ، كتاب خدا است كه يك سوى\r\n","description":"","footnote":"","page_name":" 10 ","page_number":10},
  {"content":"\r\nآن به دست پروردگار و سوى ديگرش در دست شما است ، دست از دامن آن برنداريد تا گمراه نشويد ، و اما دومين يادگار گرانقدر من خاندان منند و خداوند لطيف خبير به من خبر داده كه اين دو هرگز از هم جدا نشوند ، تا در بهشت به من بپيوندند ، از اين دو پيشى نگيريد كه هلاك مىشويد و عقب نيفتيد كه باز هلاك خواهيد شد .\r\nناگهان مردم ديدند پيامبر ص به اطراف خود نگاه كرد گويا كسى را جستجو مىكند و همين كه چشمش به على ع افتاد ، خم شد و دست او را گرفت و بلند كرد ، آن چنان كه سفيدى زير بغل هر دو نمايان شد و همه مردم او را ديدند و شناختند كه او همان افسر شكستناپذير اسلام است ، در اينجا صداى پيامبر ص رساتر و بلندتر شد و فرمود :\r\nايها الناس من اولى الناس بالمؤمنين من انفسهم\r\n: « چه كسى از همه مردم نسبت به مسلمانان از خود آنها سزاوارتر است ؟ ! » .\r\nگفتند : خدا و پيامبر ص داناترند ، پيامبر ص گفت : خدا ، مولى و رهبر من است ، و من مولى و رهبر مؤمنانم و نسبت به آنها از خودشان سزاوارترم ( و اراده من بر اراده آنها مقدم ) سپس فرمود :\r\nفمن كنت مولاه فعلى مولاه\r\n: « هر كس من مولا و رهبر او هستم ، على ، مولا و رهبر او است » - و اين سخن را سه بار و به گفته بعضى از راويان حديث ، چهار بار تكرار كرد و به دنبال آن سر به سوى آسمان برداشت و عرض كرد :\r\nاللهم وال من والاه و عاد من عاداه و احب من احبه و ابغض من ابغضه و انصر من نصره و اخذل من خذله و ادر الحق معه حيث دار\r\n: « خداوندا ! دوستان او را دوست بدار و دشمنان او را دشمن بدار ، محبوب بدار آن كس كه او را محبوب دارد ، و مبغوض بدار آن كس كه او را مبغوض دارد ، يارانش را يارى كن ، و آنها را كه ترك ياريش كنند ، از يارى خويش محروم ساز ، و حق را همراه او بدار و او را از حق جدا مكن » .\r\nسپس فرمود :\r\nالا فليبلغ الشاهد الغائب\r\n: « آگاه باشيد ، همه حاضران\r\n","description":"","footnote":"","page_name":" 11 ","page_number":11},
  {"content":"\r\nوظيفه دارند اين خبر را به غائبان برسانند « .\r\nخطبه پيامبر ص بپايان رسيد ، عرق از سر و روى پيامبر ص و على ع و مردم فرو مىريخت ، و هنوز صفوف جمعيت از هم متفرق نشده بود كه امين وحى خدا نازل شد و اين آيه را بر پيامبر ص خواند : الْيَوْمَ أَكْمَلْتُ لَكُمْ دِينَكُمْ وَأَتْمَمْتُ عَلَيْكُمْ نِعْمَتِي . . . : « امروز آئين شما را كامل و نعمت خود را بر شما تمام كردم ، پيامبر ص فرمود :\r\nاللَّه اكبر ، اللَّه اكبر على اكمال الدين و اتمام النعمة و رضى الرب برسالتى و الولاية لعلى من بعدى\r\n: « خداوند بزرگ است ، همان خدايى كه آئين خود را كامل و نعمت خود را بر ما تمام كرد ، و از نبوت و رسالت من و ولايت على ع پس از من راضى و خشنود گشت » .\r\nدر اين هنگام شور و غوغايى در ميان مردم افتاد و على ع را به اين موقعيت تبريك مىگفتند و از افراد سرشناسى كه به او تبريك گفتند ، ابو بكر و عمر بودند ، كه اين جمله را در حضور جمعيت بر زبان جارى ساختند :\r\nبخ بخ لك يا بن ابى طالب اصبحت و امسيت مولاى و مولا كل مؤمن و مؤمنه :\r\n« آفرين بر تو باد ، آفرين بر تو باد ، اى فرزند ابو طالب ! تو مولا و رهبر من و تمام مردان و زنان با ايمان شدى » .\r\nدر اين هنگام ابن عباس گفت : « به خدا اين پيمان در گردن همه خواهد ماند » .\r\nو حسان بن ثابت شاعر معروف ، از پيامبر ص اجازه خواست كه به اين مناسبت اشعارى بسرايد ، سپس اشعار معروف خود را چنين آغاز كرد :\r\n\r\nيناديهم يوم الغدير نبيهم\r\nبخم و اسمع بالرسول مناديا\r\n\r\n\r\nفقال فمن مولاكم و نبيكم ؟\r\nفقالوا و لم يبدوا هناك التعاميا :\r\n\r\n","description":"","footnote":"","page_name":" 12 ","page_number":12},
  {"content":"\r\n\r\nإلهك مولانا و انت نبينا\r\nو لم تلق منا فى الولاية عاصيا\r\nفقال له قم يا على فاننى\r\nرضيتك من بعدى اماما و هاديا\r\nفمن كنت مولاه فهذا وليه\r\nفكونوا له اتباع صدق مواليا\r\nهناك دعا اللهم وال وليه\r\nو كن للذى عادا عليا معاديا ( 1 )\r\n\r\nيعنى : « پيامبر آنها در روز غدير در سرزمين خم به آنها ندا داد ، و چه ندا دهنده گرانقدرى » ! .\r\n« فرمود : « مولاى شما و پيامبر شما كيست ؟ و آنها بدون چشمپوشى و اغماض صريحا پاسخ گفتند » :\r\n« خداى تو مولاى ما است و تو پيامبر مايى و ما از پذيرش ولايت تو سرپيچى نخواهيم كرد » .\r\n« پيامبر ص به على ع گفت : برخيز زيرا من ترا بعد از خودم امام و رهبر انتخاب كردم » .\r\nو سپس فرمود : « هر كس من مولا و رهبر اويم اين مرد مولا و رهبر او است پس شما همه از سر صدق و راستى از او پيروى كنيد » .\r\n« در اين هنگام ، پيامبر ص عرض كرد : بارالها ! دوست او را دوست بدار و دشمن او را دشمن بدار » . . .\r\nاين بود خلاصه اى از حديث معروف غدير كه در كتب دانشمندان اهل تسنن و شيعه آمده است .\r\n\r\n","description":"","footnote":"\r\n( 1 ) اين اشعار را جمعى از بزرگان دانشمندان اهل تسنن نقل كرده‌اند ، كه از ميان آنها : حافظ « ابو نعيم » اصفهانى ، و حافظ « ابو سعيد سجستانى » و « خوارزمى مالكى » و حافظ « ابو عبد اللَّه مرزبانى » و « گنجى شافعى » و جلال الدين « سيوطى » و « سبط بن جوزى » و « صدر الدين حموى » را مىتوان نام برد .\r\n","page_name":" 13 ","page_number":13},
  {"content":"\r\n\r\nگفتگوها و ايرادها\r\nشك نيست اگر اين آيه در غير مورد خلافت على ع بود - همانطور كه گفتيم - به كمتر از اين مقدار از روايات و قرائن موجود در خود آيه قناعت مىشد ، همانطور كه مفسران بزرگ اسلامى در تفسير ساير آيات قرآن گاهى به يك دهم مدارك موجود در اين آيه و يا كمتر قناعت كرده‌اند ، ولى متاسفانه حجاب تعصب در اينجا مانع از قبول بسيارى از واقعيات شده است .\r\nكسانى كه پرچم مخالفت در برابر تفسير اين آيه و روايات متعددى كه در شان نزول آن و روايات ما فوق تواترى كه درباره اصل حادثه غدير وارد شده برافراشته‌اند ، دو دسته‌اند :\r\nآنهايى كه از آغاز با روح عناد و لجاجت و حتى با هتك و توهين و بدگويى و دشنام به شيعه ، وارد اين بحث شده‌اند و دسته ديگرى كه روح تحقيق و بررسى حقيقت را تا حدودى در خود حفظ كرده و به صورت استدلالى مساله را تعقيب كرده‌اند ، و به همين دليل به قسمتى از حقايق اعتراف كرده ولى به دنبال ذكر پاره اى از اشكالات كه شايد نتيجه شرائط خاص محيط فكريشان بوده است ، از آيه و روايات مربوط به آن گذشته‌اند .\r\nنمونه بارز دسته اول ابن تيميه در كتاب منهاج السنه است كه درست مانند كسى است كه در روز روشن چشم خود را بر هم گذارد و انگشتها را محكم در گوش كند و فرياد بزند خورشيد كجا است ؟ نه حاضر است گوشه چشم را بگشايد و كمى از حقايق را ببيند و نه انگشت از گوش بردارد و كمى از غوغاى محدثان و مفسران اسلامى را بشنود پى در پى دشنام مىدهد و هتاكى مىكند ، عذر اين افراد جهل و بىخبرى و تعصبهاى آميخته با لجاجت و خشونت آنها است كه تا\r\n","description":"","footnote":"","page_name":" 14 ","page_number":14},
  {"content":"\r\nانكار بديهيات و مسائل واضحى كه هر كس آن را درك مىكند پيش مىرود ، لذا ما هرگز زحمت نقل سخنان آنها را به خود و زحمت شنيدن پاسخ آن را به خوانندگان نمىدهيم ، كسى كه در برابر اينهمه دانشمندان و مفسران بزرگ اسلامى كه اكثريت آنها از علماى اهل تسنند و به نزول آيه در شان على ع تصريح كرده‌اند ، با كمال وقاحت مىگويد : « احدى از دانشمندان در كتاب خود چنين چيزى را نقل نكرده » ! در مقابل او چه مىتوانيم بگوئيم و سخن او چه ارزشى دارد كه روى آن بحث كنيم .\r\nجالب اينكه « ابن تيميه » براى تبرئه خود در برابر كتابهاى معتبر فراوانى كه به نزول آيه درباره على ع تصريح مىكند ، با اين جمله مضحك كه « احدى از دانشمندانى كه مىدانند چه مىگويند ، اين آيه را در شان على ع نمىداند » ! اكتفاء كرده است .\r\nگويا تنها دانشمندانى « مىفهمند چه مىگويند » كه با تمايلات افراطى عناد آلود و لجوجانه ابن تيميه هم صدا باشند و گر نه هر كس همصدا نشد ، دانشمندى است كه نمىفهمد چه مىگويد ! اين منطق كسى است كه خود خواهى و لجاج بر فكر او سايه شوم افكنده است . . . از اين دسته بگذريم .\r\nولى از ميان ايراداتى كه دسته دوم ذكر كرده‌اند چند موضوع قابل بحث است كه ذيلا از نظر مىگذرانيم :\r\n\r\n1 - آيا مولى به معنى اولى به تصرف است ؟\r\nمهمترين ايرادى كه در مورد روايت غدير مىشود ، اين است كه « مولى » از جمله به معنى دوست و يار و ياور آمده است ، و معلوم نيست در اينجا به اين معنى نباشد .\r\n","description":"","footnote":"","page_name":" 15 ","page_number":15},
  {"content":"\r\nپاسخ اين سخن ، پيچيده نيست ، زيرا هر ناظر بىطرفى مىداند تذكر و يادآورى دوستى على ع نياز به اينهمه مقدمات و تشكيلات و خطبه خوانى در وسط بيابان خشك و سوزان و متوقف ساختن جمعيت و گرفتن اعترافهاى پى در پى از جمعيت ، ندارد ، دوستى مسلمانان با يكديگر يكى از بديهىترين مسائل اسلامى است كه از آغاز اسلام وجود داشته است .\r\nو آن گهى اين مطلبى نبود كه پيغمبر ص تا آن زمان آن را تبليغ نكرده باشد ، بارها آن را تبليغ كرده بود .\r\nچيزى نبود كه از ابراز آن وحشت داشته باشد تا خدا به او دلدارى تامين دهد .\r\nمساله اى نبود كه خداوند با اين لحن كه « اگر ابلاغ آن را نكنى تبليغ رسالت نكرده اى » با پيامبرش سخن بگويد .\r\nهمه اينها گواهى مىدهد ، مساله ما فوق يك دوستى ساده و عادى بوده كه جزء الفباى اخوت اسلامى از روز اول اسلام محسوب مىشده است .\r\nبه علاوه اگر منظور بيان يك دوستى ساده بود ، چرا پيامبر ص قبلا از مردم اقرار مىگيرد\r\nا لست اولى بكم من انفسكم\r\n: « آيا من نسبت به شما از خود شما سزاوارتر و صاحب اختيارتر نيستم ؟ » ( 1 ) آيا اين جمله هيچ تناسبى با بيان يك دوستى ساده دارد ؟\r\nو نيز يك دوستى ساده جاى اين نداشت كه مردم حتى شخص عمر به على ع با اين جمله اصبحت مولاى و مولا كل مؤمن و مؤمنه : « اى على تو مولاى من و مولاى هر مرد و زن مسلمان شدى » تبريك و تهنيت بگويند و آن را يك موفقيت تازه بشمرند ( 2 ) .\r\n\r\n","description":"","footnote":"\r\n( 1 ) اين جمله در روايات متعددى وارد شده است .\r\n( 2 ) اين قسمت از حديث را كه به حديث « تهنيت » معروف شده است بسيارى از علماى بزرگ حديث و تفسير و تاريخ از دانشمندان اهل تسنن به طرق متعدد از جمعى از صحابه مانند ابن عباس و ابو هريره و براء بن عازب و زيد بن ارقم نقل كرده‌اند و مرحوم علامه امينى در جلد اول الغدير اين حديث را از شصت دانشمند اهل سنت نقل كرده است !\r\n","page_name":" 16 ","page_number":16},
  {"content":"\r\nمگر على ع تا آن روز به عنوان يك مسلمان عادى كه دوستيش بر همه لازم است شناخته نشده بود ، مگر دوستى مسلمانان با يكديگر چيز تازه اى بود كه نياز به تبريك داشته باشد آن هم در سال آخر عمر پيامبر ص .\r\nبه علاوه رابطه اى ميان حديث ثقلين و تعبيرات آميخته با وداع « پيامبر » ص با مساله دوستى على ع مىتواند وجود داشته باشد ، دوستى ساده على ع با مؤمنان ايجاب نمىكند كه پيامبر ص او را در رديف قرآن قرار دهد ( 1 ) .\r\nآيا هر ناظر بىطرفى از اين تعبير نمىفهمد كه در اينجا مساله رهبرى مطرح است ، زيرا قرآن بعد از رحلت پيامبر ص نخستين رهبر مسلمانان و بنا بر اين اهل بيت ع دومين رهبر بوده‌اند .\r\n\r\n2 - ارتباط آيات\r\nگاهى گفته مىشود آيات قبل و بعد درباره اهل كتاب و خلافكاريهاى آنها است ، مخصوصا نويسنده تفسير « المنار » در جلد 6 صفحه 466 روى اين مساله ، پا فشارى زيادى كرده است .\r\nولى همانطور كه در تفسير خود آيه گفتيم اين موضوع اهميت ندارد ، زيرا\r\n\r\n","description":"","footnote":"\r\n( 1 ) حديث ثقلين از احاديث متواترى است كه در بسيارى از كتب اهل تسنن از جمعى از صحابه مانند ابو سعيد خدرى ، زيد بن ارقم ، زيد بن ثابت ، ابو هريره ، حذيفة بن اسيد ، جابر بن عبد اللَّه انصارى ، عبد اللَّه بن حنطب ، عبد بن حميد ، جبير بن مطعم ، ضمره اسلمى ابو ذر غفارى ، ابو رافع و ام سلمه از پيامبر اكرم ص نقل كرده‌اند .\r\n","page_name":" 17 ","page_number":17},
  {"content":"\r\nاولا لحن آيه و تفاوت آن با آيات قبل و بعد ، كاملا نشان ميدهد كه موضوع سخن در اين آيه ، موضوعى است كه با آيات قبل و بعد تفاوت دارد و ثانيا همانطور كه بارها گفته‌ايم ، قرآن يك كتاب كلاسيك نيست كه مطالب آن در فصول و ابواب معينى دسته بندى شده باشد ، بلكه طبق نيازها و حوادث مختلف و رويدادها نازل گرديده است ، لذا مشاهده مىكنيم قرآن در حالى كه درباره يكى از غزوات بحث مىكند فى المثل يك حكم فرعى را به ميان مىآورد ، و در حالى كه درباره يهود و نصارى سخن مىگويد ، روى سخن را به مسلمانان كرده و يكى از دستورهاى اسلامى را براى آنها بازگو مىكند ( براى توضيح بيشتر مجددا به بحثى كه در آغاز تفسير آيه داشتيم مراجعه فرمائيد ) .\r\nعجيب اينكه بعضى از متعصبان اسرار دارند كه بگويند اين آيه در آغاز بعثت نازل شده است ، با اينكه سوره مائده در اواخر عمر پيامبر ص نازل شده و اگر بگويند : اين يك آيه در مكه در آغاز بعثت نازل شده و سپس به تناسب در لابلاى آيات اين سوره قرار داده شده مىگوئيم : اين درست ضد آن است كه شما آن را مىجوئيد و مىطلبيد ، زيرا مىدانيم كه پيامبر ص در آغاز بعثت نه مبارزه با يهود داشت و نه با نصارى ، بنا بر اين پيوند اين آيه و آيات قبل و بعد بريده خواهد شد ( دقت كنيد ) اينها همه نشان مىدهد كه اين آيه در معرض وزش طوفان تعصب قرار گرفته و به همين دليل احتمالاتى در آن مطرح مىشود كه در آيات مشابه آن به هيچوجه از آن سخنى نيست ، هر يك مىكوشد با بهانه و يا دستاويز بىاساسى آن را از مسيرش منحرف سازد !\r\n\r\n3 - آيا اين حديث در همه كتب صحاح نقل شده ؟ !\r\nبعضى مىگويند : چگونه مىتوانيم اين حديث را بپذيريم ، در حالى كه بخارى و مسلم آن را در دو كتاب خود نقل نكرده‌اند .\r\nاين ايراد نيز از عجائب است زيرا اولا بسيار است احاديث معتبرى كه\r\n","description":"","footnote":"","page_name":" 18 ","page_number":18},
  {"content":"\r\nدانشمندان اهل تسنن آنها را پذيرفته‌اند و در صحيح بخارى و مسلم نيست و اين نخستين حديثى نيست كه اين وضع را به خود گرفته ، ثانيا مگر كتاب معتبر نزد آنها منحصر به اين دو كتاب است ، با اينكه در ساير منابع مورد اعتماد آنها حتى بعضى از صحاح سته ( شش كتاب معروف و مورد اعتماد اهل سنت ) مانند « سنن ابن ماجه » ( 1 ) و « مسند احمد حنبل » ( 2 ) اين حديث آمده است و دانشمندانى مانند « حاكم » و « ذهبى » و « ابن حجر » با تمام شهرت و تعصبى كه دارند به صحيح بودن بسيارى از طرق اين حديث ، اعتراف كرده‌اند ، بنا بر اين هيچ بعيد نيست بخارى و مسلم در آن جو خاص و خفقانآلود محيط خود نتوانسته و يا نخواسته‌اند چيزى را كه بر خلاف مذاق زمامداران وقتشان بوده است ، صريحا در كتاب خود بياورند .\r\n\r\n4 - چرا على ع و اهل بيت به اين حديث استدلال نكردند ؟ !\r\nبعضى مىگويند : اگر حديث غدير با اين عظمت وجود داشت ، چرا خود على ع و اهل بيت او و ياران و علاقمندانش در موارد لزوم به آن استدلال نكردند ؟ ! آيا بهتر نبود كه آنها به چنين مدرك مهمى براى اثبات حقانيت على ع استناد بجويند ؟\r\nاين ايراد نيز از عدم احاطه به كتب اسلامى ، اعم از حديث و تاريخ و تفسير ، سرچشمه گرفته است ، زيرا در كتب دانشمندان اهل تسنن موارد زيادى نقل شده كه خود على ع و يا ائمه اهل بيت ع و يا علاقمندان به اين مكتب با حديث غدير استدلال كرده‌اند :\r\nاز جمله خود على ع در روز شورى طبق نقل خطيب خوارزمى حنفى در\r\n\r\n","description":"","footnote":"\r\n( 1 ) جلد اول صفحه 55 و صفحه 58\r\n( 2 ) مسند احمد حنبل جلد اول صفحه 84 - 88 - 118 - 119 - 152 - 331 - 281 - 370 .\r\n","page_name":" 19 ","page_number":19},
  {"content":"\r\nمناقب از « عامر بن واصله » چنين نقل مىكند : در روز شورى با على ع در آن خانه بودم و شنيدم كه با اعضاى شورى چنين مىگفت : دليل محكمى براى شما اقامه مىكنم كه عرب و عجم توانايى تغيير آن را نداشته باشند : شما را به خدا سوگند آيا در ميان شما كسى هست كه قبل از من خدا را به يگانگى خوانده باشد ( و سپس مفاخر معنوى خاندان رسالت را برشمرد تا رسيد به اينجا ) شما را به خدا سوگند آيا در ميان شما احدى جز من هست كه پيامبر ص در حق او گفته باشد .\r\nمن كنت مولاه فعلى مولاه اللهم وال من والاه و انصر من نصره ليبلغ الشاهد الغائب\r\nهمه گفتند : نه ( 1 ) اين روايت را « حموينى » در « فرائد السمطين » در باب 58 و همچنين « ابن حاتم » در « دار النظيم » و « دارقطنى » و « ابن عقده » و « ابن ابى الحديد » در شرح نهج البلاغه نقل كرده‌اند .\r\nو نيز مىخوانيم كه على ع بنا به نقل فرائد السمطين در باب 58 در ايام عثمان در مسجد در حضور جمعيت به جريان غدير استدلال كرد ، و همچنين در كوفه در برابر كسانى كه نص بر خلافت بلافصل او را از پيامبر ص انكار ميكردند صريحا به اين روايت استدلال كرد .\r\nاين حديث را طبق نقل الغدير چهار نفر از صحابه ، و چهارده نفر از تابعين طبق نقل منابع معروف اهل تسنن روايت كرده‌اند .\r\nو نيز در روز جنگ « جمل » طبق نقل « حاكم » در كتاب مستدرك جلد سوم صفحه 371 در برابر طلحه با آن استدلال فرمود .\r\nو نيز در روز جنگ « صفين » طبق نقل « سليم بن قيس هلالى » على ع در لشگرگاه خود در برابر جمعى از مهاجرين و انصار و مردمى كه از اطراف گرد آمده بودند ، به اين حديث استدلال كرد ، و دوازده نفر از بدريين ( كسانى كه\r\n\r\n","description":"","footnote":"\r\n( 1 ) مناقب صفحه 217 .\r\n","page_name":" 20 ","page_number":20},
  {"content":"\r\nجنگ بدر را در خدمت پيغمبر ص درك كرده بودند ) برخاستند و گواهى دادند كه اين حديث را از پيامبر ص شنيده‌اند ! بعد از على ع بانوى اسلام فاطمه زهرا س و امام حسن و امام حسين و عبد اللَّه بن جعفر و عمار ياسر و قيس بن سعد و عمر بن عبد العزيز و مامون خليفه عباسى به آن استناد جستند و حتى « عمرو بن عاص » در نامه اى كه به معاويه نوشت براى اينكه به او اثبات كند به خوبى از حقايق مربوط به موقعيت على ع و وضع معاويه آگاه است صريحا مساله غدير را يادآورى كرده و خطيب خوارزمى حنفى در كتاب مناقب صفحه 124 آن را نقل كرده است ( كسانى كه مايل به توضيحات بيشتر و آگاهى از منابع مختلف اين روايات در زمينه استدلال على ع و اهل بيت و جمعى از صحابه و غير صحابه به حديث غدير هستند مىتوانند به كتاب الغدير جلد اول صفحات 159 تا 213 مراجعه كنند ، مرحوم علامه امينى استدلال به اين حديث را از « 22 تن » از صحابه و غير صحابه در موارد مختلف نقل كرده است ) .\r\n\r\n5 - جمله آخر آيه چه مفهومى دارد ؟\r\nميگويند : اگر اين آيه مربوط به نصب على ع به خلافت و ولايت و داستان غدير خم است پس اين جمله آخر كه مىگويد : * ( إِنَّ اللَّه لا يَهْدِي الْقَوْمَ الْكافِرِينَ ) * : « خداوند قوم كافر را هدايت نمىكند » چه ارتباطى با اين مساله مىتواند داشته باشد ؟\r\nبراى پاسخ به اين ايراد كافى است بدانيم كه كفر در لغت و همچنين در لسان قرآن به معنى انكار و مخالفت و ترك است ، گاهى به انكار خدا و يا نبوت پيامبر ص اطلاق مىشود و گاهى به انكار و يا مخالفت در برابر دستورات ديگر ، در سوره آل عمران آيه 97 در مورد حج مىخوانيم : وَمَنْ كَفَرَ فَإِنَّ اللَّه غَنِيٌّ عَنِ الْعالَمِينَ :\r\n« كسانى كه دستور حج را زير پا بگذارند و با آن مخالفت نمايند به خدا زيانى نمىرسانند خداوند از همه جهانيان بىنياز است » و در سوره بقره آيه 102 درباره\r\n","description":"","footnote":"","page_name":" 21 ","page_number":21},
  {"content":"\r\nساحران و آنها كه آلوده به سحر شدند اطلاق كلمه كفر شده است ( وَما يُعَلِّمانِ مِنْ أَحَدٍ حَتَّى يَقُولا إِنَّما نَحْنُ فِتْنَةٌ فَلا تَكْفُرْ ) و نيز در آيه 22 سوره ابراهيم مىبينيم كه شيطان در برابر كسانى كه از او پيروى و اطاعت كردند در روز رستاخيز صريحا اظهار تنفر كرده و به آنها مىگويد : شما در اطاعت اوامر الهى مرا شريك او ساختيد و من امروز نسبت به اين كار شما كفر مىورزم ( إِنِّي كَفَرْتُ بِما أَشْرَكْتُمُونِ مِنْ قَبْلُ ) بنا بر اين اطلاق « كفر » بر مخالفان مساله ولايت و رهبرى جاى تعجب نيست .\r\n\r\n6 - آيا دو ولى در يك زمان ممكن است ؟\r\nبهانه ديگرى كه براى سرباز زدن از اين حديث متواتر و همچنين آيه مورد بحث ذكر كرده‌اند اين است كه اگر پيامبر ص على ع را در غدير خم به ولايت و رهبرى و خلافت نصب كرده باشد ، لازمه اش وجود دو رهبر و دو پيشوا در زمان واحد خواهد بود ! ولى توجه به شرائط و اوضاع خاص زمان نزول آيه و ورود حديث و همچنين قرائنى كه در گفتار پيامبر ص وجود دارد اين بهانه را به كلى بر طرف مىكند ، زيرا مىدانيم كه اين جريان در ماه‌هاى آخر عمر پيامبر ص واقع شد ، در حالى كه او آخرين دستورات را به مردم ابلاغ مىكرد به خصوص اينكه صريحا فرمود :\r\nمن به زودى از ميان شما مىروم و دو چيز گرانمايه را در ميان شما مىگذارم .\r\nكسى كه اين سخن را مىگويد پيدا است در صدد تعيين جانشين خويش است و براى آينده برنامه ريزى مىكند نه براى زمان حاضر ، بنا بر اين روشن است كه منظورش وجود دو رهبر و دو پيشوا در زمان واحد نيست .\r\nموضوع جالب توجه اينكه در حالى كه بعضى از دانشمندان اهل تسنن اين ايراد را مطرح مىكنند بعضى ديگر ايرادى درست در نقطه مقابل آن مطرح كرده‌اند و آن اينكه پيامبر ص ولايت و خلافت على ع را تعيين كرد ولى\r\n","description":"","footnote":"","page_name":" 22 ","page_number":22},
  {"content":"\r\nتاريخ آن را روشن نساخت چه مانعى دارد كه اين ولايت و خلافت بعد از سه خليفه ديگر باشد ؟ ! راستى حيرتآور است ، بعضى از اين طرف بام مىافتند و بعضى از آن طرف ، و تعصبها مانع مىشود كه روى متن قضيه تكيه كنند ، بايد كسى از آنها سؤال كند كه اگر پيامبر ص مىخواست چهارمين خليفه خود را تعيين كند و در فكر آينده مسلمانان بود پس چرا خليفه اول و دوم و سوم خود را كه مقدم بر او بودند و تعيين آن لازمتر بود در مراسم غدير بيان نكرد ؟ ! بار ديگر گفته سابق خود را تكرار مىكنيم و اين بحث را پايان مىدهيم كه اگر نظرهاى خاصى در كار نبود اين همه اشكالتراشى در زمينه اين آيه و اين حديث نمىشد ، همانطور كه در موارد ديگر نشده است .\r\n","description":"","footnote":"","page_name":" 23 ","page_number":23},
  {"content":"\r\n\r\n[ سوره المائدة ‹ 5 › : آيات 68 تا 69 
  ]\r\nقُلْ يا أَهْلَ الْكِتابِ لَسْتُمْ عَلى شَيْءٍ حَتَّى تُقِيمُوا التَّوْراةَ وَالإِنْجِيلَ وَما أُنْزِلَ إِلَيْكُمْ مِنْ رَبِّكُمْ وَلَيَزِيدَنَّ كَثِيراً مِنْهُمْ ما أُنْزِلَ إِلَيْكَ مِنْ رَبِّكَ طُغْياناً وَكُفْراً فَلا تَأْسَ عَلَى الْقَوْمِ الْكافِرِينَ ‹ 68 › إِنَّ الَّذِينَ آمَنُوا وَالَّذِينَ هادُوا وَالصَّابِئُونَ وَالنَّصارى مَنْ آمَنَ بِاللَّه وَالْيَوْمِ الآخِرِ وَعَمِلَ صالِحاً فَلا خَوْفٌ عَلَيْهِمْ وَلا هُمْ يَحْزَنُونَ ‹ 69 ›\r\n\r\nترجمه :\r\n68 - اى اهل كتاب ! شما هيچ موقعيتى نداريد مگر اينكه تورات و انجيل و آنچه بر شما از طرف پروردگارتان نازل شده است بر پا داريد ولى آنچه بر تو از سوى پروردگارت نازل شده ( نه تنها مايه بيدارى آنها نمىگردد بلكه ) بر طغيان و كفر بسيارى از آنها مىافزايد بنا بر اين از اين قوم كافر ( و مخالفت آنها ) غمگين مباش .\r\n69 - آنها كه ايمان آورده‌اند و يهوديان و صابئان و مسيحيان هر گاه ايمان به خداوند يگانه و روز جزا بياورند و عمل صالح انجام دهند نه ترسى بر آنها است و نه غمگين خواهند شد .\r\n\r\nشان نزول :\r\nدر تفسير « مجمع البيان » و تفسير « قرطبى » از ابن عباس چنين نقل شده كه جمعى از يهود خدمت پيامبر ص آمدند ، نخست پرسيدند آيا تو اقرار ندارى كه تورات از طرف خدا است ؟\r\nپيغمبر ص جواب مثبت داد .\r\nآنها گفتند : ما هم تورات را قبول داريم ، ولى به غير آن ايمان نداريم ( در\r\n","description":"","footnote":"","page_name":" 24 ","page_number":24},
  {"content":"\r\nحقيقت تورات قدر مشترك ميان ما و شما است اما قرآن كتابى است كه تنها شما به آن عقيده داريد پس چه بهتر كه تورات را بپذيريم و غير آن را نفى كنيم ! ) آيه نخست نازل شد و به آنها پاسخ گفت .\r\n\r\nتفسير :\r\nهمانطور كه در تفسير آيات اين سوره تا كنون خوانده‌ايم ، قسمت قابل ملاحظه اى از آن پيرامون كارشكنيها ، گفتگوها ، سؤالها و ايرادهاى اهل كتاب ( يهود و نصارى ) بود ، اين آيه نيز به گوشه ديگرى از اين مباحث اشاره مىكند ، و به منطق سست آنها كه مىخواستند تورات را به عنوان يك كتاب مورد اتفاق ميان مسلمانان و يهود بپذيرند و قرآن را به عنوان يك كتاب مورد اختلاف كنار بگذارند ، پاسخ مىگويد .\r\nبه اين ترتيب آنها را مخاطب ساخته و مىگويد : « اى اهل كتاب شما هيچ موقعيتى نخواهيد داشت مگر آن زمانى كه تورات و انجيل و تمام كتب آسمانى را كه بر شما نازل شده بدون تبعيض و تفاوت بر پا داريد » ( * ( قُلْ يا أَهْلَ الْكِتابِ لَسْتُمْ عَلى شَيْءٍ حَتَّى تُقِيمُوا التَّوْراةَ وَالإِنْجِيلَ وَما أُنْزِلَ إِلَيْكُمْ مِنْ رَبِّكُمْ ) * ) .\r\nزيرا همانطور كه گفتيم اين كتابها همه از يك مبدء صادر شده و اصول اساسى آنها يكى است ، اگر چه آخرين كتاب آسمانى ، كاملترين و جامعترين آنها است و به همين دليل لازم العمل است به علاوه در كتب پيشين بشارتهاى متعددى درباره آخرين كتاب يعنى قرآن آمده است ، آنها مدعيند تورات و انجيل را قبول دارند ، اگر در اين ادعا صادق هستند بايد اين بشارتها را نيز بپذيرند ، و هنگامى كه آن نشانه‌ها را در قرآن يافتند ، در برابر آن سر تعظيم فرود آورند .\r\nآيه فوق مىگويد : ادعا كافى نيست بايد عملا اين كتابهاى آسمانى را بر پا\r\n","description":"","footnote":"","page_name":" 25 ","page_number":25},
  {"content":"\r\nداريد به علاوه كتاب « ما » و « شما » مطرح نيست ، آنچه مطرح است كتابهاى آسمانى است و آنچه از ناحيه خدا آمده ، پس چگونه مىتوانيد با اين منطق سست ، آخرين كتاب را ناديده بگيريد .\r\nولى قرآن بار ديگر اشاره به وضع اكثريت آنها كرده ، مىگويد : « بسيارى از آنها نه تنها از اين آيات پند نمىگيرند و هدايت نمىشوند بلكه به خاطر روح لجاجت بر طغيان و كفرشان افزوده مىشود » ( * ( وَلَيَزِيدَنَّ كَثِيراً مِنْهُمْ ما أُنْزِلَ إِلَيْكَ مِنْ رَبِّكَ طُغْياناً وَكُفْراً ) * ) و اين چنين است ، تاثير معكوس آيات حق و سخنان موزون در افكار بيمار و قلوب مملو از لجاج ! و در پايان آيه پيامبر خود را در برابر سرسختى اين اكثريت منحرف دلدارى مىدهد و مىگويد : « از مخالفتهاى اين جمعيت كافر غمگين مباش » زيرا زيان آن متوجه خود آنها خواهد شد و به تو ضررى نمىرساند ( * ( فَلا تَأْسَ عَلَى الْقَوْمِ الْكافِرِينَ ) * ) ( 1 ) .\r\nبديهى است محتويات اين آيه اختصاص به قوم يهود ندارد ، مسلمانان نيز اگر تنها به ادعاى اسلام قناعت كنند ، و اصول تعليمات انبياء و مخصوصا كتاب آسمانى خود را بر پا ندارند ، هيچگونه موقعيت و ارزشى نه در پيشگاه خدا ، و نه در زندگى فردى و اجتماعى نخواهند داشت ، و هميشه زبون و زير دست و شكستخورده خواهند بود .\r\nدر آيه بعد مجددا اين حقيقت را مورد تاكيد قرار داده ، مىگويد : « تمام اقوام و ملتها و پيروان همه مذاهب بدون استثناء اعم از مسلمانان و يهوديان و صابئان ( 2 )\r\n\r\n","description":"","footnote":"\r\n( 1 ) فلا تاس از ماده اسى به معنى غم و اندوه است .\r\n( 2 ) صابئان : به پيروان يحيى يا نوح يا ابراهيم مىگويند ، در جلد اول صفحه 197 مشروحا در اين زمينه صحبت شد .\r\n","page_name":" 26 ","page_number":26},
  {"content":"\r\nو مسيحيان در صورتى اهل نجات خواهند بود ، و از آينده خود وحشتى و از گذشته غمى نخواهند داشت كه ايمان به خدا و روز جزا داشته باشند و عمل صالح انجام دهند « ( * ( إِنَّ الَّذِينَ آمَنُوا وَالَّذِينَ هادُوا وَالصَّابِئُونَ وَالنَّصارى مَنْ آمَنَ بِاللَّه وَالْيَوْمِ الآخِرِ وَعَمِلَ صالِحاً فَلا خَوْفٌ عَلَيْهِمْ وَلا هُمْ يَحْزَنُونَ ) * ) .\r\nاين آيه در واقع پاسخ دندانشكنى است به كسانى كه نجات را در پناه مليت خاصى مىدانند و ميل دارند ميان دستورات انبياء تبعيض قائل شوند ، و دعوتهاى مذهبى را با تعصب قومى بياميزند ، آيه مىگويد : راه نجات منحصرا در كنار گذاشتن اين گونه سخنان است .\r\nهمانطور كه در ذيل آيه 62 سوره بقره كه مضمون آن با آيه فوق تقريبا يكى است يادآور شديم ، بعضى از افراد با يك بيان سفسطه آميز خواسته‌اند آيه فوق را دليل بر مسلك « صلح كل » بگيرند ، و تمام پيروان مذاهب را اهل نجات بدانند و در حقيقت فلسفه نزول كتب آسمانى را يكى پس از ديگرى كه ناظر به پيشبرد جهان انسانيت در مسير تكامل تدريجى است ناديده بگيرند .\r\nولى همانطور كه گفتيم آيه با تعبير « * ( عَمِلَ صالِحاً ) * » اين حقيقت را مشخص مىسازد كه بايد در مورد تفاوت مذاهب به آخرين قانون عمل كنند ، زيرا عمل به قوانين نسخ شده ، عمل صالح نيست بلكه عمل صالح به قوانين موجود و آخرين قانون است ، ( توضيح بيشتر و مشروحتر در زمينه اين آيه را در جلد اول صفحه 191 تا صفحه 200 مطالعه فرمائيد ) .\r\nبعلاوه اين احتمال نيز در تفسير آيه قابل قبول است كه جمله « * ( مَنْ آمَنَ بِاللَّه وَالْيَوْمِ الآخِرِ وَعَمِلَ صالِحاً ) * » تنها به يهود و نصارى و صابئان مىخورد ، زيرا « * ( الَّذِينَ آمَنُوا ) * » كه در آغاز آيه ذكر شده نيازى به اين قيد ندارد ، و به اين ترتيب معنى آيه چنين مىشود :\r\nافراد با ايمان و مسلمان - و همچنين يهود و نصارى و صابئان به شرط اينكه\r\n","description":"","footnote":"","page_name":" 27 ","page_number":27},
  {"content":"\r\nايمان بياورند و اسلام را بپذيرند و عمل صالح كنند - همگى اهل نجات و رستگارى خواهند بود و سوابق مذهبى افراد هيچگونه اثرى در اين قسمت نخواهد داشت و راه به روى همگى باز است ( دقت كنيد ) .\r\n\r\n[ سوره المائدة ‹ 5 › : آيات 70 تا 71 
  ]\r\nلَقَدْ أَخَذْنا مِيثاقَ بَنِي إِسْرائِيلَ وَأَرْسَلْنا إِلَيْهِمْ رُسُلًا كُلَّما جاءَهُمْ رَسُولٌ بِما لا تَهْوى أَنْفُسُهُمْ فَرِيقاً كَذَّبُوا وَفَرِيقاً يَقْتُلُونَ ‹ 70 › وَحَسِبُوا أَلَّا تَكُونَ فِتْنَةٌ فَعَمُوا وَصَمُّوا ثُمَّ تابَ اللَّه عَلَيْهِمْ ثُمَّ عَمُوا وَصَمُّوا كَثِيرٌ مِنْهُمْ وَاللَّه بَصِيرٌ بِما يَعْمَلُونَ ‹ 71 ›\r\n\r\nترجمه :\r\n70 - ما از بنى اسرائيل پيمان گرفتيم و رسولانى به سوى آنها فرستاديم ( ولى ) هر زمان پيامبرى بر خلاف هوسها و تمايلات آنها مىآمد عده اى را تكذيب مىكردند و جمعى را مىكشتند .\r\n71 - و گمان كردند مجازاتى در كار نخواهد بود لذا ( از ديدن حقايق و شنيدن سخنان حق ) نابينا و كر شدند سپس ( بيدار گشتند و ) خداوند توبه آنها را پذيرفت دگر بار ( بخواب غفلت فرو رفتند و ) بسيارى از آنها كور و كر شدند و خداوند به آنچه انجام مىدهند داناست .\r\n\r\nتفسير :\r\nدر آيات گذشته در سوره بقره و اوائل همين سوره اشاره به پيمان مؤكدى كه خداوند از بنى اسرائيل گرفته بود شده است ، در اين آيه بار ديگر اين پيمان را يادآورى كرده مىفرمايد : « ما پيمان از بنى اسرائيل گرفتيم و پيامبرانى براى هدايت\r\n","description":"","footnote":"","page_name":" 28 ","page_number":28},
  {"content":"\r\nآنها و مطالبه وفاى به اين پيمان ، به سوى آنان فرستاديم « ( * ( لَقَدْ أَخَذْنا مِيثاقَ بَنِي إِسْرائِيلَ وَأَرْسَلْنا إِلَيْهِمْ رُسُلًا ) * ) .\r\nهمانطور كه در جلد اول گفته شد به نظر مىرسد كه اين پيمان همان است كه در آيه 93 سوره بقره به آن اشاره شده ، يعنى پيمان عمل به آنچه خدا بر آنها نازل كرده بود ( 1 ) .\r\nسپس اضافه مىكند كه آنها نه تنها به اين پيمان عمل نكردند ، بلكه « هر زمان پيامبرى دستورى بر خلاف تمايلات و هوى و هوسهاى آنها مىآورد ، به شديدترين مبارزه بر ضد او دست مىزدند ، جمعى را تكذيب مىكردند و جمعى را كه با تكذيب نمىتوانستند از نفوذشان جلوگيرى كنند به قتل مىرساندند » ( * ( كُلَّما جاءَهُمْ رَسُولٌ بِما لا تَهْوى أَنْفُسُهُمْ فَرِيقاً كَذَّبُوا وَفَرِيقاً يَقْتُلُونَ ) * ) .\r\nو اين است راه و رسم افراد منحرف خود خواه ، كه بجاى پيروى از رهبرانشان ، اصرار دارند رهبران ، تابع تمايلات و خواسته هايشان باشند ، و در غير اين صورت رهبرى و حتى حق حيات براى آنان قائل نيستند .\r\nدر جمله فوق « كذبوا » به صورت ماضى و « يقتلون » به صورت مضارع آمده است ، ممكن است علت آن علاوه بر ملاحظه تناسب لفظى آخر آيات قبل و بعد ، كه همگى به صورت مضارع آمده است ، اين باشد كه به حكم دلالت فعل مضارع بر استمرار ، مىخواهد ادامه اين روح را در آنها بيان كند كه تكذيب و قتل پيامبران يك حادثه اتفاقى در زندگى آنها نبود ، بلكه به صورت يك برنامه و مكتب درآمده بود ( 2 ) .\r\nدر آيه بعد اشاره به غرور نابجاى آنها در برابر اينهمه طغيان و جنايات كرده\r\n\r\n","description":"","footnote":"\r\n( 1 ) تفسير نمونه جلد اول صفحه 246 .\r\n( 2 ) در حقيقت جمله * ( فَرِيقاً كَذَّبُوا وَفَرِيقاً يَقْتُلُونَ ) * همانطور كه در مجمع البيان و تفاسير ديگر آمده است در اصل « كذبوا و قتلوا » و « يكذبون و يقتلون » بوده است .\r\n","page_name":" 29 ","page_number":29},
  {"content":"\r\nمىفرمايد : « با اين حال آنها گمان مىكردند كه بلا و مجازاتى دامانشان را نخواهد گرفت » و همانطور كه در آيات ديگر تصريح شده ، خود را يك نژاد برتر مىپنداشتند و به عنوان فرزندان خدا از خود ياد مىكردند ! ( * ( وَحَسِبُوا أَلَّا تَكُونَ فِتْنَةٌ ) * ) .\r\nسرانجام اين غرور خطرناك و خود برتربينى همانند پرده اى بر چشم و گوش آنها افتاد و به خاطر آن « از ديدن آيات خدا نابينا و از شنيدن كلمات حق ، كر شدند » ! ( * ( فَعَمُوا وَصَمُّوا ) * ) اما به هنگامى كه نمونه هايى از مجازاتهاى الهى و سرانجام شوم اعمال خود را مشاهده كردند ، پشيمان گشتند و توبه كردند و متوجه شدند كه تهديدهاى الهى جدى است و آنها هرگز يك نژاد برتر نيستند ، خداوند نيز توبه آنها را پذيرفت ( * ( ثُمَّ تابَ اللَّه عَلَيْهِمْ ) * ) .\r\nولى اين بيدارى و ندامت و پشيمانى ديرى نپائيد باز طغيان و سركشى و پشت پا زدن به حق و عدالت شروع شد ، و ديگر با پرده‌هاى غفلت كه از آثار فرو رفتن در گناه است بر چشم و گوش آنها افكنده شد « و باز از ديدن آيات حق نابينا و از شنيدن سخنان حق كر شدند » و اين حالت ، بسيارى از آنها را فرا گرفت ( * ( ثُمَّ عَمُوا وَصَمُّوا كَثِيرٌ مِنْهُمْ ) * ) .\r\nشايد مقدم داشتن جمله « عموا » ( نابينا شدند ) بر « صموا » ( كر شدند ) اشاره به اين باشد كه نخستين بار بايد آيات خدا و معجزات پيامبر ص را ببينند و سپس به دستورات او گوش فرا دهند .\r\nذكر كثير منهم ( بسيارى از آنها ) بعد از تكرار جمله « * ( عَمُوا وَصَمُّوا ) * » در حقيقت بمنزله توضيحى است براى هر دو جمله ، يعنى حالت غفلت و بىخبرى و كرى و كورى در برابر حقايق ، جنبه عمومى نداشت بلكه همواره اقليت صالحى در ميان آنها وجود داشت ، و اين دليل روشنى است كه جملات قرآن به يهود به\r\n","description":"","footnote":"","page_name":" 30 ","page_number":30},
  {"content":"\r\nهيچوجه جنبه نژادى و طايفه اى ندارد بلكه صرفا متوجه اعمال آنها است .\r\nآيا تكرار جمله « * ( عَمُوا وَصَمُّوا ) * » جنبه كلى و تاكيد دارد ؟ و يا اشاره به دو واقعه مختلف است ؟ بعضى از مفسران عقيده دارند اين دو جمله اشاره به دو سرگذشت مختلف مىباشد كه براى بنى اسرائيل واقع شد ، يكى به هنگام حمله مردم بابل و ديگر به هنگام حمله ايرانيان و روميان ، كه قرآن در آغاز سوره بنى اسرائيل اشاره كوتاهى به آن كرده است .\r\nاين احتمال نيز هست كه آنها مكرر بر مكرر گرفتار اين حالت شدند و نتائج شوم كارهاى خود را كه مىديدند توبه مىكردند و باز هم توبه را مىشكستند ، نه اينكه فقط دو بار تكرار شد .\r\nو در پايان آيه ، با يك جمله كوتاه و پر معنى مىگويد : « خداوند هيچگاه از اعمال آنها غافل نبوده و تمام كارهايى را كه انجام مىدهد مىبيند » ( * ( وَاللَّه بَصِيرٌ بِما يَعْمَلُونَ ) * ) .\r\n","description":"","footnote":"","page_name":" 31 ","page_number":31},
  {"content":"\r\n\r\n[ سوره المائدة ‹ 5 › : آيات 72 تا 74 
  ]\r\nلَقَدْ كَفَرَ الَّذِينَ قالُوا إِنَّ اللَّه هُوَ الْمَسِيحُ ابْنُ مَرْيَمَ وَقالَ الْمَسِيحُ يا بَنِي إِسْرائِيلَ اعْبُدُوا اللَّه رَبِّي وَرَبَّكُمْ إِنَّه مَنْ يُشْرِكْ بِاللَّه فَقَدْ حَرَّمَ اللَّه عَلَيْه الْجَنَّةَ وَمَأْواه النَّارُ وَما لِلظَّالِمِينَ مِنْ أَنْصارٍ ‹ 72 › لَقَدْ كَفَرَ الَّذِينَ قالُوا إِنَّ اللَّه ثالِثُ ثَلاثَةٍ وَما مِنْ إِله إِلَّا إِله واحِدٌ وَإِنْ لَمْ يَنْتَهُوا عَمَّا يَقُولُونَ لَيَمَسَّنَّ الَّذِينَ كَفَرُوا مِنْهُمْ عَذابٌ أَلِيمٌ ‹ 73 › أَ فَلا يَتُوبُونَ إِلَى اللَّه وَيَسْتَغْفِرُونَه وَاللَّه غَفُورٌ رَحِيمٌ ‹ 74 ›\r\n\r\nترجمه :\r\n72 - آنها كه گفتند خداوند همان مسيح بن مريم است بطور مسلم كافر شدند ( با اينكه خود ) مسيح گفت اى بنى اسرائيل خداوند يگانه اى را كه پروردگار من و شماست پرستش كنيد چه اينكه هر كس شريكى براى خدا قرار دهد ، خداوند بهشت را بر او حرام كرده است و جايگاه او دوزخ است و ستمكاران يار و ياورى ندارند .\r\n73 - آنها كه گفتند خداوند يكى از سه خدا است ( نيز ) بطور مسلم كافر شدند با اينكه معبودى جز معبود يگانه نيست و اگر از آنچه مىگويند دست برندارند عذاب دردناكى به كافران آنها ( كه روى اين عقيده ايستادگى كنند ) خواهد رسيد .\r\n74 - آيا توبه نمىكنند و به سوى خدا باز نمىگردند و از او طلب آمرزش نمىنمايند و خداوند آمرزنده مهربان است .\r\n","description":"","footnote":"","page_name":" 32 ","page_number":32},
  {"content":"\r\n\r\nتفسير :\r\nدر تعقيب بحثهايى كه در مورد انحرافات يهود ، در آيات قبل ، گذشت ، اين آيات و آيات بعد از انحرافات مسيحيان سخن مىگويد نخست از مهمترين انحراف مسيحيت يعنى مساله « الوهيت مسيح » و « تثليث معبود » بحث كرده مىگويد :\r\n« بطور مسلم آنها كه گفته‌اند خدا همان مسيح بن مريم است ، كافر شدند » ( * ( لَقَدْ كَفَرَ الَّذِينَ قالُوا إِنَّ اللَّه هُوَ الْمَسِيحُ ابْنُ مَرْيَمَ ) * ) .\r\nچه كفرى از اين بالاتر كه خداوند نامحدود از هر جهت را ، با مخلوقى كه از هر جهت محدود است يگانه و متحد بدانند ، و صفات مخلوق را براى خالق قرار دهند ؟ ! در حالى كه خود مسيح ع با صراحت به بنى اسرائيل گفت : « خداوند يگانه اى را پرستش كنيد كه پروردگار من و شما است » ( * ( وَقالَ الْمَسِيحُ يا بَنِي إِسْرائِيلَ اعْبُدُوا اللَّه رَبِّي وَرَبَّكُمْ ) * ) .\r\nو به اين ترتيب بيزارى خود را از هر گونه شرك و غلو در مورد خويش نفى كرد و خود را همانند ديگران مخلوقى از مخلوقات خدا معرفى نمود .\r\nو نيز مسيح براى تاكيد اين مطلب و رفع هر گونه ابهام و اشتباه اضافه كرد : « هر كس شريكى براى خدا قرار دهد خداوند بهشت را بر او حرام كرده و جايگاه او آتش است » ( * ( إِنَّه مَنْ يُشْرِكْ بِاللَّه فَقَدْ حَرَّمَ اللَّه عَلَيْه الْجَنَّةَ وَمَأْواه النَّارُ ) * ) .\r\nو باز براى تاكيد بيشتر و اثبات اين حقيقت كه شرك و غلو يك نوع ظلم آشكار است به آنها گفت : « براى ستمگران و ظالمان هيچگونه يار و ياورى وجود نخواهد داشت » ( * ( وَما لِلظَّالِمِينَ مِنْ أَنْصارٍ ) * ) .\r\nهمانطور كه در سابق هم اشاره كرده‌ايم تاريخ مسيحيت مىگويد : تثليث\r\n","description":"","footnote":"","page_name":" 33 ","page_number":33},
  {"content":"\r\nدر قرون نخستين و مخصوصا در عصر مسيح ع وجود نداشت و حتى در اناجيل كنونى با تمام تحريفهايى كه در آن به عمل آمده است كمترين سخنى از تثليث ديده نمىشود ، و خود محققان مسيحيت به اين امر معترفند ، بنا بر اين آنچه در آيه فوق در مورد پافشارى مسيح ع و روى مساله توحيد ديده مىشود مطلبى است كه با منابع موجود مسيحيت نيز هماهنگ است و از دلائل عظمت قرآن محسوب مىشود ( 1 ) .\r\nضمنا بايد توجه داشت كه آنچه در اين آيه مورد بحث واقع شده مساله غلو و وحدت مسيح با خدا و به عبارت ديگر « توحيد در تثليث » است ، ولى در آيه بعد اشاره به مساله « تعدد خدايان » از نظر مسيحيان يعنى « تثليث در توحيد » كرده مىگويد : « آنها كه گفته‌اند خداوند سومين اقنوم ( 2 ) از اقانيم سه گانه است به طور مسلم كافر شده‌اند ( * ( لَقَدْ كَفَرَ الَّذِينَ قالُوا إِنَّ اللَّه ثالِثُ ثَلاثَةٍ ) * ) بسيارى از مفسران مانند طبرسى در مجمع البيان و شيخ طوسى در تبيان و فخر رازى و قرطبى در تفسير خود چنين تصور كرده‌اند كه آيه قبل درباره فرقه اى از مسيحيان به نام يعقوبيه است كه خدا را با مسيح ع متحد مىدانند ، ولى اين آيه در باره فرقه ديگرى به نام » ملكانيه « و » نسطوريه « است كه قائل به خدايان سه گانه‌اند ، اما همانطور كه سابقا هم گفتيم اين برداشت از مسيحيت با حقيقت تطبيق نمىكند زيرا اعتقاد به تثليث در ميان همه مسيحيان عموميت دارد ، همانطور كه اعتقاد به توحيد و يگانگى خدا در ميان ما مسلمانان قطعى و مسلم است ، منتها آنها در عين اينكه خدايان را حقيقتا سه گانه مىدانند ، يگانه حقيقى نيز ميدانند و به اعتقاد آنها سه واحد حقيقى يك واحد حقيقى را تشكيل مىدهند ! ،\r\n\r\n","description":"","footnote":"\r\n( 1 ) براى توضيح بيشتر درباره اين موضوع و درباره مساله تثليث و وحدت در تثليث به تفسير نمونه جلد چهارم صفحه 220 تا 230 مراجعه فرمائيد .\r\n( 2 ) اقنوم به معنى اصل و ذات ، و جمع آن « اقانيم » است .\r\n","page_name":" 34 ","page_number":34},
  {"content":"\r\nدو آيه فوق ظاهرا به دو جنبه مختلف اين دو قضيه اشاره مىكند : در آيه اول اشاره به وحدت خدايان سه گانه ، و در آيه دوم اشاره به تعدد آنها است ، و قرار گرفتن اين دو بيان پشت سر هم در حقيقت اشاره به يكى از دلائل روشن ابطال عقيده آنها مىباشد كه چگونه خداوند گاهى با مسيح ( و روح القدس ) حقيقتا يكى و گاهى حقيقتا سه چيز مىشود مگر مساوى بودن سه با يك معقول است ؟\r\nآنچه اين حقيقت را تاييد مىكند اين است كه ما در ميان مسيحيان هيچ طايفه اى را نمىيابيم كه به خدايان سه گانه قائل نباشند ( 1 ) .\r\nسپس قرآن به طور قاطع در پاسخ آنها مىگويد : « هيچ معبودى جز معبود يگانه نيست » ( * ( وَما مِنْ إِله إِلَّا إِله واحِدٌ ) * ) .\r\nمخصوصا ذكر كلمه « من » قبل از « إله » تاكيد بيشترى را در نفى معبودهاى ديگر مىرساند .\r\nدگر بار با لحن شديد و مؤكد به آنها اخطار مىكند كه « اگر دست از اين عقيده برندارند عذاب دردناكى در انتظار كسانى كه بر اين كفر باقى بمانند خواهد بود » ( * ( وَإِنْ لَمْ يَنْتَهُوا عَمَّا يَقُولُونَ لَيَمَسَّنَّ الَّذِينَ كَفَرُوا مِنْهُمْ عَذابٌ أَلِيمٌ ) * ) .\r\nكلمه « من » در « منهم » به عقيده بعضى بيانيه است ولى ظاهر اين است كه براى « تبعيض » بوده باشد و در حقيقت اشاره به كسانى است كه بر كفر و شرك خود باقى مىمانند و بعد از دعوت قرآن به توحيد باز نگشتند ، نه آنها كه توبه كردند و بازگشت نمودند .\r\nدر تفسير المنار از كتاب اظهار الحق داستانى نقل شده كه ذكر آن در اينجا\r\n\r\n","description":"","footnote":"\r\n( 1 ) در بعضى از روايات و بعضى از تواريخ نقل شده كه در ميان مسيحيان اقليتى وجود دارند كه معتقد به خدايان سه گانه نيستند بلكه تنها به وحدت عيسى با خدا اعتقاد دارند ولى ما امروز كمتر نام و نشانى از آنها مىبينيم .\r\n","page_name":" 35 ","page_number":35},
  {"content":"\r\nبى تناسب نيست و نشان مىدهد كه چگونه تثليث و توحيد نصارى غير قابل درك مىباشند ، نويسنده آن كتاب مىگويد : سه نفر به آئين مسيحيت در آمدند ، كشيش ، عقائد ضرورى مسيحيت از جمله عقيده تثليث را به آنها تعليم كرد .\r\nروزى يكى از علاقمندان مسيحيت نزد كشيش آمد و از كسانى كه تازه به آئين مسيحيت در آمده بودند سؤال كرد ، كشيش با كمال خوشوقتى اشاره به آن سه نفر نمود ، او بلافاصله پرسيد : آيا از عقائد ضروريه ما چيزى ياد گرفته‌اند ، كشيش با شجاعت و تاكيد گفت : آرى سپس به عنوان نمونه يكى از آنها را صدا زد تا او را در حضور ميهمان بيازمايد ، كشيش گفت : درباره تثليث چه ميدانى ؟\r\nاو در جواب گفت : شما به من چنين ياد داديد كه خدايان سه گانه‌اند يكى در آسمان است و ديگرى در زمين از شكم مريم متولد شد و سومين نفر به صورت كبوترى بر خداى دوم در سن سىسالگى نازل گرديد ! كشيش عصبانى شد و او را بيرون كرد و گفت چيزى نمىفهمد ، و نفر دوم را صدا زد ، او در جواب اين سؤال در مورد تثليث ، گفت : شما به من چنين تعليم داديد كه خدايان سه بودند ، اما يكى از آنها بدار آويخته شد بنا بر اين اكنون دو خدا بيشتر نداريم ! خشم كشيش بيشتر شد و او را نيز بيرون كرد و سومى را كه باهوشتر و جدىتر در حفظ عقائد دينى بود ، صدا زد و همان مساله را از او پرسيد او با احترام گفت : پيشواى من ! آنچه را به من آموختيد كاملا حفظ كرده‌ام و از بركت مسيح به خوبى فهميده‌ام شما گفتيد : خداوند يگانه سه گانه است و خداوندان سه گانه يگانه‌اند ، يكى از آنها را بدار زدند و مرد و بنا بر اين همه مردند زيرا او با بقيه يگانه بود و به اين ترتيب الان هيچ خدايى وجود ندارد ! در آيه سوم از آنها دعوت مىكند كه از اين عقيده كفر آميز توبه كنند تا خداوند آنها را مشمول عفو و بخشش خود قرار دهد لذا مىگويد : « آيا بعد از\r\n","description":"","footnote":"","page_name":" 36 ","page_number":36},
  {"content":"\r\nاينهمه ، آنها بسوى خداى يگانه باز نمىگردند و از اين شرك و كفر طلب آمرزش نمىكنند با اينكه خداوند غفور و رحيم است ؟ « ( * ( أَ فَلا يَتُوبُونَ إِلَى اللَّه وَيَسْتَغْفِرُونَه وَاللَّه غَفُورٌ رَحِيمٌ ) * )\r\n\r\n[ سوره المائدة ‹ 5 › : آيات 75 تا 77 
  ]\r\nمَا الْمَسِيحُ ابْنُ مَرْيَمَ إِلَّا رَسُولٌ قَدْ خَلَتْ مِنْ قَبْلِه الرُّسُلُ وَأُمُّه صِدِّيقَةٌ كانا يَأْكُلانِ الطَّعامَ انْظُرْ كَيْفَ نُبَيِّنُ لَهُمُ الآياتِ ثُمَّ انْظُرْ أَنَّى يُؤْفَكُونَ ‹ 75 › قُلْ أَ تَعْبُدُونَ مِنْ دُونِ اللَّه ما لا يَمْلِكُ لَكُمْ ضَرًّا وَلا نَفْعاً وَاللَّه هُوَ السَّمِيعُ الْعَلِيمُ ‹ 76 › قُلْ يا أَهْلَ الْكِتابِ لا تَغْلُوا فِي دِينِكُمْ غَيْرَ الْحَقِّ وَلا تَتَّبِعُوا أَهْواءَ قَوْمٍ قَدْ ضَلُّوا مِنْ قَبْلُ وَأَضَلُّوا كَثِيراً وَضَلُّوا عَنْ سَواءِ السَّبِيلِ ‹ 77 ›\r\n\r\nترجمه :\r\n75 - مسيح فرزند مريم فقط فرستاده ( خدا ) بود پيش از وى نيز فرستادگان ديگرى بودند مادرش نيز زن بسيار راستگويى بود هر دو غذا مىخوردند ( با اين حال چگونه دعوى الوهيت مسيح و عبادت مادرش مريم مىكنيد ؟ ) بنگر چگونه نشانه‌ها را براى آنها آشكار مىسازيم سپس بنگر چگونه آنها از حق باز داشته مىشوند ؟\r\n76 - بگو آيا جز خدا چيزى را مىپرستيد كه نه مالك زيان شماست و نه سود شما ، و خداوند شنوا و دانا است .\r\n77 - بگو اى اهل كتاب در دين خود غلو ( و زياده روى ) نكنيد و غير از حق نگوئيد و از هوسهاى جمعيتى كه پيشتر از اين گمراه شدند و دگران را گمراه كردند و از راه راست منحرف گشتند پيروى ننمائيد .\r\n","description":"","footnote":"","page_name":" 37 ","page_number":37},
  {"content":"\r\n\r\nتفسير :\r\nبه دنبال بحثى كه در آيات گذشته درباره غلو مسيحيان درباره حضرت مسيح ع و اعتقاد به الوهيت او گذشت ، در اين آيات با دلائل روشنى در چند جمله كوتاه اين اعتقاد آنها را ابطال مىكند ، نخست مىگويد : چه تفاوتى در ميان مسيح و ساير پيامبران بود كه عقيده به الوهيت او پيدا كرده‌ايد ، مسيح بن مريم نيز فرستاده خدا بود و پيش از آن رسولان و فرستادگان ديگرى از طرف خدا آمدند ( * ( مَا الْمَسِيحُ ابْنُ مَرْيَمَ إِلَّا رَسُولٌ قَدْ خَلَتْ مِنْ قَبْلِه الرُّسُلُ ) * ) .\r\nاگر رسالت از ناحيه خدا دليل بر الوهيت و شرك است پس چرا درباره ساير پيامبران اين مطلب را قائل نمىشويد ؟ .\r\nولى مىدانيم كه مسيحيان منحرف هرگز قانع نيستند كه عيسى ع را يك فرستاده خدا بدانند بلكه عقيده عمومى آنها فعلا بر اين است كه او را فرزند خدا و به يك معنى خود خدا مىدانند كه براى بازخريد گناهان بشريت ( نه براى هدايت و رهبرى آنها ) آمده است و لذا به او لقب فادى ( فدا شونده در برابر گناهان بشر ) مىدهند .\r\nسپس براى تاييد اين سخن مىگويد : مادر او ، زن بسيار راستگويى بود ( و امه صديقه ) .\r\nاشاره به اينكه اولا كسى كه داراى مادر است و در رحم زنى پرورش پيدا مىكند و اينهمه نياز دارد چگونه مىتواند خدا باشد ؟ و ثانيا اگر مادر او محترم است به خاطر اين است كه او هم در مسير رسالت مسيح ع با او هماهنگ بود و از رسالتش پشتيبانى مىكرد و به اين ترتيب بنده خاص خدا بود و نبايد او را همچون يك معبود همانطور كه در ميان مسيحيان رائج است كه در برابر مجسمه او تا سرحد پرستش خضوع مىكنند ، عبادت كرد .\r\n","description":"","footnote":"","page_name":" 38 ","page_number":38},
  {"content":"\r\nبعد به يكى ديگر از دلائل نفى ربوبيت مسيح ع اشاره كرده ، مىگويد :\r\nاو و مادرش هر دو غذا مىخوردند ( * ( كانا يَأْكُلانِ الطَّعامَ ) * ) .\r\nكسى كه اين چنين نيازمند است كه اگر چند روز غذا به او نرسد قادر بر حركت نيست چگونه مىتواند خدا يا در رديف خدا باشد .\r\nو در پايان آيه اشاره به روشنى اين دلائل از يك طرف و لجاجت و سرسختى و نادانى آنها در برابر اين دلائل آشكار از طرف ديگر كرده و مىگويد : بنگر چگونه دلائل را به روشنى براى آنها شرح مىدهيم و سپس بنگر چگونه اينها از قبول حق سرباز مىزنند ( * ( انْظُرْ كَيْفَ نُبَيِّنُ لَهُمُ الآياتِ ثُمَّ انْظُرْ أَنَّى يُؤْفَكُونَ ) * ) ( 1 ) بنا بر اين تكرار « انظر » در اين دو جمله اشاره به اين است كه از يك سو در اين دلائل روشن بنگر كه براى توجه هر كس كافى است و از يك سو به عكس - العملهاى منفى و حيرتانگيز آنها بنگر كه براى هر كس تعجبآور است .\r\nدر آيه بعد براى تكميل استدلال گذشته مىگويد : شما مىدانيد كه مسيح ع خود سر تا پا نيازهاى بشرى داشت و مالك سود و زيان خويش هم نبود تا چه رسد به اينكه مالك سود و زيان شما باشد « آيا چيزى را پرستش مىكنيد كه نه مالك زيان شما است ، نه مالك سود شما است » ( * ( قُلْ أَ تَعْبُدُونَ مِنْ دُونِ اللَّه ما لا يَمْلِكُ لَكُمْ ضَرًّا وَلا نَفْعاً ) * ) .\r\nو به همين دليل بارها در دست دشمنان گرفتار شد و يا دوستانش گرفتار شدند و اگر لطف خدا شامل حال او نبود هيچ گامى نمىتوانست بردارد .\r\nو در پايان به آنها اخطار مىكند كه گمان نكنيد خداوند سخنان نارواى شما را نمىشنود و يا از درون شما آگاه نيست « خداوند هم شنوا است و هم دانا »\r\n\r\n","description":"","footnote":"\r\n( 1 ) يؤفكون از ماده افك و آن در اصل به معنى منصرف ساختن از چيزى است و مأفوك به كسى گفته مىشود كه از حق باز داشته شده است ، اگر چه بر اثر تقصير خودش باشد و از آنجا كه دروغ انسان را از حق باز مىدارد به آن افك گفته مىشود .\r\n","page_name":" 39 ","page_number":39},
  {"content":"\r\n( * ( وَاللَّه هُوَ السَّمِيعُ الْعَلِيمُ ) * ) جالب اينكه مساله بشر بودن مسيح و نيازهاى مادى و جسمانى او كه قرآن در اين آيات و آيات ديگر روى آن تكيه كرده است يكى از بزرگترين مشكلات براى مسيحيان مدعى خدايى او شده كه براى توجيه آن بسيار دست و پا مىكنند و گاهى ناچار مىشوند براى مسيح دو جنبه قائل شوند جنبه لاهوت و جنبه ناسوت ، از نظر لاهوت فرزند خدا و خود خداست و از نظر ناسوت جسم است و مخلوق خدا و امثال اين توجيهات كه بهترين نشانه ضعف و نادرستى منطق آنها است .\r\nبه اين نكته نيز بايد توجه كرد كه در آيه بجاى كلمه « من » « ما » به كار برده شده كه معمولا براى موجودات غير عاقل ذكر مىشود ، اين تعبير شايد به خاطر آن باشد كه ساير معبودها و بتها از قبيل سنگ و چوب را در عموميت جمله داخل كند و بگويد : اگر پرستش مخلوقى جايز باشد بايد بت پرستى بت پرستان نيز مجاز شمرده شود زيرا در مخلوق بودن همه برابر و مساويند و در حقيقت ايمان به الوهيت مسيح ع يك نوع بت پرستى است نه خدا پرستى .\r\nو در آيه بعد به پيامبر ص دستور مىدهد كه به دنبال روشن شدن اشتباه اهل كتاب در زمينه غلو درباره پيامبران الهى با استدلالات روشن از آنها دعوت كند كه از اين راه رسما باز گردند و مىگويد ، « بگو اى اهل كتاب در دين خود ، غلو و تجاوز از حد نكنيد و غير از حق چيزى مگوييد » ( * ( قُلْ يا أَهْلَ الْكِتابِ لا تَغْلُوا فِي دِينِكُمْ غَيْرَ الْحَقِّ ) * ( 1 ) .\r\n\r\n","description":"","footnote":"\r\n( 1 ) * ( لا تَغْلُوا ) * از ماده غلو به معنى تجاوز از حق كردن است ، منتها هنگامى كه در مورد تجاوز مقام و منزله كسى باشد غلو گفته مىشود ، اگر در نرخ و قيمت باشد غلاء گفته مىشود و اگر در مورد تير باشد غلو ( بر وزن دلو ) مىگويند و اينكه به جوشش ، غليان گفته مىشود و به حيوانى كه فوق العاده سركش است غلواء مىگويند همه از همين ماده است ، بعضى معتقدند كه غلو هم در طرف افراط گفته مىشود هم در تفريط در حالى كه بعضى ديگر آن را منحصر به طرف تفريط مىدانند و نقطه مقابل آن را تقصير مىگويند .\r\n","page_name":" 40 ","page_number":40},
  {"content":"\r\nالبته غلو نصارى روشن است و اما در مورد غلو يهود كه خطاب * ( يا أَهْلَ الْكِتابِ ) * شامل آنها نيز مىشود بعيد نيست كه اشاره به سخنى باشد كه درباره عزير مىگفتند و او را فرزند خدا مىدانستند . و از آنجا كه سرچشمه غلو غالبا پيروى از هوا و هوس گمراهان است ، براى تكميل اين سخن مىگويد : از هوسهاى اقوامى كه پيش از شما گمراه شدند و بسيارى را نيز گمراه كردند و از راه مستقيم منحرف گشتند ، پيروى نكنيد ( * ( وَلا تَتَّبِعُوا أَهْواءَ قَوْمٍ قَدْ ضَلُّوا مِنْ قَبْلُ وَأَضَلُّوا كَثِيراً وَضَلُّوا عَنْ سَواءِ السَّبِيلِ ) * ) اين جمله در حقيقت اشاره به چيزى است كه در تاريخ مسيحيت نيز منعكس است كه مساله تثليث و غلو درباره مسيح ع در قرون نخستين مسيحيت در ميان آنها وجود نداشت بلكه هنگامى كه بت پرستان هندى و مانند آنها به آئين مسيح ع پيوستند ، چيزى از بقاياى آئين سابق را كه تثليث و شرك بود به مسيحيت افزودند و لذا مىبينيم كه ثالوث هندى ( ايمان به خدايان سه گانه برهما ، فيشنو ، سيفا ) از نظر تاريخى قبل از تثليث مسيحيت بوده است و در حقيقت اين انعكاسى از آن است ، در آيه 30 سوره توبه نيز پس از ذكر غلو يهود و نصارى درباره عزير و مسيح ع مىخوانيم يُضاهِؤُنَ قَوْلَ الَّذِينَ كَفَرُوا مِنْ قَبْلُ : « گفتار آنها شبيه سخنان كافران پيشين است » .\r\nدر اين عبارت دو بار جمله ضلوا درباره كفارى كه اهل كتاب ، غلو را از آنها اقتباس كردند تكرار شده است ، اين تكرار ممكن است به خاطر تاكيد بوده باشد و يا به خاطر اينكه آنها قبلا گمراه بودند و بعد كه با تبليغات خود ديگران را نيز گمراه كردند به گمراهى جديدى افتادند ، زيرا كسى كه سعى مىكند ديگران را هم به گمراهى بكشاند در حقيقت از همه كس گمراه تر است ، چرا كه نيروهاى خود را در مسير بدبختى خويش و ديگران تلف كرده و بار مسئوليت گناهان ديگران را نيز بر دوش كشيده است . آيا كسى كه در جاده مستقيم قرار\r\n","description":"","footnote":"","page_name":" 41 ","page_number":41},
  {"content":"\r\nگرفته هرگز حاضر مىشود كه علاوه بر بار گناه خويش بار گناه ديگران را نيز بر دوش بكشد .\r\n\r\n[ سوره المائدة ‹ 5 › : آيات 78 تا 80 
  ]\r\nلُعِنَ الَّذِينَ كَفَرُوا مِنْ بَنِي إِسْرائِيلَ عَلى لِسانِ داوُدَ وَعِيسَى ابْنِ مَرْيَمَ ذلِكَ بِما عَصَوْا وَكانُوا يَعْتَدُونَ ‹ 78 › كانُوا لا يَتَناهَوْنَ عَنْ مُنكَرٍ فَعَلُوه لَبِئْسَ ما كانُوا يَفْعَلُونَ ‹ 79 › تَرى كَثِيراً مِنْهُمْ يَتَوَلَّوْنَ الَّذِينَ كَفَرُوا لَبِئْسَ ما قَدَّمَتْ لَهُمْ أَنْفُسُهُمْ أَنْ سَخِطَ اللَّه عَلَيْهِمْ وَفِي الْعَذابِ هُمْ خالِدُونَ ‹ 80 ›\r\n\r\nترجمه :\r\n78 - آنها كه از بنى اسرائيل كافر شدند بر زبان داود و عيسى بن مريم لعن ( و نفرين ) شدند ، اين بخاطر آن بود كه گناه مىكردند و تجاوز مىنمودند .\r\n79 - آنها از اعمال زشتى كه انجام مىدادند يكديگر را نهى نمىكردند چه بدكارى انجام مىدادند .\r\n80 - بسيارى از آنها را مىبينى كه كافران ( و بت پرستان ) را دوست مىدارند ( و با آنها طرح دوستى مىريزند ) چه بد اعمالى از پيش براى ( معاد ) خود فرستادند كه نتيجه آن خشم خداوند بود و در عذاب ( الهى ) جاودانه خواهند ماند .\r\n\r\nتفسير :\r\nدر اين آيات براى اينكه از تقليدهاى كوركورانه اهل كتاب از پيشينيانشان جلوگيرى كند اشاره به سرنوشت شوم آنها كرده و مىگويد : « كافران از بنى اسرائيل بر زبان داود و عيسى بن مريم ، لعن شدند و اين دو پيامبر بزرگ از\r\n","description":"","footnote":"","page_name":" 42 ","page_number":42},
  {"content":"\r\nخدا خواستند كه آنها را از رحمت خويش دور سازد « ( * ( لُعِنَ الَّذِينَ كَفَرُوا مِنْ بَنِي إِسْرائِيلَ عَلى لِسانِ داوُدَ وَعِيسَى ابْنِ مَرْيَمَ ) * ) در اينكه چرا تنها نام اين دو پيامبر ص برده شده است مفسران احتمالاتى داده‌اند گاهى گفته مىشود ، علت آن اين است كه سرشناسترين پيامبران بعد از موسى ع اين دو پيامبر بودند ، و گاهى گفته مىشود كه بسيارى از اهل كتاب افتخار مىكردند كه فرزندان داودند ، قرآن با اين جمله اعلام مىكند كه داود از كسانى كه راه كفر و طغيان پيش گرفتند ، متنفر بود ، و بعضى گفته‌اند كه اين آيه اشاره به دو واقعه تاريخى است كه خشم اين دو پيامبر بزرگ را برانگيخت و جمعى از بنى اسرائيل را نفرين كردند ، داود در مورد ساكنان شهر ساحلى ايله كه به » اصحاب سبت « معروفند و سرگذشت آنها در سوره اعراف خواهد آمد ، و حضرت مسيح درباره جمعى از پيروان خود كه بعد از نزول مائده آسمانى باز هم راه انكار و مخالفت را پيش گرفتند لعن و نفرين نمود .\r\nدر هر حال آيه اشاره به اين است كه بودن جزء نژاد بنى اسرائيل و يا جزء اتباع مسيح ، ما دام كه هماهنگى با برنامه‌هاى آنها نبوده باشد باعث نجات كسى نخواهد شد بلكه خود اين پيامبران از اين گونه افراد ابراز تنفر و انزجار كردند .\r\nجمله آخر آيه نيز اين مطلب را تاكيد مىكند و مىگويد : « اين اعلام تنفر و بيزارى بخاطر آن بود كه آنها گناهكار و متجاوز بودند » ( * ( ذلِكَ بِما عَصَوْا وَكانُوا يَعْتَدُونَ ) * ) به علاوه آنها به هيچ وجه مسئوليت اجتماعى براى خود قائل نبودند ، و يكديگر را از كار خلاف نهى نمىكردند ، و حتى جمعى از نيكان آنها با سكوت و سازشكارى ، افراد گناهكار را عملا تشويق مىكردند ( * ( كانُوا لا يَتَناهَوْنَ عَنْ مُنكَرٍ فَعَلُوه ) * ) و به اين ترتيب برنامه اعمال آنها بسيار زشت و ناپسند بود ( * ( لَبِئْسَ ما كانُوا يَفْعَلُونَ ) * )\r\n","description":"","footnote":"","page_name":" 43 ","page_number":43},
  {"content":"\r\nدر تفسير اين آيه رواياتى از پيامبر ص و ائمه اهل بيت ع نقل شده كه بسيار آموزنده است .\r\nدر حديثى از پيامبر ص مىخوانيم\r\nلتامرن بالمعروف و لتنهون عن المنكر و لتاخذن على يد السفيه و لتاطرنه على الحق اطرا ، او ليضربن اللَّه قلوب بعضكم على بعض و يلعنكم كما لعنهم\r\n: « حتما بايد امر به معروف و نهى از منكر كنيد و دست افراد نادان را بگيريد و به سوى حق دعوت نمائيد و الا خداوند قلوب شما را همانند يكديگر مىكند و شما را از رحمت خود دور مىسازد همانطور كه آنها را از رحمت خويش دور ساخت » ! ( 1 ) در حديث ديگرى از امام صادق ع در تفسير * ( كانُوا لا يَتَناهَوْنَ عَنْ مُنكَرٍ فَعَلُوه ) * چنين نقل شده است :\r\nاما انهم لم يكونوا يدخلون مداخلهم و لا يجلسون مجالسهم و لكن كانوا اذا لقوهم ضحكوا فى وجوههم و انسوا بهم\r\n( 2 ) : « اين دسته كه خداوند از آنها مذمت كرده هرگز در كارها و مجالس گناهكاران شركت نداشتند ، بلكه فقط هنگامى كه آنها را ملاقات مىكردند ، در صورت آنان مىخنديدند و با آنها مانوس بودند » .\r\nو در آيه بعد به يكى ديگر از اعمال خلاف آنها اشاره كرده ، مىگويد :\r\nبسيارى از آنان را مىبينى كه طرح دوستى و محبت با كافران مىريزند ( * ( تَرى كَثِيراً مِنْهُمْ يَتَوَلَّوْنَ الَّذِينَ كَفَرُوا ) * ) بديهى است كه دوستى آنها ساده نبود ، بلكه دوستى آميخته با انواع گناه و تشويق آنان به اعمال و افكار غلط بود ، و لذا در آخر آيه مىفرمايد : « چه بد\r\n\r\n","description":"","footnote":"\r\n( 1 ) تفسير مجمع البيان ذيل آيه و در تفسير قرطبى جلد چهارم صفحه 2250 نيز حديثى به همين مضمون از ترمذى نقل كرده است .\r\n( 2 ) تفسير برهان جلد اول صفحه 492 و تفسير نور الثقلين جلد اول صفحه 661 .\r\n","page_name":" 44 ","page_number":44},
  {"content":"\r\nاعمالى از پيش براى معاد خود فرستادند ، اعمالى كه نتيجه آن ، خشم و غضب الهى بود و در عذاب الهى جاودانه خواهند ماند « ( * ( لَبِئْسَ ما قَدَّمَتْ لَهُمْ أَنْفُسُهُمْ أَنْ سَخِطَ اللَّه عَلَيْهِمْ وَفِي الْعَذابِ هُمْ خالِدُونَ ) * ) درباره اينكه منظور از الذين كفروا در اين آيه چه اشخاصى هستند بعضى احتمال داده‌اند منظور مشركان مكه‌اند كه يهود با آنها طرح دوستى ريخته بودند ، و بعضى احتمال داده‌اند كه منظور جباران و ستمگرانى بوده‌اند كه يهود در اعصار گذشته طرح دوستى با آنها مىريختند حديثى كه از امام باقر ع در اين زمينه نقل شده نيز اين معنى را تاييد مىكند آنجا كه مىفرمايد :\r\nيتولون الملوك الجبارين و يزينون لهم اهوائهم ليصيبوا من دنياهم\r\n: ( 1 ) « اين دسته كسانى بودند كه جباران را دوست مىداشتند و اعمال هوسآلود آنان را در نظرشان خوب جلوه مىدادند تا به آنها نزديك شوند و از دنياشان بهره گيرند » ! هيچ مانعى ندارد كه آيه اشاره به هر دو معنى بلكه اعم از آنها باشد .\r\n\r\n[ سوره المائدة ‹ 5 › : آيه 81 
  ]\r\nوَ لَوْ كانُوا يُؤْمِنُونَ بِاللَّه وَالنَّبِيِّ وَما أُنْزِلَ إِلَيْه مَا اتَّخَذُوهُمْ أَوْلِياءَ وَلكِنَّ كَثِيراً مِنْهُمْ فاسِقُونَ ‹ 81 ›\r\n\r\nترجمه :\r\n81 - و اگر ايمان به خدا و پيامبر ص و آنچه بر او نازل شده مىآوردند ( هرگز ) آنها را بدوستى اختيار نمىكردند ، ولى بسيارى از آنها فاسقند .\r\n\r\nتفسير :\r\nدر اين آيه راه نجات از اين برنامه غلط و نادرست را به آنها نشان مىدهد\r\n\r\n","description":"","footnote":"\r\n( 1 ) مجمع البيان ذيل آيه مورد بحث .\r\n","page_name":" 45 ","page_number":45},
  {"content":"\r\nكه اگر راستى ايمان به خدا و پيامبر و آنچه بر او نازل شده است مىداشتند هيچگاه تن به دوستى بيگانگان و دشمنان خدا در نمىدادند و آنان را به عنوان تكيه گاه خود انتخاب نمىكردند ( * ( وَلَوْ كانُوا يُؤْمِنُونَ بِاللَّه وَالنَّبِيِّ وَما أُنْزِلَ إِلَيْه مَا اتَّخَذُوهُمْ أَوْلِياءَ ) * ) ولى متاسفانه در ميان آنها كسانى كه مطيع فرمان الهى باشند كمند و بسيارى از آنها از دايره فرمان خدا خارج شده ، راه فسق را پيش گرفته‌اند ( * ( وَلكِنَّ كَثِيراً مِنْهُمْ فاسِقُونَ ) * ) روشن است كه منظور از « النبى » در اينجا پيامبر اسلام ص است زيرا در قرآن مجيد در آيات مختلف اين كلمه به همين معنى به كار رفته است ، و اين موضوع در دهها آيه از قرآن ديده مىشود .\r\nاحتمال ديگرى در تفسير آيه نيز هست كه ضمير كانوا به مشركان و بت پرستان برگردد ، يعنى اگر اين مشركان كه مورد علاقه و اعتماد يهودند به پيامبر ص و قرآن ايمان مىآوردند ، هيچگاه يهود آنها را دوست خود انتخاب نمىكردند و اين نشانه روشن گمراهى و فسق آنها است زيرا با ادعاى پيروى از كتب آسمانى بت پرستان را تا زمانى كه مشركند به دوستى بر مىگزينند و همين كه به سوى خدا و كتب آسمانى آمدند از آنها فاصله مىگيرند ! ولى تفسير اول با ظاهر آيات سازگارتر است و طبق آن تمام ضمائر به يك مرجع ( يعنى يهود ) باز مىگردد .\r\n","description":"","footnote":"","page_name":" 46 ","page_number":46},
  {"content":"\r\nآغاز جزء هفتم قرآن\r\n","description":"","footnote":"","page_name":" 47 ","page_number":47},
  {"content":"\r\n","description":"","footnote":"","page_name":" 48 ","page_number":48},
  {"content":"\r\nآغاز جزء هفتم\r\n\r\n[ سوره المائدة ‹ 5 › : آيات 82 تا 86 
  ]\r\nلَتَجِدَنَّ أَشَدَّ النَّاسِ عَداوَةً لِلَّذِينَ آمَنُوا الْيَهُودَ وَالَّذِينَ أَشْرَكُوا وَلَتَجِدَنَّ أَقْرَبَهُمْ مَوَدَّةً لِلَّذِينَ آمَنُوا الَّذِينَ قالُوا إِنَّا نَصارى ذلِكَ بِأَنَّ مِنْهُمْ قِسِّيسِينَ وَرُهْباناً وَأَنَّهُمْ لا يَسْتَكْبِرُونَ ‹ 82 › وَإِذا سَمِعُوا ما أُنْزِلَ إِلَى الرَّسُولِ تَرى أَعْيُنَهُمْ تَفِيضُ مِنَ الدَّمْعِ مِمَّا عَرَفُوا مِنَ الْحَقِّ يَقُولُونَ رَبَّنا آمَنَّا فَاكْتُبْنا مَعَ الشَّاهِدِينَ ‹ 83 › وَما لَنا لا نُؤْمِنُ بِاللَّه وَما جاءَنا مِنَ الْحَقِّ وَنَطْمَعُ أَنْ يُدْخِلَنا رَبُّنا مَعَ الْقَوْمِ الصَّالِحِينَ ‹ 84 › فَأَثابَهُمُ اللَّه بِما قالُوا جَنَّاتٍ تَجْرِي مِنْ تَحْتِهَا الأَنْهارُ خالِدِينَ فِيها وَذلِكَ جَزاءُ الْمُحْسِنِينَ ‹ 85 › وَالَّذِينَ كَفَرُوا وَكَذَّبُوا بِآياتِنا أُولئِكَ أَصْحابُ الْجَحِيمِ ‹ 86 ›\r\n\r\nترجمه :\r\n82 - بطور مسلم يهود و مشركان را دشمنترين مردم نسبت به مؤمنان خواهى يافت ، ولى\r\n","description":"","footnote":"","page_name":" 49 ","page_number":49},
  {"content":"\r\nآنها را كه مىگويند مسيحى هستيم نزديكترين دوستان به مؤمنان مىيابى ، اين به خاطر آن است كه در ميان آنها افرادى دانشمند و تارك دنيا هستند و آنها ( در برابر حق ) تكبر نمىورزند .\r\n83 - و هر زمان آياتى را كه بر پيامبر نازل شده بشنوند چشمهاى آنها را مىبينى كه ( از شوق ) اشك مىريزد بخاطر حقيقتى را كه دريافته‌اند ، آنها مىگويند : پروردگارا ايمان آورديم ، ما را با گواهان ( و شاهدان حق ) بنويس .\r\n84 - چرا ما ايمان به خدا و آنچه از حق به ما رسيده نياوريم در حالى كه آرزو داريم ما را در زمره جمعيت صالحان قرار دهد ؟ ! 85 - خداوند آنها را به خاطر اين سخن باغهايى از بهشت پاداش داد كه از زير درختان آن نهرها جارى است ، جاودانه در آن خواهند ماند و اين جزاى نيكوكاران است .\r\n86 - و كسانى كه كافر شدند و آيات ما را تكذيب كردند آنها اهل دوزخند .\r\n\r\nشان نزول : نخستين مهاجران اسلام\r\nبسيارى از مفسران از جمله « طبرسى » در « مجمع البيان » و « فخر رازى » و نويسنده « المنار » در تفسيرهاى خود از مفسران پيشين نقل كرده‌اند كه اين آيات درباره نجاشى زمامدار حبشه در عصر پيامبر ص و ياران او نازل شده است و در حديثى كه در تفسير برهان نقل شده اين موضوع مشروحا آمده است .\r\nآنچه از روايات اسلامى و تواريخ و گفتار مفسران در اين زمينه استفاده مىشود چنين است :\r\nدر سالهاى نخستين بعثت پيامبر ص و دعوت عمومى او ، مسلمانان در اقليت شديدى قرار داشتند ، قريش به قبائل عرب توصيه كرده بود كه هر كدام ،\r\n","description":"","footnote":"","page_name":" 50 ","page_number":50},
  {"content":"\r\nافراد وابسته خود را كه به پيامبر ص ايمان آورده است تحت فشار شديد قرار دهند و به اين ترتيب هر يك از مسلمانان از طرف قوم و قبيله خود سخت تحت فشار قرار داشت .\r\nآن روز تعداد مسلمانان براى دست زدن به يك « جهاد آزاديبخش » كافى نبود ، پيامبر ص براى حفظ اين دسته كوچك ، و تهيه پايگاهى براى مسلمانان در بيرون حجاز ، به آنها دستور مهاجرت داد ، و حبشه را براى اين مقصد انتخاب فرمود و گفت : « در آنجا زمامدار صالحى است كه از ستم و ستمگرى جلوگيرى مىكند ، شما آنجا برويد تا خداوند فرصت مناسبى در اختيار ما بگذارد » .\r\nمنظور پيامبر ص نجاشى بود ( نجاشى اسم عامى بود همانند « كسرى » كه به تمام سلاطين حبشه گفته مىشد ، اما اسم نجاشى معاصر پيامبر ص اصحمه كه در زبان حبشى به معنى عطيه و بخشش است بود ) .\r\nيازده مرد و چهار زن از مسلمانان عازم حبشه شدند و از طريق دريا با كرايه كردن كشتى كوچكى راه حبشه را پيش گرفتند ، و اين در ماه رجب سال پنجم بعثت بود ، و اين مهاجرت ، مهاجرت اول نام گرفت .\r\nچيزى نگذشت كه « جعفر بن ابو طالب » و جمعى ديگر از مسلمانان به حبشه رفتند و هسته اصلى يك جمعيت متشكل اسلامى را كه از 82 نفر مرد و عده قابل ملاحظه اى زن و كودك تشكيل مىشد به وجود آوردند .\r\nطرح اين مهاجرت براى بت پرستان سخت دردناك بود ، زيرا به خوبى مىديدند چيزى نخواهد گذشت كه با يك جمعيت متشكل نيرومند از مسلمانان كه تدريجا اسلام را پذيرفته و به سرزمين امن و امان حبشه رفته‌اند روبرو خواهند شد ، براى بهم زدن اين موقعيت دست به كار شدند ، و دو نفر از جوانان باهوش و فعال و حيله گر و پشت هم انداز يعنى « عمرو بن عاص » و « عمارة بن وليد » را براى بهم زدن موقعيت مسلمانان حبشه انتخاب كردند و با هداياى فراوانى به حبشه فرستادند ،\r\n","description":"","footnote":"","page_name":" 51 ","page_number":51},
  {"content":"\r\nاين دو نفر در كشتى شراب نوشيدند و بجان هم افتادند ولى بهر حال براى پياده كردن نقشه خود وارد سرزمين حبشه شدند ، و با مقدماتى به حضور نجاشى بار يافتند ، و قبلا با دادن هداياى گرانبهايى به اطرافيان نجاشى موافقت آنها را جلب كرده و قول تاييد و طرفدارى از آنان گرفته بودند .\r\n« عمرو عاص » سخنان خود را از اينجا شروع كرد ، و با نجاشى چنين گفت :\r\n« ما فرستادگان بزرگان مكه‌ايم » تعدادى از جوانان سبك مغز در ميان ما پرچم مخالفت برافراشته‌اند و از آئين نياكان خود برگشته و به بدگويى از خدايان ما پرداخته و آشوب و فتنه به پا كرده و در ميان مردم تخم نفاق پاشيده‌اند ، و از موقعيت سرزمين شما سوء استفاده كرده و به اينجا پناه آوردند ، ما از آن مىترسيم كه در اينجا نيز دست به اخلالگرى زنند ، بهتر اين است كه آنها را به ما بسپاريد و به محل خود باز گردانيم . . . »\r\nاين را گفتند و هدايايى را كه با خود آورده بودند تقديم داشتند .\r\nنجاشى گفت : تا من با نمايندگان اين پناهندگان به كشورم تماس نگيرم نمىتوانم در اين زمينه سخن بگويم ، و از آنجا كه اين بحث يك بحث مذهبى است بايد از نمايندگان مذهبى نيز در جلسه اى در حضور شما دعوت شود .\r\nروز ديگرى در يك جلسه مهم كه اطرافيان نجاشى و جمعى از دانشمندان مسيحى و جعفر بن ابى طالب به عنوان نمايندگى مسلمانان ، و نمايندگان قريش ، حضور داشتند ، نجاشى پس از استماع سخنان نمايندگان قريش رو به جعفر كرد و از او خواست كه نظر خود را در اين زمينه بيان كند .\r\n« جعفر » پس از اداى احترام چنين گفت : نخست از اينها بپرسيد آيا ما جزء بردگان فرارى اين جمعيتيم ؟ ! عمرو گفت : نه شما آزاديد .\r\nجعفر - و نيز سؤال كنيد آيا آنها دينى بر ذمه ما دارند كه آن را از ما\r\n","description":"","footnote":"","page_name":" 52 ","page_number":52},
  {"content":"\r\nمىطلبند ؟ ! عمرو - نه ما هيچگونه مطالبه اى از شما نداريم .\r\nجعفر - آيا خونى از شما ريخته‌ايم ؟ كه آن را از ما مىطلبيد ؟ ! عمرو - نه چنين چيزى در كار نيست .\r\nجعفر - پس از ما چه مىخواهيد كه اينهمه ما را شكنجه و آزار داديد و ما از سرزمين شما كه مركز ظلم و بيدادگرى بود بيرون آمديم ؟ ! سپس جعفر رو به نجاشى كرد و گفت : ما جمعى نادان بوديم ، بت پرستى مىكرديم ، گوشت مردار مىخورديم ، انواع كارهاى زشت و ننگين انجام مىداديم ، قطع رحم مىكرديم و نسبت به همسايگان خويش بدرفتارى داشتيم ، و نيرومندان ما ضعيفان را مىخوردند ! ولى خداوند پيامبرى در ميان ما مبعوث كرد كه به ما دستور داده است هر گونه شبيه و شريك را از خدا دور سازيم و فحشاء و منكرات و ظلم و ستم و قمار را ترك گوئيم ، به ما دستور داده نماز بخوانيم ، زكات بدهيم ، عدالت و احسان پيشه كنيم و بستگان خود را كمك نمائيم .\r\nنجاشى گفت : عيساى مسيح نيز براى همين مبعوث شده بود ! سپس از جعفر پرسيد آيا چيزى از آياتى كه بر پيامبر شما نازل شده است حفظ دارى ؟\r\nجعفر گفت : آرى و سپس شروع به خواندن سوره « مريم » كرد .\r\nحسن انتخاب جعفر ، در مورد آيات تكان دهنده اين سوره كه مسيح و مادرش را از هر گونه تهمتهاى ناروا پاك مىسازد ، اثر عجيبى گذاشت تا آنجا كه قطره هاى اشك شوق ، از ديدگان دانشمندان مسيحى سرازير گشت ، و نجاشى صدا زد به خدا سوگند نشانه‌هاى حقيقت در اين آيات نمايان است ! هنگامى كه « عمرو » خواست در اينجا سخنى بگويد و تقاضاى سپردن\r\n","description":"","footnote":"","page_name":" 53 ","page_number":53},
  {"content":"\r\nمسلمانان را بدست وى كند ، نجاشى دست بلند كرد ، و محكم بر صورت عمرو كوبيد و گفت : خاموش باش به خدا سوگند اگر بيش از اين سخنى در مذمت اين جمعيت بگويى ترا مجازات خواهم كرد ! اين جمله را گفت و رو به مامورين كرد و صدا زد هداياى آنها را به آنان برگردانيد و آنها را از حبشه بيرون نمائيد ، و به جعفر و يارانش گفت آسوده خاطر در كشور من زندگى كنيد ! اين پيش آمد علاوه بر اثر تبليغى عميقى كه در زمينه شناساندن اسلام به جمعى از مردم حبشه داشت ، سبب شد كه مسلمانان مكه جدا روى اين پايگاه مطمئن حساب كنند ، و مسلمانان تازه وارد را براى آن روز كه قدرت كافى بيابند به آنجا روانه سازند .\r\nسالها گذشت ، پيامبر ص هجرت كرد و كار اسلام بالا گرفت ، و عهدنامه « حديبيه » امضا شد و پيامبر ص متوجه فتح « خيبر » گشت ، در آن روز كه مسلمانان از فرط شادى به خاطر در هم شكستن بزرگترين كانون خطر يهود در پوست نمىگنجيدند ، از دور شاهد حركت دستجمعى عده اى بسوى سپاه اسلام بودند ، چيزى نگذشت كه معلوم شد اين جمعيت همان مهاجران حبشه‌اند كه به آغوش وطن باز مىگردند در حالى كه قدرتهاى اهريمنى دشمنان در هم شكسته شده و نهال اسلام به قدر كافى ريشه دوانيده است .\r\nپيامبر ص با مشاهده « جعفر » و مهاجران حبشه ، اين جمله تاريخى را فرمود : لا ادرى انا بفتح خيبر اسر ام بقدوم جعفر ؟ ! : « نميدانم از پيروزى خيبر خوشحالتر باشم يا از بازگشت جعفر » ؟\r\nمىگويند علاوه بر مسلمانان ، هشت نفر از شاميان كه در ميان آنها يك راهب مسيحى بود و تمايل شديد به اسلام پيدا كرده بودند ، خدمت پيامبر ص رسيدند و پس از شنيدن آيات سوره يس بگريه افتادند و مسلمان شدند و گفتند چقدر اين آيات به تعليمات راستين مسيح شباهت دارد .\r\nو طبق روايتى كه در تفسير المنار از سعيد بن جبير نقل شده نجاشى سى نفر\r\n","description":"","footnote":"","page_name":" 54 ","page_number":54},
  {"content":"\r\nاز بهترين ياران خود را به عنوان اظهار علاقه به پيامبر ص و آئين اسلام به مدينه فرستاد ، و همانها بودند كه با شنيدن آيات سوره يس گريستند و اسلام را پذيرفتند ، آيات فوق نازل شد و از اين مؤمنان تجليل كرد . ( اين شان نزول منافات با آن ندارد كه سوره مائده در اواخر عمر پيامبر ص نازل شده باشد ، زيرا اين سخن مربوط به اكثريت آيات سوره است ، هيچ مانعى ندارد كه بعضى از آيات در حوادث قبل نازل شده باشد و بدستور پيامبر ص به مناسبتهاى در اين سوره قرار گيرد ) .\r\n\r\nتفسير : كينه توزى يهود و نرمش نصارى\r\nدر اين آيات مقايسه اى ميان يهوديان و مسيحيانى كه معاصر پيامبر اسلام ص بوده‌اند شده است .\r\nدر نخستين آيه يهود و مشركان در يك صف قرار داده شده‌اند و مسيحيان در صف ديگر ، در آغاز مىگويد : « سرسختترين دشمنان مومنان ، يهود و مشركان هستند ، و بامحبتترين آنها نسبت به مؤمنان مدعيان مسيحيتند » ( * ( لَتَجِدَنَّ أَشَدَّ النَّاسِ عَداوَةً لِلَّذِينَ آمَنُوا الْيَهُودَ وَالَّذِينَ أَشْرَكُوا وَلَتَجِدَنَّ أَقْرَبَهُمْ مَوَدَّةً لِلَّذِينَ آمَنُوا الَّذِينَ قالُوا إِنَّا نَصارى ) * ) .\r\nتاريخ اسلام به خوبى گواه اين حقيقت است ، زيرا در بسيارى از صحنه‌هاى نبردهاى ضد اسلامى ، يهود بطور مستقيم يا غير مستقيم دخالت داشتند و از هر گونه كار شكنى و دشمنى خوددارى نمىكردند ، افراد بسيار كمى از آنها به اسلام گرويدند ، در حالى كه در غزوات اسلامى ، كمتر مسلمانان را مواجه با مسيحيان مىبينيم و نيز افراد زيادى از آنها را مشاهده مىكنيم كه به صفوف مسلمين پيوستند .\r\nسپس قرآن دليل اين تفاوت روحيه و خط مشى اجتماعى را طى چند جمله\r\n","description":"","footnote":"","page_name":" 55 ","page_number":55},
  {"content":"\r\nبيان كرده ، مىگويد : « مسيحيان معاصر پيامبر ص امتيازاتى داشتند كه در يهود نبود .\r\nنخست اينكه : در ميان آنها جمعى دانشمند بودند كه به اندازه دانشمندان دنياپرست يهود در كتمان حقيقت كوشش نداشتند ( * ( ذلِكَ بِأَنَّ مِنْهُمْ قِسِّيسِينَ ) * ) ( 1 ) و نيز در ميان آنها جمعى تاريك دنيا بودند كه درست در نقطه مقابل حريصان يهود گام برمىداشتند ، هر چند گرفتار انحرافاتى بودند ولى باز در سطحى بالاتر از يهود قرار داشتند ( و رهبانا ) .\r\nبسيارى از آنها در برابر پذيرش حق خاضع بودند و تكبرى از خود نشان نمىدادند ، در حالى كه اكثريت يهود به خاطر اينكه خود را نژاد برتر مىدانستند ، از قبول آئين اسلام كه از نژاد يهود برنخاسته بود سر باز مىزدند ( و انهم لا يستكبرون ) .\r\nبه علاوه جمعى از آنان ( همانند همراهان جعفر و جمعى از مسيحيان حبشه ) هنگامى كه آيات قرآن را مىشنيدند ، اشك شوق از ديدگانشان بخاطر دست يافتن به حق سرازير مىشد ( * ( وَإِذا سَمِعُوا ما أُنْزِلَ إِلَى الرَّسُولِ تَرى أَعْيُنَهُمْ تَفِيضُ مِنَ الدَّمْعِ مِمَّا عَرَفُوا مِنَ الْحَقِّ ) * ) .\r\nو با صراحت و شهامت و بىنظرى صدا مىزدند : پروردگارا ! ما ايمان آورديم ، ما را از گواهان حق و همراهان محمد ص و ياران او قرار ده ( * ( يَقُولُونَ رَبَّنا آمَنَّا فَاكْتُبْنا مَعَ الشَّاهِدِينَ ) * ) .\r\nآنها بقدرى تحت تاثير آيات تكان دهنده اين كتاب آسمانى قرار مىگرفتند كه مىگفتند : « چگونه ممكن است ما به خداوند يگانه و حقايقى كه از طرف او آمده است ايمان نياوريم در حالى كه انتظار داريم ما را در زمره جمعيت صالحان قرار دهد »\r\n\r\n","description":"","footnote":"\r\n( 1 ) كشيش در اصل يك لغت سريانى است كه به معنى پيشوا و راهنماى مذهبى مسيحيان مىباشد و به عربى قسيس گفته مىشود و جمع آن « قسيسين » است .\r\n","page_name":" 56 ","page_number":56},
  {"content":"\r\n( * ( وَما لَنا لا نُؤْمِنُ بِاللَّه وَما جاءَنا مِنَ الْحَقِّ وَنَطْمَعُ أَنْ يُدْخِلَنا رَبُّنا مَعَ الْقَوْمِ الصَّالِحِينَ ) * ) .\r\nالبته همانطور كه در بالا اشاره كرديم ، اين مقايسه بيشتر درباره يهود و مسيحيان معاصر پيامبر اسلام ص است ، زيرا يهود با اينكه داراى كتاب آسمانى بودند ، بخاطر دلبستگى بيش از اندازه به ماديات ، در صف مشركانى قرار گرفته بودند كه از نظر مذهبى با آنها هيچ وجه اشتراكى نداشتند ، در حالى كه در ابتدا ، يهوديان مبشران اسلام محسوب مىشدند و انحرافاتى همانند تثليث و غلو مسيحيت را نداشتند ، اما دنيا پرستى شديد آنها را به كلى از حق بيگانه كرد ، در حالى كه مسيحيان آن عصر چنين نبودند .\r\nولى تاريخ گذشته و معاصر به ما مىگويد : مسيحيان قرون بعد درباره اسلام و مسلمين ، مرتكب جناياتى شدند كه دست كمى از يهود نداشت .\r\nجنگهاى طولانى و خونين صليبى در گذشته و تحريكات فراوانى كه امروز از ناحيه استعمار كشورهاى مسيحى بر ضد اسلام و مسلمين مىشود چيزى نيست كه بر كسى پنهان باشد ، بنا بر اين نبايد آيات فوق را به عنوان يك قانون كلى در باره همه مسيحيان دانست جمله‌هاى * ( إِذا سَمِعُوا ما أُنْزِلَ إِلَى الرَّسُولِ ) * . . . و ما بعد آن ، گواه بر اين است كه اين آيات درباره جمعى از مسيحيان معاصر پيامبر ص نازل شده است .\r\nدر دو آيه بعد به سرنوشت اين دو طايفه و پاداش و كيفر آنها اشاره شد ، نخست مىگويد : آنها كه در برابر افراد با ايمان ، محبت نشان دادند ، و در مقابل آيات الهى سر تسليم فرود آوردند ، و با صراحت ايمان خود را اظهار داشتند ، خداوند در برابر اين به آنها باغهاى بهشت را پاداش مىدهد كه از زير درختان آن نهرها جارى است و جاودانه در آن مىمانند و اين است جزاى نيكوكاران\r\n","description":"","footnote":"","page_name":" 57 ","page_number":57},
  {"content":"\r\n( * ( فَأَثابَهُمُ اللَّه بِما قالُوا جَنَّاتٍ تَجْرِي مِنْ تَحْتِهَا الأَنْهارُ خالِدِينَ فِيها وَذلِكَ جَزاءُ الْمُحْسِنِينَ ) * ) ( 1 ) و در مقابل ، آنها كه راه دشمنى را پيمودند و كافر شدند و آيات خدا را تكذيب كردند اهل دوزخند ( * ( وَالَّذِينَ كَفَرُوا وَكَذَّبُوا بِآياتِنا أُولئِكَ أَصْحابُ الْجَحِيمِ ) * ) .\r\n\r\n","description":"","footnote":"\r\n( 1 ) اثابهم از ماده « ثواب » گرفته شده است كه در اصل به معنى « بازگشت نمودن » و « نيكى كردن » و « سودى به كسى رسانيدن » است .\r\n","page_name":" 58 ","page_number":58},
  {"content":"\r\n\r\n[ سوره المائدة ‹ 5 › : آيات 87 تا 89 
  ]\r\nيا أَيُّهَا الَّذِينَ آمَنُوا لا تُحَرِّمُوا طَيِّباتِ ما أَحَلَّ اللَّه لَكُمْ وَلا تَعْتَدُوا إِنَّ اللَّه لا يُحِبُّ الْمُعْتَدِينَ ‹ 87 › وَكُلُوا مِمَّا رَزَقَكُمُ اللَّه حَلالًا طَيِّباً وَاتَّقُوا اللَّه الَّذِي أَنْتُمْ بِه مُؤْمِنُونَ ‹ 88 › لا يُؤاخِذُكُمُ اللَّه بِاللَّغْوِ فِي أَيْمانِكُمْ وَلكِنْ يُؤاخِذُكُمْ بِما عَقَّدْتُمُ الأَيْمانَ فَكَفَّارَتُه إِطْعامُ عَشَرَةِ مَساكِينَ مِنْ أَوْسَطِ ما تُطْعِمُونَ أَهْلِيكُمْ أَوْ كِسْوَتُهُمْ أَوْ تَحْرِيرُ رَقَبَةٍ فَمَنْ لَمْ يَجِدْ فَصِيامُ ثَلاثَةِ أَيَّامٍ ذلِكَ كَفَّارَةُ أَيْمانِكُمْ إِذا حَلَفْتُمْ وَاحْفَظُوا أَيْمانَكُمْ كَذلِكَ يُبَيِّنُ اللَّه لَكُمْ آياتِه لَعَلَّكُمْ تَشْكُرُونَ ‹ 89 ›\r\n\r\nترجمه :\r\n87 - اى كسانى كه ايمان آورده‌ايد چيزهاى پاكيزه را كه خداوند براى شما حلال كرده بر خود حرام نكنيد ، و از حد تجاوز ننمائيد ، زيرا خداوند متجاوزان را دوست نمىدارد .\r\n88 - و از نعمتهاى حلال و پاكيزه اى كه خداوند به شما روزى داده بخوريد و از ( مخالفت ) خداوندى كه به او ايمان داريد بپرهيزيد .\r\n89 - خداوند شما را به خاطر سوگندهاى بيهوده ( و خالى از اراده ) مواخذه نمىكند ولى در برابر سوگندهايى كه ( از روى اراده ) محكم كرده‌ايد مواخذه مىكند ، كفاره اين گونه قسمها اطعام ده نفر مستمند ، از غذاهاى معمولى است كه به خانواده خود مىدهيد ، يا لباس پوشانيدن بر آن ده نفر و يا آزاد كردن يك برده ، و كسى كه هيچكدام از اينها را نبايد سه روز روزه مىگيرد ، اين كفاره سوگندهاى شماست به هنگامى كه سوگند ياد مىكنيد ( و مخالفت مىنمائيد ) و سوگندهاى خود را حفظ كنيد و نشكنيد ، اين چنين خداوند آيات خود را براى شما بيان مىكند تا شكر او را بجا آوريد .\r\n","description":"","footnote":"","page_name":" 59 ","page_number":59},
  {"content":"\r\n\r\nشان نزول از حد تجاوز نكنيد !\r\nدر مورد نزول آيات فوق روايات متعددى نقل شده است ، از جمله اينكه :\r\nروزى پيامبر ص درباره رستاخيز و وضع مردم در آن دادگاه بزرگ الهى بياناتى فرمود ، اين بيانات مردم را تكان داد و جمعى گريستند به دنبال آن جمعى از ياران پيامبر ص تصميم گرفتند ، پاره اى از لذائذ و راحتيها را بر خود تحريم كرده و به جاى آن به عبادت پردازند ، امير مؤمنان على ع سوگند ياد كرد كه شبها كمتر بخوابد و مشغول عبادت باشد ، بلال سوگند ياد كرد كه همه روز روزه باشد ، عثمان بن مظعون قسم ياد كرد كه آميزش جنسى را با همسر خويش ترك گويد و به عبادت پردازد .\r\nروزى همسر عثمان بن مظعون نزد عايشه آمد ، او زن جوان و صاحب جمالى بود ، عايشه از وضع او متعجب شد و گفت : چرا به خودت نمىرسى ، و زينت نمىكنى ؟ ! در پاسخ گفت : براى چه كسى زينت كنم ؟ همسرم مدتى است كه مرا ترك گفته و رهبانيت پيش گرفته است ، اين سخن به گوش پيامبر ص رسيد ، فرمان داد همه مسلمانان به مسجد آيند ، هنگامى كه مردم در مسجد اجتماع كردند ، بالاى منبر قرار گرفت ، پس از حمد و ثناى پروردگار گفت : چرا بعضى از شما چيزهاى پاكيزه را بر خود حرام كرده‌ايد ؟ من سنت خود را براى شما بازگو مىكنم هر كس از آن روى گرداند از من نيست ، من قسمتى از شب را مىخوابم و با همسرانم آميزش دارم و همه روزها را روزه نمىگيرم .\r\n","description":"","footnote":"","page_name":" 60 ","page_number":60},
  {"content":"\r\nآگاه باشيد من هرگز به شما دستور نمىدهم كه مانند كشيشان مسيحى و رهبانها ترك دنيا گوئيد زيرا اين گونه مسائل و همچنين ديرنشينى در آئين من نيست ، رهبانيت امت من در جهاد است ( اگر مىخواهيد ترك دنيا گوئيد چه بهتر كه در راه سازنده اى همچون جهاد باشد . . . ) بر خود سخت نگيريد زيرا جمعى از پيشينيان شما بر اثر سخت گرفتن بر خود هلاك شدند .\r\nآنها كه سوگند ياد كرده بودند اين امور را ترك كنند ، برخاستند و گفتند : اى پيامبر ! ما در اين راه سوگند ياد كرده‌ايم وظيفه ما در برابر سوگندمان چيست ؟ آيات فوق نازل شد و به آنها پاسخ گفت ( 1 ) .\r\nلازم به تذكر است كه بعضى سوگندهاى فوق مانند سوگندى كه از عثمان بن مظعون نقل شده چون منافات با حق همسرش داشته است مشروع نبوده ، ولى در مورد سوگند على ع درباره بيدار ماندن شب و اشتغال به عبادت ، امر مباح و مجازى بوده است اگر چه از آيات استفاده مىشود كه اولى و بهتر اين بود كه چنين كارى به طور مستمر ادامه پيدا نكند و اين موضوع هيچگونه منافاتى با مقام عصمت على ع ندارد چنان كه نظير آن را در باره پيامبر ص نيز در سوره تحريم آيه يك مىخوانيم يا أَيُّهَا النَّبِيُّ لِمَ تُحَرِّمُ ما أَحَلَّ اللَّه لَكَ تَبْتَغِي مَرْضاتَ أَزْواجِكَ :\r\n« اى پيغمبر ! چرا پاره اى از امورى كه بر تو حلال است به خاطر رضايت همسرانت بر خود حرام مىكنى ؟ »\r\n\r\nتفسير : سوگند و كفاره سوگند\r\nدر اين آيه و آيات بعد يك سلسله احكام مهم اسلامى مطرح شده است ، بعضى براى نخستين بار ، و قسمت مهمى نيز به عنوان تاكيد و توضيح احكامى كه قبلا در\r\n\r\n","description":"","footnote":"\r\n( 1 ) شان نزول فوق قسمتى از تفسير على بن ابراهيم و قسمتى از تفسير مجمع البيان و ساير تفاسير گرفته شده است .\r\n","page_name":" 61 ","page_number":61},
  {"content":"\r\nآيات ديگر قرآن بيان شده است ، زيرا همانطور كه گفتيم اين سوره در اواخر عمر پيامبر ص نازل گرديد و مىبايست در آن در باره احكام مختلف اسلامى تاكيد بيشترى بشود .\r\nدر آيه نخست ، اشاره به تحريم قسمتى از مواهب الهى وسيله بعضى از مسلمين شده ، و آنها را از تكرار اين كار نهى مىكند ، و مىگويد : « اى كسانى كه ايمان آورده‌ايد » طيبات « و امور پاكيزه اى را كه خداوند براى شما حلال كرده بر خود حرام مكنيد ، ( * ( يا أَيُّهَا الَّذِينَ آمَنُوا لا تُحَرِّمُوا طَيِّباتِ ما أَحَلَّ اللَّه لَكُمْ ) * ) ( 1 ) ذكر اين حكم علاوه بر ملاحظه شان نزول ممكن است اشاره به اين باشد كه اگر در آيات گذشته مدح و تمجيدى از جمعى از دانشمندان و رهبانان مسيحى شد به خاطر انعطاف و تسليم آنها در برابر حق بود ، نه به خاطر برنامه ترك دنيا و تحريم طيبات ، و مسلمانان نمىتوانند در اين قسمت از آنها اقتباس كنند با بيان اين حكم ، اسلام صريحا بيگانگى خود را از مساله رهبانيت و ترك دنيا آن چنان كه مسيحيان و مرتاضان دارند اعلام داشته است ، شرح بيشتر درباره اين موضوع را در ذيل آيه 27 سوره حديد وَرَهْبانِيَّةً ابْتَدَعُوها مطالعه خواهيد فرمود .\r\nسپس براى تاكيد اين موضوع مىگويد : از حد و مرزها فراتر نرويد ، زيرا خداوند تجاوز كنندگان را دوست ندارد ( * ( وَلا تَعْتَدُوا إِنَّ اللَّه لا يُحِبُّ الْمُعْتَدِينَ ) * ) .\r\nدر آيه بعد مجددا روى مطلب تاكيد كرده ، منتها در آيه گذشته نهى از تحريم بود و در اين آيه امر به بهره گرفتن مشروع از مواهب الهى كرده مىفرمايد :\r\n« از آنچه خداوند به شما روزى داده است حلال و پاكيزه بخوريد » ( * ( وَكُلُوا مِمَّا رَزَقَكُمُ اللَّه حَلالًا طَيِّباً ) * ) .\r\nتنها شرط آن اين است كه رعايت اعتدال و تقوا و پرهيزگارى در بهره گيرى\r\n\r\n","description":"","footnote":"\r\n( 1 ) درباره معنى « حلال » و « طيب » در جلد اول تفسير نمونه صفحه 417 بحث شد .\r\n","page_name":" 62 ","page_number":62},
  {"content":"\r\nاز اين مواهب را فراموش نكنيد ، لذا مىگويد : ( * ( وَاتَّقُوا اللَّه الَّذِي أَنْتُمْ بِه مُؤْمِنُونَ ) * ) يعنى ايمان شما به خدا ايجاب مىكند كه همه دستورات او را محترم بشمريد ، هم بهره گرفتن و هم رعايت اعتدال و تقوى .\r\nدر تفسير اين جمله احتمال ديگرى نيز هست ، كه منظور از امر به تقوا اين است كه تحريم مباحات و طيبات با درجه عالى و كامل تقوا متناسب نيست ، تقوا ايجاب مىكند كه انسان از حد اعتدال در هيچ طرف خارج نشود .\r\nدر آيه بعد درباره سوگندهايى كه در زمينه تحريم حلال و غير آن خورده مىشود ، به طور كلى بحث كرده و قسمها را به دو قسمت تقسيم مىكند :\r\nنخست مىگويد : « خداوند شما را در برابر » قسمهاى لغو « مؤاخذه و مجازات نمىكند » ( * ( لا يُؤاخِذُكُمُ اللَّه بِاللَّغْوِ فِي أَيْمانِكُمْ ) * ) .\r\nهمانطور كه در تفسير آيه 225 سوره بقره كه در آن نيز پيرامون عدم مجازات در مقابل قسمهاى لغو بحث شده بود گفتيم : منظور از سوگند لغو چنان كه مفسران و فقهاء گفته‌اند ، سوگندهايى است كه داراى هدف مشخص نيست و از روى اراده و تصميم سر نمىزند ، بلكه بدون توجه به عنوان تكيه سخن و اللَّه و باللَّه يا اينكه لا و اللَّه و بلى و اللَّه مىگويند و يا در حال شدت هيجان يا غضب بدون اراده و تصميم گفته مىشود .\r\nبعضى گفته‌اند اگر انسان به چيزى يقين داشته باشد و بر اساس آن سوگند ياد كند سپس معلوم شود كه اشتباه كرده است ، آن نيز جزء قسم لغو است ، مثل اينكه كسى بر اثر سعايت افراد سخن چنين يقين به انحراف همسر خود پيدا كند و سوگند به طلاق او ياد نمايد ، بعدا معلوم شود دروغ بوده است ، اين سوگند اعتبار ندارد . اين را نيز مىدانيم كه علاوه بر لزوم قصد و اراده و تصميم در سوگندهاى جدى لازم است كه محتواى قسم نيز كار نامشروع و يا مكروهى نباشد ، بنا بر اين اگر انسان در حال اختيار از روى اراده و تصميم سوگند ياد كند كه عمل حرام يا مكروهى\r\n","description":"","footnote":"","page_name":" 63 ","page_number":63},
  {"content":"\r\nرا انجام دهد آن قسم نيز بى ارزش است ، و وفاى به آن لازم نيست - احتمال دارد كه مفهوم لغو در آيه فوق مفهوم وسيعى باشد و حتى اين گونه قسم را نيز شامل شود - قسم دوم از سوگندها ، سوگندهايى است كه از روى اراده و تصميم و به طور جدى ياد مىشود ، در باره اين نوع قسمها ، قرآن در آيه فوق چنين مىگويد :\r\n« خداوند شما را در برابر چنين سوگندهايى كه گره آن را محكم كرده‌ايد مؤاخذه مىكند و شما را موظف به عمل كردن به آن مىسازد » ( * ( وَلكِنْ يُؤاخِذُكُمْ بِما عَقَّدْتُمُ الأَيْمانَ ) * ) كلمه « عقد » همانطور كه در آغاز سوره مائده گفتيم در اصل به معنى جمع كردن اطراف يك چيز محكم است و به همين جهت گره زدن دو سر طناب را « عقد » مىگويند ، و گاهى به همين مناسبت در امور معنوى نيز به كار مىرود و هر گونه پيمان محكمى را عقد نيز مىگويند ، در آيه فوق منظور از عقد ايمان ( بستن سوگندها ) همان تصميم جدى بر كارى است كه بر طبق سوگند انجام مىگيرد .\r\nالبته جدى بودن سوگند بتنهايى براى صحت آن كافى نيست بلكه همانطور كه در بالا اشاره شد بايد محتواى سوگند لا اقل يك امر مباح بوده باشد و بايد دانست كه سوگند جز بنام خدا معتبر نيست .\r\nبنا بر اين اگر كسى بنام خدا سوگند ياد كند كه عمل نيك يا لا اقل عمل مباحى را انجام دهد ، واجب است به سوگند خود عمل كند و اگر آن را شكست كفاره دارد .\r\nو كفاره قسم همان است كه در ذيل آيه مورد بحث بيان شده :\r\n« كفاره چنين سوگندى يكى از سه چيز است :\r\nنخست اطعام ده نفر مسكين ( * ( فَكَفَّارَتُه إِطْعامُ عَشَرَةِ مَساكِينَ ) * ) منتها براى اينكه بعضى از اطلاق اين حكم چنين استفاده نكنند كه مىتوان از هر نوع غذاى\r\n","description":"","footnote":"","page_name":" 64 ","page_number":64},
  {"content":"\r\nپست و كم ارزشى براى كفاره استفاده كرد ، تصريح مىكند كه اين غذا بايد لا اقل يك غذاى حد وسط بوده باشد كه معمولا در خانواده خود از آن تغذيه مىكنيد ( * ( مِنْ أَوْسَطِ ما تُطْعِمُونَ أَهْلِيكُمْ ) * ) .\r\nالبته ظاهر اين تعبير ، حد متوسط از نظر كيفيت است ولى ممكن است هم اشاره به كيفيت و هم مقدار و كميت بوده باشد ، چنان كه در روايتى از امام صادق ع حد وسط در كيفيت و در روايتى از امام باقر ع حد وسط در كميت نقل شده كه مفهوم آنها بازگشت به حد وسط در هر دو قسمت مىكند ( 1 ) .\r\nناگفته پيدا است كه مساله حد وسط در دو قسمت به اختلاف شهرها و آباديها و زمانها متفاوت خواهد بود .\r\nاين احتمال نيز در تفسير آيه داده شده است كه اوسط به معنى خوب و عالى است ، زيرا يكى از معانى اوسط عالى است ، چنان كه در آيه 28 سوره قلم مىخوانيم :\r\nقالَ أَوْسَطُهُمْ أَ لَمْ أَقُلْ لَكُمْ لَوْ لا تُسَبِّحُونَ ( بهترين آنها چنين گفت : آيا به شما نگفتم چرا تسبيح خدا نمىگوئيد ) دوم - پوشاندن لباس بر ده نفر نيازمند ( * ( أَوْ كِسْوَتُهُمْ ) * ) البته ظاهر آيه اين است كه لباسى بوده باشد كه بطور معمول تن را بپوشاند و لذا در بعضى از روايات مىخوانيم كه امام صادق ع فرمود منظور از « كسوة » در آيه فوق دو قطعه لباس است ( پيراهن و شلوار ) و اگر در بعضى از روايات مانند روايتى كه از امام باقر ع نقل شده مىخوانيم كه به يك جامه نيز مىتوان قناعت كرد ، شايد بخاطر آن باشد كه پيراهنهاى بلند عربى بتنهايى مىتواند همه بدن را بپوشاند - البته در مورد زنان تنها يك پيراهن هر چند بلند باشد كافى نيست بلكه روسرى براى پوشاندن سر و گردن نيز لازم است ، زيرا حد اقل لباس مورد نياز يك زن كمتر از اين نيست - و با اين حال بعيد نيست كه لباسى كه به عنوان\r\n\r\n","description":"","footnote":"\r\n( 1 ) نور الثقلين جلد اول صفحه 666 و تفسير برهان جلد اول صفحه 496 .\r\n","page_name":" 65 ","page_number":65},
  {"content":"\r\nكفاره داده مىشود بر حسب فصول ( 1 ) و مكانها و زمانها تفاوت پيدا كند .\r\nدر اينكه آيا از نظر كيفيت حد اقل كافى است و يا در اينجا نيز بايد حد وسط مراعات شود در ميان مفسران دو نظر وجود دارد : نخست اينكه به مقتضاى اطلاق آيه هر گونه لباس كافى است و ديگر اينكه با توجه به قيدى كه در اطعام بود در اينجا نيز بايد رعايت حد وسط گردد ، ولى البته احتمال اول باطلاق آيه سازگارتر است .\r\nسوم - آزاد كردن يك برده ( * ( أَوْ تَحْرِيرُ رَقَبَةٍ ) * ) .\r\nدر اينكه آيا برده اى كه آزاد مىشود بايد ايمان و اسلام داشته باشد يا آزاد كردن هر گونه برده كافى است در ميان فقهاء گفتگو است و توضيح آن را بايد در كتب فقهى خواند ، اگر چه ظاهر آيه مطلق است .\r\nو اين خود مىرساند كه اسلام براى آزاد ساختن بردگان از وسائل گوناگون استفاده كرده است ، و در عصر و زمانى همچون زمان ما كه ظاهرا برده اى وجود ندارد ، بايد يكى از دو كفاره ديگر را انتخاب نمود .\r\nشك نيست كه اين سه موضوع از نظر قيمت بسيار متفاوت است ، و شايد اين تفاوت بخاطر آن است كه هر كس آزاد باشد و بتواند به اندازه توانايى خود يكى را انتخاب كند .\r\nاما ممكن است كسانى باشند كه قدرت بر هيچيك از اينها نداشته باشند و لذا بعد از بيان اين دستور مىفرمايد : آنهايى كه دسترسى به هيچيك ندارند بايد سه روز روزه بگيرند ( * ( فَمَنْ لَمْ يَجِدْ فَصِيامُ ثَلاثَةِ أَيَّامٍ ) * ) .\r\nبنا بر اين گرفتن سه روز روزه منحصرا مربوط به كسانى است كه قدرت بر انجام يكى از سه موضوع فوق را نداشته باشند .\r\n\r\n","description":"","footnote":"\r\n( 1 ) در اين زمينه حديثى نيز از امام باقر يا امام صادق ع نقل شده است ( تفسير برهان جلد اول صفحه 496 )\r\n","page_name":" 66 ","page_number":66},
  {"content":"\r\nسپس براى تاكيد مىگويد : كفاره سوگندهاى شما اين است كه گفته شد « ( * ( ذلِكَ كَفَّارَةُ أَيْمانِكُمْ إِذا حَلَفْتُمْ ) * ) .\r\nولى براى اينكه كسى تصور نكند با دادن كفاره ، شكستن سوگندهاى صحيح حرام نيست مىگويد : « سوگندهاى خود را حفظ كنيد » ( * ( وَاحْفَظُوا أَيْمانَكُمْ ) * ) .\r\nو به تعبير ديگر عمل به سوگند وجوب تكليفى دارد و شكستن آن حرام است ، اما پس از شكستن بايد كفاره داد .\r\nو در پايان آيه مىفرمايد : « اين چنين خداوند آياتش را براى شما بيان مىكند ، تا شكر او را بگزاريد و در برابر اين احكام و دستوراتى كه ضامن سعادت و سلامت فرد و اجتماع است ، او را سپاس گوئيد » ( * ( كَذلِكَ يُبَيِّنُ اللَّه لَكُمْ آياتِه لَعَلَّكُمْ تَشْكُرُونَ ) * ) .\r\n","description":"","footnote":"","page_name":" 67 ","page_number":67},
  {"content":"\r\n\r\n[ سوره المائدة ‹ 5 › : آيات 90 تا 92 
  ]\r\nيا أَيُّهَا الَّذِينَ آمَنُوا إِنَّمَا الْخَمْرُ وَالْمَيْسِرُ وَالأَنْصابُ وَالأَزْلامُ رِجْسٌ مِنْ عَمَلِ الشَّيْطانِ فَاجْتَنِبُوه لَعَلَّكُمْ تُفْلِحُونَ ‹ 90 › إِنَّما يُرِيدُ الشَّيْطانُ أَنْ يُوقِعَ بَيْنَكُمُ الْعَداوَةَ وَالْبَغْضاءَ فِي الْخَمْرِ وَالْمَيْسِرِ وَيَصُدَّكُمْ عَنْ ذِكْرِ اللَّه وَعَنِ الصَّلاةِ فَهَلْ أَنْتُمْ مُنْتَهُونَ ‹ 91 › وَأَطِيعُوا اللَّه وَأَطِيعُوا الرَّسُولَ وَاحْذَرُوا فَإِنْ تَوَلَّيْتُمْ فَاعْلَمُوا أَنَّما عَلى رَسُولِنَا الْبَلاغُ الْمُبِينُ ‹ 92 ›\r\n\r\nترجمه :\r\n90 - اى كسانى كه ايمان آورده‌ايد شراب و قمار و بتها و از لام ( كه يك نوع بختآزمايى بوده ) پليدند و از عمل شيطانند از آنها دورى كنيد تا رستگار شويد .\r\n91 - شيطان مىخواهد در ميان شما بوسيله شراب و قمار عداوت ايجاد كند ، و شما را از ذكر خدا و از نماز باز دارد آيا ( با اينهمه زيان و فساد و با اين نهى اكيد ) خوددارى خواهيد كرد ؟ ! 92 - و اطاعت خدا و اطاعت پيامبر كنيد و ( از مخالفت فرمان او ) بترسيد ، و اگر روى برگردانيد ( و مخالفت نمائيد مستحق مجازات خواهيد بود ) و بدانيد بر پيامبر ما جز ابلاغ آشكار چيز ديگرى نيست ( و اين وظيفه را در برابر شما انجام داده است ) .\r\n\r\nشان نزول :\r\nدر تفاسير شيعه و اهل تسنن شان نزولهاى مختلفى درباره آيه نخست ذكر\r\n","description":"","footnote":"","page_name":" 68 ","page_number":68},
  {"content":"\r\nشده است ، كه تقريبا با يكديگر شباهت دارند از جمله اينكه در تفسير در المنثور از سعد بن وقاص چنين نقل شده كه مىگويد : اين آيه در باره من نازل گرديد ، مردى از انصار غذايى تهيه كرده بود و ما را دعوت كرد ، جمعى در مجلس ميهمانى او شركت كردند ، و علاوه بر صرف غذا شراب نوشيدند و اين قبل از تحريم شراب در اسلام بود ، هنگامى كه مغز آنها از شراب گرم شد شروع به ذكر افتخارات خود كردند ، كم كم كار بالا گرفت و به اينجا رسيد كه يكى از آنها استخوان شترى را برداشت و بر بينى من كوبيد و آن را شكافت ، من خدمت پيامبر ص رسيدم و اين جريان را عرض كردم در اين موقع آيه فوق نازل شد .\r\nاز « مسند احمد » و « سنن ابى داود » و « نسايى » و « ترمذى » چنين نقل شده است كه عمر ( كه طبق تصريح تفسير فى ظلال جلد سوم صفحه 33 علاقه شديد به نوشيدن شراب داشت ) دعا مىكرد ، و مىگفت : خدايا بيان روشنى در مورد خمر براى ما بفرما ، هنگامى كه آيه سوره بقره ( يَسْئَلُونَكَ عَنِ الْخَمْرِ وَالْمَيْسِرِ . . . ) ( بقره - 219 ) نازل شد پيامبر ص آيه را براى او قرائت كرد ولى او باز به دعاى خود ادامه مىداد ، و مىگفت : خدايا بيان روشنترى در اين زمينه بفرما ، تا اينكه آيه سوره نساء ( يا أَيُّهَا الَّذِينَ آمَنُوا لا تَقْرَبُوا الصَّلاةَ وَأَنْتُمْ سُكارى ) ( نساء 43 ) نازل شد ، پيامبر ص آن را نيز بر او خواند ، باز به دعاى خود ادامه مىداد ! ، تا اينكه سوره مائده ( آيه مورد بحث ) كه صراحت فوق العاده اى در اين موضوع دارد ، نازل گرديد ، هنگامى كه پيامبر ص آيه را بر او خواند ، گفت :\r\nانتهينا انتهينا ! « از نوشيدن شراب خوددارى مىكنيم ، خوددارى مىكنيم » ! ( 1 )\r\n\r\n","description":"","footnote":"\r\n( 1 ) تفسير المنار جلد 7 صفحه 50 .\r\n","page_name":" 69 ","page_number":69},
  {"content":"\r\n\r\nتفسير : حكم قطعى درباره شراب و مراحل تدريجى آن\r\nهمانطور كه در جلد سوم اين تفسير صفحه 396 ذيل آيه 43 سوره نساء اشاره كرديم ، شرابخوارى و ميگسارى در زمان جاهليت و قبل از ظهور اسلام فوق العاده رواج داشت و به صورت يك بلاى عمومى در آمده بود ، تا آنجا كه بعضى از مورخان مىگويند عشق عرب جاهلى در سه چيز خلاصه مىشد : شعر و شراب و جنگ ! ، و نيز از روايات استفاده مىشود كه حتى بعد از تحريم شراب مساله ممنوعيت آن براى بعضى از مسلمانان فوق العاده سنگين و مشكل بود ، تا آنجا كه مىگفتند :\r\nما حرم علينا شىء اشد من الخمر\r\n: « هيچ حكمى بر ما سنگينتر از تحريم شراب نبود » ( 1 ) .\r\nروشن است كه اگر اسلام مىخواست بدون رعايت اصول روانى و اجتماعى با اين بلاى بزرگ عمومى به مبارزه برخيزد ممكن نبود ، و لذا از روش تحريم تدريجى و آماده ساختن افكار و اذهان براى ريشه كن كردن ميگسارى كه به صورت يك عادت ثانوى در رگ و پوست آنها نفوذ كرده بود ، استفاده كرد ، به اين ترتيب كه نخست در بعضى از سوره‌هاى مكى اشاراتى به زشتى اين كار نمود ، چنان كه در آيه 67 سوره نحل مىخوانيم وَمِنْ ثَمَراتِ النَّخِيلِ وَالأَعْنابِ تَتَّخِذُونَ مِنْه سَكَراً وَرِزْقاً حَسَناً « از ميوه‌هاى درخت نخل و انگور ، مسكرات و روزيهاى پاكيزه فراهم مىكنيد » .\r\nدر اينجا « سكر » يعنى مسكر و شرابى را كه از انگور و خرما مىگرفتند ،\r\n\r\n","description":"","footnote":"\r\n( 1 ) همان مدرك جلد 7 صفحه 51 .\r\n","page_name":" 70 ","page_number":70},
  {"content":"\r\nدرست در مقابل رزق حسن قرار داده است ، و آن را يك نوشيدنى ناپاك و آلوده شمرده است .\r\nولى عادت زشت شرابخورى از آن ريشه دارتر بود ، كه با اين اشاره‌ها ريشه كن شود ، بعلاوه شراب بخشى از درآمدهاى اقتصادى آنها را نيز تامين مىكرد لذا هنگامى كه مسلمانان به مدينه منتقل شدند و نخستين حكومت اسلامى تشكيل شد ، دومين دستور در زمينه منع شرابخوارى به صورت قاطعترى نازل گشت ، تا افكار را براى تحريم نهايى آماده تر سازد ، در اين موقع بود كه آيه 219 سوره بقره نازل گرديد يَسْئَلُونَكَ عَنِ الْخَمْرِ وَالْمَيْسِرِ قُلْ فِيهِما إِثْمٌ كَبِيرٌ وَمَنافِعُ لِلنَّاسِ وَإِثْمُهُما أَكْبَرُ مِنْ نَفْعِهِما - در اين آيه ضمن اشاره به منافع اقتصادى مشروبات الكلى براى بعضى از جوامع همانند جامعه جاهليت ، اهميت خطرات و زيانهاى بزرگ آن را كه به درجات از منافع اقتصادى آن بيشتر است يادآورى مىشود .\r\nبه دنبال آن در آيه 43 سوره نساء يا أَيُّهَا الَّذِينَ آمَنُوا لا تَقْرَبُوا الصَّلاةَ وَأَنْتُمْ سُكارى حَتَّى تَعْلَمُوا ما تَقُولُونَ به مسلمانان صريحا دستور داده شد كه در حال مستى هرگز نماز نخوانند تا بدانند با خداى خود چه مىگويند .\r\nالبته مفهوم اين آيه آن نبود كه در غير حال نماز ، نوشيدن شراب مجاز بود ، بلكه برنامه همان برنامه تحريم تدريجى و مرحله به مرحله بود ، و به عبارت ديگر اين آيه نسبت به غير حال سكوت داشت و صريحا چيزى نمىگفت .\r\nآشنايى مسلمانان به احكام اسلام و آمادگى فكرى آنها براى ريشه كن ساختن اين مفسده بزرگ اجتماعى كه در اعماق وجود آنها نفوذ كرده بود ، سبب شد كه دستور نهايى با صراحت كامل و بيان قاطع كه حتى بهانه جويان نيز نتوانند به آن ايراد گيرند نازل گرديد ، كه همين آيه مورد بحث بوده باشد .\r\nجالب توجه اينكه در اين آيه با تعبيرات گوناگون ممنوعيت اين كار مورد تاكيد قرار گرفته است :\r\n","description":"","footnote":"","page_name":" 71 ","page_number":71},
  {"content":"\r\n1 - آيه با خطاب * ( يا أَيُّهَا الَّذِينَ آمَنُوا ) * شروع شده اشاره به اينكه مخالفت با اين حكم با روح ايمان سازگار نيست .\r\n2 - بعد از آن كلمه « * ( إِنَّمَا ) * » كه براى حصر و تاكيد است به كار رفته .\r\n3 - شراب و قمار همرديف انصاب ( 1 ) ( بتهايى كه شكل مخصوصى نداشتند و تنها قطعه سنگى بودند ) ذكر شده است و نشان مىدهد ، خطر شراب و قمار به قدرى زياد است كه در رديف بت پرستى قرار گرفته ، به همين دليل در روايتى از پيامبر ص مىخوانيم\r\nشارب الخمر كعابد الوثن\r\n: « شرابخوار همانند بت پرست است » ( 2 ) :\r\n4 - شراب و قمار و همچنين بت پرستى و از لام ( يك نوع بختآزمايى ) ( 3 ) همگى به عنوان رجس و پليدى شمرده شده‌اند ( * ( إِنَّمَا الْخَمْرُ وَالْمَيْسِرُ وَالأَنْصابُ وَالأَزْلامُ رِجْسٌ ) * ) .\r\n5 - تمام اين اعمال جزء اعمال شيطانى قلمداد شده است ( * ( مِنْ عَمَلِ الشَّيْطانِ ) * ) .\r\n6 - سرانجام فرمان قاطع براى اجتناب از آنها را صادر كرده و مىفرمايد ( * ( فَاجْتَنِبُوه ) * ) .\r\nضمنا بايد توجه داشت كه اجتناب مفهومى رساتر از نهى دارد ، زيرا معنى اجتناب فاصله گرفتن و دورى كردن و نزديك نشدن است كه بمراتب از جمله « ننوشيد » رساتر مىباشد .\r\n7 - در پايان اين آيه مىگويد : اين دستور به خاطر آن است كه شما رستگار شويد ( * ( لَعَلَّكُمْ تُفْلِحُونَ ) * ) .\r\n\r\n","description":"","footnote":"\r\n( 1 ) در باره انصاب و نصيب در جلد چهارم همين تفسير صفحه 260 بحث شده است .\r\n( 2 ) در حاشيه تفسير طبرى جلد هفتم صفحه 31 - همين حديث در تفسير نور الثقلين جلد اول صفحه 669 از امام صادق ع نيز نقل شده است .\r\n( 3 ) درباره كيفيت ازلام مشروحا در جلد چهارم تفسير نمونه صفحه 260 بحث كرديم .\r\n","page_name":" 72 ","page_number":72},
  {"content":"\r\nيعنى بدون آن رستگارى ممكن نيست .\r\n8 - در آيه بعد به پاره اى از زيانهاى آشكار شراب و قمار پرداخته نخست مىگويد : شيطان مىخواهد از طريق شراب و قمار در ميان شما تخم عداوت و دشمنى بپاشد و از نماز و ذكر خدا باز دارد ( * ( إِنَّما يُرِيدُ الشَّيْطانُ أَنْ يُوقِعَ بَيْنَكُمُ الْعَداوَةَ وَالْبَغْضاءَ فِي الْخَمْرِ وَالْمَيْسِرِ وَيَصُدَّكُمْ عَنْ ذِكْرِ اللَّه وَعَنِ الصَّلاةِ ) * ) 9 - در پايان اين آيه به عنوان يك استفهام تقريرى ، مىگويد : « آيا شما خوددارى خواهيد كرد ؟ » ( * ( فَهَلْ أَنْتُمْ مُنْتَهُونَ ) * ) .\r\nيعنى پس از اينهمه تاكيد باز جاى بهانه جويى يا شك و ترديد در مورد ترك اين دو گناه بزرگ باقى مانده است ؟ ! و لذا مىبينيم كه حتى « عمر » كه تعبيرات آيات گذشته را بخاطر علاقه اى كه ( طبق تصريح مفسران عامه ) به شراب داشت وافى نمىدانست پس از نزول اين آيه ، گفت كه اين تعبير كافى و قانع كننده است .\r\n10 - و در آيه سوم به عنوان تاكيد اين حكم نخست به مسلمانان دستور مىدهد كه خدا و پيامبرش را اطاعت كنند و از مخالفت او بپرهيزند ( * ( وَأَطِيعُوا اللَّه وَأَطِيعُوا الرَّسُولَ وَاحْذَرُوا ) * ) .\r\nو سپس مخالفان را تهديد مىكند كه اگر از اطاعت فرمان پروردگار سر باز زنند ، مستحق كيفر و مجازات خواهند بود و پيامبر ص وظيفه اى جز ابلاغ آشكار ندارد ( * ( فَإِنْ تَوَلَّيْتُمْ فَاعْلَمُوا أَنَّما عَلى رَسُولِنَا الْبَلاغُ الْمُبِينُ ) * ) .\r\nاثرات مرگبار شراب و قمار گرچه در ذيل آيه 219 بقره جلد دوم تفسير نمونه صفحه 74 تا 79 بحثهاى فشرده اى پيرامون ضررهاى اين دو بلاى اجتماعى ذكر شده است ، ولى در اينجا نيز براى تاكيد مطلب - به عنوان اقتدا به قرآن مجيد - لازم است نكات ديگرى را ياد آور شويم ، اين نكات مجموعه اى است از آمارهاى مختلف كه هر كدام به تنهايى به اندازه\r\n","description":"","footnote":"","page_name":" 73 ","page_number":73},
  {"content":"\r\nيك بحث مشروح براى بيان عمق و عظمت اين زيانها گويا است :\r\n1 - به موجب آمارى كه در انگلستان درباره جنون الكلى انتشار يافت ، و اين جنون با جنونهاى ديگر در آن مقايسه شده بود ، چنين بدست آمده كه در برابر 2249 ديوانه الكلى فقط 53 ديوانه به علل ديگر وجود داشته است ! ( 1 )\r\n2 - به موجب آمار ديگرى كه از تيمارستانهاى آمريكا بدست آمده 85 درصد از بيماران روانى آنها را بيماران الكلى تشكيل مىدهد ! ( 2 )\r\n3 - يكى از دانشمندان انگليسى به نام « بنتام » مىنويسد : مشروبات الكلى در كشورهاى شمالى انسان را كودن و ابله ، و در كشورهاى جنوبى ديوانه مىكند ، سپس مىافزايد : آئين اسلام تمام انواع نوشابه‌هاى الكلى را تحريم كرده است و اين يكى از امتيازات اسلام مىباشد ( 3 ) .\r\n4 - اگر از كسانى كه در حال مستى دست به انتحار يا جنايت زده و خانه هايى را ويران ساخته و خانمانهايى را بر باد داده‌اند آمارى تهيه شود ، رقم سرسامآورى را تشكيل مىدهد ( 4 ) .\r\n5 - در فرانسه ، هر روز 440 نفر جان خود را فداى الكل مىكنند ! ( 5 )\r\n6 - طبق آمار ديگرى تلفات بيماريهاى روانى آمريكا در يك سال دو برابر تلفات آن كشور در جنگ جهانى دوم بوده است و به عقيده دانشمندان در بيماريهاى روانى آمريكا مشروبات « الكلى » و « سيگار » نقش اساسى داشته‌اند ! ( 6 )\r\n7 - به موجب آمارى كه توسط يكى از دانشمندان به نام « هوگر » به\r\n\r\n","description":"","footnote":"\r\n( 1 و 2 ) كتاب سمپوزيوم الكل صفحه 65 .\r\n( 3 ) تفسير طنطاوى جلد اول صفحه 165 .\r\n( 4 ) دائرة المعارف فريد وجدى ج 3 ص 790 .\r\n( 5 ) بلاهاى اجتماعى قرن ما صفحه 205 .\r\n( 6 ) مجموعه انتشارات نسل جوان .\r\n","page_name":" 74 ","page_number":74},
  {"content":"\r\nمناسبت بيستمين سالگرد مجله علوم ابراز شد 60 درصد قتلهاى عمدى ، 75 درصد ضرب و جرح ، 30 درصد جرائم ضد اخلاقى ( از جمله زنا با محارم ! ) 20 درصد جرائم سرقت مربوط به الكل و مشروبات الكلى بوده است و به موجب آمارى از همين دانشمند 40 درصد از اطفال مجرم داراى سابقه اثر الكليت هستند ( 7 ) .\r\n8 - از نظر اقتصادى تنها در انگلستان زيانهاى ناشى از طريق غيبت كارگران از كار به خاطر الكليسم به 50 مليون دلار در سال ( تقريبا 1750 مليون تومان ) برآورد شده است ، كه اين مبلغ بتنهايى مىتواند هزينه ايجاد هزاران كودكستان و دبستان و دبيرستان را تامين كند ( 8 )\r\n9 - به موجب آمارى كه در باره زيانهاى مشروبات الكلى در فرانسه انتشار يافته : الكل 137 ميليارد فرانك در سال بر بودجه فرانسه غير از خسارات شخصى به شرح زير تحميل مىكند :\r\n60 ميليارد فرانك خرج دادگسترى و زندانها .\r\n40 ميليارد فرانك خرج تعاون عمومى و خيريه .\r\n10 ميليارد فرانك مخارج بيمارستانها براى الكليها .\r\n70 ميليارد فرانك هزينه امنيت اجتماعى ! و به اين ترتيب روشن مىشود كه تعداد بيماران روانى و بيمارستانها و قتلها و نزاعهاى خونين و سرقتها و تجاوزها و تصادفها با تعداد ميخانه‌ها تناسب مستقيم دارد ( 9 ) .\r\n10 - بزرگترين مؤسسات آمارگيرى آمريكا ثابت كرده است كه قمار در 30 درصد جنايتها دخالت مستقيم دارد .\r\nو به موجب آمار ديگرى كه در زمينه جرائم قماربازان منتشر شده با نهايت تاسف مىبينيم كه 90 درصد جيببرى .\r\n\r\n","description":"","footnote":"\r\n( 7 ) سمپوزيوم الكل صفحه 66 .\r\n( 8 ) مجموعه انتشارات نسل جوان سال دوم صفحه 330 .\r\n( 9 ) نشريه مركز مطالعه پيشرفتهاى ايران ( در باره الكل و قمار ) .\r\n","page_name":" 75 ","page_number":75},
  {"content":"\r\n50 درصد جرائم جنسى .\r\n10 درصد فساد اخلاق .\r\n30 درصد از طلاقها .\r\n40 درصد از ضرب و جرحها .\r\nو 5 درصد از خودكشيها بخاطر قمار صورت گرفته است ( 10 ) .\r\n\r\n[ سوره المائدة ‹ 5 › : آيه 93 
  ]\r\nلَيْسَ عَلَى الَّذِينَ آمَنُوا وَعَمِلُوا الصَّالِحاتِ جُناحٌ فِيما طَعِمُوا إِذا مَا اتَّقَوْا وَآمَنُوا وَعَمِلُوا الصَّالِحاتِ ثُمَّ اتَّقَوْا وَآمَنُوا ثُمَّ اتَّقَوْا وَأَحْسَنُوا وَاللَّه يُحِبُّ الْمُحْسِنِينَ ‹ 93 ›\r\n\r\nترجمه :\r\n93 - بر كسانى كه ايمان آورده‌اند و عمل صالح انجام داده‌اند گناهى در آنچه خورده‌اند نيست ( و نسبت به نوشيدن شراب قبل از نزول حكم تحريم مجازات نمىشوند ) مشروط بر اينكه تقوا پيشه كنند و ايمان آورند و عمل صالح انجام دهند ، سپس تقوا پيشه كنند و ايمان آورند ، سپس تقوا پيشه كنند و نيكى نمايند ، و خداوند نيكوكاران را دوست مىدارد .\r\n\r\nشان نزول\r\nدر تفسير « مجمع البيان » و تفسير « طبرى » و تفسير « قرطبى » و بعضى ديگر از تفاسير چنين آمده است كه پس از نزول آيه تحريم شراب و قمار ، بعضى از ياران پيامبر ص گفتند : اگر اين دو كار اينهمه گناه دارد پس تكليف برادران مسلمان ما كه پيش از نزول اين آيه از دنيا رفته‌اند و هنوز اين دو كار را ترك نكرده بودند چه مىشود ؟ آيه فوق نازل شد و به آنها پاسخ گفت .\r\n\r\n","description":"","footnote":"\r\n( 10 ) نشريه مركز مطالعه پيشرفتهاى ايران ( در باره الكل و قمار ) .\r\n","page_name":" 76 ","page_number":76},
  {"content":"\r\n\r\nتفسير :\r\nدر اين آيه در پاسخ كسانى كه نسبت به وضع گذشتگان قبل از نزول تحريم شراب و قمار و يا نسبت به وضع كسانى كه اين حكم هنوز به گوش آنها نرسيده ، و در نقاط دور دست زندگى داشتند مىگويد : « آنهايى كه ايمان و عمل صالح داشته‌اند و اين حكم به آنها نرسيده بوده ، اگر شرابى نوشيده‌اند و يا از درآمد قمار خورده‌اند گناهى بر آنها نيست » ( * ( لَيْسَ عَلَى الَّذِينَ آمَنُوا وَعَمِلُوا الصَّالِحاتِ جُناحٌ فِيما طَعِمُوا ) * ) ( 1 ) .\r\nسپس اين حكم را مشروط به اين مىكند كه آنها تقوا را پيشه كنند و ايمان بياورند و عمل صالح انجام دهند ( * ( إِذا مَا اتَّقَوْا وَآمَنُوا وَعَمِلُوا الصَّالِحاتِ ) * ) بار ديگر همين موضوع را تكرار كرده ، مىگويد : « سپس تقوا پيشه كنند و ايمان بياورند » ( * ( ثُمَّ اتَّقَوْا وَآمَنُوا ) * ) .\r\nو براى سومين بار با كمى تفاوت همين موضوع را تكرار نموده ، مىگويد :\r\n« سپس تقوا پيشه كنند و نيكى نمايند » ( * ( ثُمَّ اتَّقَوْا وَأَحْسَنُوا ) * ) .\r\nو در پايان آيه مىفرمايد : « خداوند نيكوكاران را دوست مىدارد » ( * ( وَاللَّه يُحِبُّ الْمُحْسِنِينَ ) * ) .\r\nدرباره تكرار اين سه جمله ميان مفسران قديم و جديد گفتگو بسيار است بعضى آنها را حمل بر تاكيد كرده‌اند ، زيرا اهميت موضوع تقوا و ايمان و عمل صالح ايجاب مىكند كه روى آن بطور جدى و مكرر تكيه و تاكيد شود .\r\nولى جمعى از مفسرين معتقدند كه هر يك از اين سه جمله ناظر به حقيقت\r\n\r\n","description":"","footnote":"\r\n( 1 ) بايد توجه داشت كه « طعام » غالبا در ماكولات گفته مىشود نه نوشيدنيها ولى گاهى در نوشيدنيها نيز استعمال مىشود مانند آيه 249 سوره بقره * ( فَمَنْ شَرِبَ مِنْه فَلَيْسَ مِنِّي وَمَنْ لَمْ يَطْعَمْه فَإِنَّه مِنِّي ) * .\r\n","page_name":" 77 ","page_number":77},
  {"content":"\r\nجداگانه اى است و در زمينه تفاوت آنها احتمالات متعددى داده‌اند كه بسيارى از آنها دليل و شاهدى ندارد .\r\nشايد بهترين سخن در اين زمينه اين است كه گفته شود :\r\nمنظور از « تقوا » كه نخستين بار ذكر شده همان احساس مسئوليت درونى است كه انسان را به سوى تحقيق و بررسى درباره دين و نگاه كردن در معجزه پيامبر ص و جستجو در باره حق مىكند و نتيجه آن ايمان و عمل صالح است ، و به تعبير ديگر تا مرحله اى از تقوا در وجود انسان نبوده باشد به فكر تحقيق و جستجوى حق نمىافتد ، و بنا بر اين نخستين بار كه در آيه فوق سخن از تقوا به ميان آمده اشاره به اين مرحله از تقوا است و اين منافات با آغاز آيه كه مىگويد « * ( لَيْسَ عَلَى الَّذِينَ آمَنُوا وَعَمِلُوا الصَّالِحاتِ ) * . . . » ندارد ، زيرا ايمان در آغاز آيه ممكن است به معنى تسليم ظاهرى بوده باشد ولى ايمانى كه بعد از تقوا به وجود آيد ايمان واقعى است .\r\nو دومين بار كه سخن از تقوا به ميان آمده اشاره به تقوايى است كه در درون جان انسان نفوذ مىكند و اثر آن عميقتر مىگردد و نتيجه آن ايمان مستقر و ثابتى است كه عمل صالح جزء آن است ، لذا در جمله دوم پس از ذكر ايمان سخنى از عمل صالح به ميان نيامده تنها مىفرمايد : * ( ثُمَّ اتَّقَوْا وَآمَنُوا ) * . . . يعنى اين ايمان بقدرى نافذ و ثابت است كه نيازى به ذكر عمل صالح در تعقيب آن نيست .\r\nو در مرحله سوم كه گفتگو از تقوا مىكند منظور تقوايى است كه به مرحله عالى خود رسيده بطورى كه علاوه بر دعوت به انجام وظائف حتمى ، دعوت به احسان يعنى كارهاى نيك نيز مىكند حتى كارهايى كه از واجبات نيست .\r\nخلاصه اينكه هر يك از اين سه تقوا اشاره به مرحله اى از احساس مسئوليت و پرهيزگارى است ، « مرحله ابتدايى » ، « مرحله متوسط » ، و « مرحله نهايى » و هر يك قرينه اى در خود آيه دارد كه به اتكاى آن مىتوان مقصود را دريافت . بر خلاف احتمالاتى كه بعضى از مفسرين در تفاوت اين سه تقوا و سه ايمان داده‌اند كه فاقد قرينه و شاهد است .\r\n","description":"","footnote":"","page_name":" 78 ","page_number":78},
  {"content":"\r\n\r\n[ سوره المائدة ‹ 5 › : آيات 94 تا 96 
  ]\r\nيا أَيُّهَا الَّذِينَ آمَنُوا لَيَبْلُوَنَّكُمُ اللَّه بِشَيْءٍ مِنَ الصَّيْدِ تَنالُه أَيْدِيكُمْ وَرِماحُكُمْ لِيَعْلَمَ اللَّه مَنْ يَخافُه بِالْغَيْبِ فَمَنِ اعْتَدى بَعْدَ ذلِكَ فَلَه عَذابٌ أَلِيمٌ ‹ 94 › يا أَيُّهَا الَّذِينَ آمَنُوا لا تَقْتُلُوا الصَّيْدَ وَأَنْتُمْ حُرُمٌ وَمَنْ قَتَلَه مِنْكُمْ مُتَعَمِّداً فَجَزاءٌ مِثْلُ ما قَتَلَ مِنَ النَّعَمِ يَحْكُمُ بِه ذَوا عَدْلٍ مِنْكُمْ هَدْياً بالِغَ الْكَعْبَةِ أَوْ كَفَّارَةٌ طَعامُ مَساكِينَ أَوْ عَدْلُ ذلِكَ صِياماً لِيَذُوقَ وَبالَ أَمْرِه عَفَا اللَّه عَمَّا سَلَفَ وَمَنْ عادَ فَيَنْتَقِمُ اللَّه مِنْه وَاللَّه عَزِيزٌ ذُو انْتِقامٍ ‹ 95 › أُحِلَّ لَكُمْ صَيْدُ الْبَحْرِ وَطَعامُه مَتاعاً لَكُمْ وَلِلسَّيَّارَةِ وَحُرِّمَ عَلَيْكُمْ صَيْدُ الْبَرِّ ما دُمْتُمْ حُرُماً وَاتَّقُوا اللَّه الَّذِي إِلَيْه تُحْشَرُونَ ‹ 96 ›\r\n\r\nترجمه :\r\n94 - اى كسانى كه ايمان آورده‌ايد خداوند شما را به مقدارى شكار كه ( به نزديكى شما مىآيند و ) دستها و نيزه‌هاى شما به آنها مىرسد ، مىآزمايد ، تا معلوم شود چه كسى از خدا به وسيله ايمان به غيب مىترسد ، و هر كس بعد از آن تجاوز كند مجازات دردناكى خواهد داشت .\r\n95 - اى كسانى كه ايمان آورده‌ايد شكار را در حال احرام به قتل نرسانيد و هر كس از شما عمدا آن را به قتل برساند بايد كفاره اى معادل آن از چهار پايان بدهد ، كفاره اى كه دو نفر عادل از شما معادل بودن آن را تصديق كنند ، و به صورت قربانى به ( حريم ) كعبه برسد ، يا ( بجاى قربانى ) اطعام مستمندان كند يا معادل آن روزه بگيرد تا كيفر كار خود را بچشد ، خداوند از آنچه در گذشته واقع شده عفو كرده است و هر كس تكرار كند خداوند از او انتقام مىگيرد و خداوند توانا و صاحب\r\n","description":"","footnote":"","page_name":" 79 ","page_number":79},
  {"content":"\r\nانتقام است .\r\n96 - صيد دريا و طعام آن براى شما حلال است تا شما و مسافران از آن بهره مند شويد ، ولى ما دام كه محرم هستيد صيد صحرا براى شما حرام است و از ( نافرمانى ) خدايى كه به سوى او محشور مىشويد بترسيد .\r\n\r\nشان نزول\r\nبطورى كه در كتاب كافى و بسيارى از تفاسير نقل شده ، هنگامى كه پيامبر اسلام ص و مسلمانان در سال حديبيه براى عمره با حال احرام حركت كردند . در وسط راه با حيوانات وحشى فراوانى روبرو شدند ، بطورى كه مىتوانستند آنها را با دست و نيزه‌ها صيد كنند ! . اين شكارها بقدرى زياد بودند كه بعضى نوشته‌اند دوش بدوش مركبها و از نزديك خيمه‌ها رفت و آمد مىكردند ، نخستين آيات فوق در اين هنگام نازل شد و مسلمانان را از صيد آنها بر حذر داشت ، و به آنها اخطار كرد كه اين يك نوع امتحان براى آنها محسوب مىشود .\r\n\r\nتفسير :\r\n\r\nاحكام صيد در حال احرام\r\nاين آيات ناظر به يكى از احكام عمره و حج يعنى مساله شكار حيوانات صحرايى و دريايى در حال احرام مىباشد .\r\nنخست اشاره به جريانى كه مسلمانان در سال « حديبيه » با آن روبرو بودند ، كرده ، مىگويد : « اى كسانى كه ايمان آورده‌ايد ، خداوند شما را با چيزى از شكار مىآزمايد ، شكارهايى كه بقدرى به شما نزديك مىشوند كه حتى با نيزه و دست مىتوانيد آنها را شكار كنيد » ( * ( يا أَيُّهَا الَّذِينَ آمَنُوا لَيَبْلُوَنَّكُمُ اللَّه بِشَيْءٍ مِنَ الصَّيْدِ تَنالُه أَيْدِيكُمْ وَرِماحُكُمْ ) * )\r\n","description":"","footnote":"","page_name":" 80 ","page_number":80},
  {"content":"\r\nاز تعبير آيه چنين استفاده مىشود كه مىخواسته به عنوان يك پيشبينى مردم را از جريانى كه در پيش داشتند آگاه سازد ، و نيز معلوم مىشود كه وجود اين همه شكار در دسترس مردم آنجا يك امر بىسابقه بوده است ، و اين يك نوع آزمايش الهى براى مسلمانان محسوب مىشده ، مخصوصا با توجه به نيازى كه آنها به تهيه غذا از گوشت حيوانات داشته‌اند ، و با توجه به اينكه اين حيوانات به شكل وسوسه انگيزى در اطراف خيمه‌ها و در گرداگرد آنها رفت و آمد داشته‌اند ، تحمل محروميت از چنين غذاى آماده آن هم در آن عصر و زمان و براى آن مردم مىتوانست يك آزمايش بزرگ بوده باشد .\r\nبعضى گفته‌اند منظور از اين جمله : كه با دست شما قابل صيد خواهند بود ، اين است كه با دام و تور مىتوانستند آنها را بگيرند ، ولى ظاهر آيه اين است كه حقيقتا ممكن بوده آنها را با خود دست شكار كنند .\r\nسپس به عنوان تاكيد مىفرمايد : اين جريان براى آن بوده است كه افرادى كه از خدا با ايمان به غيب مىترسند ، از ديگران شناخته شوند . ( * ( لِيَعْلَمَ اللَّه مَنْ يَخافُه بِالْغَيْبِ ) * ) همانطور كه در جلد اول صفحه 356 ذيل آيه 143 سوره بقره گفتيم ، منظور از تعبير به « لنعلم » ( تا بدانيم ) يا « ليعلم » ( تا خدا بداند ) و امثال آن ، اين نيست كه خداوند چيزى را نمىدانسته ، و مىخواهد بوسيله آزمايش و امتحان و امثال آن بداند ، بلكه منظور اين است كه مىخواهيم به واقعيت علمى خود جامه عمل و تحقق خارجى بپوشانيم ، زيرا نيتهاى درونى و آمادگىهاى اشخاص به تنهايى كافى براى تكامل و پاداش و كيفر نيست ، بلكه بايد به صورت افعال خارجى پياده شوند تا اين آثار را داشته باشد ، ( براى توضيح بيشتر به ذيل همان آيه مراجعه فرمائيد ) .\r\n","description":"","footnote":"","page_name":" 81 ","page_number":81},
  {"content":"\r\nو در پايان آيه كسانى را كه با اين حكم الهى مخالفت ورزند ، تهديد به عذاب دردناك كرده است . ( * ( فَمَنِ اعْتَدى بَعْدَ ذلِكَ فَلَه عَذابٌ أَلِيمٌ ) * ) .\r\nگرچه جمله اخير از آيه اجمالا دلالت بر تحريم صيد در حال احرام دارد ، ولى در آيه بعد با صراحت و قاطعيت بيشتر و بطور عموم فرمان تحريم صيد را در حال احرام صادر كرده ، مىگويد : « اى كسانى كه ايمان آورده‌ايد در حال احرام شكار نكنيد » ( * ( يا أَيُّهَا الَّذِينَ آمَنُوا لا تَقْتُلُوا الصَّيْدَ وَأَنْتُمْ حُرُمٌ ) * ) .\r\nآيا تحريم صيد ( كه به قرينه آيه بعد شكار صحرايى است ) تمام انواع حيوانات صحرايى را شامل مىشود اعم از حلال گوشت و حرام گوشت يا اختصاص به حلال گوشت دارد ؟\r\nدر ميان مفسران و فقها در اين زمينه اتفاق نظر نيست ، ولى مشهور در ميان فقهاء و مفسرين اماميه عموميت حكم است ، و رواياتى كه از طريق اهل بيت ع وارد شده است اين مطلب را تاييد مىكند ، و اما فقهاى اهل تسنن بعضى مانند « ابو حنيفه » با ما در اين زمينه موافقند ، ولى بعضى ديگر مانند « شافعى » آن را مخصوص حيوانات حلال گوشت دانسته‌اند ، اما در هر حال حيوانات اهلى را شامل نمىشود ، زيرا به حيوانات اهلى صيد و شكار گفته نمىشود . قابل توجه اينكه در روايات ما نه تنها صيد كردن در حال احرام تحريم شده ، بلكه حتى كمك كردن و اشاره كردن و نشان دادن صيد در حال احرام تحريم گرديده است .\r\nممكن است بعضى تصور كنند كه صيد و شكار شامل حيوانات حرام گوشت نمىشود ، در حالى كه چنين نيست ، زيرا شكار حيوانات به منظورهاى مختلف انجام مىگردد ، گاهى به منظور استفاده از گوشت و گاهى پوست و گاهى براى رفع مزاحمت آنها انجام مىگردد ، شعر معروفى كه از على ع نقل شده است ، نيز مىتواند شاهدى براى تعميم باشد ، آنجا كه فرمود :\r\n\r\nصيد الملوك ارانب و ثعالب\r\nو اذا ركبت فصيدى الأبطال !\r\n\r\n","description":"","footnote":"","page_name":" 82 ","page_number":82},
  {"content":"\r\n« شكار سلاطين خرگوش و روباه است » « ولى شكار من به هنگامى كه وارد ميدان نبرد مىشوم ، قهرمانانند » ! ( براى توضيح بيشتر در زمينه اقسام و احكام صيدهاى حرام در حال احرام به كتب فقهى مراجعه شود ) .\r\nسپس به كفاره صيد در حال احرام اشاره كرده ، مىگويد : « كسى كه عمدا صيدى را به قتل برساند ، بايد كفاره اى همانند آن از چهار پايان بدهد » ( يعنى آن را قربانى كرده و گوشت آن را به مستمندان بدهد ) . ( * ( وَمَنْ قَتَلَه مِنْكُمْ مُتَعَمِّداً فَجَزاءٌ مِثْلُ ما قَتَلَ مِنَ النَّعَمِ ) * ) .\r\nدر اينجا منظور از « مثل » آيا همانندى در شكل و اندازه حيوان است ، به اين معنى كه مثلا اگر كسى حيوان وحشى بزرگى را همانند شتر مرغ صيد كند ، بايد كفاره آن را شتر انتخاب نمايد ، و يا اگر آهو صيد كند ، براى كفاره ، گوسفند كه تقريبا به اندازه آن است ، قربانى نمايد ، و يا اينكه منظور از « مثل » همانندى در قيمت است ؟\r\nمشهور و معروف ميان فقهاء و مفسران ، همان معنى اول است ، و ظاهر آيه نيز با آن سازگارتر مىباشد ، چه اينكه با توجه به تعميم حكم نسبت به حيوانات حلال گوشت و حرام گوشت بسيارى از اين حيوانات ، قيمت ثابت و مشخصى ندارند ، كه بتوان همانند آن را از حيوانات اهلى انتخاب كرد .\r\nو در هر حال اين در صورتى است كه همانندى از نظر شكل و اندازه براى آن پيدا بشود ، و در غير اين صورت چاره اى جز اين نيست كه به نوعى تعيين قيمت براى آن شكار نموده ، و همانند آن را از نظر قيمت از حيوانات اهلى حلال گوشت انتخاب كنند .\r\nو از آنجا كه ممكن است مساله همانندى براى بعضى مورد شك و ترديد واقع شود ، قرآن در اين زمينه دستور داده است كه بايد اين موضوع زير نظر دو نفر از افراد مطلع و عادل انجام پذيرد ( * ( يَحْكُمُ بِه ذَوا عَدْلٍ مِنْكُمْ ) * ) .\r\n","description":"","footnote":"","page_name":" 83 ","page_number":83},
  {"content":"\r\nو درباره اينكه اين كفاره در كجا بايد ذبح شود ، دستور مىدهد كه به صورت قربانى و « هدى » اهداء به كعبه شود و به سرزمين كعبه برسد ( * ( هَدْياً بالِغَ الْكَعْبَةِ ) * ) .\r\nضمنا بايد توجه داشت كه مشهور ميان فقهاى ما اين است كه بايد كفاره « صيد حال احرام عمره » در « مكه » ذبح شود و « صيد حال احرام حج » در « منى و قربانگاه » ، و اين با آيه فوق منافات ندارد ، زيرا همانطور كه گفتيم آيه در مورد احرام عمره نازل شده است .\r\nسپس اضافه مىكند كه لازم نيست حتما كفاره به صورت قربانى باشد ، بلكه دو چيز ديگر نيز هر يك مىتوانند جانشين آن شوند ، نخست اينكه معادل پول آن را در راه اطعام مساكين مصرف كند ( * ( أَوْ كَفَّارَةٌ طَعامُ مَساكِينَ ) * ) .\r\nو يا معادل آن روزه بگيرد ( * ( أَوْ عَدْلُ ذلِكَ صِياماً ) * ) .\r\nگرچه در آيه سخنى از تعداد مساكين كه بايد اطعام شوند و تعداد روزهاى روزه به ميان نيامده است ، ولى قرار گرفتن اينها در كنار يكديگر از يك سو ، و تصريح به لزوم موازنه ميان روزه از سوى ديگر ، نشان مىدهد كه منظور آن نيست كه هر چند نفر مسكين را مىخواهد اطعام كند ، بلكه منظور آن است به مقدار قيمت قربانى بايد بوده باشد ، و اما اينكه معادله ميان روزه و اطعام مسكين چگونه برقرار مىشود از بعضى از روايات استفاده مىشود كه در مقابل هر يك « مد » طعام ( يعنى تقريبا معادل 750 گرم گندم و مانند آن ) يك روز روزه بگيرد ، و از پاره اى ديگر از روايات استفاده مىشود در مقابل هر دو « مد » يك روز روزه بگيرد ، و اين در حقيقت به خاطر آن است كه در ماه مبارك رمضان اشخاصى كه قادر بر روزه نيستند بجاى هر روز يك يا دو مد طعام به مستمندان مىدهند ( توضيح بيشتر درباره اين موضوع را در كتب فقهى مطالعه فرمائيد ) .\r\nدرباره اينكه آيا شخصى كه مرتكب صيد در حال احرام شده مخير در ميان\r\n","description":"","footnote":"","page_name":" 84 ","page_number":84},
  {"content":"\r\nاين سه چيز است يا بايد ترتيب را در آن رعايت كند ، نخست قربانى نمايد و اگر نتوانست ، اطعام مسكين ، و اگر آن هم ميسر نشد روزه بگيرد ، در ميان مفسران و فقهاء گفتگو است ، اما ظاهر آيه تخيير است .\r\nاين كفارات به خاطر آن است كه كيفر كار خلاف خود را ببيند ( * ( لِيَذُوقَ وَبالَ أَمْرِه ) * ) ( 1 ) .\r\nاما از آنجايى كه هيچ حكمى معمولا شامل گذشته نمىشود ، تصريح مىكند كه خدا از تخلفاتى كه در اين زمينه در گذشته انجام داده‌ايد ، عفو فرموده است ( * ( عَفَا اللَّه عَمَّا سَلَفَ ) * ) .\r\nو هر گاه كسى به اين اخطارهاى مكرر و حكم كفاره اعتنا نكند و باز هم مرتكب صيد در حال احرام شود ، خداوند از چنين كسى انتقام خواهد گرفت و خداوند توانا است ، و به موقع انتقام مىگيرد ( * ( وَمَنْ عادَ فَيَنْتَقِمُ اللَّه مِنْه وَاللَّه عَزِيزٌ ذُو انْتِقامٍ ) * ) .\r\nدر ميان مفسران گفتگو است كه آيا كفاره صيد با تكرار آن تكرار مىشود يا نه ؟\r\nظاهر آيه اين است كه در صورت تكرار تنها تهديد به انتقام الهى شده و اگر كفاره نيز تكرار مىشد مىبايست تنها به ذكر انتقام الهى قناعت نشود و تكرار كفاره نيز تصريح گردد ، در رواياتى كه از طريق اهل بيت ع به ما رسيده اين موضوع آمده است .\r\nدر آيه بعد پيرامون صيدهاى دريا سخن به ميان آورده ، مىگويد : « صيد دريا و طعام آن براى شما ( در حال احرام ) حلال است » ( * ( أُحِلَّ لَكُمْ صَيْدُ الْبَحْرِ وَطَعامُه ) * ) .\r\n\r\n","description":"","footnote":"\r\n( 1 ) و بال - چنان كه راغب در « مفردات » گويد در اصل از « وبل » و « وابل » به معنى باران سنگين گرفته شده و سپس به كار مشكل و شاق و سنگين نيز اطلاق شده است ، و از آنجا كه مجازات و كيفر نيز داراى شدت و سنگينى است به آن « و بال » مىگويند .\r\n","page_name":" 85 ","page_number":85},
  {"content":"\r\nدر اينكه منظور از طعام چيست ؟ بعضى از مفسران احتمال داده‌اند كه مراد ماهيانى است كه بدون صيد ميميرند و به روى آب مىمانند ، در حالى كه مىدانيم اين سخن درست نيست ، زيرا ماهى مرده خوردنش حرام است ، اگر چه در بعضى از روايات اهل تسنن تصريح به حليت آن شده است .\r\nآنچه بيشتر از ظاهر آيه استفاده مىشود اين است كه منظور از طعام همان خوراكى است كه از ماهيان صيد شده ترتيب داده شود ، زيرا آيه مىخواهد دو چيز را مجاز كند نخست صيد كردن و ديگر غذاى صيد شده خوردن .\r\nضمنا از مفهوم اين تعبير فتواى معروفى كه در ميان فقهاى ما وجود دارد ، نيز اجمالا استفاده مىشود كه در مورد حيوانات صحرايى نه تنها اقدام به صيد كردن حرام است بلكه خوردن گوشت حيوانات صيد شده نيز مجاز نيست .\r\nسپس به فلسفه اين حكم اشاره كرده مىگويد : « اين بخاطر اين است كه شما و مسافران بتوانيد بهره ببريد » ( * ( مَتاعاً لَكُمْ وَلِلسَّيَّارَةِ ) * ) .\r\nيعنى بخاطر اينكه در حال احرام براى تغذيه به زحمت نيفتيد و بتوانيد از يك نوع صيد بهره مند شويد ، اين اجازه در مورد صيد دريا به شما داده شده است .\r\nو از آنجا كه معمولا مسافران اگر بخواهند ماهى صيد شده را با خود ببرند آن را با نمك آميخته و به صورت « ماهى شور » در مىآورند ، بعضى از مفسران جمله فوق را به اين گونه تفسير كرده‌اند كه افراد « مقيم » مىتوانند از ماهى تازه و « مسافران » از ماهى شور استفاده كنند .\r\nاشتباه نشود اينكه در آيه فوق مىخوانيم صيد دريا براى شما حلال شده مفهومش يك حكم كلى و عمومى درباره صيدهاى دريا نيست ، آن چنان كه بعضى پنداشته‌اند ، زيرا آيه نمىخواهد اصل حكم صيدهاى دريا را بيان كند ، بلكه هدف آيه اين است كه به محرم اجازه دهد صيدهاى دريا كه قبل از احرام براى او حلال بوده در حال احرام از آن استفاده كند ، و به تعبير ديگر آيه اصل تشريع\r\n","description":"","footnote":"","page_name":" 86 ","page_number":86},
  {"content":"\r\nقانون را بيان نمىكند ، بلكه ناظر به خصوصيات قانونى است كه قبلا تشريع شده است ، و به اصطلاح در مقام بيان از نظر عموميت حكم نيست ، بلكه فقط احكام محرم را بيان مىكند .\r\nولى بار ديگر به عنوان تاكيد به حكم سابق بازگشته ، مىگويد : ما دام كه در حال احرام هستيد صيدهاى صحرايى بر شما حرام است ( * ( وَحُرِّمَ عَلَيْكُمْ صَيْدُ الْبَرِّ ما دُمْتُمْ حُرُماً ) * ) .\r\nو در پايان آيه براى تاكيد تمام احكامى كه ذكر شد مىفرمايد : « از خداوندى كه در قيامت در پيشگاه او محشور خواهيد شد بپرهيزيد » و با فرمان او مخالفت ننمائيد ( * ( وَاتَّقُوا اللَّه الَّذِي إِلَيْه تُحْشَرُونَ ) * ) .\r\n\r\nفلسفه تحريم صيد در حال احرام\r\nمىدانيم حج و عمره از عباداتى است كه انسان را از جهان ماده جدا كرده و در محيطى مملو از معنويت فرو مىبرد . تعينات زندگى مادى ، جنگ و جدالها ، خصومتها ، هوسهاى جنسى ، لذات مادى ، در مراسم حج و عمره به كلى كنار مىروند و انسان به يك نوع رياضت مشروع الهى دست مىزند ، و به نظر مىرسد كه تحريم صيد در حال احرام نيز به همين منظور است .\r\nاز اين گذشته اگر صيد كردن براى زوار خانه خدا كار مشروعى بود ، با توجه به اينهمه رفت و آمدى كه هر سال در اين سرزمينهاى مقدس مىشود ، نسل بسيارى از حيوانات در آن منطقه كه به حكم خشكى و كم آبى ، حيواناتش نيز كم است ، بر چيده مىشد ، و اين دستور يك نوع حفاظت و ضمانت براى بقاى نسل حيوانات آن منطقه است .\r\nمخصوصا با توجه به اينكه در غير حال احرام نيز صيد حرم ، و همچنين كندن درختان و گياهان آن ممنوع است ، روشن مىشود كه اين دستور ارتباط نزديكى\r\n","description":"","footnote":"","page_name":" 87 ","page_number":87},
  {"content":"\r\nبا مساله حفظ محيط زيست و نگهدارى گياهان و حيوانات آن منطقه از فنا و نابودى دارد .\r\nاين حكم بقدرى دقيق تشريع شده كه نه تنها صيد حيوانات ، بلكه كمك كردن حتى نشان دادن و ارائه صيد به صياد نيز تحريم گرديده چنان كه در روايات وارده از طريق اهل بيت ع مىخوانيم كه امام صادق ع به يكى از يارانش فرمود :\r\nلا تستحلن شيئا من الصيد و انت حرام و لا و انت حلال فى الحرم و لا تدلن عليه محلا و لا محرما فيصطاده و لا تشر اليه فيستحل من اجلك فان فيه فداء لمن تعمده\r\n: « هرگز چيزى از صيد را در حال احرام حلال مشمر ، و همچنين صيد حرم را در غير حال احرام ، و نيز صيد را به شخص محرم و غير محرم نشان مده كه آن را شكار كند و حتى اشاره به آن مكن ( و دستور مده ) تا به خاطر تو صيد را حلال بشمرد زيرا اين كار موجب كفاره براى شخص متعمد مىشود » ( 1 ) .\r\n\r\n","description":"","footnote":"\r\n( 1 ) وسائل الشيعه جلد 5 صفحه 75 .\r\n","page_name":" 88 ","page_number":88},
  {"content":"\r\n\r\n[ سوره المائدة ‹ 5 › : آيات 97 تا 99 
  ]\r\nجَعَلَ اللَّه الْكَعْبَةَ الْبَيْتَ الْحَرامَ قِياماً لِلنَّاسِ وَالشَّهْرَ الْحَرامَ وَالْهَدْيَ وَالْقَلائِدَ ذلِكَ لِتَعْلَمُوا أَنَّ اللَّه يَعْلَمُ ما فِي السَّماواتِ وَما فِي الأَرْضِ وَأَنَّ اللَّه بِكُلِّ شَيْءٍ عَلِيمٌ ‹ 97 › اعْلَمُوا أَنَّ اللَّه شَدِيدُ الْعِقابِ وَأَنَّ اللَّه غَفُورٌ رَحِيمٌ ‹ 98 › ما عَلَى الرَّسُولِ إِلَّا الْبَلاغُ وَاللَّه يَعْلَمُ ما تُبْدُونَ وَما تَكْتُمُونَ ‹ 99 ›\r\n\r\nترجمه :\r\n97 - خداوند ، كعبه ، بيت الحرام ، را وسيله اى براى سامان بخشيدن به كار مردم قرار داده و همچنين ماه حرام و قربانىهاى بىنشان و قربانيهاى نشاندار ، اين گونه احكام ( حساب شده و دقيق ) به خاطر آن است كه بدانيد خداوند آنچه در آسمانها و آنچه در زمين است مىداند و خداوند به هر چيزى دانا است .\r\n98 - بدانيد خدا داراى مجازات شديد و ( در عين حال ) آمرزنده و مهربان است .\r\n99 - پيامبر وظيفه اى جز ابلاغ رسالت ( و دستورهاى الهى ) ندارد ( و مسئول اعمال شما نيست ) و خدا مىداند چه چيزها را آشكار ، و چه چيزها را پنهان مىداريد .\r\n\r\nتفسير :\r\nدر تعقيب آيات گذشته كه در زمينه تحريم صيد در حال احرام ، بحث مىكرد ، در اين آيه به اهميت « مكه » و اثر آن در سازمان زندگى اجتماعى مسلمانها اشاره كرده ، نخست مىفرمايد : « خداوند كعبه ، بيت الحرام را وسيله اى براى اقامه امر مردم قرار داده است » ( * ( جَعَلَ اللَّه الْكَعْبَةَ الْبَيْتَ الْحَرامَ قِياماً لِلنَّاسِ ) * )\r\n","description":"","footnote":"","page_name":" 89 ","page_number":89},
  {"content":"\r\nاين خانه مقدس رمز وحدت مردم و مركزى براى اجتماع دلها ، و كنگره عظيم براى استحكام پيوندهاى گوناگون مىباشد ، و در پرتو اين خانه مقدس و مركزيت و معنويت آن كه از ريشه‌هاى عميق تاريخى مايه مىگيرد مىتوانند بسيارى از نابسامانيهاى خود را سامان بخشند و كاخ سعادت خود را بر پايه آن استوار سازند ، و لذا در سوره آل عمران ، خانه كعبه را نخستين خانه اى كه به سود مردم ساخته شده معرفى مىنمايد ( 1 ) .\r\nحقيقت اين است كه با توجه به وسعت معنى « * ( قِياماً لِلنَّاسِ ) * » مسلمانان مىتوانند در پناه اين خانه و دستور سازنده حج ، همه كار خود را سامان بخشند .\r\nو از آنجا كه اين مراسم بايد در محيطى امن و امان از جنگ و كشمكش و نزاع صورت گيرد اشاره به اثر ماه‌هاى حرام ( ماههايى كه جنگ مطلقا در آن ممنوع است ) در اين موضوع كرده ، مىفرمايد : ( * ( وَالشَّهْرَ الْحَرامَ ) * ) ( 2 ) .\r\nو نيز نظر به اينكه وجود قربانيهاى بىنشان ( هدى ) و قربانيهاى نشاندار ( قلائد ) كه تغذيه مردم را در ايامى كه اشتغال به مراسم حج و عمره دارند تامين كرده و فكر آنها را از اين جهت آسوده مىكند ، تاثيرى در تكميل اين برنامه دارد به آنها نيز اشاره كرده ، مىگويد ( * ( وَالْهَدْيَ وَالْقَلائِدَ ) * ) .\r\nو از آنجا كه مجموع اين برنامه‌ها و قوانين و مقررات حساب شده درباره صيد و همچنين حرم مكه و ماه حرام و غير اينها حكايت از عمق تدبير و وسعت علم چنين قانونگذارى مىكند ، در پايان آيه چنين مىگويد : « خداوند اين برنامه‌هاى منظم را به خاطر اين قرار داد تا بدانيد علم او به اندازه اى وسيع است كه آنچه در آسمانها و زمين است مىداند و از همه چيز - مخصوصا نيازمنديهاى روحى و جسمى بندگانش - با خبر است\r\n\r\n","description":"","footnote":"\r\n( 1 ) آل عمران آيه 96 .\r\n( 2 ) درباره ماه‌هاى حرام در جلد دوم صفحه 19 ذيل آيه 194 سوره بقره بحث شد .\r\n","page_name":" 90 ","page_number":90},
  {"content":"\r\n« ( * ( ذلِكَ لِتَعْلَمُوا أَنَّ اللَّه يَعْلَمُ ما فِي السَّماواتِ وَما فِي الأَرْضِ وَأَنَّ اللَّه بِكُلِّ شَيْءٍ عَلِيمٌ ) * ) .\r\nبا توجه به آنچه در بالا گفتيم ، پيوند آغاز و انجام آيه روشن مىشود ، زيرا اين دستورات عميق تشريعى را كسى مىتواند ، تنظيم كند كه از عمق قوانين تكوينى آگاه و با خبر باشد ، تا كسى از تمام جزئيات زمين و آسمان و آنچه به حكم آفرينش در روح و جسم انسان قرار دارد آگاه نباشد نمىتواند چنين احكامى را پيشبينى كند ، زيرا قانونى صحيح و سازنده است كه هماهنگ با قانون خلقت و فطرت باشد .\r\nسپس در آيه بعد براى تاكيد دستورات گذشته و تشويق مردم به انجام آنها و تهديد مخالفان و معصيتكاران مىفرمايد : « بدانيد خدا شديد العقاب و نيز غفور و رحيم است » ( * ( اعْلَمُوا أَنَّ اللَّه شَدِيدُ الْعِقابِ وَأَنَّ اللَّه غَفُورٌ رَحِيمٌ ) * ) .\r\nو اينكه مىبينيم در آيه فوق ، « شديد العقاب » بر « غفور رحيم » مقدم داشته شده شايد اشاره به اين است كه مجازات خداوند را با تمام شدتى كه دارد مىتوان با آب توبه شست و مشمول مغفرت و رحمت خدا گشت .\r\nو باز براى تاكيد بيشتر مىگويد : مسئول اعمال شما خودتان هستيد و پيامبر ص مسئوليتى جز ابلاغ رسالت و رساندن دستورات خدا ندارد ( * ( ما عَلَى الرَّسُولِ إِلَّا الْبَلاغُ ) * ) .\r\nو در عين حال خداوند از نيات شما ، و از كارهاى آشكار و پنهانى همگى آگاه و با خبر است ( * ( وَاللَّه يَعْلَمُ ما تُبْدُونَ وَما تَكْتُمُونَ ) * ) .\r\n\r\nاهميت كعبه\r\nكعبه كه در اين آيات و آيات گذشته دو بار ذكر شده در اصل از ماده « كعب » به معنى برآمدگى پشت پا است ، سپس به هر نوع بلندى و برآمدگى اطلاق شده . و اگر به « مكعب » نيز مكعب گفته مىشود به خاطر آن است كه از چهار طرف داراى برآمدگى است و اينكه به زنانى كه تازه سينه آنها برجستگى\r\n","description":"","footnote":"","page_name":" 91 ","page_number":91},
  {"content":"\r\nپيدا كرده كاعب ( جمع آن كواعب ) گفته مىشود نيز به همين جهت است .\r\nبهر حال اين كلمه ( كعبه ) هم اشاره به بلندى ظاهرى خانه خدا است و هم رمزى از عظمت و بلندى مقام آن مىباشد .\r\nكعبه تاريخچه بسيار طولانى و پر حادثه اى دارد و در هر حال تمام اين حوادث از عظمت و اهميت آن سرچشمه مىگيرد .\r\nاهميت كعبه به اندازه اى است كه ويران كردن آن در روايات اسلامى در رديف قتل پيامبر و امام قرار گرفته ، نگاه كردن به آن ، عبادت ، و طواف گرد آن از بهترين اعمال است ، حتى در روايتى از امام باقر ع مىخوانيم كه فرمود :\r\nلا ينبغى لاحد ان يرفع بنائه فوق الكعبه\r\n: « شايسته نيست كسى خانه خود را برتر از كعبه بسازد » ( 1 ) .\r\nولى بايد توجه داشت كه اهميت و احترام كعبه هرگز به خاطر ساختمان آن نيست ، زيرا به گفته امير مؤمنان على ع در نهج البلاغه در خطبه قاصعه « خداوند خانه خود را در يكى از سرزمينهاى خشك و سوزان و ميان كوه‌هاى خشن قرار داده است و دستور داده از مصالح بسيار ساده اى آن را بنا كنند ، از سنگهاى عادى و معمولى » ( 2 ) ولى از آنجا كه خانه كعبه قديمى ترين و پر سابقه ترين مركز توحيد و پرستش خدا است و نقطه تمركزى براى توجه ملتها و اقوام مختلف است ، اينهمه اهميت در پيشگاه خدا يافته است .\r\n\r\n","description":"","footnote":"\r\n( 1 ) سفينة البحار جلد دوم صفحه 482 .\r\n( 2 ) نهج البلاغه خطبه 192 ( خطبه قاصعه ) .\r\n","page_name":" 92 ","page_number":92},
  {"content":"\r\n\r\n[ سوره المائدة ‹ 5 › : آيه 100 
  ]\r\nقُلْ لا يَسْتَوِي الْخَبِيثُ وَالطَّيِّبُ وَلَوْ أَعْجَبَكَ كَثْرَةُ الْخَبِيثِ فَاتَّقُوا اللَّه يا أُولِي الأَلْبابِ لَعَلَّكُمْ تُفْلِحُونَ ‹ 100 ›\r\n\r\nترجمه :\r\n100 - بگو ( هيچگاه ) « ناپاك » و « پاك » مساوى نيستند اگر چه كثرت ناپاكها تو را به شگفتى بيندازد ، از ( مخالفت ) خدا بپرهيزيد اى صاحبان خرد ، تا رستگار شويد .\r\n\r\nتفسير : اكثريت دليل « پاكى » نيست\r\nدر آيات گذشته سخن از تحريم مشروبات الكلى و قمار و انصاب و از لام و صيد كردن در حال احرام بود ، از آنجا كه بعضى از افراد ممكن است براى ارتكاب اين گونه گناهان عمل اكثريت را در پاره اى از محيطها دستاويز قرار دهند و به بهانه اينكه مثلا اكثريت مردم فلان شهر شراب مىنوشند و يا آلوده قمارند ، و يا اينكه اكثريت مردم در فلان شرائط به تحريم صيد و مانند آن اعتنا نمىكنند ، از انجام اين دستورها سر باز زنند و آنها را به دست فراموشى بسپارند ، براى اينكه اين بهانه در اين مورد و در تمام موارد از اين گونه افراد به كلى گرفته شود خداوند يك قاعده كلى و اساسى را در يك عبارت كوتاه بيان كرده ، مىفرمايد :\r\n« بگو اى پيامبر ! هيچگاه ناپاك و پاك يكسان نخواهد بود ، اگر چه فزونى ناپاك و كثرت آلوده‌ها ترا به شگفتى فرو برد » ! ( * ( قُلْ لا يَسْتَوِي الْخَبِيثُ وَالطَّيِّبُ وَلَوْ أَعْجَبَكَ كَثْرَةُ الْخَبِيثِ ) * ) بنا بر اين خبيث و طيب در آيه فوق به معنى هر گونه موجود ناپاك و پاك است اعم از غذاهاى پاك و ناپاك ، افكار پاك و ناپاك است .\r\n","description":"","footnote":"","page_name":" 93 ","page_number":93},
  {"content":"\r\nو در پايان آيه « انديشمندان و صاحبان عقل و هوش » را مخاطب ساخته و تاكيد مىكند كه « از خدا بپرهيزيد تا رستگار شويد » . ( * ( فَاتَّقُوا اللَّه يا أُولِي الأَلْبابِ لَعَلَّكُمْ تُفْلِحُونَ ) * ) .\r\nاما اينكه در آيه ظاهرا توضيح واضحى بيان شده از اين نظر است كه ممكن است ، كسى خيال كند عوارضى از قبيل فزونى طرفداران پليدى و به اصطلاح « اكثريت » باعث آن شود ، كه چيز ناپاك در رديف پاك قرار گيرد ، چنان كه ملاحظه كرده‌ايد ، گاهى بعضى از مردم تحت تاثير انبوه جمعيت و تمايلات اكثريت قرار گرفته و تصور مىكنند ، اگر اكثريت بهر مطلبى تمايل پيدا كرد ، اين نشانه قطعى و بدون چون و چراى درستى آن مطلب است ، در حالى كه چنين نيست و مواردى كه اكثريت اجتماعات گرفتار اشتباهات روشن شده‌اند بسيار زياد است ، در واقع آنچه براى شناسايى خوب از بد ( « خبيث » از « طيب » ) لازم است اكثريت كيفى است نه اكثريت كمى ، يعنى افكار قويتر و والاتر و عاليتر و انديشه‌هاى تواناتر و پاكتر لازم است نه كثرت نفرات طرفدار .\r\nاين مساله شايد با مذاق بعضى از مردم امروز سازگار نباشد كه بر اثر تلقينات و تبليغاتى كوشش شده ، هميشه تمايلات اكثريت را به عنوان يك مقياس سنجش نيك از بد بخورد آنها بدهند ، تا آنجا كه باور كرده‌اند ، « حق » يعنى چيزى كه اكثريت بپسندد ، و خوب چيزى است كه اكثريت به آن مايل باشد در حالى كه چنين نيست .\r\nو بسيارى از گرفتاريهاى مردم دنيا بر اثر همين طرز تفكر است .\r\nآرى اگر اكثريت از رهبرى صحيح و تعليمات درستى بهره مند گردد و به اصطلاح يك اكثريت به تمام معنى رشيد شود ، آن گاه ممكن است تمايلات او مقياسى براى سنجش خوب و بد باشد ، نه اكثريتهاى رهبرى نشده و غير رشيد .\r\nدر هر حال قرآن در آيه مورد بحث ، اشاره اى به اين واقعيت كرده و مىفرمايد :\r\n","description":"","footnote":"","page_name":" 94 ","page_number":94},
  {"content":"\r\nهرگز زيادى بدان و ناپاكان شما را بشگفتى در نياورد و در موارد ديگر بيش از ده بار فرموده : وَلكِنَّ أَكْثَرَ النَّاسِ لا يَعْلَمُونَ : كار اكثر مردم از روى علم و دانش نيست ! .\r\nضمنا بايد توجه داشت كه اگر در آيه كلمه « خبيث » بر « طيب » مقدم داشته شده است به خاطر آن است كه در آيه مورد بحث روى سخن با كسانى است كه فزونى خبيث را دليل بر اهميت آن مىگيرند و بايد به آنها پاسخ گفته شود ، و به آنها گوشزد مىكند ، كه ملاك خوبى و بدى در هيچ مورد كثرت و قلت و اكثريت و اقليت نيست ، بلكه در همه جا و همه وقت « پاكى » بهتر از « ناپاكى » است ، و صاحبان عقل و انديشه هيچگاه فريب كثرت را نمىخورند ، همواره از پليدى دورى مىكنند ، اگر چه تمام افراد محيطشان آلوده باشند ، و به سراغ پاكيها مىروند اگر چه تمام افراد محيط با آن مخالفت ورزند .\r\n\r\n[ سوره المائدة ‹ 5 › : آيات 101 تا 102 
  ]\r\nيا أَيُّهَا الَّذِينَ آمَنُوا لا تَسْئَلُوا عَنْ أَشْياءَ إِنْ تُبْدَ لَكُمْ تَسُؤْكُمْ وَإِنْ تَسْئَلُوا عَنْها حِينَ يُنَزَّلُ الْقُرْآنُ تُبْدَ لَكُمْ عَفَا اللَّه عَنْها وَاللَّه غَفُورٌ حَلِيمٌ ‹ 101 › قَدْ سَأَلَها قَوْمٌ مِنْ قَبْلِكُمْ ثُمَّ أَصْبَحُوا بِها كافِرِينَ ‹ 102 ›\r\n\r\nترجمه :\r\n101 - اى كسانى كه ايمان آورده‌ايد از مسائلى سؤال نكنيد كه اگر براى شما آشكار گردد شما را ناراحت مىكند ، و اگر به هنگام نزول قرآن از آنها سؤال كنيد براى شما آشكار مىشود ، خداوند آنها را بخشيده ( و از آن صرف نظر كرده ) است و خداوند آمرزنده و حليم است .\r\n102 - جمعى از پيشينيان از آنها سؤال كردند و سپس به مخالفت با آن برخاستند ، ( ممكن است شما هم چنان سرنوشتى پيدا كنيد ) .\r\n","description":"","footnote":"","page_name":" 95 ","page_number":95},
  {"content":"\r\n\r\nشان نزول :\r\nدر شان نزول آيات فوق در منابع حديث و تفسير اقوال مختلفى ديده مىشود ، ولى آنچه با آيات فوق و تعبيرات آن سازگارتر است شان نزولى است كه در تفسير مجمع البيان از على بن ابى طالب ع نقل شده است كه « روزى پيامبر ص خطبه اى خواند و دستور خدا را درباره حج بيان كرد شخصى بنام عكاشه - و بروايتى سراقه - گفت آيا اين دستور براى هر سال است ، و همه سال بايد حج بجا بياوريم ؟\r\nپيامبر ص به سؤال او پاسخ نگفت ، ولى او لجاجت كرد ، و دو بار ، و يا سه بار ، سؤال خود را تكرار نمود ، پيامبر ص فرمود : واى بر تو چرا اينهمه اصرار مىكنى اگر در جواب تو بگويم بلى ، حج در همه سال بر همه شما واجب مىشود و اگر در همه سال واجب باشد توانايى انجام آن را نخواهيد داشت و اگر با آن مخالفت كنيد گناهكار خواهيد بود ، بنا بر اين ما دام كه چيزى به شما نگفته‌ام روى آن اصرار نورزيد زيرا ( يكى از ) امورى كه باعث هلاكت ( بعضى از ) اقوام گذشته شد اين بود كه لجاجت و پر حرفى مىكردند و از پيامبرشان زياد سؤال مىنمودند ، بنا بر اين هنگامى كه به شما دستورى مىدهم به اندازه توانايى خود آن را انجام دهيد ( اذا امرتكم من شىء فاتوا منه ما استطعتم ) و هنگامى كه شما را از چيزى نهى مىكنم خوددارى كنيد « آيات فوق نازل شد و آنها را از اين كار باز داشت ( 1 ) .\r\nاشتباه نشود منظور از اين شان نزول - همانطور كه در تفسير آيه خواهيم گفت - اين نيست كه راه سؤال و پرسش و فراگيرى مطالب را به روى مردم ببندد زيرا\r\n\r\n","description":"","footnote":"\r\n( 1 ) تفسير « مجمع البيان » و تفسير « در المنثور » و « المنار » در ذيل آيه مورد بحث با تفاوتهايى اين شان نزول را نقل كرده‌اند .\r\n","page_name":" 96 ","page_number":96},
  {"content":"\r\nقرآن در آيات خود صريحا دستور مىدهد كه مردم آنچه را نمىدانند از اهل اطلاع بپرسند « فَسْئَلُوا أَهْلَ الذِّكْرِ إِنْ كُنْتُمْ لا تَعْلَمُونَ » ( 1 ) .\r\nبلكه منظور سؤالهاى نابجا و بهانه گيريها و لجاجتهايى است كه غالبا سبب مشوب شدن اذهان مردم ، و موجب مزاحمت گوينده ، و پراكندگى رشته سخن و برنامه او مىگردد .\r\n\r\nتفسير :\r\n\r\nسؤالات بى جا !\r\nشك نيست كه سؤال كردن كليد فهم حقائق است ، و به همين دليل كسانى كه كمتر مىپرسند كمتر مىدانند ، و در آيات و روايات اسلامى نيز به مسلمانان دستور اكيد داده شده است كه هر چه را نمىدانند بپرسند ، ولى از آنجا كه هر قانونى معمولا استثنايى دارد ، اين اصل اساسى تعليم و تربيت نيز استثنايى دارد و آن اينكه گاهى پاره اى از مسائل پنهان بودنش براى حفظ نظام اجتماع و تامين مصالح افراد بهتر است در اين گونه موارد جستجوها و پرسشهاى پى در پى ، براى پرده برداشتن ، از روى واقعيت ، نه تنها فضيلتى نيست بلكه مذموم و ناپسند نيز مىباشد ، مثلا غالب پزشكان صلاح اين مىدانند كه بيماريهاى سخت و وحشتناك را از شخص بيمار مكتوم دارند ، گاهى تنها اطرافيان را در جريان مىگذارند ، با اين قيد كه از بيمار پنهان دارند ، زيرا تجربه نشان داده ، بيشتر مردم اگر از عمق بيمارى خود آگاه شوند گرفتار وحشتى مىگردند كه اگر كشنده نباشد لا اقل بهبودى را به تاخير مىاندازد .\r\nدر اين گونه موارد بيمار هرگز نبايد در برابر طبيب دلسوز خود به سؤال و اصرار بپردازد . زيرا اصرارهاى مكرر او گاهى چنان ميدان را بر طبيب تنگ\r\n\r\n","description":"","footnote":"\r\n( 1 ) سوره نحل آيه 43 .\r\n","page_name":" 97 ","page_number":97},
  {"content":"\r\nمىكند كه براى آسودگى خود و رسيدگى به ساير بيماران جز اين نمىبيند كه حقيقت را براى اين « بيمار لجوج » آشكار سازد اگر چه او از اين رهگذر زيانهايى ببيند .\r\nهمچنين مردم در همكاريهاى خود نياز به خوشبينى دارند و براى حفظ اين سرمايه بزرگ صلاح اين است كه از تمام جزئيات حال يكديگر با خبر نباشند ، زيرا بالآخره هر كس نقطه ضعفى دارد ، و فاش شدن تمام نقطه‌هاى ضعف ، همكارىهاى افراد را مواجه با اشكال مىكند ، مثلا ممكن است يك فرد با شخصيت و مؤثر تصادفا در يك خانواده پست و پائين متولد شده باشد ، اكنون اگر سابقه او فاش شود ، ممكن است آثار وجودى او در جامعه متزلزل گردد در اين گونه موارد به هيچوجه نبايد افراد ، اصرارى داشته باشند و به جستجو برخيزند .\r\nو يا اينكه بسيارى از نقشه‌ها و طرحهاى مبارزات اجتماعى بايد تا هنگام عمل مكتوم باشد و اصرار در افشاى آنها ضربه اى بر موفقيت و پيروزى اجتماع است .\r\nاينها و امثال آن مواردى است كه سؤال كردن در آن صحيح نيست و رهبران تا در فشار زياد قرار نگيرند ، نبايد آنها را پاسخ گويند .\r\nقرآن در آيه فوق به اين موضوع اشاره كرده ، صريحا مىگويد : « اى كسانى كه ايمان آورده‌ايد از امورى كه افشاى آنها باعث ناراحتى و دردسر شما مىشود پرسش نكنيد » ( * ( يا أَيُّهَا الَّذِينَ آمَنُوا لا تَسْئَلُوا عَنْ أَشْياءَ إِنْ تُبْدَ لَكُمْ تَسُؤْكُمْ ) * ) .\r\nولى از آنجا كه سؤالات پى در پى از ناحيه افراد و پاسخ نگفتن به آنها ممكن است موجب شك و ترديد براى ديگران گردد و مفاسد بيشترى به بار آورد اضافه مىكند « اگر در اين گونه موارد زياد اصرار كنيد بوسيله آيات قرآن بر شما افشاء مىشود » و به زحمت خواهيد افتاد ( * ( وَإِنْ تَسْئَلُوا عَنْها حِينَ يُنَزَّلُ الْقُرْآنُ\r\n","description":"","footnote":"","page_name":" 98 ","page_number":98},
  {"content":"\r\n* ( تُبْدَ لَكُمْ ) * ) .\r\nو اينكه افشا كردن اينها را به زمان نزول قرآن اختصاص مىدهد به خاطر آن است كه سؤالات مربوط به مسائلى بوده كه مىبايست از طريق وحى روشن گردد .\r\nسپس اضافه مىكند : « تصور نكنيد اگر خداوند از بيان پاره اى از مسائل سكوت كرده است از آن غفلت داشته بلكه مىخواسته است شما را در توسعه قرار دهد و آنها را بخشوده است ، و خداوند بخشنده حليم است » ( * ( عَفَا اللَّه عَنْها وَاللَّه غَفُورٌ حَلِيمٌ ) * ) .\r\nدر حديثى از على ع مىخوانيم :\r\nان اللَّه افترض عليكم فرائض فلا تضيعوها و حد لكم حدودا فلا تعتدوها و نهى عن اشياء فلا تنتهكوها و سكت لكم عن اشياء و لم يدعها نسيانا فلا تتكلفوها\r\n: « خداوند واجباتى براى شما قرار داده آنها را ضايع مىكنيد ، و حدود و مرزهايى تعيين كرده از آنها تجاوز ننمائيد و از امورى نهى كرده در برابر آنها پرده درى نكنيد ، و از امورى ساكت شده و صلاح در كتمان آن ديده و هيچگاه اين كتمان از روى نسيان نبوده ، در برابر اين گونه امور ، اصرارى در افشاء نداشته باشيد » ( 1 ) .\r\n\r\nسؤال :\r\nممكن است گفته شود اگر افشاى اين امور بر خلاف مصلحت مردم است چرا با اصرار افشا مىشود ؟\r\n\r\nپاسخ :\r\nدليل آن همان است كه در بالا اشاره كرديم كه گاهى اگر رهبر در مقابل\r\n\r\n","description":"","footnote":"\r\n( 1 ) مجمع البيان ذيل آيه فوق .\r\n","page_name":" 99 ","page_number":99},
  {"content":"\r\nسؤالات پى در پى و مصرانه سكوت كند ، مفاسد ديگرى ببار مىآورد ، سوءظنهايى بر مىانگيزد و باعث مشوب شدن اذهان مردم مىشود ، همانطور كه اگر طبيب در برابر سؤالات پى در پى مريض ، سكوت اختيار كند گاهى ممكن است بيمار را ، در اصل تشخيص بيمارى بوسيله طبيب ، به ترديد اندازد ، و تصور كند كه اصولا بيمارى او ناشناخته مانده و دستورات او را به كار نبندد ، در اينجا طبيب چاره اى جز از افشاى بيمارى ندارد ، اگر چه بيمار از اين رهگذر دردسرهايى پيدا كند .\r\nدر آيه بعد براى تاكيد اين مطلب مىگويد : بعضى از اقوام پيشين ، اين گونه سؤالات را داشتند و به دنبال پاسخ آنها به مخالفت و عصيان برخاستند ( * ( قَدْ سَأَلَها قَوْمٌ مِنْ قَبْلِكُمْ ثُمَّ أَصْبَحُوا بِها كافِرِينَ ) * ) .\r\nدر اينكه اين اشاره كلى درباره اقوام پيشين مربوط به كداميك از آنها است ميان مفسران بحث است :\r\nبعضى احتمال داده‌اند مربوط به درخواست مائده آسمانى از مسيح ع وسيله شاگردان بوده كه بعد از تحقق يافتن آن بعضى به مخالفت برخاستند ، و بعضى احتمال داده‌اند مربوط به تقاضاى معجزه از حضرت صالح ع بوده است ، ولى ظاهرا تمام اين احتمالات اشتباه است ، زيرا آيه درباره سؤال به معنى « پرسش » و كشف مجهول سخن مىگويد ، نه سؤال به معنى « تقاضا » و درخواست چيزى گويا استعمال كلمه « سؤال » در هر دو معنى باعث چنين اشتباهى شده است .\r\nولى ممكن است مراد ، جمعيت بنى اسرائيل بوده باشد كه چون مامور به ذبح گاوى براى تحقيق درباره جنايتى شدند ( كه شرح آن در جلد اول صفحه 209 گذشت ) موسى را سؤالپيچ كرده و از جزئيات گاو كه هرگز دستور خاصى در مورد آن نداشتند پى در پى پرسش كردند ، به همين جهت كار را بر خود آن چنان سخت كردند كه بدست آوردن چنان گاوى آن قدر مشكل و پر هزينه شد كه نزديك بود از آن صرفنظر كنند .\r\n","description":"","footnote":"","page_name":" 100 ","page_number":100},
  {"content":"\r\nدر معنى جمله * ( أَصْبَحُوا بِها كافِرِينَ ) * دو احتمال وجود دارد نخست اينكه مراد از « كفر » ، عصيان و مخالفت بوده باشد همانطور كه در بالا اشاره كرديم ، و ديگر اينكه كفر به معنى معروف آن بوده باشد ، زيرا گاهى شنيدن پاسخهاى ناراحت كننده كه بر ذهن شنونده سنگين آيد ، سبب مىشود كه به انكار اصل موضوع و صلاحيت گوينده بپاخيزد مثل اينكه گاهى شنيدن يك پاسخ ناراحت كننده از ناحيه طبيب ، سبب مىشود كه بيمار عكس العمل از خود نشان دهد و صلاحيت او را انكار كند و اين تشخيص را فى المثل ناشى از پيرى و خرفت شدن پزشك معرفى كند ! در پايان اين بحث تكرار نكته اى را كه در آغاز گفتيم لازم مىدانيم كه آيه‌هاى فوق به هيچوجه راه سؤالات منطقى و آموزنده و سازنده را به روى مردم نمىبندد ، بلكه منحصرا مربوط به سؤالات نابجا و جستجو از امورى است كه نه تنها مورد نياز نيست بلكه مكتوم ماندن آن بهتر و حتى گاهى لازم است .\r\n","description":"","footnote":"","page_name":" 101 ","page_number":101},
  {"content":"\r\n\r\n[ سوره المائدة ‹ 5 › : آيات 103 تا 104 
  ]\r\nما جَعَلَ اللَّه مِنْ بَحِيرَةٍ وَلا سائِبَةٍ وَلا وَصِيلَةٍ وَلا حامٍ وَلكِنَّ الَّذِينَ كَفَرُوا يَفْتَرُونَ عَلَى اللَّه الْكَذِبَ وَأَكْثَرُهُمْ لا يَعْقِلُونَ ‹ 103 › وَإِذا قِيلَ لَهُمْ تَعالَوْا إِلى ما أَنْزَلَ اللَّه وَإِلَى الرَّسُولِ قالُوا حَسْبُنا ما وَجَدْنا عَلَيْه آباءَنا أَ وَلَوْ كانَ آباؤُهُمْ لا يَعْلَمُونَ شَيْئاً وَلا يَهْتَدُونَ ‹ 104 ›\r\n\r\nترجمه :\r\n103 - خداوند هيچگونه « بحيره » و « سائبه » و « وصيله » و « حام » قرار نداده است ( اشاره به چهار نوع از حيوانات اهلى كه در زمان جاهليت استفاده از آنها را ممنوع مىدانستند و اين بدعت در اسلام ممنوع شد ) ولى كسانى كه كافر شدند بر خدا دروغ مىبندند و بيشتر آنها نمىفهمند .\r\n104 - و هنگامى كه به آنها گفته شود ، به سوى آنچه خدا نازل كرده و به سوى پيامبر بيائيد مىگويند آنچه را از پدران خود يافته‌ايم ما را بس است ! ، آيا نه چنين است كه پدران آنها چيزى نمىدانستند و هدايت نيافته بودند ؟ !\r\n\r\nتفسير :\r\nدر آيه نخست ، اشاره به چهار « بدعت » نابجا شده كه در ميان عرب جاهلى معمول بود ، آنها بر پاره اى از حيوانات به جهتى از جهات علامت و نامى گذارده و خوردن گوشت آن را ممنوع مىساختند و يا حتى خوردن شير و چيدن پشم و سوار شدن بر پشت آنها را مجاز نمىشمردند ، گاهى اين حيوانات را آزاد مىگذاشتند كه هر راهى مىخواهند بروند و كسى متعرض آنها نمىشد يعنى عملا حيوان را بلا استفاده و بيهوده رها مىساختند .\r\nلذا قرآن مجيد مىگويد : « خداوند هيچيك از اين احكام را به رسميت\r\n","description":"","footnote":"","page_name":" 102 ","page_number":102},
  {"content":"\r\nنمىشناسد ، نه « بحيره » اى قرار داده و نه « سائبه » و نه « وصيله » و نه « حام » ( ما * ( جَعَلَ اللَّه مِنْ بَحِيرَةٍ وَلا سائِبَةٍ وَلا وَصِيلَةٍ وَلا حامٍ ) * ) و اما توضيح اين چهار نوع حيوان :\r\n1 - بحيره به حيوانى مىگفتند كه پنج بار زائيده بود و پنجمين آنها ماده - و به روايتى نر - بود ، گوش چنين حيوانى را شكاف وسيعى مىدادند ، و آن را به حال خود آزاد مىگذاشتند و از كشتن آن صرف نظر مىكردند .\r\n« بحيره » از ماده « بحر » به معنى وسعت و گسترش است ، و اينكه عرب دريا را بحر مىگويد به خاطر وسعت آن است ، و اينكه بحيره را به اين نام مىناميدند به خاطر شكاف وسيعى بود كه در گوش آن ايجاد مىكردند .\r\n2 - سائبه شترى بوده كه دوازده - و به روايتى ده - بچه مىآورد ، آن را آزاد مىساختند و حتى كسى سوار بر آن نمىشد و بهر چراگاهى وارد مىشد آزاد بود و از هر آبگاه و چشمه اى آب مىنوشيد كسى حق مزاحمت آن را نداشت ، تنها گاهى از شير آن مىدوشيدند و به مهمان مىدادند ( از ماده سيب به معنى جريان آب و آزادى در راه رفتن است ) .\r\n3 - وصيله به گوسفندى مىگفتند كه هفت بار فرزند مىآورد و به روايتى به گوسفندى مىگفتند : كه دوقلو مىزائيد ( از ماده وصل به معنى بهم پيوستگى است ) كشتن چنان گوسفندى را نيز حرام مىدانستند .\r\n4 - حام كه اسم فاعل از ماده « حمايت » مىباشد و به معنى حمايت كننده است به حيوان نرى مىگفتند كه از وجود آن براى تلقيح حيوانات ماده استفاده مىشد ، هنگامى كه ده بار از آن براى تلقيح استفاده مىكردند ، و هر بار فرزندى از نطفه آن به وجود مىآمد ، مىگفتند : اين حيوان پشت خود را حمايت كرده يعنى كسى حق سوار شدن بر آن را ندارد ( يكى از معانى « حمى » ، نگاهدارى و جلوگيرى و ممنوعيت است ) .\r\n","description":"","footnote":"","page_name":" 103 ","page_number":103},
  {"content":"\r\nدر معنى عناوين چهارگانه بالا در ميان مفسران و در احاديث احتمالات ديگرى نيز ديده مىشود اما قدر مشترك همه آنها ، آن است كه منظور حيواناتى بوده كه در واقع خدمات فراوان و مكررى به صاحبان خود از طريق « انتاج » مىكردند ، و آنها هم در مقابل يك نوع احترام و آزادى براى اين حيوانات قائل مىشدند .\r\nدرست است كه در تمام اين موارد ، جلوه هايى از روح شكرگزارى و قدر دانى حتى در برابر خدمت حيوانات به چشم مىخورد ، و از اين نظر عمل آنها قابل تقديس بوده ، ولى از آنجا كه اجراى چنين احترامى در مورد اين حيوانات علاوه بر اينكه با عدم درك آنها مفهومى پيدا نمىكرد ، يك نوع اتلاف مال و از بين بردن نعمتهاى الهى و معطل ساختن آنها محسوب مىشد و از همه گذشته اين حيوانات به خاطر اين احترام ، گرفتار زجرها و شكنجه‌هاى جانكاهى مىشدند ، زيرا عملا كمتر كسى حاضر مىشد غذاى درستى به آنها بدهد و از آنها مراقبت و نگاهدارى كند ، و با توجه به اينكه اين حيوانات معمولا داراى سن زيادى بودند ، به حالت دردناكى در ميان انبوهى از محروميتها به سر مىبردند تا بميرند ، روى اين جهات اسلام از اين كار جدا جلوگيرى كرده است ! .\r\nاز همه گذشته از پاره اى از روايات و تفاسير استفاده مىشود كه آنها همه يا قسمتى از اين برنامه را به خاطر « بتها » انجام مىدادند و در واقع آنها را نذر بت مىكردند در اين صورت مبارزه اسلام با اين كار شكل مبارزه با بت پرستى نيز به خود مىگيرد .\r\nو عجيب اين است كه طبق پاره اى از روايات هنگامى كه بعضى از اين حيوانات به مرگ طبيعى مىمردند ، گاهى از گوشت آن ( گويا به عنوان تبرك و تيمن ) استفاده مىكردند كه اين خود يك نوع عمل زشت ديگر بود ! ( 1 )\r\n\r\n","description":"","footnote":"\r\n( 1 ) تفسير نور الثقلين جلد اول صفحه 684 .\r\n","page_name":" 104 ","page_number":104},
  {"content":"\r\nسپس مىفرمايد : « افراد كافر و بتپرست اينها را به خدا نسبت مىدادند و مىگفتند : قانون الهى است » ( * ( وَلكِنَّ الَّذِينَ كَفَرُوا يَفْتَرُونَ عَلَى اللَّه الْكَذِبَ ) * ) .\r\n« و اكثر آنها در اين باره كمترين فكر و انديشه اى نمىكردند و عقل خود را به كار نمىگرفتند ، بلكه كوركورانه از ديگران تقليد مىنمودند » ( * ( وَأَكْثَرُهُمْ لا يَعْقِلُونَ ) * ) .\r\nدر آيه بعد اشاره به دليل و منطق آنها در اين تحريمهاى نابجا و بىمورد كرده ، مىگويد : « هنگامى كه به آنها گفته شود به سوى آنچه خدا نازل كرده و به سوى پيامبر ص بيائيد ، آنها از اين كار سرباز زده ، مىگويند همان رسوم و آداب نياكان ما ، ما را بس است » ! ( * ( وَإِذا قِيلَ لَهُمْ تَعالَوْا إِلى ما أَنْزَلَ اللَّه وَإِلَى الرَّسُولِ قالُوا حَسْبُنا ما وَجَدْنا عَلَيْه آباءَنا ) * ) .\r\nدر حقيقت خلافكاريها و بت پرستىهاى آنها از يك نوع بت پرستى ديگر به نام تسليم بدون قيد و شرط در برابر آداب و رسوم خرافى نياكان سرچشمه مىگرفت ، گويا آنها تنها عنوان « نياكان » و « پدران » را براى ، صحت و درستى عقيده و عادات و رسوم خود كافى مىپنداشتند .\r\nقرآن صريحا به آنها پاسخ مىگويد : كه « مگر نه اين است كه پدران آنها دانشى نداشتند و هدايت نيافته بودند » ( * ( أَ وَلَوْ كانَ آباؤُهُمْ لا يَعْلَمُونَ شَيْئاً وَلا يَهْتَدُونَ ) * ) يعنى اگر نياكانى كه شما در عقيده و اعمالتان به آنها متكى هستيد ، دانشمندان و هدايت يافتگانى بودند ، اقتباس و پيروى شما از آنان از قبيل تقليد « جاهل » از « عالم » بود ، اما با اينكه خودتان مىدانيد آنها چيزى بيشتر از شما نمىدانستند و شايد عقبتر هم بودند ، با اين حال كار شما مصداق روشن تقليد « جاهل » از « جاهل » است كه در ميزان عقل و خرد بسيار ناپسند مىباشد ؟\r\nاز اينكه در جمله بالا قرآن روى كلمه « اكثر » تكيه كرده چنين بر مىآيد\r\n","description":"","footnote":"","page_name":" 105 ","page_number":105},
  {"content":"\r\nدر آن محيط جهل و تاريكى نيز ، اقليتى هر چند ضعيف ، فهميده وجود داشتند كه به اين گونه اعمال به چشم حقارت و تنفر نگاه مىكردند .\r\n\r\nبتى به نام نياكان !\r\nاز موضوعاتى كه در زمان جاهليت به شدت رائج بود و به همين دليل در آيات مختلفى از قرآن منعكس است مساله افتخار به نياكان و احترام بىقيد و شرط و تا سرحد پرستش ، در برابر آنان و افكار و عادات و رسوم آنها بود ، اين موضوع اختصاصى به عصر جاهليت نداشت ، امروز هم در ميان بسيارى از ملتها وجود دارد ، و شايد يكى از عوامل اصلى اشاعه و انتقال خرافات از نسلى به نسل ديگر محسوب مىشود ، گويا « مرگ » يك نوع مصونيت و قداست براى گذشتگان ايجاد مىكند و آنها را در هاله اى از احترام و تقوا فرو مىبرد ! شك نيست كه روح قدردانى و رعايت اصول انسانى ايجاب مىكند كه پدران و اجداد و نياكان محترم شمرده شوند ، اما نه به اين معنى كه آنها را معصوم از خطا و اشتباه بدانيم ، و از نقد و بررسى افكار و آداب آنها خوددارى كنيم ، و از خرافات آنها كوركورانه تبعيت نمائيم .\r\nزيرا اين عمل در واقع يك نوع بت پرستى و منطق جاهلى است ، بلكه بايد در عين احترام به حقوق و افكار و سنتهاى مفيدشان ، سنن غلط آنها را بشدت درهم شكست ، به خصوص اينكه نسلهاى آينده بر اثر گذشت زمان و پيشرفت علم و دانش و تجربيات بيشتر معمولا از نسلهاى پيشين داناتر و باهوشترند ، و هيچ عقل و خردى اجازه تقليد « كوركورانه » از گذشتگان را نمىدهد .\r\nعجب اين است كه بعضى از دانشمندان و حتى اساتيد دانشگاه را مىبينيم كه از اين نقطه ضعف بر كنار نمانده و گاهى با كمال شگفتى به خرافات مضحكى همچون پريدن از روى آتش در روزهاى آخر سال تن در مىدهند و ميل دارند\r\n","description":"","footnote":"","page_name":" 106 ","page_number":106},
  {"content":"\r\nآتش پرستى نياكان را به نوعى زنده كنند و در حقيقت منطقى جز منطق اعراب زمان جاهليت ندارند .\r\n\r\nتضاد بىدليل\r\nدر تفسير « الميزان » از تفسير « در المنثور » از جمعى از دانشمندان عامه نقل شده : كه شخصى به نام « ابو الاحوص » مىگويد خدمت پيامبر اسلام ص رسيدم در حالى كه لباس كهنه و مندرسى بر تن داشتم پيامبر ص فرمود : مال و ثروتى دارى ، گفتم : آرى فرمود : چه نوع مال ؟\r\nگفتم : همه گونه مال در اختيار دارم ، شتر ، گوسفند ، اسب ، و مانند اينها پيامبر ص فرمود : هنگامى كه خدا به تو چيزى داد بايد آثار آن را در تو ببيند ( نه اينكه ثروت خود را كنار بگذارى و همانند مسكينان زندگى كنى ) .\r\nسپس فرمود : آيا بچه شترهاى تو گوش دريده متولد مىشوند يا با گوشهاى سالم ، گفتم : مسلما با گوش سالم ، مگر ممكن است شتر ، نوزاد گوش دريده بياورد ؟ ! فرمود : پس لا بد خودت تيغ به دست گرفته گوشهاى يك عده از آنها را شكاف مىدهى و مىگويى اين « بحر » است و گوشهاى بعضى ديگر را پاره كرده و مىگويى اين « صرم » است ؟ گفتم آرى چنين كار را مىكنم ، فرمود : هرگز چنين كارى مكن هر چه خدا به تو داده است براى تو حلال است ، سپس تلاوت فرمود :\r\n* ( ما جَعَلَ اللَّه مِنْ بَحِيرَةٍ وَلا سائِبَةٍ وَلا وَصِيلَةٍ وَلا حامٍ ) * ( 1 ) .\r\nاز اين روايت استفاده مىشود كه آنها قسمتى از اموال خود را معطل و بى مصرف نگاه مىداشتند ، ولى بجاى آن صرفه جويى كرده ، لباسهاى كهنه و مندرس در تن مىپوشيدند و اين يك تضاد بىدليل بود .\r\n\r\n","description":"","footnote":"\r\n( 1 ) الميزان جلد 6 صفحه 172 .\r\n","page_name":" 107 ","page_number":107},
  {"content":"\r\n\r\n[ سوره المائدة ‹ 5 › : آيه 105 
  ]\r\nيا أَيُّهَا الَّذِينَ آمَنُوا عَلَيْكُمْ أَنْفُسَكُمْ لا يَضُرُّكُمْ مَنْ ضَلَّ إِذَا اهْتَدَيْتُمْ إِلَى اللَّه مَرْجِعُكُمْ جَمِيعاً فَيُنَبِّئُكُمْ بِما كُنْتُمْ تَعْمَلُونَ ‹ 105 ›\r\n\r\nترجمه :\r\n105 - اى كسانى كه ايمان آورده‌ايد مراقب خود باشيد ، هنگامى كه شما هدايت يافتيد گمراهى كسانى كه گمراه شده‌اند به شما زيانى نمىرساند ، بازگشت همه شما به سوى خدا است و شما را از آنچه عمل مىكرديد آگاه مىسازد .\r\n\r\nتفسير :\r\n\r\nهر كس مسئول كار خويش است\r\nدر آيه قبل سخن از تقليد كوركورانه مردم عصر جاهليت از نياكان گمراه ، به ميان آمد و قرآن به آنها صريحا اخطار كرد كه چنين تقليدى ، با عقل و منطق سازگار نيست ، به دنبال اين موضوع طبعا اين سؤال در ذهن آنها مىآمد كه اگر ما حسابمان را از نياكانمان در اين گونه مسائل جدا كنيم ، پس سرنوشت آنها چه خواهد شد ، به علاوه اگر ما دست از چنان تقليدى برداريم سرنوشت بسيارى مردم كه تحت تاثير چنين تقاليدى هستند ، چه مىشود ، آيه فوق در پاسخ اين گونه سؤالات مىگويد : « اى كسانى كه ايمان آورده‌ايد شما مسئول خويشتنيد ، اگر شما هدايت يافتيد گمراهى ديگران ( اعم از نياكان و يا دوستان و بستگان هم عصر شما ) لطمه اى به شما نخواهد زد » ( * ( يا أَيُّهَا الَّذِينَ آمَنُوا عَلَيْكُمْ أَنْفُسَكُمْ لا يَضُرُّكُمْ مَنْ ضَلَّ إِذَا اهْتَدَيْتُمْ ) * ) .\r\nسپس اشاره به موضوع رستاخيز و حساب و رسيدگى به اعمال هر كس كرده ، مىگويد « بازگشت همه شما به سوى خدا است ، و به حساب هر يك از شما جداگانه\r\n","description":"","footnote":"","page_name":" 108 ","page_number":108},
  {"content":"\r\nرسيدگى مىكند ، و شما را از آنچه انجام مىداديد آگاه مىسازد « . ( * ( إِلَى اللَّه مَرْجِعُكُمْ جَمِيعاً فَيُنَبِّئُكُمْ بِما كُنْتُمْ تَعْمَلُونَ ) * ) .\r\n\r\nپاسخ به يك ايراد\r\nدر پيرامون اين آيه سر و صداى زيادى به راه انداخته‌اند و بعضى چنين پنداشته‌اند كه ميان اين آيه و دستور « امر به معروف » و « نهى از منكر » كه از دستورات قاطع و مسلم اسلامى است يك نوع تضاد وجود دارد ، زيرا اين آيه مىگويد شما مراقب حال خويشتن باشيد ، انحراف ديگران اثرى در وضع شما نمىگذارد .\r\nاتفاقا از روايات چنين بر مىآيد كه اين نوع سوء تفاهم و اشتباه حتى در عصر نزول آيه براى بعضى از افراد كم اطلاع وجود داشته است ، جبير بن نفيل مىگويد در حلقه جمعى از ياران پيامبر ص نشسته بودم و از همه كم سنتر بودم آنها سخن از امر به معروف و نهى از منكر به ميان آوردند ، من به ميان سخنان آنها پريدم و گفتم مگر خداوند در قرآن نمىگويد : * ( يا أَيُّهَا الَّذِينَ آمَنُوا عَلَيْكُمْ أَنْفُسَكُمْ لا يَضُرُّكُمْ مَنْ ضَلَّ إِذَا اهْتَدَيْتُمْ ) * ( بنا بر اين امر به معروف و نهى از منكر چه لزومى دارد ! ) ناگاه همگى يك زبان مرا مورد سرزنش و اعتراض قرار دادند و گفتند : آيه اى از قرآن را جدا مىكنى ، بدون اينكه معنى تفسير آن را بدانى ؟ ! من از گفتار خود سخت پشيمان شدم ، و آنها به مباحثه در ميان خود ادامه دادند ، هنگامى كه مىخواستند برخيزند و مجلس را ترك گويند ، رو به من كرده و گفتند : تو جوان كم سن و سالى هستى و آيه اى از قرآن را بدون اينكه معنى آن را بدانى از بقيه جدا كرده اى ولى شايد به چنين زمانى كه مىگوئيم برسى كه ببينى بخل مردم را فرا گرفته و بر آنها حكومت مىكند ، هوى و هوس پيشواى مردم است ، و هر كس تنها راى خود را مىپسندد ، در چنان زمانى مراقب خويش باش ، گمراهى ديگران به تو زيانى نمىرساند ( يعنى آيه مربوط به چنان زمانى است ) .\r\n","description":"","footnote":"","page_name":" 109 ","page_number":109},
  {"content":"\r\nبعضى از راحت طلبان عصر ما نيز هنگامى كه سخن از انجام دو فريضه بزرگ الهى امر به معروف و نهى از منكر به ميان مىآيد براى شانه خالى كردن از زير بار مسئوليت به اين آيه مىچسبند و معنى آن را تحريف مىكنند .\r\nدر حالى كه با كمى دقت مىتوان دريافت كه تضادى در ميان اين دو دستور نيست ، زيرا :\r\nاولا : آيه مورد بحث مىگويد حساب هر كس جدا است و گمراهى ديگران مانند نياكان و غير نياكان لطمه اى به هدايت افراد هدايت يافته نمىزند حتى اگر برادر هم باشند و يا پدر و فرزند ، بنا بر اين شما از آنها پيروى نكنيد و خود را نجات دهيد ( دقت كنيد ) .\r\nثانيا : اين آيه اشاره به موقعى مىكند كه امر به معروف و نهى از منكر كارگر نمىشود ، و يا شرائط تاثير آن جمع نيست گاهى بعضى از افراد در چنين موقعى ناراحت مىشوند كه با اين حال ، تكليف ما چيست ؟ قرآن به آنها پاسخ مىدهد كه براى شما هيچ جاى نگرانى وجود ندارد زيرا وظيفه خود را انجام داده‌ايد ، و آنها نپذيرفته‌اند و يا زمينه پذيرشى در آنها وجود نداشته است ، بنا بر اين زيانى از اين ناحيه به شما نخواهد رسيد .\r\nاين معنى در حديثى كه در بالا نقل كرديم و همچنين در بعضى از احاديث ديگر نقل شده است كه از پيامبر ص درباره اين آيه سؤال كردند فرمودند :\r\nايتمروا بالمعروف و تناهوا عن المنكر فاذا رايت دنيا مؤثرة و شحا مطاعا و هوى متبعا و اعجاب كل ذى راى برايه فعليك بخويصة نفسك و ذر عوامهم !\r\n: « امر به معروف كنيد و نهى از منكر ، اما هنگامى كه ببينيد ، مردم دنيا را مقدم داشته و بخل و هوى بر آنها حكومت مىكند و هر كس تنها راى خود را مىپسندد ( و گوشش بدهكار سخن ديگرى نيست ) به خويشتن بپردازيد و عوام را رها كنيد » ( 1 ) .\r\n\r\n","description":"","footnote":"\r\n( 1 ) نور الثقلين جلد اول صفحه 684 .\r\n","page_name":" 110 ","page_number":110},
  {"content":"\r\nروايات ديگرى نيز به اين مضمون نقل شده كه همگى همين حقيقت را تعقيب مىكند .\r\nفخر رازى چنان كه عادت او است براى پاسخ به سؤال فوق چندين وجه ذكر مىكند كه تقريبا همه بازگشت به يك چيز يعنى آنچه در بالا آورديم مىكند و گويا او براى تكثير عدد آنها را از هم جدا كرده است ! .\r\nدر هر حال شك نيست ، كه مساله امر به معروف و نهى از منكر از مهمترين اركان اسلام است كه به هيچ وجه نمىتوان شانه از زير بار مسئوليت آن خالى كرد ، تنها در موردى اين دو وظيفه ساقط مىشود كه اميدى به تاثير آن نباشد و شرايط لازم در آن جمع نگردد .\r\n","description":"","footnote":"","page_name":" 111 ","page_number":111},
  {"content":"\r\n\r\n[ سوره المائدة ‹ 5 › : آيات 106 تا 108 
  ]\r\nيا أَيُّهَا الَّذِينَ آمَنُوا شَهادَةُ بَيْنِكُمْ إِذا حَضَرَ أَحَدَكُمُ الْمَوْتُ حِينَ الْوَصِيَّةِ اثْنانِ ذَوا عَدْلٍ مِنْكُمْ أَوْ آخَرانِ مِنْ غَيْرِكُمْ إِنْ أَنْتُمْ ضَرَبْتُمْ فِي الأَرْضِ فَأَصابَتْكُمْ مُصِيبَةُ الْمَوْتِ تَحْبِسُونَهُما مِنْ بَعْدِ الصَّلاةِ فَيُقْسِمانِ بِاللَّه إِنِ ارْتَبْتُمْ لا نَشْتَرِي بِه ثَمَناً وَلَوْ كانَ ذا قُرْبى وَلا نَكْتُمُ شَهادَةَ اللَّه إِنَّا إِذاً لَمِنَ الآثِمِينَ ‹ 106 › فَإِنْ عُثِرَ عَلى أَنَّهُمَا اسْتَحَقَّا إِثْماً فَآخَرانِ يَقُومانِ مَقامَهُما مِنَ الَّذِينَ اسْتَحَقَّ عَلَيْهِمُ الأَوْلَيانِ فَيُقْسِمانِ بِاللَّه لَشَهادَتُنا أَحَقُّ مِنْ شَهادَتِهِما وَمَا اعْتَدَيْنا إِنَّا إِذاً لَمِنَ الظَّالِمِينَ ‹ 107 › ذلِكَ أَدْنى أَنْ يَأْتُوا بِالشَّهادَةِ عَلى وَجْهِها أَوْ يَخافُوا أَنْ تُرَدَّ أَيْمانٌ بَعْدَ أَيْمانِهِمْ وَاتَّقُوا اللَّه وَاسْمَعُوا وَاللَّه لا يَهْدِي الْقَوْمَ الْفاسِقِينَ ‹ 108 ›\r\n\r\nترجمه :\r\n106 - اى كسانى كه ايمان آورده‌ايد هنگامى كه مرگ يكى از شما فرا رسد در موقع وصيت بايد دو نفر عادل را از ميان شما به شهادت بطلبد ، يا اگر مسافرت كرديد و مرگ شما را فرا رسد ( و در راه مسلمانى نيافتيد ) دو نفر از غير شما ، و اگر به هنگام اداى شهادت در صدق آنها شك كرديد آنها را بعد از نماز نگاه مىداريد تا سوگند ياد كنند كه ما حاضر نيستيم حق را به چيزى بفروشيم اگر چه در مورد خويشاوندان ما باشد و شهادت الهى را كتمان نمىكنيم كه از گناهكاران خواهيم بود .\r\n","description":"","footnote":"","page_name":" 112 ","page_number":112},
  {"content":"\r\n107 - و اگر اطلاعى حاصل شود كه آن دو مرتكب گناهى شده‌اند ( و حق را كتمان كرده‌اند ) دو نفر از كسانى كه گواهان نخست بر آنها ستم كرده‌اند به جاى آنها قرار مىگيرند و به خدا سوگند ياد مىكنند كه گواهى ما از گواهى آن دو به حق نزديكتر است و ما مرتكب تجاوزى نشده‌ايم كه اگر چنين كرده باشيم از ظالمان خواهيم بود .\r\n108 - اين كار بيشتر سبب مىشود كه به حق گواهى دهند ( و از خدا بترسند ) و يا ( از مردم ) بترسند كه ( دروغشان فاش گردد و ) سوگندهايى جاى سوگندهاى آنها را بگيرد ، و از ( مخالفت ) خدا بپرهيزيد و گوش فرا دهيد و خداوند جمعيت فاسقان را هدايت نمىكند .\r\n\r\nشان نزول :\r\nدر مجمع البيان و بعضى تفاسير ديگر در شان نزول آيات فوق نقل شده است كه يك نفر از مسلمانان به نام « ابن ابى ماريه » به اتفاق دو نفر از مسيحيان عرب به نام « تميم » و « عدى » كه دو برادر بودند به قصد تجارت از مدينه خارج شدند در اثناى راه « ابن ماريه » كه مسلمان بود بيمار شد ، وصيتنامه اى نوشت و آن را در ميان اثاث خود مخفى كرد ، و اموال خويش را بدست دو همسفر نصرانى سپرد وصيت كرد كه آنها را به خانواده او برسانند ، و از دنيا رفت ، همسفران متاع او را گشودند و چيزهاى گرانقيمت و جالب آن را برداشتند و بقيه را به ورثه باز گرداندند ، ورثه هنگامى كه متاع را گشودند ، قسمتى از اموالى كه ابن ابى ماريه با خود برده بود در آن نيافتند ، ناگاه چشمان آنها به وصيتنامه افتاد ، ديدند ، صورت تمام اموال مسروقه در آن ثبت است ، مطلب را با آن دو نفر مسيحى همسفر در ميان گذاشتند آنها انكار كرده و گفتند : هر چه به ما داده بود به شما تحويل داده‌ايم ! ناچار به پيامبر ص شكايت كردند ، آيات فوق نازل شد و حكم آن را بيان كرد .\r\n","description":"","footnote":"","page_name":" 113 ","page_number":113},
  {"content":"\r\nولى از شان نزولى كه در كتاب كافى آمده است چنين بر مىآيد كه آنها نخست انكار وجود متاع ديگرى كردند و جريان به خدمت پيامبر ص كشيده شد ، و پيامبر ص چون دليلى بر ضد آن دو نفر وجود نداشت ، آنها را وادار به سوگند كرد ، سپس آنها را تبرئه نمود ، اما چيزى نگذشت كه بعضى از اموال مورد بحث نزد آن دو نفر پيدا شد و به اين وسيله دروغشان اثبات گرديد ، جريان به عرض پيامبر ص رسيد پيامبر ص در انتظار ماند تا آيات فوق نازل شد ، سپس دستور داد ، اولياء ميت سوگند ياد كنند ، و اموال را گرفت و به آنها تحويل داد .\r\n\r\nتفسير :\r\nاز مهمترين مسائلى كه اسلام روى آن تكيه مىكند ، مساله حفظ حقوق و اموال مردم و به طور كلى اجراى عدالت اجتماعى است ، آيات فوق گوشه اى از دستورات مربوط به اين قسمت است ، نخست براى اينكه حقوق ورثه در اموال ميت از ميان نرود و حق بازماندگان و ايتام و صفار پايمال نشود ، به افراد با ايمان دستور مىدهد و مىگويد : اى كسانى كه ايمان آورده‌ايد ، هنگامى كه مرگ يكى از شما فرا رسد بايد به هنگام وصيت كردن دو نفر از افراد عادل را به گواهى بطلبيد و اموال خود را به عنوان امانت براى تحويل دادن به ورثه به آنها بسپاريد ( * ( يا أَيُّهَا الَّذِينَ آمَنُوا شَهادَةُ بَيْنِكُمْ إِذا حَضَرَ أَحَدَكُمُ الْمَوْتُ حِينَ الْوَصِيَّةِ اثْنانِ ذَوا عَدْلٍ مِنْكُمْ ) * ) .\r\nمنظور از عدل در اينجا همان عدالت به معنى پرهيز از گناه كبيره و مانند آن است ، ولى اين احتمال در معنى آيه نيز هست كه مراد از عدالت ، « امانت در امور مالى » و عدم خيانت باشد ، مگر اينكه با دلائل ديگر ثابت شود كه شرائط بيشترى در چنين شاهدى لازم است .\r\nو منظور از « منكم » يعنى از شما مسلمانان ، در مقابل افراد غير مسلمان\r\n","description":"","footnote":"","page_name":" 114 ","page_number":114},
  {"content":"\r\nاست كه در جمله بعد به آنها اشاره شده است .\r\nالبته بايد توجه داشت كه در اينجا بحث از شهادت معمولى و عادى نيست ، بلكه شهادتى است توام با وصايت ، يعنى اين دو نفر هم « وصيند » و هم « گواه » و اما اين احتمال كه علاوه بر دو نفر شاهد انتخاب شخص سومى به عنوان وصى در اينجا لازم است بر خلاف ظاهر آيه و مخالف شان نزول است ، زيرا در شان نزول خوانديم كه ابن ابى ماريه تنها دو نفر همسفر داشت كه آنها را به عنوان وصى و گواه بر ميراث خود انتخاب كرد .\r\nسپس اضافه مىكند : « اگر در مسافرتى باشيد و مصيبت مرگ براى شما فرا رسد ( و از مسلمانان وصى و شاهدى پيدا نكنيد ) دو نفر از غير مسلمانها را براى اين منظور انتخاب نمائيد » ( * ( أَوْ آخَرانِ مِنْ غَيْرِكُمْ إِنْ أَنْتُمْ ضَرَبْتُمْ فِي الأَرْضِ فَأَصابَتْكُمْ مُصِيبَةُ الْمَوْتِ ) * ) .\r\nگرچه در آيه سخنى از اين موضوع كه انتخاب وصى و شاهد از غير مسلمانها مشروط به عدم دسترسى به مسلمانان است ديده نمىشود ولى روشن است كه منظور در صورتى است كه دسترسى به مسلمان نباشد و ذكر قيد مسافرت نيز به همين جهت است ، همچنين كلمه « او » گرچه معمولا براى « تخيير » است ولى در اينجا - مانند بسيارى از موارد ديگر - منظور « ترتيب » مىباشد ، يعنى نخست از مسلمانان و اگر ممكن نشد از غير مسلمانان انتخاب كنيد .\r\nذكر اين نكته نيز لازم است كه منظور از غير مسلمانان تنها اهل كتاب يعنى يهود و نصارى مىباشد زيرا اسلام براى مشركان و بت پرستان در هيچ مورد اهميتى قائل نشده است .\r\nسپس دستور مىدهد كه به هنگام اداى شهادت بايد آن دو نفر را بعد از نماز - در زمينه ترديد و شك - وادار كنند كه به نام خدا سوگند ياد كنند ( * ( تَحْبِسُونَهُما مِنْ بَعْدِ الصَّلاةِ فَيُقْسِمانِ بِاللَّه إِنِ ارْتَبْتُمْ ) * ) .\r\n","description":"","footnote":"","page_name":" 115 ","page_number":115},
  {"content":"\r\nو بايد شهادت آنها به اين گونه بوده باشد كه بگويند « ما حاضر نيستيم حق را به منافع مادى بفروشيم و بنا حق گواهى دهيم ، هر چند در مورد خويشاوندان ما باشد » ( * ( لا نَشْتَرِي بِه ثَمَناً وَلَوْ كانَ ذا قُرْبى ) * ) .\r\n« و ما هيچگاه شهادت الهى را كتمان نمىكنيم كه در اين صورت از گناهكاران خواهيم بود » ( * ( وَلا نَكْتُمُ شَهادَةَ اللَّه إِنَّا إِذاً لَمِنَ الآثِمِينَ ) * ) .\r\nبايد توجه داشت كه :\r\nاولا اين تشريفات براى اداى شهادت در زمينه شك و ترديد و اتهام است .\r\nثانيا به مقتضاى ظاهر آيه فرقى در ميان مسلمان و غير مسلمان از اين نظر نيست و در حقيقت يك نوع محكم كارى براى حفظ اموال ، در زمينه اتهام مىباشد و اين هيچگونه منافاتى با قبول شهادت عدلين بدون سوگند ندارد ، زيرا اين حكم مربوط به مورد عدم اتهام است بنا بر اين نه حكم آيه نسخ شده است و نه اختصاص به غير مسلمانان دارد ( دقت كنيد ) .\r\nثالثا منظور از نماز در مورد غير مسلمانان قاعدتا نمازهاى خود آنها است ؟\r\nكه در آنها ايجاد توجه و ترس از خدا مىكند و اما در مورد مسلمانان جمعى معتقدند كه منظور خصوص نماز عصر است و در بعضى از روايات اهل بيت ع نيز به آن اشاره شده است اما ظاهر آيه مطلق است و هر نمازى را شامل مىشود و ممكن است ذكر خصوص نماز عصر در روايات ما جنبه استحبابى داشته باشد زيرا در نماز عصر ، اجتماع بيشترى شركت مىكردند و به علاوه وقت داورى و قضاوت در ميان مسلمين بيشتر آن موقع بود .\r\nو رابعا انتخاب وقت نماز براى شهادت به خاطر آن است كه روح خدا ترسى به مقتضاى الصَّلاةَ تَنْهى عَنِ الْفَحْشاءِ وَالْمُنْكَرِ ( 1 ) در انسان بيدار مىشود ، و موقعيت زمانى و مكانى توجهى در او به سوى حق ايجاد مىكند و حتى بعضى از\r\n\r\n","description":"","footnote":"\r\n( 1 ) سوره عنكبوت آيه 45 .\r\n","page_name":" 116 ","page_number":116},
  {"content":"\r\nفقها گفته‌اند كه خوبست براى اداى شهادت اگر در مكه باشند در كنار كعبه در ميان « ركن » و « مقام » كه جايگاه بسيار مقدسى است و اگر در مدينه باشند در كنار منبر پيامبر ص اين شهادت ادا شود .\r\nو در آيه بعد سخن از موردى به ميان آمده كه ثابت شود ، دو شاهد مرتكب خيانت و گواهى بر ضد حق شده‌اند - همانطور كه در شان نزول آيه آمده بود - در چنين موردى دستور مىدهد كه : « اگر اطلاعى حاصل شود كه آن دو نفر مرتكب گناه و جرم و تعدى شده‌اند و حق را پايمال كرده‌اند ، دو نفر ديگر از كسانى كه گواهان نخست به آنها ستم كرده‌اند ( يعنى ورثه ميت ) بجاى آنها قرار گرفته و براى احقاق حق خود شهادت و گواهى مىدهند » ( * ( فَإِنْ عُثِرَ عَلى أَنَّهُمَا اسْتَحَقَّا إِثْماً فَآخَرانِ يَقُومانِ مَقامَهُما مِنَ الَّذِينَ اسْتَحَقَّ عَلَيْهِمُ الأَوْلَيانِ ) * ) .\r\nمرحوم طبرسى در « مجمع البيان » معتقد است كه اين آيه از نظر معنى و اعراب از پيچيده ترين و مشكلترين آيات قرآن است ولى با توجه به دو نكته معلوم مىشود كه اين آيه آن قدر هم پيچيده نيست .\r\nاولا منظور از استحق در اينجا به قرينه كلمه اثم ( گناه ) همان جرم و تجاوز به حق ديگرى است .\r\nو ثانيا « اوليان » در اينجا به معنى « اولان » است يعنى آن دو شاهدى كه در آغاز مىبايست شهادت بدهند و از راه راست منحرف شده‌اند .\r\nبنا بر اين معنى آيه چنين مىشود كه اگر اطلاعى حاصل شد كه دو شاهد نخستين ، مرتكب خلافى شده‌اند ، دو نفر ديگر جاى آنها را مىگيرند از همان كسانى كه دو شاهد نخست بر آنها تجاوز كرده‌اند ( 1 ) .\r\n\r\n","description":"","footnote":"\r\n( 1 ) بنا بر اين از نظر اعراب « آخران » مبتدا است و جمله يقومان مقامهما خبر و اوليان فاعل براى « استحق » و الذين به معنى ورثه ميت است كه مظلوم واقع شده‌اند ، و جار و مجرور ( من الذين ) صفت براى « آخران » مىباشد ( دقت كنيد ) .\r\n","page_name":" 117 ","page_number":117},
  {"content":"\r\nو در ذيل آيه وظيفه دو شاهد دوم را چنين بيان مىكند كه « آنها بايد به خدا سوگند ياد كنند كه گواهى ما از گواهى دو نفر اول شايسته تر و به حق نزديكتر است و ما مرتكب تجاوز و ستمى نشده‌ايم و اگر چنين كرده باشيم از ظالمان و ستمگران خواهيم بود » ( * ( فَيُقْسِمانِ بِاللَّه لَشَهادَتُنا أَحَقُّ مِنْ شَهادَتِهِما وَمَا اعْتَدَيْنا إِنَّا إِذاً لَمِنَ الظَّالِمِينَ ) * ) .\r\nدر حقيقت اولياى ميت روى اطلاعاتى كه از جلوتر درباره اموال و متاع او بهنگام مسافرت يا غير مسافرت داشته‌اند گواهى مىدهند كه دو شاهد نخست مرتكب ظلم و خيانت شده‌اند و اين شهادت جنبه حسى پيدا مىكند نه حدسى و از روى قرائن .\r\nدر آخرين آيه مورد بحث در حقيقت فلسفه احكامى را كه در زمينه شهادت در آيات قبل گذشت بيان مىكند كه : « اگر طبق دستور بالا عمل شود يعنى دو شاهد را بعد از نماز و در حضور جمع به گواهى بطلبند ، و در صورت بروز خيانت آنها ، افراد ديگرى از ورثه جاى آنها را بگيرند و حق را آشكار سازند ، اين برنامه سبب مىشود كه شهود در امر شهادت دقت به خرج دهند و آن را بر طبق واقع - به خاطر ترس از خدا يا به خاطر ترس از خلق خدا - انجام دهند » ( * ( ذلِكَ أَدْنى أَنْ يَأْتُوا بِالشَّهادَةِ عَلى وَجْهِها أَوْ يَخافُوا أَنْ تُرَدَّ أَيْمانٌ بَعْدَ أَيْمانِهِمْ ) * ) .\r\nدر حقيقت اين كار سبب مىشود كه حد اكثر ترس از مسئوليت در برابر خدا و يا بندگان خدا در آنها بيدار گردد و از محور حق منحرف نشوند .\r\nو در آخر آيه براى تاكيد روى تمام احكام گذشته دستور مىدهد : « پرهيزگارى پيشه كنيد و گوش به فرمان خدا فرا دهيد و بدانيد خداوند جمعيت فاسقان را هدايت نخواهد كرد » ( * ( وَاتَّقُوا اللَّه وَاسْمَعُوا وَاللَّه لا يَهْدِي الْقَوْمَ الْفاسِقِينَ ) * )\r\n","description":"","footnote":"","page_name":" 118 ","page_number":118},
  {"content":"\r\n\r\n[ سوره المائدة ‹ 5 › : آيه 109 
  ]\r\nيَوْمَ يَجْمَعُ اللَّه الرُّسُلَ فَيَقُولُ ما ذا أُجِبْتُمْ قالُوا لا عِلْمَ لَنا إِنَّكَ أَنْتَ عَلَّامُ الْغُيُوبِ ‹ 109 ›\r\n\r\nترجمه :\r\n109 - از آن روز بترسيد كه خداوند پيامبران را جمع مىكند و به آنها مىگويد مردم در برابر دعوت شما چه پاسخى دادند ؟ مىگويند ما چيزى نمىدانيم تو خود از تمام پنهانيها آگاهى .\r\n\r\nتفسير :\r\nاين آيه در حقيقت مكملى براى آيات قبل است ، زيرا در ذيل آيات گذشته كه مربوط به مساله شهادت حق و باطل بود ، دستور به تقوا و ترس از مخالفت فرمان خدا داده شد ، در اين آيه مىگويد : « از آن روز بترسيد كه خداوند پيامبران را جمع مىكند و از آنها درباره رسالت و ماموريتشان سؤال مىكند و مىگويد مردم در برابر دعوت شما چه پاسخى گفتند » ( * ( يَوْمَ يَجْمَعُ اللَّه الرُّسُلَ فَيَقُولُ ما ذا أُجِبْتُمْ ) * ) .\r\nآنها از خود نفى علم كرده و همه حقايق را موكول به علم پروردگار كرده مىگويند : « خداوندا ! ما علم و دانشى نداريم ، تو آگاه بر تمام غيوب و پنهانيها هستى » ( * ( قالُوا لا عِلْمَ لَنا إِنَّكَ أَنْتَ عَلَّامُ الْغُيُوبِ ) * ) .\r\nو به اين ترتيب سر و كار شما با چنين خداوند علام الغيوب و با چنين دادگاهى است ، بنا بر اين در گواهيهاى خود مراقب حق و عدالت باشيد ( 1 ) .\r\nدر اينجا دو سؤال پيش مىآيد نخست اينكه از آيات ديگر قرآن استفاده مىشود كه پيامبران شاهدان و گواهان بر امت خويشند در حالى كه از آيه فوق\r\n\r\n","description":"","footnote":"\r\n( 1 ) از آنچه در بالا گفته شد معلوم مىشود كه از نظر اعراب يوم . . . مفعول براى اتقوا است كه در تقدير مىباشد و از آيه قبل استفاده مىشود .\r\n","page_name":" 119 ","page_number":119},
  {"content":"\r\nبر مىآيد كه آنها از خود نفى علم مىكنند و همه چيز را به خدا وامىگذارند .\r\nولى ميان اين دو تضاد و اختلافى نيست ، بلكه مربوط به دو مرحله است ، در نخستين مرحله كه آيه مورد بحث اشاره به آنست ، انبياء در پاسخ سؤال پروردگار اظهار ادب كرده ، و از خود نفى علم نموده ، و همه چيز را موكول به علم خدا مىكنند ، ولى در مراحل بعد آنچه را مىدانند در مورد امت خود بازگو مىكنند و گواهى مىدهند ، اين درست به آن مىماند كه گاهى استاد به شاگرد خود مىگويد كه پاسخ فلان شخص را بده ، شاگرد نخست اظهار ادب كرده و علم خود را در برابر علم او هيچ توصيف مىكند و پس از آن آنچه را مىداند مىگويد .\r\nديگر اينكه چگونه انبيا از خود نفى علم مىكنند با اينكه آنها علاوه بر علم عادى بسيارى از حقايق پنهانى را از طريق تعليم پروردگار مىدانند ؟ ! گرچه در پاسخ اين سؤال مفسران بحثهاى گوناگونى دارند ، ولى به عقيده ما روشن است كه منظور انبياء آن است كه علم خود را در برابر علم خدا هيچ بشمرند و در حقيقت چنين است ، هستى ما در برابر هستى بىپايان او چيزى نيست و علم ما در برابر علم او علم محسوب نمىشود ، و خلاصه « ممكن » هر چه باشد در برابر « واجب » چيزى ندارد و به تعبير ديگر : دانش انبياء اگر چه در حد خود دانش قابل ملاحظه اى است ولى با مقايسه به دانش پروردگار چيزى محسوب نمىشود .\r\nو در حقيقت عالم واقعى كسى است كه در همه جا و هر زمان حاضر و ناظر و از پيوند تمام ذرات عالم با خبر و از تمام خصوصيات اين جهان كه يك واحد بهم پيوسته است آگاه باشد ، و اين صفت مخصوص ذات پاك خدا است .\r\nاز آنچه گفتيم روشن مىشود كه اين آيه دليل بر نفى هر گونه علم غيب از پيامبران و امامان نمىشود ، آن چنان كه بعضى پنداشته‌اند ، زيرا « علم غيب » بالذات مربوط به كسى است كه همه جا و هر زمان حاضر است ، و غير او بالذات چنين علمى را ندارد بلكه آنچه را خدا از غيب به او تعليم داده است مىداند ، شاهد اين\r\n","description":"","footnote":"","page_name":" 120 ","page_number":120},
  {"content":"\r\nسخن آيات متعددى از قرآن است ، از جمله در سوره جن آيه 26 مىخوانيم عالِمُ الْغَيْبِ فَلا يُظْهِرُ عَلى غَيْبِه أَحَداً إِلَّا مَنِ ارْتَضى مِنْ رَسُولٍ : « خداوند عالم الغيب است و هيچكس را از علم غيب خود آگاه نمىكند مگر رسولانى را كه برگزيده است » و در سوره هود آيه 49 مىخوانيم : تِلْكَ مِنْ أَنْباءِ الْغَيْبِ نُوحِيها إِلَيْكَ : « اينها از خبرهاى غيبى است كه ما به تو وحى مىفرستيم » .\r\nاز اين آيات و مانند آن استفاده مىشود كه علم غيب مخصوص ذات خدا است ولى به هر كس آنچه صلاح ببيند تعليم مىدهد و كميت و كيفيت آن مربوط به خواست و مشيت او است .\r\n","description":"","footnote":"","page_name":" 121 ","page_number":121},
  {"content":"\r\n\r\n[ سوره المائدة ‹ 5 › : آيه 110 
  ]\r\nإِذْ قالَ اللَّه يا عِيسَى ابْنَ مَرْيَمَ اذْكُرْ نِعْمَتِي عَلَيْكَ وَعَلى والِدَتِكَ إِذْ أَيَّدْتُكَ بِرُوحِ الْقُدُسِ تُكَلِّمُ النَّاسَ فِي الْمَهْدِ وَكَهْلًا وَإِذْ عَلَّمْتُكَ الْكِتابَ وَالْحِكْمَةَ وَالتَّوْراةَ وَالإِنْجِيلَ وَإِذْ تَخْلُقُ مِنَ الطِّينِ كَهَيْئَةِ الطَّيْرِ بِإِذْنِي فَتَنْفُخُ فِيها فَتَكُونُ طَيْراً بِإِذْنِي وَتُبْرِئُ الأَكْمَه وَالأَبْرَصَ بِإِذْنِي وَإِذْ تُخْرِجُ الْمَوْتى بِإِذْنِي وَإِذْ كَفَفْتُ بَنِي إِسْرائِيلَ عَنْكَ إِذْ جِئْتَهُمْ بِالْبَيِّناتِ فَقالَ الَّذِينَ كَفَرُوا مِنْهُمْ إِنْ هذا إِلَّا سِحْرٌ مُبِينٌ ‹ 110 ›\r\n\r\nترجمه :\r\n110 - به ياد آور هنگامى را كه خداوند به عيسى بن مريم گفت متذكر نعمتى كه بر تو و مادرت دادم باش ، زمانى كه تو را بوسيله روح القدس تقويت كردم كه در گاهواره و به هنگام بزرگى با مردم سخن مىگفتى ، و هنگامى كه كتاب و حكمت و تورات و انجيل بر تو آموختم ، و هنگامى كه به فرمان من از گل چيزى به صورت پرنده مىساختى و در آن مىدميدى و به فرمان من پرنده اى مىشد و كور مادرزاد و مبتلا به بيمارى پيسى را به فرمان من شفا مىدادى ، و مردگان را ( نيز ) به فرمان من زنده مىكردى ، و هنگامى كه بنى اسرائيل را از آسيب رسانيدن به تو باز داشتم در آن موقع كه دلايل روشن براى آنها آوردى ولى جمعى از كافران آنها گفتند اينها جز سحر آشكار نيست .\r\n\r\nتفسير : مواهب الهى بر مسيح\r\nاين آيه و آيات بعد تا آخر سوره مائده مربوط به سرگذشت حضرت مسيح ع\r\n","description":"","footnote":"","page_name":" 122 ","page_number":122},
  {"content":"\r\nو مواهبى است كه به او و امتش ارزانى داشته كه براى بيدارى و آگاهى مسلمانان در اينجا بيان شده است .\r\nنخست مىگويد : « به ياد بياور هنگامى را كه خداوند به عيسى بن مريم فرمود : نعمتى را كه بر تو و بر مادرت ارزانى داشتم متذكر باش » ( * ( إِذْ قالَ اللَّه يا عِيسَى ابْنَ مَرْيَمَ اذْكُرْ نِعْمَتِي عَلَيْكَ وَعَلى والِدَتِكَ ) * ) .\r\nطبق اين تفسير ، آيات فوق بحث مستقلى را شروع مىكند كه براى مسلمانان جنبه تربيتى دارد و مربوط به همين دنيا است ، ولى جمعى از مفسران مانند طبرسى و بيضاوى و ابو الفتوح رازى اين احتمال را داده‌اند كه آيه دنباله آيه قبل و مربوط به سؤالات و سخنانى باشد كه خداوند با پيامبران در روز قيامت خواهد داشت ، و بنا بر اين « قال » كه فعل ماضى است در اينجا به معنى « يقول » كه فعل مضارع است مىباشد ، ولى اين احتمال مخالف ظاهر آيه است ، بخصوص اينكه معمولا شمردن نعمتها براى كسى به منظور زنده كردن روح شكرگزارى در او است ، در حالى كه در قيامت اين مساله مطرح نيست .\r\nسپس به ذكر مواهب خود پرداخته ، نخست مىگويد « تو را با روح القدس تقويت كردم » ( * ( إِذْ أَيَّدْتُكَ بِرُوحِ الْقُدُسِ ) * ) .\r\nدرباره معنى روح القدس در جلد اول صفحه 236 مشروحا بحث شد و خلاصه يك احتمال اين است كه مراد از آن فرشته وحى جبرئيل مىباشد و احتمال ديگر اينكه منظور همان نيروى غيبى است كه عيسى را براى انجام معجزات و تحقق بخشيدن به رسالت مهمش تقويت مىكرد ، اين معنى در غير انبياء نيز به درجه ضعيفتر وجود دارد .\r\nديگر از مواهب الهى بر تو اين است كه « به تاييد روح القدس با مردم در گهواره و به هنگام بزرگى و پختگى سخن مىگفتى » ( * ( تُكَلِّمُ النَّاسَ فِي الْمَهْدِ وَكَهْلًا ) * ) .\r\n","description":"","footnote":"","page_name":" 123 ","page_number":123},
  {"content":"\r\nاشاره به اينكه سخنان تو در گاهواره همانند سخنان تو در بزرگى ، پخته و حساب شده بود ، نه سخنان كودكانه و بى ارزش .\r\nديگر اينكه « كتاب و حكمت و تورات و انجيل را به تو تعليم دادم » ( * ( وَإِذْ عَلَّمْتُكَ الْكِتابَ وَالْحِكْمَةَ وَالتَّوْراةَ وَالإِنْجِيلَ ) * ) .\r\nذكر تورات و انجيل بعد از ذكر كتاب با اينكه از كتب آسمانى است ، در حقيقت از قبيل تفصيل بعد از اجمال است .\r\nديگر از مواهب اينكه از « گل به فرمان من چيزى شبيه پرنده مىساختى سپس در آن مىدميدى و به اذن من پرنده زنده اى مىشد » ( * ( وَإِذْ تَخْلُقُ مِنَ الطِّينِ كَهَيْئَةِ الطَّيْرِ بِإِذْنِي فَتَنْفُخُ فِيها فَتَكُونُ طَيْراً بِإِذْنِي ) * ) .\r\nديگر اينكه : « كور مادرزاد و كسى كه مبتلا به بيمارى پيسى بود به اذن من شفا مىدادى » ( * ( وَتُبْرِئُ الأَكْمَه وَالأَبْرَصَ بِإِذْنِي ) * ) .\r\nو نيز « مردگان را به اذن من زنده مىكردى » ( * ( وَإِذْ تُخْرِجُ الْمَوْتى بِإِذْنِي ) * ) .\r\nو بالآخره يكى ديگر از مواهب من بر تو اين بود كه « بنى اسرائيل را از آسيب رساندن به تو باز داشتم در آن هنگام كه كافران آنها در برابر دلائل روشن تو بپاخاستند و آنها را سحر آشكارى معرفى كردند » من در برابر اينهمه هياهو و دشمنان سر سخت و لجوج تو را حفظ كردم تا دعوت خود را پيش ببرى ( * ( وَإِذْ كَفَفْتُ بَنِي إِسْرائِيلَ عَنْكَ إِذْ جِئْتَهُمْ بِالْبَيِّناتِ فَقالَ الَّذِينَ كَفَرُوا مِنْهُمْ إِنْ هذا إِلَّا سِحْرٌ مُبِينٌ ) * ) .\r\nقابل توجه اينكه در اين آيه چهار بار كلمه باذنى ( به فرمان من ) تكرار شده است ، تا جايى براى غلو و ادعاى الوهيت در مورد حضرت مسيح ع باقى نماند ، يعنى آنچه او انجام مىداد گرچه بسيار عجيب و شگفتانگيز بود ، و به كارهاى خدايى شباهت داشت ولى هيچيك از ناحيه او نبود بلكه همه از ناحيه خدا انجام مىگرفت ، او بنده اى بود سر بر فرمان خدا و هر چه داشت از طريق استمداد\r\n","description":"","footnote":"","page_name":" 124 ","page_number":124},
  {"content":"\r\nاز نيروى لا يزال الهى بود .\r\nممكن است گفته شود تمام اين مواهب مربوط به مسيح ع بوده است چرا در اين آيه براى مادرش مريم نيز موهبت شمرده است ؟\r\nپاسخ اينكه مسلم است هر موهبتى به فرزند برسد در حقيقت به مادر او هم رسيده است زيرا هر دو از يك اصلند و ساقه و ريشه يك درخت .\r\nضمنا همانطور كه در ذيل آيه 49 سوره آل عمران يادآور شديم اين آيه و مانند آن از دلائل روشن ولايت تكوينى اولياى خدا است ، زيرا در سرگذشت مسيح زنده كردن مردگان ، و شفاى كور مادرزاد ، و بيمار غير قابل علاج ، به شخص مسيح ع نسبت داده شده ، منتها به اذن و فرمان خدا .\r\nاز اين تعبير استفاده مىشود كه ممكن است خداوند چنين قدرتى را براى تصرف در عالم تكوين در اختيار كسى بگذارد كه گاه گاه چنين اعمالى را انجام دهد ، و تفسير اين آيه به دعا كردن انبياء ، و اجابت دعاى آنها از ناحيه خدا كاملا بر خلاف ظواهر آيات است . و منظور ما از ولايت تكوينى اولياى خدا چيزى جز آنكه در بالا ذكر شد نمىباشد ، زيرا دليلى بر بيش از اين مقدار نداريم ، ( براى توضيح بيشتر به جلد دوم صفحه 422 مراجعه نمائيد ) .\r\n","description":"","footnote":"","page_name":" 125 ","page_number":125},
  {"content":"\r\n\r\n[ سوره المائدة ‹ 5 › : آيات 111 تا 115 
  ]\r\nوَ إِذْ أَوْحَيْتُ إِلَى الْحَوارِيِّينَ أَنْ آمِنُوا بِي وَبِرَسُولِي قالُوا آمَنَّا وَاشْهَدْ بِأَنَّنا مُسْلِمُونَ ‹ 111 › إِذْ قالَ الْحَوارِيُّونَ يا عِيسَى ابْنَ مَرْيَمَ هَلْ يَسْتَطِيعُ رَبُّكَ أَنْ يُنَزِّلَ عَلَيْنا مائِدَةً مِنَ السَّماءِ قالَ اتَّقُوا اللَّه إِنْ كُنْتُمْ مُؤْمِنِينَ ‹ 112 › قالُوا نُرِيدُ أَنْ نَأْكُلَ مِنْها وَتَطْمَئِنَّ قُلُوبُنا وَنَعْلَمَ أَنْ قَدْ صَدَقْتَنا وَنَكُونَ عَلَيْها مِنَ الشَّاهِدِينَ ‹ 113 › قالَ عِيسَى ابْنُ مَرْيَمَ اللَّهُمَّ رَبَّنا أَنْزِلْ عَلَيْنا مائِدَةً مِنَ السَّماءِ تَكُونُ لَنا عِيداً لأَوَّلِنا وَآخِرِنا وَآيَةً مِنْكَ وَارْزُقْنا وَأَنْتَ خَيْرُ الرَّازِقِينَ ‹ 114 › قالَ اللَّه إِنِّي مُنَزِّلُها عَلَيْكُمْ فَمَنْ يَكْفُرْ بَعْدُ مِنْكُمْ فَإِنِّي أُعَذِّبُه عَذاباً لا أُعَذِّبُه أَحَداً مِنَ الْعالَمِينَ ‹ 115 ›\r\n\r\nترجمه :\r\n111 - و به ياد آور زمانى را كه به حواريون وحى فرستادم كه به من و فرستاده من ايمان بياوريد ، آنها گفتند ايمان آورديم و گواه باش كه ما مسلمانيم .\r\n112 - در آن هنگام كه حواريون گفتند : اى عيسى بن مريم آيا پروردگار تو مىتواند مائده اى از آسمان نازل كند ؟ او ( در پاسخ ) گفت از خدا بپرهيزيد اگر با ايمان هستيد ! .\r\n113 - گفتند ( ما نظر سويى نداريم ) مىخواهيم از آن بخوريم و دلهاى ما ( به رسالت تو ) مطمئن گردد و بدانيم به ما راست گفته اى و بر آن گواه باشيم .\r\n114 - عيسى عرض كرد : خداوندا ، پروردگارا ! مائده اى از آسمان بر ما بفرست تا عيدى\r\n","description":"","footnote":"","page_name":" 126 ","page_number":126},
  {"content":"\r\nبراى اول و آخر ما باشد و نشانه اى از تو ، و به ما روزى ده ، تو بهترين روزى دهندگانى 115 - خداوند ( دعاى او را مستجاب كرد و ) گفت من آن را بر شما نازل مىكنم ولى هر كس از شما بعد از آن كافر گردد ( و راه انكار پويد ) او را چنان مجازاتى مىكنم كه احدى از جهانيان را نكرده باشم ! .\r\n\r\nتفسير : داستان نزول مائده بر حواريون\r\nبه دنبال بحثى كه درباره مواهب الهى درباره مسيح ع و مادرش در آيات قبل بيان شد در اين آيات به موهبتهايى كه به حواريين يعنى ياران نزديك مسيح ع بخشيده اشاره مىكند :\r\nنخست مىفرمايد : « بخاطر بياور زمانى را كه به حواريين وحى فرستادم كه به من و فرستاده‌ام مسيح ع ايمان بياوريد و آنها دعوت مرا اجابت كردند و گفتند : ايمان آورديم ، خداوندا گواه باش كه ما مسلمان و در برابر فرمان تو تسليم هستيم » ( * ( وَإِذْ أَوْحَيْتُ إِلَى الْحَوارِيِّينَ أَنْ آمِنُوا بِي وَبِرَسُولِي قالُوا آمَنَّا وَاشْهَدْ بِأَنَّنا مُسْلِمُونَ ) * ) .\r\nالبته مىدانيم كه « وحى » در قرآن معنى وسيعى دارد و منحصر به وحىهايى كه بر پيامبران نازل مىشد نيست ، بلكه الهاماتى كه به قلب افراد مىشود نيز از مصداقهاى آن است و لذا درباره مادر موسى ( سوره قصص آيه 7 ) نيز تعبير به وحى ( 1 ) شده و حتى به غرائز و الهامات تكوينى حيواناتى همچون زنبور عسل نيز در قرآن كلمه وحى گفته شده است .\r\n\r\n","description":"","footnote":"\r\n( 1 ) * ( وَأَوْحَيْنا إِلى أُمِّ مُوسى أَنْ أَرْضِعِيه فَإِذا خِفْتِ عَلَيْه فَأَلْقِيه فِي الْيَمِّ ) * . . . : « به مادر موسى وحى فرستاديم كه او را شير بده و هنگامى كه بر او ترسيدى او را به دريا بيفكن . . . » .\r\n","page_name":" 127 ","page_number":127},
  {"content":"\r\nاين احتمال نيز وجود دارد كه منظور وحىهايى باشد كه بواسطه مسيح ع و با پشتوانه معجزات براى آنها فرستاده مىشد .\r\nدرباره حواريين يعنى شاگردان و ياران مخصوص مسيح ع در جلد دوم صفحه 426 بحث كرده‌ايم .\r\nسپس اشاره به جريان معروف نزول مائده آسمانى كرده ، مىگويد : « ياران خاص مسيح به عيسى ع گفتند : آيا پروردگار تو مىتواند غذايى از آسمان براى ما بفرستد » ؟ ( * ( إِذْ قالَ الْحَوارِيُّونَ يا عِيسَى ابْنَ مَرْيَمَ هَلْ يَسْتَطِيعُ رَبُّكَ أَنْ يُنَزِّلَ عَلَيْنا مائِدَةً مِنَ السَّماءِ ) * ) .\r\n« مائده » در لغت هم به خوان و سفره و طبق گفته مىشود و هم به غذايى كه در آن قرار مىدهند . و در اصل از ماده « ميد » به معنى حركت و تكان خوردن است شايد اطلاق مائده بر سفره و غذا به خاطر نقل و انتقالى است كه در آن صورت مىگيرد .\r\nمسيح ع از اين تقاضا كه بوى شك و ترديد مىداد پس از آوردن آن همه آيات و نشانه‌هاى ديگر نگران شد و به آنها هشدار داد و گفت : « از خدا بترسيد اگر ايمان داريد » ( * ( قالَ اتَّقُوا اللَّه إِنْ كُنْتُمْ مُؤْمِنِينَ ) * ) .\r\nولى به زودى به اطلاع عيسى ع رسانيدند كه ما هدف نادرستى از اين پيشنهاد نداريم ، و غرض ما لجاجتورزى نيست بلكه « مىخواهيم از اين مائده بخوريم ( و علاوه بر نورانيتى كه بر اثر تغذيه از غذاى آسمانى در قلب ما پيدا مىشود ، زيرا تغذيه به طور مسلم در روح انسان مؤثر است ) قلب ما اطمينان و آرامش پيدا كند و با مشاهده اين معجزه بزرگ به سر حد عين اليقين برسيم و بدانيم آنچه به ما گفته اى راست بوده و بتوانيم بر آن گواهى دهيم » ( * ( قالُوا نُرِيدُ أَنْ نَأْكُلَ مِنْها وَتَطْمَئِنَّ قُلُوبُنا وَنَعْلَمَ أَنْ قَدْ صَدَقْتَنا وَنَكُونَ عَلَيْها مِنَ الشَّاهِدِينَ ) * ) .\r\nهنگامى كه عيسى ع از حسن نيت آنها در اين تقاضا آگاه شد ، خواسته آنها را به پيشگاه پروردگار به اين صورت منعكس كرد : « خداوندا مائده اى از\r\n","description":"","footnote":"","page_name":" 128 ","page_number":128},
  {"content":"\r\nآسمان براى ما بفرست كه عيدى براى اول و آخر ما باشد ، و نشانه اى از ناحيه تو محسوب شود و به ما روزى ده ، تو بهترين روزى دهندگان هستى « ( * ( قالَ عِيسَى ابْنُ مَرْيَمَ اللَّهُمَّ رَبَّنا أَنْزِلْ عَلَيْنا مائِدَةً مِنَ السَّماءِ تَكُونُ لَنا عِيداً لأَوَّلِنا وَآخِرِنا وَآيَةً مِنْكَ وَارْزُقْنا وَأَنْتَ خَيْرُ الرَّازِقِينَ ) * ) .\r\nقابل توجه اينكه مسيح تقاضاى آنها را بطرزى شايسته تر در پيشگاه خدا بيان كرد كه حاكى از روح حقطلبى و ملاحظه مصالح جمعى و عمومى بوده باشد .\r\nخداوند اين دعائى را كه از روى حسن نيت و اخلاص صادر شده بود اجابت كرد ، و به آنها فرمود : « من چنين مائده اى را بر شما نازل مىكنم ، ولى توجه داشته باشيد ، بعد از نزول اين مائده مسئوليت شما بسيار سنگينتر مىشود و با مشاهده چنين معجزه آشكارى هر كس بعد از آن ، راه كفر را بپويد او را چنان مجازاتى خواهم كرد كه احدى از جهانيان را چنين مجازاتى نكرده باشم » ! ( * ( قالَ اللَّه إِنِّي مُنَزِّلُها عَلَيْكُمْ فَمَنْ يَكْفُرْ بَعْدُ مِنْكُمْ فَإِنِّي أُعَذِّبُه عَذاباً لا أُعَذِّبُه أَحَداً مِنَ الْعالَمِينَ ) * ) .\r\n\r\nيادآورى چند نكته لازم\r\nدر اين آيات نكاتى است كه بايد مورد بررسى قرار گيرد :\r\n\r\n1 - منظور از تقاضاى مائده چه بود ؟\r\n- شك نيست كه حواريون در اين تقاضا نظر سويى نداشتند و هدفشان لجاجت در برابر مسيح ع نبود ، بلكه در جستجوى آرامش بيشتر و زدودن باقيمانده ترديدها و وسوسه‌هاى اعماق قلبشان بوده است زيرا بسيار مىشود كه انسان با استدلال و حتى گاهى با تجربه ، مطلبى را اثبات مىكند اما چون مساله ، مساله مهمى است بقايايى از وسوسه و شك در زواياى قلب او مىماند ، لذا ميل دارد با تجربه و آزمايش مكرر ، و يا با تبديل كردن استدلالات علمى به مشاهدات عينى آنها را نيز از اعماق قلب خود ريشه كن سازد ، لذا مىبينيم حتى ابراهيم ع با آن مقام والاى ايمان و يقينش از خداوند تقاضا مىكند كه\r\n","description":"","footnote":"","page_name":" 129 ","page_number":129},
  {"content":"\r\nمساله معاد را با چشم خود ببيند تا ايمان علميش به « عين اليقين » و « شهود » ، تبديل شود .\r\nولى از آنجا كه تعبير تقاضاى حواريون ظاهرا زننده بود ، حضرت مسيح ع آن را حمل بر بهانه جويى كرد و به آنها اعتراض نمود اما هنگامى كه با توضيح بيشتر مقصد خود را روشن ساختند ، عيسى ع در برابر آنها تسليم شد .\r\n\r\n2 - منظور از « * ( هَلْ يَسْتَطِيعُ رَبُّكَ ) * » چيست\r\n- مسلما اين جمله در ابتدا چنين معنى مىدهد كه حواريون در قدرت خدا در نزول مائده شك داشتند ، ولى در تفسير آن مفسران اسلامى بياناتى دارند ، كه چند قسمت آن از همه بهتر به نظر مىرسد نخست اينكه اين درخواست در آغاز كار آنها بود ، كه به تمام صفات خدا كاملا آشنا نبودند ، ديگر اينكه منظورشان اين بوده آيا خداوند مصلحت مىبيند چنين مائده اى را بر ما نازل كند ، همانطور كه فى المثل كسى به ديگرى مىگويد من نمىتوانم تمام ثروتم را بدست فلان كس بدهم ، يعنى صلاح نمىبينم نه اينكه قدرت ندارم ، سوم اينكه « يستطيع » به معنى « يستجيب » بوده باشد زيرا ماده طوع به معنى انقياد است و هنگامى كه به باب استفعال برود چنين معنى را مىتوان از آن استفاده كرد ، بنا بر اين معنى جمله چنين مىشود آيا پروردگار تو از ما مىپذيرد كه مائده آسمانى بر ما نازل كند ؟\r\n\r\n3 - اين مائده آسمانى چه بود ؟\r\n- درباره محتويات اين مائده در قرآن ذكرى به ميان نيامده ، ولى از احاديث از جمله از حديثى كه از امام باقر ع نقل شده چنين استفاده مىشود كه طعام مزبور چند قرص نان و چند ماهى بود و شايد علت مطالبه چنين اعجازى آن بوده ، كه شنيده بودند مائده آسمانى بر بنى اسرائيل به اعجاز موسى نازل شد ، آنها همچنين تقاضايى را از عيسى كردند .\r\n\r\n4 - آيا مائده اى بر آنها نازل شد ؟\r\n- با اينكه آيات فوق تقريبا صراحت در نزول مائده دارد زيرا وعده خداوند تخلفناپذير است ، اما عجيب اين است كه بعضى از مفسران در نزول مائده ترديد كرده‌اند و گفته‌اند هنگامى كه حواريون\r\n","description":"","footnote":"","page_name":" 130 ","page_number":130},
  {"content":"\r\nشدت مسئوليت را پس از نزول مائده احساس كردند از تقاضاى خود صرفنظر نمودند ! ولى حق اين است كه مائده بر آنها نازل گرديد .\r\n\r\n5 - عيد چيست ؟\r\n- عيد در لغت از ماده عود به معنى بازگشت است ، و لذا به روزهايى كه مشكلات از قوم و جمعيتى بر طرف مىشود و بازگشت به پيروزيها و راحتىهاى نخستين مىكند عيد گفته مىشود ، و در اعياد اسلامى به مناسبت اينكه در پرتو اطاعت يك ماه مبارك رمضان و يا انجام فريضه بزرگ حج ، صفا و پاكى فطرى نخستين به روح و جان باز مىگردد ، و آلودگيها كه بر خلاف فطرت است ، از ميان مىرود ، عيد گفته شده است ، و از آنجا كه روز نزول مائده روز بازگشت به پيروزى و پاكى و ايمان به خدا بوده است حضرت مسيح ع آن را « عيد » ناميده ، و همانطور كه در روايات وارد شده نزول مائده در روز يكشنبه بود و شايد يكى از علل احترام روز يكشنبه در نظر مسيحيان نيز همين بوده است .\r\nو اگر در روايتى كه از على ع نقل شده مىخوانيم\r\nو كل يوم لا يعصى اللَّه فيه فهو يوم عيد\r\n: « هر روز كه در آن معصيت خدا نشود روز عيد است » ( 1 ) نيز اشاره به همين موضوع است ، زيرا روز ترك گناه روز پيروزى و پاكى و بازگشت به فطرت نخستين است .\r\n\r\n6 - مجازات شديد براى چه بود ؟\r\n- در اينجا نكته مهمى است كه بايد به آن توجه داشت و آن اينكه هنگامى كه ايمان به مرحله شهود و عين اليقين برسد يعنى حقيقت را با چشم مشاهده كند و جاى هيچگونه ترديد و وسوسه باقى نماند مسئوليت او بسيار سنگينتر خواهد شد زيرا چنين كسى آن انسان سابق كه ايمانش بر پايه شهود نبود ، و احيانا وسوسه هايى در آن وجود داشت نيست ، او وارد مرحله جديدى از ايمان و مسئوليت شده است و كمترين تقصير و غفلت و كوتاهى او موجب مجازات شديدى خواهد شد به همين دليل مسئوليت انبياء و اولياى خدا ، سخت\r\n\r\n","description":"","footnote":"\r\n( 1 ) نهج البلاغه - كلمات قصار 428 .\r\n","page_name":" 131 ","page_number":131},
  {"content":"\r\nسنگين بود بطورى كه هميشه از آن وحشت داشتند ، در زندگى روزانه نيز به نمونه هايى از اين مطلب برخورد مىكنيم مثلا هر كس مىداند كه قاعدتا در شهر و ديار او گرسنگانى وجود دارند كه در برابر آنها مسئوليت دارد ، اما هنگامى كه با چشم خود ببيند كه انسان بىگناهى از شدت گرسنگى ناله مىكند ، مسلما شكل مسئوليت او عوض مىگردد .\r\n\r\n7 - عهد جديد و مائده -\r\nدر اناجيل چهارگانه كنونى سخنى از مائده به شكلى كه در قرآن است نمىيابيم گرچه در انجيل يوحنا باب 21 بحثى درباره اطعام و پذيرايى اعجاز آميز مسيح از جمعى از مردم با نان و ماهى به ميان آمده اما با اندك توجهى روشن مىشود كه ارتباطى با مساله مائده آسمانى و حواريون ندارد ( 1 ) در كتاب اعمال رسولان كه از كتب عهد جديد است نيز درباره نزول مائده بر يكى از حواريون به نام پطرس بحثى به ميان آمده اما آن هم غير از آن است كه ما درباره آن بحث مىكنيم ، ولى از آنجا كه مىدانيم بسيارى از حقايقى كه بر عيسى ع نازل گشت در اناجيل كنونى نيست همانطور كه بسيارى از مطالبى كه در اناجيل است بر مسيح ع نازل نشده مشكلى از اين نظر در جريان نزول مائده به وجود نخواهد آمد ( 2 ) .\r\n\r\n","description":"","footnote":"\r\n( 1 ) الهدى الى دين المصطفى ج 2 ص 239 .\r\n( 2 ) مدرك قبل .\r\n","page_name":" 132 ","page_number":132},
  {"content":"\r\n\r\n[ سوره المائدة ‹ 5 › : آيات 116 تا 118 
  ]\r\nوَ إِذْ قالَ اللَّه يا عِيسَى ابْنَ مَرْيَمَ أَ أَنْتَ قُلْتَ لِلنَّاسِ اتَّخِذُونِي وَأُمِّي إِلهَيْنِ مِنْ دُونِ اللَّه قالَ سُبْحانَكَ ما يَكُونُ لِي أَنْ أَقُولَ ما لَيْسَ لِي بِحَقٍّ إِنْ كُنْتُ قُلْتُه فَقَدْ عَلِمْتَه تَعْلَمُ ما فِي نَفْسِي وَلا أَعْلَمُ ما فِي نَفْسِكَ إِنَّكَ أَنْتَ عَلَّامُ الْغُيُوبِ ‹ 116 › ما قُلْتُ لَهُمْ إِلَّا ما أَمَرْتَنِي بِه أَنِ اعْبُدُوا اللَّه رَبِّي وَرَبَّكُمْ وَكُنْتُ عَلَيْهِمْ شَهِيداً ما دُمْتُ فِيهِمْ فَلَمَّا تَوَفَّيْتَنِي كُنْتَ أَنْتَ الرَّقِيبَ عَلَيْهِمْ وَأَنْتَ عَلى كُلِّ شَيْءٍ شَهِيدٌ ‹ 117 › إِنْ تُعَذِّبْهُمْ فَإِنَّهُمْ عِبادُكَ وَإِنْ تَغْفِرْ لَهُمْ فَإِنَّكَ أَنْتَ الْعَزِيزُ الْحَكِيمُ ‹ 118 ›\r\n\r\nترجمه :\r\n116 - به يادآور زمانى را كه خداوند به عيسى بن مريم مىگويد : آيا تو به مردم گفتى كه من و مادرم را دو معبود ، غير از خدا ، انتخاب كنيد ؟ او مىگويد : منزهى تو ، من حق ندارم آنچه را كه شايسته من نيست بگويم ، اگر چنين سخنى را گفته باشم تو ميدانى ، تو از آنچه در روح و جان من است آگاهى و من از آنچه در ذات ( پاك ) تو است آگاه نيستم ، زيرا تو با خبر از تمام اسرار و پنهانيها هستى .\r\n117 - من به آنها چيزى جز آنچه مرا مامور به آن ساختى نگفتم ، به آنها گفتم : خداوندى را بپرستيد كه پروردگار من و پروردگار شما است ، و تا آن زمان كه ميان آنها بودم مراقب و گواه آنان بودم ، و هنگامى كه مرا از ميانشان برگرفتى تو خود مراقب آنها بودى ، و تو گواه بر هر چيز هستى .\r\n118 - ( با اين حال ) اگر آنها را مجازات كنى بندگان تواند ( و قادر به فرار از مجازات نيستند ) و اگر آنها را ببخشى توانا و حكيمى ( نه مجازات تو نشانه عدم حكمت و نه بخشش تو نشانه ضعف است ) .\r\n","description":"","footnote":"","page_name":" 133 ","page_number":133},
  {"content":"\r\n\r\nتفسير :\r\n\r\nبيزارى مسيح از شرك پيروانش\r\nاين آيات پيرامون گفتگوى خداوند با حضرت مسيح ع در روز رستاخيز بحث مىكند ، به دليل اينكه در چند آيه بعد مىخوانيم : * ( هذا يَوْمُ يَنْفَعُ الصَّادِقِينَ صِدْقُهُمْ ) * : « امروز روزى است كه راستگويى راستگويان به آنها سود مىدهد » و مسلما منظور از آن روز قيامت است .\r\nبه علاوه جمله * ( فَلَمَّا تَوَفَّيْتَنِي كُنْتَ أَنْتَ الرَّقِيبَ عَلَيْهِمْ ) * دليل ديگرى بر اين است كه اين گفتگو بعد از دوران نبوت مسيح ع واقع شده است و شروع آيه با جمله « قال » كه براى زمان ماضى است مشكلى ايجاد نمىكند ، زيرا در قرآن بسيار ديده مىشود كه مسائل مربوط به قيامت به صورت زمان ماضى ذكر شده و اين اشاره به قطعى بودن قيامت است ، يعنى وقوع آن در آينده چنان مسلم است كه گويى در گذشته واقع شده ، و با صيغه فعل ماضى از آن ياد مىشود .\r\nبه هر حال آيه نخست مىگويد : خداوند در روز قيامت به عيسى مىگويد : « آيا تو به مردم گفتى كه من و مادرم را علاوه بر خداوند معبود خويش قرار دهيد ، و پرستش كنيد ؟ » ( * ( وَإِذْ قالَ اللَّه يا عِيسَى ابْنَ مَرْيَمَ أَ أَنْتَ قُلْتَ لِلنَّاسِ اتَّخِذُونِي وَأُمِّي إِلهَيْنِ مِنْ دُونِ اللَّه ) * ) .\r\nشك نيست كه مسيح ع چنين چيزى را نگفته است و تنها دعوت به توحيد و عبادت خدا نموده ، ولى منظور از اين استفهام اقرار گرفتن از او در برابر امتش ، و بيان محكوميت آنها است .\r\nمسيح ع با نهايت احترام در برابر اين سؤال چند جمله در پاسخ مىگويد :\r\n1 - نخست زبان به تسبيح خداوند از هر گونه شريك و شبيه گشوده و مىگويد :\r\n","description":"","footnote":"","page_name":" 134 ","page_number":134},
  {"content":"\r\n« خداوندا ! پاك و منزهى از هر گونه شريك » ( * ( قالَ سُبْحانَكَ ) * ) .\r\n2 - چگونه ممكن است چيزى را كه شايسته من نيست بگويم ( * ( ما يَكُونُ لِي أَنْ أَقُولَ ما لَيْسَ لِي بِحَقٍّ ) * ) .\r\nدر حقيقت نه تنها گفتن اين سخن را از خود نفى مىكند ، بلكه مىگويد اساسا من چنين حقى را ندارم و چنين گفتارى با مقام و موقعيت من هرگز سازگار نيست .\r\n3 - سپس استناد به علم بىپايان پروردگار كرده ، مىگويد : « گواه من اين است كه اگر چنين مىگفتم مىدانستى ، زيرا تو از آنچه در درون روح و جان من است آگاهى ، در حالى كه من از آنچه در ذات پاك تو است بىخبرم ، زيرا تو علام الغيوب و با خبر از تمام رازها و پنهانيها هستى » ( * ( إِنْ كُنْتُ قُلْتُه فَقَدْ عَلِمْتَه تَعْلَمُ ما فِي نَفْسِي وَلا أَعْلَمُ ما فِي نَفْسِكَ إِنَّكَ أَنْتَ عَلَّامُ الْغُيُوبِ ) * ) ( 1 ) 4 - « تنها چيزى كه من به آنها گفتم همان بوده است كه به من ماموريت دادى كه آنها را دعوت به عبادت تو كنم و بگويم خداوند يگانه اى را كه پروردگار من و شما است پرستش كنيد » ( * ( ما قُلْتُ لَهُمْ إِلَّا ما أَمَرْتَنِي بِه أَنِ اعْبُدُوا اللَّه رَبِّي وَرَبَّكُمْ ) * ) .\r\n5 - « و تا آن زمان كه در ميانشان بودم مراقب و گواه آنها بودم و نگذاشتم راه شرك را پيش گيرند ، اما به هنگامى كه مرا از ميان آنها برگرفتى تو مراقب و نگاهبان آنها بودى ، و تو گواه بر هر چيزى هستى » ( * ( وَكُنْتُ عَلَيْهِمْ شَهِيداً ما دُمْتُ فِيهِمْ فَلَمَّا تَوَفَّيْتَنِي كُنْتَ أَنْتَ الرَّقِيبَ عَلَيْهِمْ وَأَنْتَ عَلى كُلِّ شَيْءٍ شَهِيدٌ ) * ) ( 2 ) 6 - « و با اينهمه باز امر ، امر تو و خواست ، خواست تو است ، اگر آنها را در برابر اين انحراف بزرگ مجازات كنى بندگان تواند و قادر به فرار از\r\n\r\n","description":"","footnote":"\r\n( 1 ) در اينجا اطلاق كلمه نفس بر خداوند به معنى روح و جان نيست ، بلكه يكى از معانى نفس ذات مىباشد .\r\n( 2 ) درباره معنى « توفى » و اينكه منظور از آن مردن مسيح ع نيست در ذيل آيه 55 آل عمران در جلد دوم صفحه 30 مشروحا بحث شده است .\r\n","page_name":" 135 ","page_number":135},
  {"content":"\r\nزير بار اين مجازات نخواهند بود ، و اين حق براى تو در برابر بندگان نافرمانت ثابت است ، و اگر آنها را ببخشى و از گناهانشان صرف نظر كنى توانا و حكيم هستى ، نه بخشش تو نشانه ضعف است ، و نه مجازاتت خالى از حكمت و حساب « ( * ( إِنْ تُعَذِّبْهُمْ فَإِنَّهُمْ عِبادُكَ وَإِنْ تَغْفِرْ لَهُمْ فَإِنَّكَ أَنْتَ الْعَزِيزُ الْحَكِيمُ ) * ) .\r\n\r\nدر اينجا دو سؤال پيش مىآيد :\r\n1 - آيا در تاريخ مسيحيان هيچ ديده شده است كه « مريم » را معبود خود قرار دهند ؟ يا اينكه آنها تنها قائل به تثليث و خدايان سه گانه يعنى « خداى پدر » و « خداى پسر » و « روح القدس » بوده‌اند ، و شكى نيست كه روح القدس به پندار آنها ، واسطه ميان « خداى پدر » و « خداى پسر » ، مىباشد و او غير از مريم است ، در پاسخ اين سؤال بايد گفت : درست است كه مسيحيان مريم را خدا نمىدانستند . ولى در عين حال در برابر او و مجسمه اش مراسم عبادت را انجام مىداده‌اند ، همانطور كه بت پرستان بت را خدا نمىدانستند ولى شريك خدا در عبادت تصور مىكردند ، و به عبارت روشنتر فرق است ميان اللَّه به معنى « خدا » و إله به معنى « معبود » ، مسيحيان « مريم » را إله يعنى « معبود » مىدانستند نه خدا .\r\nبه تعبير يكى از مفسران گرچه هيچيك از فرق مسيحيت كلمه « إله و معبود » را بر مريم اطلاق نمىكنند ، بلكه او را تنها مادر خداوند مىدانند ! ولى ، عملا مراسم نيايش و پرستش را در برابر او دارند ، خواه اين نام را بر او بگذارند يا نه سپس اضافه مىكند : چندى قبل در بيروت در شماره نهم سال هفتم مجله « مشرق » كه متعلق به مسيحيان است ، مطالب قابل ملاحظه اى به عنوان ياد بود پنجاهمين سال اعلان « پاپ بيوس نهم » درباره شخصيت مريم منتشر گرديد و در همين شماره تصريح شده بود كه كليساهاى شرقى همانند كليساهاى غربى « مريم » را عبادت مىكنند ، و در شماره چهاردهم سال پنجم همان مجله مقاله اى به قلم « انستاس\r\n","description":"","footnote":"","page_name":" 136 ","page_number":136},
  {"content":"\r\nكرملى « درج شده كه خواسته است در آن براى مساله عبادت مريم حتى ريشه اى از كتب عهد عتيق و تورات پيدا كند ، داستان دشمنى مار ( شيطان ) و زن ( حوا ) را به عنوان مريم تفسير مىنمايد ( 1 ) .\r\nبنا بر اين پرستش و عبادت مريم در ميان آنها وجود دارد .\r\n2 - سؤال ديگر اين است كه چگونه حضرت مسيح ع با عبارتى كه بوى شفاعت مىدهد درباره مشركان امت خود سخن مىگويد و عرض مىكند : اگر آنها را ببخشى تو عزيز و حكيمى .\r\nمگر مشرك قابل شفاعت و قابل بخشش است ؟ ! در پاسخ بايد به اين نكته توجه داشت كه اگر هدف عيسى ع شفاعت بود مىبايد گفته باشد « انك انت الغفور الرحيم » زيرا غفور و رحيم بودن خداوند متناسب با مقام شفاعت است در حالى كه مىبينيم او خدا را به « عزيز و حكيم بودن » توصيف مىكند ، از اين استفاده مىشود كه منظور شفاعت و تقاضاى بخشش براى آنها نيست ، بلكه هدف سلب هر گونه اختيار از خود و واگذار كردن امر به اختيار پروردگار است يعنى كار به دست تو است ، اگر بخواهى مىبخشى و اگر بخواهى مجازات مىكنى ، هر چند نه مجازات تو بدون دليل و نه بخشش تو بدون علت است و در هر حال از قدرت و توانايى من بيرون است .\r\nبه علاوه ممكن است در ميان آنها جمعى به اشتباه خود توجه كرده و راه توبه را پيش گرفته باشند ، و اين جمله درباره آن جمعيت بوده باشد .\r\n\r\n","description":"","footnote":"\r\n( 1 ) تفسير المنار جلد هفتم صفحه 263 .\r\n","page_name":" 137 ","page_number":137},
  {"content":"\r\n\r\n[ سوره المائدة ‹ 5 › : آيات 119 تا 120 
  ]\r\nقالَ اللَّه هذا يَوْمُ يَنْفَعُ الصَّادِقِينَ صِدْقُهُمْ لَهُمْ جَنَّاتٌ تَجْرِي مِنْ تَحْتِهَا الأَنْهارُ خالِدِينَ فِيها أَبَداً رَضِيَ اللَّه عَنْهُمْ وَرَضُوا عَنْه ذلِكَ الْفَوْزُ الْعَظِيمُ ‹ 119 › لِلَّه مُلْكُ السَّماواتِ وَالأَرْضِ وَما فِيهِنَّ وَهُوَ عَلى كُلِّ شَيْءٍ قَدِيرٌ ‹ 120 ›\r\n\r\nترجمه :\r\n119 - خداوند مىگويد : امروز روزى است كه راستى راستگويان به آنها سود مىبخشد ، براى آنها باغهايى از بهشت است كه آب از زير ( درختان ) آن جريان دارد و جاودانه و براى هميشه در آن مىمانند ، خداوند از آنها خشنود و آنها از او خشنود خواهند بود و اين رستگارى بزرگى است .\r\n120 - حكومت آسمانها و زمين و آنچه در آنها است از آن خدا است و او بر هر چيزى توانا است .\r\n\r\nتفسير : رستگارى بزرگ\r\nدر تعقيب ذكر گفتگوى خداوند با حضرت مسيح ع در روز رستاخيز كه شرح آن در آيات قبل گذشت در اين آيه مىخوانيم : خداوند پس از اين گفتگو چنين مىفرمايد : « امروز روزى است كه راستى راستگويان به آنها سود مىبخشد ( * ( قالَ اللَّه هذا يَوْمُ يَنْفَعُ الصَّادِقِينَ صِدْقُهُمْ ) * ) .\r\nالبته منظور از اين جمله صدق و راستى در گفتار و كردار در دنيا است ، كه در آخرت مفيد واقع مىشود و گر نه صدق و راستى در آخرت كه محل تكليف نيست فايده اى نخواهد داشت ، به علاوه اوضاع آن روز چنان است كه هيچكس\r\n","description":"","footnote":"","page_name":" 138 ","page_number":138},
  {"content":"\r\nجز راست نمىتواند بگويد ، و حتى گناهكاران و خطاكاران همگى به اعمال بد خويش اعتراف مىكنند و به اين ترتيب در آن روز دروغگويى وجود ندارد .\r\nبنا بر اين آنها كه مسئوليت و رسالت خود را انجام دادند و جز راه صدق و درستى نپيمودند ، مانند مسيح ع و پيروان راستين او يا پيروان راستين ساير پيامبران كه در اين دنيا از در صدق وارد شدند ، از كار خود بهره كافى خواهند برد .\r\nضمنا از اين جمله اجمالا استفاده مىشود كه تمام نيكيها را مىتوان در عنوان صدق و راستى خلاصه كرد صدق و راستى در گفتار ، و صدق و راستى در عمل ، و در روز رستاخيز تنها سرمايه صدق و راستى است كه به كار مىآيد ، نه غير آن .\r\nسپس پاداش صادقان را چنين بيان مىكند : « براى آنها باغهايى از بهشت است كه از زير درختان آن نهرها جارى است ، و جاودانه در آن خواهند ماند » ( * ( لَهُمْ جَنَّاتٌ تَجْرِي مِنْ تَحْتِهَا الأَنْهارُ خالِدِينَ فِيها أَبَداً ) * ) .\r\nو از اين نعمت مادى مهمتر اين است كه « هم خداوند از آنها راضى است و هم آنها از خداوند راضى و خشنودند » ( * ( رَضِيَ اللَّه عَنْهُمْ وَرَضُوا عَنْه ) * ) .\r\n« و شك نيست كه اين موهبت بزرگ كه جامع ميان موهبت مادى و معنوى است رستگارى بزرگ محسوب مىشود » . ( * ( ذلِكَ الْفَوْزُ الْعَظِيمُ ) * ) .\r\nقابل توجه اينكه در اين آيه پس از ذكر باغهاى بهشت با آن همه نعمتهايش ، نعمت خشنودى خداوند از بندگان و بندگان از خداوند را ذكر مىكند و به دنبال آن ، « * ( ذلِكَ الْفَوْزُ الْعَظِيمُ ) * » مىگويد و اين نشان مىدهد تا چه اندازه اين رضايت دو جانبه ، واجد اهميت است ( رضايت پروردگار از بندگان و رضايت بندگان از پروردگار ) زيرا ممكن است انسان غرق عاليترين نعمتها باشد ولى هنگامى كه احساس كند مولى و معبود و محبوب او از او ناراضى است تمام آن نعمتها و مواهب در كام جانش تلخ مىگردد .\r\nو نيز ممكن است انسان واجد همه چيز باشد ولى به آنچه دارد راضى و\r\n","description":"","footnote":"","page_name":" 139 ","page_number":139},
  {"content":"\r\nقانع نباشد ، بديهى است آن همه نعمت با اين روحيه او را خوشبخت نخواهد كرد ، و ناراحتى مرموزى دائما او را آزار و شكنجه مىدهد و آرامش روح و روان را كه بزرگترين موهبت الهى است از او مىگيرد .\r\nعلاوه بر اين هنگامى كه خدا از كسى خشنود باشد هر چه بخواهد به او مىدهد و هنگامى كه هر چه خواست به او داد او نيز خشنود مىشود ، نتيجه اينكه بالاترين نعمت اين است كه خدا از انسان خشنود و او نيز از خدايش راضى باشد .\r\nدر آخرين آيه اشاره به مالكيت و حكومت خدا بر آسمانها و زمين و آنچه در آنها است شده و عموميت قدرت او بر همه چيز بيان مىگردد ( * ( لِلَّه مُلْكُ السَّماواتِ وَالأَرْضِ وَما فِيهِنَّ وَهُوَ عَلى كُلِّ شَيْءٍ قَدِيرٌ ) * ) .\r\nذكر اين جمله در واقع به عنوان دليل و علت براى رضايت بندگان از خدا است ، زيرا كسى كه بر همه چيز توانا است و بر سراسر عالم هستى حكومت مىكند ، توانايى دارد كه هر چه بندگان از او بخواهند به آنها ببخشد و آنها را خشنود و راضى گرداند .\r\nضمنا مىتواند اشاره اى به نادرستى عمل نصارى در پرستش مريم بوده باشد ، زيرا عبادت تنها شايسته كسى است كه بر سراسر عالم آفرينش حكومت مىكند ، نه مريم كه مخلوقى بيش نبوده است .\r\n( پايان سوره مائده )\r\n","description":"","footnote":"","page_name":" 140 ","page_number":140},
  {"content":"\r\n\r\n‹ 6 › سوره انعام از سوره‌هاى مكى و داراى 165 آيه مىباشد\r\n","description":"","footnote":"","page_name":" 141 ","page_number":141},
  {"content":"\r\n","description":"","footnote":"","page_name":" 142 ","page_number":142},
  {"content":"\r\n\r\nسوره انعام سوره مبارزه با انواع شرك و بت پرستى\r\nگفته مىشود اين سوره شصت و نهمين سوره اى است كه در مكه بر پيامبر ص نازل گرديد ، ولى در چند آيه از آن گفتگو است كه بعضى معتقدند اين چند آيه در مدينه نازل شده است ، اما از رواياتى كه از طريق اهل بيت به ما رسيده استفاده مىشود كه يكى از امتيازات اين سوره آن است كه تمام آياتش يك جا نازل شده است و بنا بر اين همه آن « مكى » خواهد بود .\r\nهدف اساسى اين سوره ، همانند ساير سوره‌هاى مكى ، دعوت به اصول سه گانه « توحيد » و « نبوت » و « معاد » است ، ولى بيش از همه روى مساله يگانه پرستى و مبارزه با شرك و بت پرستى دور مىزند ، به طورى كه در قسمت مهمى از آيات اين سوره روى سخن به « مشركان و بت پرستان » است ، و به همين مناسبت گاهى رشته بحث به اعمال و كردار و بدعتهاى مشركان مىكشد .\r\nدر هر صورت تدبر و انديشه در آيات اين سوره كه آميخته با استدلالات زنده و روشنى است ، روح توحيد و خدا پرستى را در انسان زنده كرده ، و پايه‌هاى شرك را ويران مىسازد ، و شايد به خاطر همين بهم پيوستگى معنوى و اولويت مساله توحيد بر ساير مسائل بوده كه همه آيات آن يك جا نازل گرديده است .\r\nو نيز به خاطر همين موضوع است كه در رواياتى كه پيرامون فضيلت اين سوره نازل شده كرارا مىخوانيم سوره انعام را هفتاد هزار فرشته ، به هنگام نزول بدرقه كردند ، و كسى كه آن را بخواند ( و در پرتو آن روح و جانش از سرچشمه توحيد سيراب گردد ) تمام آن فرشتگان براى او آمرزش مىطلبند ! . دقت در آيات اين سوره مىتواند روح نفاق و پراكندگى را از ميان مسلمانان برچيند ،\r\n","description":"","footnote":"","page_name":" 143 ","page_number":143},
  {"content":"\r\nگوشها را شنوا ، و چشمها را بينا و دلها را دانا سازد .\r\nولى عجيب اين است كه بعضى از اين سوره ، تنها به خواندن الفاظ آن قناعت مىكنند ، و جلسات عريض و طويلى براى « ختم انعام » و حل مشكلات شخصى و خصوصى خود با تشريفات ويژه اى تشكيل مىدهند كه بنام جلسات ختم انعام ناميده مىشود ، مسلما اگر در اين جلسات به محتواى سوره دقت شود ، نه تنها مشكلات شخصى ، مشكلات عمومى مسلمانان نيز حل خواهد شد ، اما افسوس كه بسيارى از مردم به قرآن به عنوان يك سلسله « اوراد » كه داراى خواص مرموز و ناشناخته است مىنگرند و جز به خواندن الفاظ آن نمىانديشند ، در حالى كه قرآن سراسر درس است و مكتب ، برنامه است و بيدارى ، رسالت است و آگاهى .\r\n\r\n[ سوره الأنعام ‹ 6 › : آيات 1 تا 2 
  ]\r\nبِسْمِ اللَّه الرَّحْمنِ الرَّحِيمِ\r\nالْحَمْدُ لِلَّه الَّذِي خَلَقَ السَّماواتِ وَالأَرْضَ وَجَعَلَ الظُّلُماتِ وَالنُّورَ ثُمَّ الَّذِينَ كَفَرُوا بِرَبِّهِمْ يَعْدِلُونَ ‹ 1 › هُوَ الَّذِي خَلَقَكُمْ مِنْ طِينٍ ثُمَّ قَضى أَجَلًا وَأَجَلٌ مُسَمًّى عِنْدَه ثُمَّ أَنْتُمْ تَمْتَرُونَ ‹ 2 ›\r\n\r\nترجمه :\r\nبنام خداوند بخشنده بخشايشگر 1 - ستايش براى خداوندى است كه آسمانها و زمين را آفريد و ظلمتها و نور را ايجاد كرد ، اما كافران براى پروردگار خود شريك و شبيه قرار مىدهند ( با اينكه دلايل توحيد و يگانگى او در آفرينش جهان آشكار است ) .\r\n2 - او كسى است كه شما را از گل آفريد سپس مدتى مقرر داشت ( تا انسان تكامل يابد )\r\n","description":"","footnote":"","page_name":" 144 ","page_number":144},
  {"content":"\r\nو اجل حتمى نزد او است ( و او از آن آگاه است ) با اينهمه شما ( مشركان در توحيد و يگانگى يا قدرت او ) ترديد مىكنيد .\r\n\r\nتفسير :\r\nاين سوره با حمد و ستايش پروردگار آغاز شده است .\r\nنخست از طريق آفرينش عالم كبير ( آسمان و زمين ) و نظامات آنها ، و سپس از طريق آفرينش « عالم صغير يعنى انسان » ، مردم را متوجه اصل توحيد مىسازد و ابتدا مىگويد : « حمد و سپاس براى خدايى است كه آسمانها و زمين را آفريد » ( * ( الْحَمْدُ لِلَّه الَّذِي خَلَقَ السَّماواتِ وَالأَرْضَ ) * ) .\r\n« خداوندى كه مبدء نور و ظلمت و بر خلاف عقيده دوگانه پرستان ، آفريننده همه چيز است » ( * ( وَجَعَلَ الظُّلُماتِ وَالنُّورَ ) * ) .\r\n« اما مشركان و كافران به جاى اينكه از اين نظام واحد درس توحيد بياموزند براى پروردگار خود شريك و شبيه مىسازند » ( * ( ثُمَّ الَّذِينَ كَفَرُوا بِرَبِّهِمْ يَعْدِلُونَ ) * ) ( 1 ) قابل توجه اينكه عقيده مشركان را با كلمه « ثم » كه در لغت عرب براى « ترتيب با فاصله » است ذكر كرده و اين نشان مىدهد كه در آغاز ، توحيد به عنوان يك اصل فطرى و عقيده عمومى و همگانى بشر بوده است و شرك بعدا به صورت يك انحراف از اين اصل فطرى به وجود آمده .\r\nاما در اينكه چرا درباره آفرينش زمين و آسمان ، كلمه « خلق » به كار رفته ، و در مورد نور و ظلمت كلمه « جعل » مفسران ، سخنان گوناگونى دارند ، ولى آنچه نزديكتر به ذهن مىرسد اين است كه خلقت درباره اصل وجود چيزى است و جعل درباره خواص و آثار و كيفياتى است كه به دنبال آنها وجود پيدا مىكند و از آنجا كه نور و ظلمت جنبه تبعى دارد از آن تعبير به جعل شده است .\r\n\r\n","description":"","footnote":"\r\n( 1 ) يعدلون از ماده عدل ( بر وزن حفظ ) به معنى مساوى و هموزن است و در اينجا به معنى شريك و شبيه قائل شدن مىباشد .\r\n","page_name":" 145 ","page_number":145},
  {"content":"\r\nجالب توجه اينكه در حديثى از امير مؤمنان على ع در تفسير اين آيه چنين نقل شده است كه فرمود : اين آيه در حقيقت به سه طايفه از منحرفان پاسخ مىگويد ، اول به « ماديها » كه جهان را ازلى مىپنداشتند و منكر خلق و آفرينش بودند ، دوم به دوگانه پرستانى كه نور و ظلمت را دو مبدء مستقل مىدانستند ، سوم رد بر مشركان عرب كه براى خدا شريك و شبيه قائل بودند ( 1 ) .\r\n\r\nآيا ظلمت از مخلوقات است ؟\r\nاز آيه بالا استفاده مىشود ، همانطور كه « نور » مخلوق خداوند است ، « ظلمت » هم آفريده او است ، در حالى كه معروف در ميان فلاسفه و دانشمندان علوم طبيعى اين است كه « ظلمت » چيزى جز عدم نور نيست ، و اين را مىدانيم كه نام مخلوق بر معدوم نمىتوان گذاشت ، بنا بر اين چگونه آيه مورد بحث ، ظلمت را جزء مخلوقات خداوند بشمار آورده است ؟ ! در پاسخ اين ايراد مىتوان گفت :\r\nاولا ظلمت هميشه به معناى ظلمت مطلق نيست ، بلكه ظلمت غالبا به معناى نور بسيار كم و ضعيف در برابر نور فراوان و قوى به كار مىرود ، مثلا همه مىگوئيم « شب ظلمانى » با اينكه مسلم است ، در شب ، ظلمت مطلق نيست ، بلكه همواره ظلمت شب آميخته با نور كم رنگ ستارگان يا منابع ديگر نور مىباشد ، بنا بر اين مفهوم آيه اين مىشود كه خداوند براى شما روشنى روز و تاريكى شب كه يكى نور قوى و ديگرى نور بسيار ضعيف است ، قرار داد و بديهى است كه ظلمت به اين معنى از مخلوقات خدا است .\r\nو ثانيا درست است كه ظلمت مطلق يك امر عدمى است ، اما امر عدمى هنگامى كه در شرائط خاصى واقع شود ، حتما از يك امر وجودى سرچشمه مىگيرد يعنى كسى كه ظلمت مطلق را در شرائط خاصى براى اهداف معينى بوجود مىآورد\r\n\r\n","description":"","footnote":"\r\n( 1 ) تفسير نور الثقلين جلد اول صفحه 701 .\r\n","page_name":" 146 ","page_number":146},
  {"content":"\r\nحتما بايد از وسائل وجودى استفاده كند ، مثلا ما مىخواهيم در لحظه معينى اطاق را براى ظاهر كردن عكسى تاريك كنيم ناچاريم جلوى نور را بگيريم تا ظلمت در اين لحظه معين بوجود آيد ، چنين ظلمتى مخلوق است ( مخلوق بالتبع ) .\r\nو به اصطلاح عدم مطلق گرچه مخلوق نيست ، اما عدم خاص سهمى از وجود دارد و مخلوق مىباشد .\r\n\r\nنور رمز وحدت و ظلمت رمز پراكندگى است\r\nنكته ديگرى كه در اينجا بايد به آن توجه داشت اين است كه در آيات قرآن ، نور با صيغه « مفرد » آورده شده و « ظلمت » به صورت جمع ( ظلمات ) .\r\nممكن است اين تعبير اشاره لطيفى به اين حقيقت باشد كه ظلمت ( اعم از حسى و معنوى ) همواره سرچشمه پراكندگىها و جدايىها و دور افتادنها است ، در صورتى كه نور رمز وحدت و اجتماع مىباشد .\r\nبسيار با چشم خود ديده‌ايم كه در يك شب تابستانى ، چراغى در وسط حياط يا بيابان روشن مىكنيم ، در مدت كوتاهى همه گونه حشرات گرد آن جمع مىشوند و در واقع مجمعى از زندگى را در اشكال متنوع تشكيل مىدهند ، اما هنگامى كه آن را خاموش كنيم هر كدام به طرفى مىروند و پراكنده مىگردند ، در مسائل معنوى و اجتماعى نيز همين گونه است ، نور علم و قرآن و ايمان مايه وحدت ، و ظلمت جهل و كفر و نفاق موجب پراكندگى است .\r\nگفتيم اين سوره براى تحكيم پايه‌هاى خدا پرستى و توحيد در دلها نخست انسان را متوجه عالم كبير مىسازد ، و در آيه بعد توجه به عالم صغير يعنى انسان مىدهد و در اين مورد به شگفتانگيزترين مساله يعنى آفرينش او از خاك و گل اشاره كرده مىفرمايد : « او است خدايى كه شما را از گل آفريد »\r\n","description":"","footnote":"","page_name":" 147 ","page_number":147},
  {"content":"\r\n( * ( هُوَ الَّذِي خَلَقَكُمْ مِنْ طِينٍ ) * ) .\r\nدرست است كه آفرينش ما از پدران و مادرانمان بوده است ، نه از خاك ولى چون آفرينش انسان نخستين از خاك و گل بوده است ، درست است كه به ما نيز چنين خطابى بشود .\r\nسپس به مراحل تكاملى عمر انسان اشاره كرده مىگويد : « پس از آن مدتى را مقرر ساخت كه در اين مدت انسان در روى زمين پرورش و تكامل پيدا كند » ( * ( ثُمَّ قَضى أَجَلًا ) * ) .\r\nاجل در اصل به معنى « مدت معين » است ، و « قضاء اجل » به معنى تعيين مدت و يا به آخر رساندن مدت است ، اما بسيار مىشود ، كه به آخرين فرصت نيز اجل گفته مىشود ، مثلا مىگويند « اجل دين » فرا رسيده است يعنى آخرين موقع پرداخت بدهى رسيده است ، و اينكه به فرا رسيدن مرگ نيز اجل مىگويند به خاطر اين است كه آخرين لحظه عمر انسان در آن موقع است .\r\nسپس براى تكميل اين بحث مىگويد : « اجل مسمى در نزد خدا است » ( * ( وَأَجَلٌ مُسَمًّى عِنْدَه ) * . )\r\nو بعد مىگويد شما افراد مشرك درباره آفريننده اى كه انسان را از اين اصل بى ارزش يعنى گل آفريده و از اين مراحل حيرت انگيز و حيرتزا گذرانده است شك و ترديد به خود راه مىدهيد ، موجودات بىارزشى همچون بتها را در رديف او قرار داده ، يا در قدرت پروردگار بر رستاخيز و زنده كردن مردگان شك و ترديد داريد .\r\n( * ( ثُمَّ أَنْتُمْ تَمْتَرُونَ ) * ) .\r\n\r\nاجل مسمى چيست ؟\r\nشك نيست كه كلمه « اجل مسمى » و « اجلا » در آيه به دو معنى است و اينكه بعضى هر دو را به يك معنى گرفته‌اند با تكرار كلمه « اجل » مخصوصا با ذكر قيد\r\n","description":"","footnote":"","page_name":" 148 ","page_number":148},
  {"content":"\r\n« مسمى » در دفعه دوم به هيچوجه سازگار نيست .\r\nلذا مفسران درباره تفاوت اين دو ، بحثها كرده‌اند اما از آنچه بقرينه ساير آيات قرآن و همچنين رواياتى كه از طريق اهل بيت ع به ما رسيده استفاده مىشود تفاوت اين دو در آن است كه « اجل » به تنهايى به معنى عمر و وقت و مدت غير حتمى ، و « اجل مسمى » به معنى عمر و مدت حتمى است ، و به عبارت ديگر « اجل مسمى » مرگ طبيعى و « اجل » مرگ زودرس است .\r\nتوضيح اينكه : بسيارى از موجودات از نظر ساختمان طبيعى و ذاتى استعداد و قابليت بقاء براى مدتى طولانى دارند ، ولى در اثناء اين مدت ممكن است موانعى ايجاد شود كه آنها را از رسيدن به حد اكثر عمر طبيعى باز دارد ، مثلا يك چراغ نفت سوز با توجه به مخزن نفت آن ، ممكن است مثلا بيست ساعت استعداد روشنايى داشته باشد ، اما وزش يك باد شديد و ريزش باران و يا عدم مراقبت از آن سبب مىشود كه عمر آن كوتاه گردد .\r\nدر اينجا اگر چراغ با هيچ مانعى برخورد نكند و تا آخرين قطره نفت آن بسوزد سپس خاموش شود به اجل حتمى خود رسيده است و اگر موانعى قبل از آن باعث خاموشى چراغ گردد مدت عمر آن را « اجل غير حتمى » مىگوئيم .\r\nدر مورد يك انسان نيز چنين است اگر تمام شرائط براى بقاى او جمع گردد و موانع بر طرف شود ساختمان و استعداد او ايجاب مىكند كه مدتى طولانى - هر چند اين مدت بالآخره پايان و حدى دارد - عمر كند ، اما ممكن است بر اثر سوء تغذيه يا مبتلا شدن به اعتيادات مختلف و يا دست زدن به خودكشى يا ارتكاب گناهان خيلى زودتر از آن مدت بميرد ، مرگ را در صورت اول اجل حتمى و در صورت دوم اجل غير حتمى مىنامند .\r\nو به تعبير ديگر اجل حتمى در صورتى است كه ما به مجموع علل تامه بنگريم و اجل غير حتمى در صورتى است كه تنها مقتضيات را در نظر بگيريم .\r\n","description":"","footnote":"","page_name":" 149 ","page_number":149},
  {"content":"\r\nبا توجه به اين دو نوع « اجل » بسيارى از مطالب روشن مىشود ، از جمله اينكه در روايات مىخوانيم صله رحم عمر را زياد و يا قطع رحم عمر را كم مىكند ( منظور از عمر و اجل در اين موارد اجل غير حتمى است ) .\r\nو يا اينكه در آيه اى مىخوانيم فَإِذا جاءَ أَجَلُهُمْ لا يَسْتَأْخِرُونَ ساعَةً وَلا يَسْتَقْدِمُونَ : « هنگامى كه اجل آنها فرا رسد نه ساعتى به عقب مىافتد و نه جلو » ( 1 ) در اينجا منظور از اجل همان مرگ حتمى است .\r\nبنا بر اين آيه مزبور تنها مربوط به موردى است كه انسان به عمر نهايى خود رسيده است ، و اما مرگهاى پيشرس را به هيچ وجه شامل نمىشود .\r\nو در هر صورت بايد توجه داشت كه هر دو اجل از ناحيه خدا تعيين مىشود يكى بطور مطلق و ديگرى به عنوان مشروط و يا معلق ، درست مثل اينكه مىگوئيم :\r\nاين چراغ بعد از بيست ساعت بدون هيچ قيد و شرط خاموش مىشود و نيز مىگوئيم اگر طوفانى بوزد بعد از دو ساعت ، خاموش خواهد شد ، در مورد انسان و اقوام و ملتها نيز چنين است مىگوئيم خداوند اراده كرده است كه فلان شخص يا ملت پس از فلان مقدار عمر بطور قطع از ميان برود و نيز مىگوئيم اگر ظلم و ستم و نفاق و تفرقه و سهلانگارى و تنبلى را پيشه كنند در يك سوم آن مدت از بين خواهند رفت ، هر دو اجل از ناحيه خدا است يكى مطلق و ديگرى مشروط .\r\nاز امام صادق ع در ذيل آيه فوق چنين نقل شده كه فرمود :\r\nهما اجلان اجل محتوم و اجل موقوف\r\n: « اين اشاره به دو نوع اجل است ، اجل حتمى و اجل مشروط » و در احاديث ديگرى كه در اين زمينه وارد شده تصريح گرديده است كه اجل غير حتمى ( مشروط ) قابل تقديم و تاخير است و اجل حتمى قابل تغيير نيست ( نور الثقلين جلد اول صفحه 504 ) .\r\n\r\n","description":"","footnote":"\r\n( 1 ) اعراف آيه 34 .\r\n","page_name":" 150 ","page_number":150},
  {"content":"\r\n\r\n[ سوره الأنعام ‹ 6 › : آيه 3 
  ]\r\nوَ هُوَ اللَّه فِي السَّماواتِ وَفِي الأَرْضِ يَعْلَمُ سِرَّكُمْ وَجَهْرَكُمْ وَيَعْلَمُ ما تَكْسِبُونَ ‹ 3 ›\r\n\r\nترجمه :\r\n3 - او است خداوند در آسمانها و در زمين ، پنهان و آشكار شما را مىداند و از آنچه ( انجام مىدهيد و ) به دست مىآوريد با خبر است .\r\n\r\nتفسير :\r\nدر اين آيه براى تكميل بحث گذشته در زمينه توحيد و يگانگى خدا و پاسخ گفتن به كسانى كه براى هر دسته اى از موجودات خدايى قائلند و مىگويند خداى باران ، خداى جنگ ، خداى صلح ، خداى آسمان و مانند آن چنين مىگويد :\r\n« او است خداوندى كه الوهيتش بر تمام آسمانها و زمين حكومت مىكند » ( * ( وَهُوَ اللَّه فِي السَّماواتِ وَفِي الأَرْضِ ) * ) ( 1 ) يعنى با توجه به اينكه خالق همه چيز او است ، مدبر و اداره كننده همه نيز او مىباشد . - زيرا حتى مشركان جاهليت خالق و آفريدگار را « اللَّه » مىدانستند ولى تدبير و تصرف را براى بتها قائل بودند .\r\nآيه به آنها پاسخ مىدهد : كسى كه خالق است ، تدبير و تصرف در همه جا نيز به دست او است .\r\nاين احتمال نيز در تفسير آيه وجود دارد كه خداوند در همه جا حاضر است ، در آسمانها و در زمين و جايى از او خالى نيست ، نه اينكه جسم باشد و مكان داشته\r\n\r\n","description":"","footnote":"\r\n( 1 ) از نظر تركيب اين جمله در ميان مفسران گفتگو است ولى ظاهر اين است كه « هو » مبتدا است و « اللَّه » خبر و « فى السماوات . . . » جار و مجرور است كه متعلق به فعلى مىباشد كه از كلمه اللَّه فهميده مىشود ، و معنى جمله در حقيقت چنين است « هو المتفرد فى السماوات بالالوهية » .\r\n","page_name":" 151 ","page_number":151},
  {"content":"\r\nباشد بلكه احاطه به همه مكانها دارد .\r\nبديهى است كسى كه در همه جا حكومت مىكند و تدبير همه چيز بدست او است و در همه جا حضور دارد ، تمام اسرار و نهانيها را مىداند ، و لذا در جمله بعد مىگويد : « چنين پروردگارى پنهان و آشكار شما را مىداند و نيز از آنچه انجام مىدهيد با خبر است » ( * ( يَعْلَمُ سِرَّكُمْ وَجَهْرَكُمْ وَيَعْلَمُ ما تَكْسِبُونَ ) * ) .\r\nممكن است گفته شود « سر » و « جهر » در آيه اعمال انسانها و نيات آنها را نيز شامل مىشود ، بنا بر اين نيازى به ذكر « ما تكسبون » ( انجام مىدهيد ) نيست .\r\nولى بايد توجه داشت كه كسب به معنى نتيجه‌هاى عمل و حالات روحى حاصل از اعمال خوب و بد است ، يعنى او هم از اعمال و نيات شما با خبر است ، و هم از اثراتى كه اين اعمال در روح شما مىگذارد ، و در هر حال ذكر اين جمله براى تاكيد در مورد اعمال انسانها است .\r\n\r\n[ سوره الأنعام ‹ 6 › : آيات 4 تا 5 
  ]\r\nوَ ما تَأْتِيهِمْ مِنْ آيَةٍ مِنْ آياتِ رَبِّهِمْ إِلَّا كانُوا عَنْها مُعْرِضِينَ ‹ 4 › فَقَدْ كَذَّبُوا بِالْحَقِّ لَمَّا جاءَهُمْ فَسَوْفَ يَأْتِيهِمْ أَنْباءُ ما كانُوا بِه يَسْتَهْزِؤُنَ ‹ 5 ›\r\n\r\nترجمه :\r\n4 - هيچ نشانه و آيه اى از آيات پروردگارشان به آنها نمىرسد مگر اينكه از آن روى مىگردانند ! .\r\n5 - آنان حق را هنگامى كه سراغشان آمد ، انكار كردند ولى به زودى خبر آنچه را به باد مسخره گرفتند به آنان مىرسد ( و از نتائج كار خود آگاه مىشوند ) .\r\n\r\nتفسير :\r\nگفتيم در سوره انعام روى سخن بيشتر با مشركان است ، و قرآن به انواع\r\n","description":"","footnote":"","page_name":" 152 ","page_number":152},
  {"content":"\r\nوسائل براى بيدارى و آگاهى آنها متوسل مىشود ، اين آيه و آيات فراوانى كه بعد از آن مىآيد در تعقيب همين موضوع است .\r\nدر اين آيه به روح لجاجت و بىاعتنايى و تكبر مشركان در برابر حق و نشانه‌هاى خدا اشاره كرده ، مىگويد : « آنها چنان لجوج و بى اعتنا هستند كه هر نشانه اى از نشانه‌هاى پروردگار را مىبينند ، فورا از آن روى برمىگردانند » . ( * ( وَما تَأْتِيهِمْ مِنْ آيَةٍ مِنْ آياتِ رَبِّهِمْ إِلَّا كانُوا عَنْها مُعْرِضِينَ ) * ) ( 1 ) يعنى ابتدايىترين شرط هدايت و راهيابى كه تحقيق و جستجوگرى است در آنها وجود ندارد ، نه تنها شور و عشق يافتن حق در وجود آنان نيست كه همانند تشنگانى كه به دنبال آب مىدوند در جستجوى حق باشند ، بلكه اگر چشمه آبى زلال بر در خانه آنها بجوشد صورت از آن برگردانده و اصلا به آن نگاه نمىكنند ، حتى اگر اين آيات از طرف پروردگار آنها باشد ( ربهم ) و به منظور تربيت و و تكامل خود آنها نازل گردد ! اين روحيه منحصر به دوران جاهليت و مشركان عرب نبوده ، الان هم بسيارى را مىبينيم كه در يك عمر شصتساله حتى ، زحمت يك ساعت تحقيق و جستجو در باره خدا و مذهب به خود نمىدهند ، سهل است اگر كتاب و نوشته اى در اين زمينه به دست آنها بيفتد به آن نگاه نمىكنند ، و اگر كسى با آنها در اين باره سخن گويد ، گوش فرا نمىدهند ، اينها جاهلان لجوج و بىخبرى هستند كه ممكن است گاهى در كسوت دانشمند ظاهر شوند ! سپس به نتيجه اين عمل آنها اشاره كرده و ، مىگويد : « نتيجه اين شد كه آنها حق را به هنگامى كه به سراغشان آمد تكذيب كردند » در حالى كه اگر در آيات و نشانه‌هاى پروردگار دقت مىنمودند ، حق را به خوبى مىديدند و مىشناختند\r\n\r\n","description":"","footnote":"\r\n( 1 ) بايد توجه داشت كه « آيه » نكره است و در سياق نفى آمده بنا بر اين عموميت دارد يعنى آنها در برابر هيچ آيه و نشانه اى تمكين نمىكنند و حاضر به مطالعه اى نيستند .\r\n","page_name":" 153 ","page_number":153},
  {"content":"\r\nو باور مىكردند ( * ( فَقَدْ كَذَّبُوا بِالْحَقِّ لَمَّا جاءَهُمْ ) * ) .\r\n« و نتيجه اين تكذيب را به زودى دريافت خواهند داشت ، و خبر آنچه را بباد مسخره گرفتند به آنها مىرسد » ( * ( فَسَوْفَ يَأْتِيهِمْ أَنْباءُ ما كانُوا بِه يَسْتَهْزِؤُنَ ) * ) در دو آيه فوق در حقيقت اشاره به سه مرحله از كفر شده كه مرحله به مرحله تشديد مىگردد ، نخست مرحله اعراض و روى گردانيدن ، سپس مرحله تكذيب و بعدا مرحله استهزاء و مسخره كردن حقايق و آيات خدا .\r\nاين امر نشان مىدهد كه انسان در طريق كفر در يك مرحله متوقف نمىشود بلكه هر چه پيش مىرود بر شدت انكار و عداوت و دشمنى با حق و بيگانگى از خدا مىافزايد .\r\nمنظور از تهديد كه در آخر آيه ذكر شده ، اين است كه در آينده دور يا نزديك عواقب شوم بىايمانى دامن آنها را در دنيا و آخرت خواهد گرفت ، آيات بعد نيز شاهد اين تفسير است .\r\n\r\n[ سوره الأنعام ‹ 6 › : آيه 6 
  ]\r\nأَ لَمْ يَرَوْا كَمْ أَهْلَكْنا مِنْ قَبْلِهِمْ مِنْ قَرْنٍ مَكَّنَّاهُمْ فِي الأَرْضِ ما لَمْ نُمَكِّنْ لَكُمْ وَأَرْسَلْنَا السَّماءَ عَلَيْهِمْ مِدْراراً وَجَعَلْنَا الأَنْهارَ تَجْرِي مِنْ تَحْتِهِمْ فَأَهْلَكْناهُمْ بِذُنُوبِهِمْ وَأَنْشَأْنا مِنْ بَعْدِهِمْ قَرْناً آخَرِينَ ‹ 6 ›\r\n\r\nترجمه :\r\n6 - آيا مشاهده نكردند چقدر از اقوام پيشين را هلاك كرديم ؟ ! اقوامى كه ( از شما نيرومندتر بودند و ) قدرتهايى به آنها داديم كه به شما نداديم ، بارانهاى پى در پى بر آنها فرستاديم و نهرها از زير ( آباديهاى ) آنها جارى ساختيم ( اما هنگامى كه سركشى و طغيان كردند ) آنها را به خاطر گناهانشان نابود ساختيم و جمعيت ديگرى بعد از آنان بوجود آورديم .\r\n","description":"","footnote":"","page_name":" 154 ","page_number":154},
  {"content":"\r\n\r\nتفسير : سرنوشت طغيانگران\r\nاز اين آيه به بعد ، قرآن يك برنامه تربيتى مرحله به مرحله را ، براى بيدار ساختن بت پرستان و مشركان - به تناسب انگيزه‌هاى مختلف شرك و بت پرستى - عرضه مىكند ، نخست براى كوبيدن عامل غرور كه يكى از عوامل مهم طغيان و سركشى و انحراف است ، دست به كار شده و با يادآورى وضع اقوام گذشته و سرانجام دردناك آنها ، به اين افراد ، كه پرده غرور بر چشمانشان افتاده است هشدار مىدهد و مىگويد : « آيا اينها مشاهده نكردند چه اقوامى را پيش از آنها هلاك كرديم ، اقوامى كه امكاناتى در روى زمين در اختيار آنها گذاشتيم كه در اختيار شما نگذاشتيم » ( * ( أَ لَمْ يَرَوْا كَمْ أَهْلَكْنا مِنْ قَبْلِهِمْ مِنْ قَرْنٍ مَكَّنَّاهُمْ فِي الأَرْضِ ما لَمْ نُمَكِّنْ لَكُمْ ) * ) .\r\nاز جمله اينكه « بارانهاى پر بركت و پشت سر هم براى آنها فرستاديم » ( * ( وَأَرْسَلْنَا السَّماءَ عَلَيْهِمْ مِدْراراً ) * ) ( 1 ) .\r\n« و ديگر اينكه نهرهاى آب جارى را از زير آباديهاى آنها و در دسترس آنها جارى ساختيم » ( * ( وَجَعَلْنَا الأَنْهارَ تَجْرِي مِنْ تَحْتِهِمْ ) * ) .\r\nاما به هنگامى كه راه طغيان را پيش گرفتند ، هيچيك از اين امكانات نتوانست آنها را از كيفر الهى بر كنار دارد « و ما آنها را به خاطر گناهانشان نابود كرديم » ( * ( فَأَهْلَكْناهُمْ بِذُنُوبِهِمْ ) * ) .\r\n\r\n","description":"","footnote":"\r\n( 1 ) مدرار در اصل از ماده « در » به معنى شير است و سپس به مايعاتى همانند باران كه ريزش دارد گفته شده است و « مدرار » صيغه مبالغه است و جمله « * ( أَرْسَلْنَا السَّماءَ ) * » در حقيقت براى بيان مبالغه بيشتر مىباشد .\r\n","page_name":" 155 ","page_number":155},
  {"content":"\r\n« و بعد از آنها اقوام ديگرى روى كار آورديم » ( * ( وَأَنْشَأْنا مِنْ بَعْدِهِمْ قَرْناً آخَرِينَ ) * ) .\r\nآيا نبايد مطالعه حال گذشتگان براى آنها سرمشقى بشود ؟ ! و از خواب غفلت بيدار ، و از مستى غرور هشيار گردند ، آيا خداوندى كه درباره گذشتگان چنين عمل كرد توانايى ندارد همان برنامه را نيز درباره اينها اجرا كند ؟ ! در اينجا به چند نكته بايد توجه داشت :\r\n1 - « قرن » گرچه معمولا به معنى يك زمان طولانى ( صد سال يا هفتاد سال يا سى سال ) آمده است ، ولى گاهى - همانطور كه اهل لغت تصريح كرده‌اند - به قوم و جمعيتى كه در يك زمان قرار دارند گفته مىشود ( اصولا قرن از ماده اقتران و به معنى نزديكى است و چون اهل عصر واحد و زمانهاى متقارب به هم نزديكند به آنها ، و هم به زمان آنها قرن گفته مىشود ) .\r\n2 - در آيات قرآن مكرر به اين موضوع اشاره شده كه امكانات فراوان مادى باعث غرور و غفلت افراد كم ظرفيت مىشود ، زيرا با داشتن اينها خود را بىنياز از پروردگار مىپندارند ، غافل از اينكه اگر لحظه به لحظه و ثانيه به ثانيه كمك و امداد الهى به آنها نرسد ، نابود و خاموش مىگردند چنان كه مىخوانيم « إِنَّ الإِنْسانَ لَيَطْغى أَنْ رَآه اسْتَغْنى » : انسان طغيان مىكند هنگامى كه خود را بىنياز پندارد » ( 1 ) .\r\n3 - اين هشدار مخصوص بت پرستان نيست ، هم امروز قرآن نيز به دنياى ثروتمند ماشينى كه بر اثر فراهم بودن امكانات زندگى از باده غرور سر مست شده ، هشدار مىدهد كه وضع گذشتگان را فراموش نكنيد كه چگونه بر اثر عامل گناه ، همه چيز را از دست دادند ، شما هم با روشن شدن جرقه آتش يك جنگ جهانى ديگر ممكن است همه چيز را از دست بدهيد و به دوران قبل از تمدن\r\n\r\n","description":"","footnote":"\r\n( 1 ) سوره علق آيه 6 و 7 .\r\n","page_name":" 156 ","page_number":156},
  {"content":"\r\nصنعتى خود باز گرديد ، توجه داشته باشيد كه عامل بدبختى آنها چيزى جز گناه و ظلم و ستم و بيدادگرى و عدم ايمان نبوده همين عامل در جامعه شما نيز آشكار شده است .\r\nبراستى مطالعه تاريخ زندگى فراعنه مصر ، و ملوك سبا ، و سلاطين كلده و آشور ، و قيصرهاى روم با آن زندگانى افسانه اى و ناز و نعمت بىحساب ، و سپس مطالعه عواقب دردناكى كه بر اثر كفر و بيدادگرى طومار زندگانى آنها را در هم پيچيد براى همه كس و براى همه ما درس عبرتى است بزرگ و آشكار .\r\n\r\n[ سوره الأنعام ‹ 6 › : آيه 7 
  ]\r\nوَ لَوْ نَزَّلْنا عَلَيْكَ كِتاباً فِي قِرْطاسٍ فَلَمَسُوه بِأَيْدِيهِمْ لَقالَ الَّذِينَ كَفَرُوا إِنْ هذا إِلَّا سِحْرٌ مُبِينٌ ‹ 7 ›\r\n\r\nترجمه :\r\n7 - و اگر نامه اى بر روى صفحه اى بر آنها نازل كنيم و ( علاوه بر ديدن ) آن را با دستهاى خود لمس كنند باز كافران مىگويند اين چيزى جز يك سحر آشكار نيست !\r\n\r\nتفسير : آخرين درجه لجاجت\r\nديگر از عوامل انحراف آنها تكبر و لجاجت است كه در اين آيه اشاره به آن شده ، زيرا افراد متكبر معمولا مردم لجوجى هستند ، چون تكبر به آنها اجازه تسليم در برابر حق را نمىدهد و همين سبب مىشود كه به اصطلاح روى دنده لج بيفتند و هر دليل روشن و برهان واضحى را به نحوى انكار كنند هر چند تا سر حد انكار بديهيات پيش رود ! ، همانطور كه بارها با چشم خود اين موضوع را در ميان افراد متكبر و خود خواه ديده‌ايم .\r\n","description":"","footnote":"","page_name":" 157 ","page_number":157},
  {"content":"\r\nقرآن در اينجا اشاره به تقاضاى جمعى از بت پرستان ( كه مىگويند اين اشخاص نضر بن حارث و عبد اللَّه بن ابى اميه و نوفل بن خويلد بودند كه به پيامبر ص گفتند ما تنها در صورتى ايمان مىآوريم كه نامه اى از طرف خداوند با چهار فرشته بر ما نازل كنى ! ! ) كرده و مىگويد : « اگر همانطور كه آنها تقاضا كردند ، نوشته اى بر صفحه اى از كاغذ و مانند آن بر تو نازل كنيم ، و علاوه بر مشاهده كردن ، با دست خود نيز آن را لمس كنند باز مىگويند : اين يك سحر آشكار است ! » ( * ( وَلَوْ نَزَّلْنا عَلَيْكَ كِتاباً فِي قِرْطاسٍ فَلَمَسُوه بِأَيْدِيهِمْ لَقالَ الَّذِينَ كَفَرُوا إِنْ هذا إِلَّا سِحْرٌ مُبِينٌ ) * ) .\r\nيعنى دائره لجاجت آنها تا حدى توسعه يافته كه روشنترين محسوسات را يعنى آنچه با « مشاهده » و « لمس » درك مىشود ، انكار مىكنند و به بهانه سحر از تسليم شدن در برابر آن سر باز مىزنند ، در حالى كه در زندگى روزانه خود براى اثبات واقعيتها به يك دهم از اين نشانه‌ها نيز قناعت مىكنند و آن را قطعى و مسلم مىدانند ! و اين نيست مگر به خاطر خود خواهى و تكبر و لجاجت سختى كه بر روح آنها سايه افكنده .\r\nضمنا بايد توجه داشت كه « قرطاس » به معنى هر چيزى است كه روى آن مىنويسند اعم از كاغذ و پوست و الواح ، و اگر امروز قرطاس را فقط به كاغذ مىگويند براى اين است كه كاغذ متداولترين چيزى است كه روى آن نوشته مىشود .\r\n","description":"","footnote":"","page_name":" 158 ","page_number":158},
  {"content":"\r\n\r\n[ سوره الأنعام ‹ 6 › : آيات 8 تا 10 
  ]\r\nوَ قالُوا لَوْ لا أُنْزِلَ عَلَيْه مَلَكٌ وَلَوْ أَنْزَلْنا مَلَكاً لَقُضِيَ الأَمْرُ ثُمَّ لا يُنْظَرُونَ ‹ 8 › وَلَوْ جَعَلْناه مَلَكاً لَجَعَلْناه رَجُلًا وَلَلَبَسْنا عَلَيْهِمْ ما يَلْبِسُونَ ‹ 9 › وَلَقَدِ اسْتُهْزِئَ بِرُسُلٍ مِنْ قَبْلِكَ فَحاقَ بِالَّذِينَ سَخِرُوا مِنْهُمْ ما كانُوا بِه يَسْتَهْزِؤُنَ ‹ 10 ›\r\n\r\nترجمه :\r\n8 - گفتند چرا فرشته اى بر او نازل نشده ( تا او را در دعوت مردم به سوى خدا همراهى كند ) ولى اگر فرشته اى بفرستيم ( و موضوع جنبه حسى و شهود پيدا كند ) كار تمام مىشود ( و اگر مخالفت كنند ) ديگر به آنها مهلت داده نخواهد شد ( و همگى هلاك مىگردند ) .\r\n9 - و اگر او را فرشته قرار مىداديم حتما وى را به صورت انسانى در مىآورديم باز ( به پندار آنان ) كار را بر آنها مشتبه مىساختيم همانطور كه آنها كار را بر ديگران مشتبه مىسازند ! 10 - ( با اين حال نگران نباش ) جمعى از پيامبران پيش از تو را به باد استهزا گرفتند اما سرانجام آنچه را مسخره مىكردند دامانشان را گرفت ( و عذاب الهى بر آنها نازل شد ) .\r\n\r\nتفسير : بهانه جويىها\r\nيكى ديگر از عوامل كفر و انكار بهانه جويى است ، گرچه بهانه جويى معلول عوامل ديگر از جمله تكبر و خود خواهى مىباشد ولى تدريجا به عنوان\r\n","description":"","footnote":"","page_name":" 159 ","page_number":159},
  {"content":"\r\nيك روحيه منفى در مىآيد و خود يك عامل براى عدم تسليم در برابر حق مىگردد .\r\nاز جمله بهانه جويىهايى كه مشركان در برابر پيامبر ص داشتند و در چندين آيه از قرآن به آن اشاره شده و در آيه مورد بحث نيز آمده است اين است كه آنها مىگفتند چرا پيامبر ص به تنهايى به اين ماموريت بزرگ دست زده است ؟ « چرا موجودى از غير جنس بشر و از جنس فرشتگان او را در اين ماموريت همراهى نمىكند » ؟ مگر مىتواند انسانى كه از جنس ما است به تنهايى بار رسالت را بر دوش كشد ؟ ( * ( وَقالُوا لَوْ لا أُنْزِلَ عَلَيْه مَلَكٌ ) * ) .\r\nدر حالى كه با وجود دلائل روشن و آيات بينات بر نبوت او جايى براى اين بهانه جويىها نيست ، به علاوه فرشته نه قدرتى بالاتر از انسان دارد و نه آمادگى و استعدادى براى رسالت ، بيش از او ، بلكه به مراتب انسان از او آماده تر است .\r\nقرآن با دو جمله كه هر كدام استدلالى را در بر دارد به آنها پاسخ مىگويد :\r\nنخست اينكه « اگر فرشته اى نازل شود ، و سپس آنها ايمان نياورند ، به حيات همه آنان خاتمه داده خواهد شد » ( * ( وَلَوْ أَنْزَلْنا مَلَكاً لَقُضِيَ الأَمْرُ ثُمَّ لا يُنْظَرُونَ ) * ) .\r\nاما چرا با آمدن فرشته و همراهى او با پيامبر ص منكران گرفتار مرگ و هلاكت مىشوند ؟ دليل آن همان چيزى است كه در چند آيه قبل به آن اشاره شد كه اگر نبوت جنبه شهود و حسى پيدا كند ، يعنى با آمدن فرشته ، غيب تبديل به شهود گردد و همه چيز را با چشم ببينند آخرين مرحله اتمام حجت شده است ، چون دليلى بالاتر از اين تصور نمىشود ، با اين حال اگر كسى مخالفت كند كيفر و مجازات او قطعى خواهد بود ، ولى خداوند به خاطر لطف و مرحمت بر بندگان براى اينكه فرصتى براى تجديد نظر داشته باشند اين كار را نمىكند مگر در موارد خاصى كه مىداند طرف ، آمادگى كامل و استعداد پذيرش دارد ، يا در مواردى كه طرف مستحق نابودى است ، يعنى اعمالى انجام داده است كه استحقاق مجازات\r\n","description":"","footnote":"","page_name":" 160 ","page_number":160},
  {"content":"\r\nالهى را دارد ، در اين موقع به تقاضاى او ترتيب اثر داده مىشود و به هنگامى كه قبول نكرد فرمان نابودى او صادر مىگردد .\r\nپاسخ دوم اينكه پيامبر ص به مقتضاى مقام رهبرى و عهده دار بودن امر تربيت مردم و سرمشق عملى به آنها دادن لازم است از جنس خود مردم و همرنگ و هم صفات آنها و تمام غرائز و صفات انسان در او وجود داشته باشد ، زيرا فرشته علاوه بر اينكه براى بشر قابل رؤيت نيست . نمىتواند سرمشق عملى براى او گردد ، چون نه از نيازها و دردهاى او آگاه است و نه به وضع غرائز و خواسته‌هاى او آشنا است ، و به همين دليل رهبرى او نسبت به موجودى كه از هر جهت با وى فرق دارد كاملا نارسا خواهد بود .\r\nلذا قرآن در جواب دوم مىگويد « اگر ما او را فرشته قرار مىداديم و به پيشنهاد آنها عمل مىكرديم ، باز لازم بود تمام صفات انسان را در او ايجاد كنيم ، و او را به صورت و سيرت مردى قرار دهيم » ( * ( وَلَوْ جَعَلْناه مَلَكاً لَجَعَلْناه رَجُلًا ) * ) ( 1 ) .\r\nاز آنچه گفتيم روشن مىشود ، كه منظور از جمله « لجعلناه رجلا » اين نيست كه فقط شكل انسان به او مىدهيم كه بعضى از مفسران پنداشته‌اند ، بلكه منظور اين است كه او را از نظر ظاهر و باطن به صفات انسان قرار مىدهيم .\r\nسپس نتيجه مىگيرد كه با اين حال همان ايرادات سابق را بر ما تكرار مىكردند كه چرا به انسانى ماموريت رهبرى داده اى و چهره حقيقت را بر ما پوشانيده اى ( * ( وَلَلَبَسْنا عَلَيْهِمْ ما يَلْبِسُونَ ) * ) .\r\nلبس ( بر وزن درس ) به معنى پرده پوشى و اشتباه كارى است ، و لبس ( بر وزن قفل ) به معنى پوشيدن لباس است ( ماضى اول لبس بر وزن ضرب و ماضى دوم لبس\r\n\r\n","description":"","footnote":"\r\n( 1 ) ضمير جعلناه مىتواند به پيامبر ص برگردد و هم ممكن است به كسى كه همراه پيامبر براى تحكيم نبوت او مبعوث مىشود باز گردد ، در صورت دوم عمل به پيشنهاد آنها شده و در صورت اول چيزى حتى بالاتر از پيشنهاد آنها .\r\n","page_name":" 161 ","page_number":161},
  {"content":"\r\nبر وزن حسب مىباشد ) و روشن است كه در آيه معنى اول اراده شده است ، يعنى اگر فرشته اى مىفرستاديم بايد به صورت و سيرت انسانى باشد و در اين موقع به عقيده آنها ما مردم را به اشتباه و خطا انداخته بوديم و همان نسبتهاى سابق را بر ما تكرار مىكردند ، همانطور كه خود آنها افراد نادان و بىخبر را به اشتباه و خطا مىافكنند و چهره حقيقت را بر آنها مىپوشانند - بنا بر اين نسبت « لبس » و پرده پوشى به خدا از زاويه ديد آنها است .\r\nدر پايان خداوند به پيامبرش دلدارى مىدهد و مىگويد از مخالفت و لجاجت و سرسختى آنها نگران نباش ، زيرا « جمعى از پيامبران پيش از تو را نيز بباد استهزاء و مسخره گرفتند اما سرانجام آنچه را ، مسخره مىكردند ، دامانشان را گرفت و عذاب الهى بر آنها نازل شد » ( * ( وَلَقَدِ اسْتُهْزِئَ بِرُسُلٍ مِنْ قَبْلِكَ فَحاقَ بِالَّذِينَ سَخِرُوا مِنْهُمْ ما كانُوا بِه يَسْتَهْزِؤُنَ ) * ) .\r\nدر حقيقت اين آيه هم مايه تسلى خاطرى است براى پيامبر ص كه در راه خود كمترين تزلزلى در اراده اش واقع نشود و هم تهديدى است براى مخالفان لجوج كه به عواقب شوم و دردناك كار خود بينديشند ( 1 ) .\r\n\r\n[ سوره الأنعام ‹ 6 › : آيه 11 
  ]\r\nقُلْ سِيرُوا فِي الأَرْضِ ثُمَّ انْظُرُوا كَيْفَ كانَ عاقِبَةُ الْمُكَذِّبِينَ ‹ 11 ›\r\n\r\nترجمه :\r\n11 - بگو روى زمين گردش كنيد ، سپس بنگريد سرانجام آنها كه آيات الهى را تكذيب مىكردند چه شد ؟ !\r\n\r\n","description":"","footnote":"\r\n( 1 ) بايد توجه داشت كلمه « حاق » به معنى نازل گرديد و وارد شد ، مىباشد ، و منظور از ما كانوا به يستهزؤن اخبار پيامبران به مجازات الهى است كه دشمنان لجوج آن را به باد مسخره مىگرفتند ، مانند تهديدهاى پى در پى نوح به طوفان كه وسيله اى براى سخريه قوم بتپرست شده بود ، بنا بر اين آيه هيچگونه نياز به تقدير كلمه « جزاء » آن چنان كه بعضى گفته‌اند ندارد ، بلكه معنى آن چنين است : « مجازاتهايى را كه مسخره مىكردند بر آنها نازل شد » .\r\n","page_name":" 162 ","page_number":162},
  {"content":"\r\n\r\nتفسير :\r\nقرآن در اينجا براى بيدار ساختن اين افراد لجوج و خود خواه از راه ديگرى وارد شده و به پيامبر دستور مىدهد كه به آنها سفارش كند ، در زمين به سير و سياحت بپردازند و عواقب كسانى كه حقايق را تكذيب كردند با چشم خود ببينند ، شايد بيدار شوند ( * ( قُلْ سِيرُوا فِي الأَرْضِ ثُمَّ انْظُرُوا كَيْفَ كانَ عاقِبَةُ الْمُكَذِّبِينَ ) * ) .\r\nشك نيست كه مشاهده آثار گذشتگان و اقوامى كه بر اثر پشت پا زدن به حقايق راه فنا و نابودى را پيمودند ، تاثيرش بسيار بيشتر از مطالعه تاريخ آنها در كتابها است ، زيرا اين آثار حقيقت را محسوس و قابل لمس مىسازد .\r\nشايد به خاطر همين است كه جمله انظروا ( نگاه كنيد ) را به كار برده نه « تفكروا » ( بينديشيد ) .\r\nضمنا ذكر كلمه « ثم » كه معمولا در مورد عطف با فاصله زمانى به كار مىرود ، ممكن است به خاطر توجه دادن به اين حقيقت باشد كه در اين سير و قضاوت خود عجله نكنند ، بلكه هنگامى كه آثار گذشتگان را مشاهده كردند ، با حوصله و دقت بينديشند سپس نتيجه گيرى كرده ، عاقبت كار آنها را با چشم ببينند در مورد سير و سياحت در زمين و تاثير فوق العاده آن در بيدار ساختن افكار مشروحا در ذيل آيه 137 سوره آل عمران ( جلد سوم صفحه 102 ) بحث كرديم .\r\n","description":"","footnote":"","page_name":" 163 ","page_number":163},
  {"content":"\r\n\r\n[ سوره الأنعام ‹ 6 › : آيات 12 تا 13 
  ]\r\nقُلْ لِمَنْ ما فِي السَّماواتِ وَالأَرْضِ قُلْ لِلَّه كَتَبَ عَلى نَفْسِه الرَّحْمَةَ لَيَجْمَعَنَّكُمْ إِلى يَوْمِ الْقِيامَةِ لا رَيْبَ فِيه الَّذِينَ خَسِرُوا أَنْفُسَهُمْ فَهُمْ لا يُؤْمِنُونَ ‹ 12 › وَلَه ما سَكَنَ فِي اللَّيْلِ وَالنَّهارِ وَهُوَ السَّمِيعُ الْعَلِيمُ ‹ 13 ›\r\n\r\nترجمه :\r\n12 - بگو از آن كيست آنچه در آسمانها و زمين است بگو براى خدا است ، رحمت ( و بخشش ) را بر خود حتم كرده ( و به همين دليل ) همه شما را بطور قطع در روز قيامت كه در آن شك و ترديدى نيست مجتمع خواهد كرد ، تنها كسانى كه سرمايه‌هاى وجود خويش را از دست دادند و گرفتار خسران شدند ايمان نمىآورند .\r\n13 - و براى او است آنچه در شب و روز قرار دارد و او شنوا و دانا است .\r\n\r\nتفسير :\r\nدر اين آيه بحث با مشركان هم چنان دنبال شده است . در آيات گذشته روى مسئله توحيد و يگانه پرستى تكيه شده بود ، اما در اين آيه روى مسئله معاد تكيه شده و با اشاره به اصل توحيد ، مسئله رستاخيز و معاد از طريق جالبى تعقيب مىگردد ، شكل آيه به صورت سؤال و جواب است گوينده سؤال و جواب هر دو يكى است كه اين خود يك شيوه زيبا در ادبيات است .\r\nاستدلال معاد در اينجا از دو مقدمه تشكيل شده است :\r\n1 - نخست مىگويد : « بگو آنچه در آسمانها و زمين است براى كيست ؟ » ( * ( قُلْ لِمَنْ ما فِي السَّماواتِ وَالأَرْضِ ) * ) و بلافاصله به دنبال آن مىگويد : خودت از زبان فطرت و جان آنها پاسخ بده : « براى خدا » ( * ( قُلْ لِلَّه ) * ) .\r\n","description":"","footnote":"","page_name":" 164 ","page_number":164},
  {"content":"\r\nطبق اين مقدمه همه جهان هستى ملك خدا است و تدبير آن به دست او است .\r\n2 - « پروردگار عالم سرچشمه تمام رحمتها است ، او است كه رحمت را بر عهده خويش قرار داده ، و مواهب بىشمار ، به همه ارزانى مىدارد » ( * ( كَتَبَ عَلى نَفْسِه الرَّحْمَةَ ) * ) .\r\nآيا ممكن است كه چنين خداوندى اجازه دهد رشته حيات انسانها با مرگ به كلى پاره شود و تكامل و حيات ادامه نيابد ؟ آيا اين با اصل « فياض بودن » و « رحمت واسعه » او مىسازد ؟ آيا او در مورد بندگان خود كه مالك و مدبر آنها است ممكن است چنان بىمهرى كند كه بعد از مدتى راه فنا بپويند و تبديل به هيچ و پوچ شوند ؟ .\r\nمسلما ، نه ، بلكه رحمت واسعه او ايجاب مىكند كه موجودات مخصوصا انسان را در مسير تكامل پيش ببرد همانطور كه در پرتو رحمت خويش بذر كوچك و بىارزشى را تبديل به درخت تناور و برومند ، يا شاخه گل زيبايى مىكند ، همانطور كه در پرتو فيض خود نطفه بى ارزش را به انسان كاملى مبدل مىسازد ، همين رحمت ايجاب مىكند انسان را كه استعداد بقاء و زندگى جاودانى دارد پس از مرگ در لباس حياتى نوين و در عالمى وسيعتر در آورد و در اين سير ابدى تكامل دست رحمتش پشت سر او باشد .\r\nلذا به دنبال اين دو مقدمه مىگويد : « به طور مسلم همه شما را در روز رستاخيز ، روزى كه هيچگونه شك و ترديدى در آن نيست جمع خواهد كرد » ( * ( لَيَجْمَعَنَّكُمْ إِلى يَوْمِ الْقِيامَةِ لا رَيْبَ فِيه ) * ) .\r\nقابل توجه اينكه آيه با سؤال و به اصطلاح استفهام تقريرى كه به منظور اقرار گرفتن از طرف مىباشد شروع شده است ، و چون اين مطلب هم از نظر فطرت مسلم بوده و هم خود مشركان به آن اعتراف داشته‌اند كه مالكيت عالم هستى متعلق به بتها نيست ، بلكه مربوط به خدا است ، بلافاصله خود او پاسخ سؤال را مىگويد .\r\n","description":"","footnote":"","page_name":" 165 ","page_number":165},
  {"content":"\r\nو اين يك روش زيبا در طرح مسائل مختلف محسوب مىشود .\r\nموضوع ديگر اينكه براى معاد در جاهاى ديگر از طرق مختلف از طريق قانون عدالت ، قانون تكامل ، حكمت پروردگار ، استدلال شده است اما استدلال به رحمت ، استدلال تازه اى است كه در آيه بالا مورد بحث قرار گرفته .\r\nدر پايان آيه به سرنوشت و عاقبت كار مشركان لجوج اشاره كرده مىگويد :\r\n« آنها كه در بازار تجارت زندگى ، سرمايه وجود خود را از دست داده‌اند به اين حقائق ايمان نمىآورند » ( * ( الَّذِينَ خَسِرُوا أَنْفُسَهُمْ فَهُمْ لا يُؤْمِنُونَ ) * ) .\r\nچه تعبير عجيبى ! گاهى انسان مال يا مقام ، يا يكى ديگر از سرمايه‌هاى خود را از دست مىدهد در اين موارد اگر چه زيان كرده است ولى چيزهايى را از دست داده است كه جزء وجود او نبوده يعنى بيرون از وجود او است ، اما بزرگترين زيان كه مىتوان نام آن را زيان حقيقى گذاشت زمانى خواهد بود كه انسان اصل هستى خود را از كف دهد و وجود خويش را ببازد .\r\nدشمنان حق و افراد لجوج سرمايه عمر و سرمايه فكر و عقل و فطرت و تمام مواهب روحى و جسمى خويش را كه مىبايست در مسير حق به كار گيرند و به تكامل شايسته خود برسند به كلى از دست مىدهند ، نه سرمايه اى مىماند و نه سرمايه دار ! .\r\nاين تعبير در آيات متعددى از قرآن مجيد آمده است و تعبيرات تكان دهنده اى است كه سرانجام دردناك منكران حق و گنهكاران آلوده را روشن مىسازد .\r\n\r\nسؤال :\r\nممكن است گفته شود زندگانى ابدى تنها براى مؤمنان مصداق « رحمت » است ولى براى غير آنها جز « زحمت و بدبختى » چيز ديگرى نخواهد بود .\r\n","description":"","footnote":"","page_name":" 166 ","page_number":166},
  {"content":"\r\n\r\nپاسخ :\r\nشك نيست كه كار خدا فراهم آوردن زمينه‌هاى رحمت است او انسان را آفريد ، و به او عقل داد ، و پيامبران براى رهبرى و راهنمايى او فرستاده و انواع مواهب را در اختيار وى گذارد ، و راهى به سوى زندگى جاويدان به روى همگان گشود ، اينها بدون استثناء رحمت است .\r\nحال اگر در طريق به ثمر رساندن اين رحمتها خود انسان راه خويش را كج كند و تمام زمينه‌هاى رحمت را براى خود تبديل به شكنجه و زحمت نمايد .\r\nاين موضوع هيچگونه لطمه اى به رحمت بودن آنها نخواهد زد و تمام سرزنشها متوجه انسانى است كه زمينه‌هاى رحمت را تبديل به عذاب كرده است .\r\nآيه بعد در حقيقت تكميلى است براى آيه گذشته زيرا در آيه قبل اشاره به مالكيت خداوند نسبت به همه موجودات از طريق قرار گرفتن آنها در افق « مكان » بود ، لذا فرمود خداوند مالك آنچه در آسمانها و زمين است مىباشد .\r\nاين آيه اشاره به مالكيت او از طريق قرار گرفتن در افق و پهنه « زمان » است لذا مىگويد : « و از آن او است آنچه در شب و روز قرار گرفته است » ( * ( وَلَه ما سَكَنَ فِي اللَّيْلِ وَالنَّهارِ ) * ) .\r\nدر حقيقت جهان ماده از اين موضوع يعنى « زمان » و « مكان » خالى نيست و تمام موجوداتى كه در ظرف زمان و مكان واقع مىشوند يعنى تمامى جهان ماده از آن او هستند ، و نبايد تصور شود كه شب و روز مخصوص منظومه شمسى است بلكه تمام موجودات زمين و آسمان داراى شب و روز و بعضى دائما در روز بدون شب ، و بعضى در شب بدون روز به سر مىبرند ، مثلا در خورشيد دائما روز است زيرا در آنجا روشنايى است و تاريكى وجود ندارد ، در حالى كه بعضى از كواكب خاموش و بىنور آسمان كه در مجاورت ستارگان قرار ندارند در تاريكى شب\r\n","description":"","footnote":"","page_name":" 167 ","page_number":167},
  {"content":"\r\nجاودانى به سر مىبرند . و آيه فوق همه اينها را شامل مىشود .\r\nضمنا بايد توجه داشت كه منظور از « سكن » سكونت به معنى توقف و قرار گرفتن در چيزى است ، خواه اينكه آن موجود در حال حركت باشد يا سكون مثلا مىگوئيم : ما در فلان شهر ساكن هستيم يعنى در آنجا استقرار يافته و توقف داريم اعم از اينكه در خيابانهاى شهر در حال حركت باشيم يا در حال سكون .\r\nاين احتمال نيز در آيه وجود دارد كه « سكون » در اينجا فقط مقابل حركت باشد و از آنجا كه اين دو از امور نسبى هستند ذكر يكى ما را از ديگرى بىنياز مىكند ، بنا بر اين معنى آيه چنين مىشود : آنچه در روز و شب و افق زمان در حال سكون و حركت است همه از آن خدا است .\r\nو در اين صورت آيه مىتواند اشاره به يكى از استدلالات توحيد باشد زيرا « حركت » و « سكون » دو حالت عارضى هستند كه به طور مسلم ، حادثند و نمىتوانند قديم و ازلى باشند چون حركت عبارت است از بودن چيزى در دو زمان مختلف در دو مكان ، و سكون بودن چيزى است در دو زمان در يك مكان معين ، و بنا بر اين در ذات حركت و سكون توجه به حالت سابقه نهفته شده است ، و مىدانيم چيزى كه قبل از آن حالت ديگرى باشد ازلى نمىتواند بوده باشد .\r\nاز اين سخن چنين نتيجه مىگيريم كه : « اجسام از حركت و سكون خالى نيستند » .\r\nو « آنچه از حركت و سكون خالى نيست نمىتواند ازلى باشد » .\r\nبنا بر اين تمامى اجسام حادثند و چون حادثند نيازمند به آفريدگارند ( دقت كنيد ) .\r\nولى خداوند چون جسم نيست نه حركت دارد و نه سكون و نه زمان دارد و نه مكان ، و به همين جهت ازلى و ابدى است . و در پايان آيه پس از ذكر توحيد اشاره به دو صفت بارز خداوند كرده مىگويد : و اوست شنونده دانا\r\n","description":"","footnote":"","page_name":" 168 ","page_number":168},
  {"content":"\r\n( * ( وَهُوَ السَّمِيعُ الْعَلِيمُ ) * ) .\r\nاشاره به اينكه وسعت جهان هستى و موجوداتى كه در افق زمان و مكان قرار گرفته‌اند هيچگاه مانع از آن نيست كه خدا از اسرار آنها آگاه باشد ، بلكه سخنان آنها را مىشنود و حتى حركت مورچه ضعيفى را در دل شب تاريك بر سنگ سياه و ظلمانى در اعماق يك دره خاموش و دور افتاده را درك مىكند و از احتياجات او و سايرين با خبر و آگاه است و از اعمال و كارهاى همگى مطلع .\r\n\r\n[ سوره الأنعام ‹ 6 › : آيات 14 تا 16 
  ]\r\nقُلْ أَ غَيْرَ اللَّه أَتَّخِذُ وَلِيًّا فاطِرِ السَّماواتِ وَالأَرْضِ وَهُوَ يُطْعِمُ وَلا يُطْعَمُ قُلْ إِنِّي أُمِرْتُ أَنْ أَكُونَ أَوَّلَ مَنْ أَسْلَمَ وَلا تَكُونَنَّ مِنَ الْمُشْرِكِينَ ‹ 14 › قُلْ إِنِّي أَخافُ إِنْ عَصَيْتُ رَبِّي عَذابَ يَوْمٍ عَظِيمٍ ‹ 15 › مَنْ يُصْرَفْ عَنْه يَوْمَئِذٍ فَقَدْ رَحِمَه وَذلِكَ الْفَوْزُ الْمُبِينُ ‹ 16 ›\r\n\r\nترجمه :\r\n14 - بگو آيا غير خدا را ولى خود انتخاب كنم در حالى كه او آفريننده آسمانها و زمين است و او است كه روزى مىدهد و از كسى روزى نمىگيرد ، بگو من مامورم كه نخستين مسلمان باشم و ( خداوند به من دستور داده كه ) از مشركان نباش .\r\n15 - بگو من ( نيز ) اگر نافرمانى پروردگارم كنم از عذاب آن روز بزرگ ( رستاخيز ) مىترسم .\r\n16 - آن كس كه مجازات الهى در آن روز به او نرسد خداوند او را مشمول رحمت خويش ساخته و اين پيروزى آشكارى است .\r\n","description":"","footnote":"","page_name":" 169 ","page_number":169},
  {"content":"\r\n\r\nتفسير : پناهگاهى غير از خدا نيست\r\nبعضى براى آيات فوق شان نزولى نقل كرده‌اند كه : « جمعى از اهل مكه خدمت پيامبر ص آمدند و گفتند : اى محمد ! تو آئين قوم خود را ترك گفتى و مىدانيم كه اين كار عاملى جز فقر ندارد ! ، ما حاضريم اموال خود را با تو تقسيم كنيم و تو را كاملا ثروتمند نمائيم تا دست از خدايان ما بردارى و به آئين اصلى ما بازگردى آيات فوق نازل شد و به آنها پاسخ گفت ( 1 ) .\r\nالبته همانطور كه قبلا گفته شد آيات اين سوره طبق روايات وارده ، يك جا در مكه نازل شده بنا بر اين نمىتواند هر يك شان نزول خاصى داشته باشد ، ولى در زمانهاى قبل از نزول اين سوره گفتگوها و بحثهايى ميان پيامبر و مشركان وجود داشته است و قسمتى از آيات اين سوره ناظر به آن گفتگوها است ، بنا بر اين هيچ مانعى ندارد كه چنين سخنى ميان پيامبر و مشركان رد و بدل شده باشد و خداوند در اين آيات به آن سخنان اشاره كرده ، و پاسخ مىگويد .\r\nبه هر حال در اين آيات نيز هدف ، اثبات توحيد و مبارزه با شرك و بتپرستى است ، مشركان با اينكه آفرينش جهان را مخصوص ذات خداوند مىدانستند بتها را به عنوان تكيه گاه و پناهگاه براى خود انتخاب كرده بودند و گاه براى هر يك از نيازمنديهاى خود به يكى از بتها تكيه مىكردند به خدايان متعدد : خداى باران ، خداى نور ، خداى ظلمت ، خداى جنگ و صلح ، و خداى رزق و روزى قائل بودند و اين همان عقيده ارباب انواع مىباشد كه در يونان قديم نيز وجود داشت .\r\n\r\n","description":"","footnote":"\r\n( 1 ) تفسير ابو الفتوح رازى و تفسير مجمع البيان ذيل آيه .\r\n","page_name":" 170 ","page_number":170},
  {"content":"\r\nقرآن براى از بين بردن اين پندار غلط به پيامبر چنين دستور مىدهد :\r\n« به آنها بگو آيا غير خدا را ولى و سرپرست و پناهگاه خود انتخاب كنم ؟ در حالى كه او آفريننده آسمانها و زمين ، و روزى دهنده همه موجودات است بدون اينكه خود نيازى به روزى داشته باشد » ( * ( قُلْ أَ غَيْرَ اللَّه أَتَّخِذُ وَلِيًّا فاطِرِ السَّماواتِ وَالأَرْضِ وَهُوَ يُطْعِمُ وَلا يُطْعَمُ ) * ) .\r\nبنا بر اين هنگامى كه آفريننده همه چيز او است ، و بدون اتكاء به قدرت ديگرى سراسر جهان هستى را به وجود آورده ، و روزى همگان به دست او است ، چه دليل دارد كه انسان غير او را ولى و سرپرست و تكيه گاه قرار دهد ، اصولا بقيه همه مخلوقند و در تمام لحظات وجود خود به او نيازمندند ، چگونه مىتوانند نياز ديگرى را بر طرف سازند ؟\r\nجالب اينكه در آيه بالا هنگامى كه سخن از آفرينش آسمان و زمين به ميان آورده خدا را به عنوان « فاطر » معرفى مىكند « فاطر » از ماده « فطور » و به معنى شكافتن است . از ابن عباس نقل شده كه مىگويد : معنى « فاطر السموات و الارض » را آن گاه فهميدم كه دو عرب بر سر چاه آبى با هم نزاع داشتند يكى از آنها براى اثبات مالكيت خود مىگفت : « انا فطرتها » : « من اين چاه را شكافته و احداث كرده‌ام » ! ولى ما امروز معنى فاطر را بهتر از ابن عباس مىتوانيم به كمك علوم روز دريابيم زيرا اين تعبير جالبى است كه با دقيقترين نظريات علمى روز با پيدايش جهان هماهنگ است چه اينكه : طبق تحقيقات دانشمندان ، عالم بزرگ ( مجموعه جهان ) و عالم كوچكتر ( منظومه شمسى ) همه در آغاز ، توده واحدى بودند كه بر اثر انفجارهاى پى در پى از هم شكافته شدند و كهكشانها و منظومه‌ها و كرات به وجود آمدند ، در آيه ‹ 30 سوره انبياء ) اين مطلب با صراحت بيشترى بيان شده آنجا كه مىگويد : « أَ وَلَمْ يَرَ الَّذِينَ كَفَرُوا أَنَّ السَّماواتِ وَالأَرْضَ كانَتا رَتْقاً\r\n","description":"","footnote":"","page_name":" 171 ","page_number":171},
  {"content":"\r\nفَفَتَقْناهُما » : « آيا كافران نمىدانند آسمان و زمين به هم پيوسته بودند و ما آنها را از هم جدا كرديم » .\r\nنكته ديگرى كه نبايد از آن غفلت كرد اين است كه : در ميان صفات خدا در اينجا تنها روى اطعام بندگان و روزى دادن آنها تكيه شده است اين تعبير شايد به خاطر آن است كه بيشتر وابستگيها در زندگى مادى بشر بر اثر همين نياز مادى است ، همين به اصطلاح « خوردن يك لقمه نان » است كه افراد را به خضوع در برابر اربابان زر و زور واميدارد ، و گاهى تا سر حد پرستش در مقابل آنها كرنش مىكنند ، قرآن در عبارت بالا مىگويد : روزى شما به دست اوست نه به دست اين گونه افراد و نه به دست « بتها » ، صاحبان زر و زور خود نيازمندند و احتياج به اطعام دارند تنها خدا است كه اطعام مىكند و نياز به اطعام ندارد .\r\nدر آيات ديگر قرآن نيز مىبينيم روى مسئله مالكيت خداوند و رازقيت او و فرستادن باران و پرورش گياهان تكيه شده است تا فكر وابستگى به مخلوقات را از مغز افراد بشر به كلى خارج كند .\r\nسپس براى پاسخ گفتن به پيشنهاد كسانى كه از او دعوت مىكردند به آئين شرك ، بپيوندد مىگويد : علاوه بر اينكه عقل به من فرمان مىدهد كه تنها تكيه بر كسى كنم كه آفريننده آسمان و زمين مىباشد وحى الهى نيز به من دستور داده است كه نخستين مسلمان باشم و به هيچوجه در صف مشركان قرار نگيرم ( * ( قُلْ إِنِّي أُمِرْتُ أَنْ أَكُونَ أَوَّلَ مَنْ أَسْلَمَ وَلا تَكُونَنَّ مِنَ الْمُشْرِكِينَ ) * ) ( 1 ) شك نيست كه قبل از پيامبر اسلام نيز پيامبران ديگر و امت صالح آنها مسلمان\r\n\r\n","description":"","footnote":"\r\n( 1 ) - جمله « * ( إِنِّي أُمِرْتُ . . . ) * » از قبيل خطاب غير مستقيم است و جمله « * ( وَلا تَكُونَنَّ ) * . . . » خطاب مستقيم شايد اين تفاوت به خاطر آن باشد كه : بيزارى و دورى از شرك از نخستين مسلمان بودن به درجات مهمتر است لذا مسئله دورى از شرك به صورت خطاب مستقيم و با « نون تاكيد ثقيله » بيان شده است .\r\n","page_name":" 172 ","page_number":172},
  {"content":"\r\nبودند و در برابر اراده خدا تسليم ، بنا بر اين هنگامى كه مىفرمايد : من دستور دارم نخستين مسلمان باشم يعنى نخستين مسلمان اين امت .\r\nو اين در حقيقت اشاره به يك مطلب مهم تربيتى نيز مىباشد كه هر رهبرى بايد در انجام دستورات مكتب خود از همه افراد پيشقدمتر باشد ، او بايد اولين مؤمن به آئين خويش و نخستين عمل كننده ، و كوشاترين فرد ، و فداكارترين شخص در برابر مكتب خود باشد .\r\nو در آيه بعد براى تاكيد بيشتر روى اين دستور الهى كه از طريق وحى بر پيامبر نازل شده است مىگويد :\r\nمن نيز به نوبه خود احساس مسئوليت مىكنم و از قوانين الهى به هيچوجه مستثنى نيستم ، « من نيز اگر از دستور پروردگار منحرف شوم و راه سازشكارى با مشركان را بپيمايم و عصيان و نافرمانى او كنم از مجازات آن روز بزرگ - روز رستاخيز - ترسان و خائفم » ( * ( قُلْ إِنِّي أَخافُ إِنْ عَصَيْتُ رَبِّي عَذابَ يَوْمٍ عَظِيمٍ ) * ) ( 1 ) از اين آيه نيز به خوبى استفاده مىشود كه احساس مسئوليت پيامبران بيش از احساس مسئوليت ديگران است .\r\nو در آخرين آيه براى اينكه ثابت شود پيامبر ص نيز بدون تكيه بر لطف و رحمت خدا كارى نمىتواند بكند و هر چه هست به دست او است و حتى شخص پيغمبر ص چشم اميدش را به رحمت بىپايان پروردگار دوخته و نجات و پيروزى خود را از او مىطلبد مىگويد : « هر كس در آن روز بزرگ از مجازات پروردگار رهايى يابد مشمول رحمت خدا شده است و اين يك موفقيت و پيروزى آشكار است » ( من\r\n\r\n","description":"","footnote":"\r\n( 1 ) جالب اينكه ترتيب جمله بندى اين چنين اقتضا مىكند كه جمله « اخاف » بعد از جمله « * ( إِنْ عَصَيْتُ رَبِّي ) * » ذكر شود زيرا به منزله جزاى شرط محسوب مىشود اما ترس و احساس مسئوليت پيامبر در برابر فرمان پروردگار سبب شده كه به خاطر تاكيد ، جمله « اخاف » ( مىترسم ) مقدم داشته شود ! .\r\n","page_name":" 173 ","page_number":173},
  {"content":"\r\n* ( يُصْرَفْ عَنْه يَوْمَئِذٍ فَقَدْ رَحِمَه وَذلِكَ الْفَوْزُ الْمُبِينُ ) * ) .\r\nاين آيات آخرين درجه توحيد را بيان مىكند و حتى به كسانى كه براى پيامبران در برابر خدا دستگاه مستقلى قائل بودند همانند مسيحيان كه مسيح را ناجى و نجات دهنده مىدانستند ، صريحا پاسخ مىدهد كه حتى پيامبران نياز به رحمت او دارند !\r\n\r\n[ سوره الأنعام ‹ 6 › : آيات 17 تا 18 
  ]\r\nوَ إِنْ يَمْسَسْكَ اللَّه بِضُرٍّ فَلا كاشِفَ لَه إِلَّا هُوَ وَإِنْ يَمْسَسْكَ بِخَيْرٍ فَهُوَ عَلى كُلِّ شَيْءٍ قَدِيرٌ ‹ 17 › وَهُوَ الْقاهِرُ فَوْقَ عِبادِه وَهُوَ الْحَكِيمُ الْخَبِيرُ ‹ 18 ›\r\n\r\nترجمه :\r\n17 - اگر خداوند زيانى به تو برساند هيچكس جز او نمىتواند آن را بر طرف سازد و اگر خيرى به تو رساند او بر همه چيز توانا است ( و هر نيكى از قدرت او ساخته است ) 18 - او است كه بر تمام بندگان خود قاهر و مسلط است و او است حكيم و آگاه .\r\n\r\nتفسير : قدرت قاهره پروردگار\r\nگفتيم هدف اين سوره در درجه اول ريشه كن ساختن عوامل شرك و بت پرستى است ، در دو آيه فوق نيز همين حقيقت تعقيب شده است .\r\nنخست مىگويد : « چرا شما به غير خدا توجه مىكنيد . و براى حل مشكلات و دفع زيان و ضرر و جلب منفعت به معبودهاى ساختگى پناه مىبريد با اينكه » اگر كمترين زيانى به تو برسد بر طرف كننده آن ، كسى جز خدا نخواهد بود ، و اگر\r\n","description":"","footnote":"","page_name":" 174 ","page_number":174},
  {"content":"\r\nخير و بركت و پيروزى و سعادتى نصيب تو شود از پرتو قدرت او است زيرا او است كه بر همه چيز توانا است « ( * ( وَإِنْ يَمْسَسْكَ اللَّه بِضُرٍّ فَلا كاشِفَ لَه إِلَّا هُوَ وَإِنْ يَمْسَسْكَ بِخَيْرٍ فَهُوَ عَلى كُلِّ شَيْءٍ قَدِيرٌ ) * ) ( 1 ) در حقيقت توجه به غير خدا به خاطر اين است كه يا آنها را سرچشمه خيرات و يا بر طرف كننده مصائب و مشكلات مىدانند ، همانطور كه خضوع تا سر حد پرستش در برابر صاحبان قدرت و زر و زور نيز يكى از اين دو انگيزه را دارد ، آيه فوق مىگويد اراده خداوند بر همه چيز حكومت مىكند ، اگر نعمتى را از كسى سلب كند و يا نعمتى را به كسى ارزانى دارد هيچ منبع قدرتى در جهان نيست كه بتواند آن را دگرگون سازد ، پس چرا در برابر غير خدا سر تعظيم فرود مىآورند ؟\r\nتعبير به « يمسسك » در مورد « خير » و « شر » كه از ماده « مس » گرفته شده اشاره به اين است كه حتى كوچكترين خير و شرى بدون اراده و قدرت او ممكن نيست .\r\nاين موضوع نيز لازم به تذكر است كه : آيه فوق با صراحت كامل عقيده « ثنويين » ( دوگانه پرستان ) را كه قائل به دو مبدأ خير و شر بودند رد مىكند و هر دو را از ناحيه خدا مىداند ، ولى در جاى خود گفته‌ايم كه « شر مطلق » در جهان وجود ندارد و بنا بر اين هنگامى كه شر به خدا نسبت داده مىشود منظور امورى است كه به ظاهر سلب نعمت است ولى در واقع و در مورد خود خير است ، يا براى بيدار باش و يا تعليم و تربيت و بر طرف ساختن غرور و طغيان و خود خواهى و يا به خاطر مصالح ديگر است .\r\nدر آيه بعد براى تكميل اين بحث مىگويد : « او است كه بر تمام بندگان قاهر و مسلط است » ( * ( وَهُوَ الْقاهِرُ فَوْقَ عِبادِه ) * ) .\r\n\r\n","description":"","footnote":"\r\n( 1 ) « ضر » عبارت است از كمبودهايى كه به انسان دست مىدهد اعم از اينكه جنبه بدنى داشته باشد مثل نقصان عضو و انواع بيماريها و يا جنبه روحى داشته باشد مثل جهل و سفاهت و جنون و يا جنبه‌هاى ديگر مانند از بين رفتن مال و مقام و فرزندان .\r\n","page_name":" 175 ","page_number":175},
  {"content":"\r\n« قهر » و « غلبه » گرچه يك معنى را مىرسانند ولى از نظر ريشه لغوى با هم تفاوت دارند ، قهر و قاهريت به آن نوع غلبه و پيروزى گفته مىشود كه طرف هيچ گونه مقاومتى نتواند از خود نشان دهد . ولى در كلمه « غلبه » اين مفهوم وجود ندارد و ممكن است بعد از مقاومتهايى بر طرف ، پيروز گردد ، به تعبير ديگر شخص قاهر به كسى مىگويند كه بر طرف مقابل آن چنان تسلط و برترى داشته باشد كه مجال مقاومت به او ندهد ، درست مانند ظرف آبى كه بر شعله كوچك آتشى ريخته شود كه در دم آن را خاموش كند .\r\nبعضى از مفسران معتقدند كه قاهريت معمولا در جايى به كار برده مىشود كه طرف مقابل موجود عاقلى باشد ولى غلبه اعم است و پيروزيهاى بر موجودات غير عاقل را نيز شامل مىشود . ( 1 )\r\nبنا بر اين اگر در آيه قبل اشاره به عموميت قدرت خدا در برابر معبودهاى ساختگى و صاحبان قدرت شده ، نه به اين معنى است كه او ناچار است مدتى با قدرتهاى ديگر گلاويز شود تا آنها را به زانو در آورد ، بلكه قدرت او قدرت قاهره است و تعبير « فوق عباده » نيز براى تكميل همين معنى است .\r\nبا اين حال چگونه ممكن است يك انسان آگاه او را رها كند و به دنبال موجودات و اشخاصى بود كه از خودشان هيچ قدرتى ندارند و حتى قدرت ناچيزشان نيز از ناحيه خدا است .\r\nاما براى اينكه اين توهم پيش نيايد كه خداوند مانند بعضى از صاحبان قدرت ممكن است كمترين سوء استفاده اى از قدرت نامحدود خود كند در پايان آيه مىفرمايد : « و با اين حال او حكيم است و همه كارش روى حساب ، و خبير و آگاه است و كمترين اشتباه و خطا در اعمال قدرت ندارد » ( * ( وَهُوَ الْحَكِيمُ الْخَبِيرُ ) * ) در حالات « فرعون » مىخوانيم كه : به هنگام تهديد بنى اسرائيل به كشتن\r\n\r\n","description":"","footnote":"\r\n( 1 ) الميزان جلد 7 صفحه 34 .\r\n","page_name":" 176 ","page_number":176},
  {"content":"\r\nفرزندان مىگويد : « وَإِنَّا فَوْقَهُمْ قاهِرُونَ » ( 1 ) ما بر سر آنها كاملا مسلطيم يعنى اين قدرت قاهره خود را كه در واقع قدرت ناچيزى بيش نبود دليلى بر ظلم و ستم و عدم اعتناء به حقوق ديگران مىگرفت ، ولى خداوند حكيم و خبير با آن قدرت قاهره منزه تر از آن است كه كمترين ستم و خلافى درباره كوچكترين بندگان روا دارد .\r\nاين نيز ناگفته پيدا است كه منظور از كلمه « فوق عباده » برترى مقامى است نه مكانى زيرا واضح است خدا مكانى ندارد .\r\nو عجب اين است كه بعضى از مغزهاى معيوب تعبير آيه فوق را دليل بر جسم بودن خداوند گرفته‌اند در حالى كه شك نيست كه تعبير به فوق براى بيان برترى معنوى خداوند از نظر قدرت بر بندگان مىباشد ، حتى در مورد فرعون با اينكه انسانى بود و داراى جسم همين كلمه براى برترى مقامى به كار رفته است نه برترى مكانى ( دقت كنيد ) .\r\n\r\n","description":"","footnote":"\r\n( 1 ) اعراف - 127 .\r\n","page_name":" 177 ","page_number":177},
  {"content":"\r\n\r\n[ سوره الأنعام ‹ 6 › : آيات 19 تا 20 
  ]\r\nقُلْ أَيُّ شَيْءٍ أَكْبَرُ شَهادَةً قُلِ اللَّه شَهِيدٌ بَيْنِي وَبَيْنَكُمْ وَأُوحِيَ إِلَيَّ هذَا الْقُرْآنُ لأُنْذِرَكُمْ بِه وَمَنْ بَلَغَ أَ إِنَّكُمْ لَتَشْهَدُونَ أَنَّ مَعَ اللَّه آلِهَةً أُخْرى قُلْ لا أَشْهَدُ قُلْ إِنَّما هُوَ إِله واحِدٌ وَإِنَّنِي بَرِيءٌ مِمَّا تُشْرِكُونَ ‹ 19 › الَّذِينَ آتَيْناهُمُ الْكِتابَ يَعْرِفُونَه كَما يَعْرِفُونَ أَبْناءَهُمُ الَّذِينَ خَسِرُوا أَنْفُسَهُمْ فَهُمْ لا يُؤْمِنُونَ ‹ 20 ›\r\n\r\nترجمه :\r\n19 - بگو بالاترين گواهى ، گواهى كيست ؟ بگو خداوند گواه ميان من و شما است و ( بهترين دليل آن اين است كه ) اين قرآن را بر من وحى كرده تا شما و تمام كسانى را كه اين قرآن به آنها مىرسد انذار كنم ( و از مخالفت فرمان خدا بترسانم ) آيا براستى شما گواهى مىدهيد كه خدايان ديگرى با خدا است ؟ بگو من هرگز چنين گواهى نمىدهم او است خداوند يگانه يكتا و من از آنچه براى او شريك قرار داده‌ايد بيزارم .\r\n20 - آنهايى كه كتاب آسمانى به آنان داده‌ايم به خوبى او را ( پيامبر را ) مىشناسند همانگونه كه فرزندان خود را مىشناسند ، تنها كسانى كه سرمايه وجود خود را از دست داده‌اند ايمان نمىآورند .\r\n\r\nتفسير : بالاترين شاهد\r\nبه طورى كه جمعى از مفسران نقل كرده‌اند ، عده اى از مشركان مكه نزد پيامبر آمدند و گفتند : تو چگونه پيامبرى هستى كه احدى را با تو موافق نمىبينيم\r\n","description":"","footnote":"","page_name":" 178 ","page_number":178},
  {"content":"\r\nحتى از يهود و نصارا درباره تو تحقيق كرديم آنها نيز گواهى و شهادتى به حقانيت تو بر اساس محتويات تورات و انجيل ندادند ، لا اقل كسى را به ما نشان ده كه گواه بر رسالت تو باشد ، آيات فوق ناظر به اين جريان است .\r\nپيامبر مامور مىشود كه در مقابل اين مخالفان لجوج كه چشم بر هم نهاده ، و اين همه نشانه‌هاى حقانيت دعوت او را ناديده گرفته بودند و باز هم مطالبه گواه و شاهد مىكردند بگويد : « به عقيده شما بالاترين شهادت ، شهادت كيست » ؟\r\n( * ( قُلْ أَيُّ شَيْءٍ أَكْبَرُ شَهادَةً ) * ) .\r\nغير از اين است كه بالاترين شهادت ، شهادت پروردگار است ؟ « بگو خداوند بزرگ گواه ميان من و شما است » ( * ( قُلِ اللَّه شَهِيدٌ بَيْنِي وَبَيْنَكُمْ ) * ) .\r\n« و بهترين دليل آن اين است كه اين قرآن را بر من وحى فرستاده » ( * ( وَأُوحِيَ إِلَيَّ هذَا الْقُرْآنُ ) * ) .\r\nقرآنى كه ممكن نيست ساخته فكر بشرى آن هم در آن عصر و زمان و در آن محيط و مكان بوده باشد قرآنى كه محتوى انواع شواهد اعجاز مىباشد : الفاظ آن اعجاز آميز و معانى آن اعجازآميزتر ، آيا همين يك شاهد بزرگ ، دليل بر گواهى خداوند بر حقانيت دعوت من نيست ؟\r\nضمنا از اين جمله استفاده مىشود كه قرآن بزرگترين معجزه و بالاترين گواه صدق دعوى پيامبر است .\r\nسپس به هدف نزول قرآن پرداخته و مىگويد « اين قرآن به اين جهت بر من نازل شده است كه شما را و تمام كسانى را كه سخنان من در طول تاريخ بشر و پهنه زمان و در تمام نقاط جهان به گوش آنها مىرسد از مخالفت فرمان خدا بترسانم و به عواقب دردناك اين مخالفت توجه دهم » ( * ( لأُنْذِرَكُمْ بِه وَمَنْ بَلَغَ ) * ) .\r\nاگر مىبينيم در اينجا فقط سخن از « انذار » و بيم دادن ، به ميان آمده -\r\n","description":"","footnote":"","page_name":" 179 ","page_number":179},
  {"content":"\r\nبا اينكه معمولا همه جا با بشارت همراه است - به خاطر اين است كه سخن در برابر افراد لجوجى بوده كه اصرار در مخالفت داشته‌اند .\r\nضمنا با ذكر كلمه « و من بلغ » ( تمام كسانى كه اين سخن به آنها مىرسد ) رسالت جهانى قرآن و دعوت عمومى و همگانى آن را اعلام مىدارد ، در حقيقت تعبيرى از اين كوتاهتر و جامعتر براى اداى اين منظور تصور نمىشود و دقت در وسعت آن مىتواند هر گونه ابهامى را در مورد عدم اختصاص دعوت قرآن به نژاد عرب و يا زمان و منطقه خاصى بر طرف سازد . جمعى از دانشمندان از تعبيراتى مانند تعبير فوق مسئله خاتميت پيامبر را نيز استفاده كرده‌اند ، زيرا طبق تعبير بالا پيامبر مبعوث بوده به تمام كسانى كه گفتارش به آنها مىرسد و اين شامل تمام كسانى مىشود كه تا پايان اين جهان به دنيا قدم مىگذارند .\r\nاز احاديثى كه از طرق اهل بيت ع وارد شده چنين استفاده مىشود كه منظور از ابلاغ قرآن تنها به اين نيست كه عين متن آن به اقوام ديگر برسد حتى وصول ترجمه‌هاى آن به زبانهاى ديگر نيز در مفهوم آيه وارد است .\r\nدر حديثى از امام صادق نقل شده كه درباره آيه فوق سؤال شده ، حضرت فرمود : « بكل لسان » ( 1 ) يعنى به هر زبان كه باشد .\r\nضمنا يكى از قوانين مسلم اصول فقه كه قاعده « قبح عقاب بلا بيان » است نيز از آيه فوق استفاده مىشود .\r\nتوضيح اينكه در اصول فقه اثبات شده است ما دام كه حكمى به كسى نرسد در برابر آن مسئوليتى ندارد ( مگر اينكه در فرا گرفتن حكم كوتاهى كرده باشد ) آيه فوق نيز مىگويد آنهايى كه سخن من به آنها برسد ، در برابر آن مسئوليت دارند و به اين ترتيب كسانى كه بدون تقصير به آنها ابلاغ نشده باشد مسئوليتى ندارند .\r\n\r\n","description":"","footnote":"\r\n( 1 ) تفسير برهان ، نور الثقلين جلد 1 صفحه 707 ذيل آيه .\r\n","page_name":" 180 ","page_number":180},
  {"content":"\r\nدر تفسير « المنار » از پيامبر اكرم ص چنين نقل شده كه يك دسته از اسيران را نزد پيامبر ص آوردند ، حضرت پرسيد آيا شما را دعوت به اسلام كرده‌اند ؟ گفتند نه ، دستور داد آنها را رها كردند ، سپس آيه بالا را تلاوت كرد و فرمود : بگذاريد آنها به جايگاه خود باز گردند زيرا حقيقت اسلام به آنها ابلاغ نشده و به سوى آن دعوت نگرديده‌اند ( 1 ) و نيز از اين آيه استفاده مىشود كه اطلاق كلمه « شىء » كه معادل كلمه « چيز » در فارسى بر خدا جائز است و لكن او چيزى است نه مانند اشياء ديگر كه مخلوق و محدود باشد بلكه خالق است و نامحدود .\r\nسپس به دنبال اين سخن دستور به پيامبر ص مىدهد كه از آنها سؤال كند « آيا براستى شما گواهى مىدهيد كه خدايان ديگرى با خدا است » ؟\r\n( ا إنكم * ( لَتَشْهَدُونَ أَنَّ مَعَ اللَّه آلِهَةً أُخْرى ) * ) بعد مىگويد « با صراحت به آنها بگو من هرگز چنين گواهى نمىدهم ، بگو او است خداوند يگانه و من از آنچه شما براى او شريك قرار داده‌ايد بيزارم » ( * ( قُلْ لا أَشْهَدُ ، قُلْ إِنَّما هُوَ إِله واحِدٌ وَإِنَّنِي بَرِيءٌ مِمَّا تُشْرِكُونَ ) * ) .\r\nدر حقيقت ذكر اين چند جمله در پايان آيه به خاطر يك نكته مهم روانى است و آن اينكه ممكن است مشركان چنين تصور كنند كه گفتگوهاى آنها شايد تزلزلى در روح پيامبر ص ايجاد كرده باشد و با اميدوارى مجلس را ترك گويند و به دوستان خود بشارت دهند كه شايد محمد ص بعد از اين در دعوت خود تجديد نظر كند ، اين جمله‌ها كه از صراحت و قاطعيت سرشار است اين اميد را به كلى مبدل به ياس مىكند و به آنها نشان مىدهد كه مطلب بالاتر از آن است كه آنها مىپندارند و كمترين تزلزلى در دعوت او پيدا نخواهد شد و تجربه نشان داده كه ذكر اين گونه كلمات قاطع در پايان يك بحث اثر عميقى در رسيدن به نتيجه نهايى دارد !\r\n\r\n","description":"","footnote":"\r\n( 1 ) المنار جلد 7 صفحه 341 .\r\n","page_name":" 181 ","page_number":181},
  {"content":"\r\nو در آيه بعد به آنها كه مدعى بودند اهل كتاب هيچگونه گواهى درباره پيامبر اسلام نمىدهند صريحا پاسخ مىدهد و مىگويد : « آنهايى كه كتاب آسمانى بر آنها نازل كرديم به خوبى پيامبر را مىشناسند همانگونه كه فرزندان خود را مىشناسند » ! ( * ( الَّذِينَ آتَيْناهُمُ الْكِتابَ يَعْرِفُونَه كَما يَعْرِفُونَ أَبْناءَهُمُ ) * ) .\r\nيعنى نه تنها از اصل ظهور و دعوت او آگاهند بلكه جزئيات و خصوصيات و نشانه‌هاى دقيق او را نيز مىدانند ، بنا بر اين اگر جمعى از اهل مكه مىگفتند ما مراجعه به اهل كتاب كرده‌ايم و اطلاعاتى از پيامبر نداشته‌اند يا واقعا دروغ مىگفتند و تحقيقى نكرده بودند و يا اهل كتاب حقائق را كتمان كرده و به آنها بازگو نمىكردند ، همانطور كه آيات ديگر قرآن نيز اشاره به كتمان آنها مىكند . ( توضيح بيشتر اين موضوع در جلد اول تفسير نمونه صفحه 366 ذيل آيه 146 سوره بقره گذشت ) .\r\nدر پايان آيه به عنوان يك نتيجه نهايى اعلام مىدارد : « تنها كسانى به اين پيامبر ( با اين همه نشانه‌هاى روشن ) ايمان نمىآورند كه در بازار تجارت زندگى همه چيز خود را از دست داده و سرمايه وجود خود را باخته‌اند ( * ( الَّذِينَ خَسِرُوا أَنْفُسَهُمْ فَهُمْ لا يُؤْمِنُونَ ) * ) .\r\n","description":"","footnote":"","page_name":" 182 ","page_number":182},
  {"content":"\r\n\r\n[ سوره الأنعام ‹ 6 › : آيات 21 تا 24 
  ]\r\nوَ مَنْ أَظْلَمُ مِمَّنِ افْتَرى عَلَى اللَّه كَذِباً أَوْ كَذَّبَ بِآياتِه إِنَّه لا يُفْلِحُ الظَّالِمُونَ ‹ 21 › وَيَوْمَ نَحْشُرُهُمْ جَمِيعاً ثُمَّ نَقُولُ لِلَّذِينَ أَشْرَكُوا أَيْنَ شُرَكاؤُكُمُ الَّذِينَ كُنْتُمْ تَزْعُمُونَ ‹ 22 › ثُمَّ لَمْ تَكُنْ فِتْنَتُهُمْ إِلَّا أَنْ قالُوا وَاللَّه رَبِّنا ما كُنَّا مُشْرِكِينَ ‹ 23 › انْظُرْ كَيْفَ كَذَبُوا عَلى أَنْفُسِهِمْ وَضَلَّ عَنْهُمْ ما كانُوا يَفْتَرُونَ ‹ 24 ›\r\n\r\nترجمه :\r\n21 - چه كسى ستمكارتر از كسى است كه بر خدا دروغ بسته ( و شريك براى او قائل شده است ) يا آيات او را تكذيب نموده ، مسلما ظالمان روى رستگارى نخواهند ديد .\r\n22 - آن روز كه همه آنها را محشور مىكنيم ، به مشركان مىگوئيم : معبودهايتان كه آنها را شريك خدا مىپنداشتيد كجا هستند ؟ ( و چرا به يارى شما نمىشتابند ؟ ) .\r\n23 - سپس پاسخ و عذر آنها چيزى جز اين نيست كه مىگويند به خداوندى كه پروردگار ما است سوگند كه ما مشرك نبوديم .\r\n24 - ببين چگونه به خودشان ( نيز ) دروغ مىگويند و آنچه را به دروغ شريك خدا مىپنداشتند از دست مىدهند .\r\n\r\nتفسير : بزرگترين ظلم\r\nدر تعقيب برنامه كوبيدن همه جانبه « شرك و بت پرستى » در نخستين آيه بالا با صراحت به صورت استفهام انكارى مىگويد : « چه كسى ستمكارتر از مشركانى است كه بر خدا دروغ بسته و شريك براى او قرار داده و يا آيات او را تكذيب نموده‌اند »\r\n","description":"","footnote":"","page_name":" 183 ","page_number":183},
  {"content":"\r\n( * ( وَمَنْ أَظْلَمُ مِمَّنِ افْتَرى عَلَى اللَّه كَذِباً أَوْ كَذَّبَ بِآياتِه ) * ) .\r\nدر حقيقت جمله اول اشاره به انكار توحيد است ، و جمله دوم اشاره به انكار نبوت ، و به راستى ظلمى از اين بالاتر نمىشود كه انسان جماد بى ارزش و يا انسان ناتوانى را همتاى وجود نامحدودى قرار دهد كه بر سراسر جهان هستى حكومت مىكند ، اين كار از سه جهت ظلم محسوب مىشود : ظلم نسبت به ذات پاك او كه شريكى براى او قائل شده ، و ظلم بر خويشتن كه شخصيت و ارزش وجود خود را تا سر حد پرستش يك قطعه سنگ و چوب پائين آورده ، و ظلم بر اجتماع كه بر اثر شرك گرفتار تفرقه و پراكندگى و دور شدن از روح وحدت و يگانگى شده است .\r\nمسلما هيچ ستمگرى - مخصوصا چنين ستمگرانى كه ستم آنها همه جانبه است - روى سعادت و رستگارى نخواهند ديد ( * ( إِنَّه لا يُفْلِحُ الظَّالِمُونَ ) * ) .\r\nالبته در آيه فوق صريحا كلمه « شرك » ذكر نشده ولى با توجه به آيات قبل و آيات بعد كه همگى پيرامون مسئله شرك صحبت مىكند روشن مىشود كه منظور از كلمه « افتراء » در اين آيه همان تهمت شريك قائل شدن براى ذات خدا است .\r\nقابل توجه اينكه : در 15 مورد از قرآن مجيد افرادى به عنوان ظالمترين و ستمكارترين مردم معرفى شده‌اند كه همه با جمله استفهاميه « و من اظلم » يا « فمن اظلم » ( چه كسى ستمكارتر است ) شروع شده است ، گرچه بسيارى از اين آيات درباره شرك و بت پرستى و انكار آيات الهى سخن مىگويد ، يعنى ناظر به اصل توحيد است ، ولى بعضى از آنها نيز درباره مسائل ديگر مىباشد مانند « وَمَنْ أَظْلَمُ مِمَّنْ مَنَعَ مَساجِدَ اللَّه أَنْ يُذْكَرَ فِيهَا اسْمُه » « چه كسى ستمكارتر است از آنهايى كه مانع ذكر نام خدا در مساجد شوند » ؟ ( بقره - 114 ) .\r\nو در مورد ديگر مىخوانيم : « وَمَنْ أَظْلَمُ مِمَّنْ كَتَمَ شَهادَةً عِنْدَه مِنَ اللَّه » :\r\n","description":"","footnote":"","page_name":" 184 ","page_number":184},
  {"content":"\r\n« چه كسى ستمكارتر است از آنها كه كتمان شهادت مىكنند » ؟ ( بقره - 140 ) در اينجا اين سؤال پيش مىآيد : چگونه ممكن است هر يك از اين طوائف ستمكارترين مردم باشند ؟ در صورتى كه « ظالمترين » تنها بر يك طائفه از آنها صدق مىكند .\r\nدر پاسخ مىتوان گفت : همه اين امور در حقيقت از يك جا ريشه مىگيرد و آن مسئله شرك و كفر و عناد است زيرا منع مردم از ذكر خدا در مساجد و سعى و كوشش در ويران ساختن آنها نشانه كفر و شرك است ، و همچنين كتمان شهادت كه ظاهرا منظور از آن كتمان شهادت بر حقايقى است كه موجب سرگردانى مردم در وادى كفر مىشود از چهره‌هاى گوناگون شرك و انكار خداوند يگانه است .\r\nدر آيه بعد پيرامون سرنوشت مشركان در رستاخيز بحث مىشود ، تا روشن گردد آنها با اتكاء به مخلوقات ضعيفى همچون بتها نه آرامشى براى خود در اين جهان فراهم ساختند و نه در جهان ديگر و مىگويد :\r\n« آن روز كه همه اينها را يك جا مبعوث مىكنيم به مشركان مىگوئيم معبودهاى ساختگى شما كه آنها را شريك خدا مىپنداشتيد كجا هستند ؟ » و چرا به يارى شما نمىشتابند ؟ چرا هيچگونه اثرى از قدرتنمايى آنها در اين عرصه وحشتناك ديده نمىشود ؟ ( * ( وَيَوْمَ نَحْشُرُهُمْ جَمِيعاً ثُمَّ نَقُولُ لِلَّذِينَ أَشْرَكُوا أَيْنَ شُرَكاؤُكُمُ الَّذِينَ كُنْتُمْ تَزْعُمُونَ ) * ) .\r\nمگر بنا نبود آنها در مشكلات شما را يارى كنند ؟ و شما به اين اميد به آنها پناه مىبرديد ؟ پس چرا كمترين اثرى از آنها ديده نمىشود ؟ .\r\nآنها در بهت و حيرت و وحشت عجيبى فرو مىروند و پاسخى در برابر اين سؤال ندارند جز اينكه سوگند ياد كنند كه « به خدا قسم ما هيچگاه مشرك نبوديم » به گمان اينكه در آنجا نيز مىتوان حقائق را انكار كرد ( * ( ثُمَّ لَمْ تَكُنْ\r\n","description":"","footnote":"","page_name":" 185 ","page_number":185},
  {"content":"\r\n* ( فِتْنَتُهُمْ إِلَّا أَنْ قالُوا وَاللَّه رَبِّنا ما كُنَّا مُشْرِكِينَ ) * ) .\r\nدر اينكه « فتنه » در آيه فوق به چه معنى است ، ميان مفسران گفتگو است ، بعضى آن را به معنى پوزش و معذرت و بعضى به معنى پاسخ و بعضى به معنى شرك گرفته‌اند ( 1 ) .\r\nاين احتمال نيز در تفسير آيه وجود دارد كه منظور از « فتنه و افتنان » همان دلباختگى به چيزى است يعنى نتيجه دلباختگى آنها به شرك و بت پرستى كه پرده اى بر روى انديشه و خرد آنها افكنده اين شده است ، كه در قيامت كه پرده‌ها كنار مىرود متوجه خطاى بزرگ خود بشوند و از اعمال خود بيزارى جويند و به كلى انكار كنند .\r\nو اصل « فتنه » در لغت چنان كه « راغب » در « مفردات » مىگويد : آن است كه طلا را در آتش بيفكنند و زير فشار حرارت قرار دهند تا باطن آن آشكار گردد و معلوم شود خالص است يا ناخالص ؟ اين معنى را در آيه فوق مىتوان به عنوان يك تفسير ديگر پذيرفت ، زيرا آنها هنگامى كه در روز رستاخيز در فشار سخت و وحشتهاى آن روز فرو مىروند بيدار مىشوند و به خطاى خود واقف مىگردند و براى نجات خود اعمال گذشته را انكار مىكنند .\r\nدر آيه بعد براى اينكه مردم از سرنوشت رسواى اين افراد عبرت گيرند مىگويد : « درست توجه كن ببين اينها كارشان به كجا مىرسد كه به كلى از روش و مسلك خويش بيزارى جسته و آن را انكار مىكنند و حتى به خودشان نيز دروغ مىگويند » ( * ( انْظُرْ كَيْفَ كَذَبُوا عَلى أَنْفُسِهِمْ ) * ) .\r\n\r\n","description":"","footnote":"\r\n( 1 ) در صورتى كه به معنى معذرت و پاسخ بوده باشد آيه احتياج به تقدير ندارد ولى در صورتى كه به معنى شرك باشد بايد كلمه « نتيجه » را نيز در تقدير گرفت يعنى « نتيجه شرك آنها اين شد كه سوگند ياد كنند مشرك نبودند » .\r\n","page_name":" 186 ","page_number":186},
  {"content":"\r\nو تمام تكيه گاه هايى كه براى خود انتخاب كرده بودند و آنها را شريك خدا مىپنداشتند همه را از دست مىدهند و دستشان به جايى نمىرسد ( * ( وَضَلَّ عَنْهُمْ ما كانُوا يَفْتَرُونَ ) * ) .\r\n\r\nدر اينجا به چند نكته بايد توجه داشت\r\n1 - منظور از « انظر » ( نگاه كن ) مسلما نگاه كردن با ديده عقل است نه ديده حس . زيرا صحنه‌هاى قيامت در دنيا قابل مشاهده نيست .\r\n2 - اينكه مىگويد : آنها بر خودشان دروغ بستند يا به معنى اين است كه آنها در دنيا خود را فريب دادند و از راه حق بيرون رفتند ، و يا اينكه در جهان ديگر كه سوگند ياد مىكنند كه ما مشرك نبوده‌ايم در حقيقت به خودشان دروغ مىبندند زيرا مسلما آنها مشرك بودند .\r\n3 - در اينجا سؤالى باقى مىماند و آن اينكه : از آيه فوق استفاده مىشود كه مشركان ، سابقه شرك خود را در روز قيامت انكار مىكنند ، و حال آنكه وضع روز قيامت و مشاهده حسى حقائق طورى است كه هيچكس به خود اجازه نمىدهد سخنى بر خلاف حق بگويد ، درست مثل اينكه در روز روشن هيچ دروغگويى را نمىبينيم كه در برابر آفتاب بايستد و بگويد هوا تاريك است ، به علاوه از بعضى از آيات ديگر چنين استفاده مىشود كه آنها روز قيامت صريحا به شرك خود اعتراف مىكنند و هيچ حقيقتى را كتمان نمىنمايند وَلا يَكْتُمُونَ اللَّه حَدِيثاً ( نساء - 42 ) .\r\nدر پاسخ اين سؤال دو جواب مىتوان گفت :\r\nنخست اينكه در روز قيامت مراحلى وجود دارد ، در مراحل نخستين مشركان خيال مىكنند مىتوانند با دروغ گفتن از كيفرهاى دردناك الهى رهايى يابند لذا طبق عادت ديرينه خويش متوسل به دروغ مىشوند ، ولى در مراحل بعد كه مىفهمند روزنه اى براى فرار از اين طريق وجود ندارد ، به اعمال خود اعتراف مىنمايند .\r\n","description":"","footnote":"","page_name":" 187 ","page_number":187},
  {"content":"\r\nدر حقيقت گويا در روز رستاخيز پرده‌ها تدريجا از مقابل چشم انسان كنار مىرود ، در آغاز كه مشركان هنوز به دقت پرونده‌هاى خود را بررسى نكرده‌اند متوسل به دروغ مىشوند ، اما در مراحل بعد كه پرده‌ها بالاتر مىرود ، و همه چيز را حاضر مىبينند ، چاره اى جز اعتراف ندارند ، درست مانند افراد مجرمى كه در آغاز بازجويى همه چيز ، حتى آشنايى با دوستان خود را انكار مىكنند ، اما هنگامى كه اسناد و مدارك زنده جرم به آنها ارائه داده مىشود ، مىبينند مطلب به حدى روشن است كه جاى انكار نيست ، لذا اعتراف مىكنند و همه چيز را مىگويند .\r\nاين پاسخ در حديثى از امير مؤمنان على ع نقل شده است ( 1 ) .\r\nديگر اينكه آيه فوق در مورد كسانى است كه واقعا خود را مشرك نمىديدند همانند مسيحيان كه قائل به خدايان سه گانه‌اند و در عين حال خود را موحد مىپندارند ، يا كسانى كه دم از توحيد مىزدند ولى عمل آنها بوى شرك مىداد زيرا دستورات پيامبران را زير پا گذاشته بودند و به غير خدا تكيه داشتند ، و ولايت اولياى الهى را انكار مىكردند و در عين حال خود را موحد مىپنداشتند ، اينها در روز قيامت قسم ياد مىكنند كه ما موحد بوده‌ايم ولى به زودى به آنها مىفهمانند كه آنها در باطن جزء مشركان بودند - اين پاسخ نيز در روايات متعددى از على ع و امام صادق ع نقل شده است . ( 2 )\r\nو هر دو پاسخ قابل قبول است .\r\n\r\n","description":"","footnote":"\r\n( 1 ) نور الثقلين جلد اول صفحه 708 .\r\n( 2 ) نور الثقلين جلد اول صفحه 708 .\r\n","page_name":" 188 ","page_number":188},
  {"content":"\r\n\r\n[ سوره الأنعام ‹ 6 › : آيات 25 تا 26 
  ]\r\nوَ مِنْهُمْ مَنْ يَسْتَمِعُ إِلَيْكَ وَجَعَلْنا عَلى قُلُوبِهِمْ أَكِنَّةً أَنْ يَفْقَهُوه وَفِي آذانِهِمْ وَقْراً وَإِنْ يَرَوْا كُلَّ آيَةٍ لا يُؤْمِنُوا بِها حَتَّى إِذا جاؤُكَ يُجادِلُونَكَ يَقُولُ الَّذِينَ كَفَرُوا إِنْ هذا إِلَّا أَساطِيرُ الأَوَّلِينَ ‹ 25 › وَهُمْ يَنْهَوْنَ عَنْه وَيَنْأَوْنَ عَنْه وَإِنْ يُهْلِكُونَ إِلَّا أَنْفُسَهُمْ وَما يَشْعُرُونَ ‹ 26 ›\r\n\r\nترجمه :\r\n25 - پاره اى از آنها به تو گوش فرا مىدهند ولى بر دلهاى آنان پرده‌ها افكنده‌ايم تا آن را نفهمند و در گوش آنها سنگينى قرار داده‌ايم و ( آنها بقدرى لجوجند ) كه اگر تمام نشانه‌هاى حق را ببينند ايمان نمىآورند ، تا آنجا كه وقتى به سراغ تو مىآيند با تو به پرخاشگرى برمىخيزند و كافران مىگويند اينها افسانه‌هاى پيشينيان است .\r\n26 - آنها ديگران را از آن باز مىدارند و خود نيز از آن دورى مىكنند ، آنها جز خود را هلاك نمىكند ولى نمىفهمند .\r\n\r\nتفسير :\r\n\r\nنفوذناپذيران\r\nدر اين آيه اشاره به وضع روانى بعضى از مشركان شده كه در برابر شنيدن حقائق كمترين انعطاف از خود نشان نمىدهند - سهل است - به دشمنى با آن نيز برمىخيزند و با وصله‌هاى تهمت خود و ديگران را از آن دور نگاه مىدارند ، درباره اينها چنين مىگويد : « بعضى از آنان به سوى تو گوش مىدهند ولى بر دلهاى آنها پرده هايى افكنده‌ايم تا آن را درك نكنند و در گوشهاى آنها سنگينى ايجاد كرده‌ايم تا آن را نشنوند » ! ( * ( وَمِنْهُمْ مَنْ يَسْتَمِعُ إِلَيْكَ وَجَعَلْنا عَلى قُلُوبِهِمْ أَكِنَّةً\r\n","description":"","footnote":"","page_name":" 189 ","page_number":189},
  {"content":"\r\n* ( أَنْ يَفْقَهُوه وَفِي آذانِهِمْ وَقْراً ) * ) ( 1 ) .\r\nدر حقيقت تعصبهاى كوركورانه جاهلى ، و فرو رفتن در منافع مادى ، و پيروى از هوا و هوسها ، آن چنان بر عقل و هوش آنها چيره شده كه گويا در زير سرپوش و پرده اى قرار گرفته است نه حقيقتى را مىشنوند و نه درك صحيح از مسائل دارند .\r\nشايد كرارا گفته‌ايم كه اگر اين گونه مسائل نسبت به خدا داده مىشود در حقيقت اشاره به قانون « عليت » و خاصيت « عمل » است ، يعنى ادامه در كجروى و اصرار در لجاجت و بدبينى ، اثرش اين است كه روح و روان آدمى را به شكل خود در مىآورند و آن را همانند آئينه كج و معوجى مىكنند كه قيافه همه چيز را كج و معوج نشان مىدهد . تجربه اين حقيقت را ثابت كرده است كه افراد بدكار و گناهكار در آغاز از كار خود احساس ناراحتى مىكنند ، اما تدريجا به آن خو گرفته و شايد روزى فرا رسد كه اعمال زشت خود را واجب و لازم بشمرند و به تعبير ديگر اين يكى از مجازاتهاى اصرار و پافشارى در گناه و مخالفت با حق است كه دامان گناهكاران لجوج را مىگيرد .\r\nلذا مىگويد كار اينها به جايى رسيده است كه « اگر تمام آيات و نشانه‌هاى خدا را ببينند باز ايمان نمىآورند » ( * ( وَإِنْ يَرَوْا كُلَّ آيَةٍ لا يُؤْمِنُوا بِها ) * ) .\r\nو از اين بالاتر هنگامى كه به نزد تو بيايند به جاى اينكه گوش جان را به سخنان تو متوجه سازند و حد اقل به صورت يك جستجوگر ، به احتمال يافتن حقيقتى پيرامون آن بينديشند ، با روح و فكر منفى در برابر تو ظاهر مىشوند ، و « هدفى جز مجادله و پرخاشگرى و خرده گيرى ندارند » ( * ( حَتَّى إِذا جاؤُكَ يُجادِلُونَكَ ) * ) .\r\n\r\n","description":"","footnote":"\r\n( 1 ) « اكنة » جمع « كنان » بر وزن « كتاب » به معنى پرده و يا هر چيزى كه مستور سازد مىباشد و « وقر » به معنى سنگينى گوش است .\r\n","page_name":" 190 ","page_number":190},
  {"content":"\r\nآنها با شنيدن سخنان تو كه از سرچشمه وحى تراوش كرده و بر زبان حقگوى تو جارى شده است متوسل به ضربه تهمت شده ، مىگويند : « اينها چيزى جز افسانه‌ها و داستانهاى ساختگى پيشينيان نيست » ! ( * ( يَقُولُ الَّذِينَ كَفَرُوا إِنْ هذا إِلَّا أَساطِيرُ الأَوَّلِينَ ) * ) .\r\nدر آيه بعد مىگويد آنها به اين مقدار نيز قناعت نمىكنند و علاوه بر اينكه خود گمراهند پيوسته تلاش مىكنند افراد حق طلب را با سمپاشيهاى گوناگون از پيمودن اين مسير باز دارند ، لذا « آنها را از نزديك شدن به پيامبر نهى مىكنند » ( * ( وَهُمْ يَنْهَوْنَ عَنْه ) * ) .\r\n« و خودشان نيز از او فاصله مىگيرند » ( * ( وَيَنْأَوْنَ عَنْه ) * ) ( 1 ) .\r\nبى خبر از اينكه هر كس با حق در افتد تيشه بر ريشه خود زده ، و سرانجام طبق سنت ثابت آفرينش ، چهره حق از پشت ابرها نمايان مىگردد و با جاذبه اى كه دارد پيروز خواهد شد و باطل همانند كفهاى بى ارزش روى آب نابود مىگردد ، بنا بر اين « تلاش و فعاليت آنها به شكست خودشان منتهى خواهد شد و جز خود را هلاك نمىكنند ، ولى قدرت بر درك اين حقيقت ندارند » ( * ( وَإِنْ يُهْلِكُونَ إِلَّا أَنْفُسَهُمْ وَما يَشْعُرُونَ ) * ) .\r\n\r\nتهمتى بزرگ بر ابو طالب مؤمن قريش\r\nاز آنچه در تفسير آيه فوق گفته شد به خوبى روشن مىشود كه اين آيه بحثهاى مربوط به مشركان لجوج و دشمنان سرسخت پيامبر را تعقيب مىكند و ضمير « هم » طبق قواعد ادبى به كسانى بر مىگردد كه در آيه مورد بحث قرار گرفته‌اند ، يعنى كافران متعصبى كه از هيچگونه آزار به پيامبر و ايجاد مانع در راه دعوت او مضايقه نداشتند .\r\nولى با نهايت تاسف ديده مىشود كه بعضى از مفسران اهل تسنن بر خلاف\r\n\r\n","description":"","footnote":"\r\n( 1 ) « يناون » از ماده « ناى » بر وزن « سعى » به معنى دورى جستن است .\r\n","page_name":" 191 ","page_number":191},
  {"content":"\r\nتمام قواعد ادبى آيه دوم را از آيه قبل بريده و آن را در باره « ابو طالب » پدر امير مؤمنان على ع دانسته‌اند ! آنها آيه را چنين معنى مىكنند « جمعى هستند ، از پيامبر اسلام دفاع مىكنند ولى در عين حال از او فاصله ميگيرند » ! ( * ( وَهُمْ يَنْهَوْنَ عَنْه وَيَنْأَوْنَ عَنْه ) * ) .\r\nپاره ديگرى از آيات قرآن را كه در جاى خود به آن اشاره خواهد شد .\r\nمانند آيه 114 توبه و 56 قصص نيز گواه بر مدعاى خود قرار ميدهند .\r\nولى تمام علماى شيعه و بعضى از بزرگان اهل تسنن مانند ابن ابى الحديد شارح نهج البلاغه و قسطلانى در ارشاد السارى و زينى دحلان در حاشيه سيره حلبى ابو طالب را از مؤمنان اسلام ميدانند ، در منابع اصيل اسلام نيز شواهد فراوانى براى اين موضوع مىيابيم كه با بررسى آنها در تعجب و حيرت عميق فرو ميرويم كه چرا « ابو طالب » از طرف جمعى اين چنين مورد بىمهرى و اتهام قرار گرفته است ؟ ! كسى كه با تمام وجود خود از پيامبر اسلام دفاع مىكرد ، و بارها خود و فرزند خويش را در مواقع خطر همچون سپر در برابر وجود پيامبر اسلام قرار داد چگونه ممكن است مورد چنين اتهامى واقع شود ؟ ! اين جا است كه محققان باريك بين چنين حدس زده‌اند كه موج مخالفت بر ضد ابو طالب يك موج سياسى است كه از مخالفت « شجره خبيثه بنى اميه » با موقعيت على ع سرچشمه گرفته است .\r\nزيرا : اين تنها ابو طالب نيست كه بخاطر نزديكيش با على ع اينچنين مورد تهاجم قرار گرفته ، بلكه مىبينيم هر كس در تاريخ اسلام به نحوى از انحاء ارتباط نزديك با امير مومنان على ع داشته از اين حملات ناجوانمردانه بر كنار نمانده است ، در حقيقت ابو طالب گناهى نداشت جز اينكه پدر على بن ابى طالب پيشواى بزرگ اسلام بود ! در اينجا فشرده اى از دلائل گوناگونى كه بروشنى ، گواهى بر ايمان ابو طالب\r\n","description":"","footnote":"","page_name":" 192 ","page_number":192},
  {"content":"\r\nميدهد فهرستوار مىآوريم و شرح بيشتر را به كتابهايى كه در اين زمينه نوشته شده موكول مىكنيم :\r\n1 - ابو طالب قبل از بعثت پيامبر اكرم ص به خوبى ميدانست كه فرزند برادرش بمقام نبوت خواهد رسيد زيرا مورخان نوشته‌اند در سفرى كه ابو طالب با كاروان قريش به شام رفت برادرزاده دوازده ساله خود محمد را نيز با خويش همراه برد ، در اين سفر علاوه بر كرامات گوناگونى كه از او ديد ، همين كه كاروان با راهبى بنام « بحيرا » كه ساليان درازى در صومعه مشغول عبادت بود و آگاهى از كتب عهدين داشت و كاروانهاى تجارتى در مسير خود به زيارت او ميرفتند برخورد كردند ، در بين كاروانيان ، محمد ص كه آن روز دوازده سال بيش نداشت نظر راهب را به خود جلب كرد .\r\nبحيرا پس از اندكى خيره شدن و نگاههاى عميقانه و پر معنى به او گفت اين كودك به كدام يك از شما تعلق دارد ؟ جمعيت به ابو طالب اشاره كردند او اظهار داشت برادرزاده من است .\r\n« بحيرا » گفت اين طفل آينده درخشانى دارد اين همان پيامبرى است كه كتابهاى آسمانى از رسالت و نبوتش خبر داده‌اند و من تمام خصوصيات او را در كتب خوانده‌ام ! ( 1 ) « ابو طالب » پيش از اين برخورد و برخوردهاى ديگر از قرائن ديگر نيز به نبوت پيامبر اكرم و معنويت او پى برده بود .\r\nطبق نقل دانشمند اهل تسنن شهرستانى ( صاحب ملل و نحل ) و ديگران در يكى از سالها آسمان مكه بركتش را از اهلش باز داشت و خشكسالى سختى به مردم روى آورد ، ابو طالب دستور داد تا برادرزاده اش محمد را كه كودكى شير خوار\r\n\r\n","description":"","footnote":"\r\n( 1 ) تلخيص از سيره ابن هشام جلد 1 صفحه 191 و سيره حلبى جلد اول صفحه 131 و كتب ديگر .\r\n","page_name":" 193 ","page_number":193},
  {"content":"\r\nبود حاضر ساختند پس از آنكه كودك را در حالى كه در قنداقه اى پيچيده شده بود به او دادند در برابر كعبه ايستاد و با تضرع خاصى سه مرتبه طفل شير خوار را به طرف بالا انداخت و هر مرتبه مىگفت : « پروردگارا ! به حق اين كودك باران پر بركتى بر ما نازل فرما » چيزى نگذشت كه توده اى ابر از كنار افق پديدار گشت و آسمان مكه را فرا گرفت ، سيلاب آن چنان جارى شد كه بيم آن مىرفت مسجد الحرام ويران شود .\r\nسپس شهرستانى مىنويسد همين جريان كه دلالت بر آگاهى ابو طالب از رسالت و نبوت برادرزداه اش از آغاز كودكى دارد ايمان وى را به پيامبر مىرساند و اشعار ذيل را بعدها ابو طالب به همين مناسبت سروده است :\r\n\r\nو ابيض يستسقى الغمام بوجهه\r\nثمال اليتامى عصمة للارامل\r\n\r\n« او روشن چهره اى است كه ابرها به خاطر او مىبارند ، او پناهگاه يتيمان و حافظ بيوه زنان است » .\r\n\r\nيلوذ به الهلاك من آل هاشم\r\nفهم عنده فى نعمة و فواضل\r\n\r\nهلاك شوندگان از بنى هاشم به او پناه مىبرند ، و بوسيله او از نعمتها و احسانها بهره مىگيرند .\r\n\r\nو ميزان عدل لا يخيس شعيرة\r\nو و زان صدق وزنه غير هائل\r\n\r\nاو ميزان عدالتى است كه يك جو تخلف نمىكند ، و وزن كننده درستكارى است كه توزين او بيم اشتباه ندارد .\r\nجريان توجه قريش را در هنگام خشكسالى به ابو طالب و سوگند دادن ابو طالب خدا را به حق او علاوه بر شهرستانى بسيارى از مورخان بزرگ نقل كرده‌اند ، علامه امينى در الغدير آن را از كتاب « شرح بخارى » و « المواهب اللدنيه » و « الخصائص الكبرى » و « شرح بهجة المحافل » و « سيره حلبى » و « سيره نبوى » و « طلبة الطالب » نقل كرده است ( 1 ) .\r\n\r\n","description":"","footnote":"\r\n( 1 ) جلد هفتم الغدير صفحه 346 .\r\n","page_name":" 194 ","page_number":194},
  {"content":"\r\n2 - به علاوه در كتب معروف اسلامى اشعارى از ابو طالب در اختيار ما است كه مجموعه آنها در ديوانى بنام « ديوان ابو طالب » گردآورى شده است كه تعدادى از آنها را در ذيل مىآوريم :\r\n\r\nو اللَّه لن يصلوا اليك بجمعهم\r\nحتى اوسد فى التراب دفينا\r\n\r\n« اى برادرزاده تا ابو طالب در ميان خاك نخوابيده و لحد را بستر نساخته هرگز دشمنان به تو دست نخواهند يافت »\r\n\r\nفاصدع بامرك ما عليك غضاضة\r\nو ابشر بذاك و قر منك عيونا\r\n\r\n« بنا بر اين از هيچ چيز مترس و ماموريت خود را ابلاغ كن بشارت ده و چشمها را روشن ساز » !\r\n\r\nو دعوتنى و علمت انك ناصحى\r\nو لقد دعوت و كنت ثم امينا\r\n\r\n« مرا بمكتب خود دعوت كردى و خوب ميدانم كه هدفت تنها پند دادن و بيدار ساختن من بوده است ، تو در دعوت خود امين و درستكارى »\r\n\r\nو لقد علمت ان دين محمد ص\r\nمن خير اديان البرية دينا ( 1 )\r\n\r\n« من هم اين را دريافتم كه مكتب و دين محمد بهترين دين و مكتبها است » ! و نيز گفته است ،\r\n\r\nا لم تعلموا انا وجدنا محمدا\r\nرسولا كموسى خط فى اول الكتب\r\n\r\n« اى قريش آيا نمىدانيد كه ما محمد را همانند موسى پيامبر و رسول خدا مىدانيم و نام و نشان او در كتب آسمانى قيد گرديده است » ( و ما آن را يافته‌ايم ) .\r\n\r\nو ان عليه فى العباد محبة\r\nو لا حيف فى من خصه اللَّه فى الحب ( 2 )\r\n\r\n« بندگان خدا علاقه ويژه اى بوى دارند و نسبت به كسى كه خدا او را بمحبت خود اختصاص داده است اين علاقه بىمورد نيست » .\r\n\r\n","description":"","footnote":"\r\n( 1 ) و ( 2 ) خزانة الادب - تاريخ ابن كثير - شرح ابن ابى الحديد - فتح بارى - بلوغ الارب - تاريخ ابى الفداء - سيره نبوى و . . . بنقل الغدير جلد 8\r\n","page_name":" 195 ","page_number":195},
  {"content":"\r\nابن ابى الحديد پس از نقل قسمت زيادى از اشعار ابو طالب ( كه ابن شهر آشوب در متشابهات القرآن آنها را سه هزار بيت ميداند ) مىگويد :\r\nاز مطالعه مجموع اين اشعار براى ما هيچگونه ترديدى نخواهد ماند كه ابو طالب بمكتب برادرزاده اش ايمان داشته است .\r\n3 - احاديثى از پيامبر اكرم ص نيز نقل شده كه گواهى آن حضرت را به ايمان عموى فداكارش ابو طالب روشن ميسازد از جمله طبق نقل نويسنده كتاب « ابو طالب مؤمن قريش » : چون ابو طالب در گذشت پيامبر ص پس از تشيع جنازه او ضمن سوگوارى كه در مصيبت از دست دادن عمويش مىكرد ، مىگفت :\r\nوا ابتاه ! وا ابا طالباه ! وا حزناه عليك ! كيف اسلو عليك يا من ربيتنى صغيرا ، و اجبتنى كبيرا ، و كنت عندك بمنزلة العين من الحدقه و الروح من الجسد\r\n( 1 ) .\r\n« واى پدرم ! واى ابو طالب ! چقدر از مرگ تو غمگينم ؟ چگونه مصيبت تو را فراموش كنم اى كسى كه در كودكى مرا پرورش دادى ، و در بزرگى دعوت مرا اجابت نمودى ، و من در نزد تو همچون چشم در حدقه و روح در بدن بودم . »\r\nو نيز پيوسته اظهار مىداشت : « ما نالت منى قريش شيئا اكرهه حتى مات ابو طالب » ( 2 ) .\r\n« قريش هيچگاه نتوانست مكروهى بر من وارد كند مگر زمانى كه ابو طالب از جهان رفت » .\r\n4 - از طرفى مسلم است كه سالها قبل از مرگ ابو طالب پيامبر ص مامور شد هيچگونه رابطه دوستانه با مشركان نداشته باشد ، با اين حال اينهمه اظهار علاقه و مهر به ابو طالب نشان مىدهد كه پيامبر او را معتقد به مكتب توحيد مىدانسته است و گر نه چگونه ممكن بود ديگران را از دوستى با مشركان نهى كند و خود با ابو طالب\r\n\r\n","description":"","footnote":"\r\n( 1 ) « شيخ الاباطح » بنقل از ابو طالب مؤمن قريش .\r\n( 2 ) طبرى بنقل از ابو طالب مؤمن قريش .\r\n","page_name":" 196 ","page_number":196},
  {"content":"\r\nتا سر حد عشق ، مهر ورزد ؟ ! 5 - در احاديثى كه از طرق اهل بيت رسيده است نيز مدارك فراوانى بر ايمان و اخلاص ابو طالب ديده مىشود كه نقل آنها در اينجا به طول مىانجامد اين احاديث آميخته با استدلالات منطقى و عقلى است مانند روايتى كه از امام چهارم ع نقل گرديده است كه حضرتش پس از اين كه در پاسخ سؤالى اظهار مىدارد ابو طالب مؤمن بود ميفرمايد :\r\nان هنا قوما يزعمون انه كافر\r\nسپس فرمود « وا عجبا كل العجب ا يطعنون على ابى طالب او على رسول اللَّه ص و قد نهاه اللَّه ان تقر مؤمنة مع كافر غير آية من القرآن و لا يشك احد ان فاطمة بنت اسد رضى اللَّه تعالى عنها من المؤمنات السابقات فانها لم تزل تحت ابى طالب حتى مات ابو طالب رضى اللَّه عنه » . يعنى راستى در شگفتم كه چرا برخى مىپندارند كه ابو طالب كافر بوده است ! آيا نمىدانند كه با اين عقيده بر پيامبر و ابو طالب طعنه مىزنند ؟ مگر نه اين است كه در چندين آيه از آيات قرآن از اين موضوع منع شده است كه زن بعد از اسلام آوردن در قيد زوجيت كافر خود نماند و اين مسلم است كه فاطمه بنت اسد از پيشگامان در اسلام است و تا پايان عمر ابو طالب همسرش بود ( 1 ) .\r\n6 - از همه اينها گذشته اگر در هر چيز ترديد كنيم در اين حقيقت هيچكس نميتواند ترديد كند كه ابو طالب از حاميان درجه اول اسلام و پيامبر بود حمايت او از پيامبر و اسلام به حدى بود كه هرگز نمىتوان آن را با علايق و پيوندهاى خويشاوندى و تعصبات قبيله اى تفسير كرد .\r\nنمونه زنده آن داستان شعب ابو طالب است همه مورخان نوشته‌اند هنگامى كه قريش پيامبر و مسلمانها را در يك محاصره اقتصادى و اجتماعى و سياسى شديد قرار دادند و روابط خود را با آنها قطع كردند ابو طالب يگانه حامى و مدافع حضرت سه سال از همه كارهاى خود دست كشيد و بنى هاشم را به دره اى كه در ميان\r\n\r\n","description":"","footnote":"\r\n( 1 ) كتاب الحجه - درجات الرفيعه بنقل از الغدير جلد 8 .\r\n","page_name":" 197 ","page_number":197},
  {"content":"\r\nكوه‌هاى مكه قرار داشت و به شعب ابو طالب معروف بود برد و آنجا سكنى گزيد .\r\nفداكارى را بجايى رسانيد كه اضافه بر ساختن برجهاى مخصوصى بخاطر جلوگيرى از حمله قريش هر شب پيامبر را از خوابگاه خود بلند مىكرد و جايگاه ديگرى براى استراحت او تهيه مىنمود و فرزند دلبندش على ع را بجاى او مىخوابانيد و هنگامى كه على ع مىگفت پدر جان من با اين وضع بالآخره كشته خواهم شد پاسخ ميدهد عزيزم بردبارى را از دست مده هر زنده بسوى مرگ رهسپار است من ترا فداى فرزند عبد اللَّه نمودم جالب توجه اينكه على ع در جواب پدر مىگويد پدر جان اين كلام من نه بخاطر اين بود كه از كشته شدن در راه محمد ص هراسى دارم بلكه بخاطر اين بود كه ميخواستم بدانى چگونه در برابر تو مطيع و آماده براى يارى احمدم ( 1 ) ما معتقديم هر كس تعصب را كنار گذاشته و بيطرفانه سطور طلايى تاريخ را درباره ابو طالب مطالعه كند با ابن ابى الحديد شارح نهج البلاغه هم صدا شده و مىگويد :\r\n\r\nو لو لا ابو طالب و ابنه\r\nلما مثل الدين شخصا و قاما\r\n\r\n\r\nفذاك بمكة آوى و حامى\r\nو هذا بيثرب جس الحماما ( 2 )\r\n\r\nهر گاه ابو طالب و فرزند برومندش نبود هرگز دين و مكتب اسلام بجاى نميماند و قد راست نمىكرد ابو طالب در مكه به يارى پيامبر شتافت و على ع در يثرب ( مدينه ) در راه حمايت از اسلام در گرداب مرگ فرو رفت !\r\n\r\n","description":"","footnote":"\r\n( 1 ) الغدير جلد 8 .\r\n( 2 ) الغدير جلد 8 .\r\n","page_name":" 198 ","page_number":198},
  {"content":"\r\n\r\n[ سوره الأنعام ‹ 6 › : آيات 27 تا 28 
  ]\r\nوَ لَوْ تَرى إِذْ وُقِفُوا عَلَى النَّارِ فَقالُوا يا لَيْتَنا نُرَدُّ وَلا نُكَذِّبَ بِآياتِ رَبِّنا وَنَكُونَ مِنَ الْمُؤْمِنِينَ ‹ 27 › بَلْ بَدا لَهُمْ ما كانُوا يُخْفُونَ مِنْ قَبْلُ وَلَوْ رُدُّوا لَعادُوا لِما نُهُوا عَنْه وَإِنَّهُمْ لَكاذِبُونَ ‹ 28 ›\r\n\r\nترجمه :\r\n27 - اگر ( حال آنها را ) ببينى هنگامى كه در برابر آتش ايستاده‌اند كه مىگويند اى كاش ( بار ديگر به دنيا ) باز مىگشتيم و آيات پروردگارمان را تكذيب نمىكرديم و از مؤمنان مىشديم .\r\n28 - ( آنها در واقع پشيمان نيستند ) بلكه اعمال و نياتى را كه قبلا پنهان مىكردند ، در برابر آنها آشكار شده ( و به وحشت فرو رفته‌اند ) و اگر باز گردند به همان اعمالى كه نهى شده‌اند ، باز مىگردند و آنها دروغ گويند .\r\n\r\nتفسير : بيدارى زودگذر و بى اثر !\r\nدر دو آيه گذشته به قسمتى از اعمال لجوجانه مشركان اشاره شده ، و در اين دو آيه صحنه اى از نتائج اعمال آنها مجسم گرديده است تا بدانند چه سرنوشت شومى در پيش دارند و بيدار شوند يا لا اقل وضع آنها عبرتى براى ديگران گردد ! نخست مىگويد : « اگر حال آنها را به هنگامى كه در روز رستاخيز در برابر آتش دوزخ قرار گرفته‌اند ببينى تصديق خواهى كرد كه به چه عاقبت دردناكى گرفتار شده‌اند » ( * ( وَلَوْ تَرى إِذْ وُقِفُوا عَلَى النَّارِ ) * . . . ( 1 )\r\n\r\n","description":"","footnote":"\r\n( 1 ) بنا بر اين « لو » به معنى شرط است و جزاى آن به خاطر وضوح حذف شده است .\r\n","page_name":" 199 ","page_number":199},
  {"content":"\r\nآنها در آن حالت چنان منقلب مىشوند كه « فرياد بر مىكشند اى كاش براى نجات از اين سرنوشت شوم ، و جبران كارهاى زشت گذشته بار ديگر به دنيا باز مىگشتيم ، و در آنجا آيات پروردگار خود را تكذيب نمىكرديم و در صف مؤمنان قرار مىگرفتيم » ( * ( فَقالُوا يا لَيْتَنا نُرَدُّ وَلا نُكَذِّبَ بِآياتِ رَبِّنا وَنَكُونَ مِنَ الْمُؤْمِنِينَ ) * ) ( 1 ) .\r\nدر آيه بعد اضافه مىكند كه اين آرزوى دروغينى بيش نيست ، بلكه به خاطر آن است كه در آن جهان « آنچه را از عقائد و نيات و اعمال شوم خويش مخفى مىداشتند همه براى آنها آشكار گرديده » و موقتا بيدار شده‌اند ( * ( بَلْ بَدا لَهُمْ ما كانُوا يُخْفُونَ مِنْ قَبْلُ ) * ) .\r\nولى اين بيدارى ، بيدارى پايدار و پا بر جا نيست ، و به خاطر شرائط و اوضاع خاصى پديد آمده است ، و لذا « اگر به فرض محال بار ديگر به اين جهان برگردند به سراغ همان كارهايى مىروند كه از آن نهى شده بودند » ( * ( وَلَوْ رُدُّوا لَعادُوا لِما نُهُوا عَنْه ) * ) .\r\nبنا بر اين « آنها در آرزو و ادعاى خويش صادق نيستند و دروغ مىگويند » ( و انهم لكاذبون ) .\r\n\r\n","description":"","footnote":"\r\n( 1 ) نكته مهمى كه در آيه به آن بايد توجه داشت اين است كه طبق قرائت مشهورى كه در دست داريم « نرد » به رفع و « لا نكذب » « و نكون » به نصب خوانده شده است ، در حالى كه ظاهرا معطوف بر يكديگر هستند و بايد همه يكسان باشند ، بهترين توجيه اين است كه گفته شود « نرد » جزء تمنى است و « لا نكذب » در حقيقت جواب آن است و « و » در اينجا به منزله « فاء » است و مىدانيم كه جواب تمنى هنگامى كه بعد از « فاء » قرار گيرد منصوب مىگردد مفسران مانند فخر رازى و مرحوم طبرسى و ابو الفتوح رازى در اين زمينه وجوه ديگرى نيز گفته‌اند . ولى آنچه در بالا گفته شد از همه روشنتر است ، بنا بر اين آيه شبيه آيه 58 سوره « زمر » * ( لَوْ أَنَّ لِي كَرَّةً فَأَكُونَ مِنَ الْمُحْسِنِينَ ) * « مىباشد .\r\n","page_name":" 200 ","page_number":200},
  {"content":"\r\n\r\nدر اينجا به چند نكته بايد توجه كرد :\r\n1 - نخست اينكه از ظاهر جمله « * ( بَدا لَهُمْ ) * » براى آنها آشكار شد چنين استفاده مىشود كه آنها يك سلسله از حقائق را نه تنها براى مردم بلكه خود نيز مخفى مىكردند كه در عرصه قيامت بر آنها آشكار مىشود ، و اين جاى تعجب نيست كه انسان حقيقتى را حتى از خودش كتمان كند و بر و جدان و فطرت خويش سرپوش بگذارد ، تا به آرامش كاذبى دست يابد .\r\nمسئله فريب و جدان و مخفى كردن حقائق از خويش از مسائل قابل ملاحظه اى است كه در بحثهاى مربوط به فعاليت و جدان مورد دقت قرار گرفته است ، مثلا بسيارى از افراد هوسران را مىبينيم كه به زيان شديد اعمال هوس آلود خود متوجه شده‌اند اما براى اينكه با خيال راحت اعمال خويش را ادامه دهند سعى مىكنند به نوعى اين آگاهى را در خود مستور دارند .\r\nولى بسيارى از مفسران بدون توجه تعبير « لهم » آيه را طورى تفسير كرده‌اند كه منطبق بر اعمالى مىشود كه از مردم مخفى مىداشتند . ( دقت كنيد ) 2 - ممكن است گفته شود آرزو كردن چيزى نيست كه دروغ و راست در آن باشد ، و به اصطلاح از قبيل « انشاء » است و در انشاء صدق و كذب وجود ندارد ، ولى اين سخن درست نيست زيرا بسيارى از انشاءها يك مفهوم خبرى به همراه دارد كه صدق و كذب در آن راه مىيابد ، مثلا گاه مىشود كسى مىگويد :\r\nآرزو مىكنم خداوند به من مال فراوانى دهد و به شما كمك كنم ، البته اين يك آرزو است ، ولى مفهوم آن اين است كه اگر خداوند چنين مالى به من بدهد من به تو كمك خواهم كرد و اين يك مفهوم خبرى است كه ممكن است دروغ بوده باشد و لذا طرف مقابل كه از بخل و تنگ نظرى او آگاه است مىگويد دروغ مىگويى اگر هم به تو بدهد هرگز چنين نخواهى كرد ( اين موضوع در بسيارى از جمله - هاى انشائيه ديده مىشود ) .\r\n","description":"","footnote":"","page_name":" 201 ","page_number":201},
  {"content":"\r\n3 - اينكه در آيه مىخوانيم اگر آنها به دنيا برگردند باز همان كارها را تكرار مىكنند به خاطر اين است كه بسيارى از مردم هنگامى كه با چشم خود نتائج اعمال خويش را ببينند ، يعنى به مرحله شهود برسند ، موقتا ناراحت و پشيمان شده و آرزو مىكنند كه بتوانند اعمال خويش را به نوعى جبران نمايند ، اما اين ندامتها كه مربوط به همان حال شهود و مشاهده نتيجه عمل است ندامتهاى ناپايدارى مىباشد كه براى همه كس به هنگام روبرو شدن با مجازاتهاى عينى پيدا مىشود اما هنگامى كه مشاهدات عينى كنار رفت اين خاصيت نيز زائل مىشود ، و وضع سابق تكرار مىگردد .\r\nهمانند بتپرستانى كه به هنگام گرفتار شدن در طوفانهاى سخت دريا و قرار گرفتن در آستانه مرگ و نابودى ، همه چيز را جز خدا فراموش مىكردند اما به محض اينكه طوفان فرو مىنشست و به ساحل امن و امان مىرسيدند همه چيز به جاى خود برمىگشت ! ( 1 ) 4 - بايد توجه داشت كه حالات فوق مخصوص جمعى از بت پرستان است كه در آيات قبل به آنها اشاره شده است نه همه آنها ، لذا پيامبر ص مامور بود به سايرين پند و اندرز بدهد و آنها را بيدار و هدايت كند .\r\n\r\n","description":"","footnote":"\r\n( 1 ) سوره يونس ، آيه 22 .\r\n","page_name":" 202 ","page_number":202},
  {"content":"\r\n\r\n[ سوره الأنعام ‹ 6 › : آيات 29 تا 32 
  ]\r\nوَ قالُوا إِنْ هِيَ إِلَّا حَياتُنَا الدُّنْيا وَما نَحْنُ بِمَبْعُوثِينَ ‹ 29 › وَلَوْ تَرى إِذْ وُقِفُوا عَلى رَبِّهِمْ قالَ أَ لَيْسَ هذا بِالْحَقِّ قالُوا بَلى وَرَبِّنا قالَ فَذُوقُوا الْعَذابَ بِما كُنْتُمْ تَكْفُرُونَ ‹ 30 › قَدْ خَسِرَ الَّذِينَ كَذَّبُوا بِلِقاءِ اللَّه حَتَّى إِذا جاءَتْهُمُ السَّاعَةُ بَغْتَةً قالُوا يا حَسْرَتَنا عَلى ما فَرَّطْنا فِيها وَهُمْ يَحْمِلُونَ أَوْزارَهُمْ عَلى ظُهُورِهِمْ أَلا ساءَ ما يَزِرُونَ ‹ 31 › وَمَا الْحَياةُ الدُّنْيا إِلَّا لَعِبٌ وَلَهْوٌ وَلَلدَّارُ الآخِرَةُ خَيْرٌ لِلَّذِينَ يَتَّقُونَ أَ فَلا تَعْقِلُونَ ‹ 32 ›\r\n\r\nترجمه :\r\n29 - آنها گفتند : چيزى جز اين زندگى دنيا نيست و ما هرگز برانگيخته نخواهيم شد .\r\n30 - اگر آنها را به هنگامى كه در پيشگاه ( دادگاه عدل ) پروردگارشان ايستاده‌اند به بينى كه به آنها گفته مىشود آيا اين حق نيست ؟ مىگويند : آرى قسم به پروردگار ما ( حق است ) ، مىگويد پس مجازات را بچشيد در برابر آنچه انكار مىكرديد ! 31 - آنها كه لقاى پروردگار را انكار كردند مسلما زيان ديدند ، ( و اين انكار ادامه مىيابد ) تا هنگامى كه ناگهان قيامت فرا مىرسد مىگويند : اى افسوس كه درباره آن كوتاهى كرديم ، و آنها ( بار سنگين ) گناهانشان را بر دوش مىكشند ، چه بد بارى بر دوش خواهند داشت .\r\n32 - و زندگى دنيا چيزى جز بازى و سرگرمى نيست ، و سراى آخرت براى آنها كه پرهيزگارند بهتر است آيا نمىانديشيد .\r\n","description":"","footnote":"","page_name":" 203 ","page_number":203},
  {"content":"\r\n\r\nتفسير :\r\nدر تفسير آيه اول دو احتمال وجود دارد ، يكى اينكه دنباله سخنان مشركان لجوج و سخت باشد كه به هنگام مشاهده صحنه‌هاى رستاخيز آرزو مىكنند بار ديگر به دنيا باز گردند و جبران كنند ، ولى قرآن مىگويد اگر اينها باز گردند نه تنها بفكر جبران نخواهند بود و به كارهاى خود ادامه خواهند داد ، بلكه اساسا رستاخيز و قيامت را هم انكار خواهند كرد ، و با نهايت تعجب خواهند گفت :\r\n« زندگى تنها همين زندگى دنياست و ما هرگز برانگيخته نخواهيم شد » ! ( * ( وَقالُوا إِنْ هِيَ إِلَّا حَياتُنَا الدُّنْيا وَما نَحْنُ بِمَبْعُوثِينَ ) * ) ( 1 ) .\r\nاحتمال ديگر اينكه آيه بحث جداگانه اى را درباره جمعى از مشركان كه معاد را به كلى انكار مىكردند بازگو مىكند ، زيرا در ميان مشركان عرب جمعى بودند كه عقيده به معاد نداشتند ، در حالى كه بعضى ديگر به نوعى از معاد ايمان داشتند .\r\nدر آيه بعد قرآن به سرنوشت آنها در روز رستاخيز اشاره كرده ، و مىگويد :\r\n« اگر آنها را مشاهده كنى در آن هنگام كه در پيشگاه پروردگارشان ايستاده‌اند و به آنها گفته مىشود ، آيا اين حق نيست » ؟ ( * ( وَلَوْ تَرى إِذْ وُقِفُوا عَلى رَبِّهِمْ قالَ أَ لَيْسَ هذا بِالْحَقِّ ) * ) .\r\n« آنها در پاسخ خواهند گفت آرى ، سوگند بپروردگار ما ، اين حق است » ! ( * ( قالُوا بَلى وَرَبِّنا ) * ) .\r\n\r\n","description":"","footnote":"\r\n( 1 ) طبق اين احتمال « و قالوا » عطف بر « عادوا » است و اين احتمال را نويسنده تفسير المنار اختيار كرده است .\r\n","page_name":" 204 ","page_number":204},
  {"content":"\r\nبار ديگر « به آنها گفته مىشود پس بچشيد مجازات را به خاطر اينكه آن را انكار مىكرديد و كفر مىورزيديد » ! ( * ( قالَ فَذُوقُوا الْعَذابَ بِما كُنْتُمْ تَكْفُرُونَ ) * ) .\r\nمسلما منظور از « وقوف در برابر پروردگار » اين نيست كه خداوند مكانى داشته باشد ، بلكه به معنى ايستادن در برابر صحنه‌هاى مجازات او است - همانطور كه بعضى از مفسران گفته‌اند - و يا كنايه از حضور در دادگاه الهى است ، همانطور كه انسان بهنگام نماز مىگويد من در برابر خداوند ايستاده‌ام .\r\nدر آيه بعد اشاره به خسران و زيان منكران معاد و رستاخيز كرده ميفرمايد :\r\n« آنها كه ملاقات پروردگار را انكار كردند مسلما گرفتار زيان شدند » ( * ( قَدْ خَسِرَ الَّذِينَ كَذَّبُوا بِلِقاءِ اللَّه ) * ) .\r\nمنظور از ملاقات پروردگار همانطور كه قبلا اشاره شد يا ملاقات معنوى و ايمان شهودى است ، ( شهود باطنى ) و يا ملاقات صحنه‌هاى رستاخيز و پاداش و جزاى او است .\r\nسپس مىگويد اين انكار براى هميشه ادامه نخواهد يافت ، و تا زمانى خواهد بود كه « ناگهان رستاخيز بر پا شود ، و آنها در برابر اين صحنه‌هاى وحشتناك قرار گيرند و نتائج اعمال خود را با چشم خود ببينند ، در اين موقع فرياد آنها بلند مىشود : اى واى بر ما چقدر كوتاهى درباره چنين روزى كرديم » ؟ ! ( * ( حَتَّى إِذا جاءَتْهُمُ السَّاعَةُ بَغْتَةً قالُوا يا حَسْرَتَنا عَلى ما فَرَّطْنا فِيها ) * ) .\r\nمنظور از « ساعة » روز قيامت است و « بغتة » به معنى اين است كه بطور ناگهانى و جهشآسا كه هيچكس جز خدا وقت آن را نمىداند واقع مىشود ، و علت انتخاب اين نام ( ساعة ) براى روز قيامت يا بخاطر آن است كه با سرعت حساب مردم در آن ساعت انجام مىگيرد ، و يا اشاره به ناگهانى وقوع آن است كه در ساعتى برقآسا مردم از جهان برزخ منتقل به عالم قيامت مىشوند .\r\n","description":"","footnote":"","page_name":" 205 ","page_number":205},
  {"content":"\r\nحسرت به معنى تاسف بر چيزى است ولى عرب هنگامى كه زياد متاثر شود خود « حسرت » را مخاطب قرار داده و مىگويد : « يا حسرتنا » : گويا شدت حسرت چنان است كه به صورت موجودى در مقابل او مجسم شده است ! سپس قرآن مىگويد : « آنها بار گناهانشان را بر دوش دارند » ( * ( وَهُمْ يَحْمِلُونَ أَوْزارَهُمْ عَلى ظُهُورِهِمْ ) * ) .\r\n« اوزار » جمع « وزر » به معنى بار سنگين است و در اينجا منظور از آن گناهان است و اين آيه مىتواند يكى از دلائل تجسم اعمال بوده باشد زيرا مىگويد آنها گناهان خود را بر دوش مىكشند .\r\nو نيز مىتواند كنايه اى از سنگينى بار مسئوليت بوده باشد زيرا مسئوليتها همواره تشبيه به بار سنگين مىشود .\r\nو در پايان آيه ميفرمايد « چه بد بارى بر دوش مىكشند » ( * ( أَلا ساءَ ما يَزِرُونَ ) * ) در آيه فوق سخنى از خسران و زيان منكران معاد به ميان آمده ، دليل اين موضوع روشن است زيرا ايمان به معاد علاوه بر اينكه انسان را آماده براى زندگى سعادتبخش جاويدان مىكند و او را به تحصيل كمالات علمى و عملى دعوت مينمايد اثر عميقى در كنترل انسان در برابر آلودگى و گناهان دارد و در بحثهاى مربوط به معاد اثر سازنده آن را از نظر فردى و اجتماعى به خواست خدا توضيح خواهيم داد .\r\nسپس براى بيان موقعيت زندگى دنيا در برابر زندگى آخرت چنين مىگويد :\r\n« زندگى دنيا چيزى جز بازى و سرگرمى نيست » ( * ( وَمَا الْحَياةُ الدُّنْيا إِلَّا لَعِبٌ وَلَهْوٌ ) * ) .\r\nبنا بر اين آنها كه تنها به دنيا دل بسته‌اند و جز آن نمىجويند و نمىطلبند در واقع كودكان هوسبازى هستند كه يك عمر ببازى و سرگرمى پرداخته و از\r\n","description":"","footnote":"","page_name":" 206 ","page_number":206},
  {"content":"\r\nهمه چيز بىخبر مانده‌اند ! .\r\nتشبيه زندگى دنيا به بازى و سرگرمى از اين نظر است كه بازيها و سرگرميها معمولا كارهاى توخالى و بى اساس هستند كه از متن زندگى حقيقى دورند ، نه آنها كه در بازى پيروز مىشوند و نه آنها كه شكست مىخورند شكست يافته‌اند زيرا پس از پايان بازى همه چيز بجاى خود بازمىگردد ! بسيار ديده مىشود كه كودكان دور هم مىنشينند و بازى را شروع مىكنند يكى را « امير » و ديگرى را « وزير » و يكى را « دزد » و ديگرى را « قافله » اما ساعتى نمىگذرد كه نه خبرى از امير است و نه وزير ، و نه دزد و نه قافله ، و يا در نمايشنامه هايى كه به منظور سرگرمى انجام مىشود صحنه هايى از جنگ يا عشق يا عداوت مجسم مىگردند اما پس از ساعتى خبرى از هيچكدام نيست .\r\nدنيا به نمايشنامه اى مىماند كه بازيگران آن ، مردم اين جهانند ، و گاه اين بازى كودكانه حتى عاقلان و فهميده ما را به خود مشغول مىدارد اما چه زود پايان اين سرگرمى و نمايش اعلام مىگردد .\r\n« لعب » ( بر وزن لزج ) در اصل از ماده « لعاب » ( بر وزن غبار ) به معنى آب دهان است كه از لبها سرازير گردد ، و اينكه بازى را « لعب » مىگويند ، بخاطر آن است كه همانند ريزش لعاب از دهان است كه بدون هدف انجام مىگيرد .\r\nسپس زندگانى سراى ديگر را با آن مقايسه كرده ميفرمايد : « سراى آخرت براى افراد با تقوا بهتر است آيا انديشه و تعقل نمىكنيد » ( * ( وَلَلدَّارُ الآخِرَةُ خَيْرٌ لِلَّذِينَ يَتَّقُونَ أَ فَلا تَعْقِلُونَ ) * ) .\r\nزيرا حياتى است جاويدان و فناناپذير در جهانى وسيعتر و سطح بسيار بالاتر ، در عالمى كه سر و كار آن با حقيقت است نه مجاز ، و با واقعيت است نه خيال ، در جهانى كه نعمتهايش با درد و رنج آميخته نيست ، و سراسر نعمت خالص است\r\n","description":"","footnote":"","page_name":" 207 ","page_number":207},
  {"content":"\r\nبىدرد و رنج .\r\nاز آنجا كه درك اين واقعيات ، با توجه به مظاهر فريبنده دنيا ، براى غير انديشمندان ممكن نيست لذا روى سخن در پايان آيه بچنين افراد شده است .\r\nدر حديثى از « هشام بن حكم » از امام « موسى بن جعفر » ع نقل شده كه چنين فرمود : « اى هشام خداوند عاقلان را اندرز داده و نسبت به آخرت علاقمند ساخته و گفته است زندگى دنيا جز بازى و سرگرمى نيست ، و سراى آخرت براى افراد با تقوا بهتر است آيا فكر و عقل خود را به كار نمىاندازيد ؟ » ( 1 ) .\r\nشايد نياز بتذكر نداشته باشد كه هدف از اين آيات مبارزه با وابستگى و دلبستگى بمظاهر جهان ماده و فراموش كردن مقصد نهايى آن است ، و گرنه آنها كه دنيا را وسيله اى براى سعادت قرار داده‌اند در حقيقت جستجوگران آخرتند نه دنيا .\r\n\r\n[ سوره الأنعام ‹ 6 › : آيات 33 تا 34 
  ]\r\nقَدْ نَعْلَمُ إِنَّه لَيَحْزُنُكَ الَّذِي يَقُولُونَ فَإِنَّهُمْ لا يُكَذِّبُونَكَ وَلكِنَّ الظَّالِمِينَ بِآياتِ اللَّه يَجْحَدُونَ ‹ 33 › وَلَقَدْ كُذِّبَتْ رُسُلٌ مِنْ قَبْلِكَ فَصَبَرُوا عَلى ما كُذِّبُوا وَأُوذُوا حَتَّى أَتاهُمْ نَصْرُنا وَلا مُبَدِّلَ لِكَلِماتِ اللَّه وَلَقَدْ جاءَكَ مِنْ نَبَإِ الْمُرْسَلِينَ ‹ 34 ›\r\n\r\nترجمه :\r\n33 - مىدانيم كه گفتار آنها تو را غمگين مىكند ولى ( غم مخور و بدان ) آنها تو را تكذيب نمىكنند بلكه ظالمان آيات خدا را انكار مىنمايند ! .\r\n34 - پيامبرانى پيش از تو نيز تكذيب شدند و در برابر تكذيبها صبر و استقامت كردند ، و ( در اين راه ) آزار ديدند تا هنگامى كه يارى ما به آنها رسيد ( تو نيز چنين باش ، و اين يكى از سنتهاى الهى است ) و هيچ چيز نمىتواند سنن خدا را تغيير دهد و اخبار پيامبران به تو رسيده است .\r\n\r\n","description":"","footnote":"\r\n( 1 ) نور الثقلين جلد 1 صفحه 711 .\r\n","page_name":" 208 ","page_number":208},
  {"content":"\r\n\r\nتفسير : همواره در راه مصلحان مشكلات بوده\r\nشك نيست كه پيامبر ص در گفتگوهاى منطقى و مبارزات فكرى كه با مشركان لجوج و سرسخت داشت گاهى از شدت لجاجت آنها و عدم تاثير سخن در روح آنان و گاهى از نسبتهاى ناروايى كه به او مىدادند غمگين و اندوهناك مىشد ، خداوند بارها در قرآن مجيد پيامبرش را در اين مواقع دلدارى مىداد ، تا با دلگرمى و استقامت بيشتر ، برنامه خويش را تعقيب كند ، از جمله در نخستين آيه فوق مىفرمايد « ما مىدانيم كه سخنان آنها تو را محزون و اندوهگين مىكند » ( * ( قَدْ نَعْلَمُ إِنَّه لَيَحْزُنُكَ الَّذِي يَقُولُونَ ) * ) .\r\nولى بدان كه آنها تو را تكذيب نمىكنند و در حقيقت آيات ما را انكار مىكنند و بنا بر اين طرف آنها در حقيقت ما هستيم نه تو ( * ( فَإِنَّهُمْ لا يُكَذِّبُونَكَ وَلكِنَّ الظَّالِمِينَ بِآياتِ اللَّه يَجْحَدُونَ ) * ) .\r\nو نظير اين سخن در گفتگوهاى رائج ميان ما نيز ديده مىشود كه گاهى شخص « برتر » به هنگام ناراحت شدن نماينده اش به او مىگويد : غمگين مباش طرف آنها در واقع منم و اگر مشكلى ايجاد شود براى من است نه براى تو ، و به اين وسيله مايه تسلى خاطر او را فراهم مىسازد .\r\nدر تفسير آيه فوق مفسران احتمالات ديگرى نيز داده‌اند ، ولى ظاهر آيه همان است كه در بالا گفتيم .\r\nاين احتمال نيز از جهتى قابل ملاحظه است كه : منظور از آيه اين است كه « مخالفان تو در حقيقت به صدق و راستى تو معتقدند ، و در حقانيت دعوتت شك ندارند ، اگر چه ترس از به خطر افتادن منافعشان مانع از تسليم در مقابل حق مىشود و يا تعصب\r\n","description":"","footnote":"","page_name":" 209 ","page_number":209},
  {"content":"\r\nو لجاجت اجازه قبول به آنها نمىدهد « .\r\nاز تواريخ اسلامى نيز استفاده مىشود كه حتى مخالفان سرسخت پيامبر ص در باطن به صدق و راستى او در دعوتش معتقد بودند از جمله اينكه نقل كرده‌اند كه روزى ابو جهل با پيامبر ص ملاقات كرد و با او مصافحه نمود كسى به او اعتراض كرد ، چرا با اين مرد مصافحه مىكنى ؟ گفت به خدا سوگند مىدانم كه او پيامبر است و لكن ما زمانى تابع « عبد مناف » بوده‌ايم ! ( يعنى پذيرفتن دعوت او سبب مىشود كه ما تابع قبيله آنان شويم ) ، و نيز نقل شده كه شبى « ابو جهل » و « ابو سفيان » و « اخنس بن شريق » كه از سران سرسخت مشركان بودند هر كدام به طور مخفيانه كه هيچكس متوجه او نشود ، و حتى اين سه نفر از حال يكديگر هم با خبر نبودند ، براى شنيدن سخنان پيامبر ص در گوشه اى خزيده تا صبح تلاوت آيات قرآن را مىشنيدند ، هنگامى كه سپيده صبح دميد ، پراكنده شدند ، اما در راه بازگشت به هم رسيدند و هر كدام عذر خود را براى ديگرى شرح مىداد ، سپس عهد كردند كه اين كار را تكرار نكنند زيرا اگر جوانان قريش از آن آگاه گردند سبب گرايش آنها به محمد خواهد شد .\r\nشب ديگر هر كدام به گمان اينكه رفقايش آن شب نخواهد آمد براى شنيدن آيات قرآن به نزديكى خانه پيامبر و يا مجمعى كه مسلمانان داشتند آمد اما هنگام صبح باز سر آنان بر يكديگر فاش شد و به سرزنش يكديگر پرداختند و مجددا عهد و پيمان بستند كه اين آخرين بار بوده باشد .\r\nولى اتفاقا اين كار در شب سوم باز تكرار شد ، صبح « اخنس بن شريق » عصاى خود را برداشت و به سراغ ابو سفيان آمد و به او گفت : صريحا با من بگو عقيده تو در باره سخنانى كه از محمد شنيدى چيست ؟ گفت به خدا سوگند من چيزهايى شنيدم كه آنها را به خوبى درك كردم ، و مقصود و مضمون آن را مىفهمم ، ولى آياتى نيز شنيدم كه معنى و مقصود آن را نفهميدم .\r\n","description":"","footnote":"","page_name":" 210 ","page_number":210},
  {"content":"\r\nاخنس گفت : من نيز به خدا سوگند چنين احساس مىكنم ، سپس برخاست و به سراغ ابو جهل آمد و همين سؤال را از او كرد كه راى تو درباره سخنانى كه از محمد شنيدى چيست ؟ او در جواب گفت چه مىخواهى بشنوم ؟ حقيقت اين است كه ما و فرزندان « عبد مناف » در به چنگ آوردن رياست با هم رقابت داريم آنها مردم را اطعام كردند ما نيز براى اينكه عقب نمانيم اطعام كرديم ، آنها مركب بخشيدند ما نيز مركب بخشيديم ، آنها بخششهاى ديگر داشتند ما نيز داشتيم و به اين ترتيب دوش به دوش يكديگر پيش مىرفتيم .\r\nاكنون آنها مىگويند ما پيامبرى داريم كه وحى آسمانى بر او نازل مىشود ، اما ما چگونه مىتوانيم در اين موضوع با آنها رقابت كنيم ؟ ! و اللَّه لا نؤمن به ابدا و لا نصدقه : به خدا سوگند هرگز به او ايمان نخواهيم آورد و نه او را تصديق خواهيم نمود ، اخنس برخاست و مجلس او را ترك گفت .\r\nدر روايت ديگرى مىخوانيم كه روزى « اخنس بن شريق » با « ابو جهل » روبرو شد ، در حالى كه هيچكس ديگر در آنجا نبود ، به او گفت . راستش را بگو محمد صادق است يا كاذب ؟ هيچ كس از قريش در اينجا غير از من و تو نيست كه سخنان ما را بشنود .\r\nابو جهل گفت واى بر تو و اللَّه به عقيده من او راست مىگويد و هرگز دروغ نگفته است ولى اگر بنا شود خاندان محمد همه مناصب را به چنگ آورند : پرچم حج ، آب دادن به حجاج ، پرده دارى كعبه ، و مقام نبوت ، براى بقيه قريش چه باقى مىماند ؟ ! ( 1 ) .\r\nاز اين روايات و مانند آنها استفاده مىشود كه بسيارى از دشمنان سرسخت پيامبر ص در باطن به صدق گفتار او معترف بودند اما رقابتهاى قبيلگى و مانند آن ، به آنها اجازه نمىداد ، و يا شهامت آن را نداشتند كه رسما ايمان آورند .\r\nالبته اين را نيز مىدانيم كه اين گونه اعتقاد باطنى ما دام كه با روح تسليم\r\n\r\n","description":"","footnote":"\r\n( 1 ) روايات فوق از تفسير المنار و تفسير مجمع البيان در ذيل آيه اقتباس شده است .\r\n","page_name":" 211 ","page_number":211},
  {"content":"\r\nآميخته نشود كمترين اثرى نخواهد داشت ، و انسان را در سلك مومنان راستين قرار نمىدهد .\r\nدر آيه بعد ، براى تكميل اين دلدارى ، به وضع انبياى پيشين اشاره كرده مىگويد : اين موضوع منحصر به تو نبوده است « رسولان پيش از تو را نيز تكذيب كردند » ( * ( وَلَقَدْ كُذِّبَتْ رُسُلٌ مِنْ قَبْلِكَ ) * ) .\r\n« اما آنها در برابر تكذيبها و آزارها استقامت ورزيدند تا نصرت و يارى ما به سراغشان آمد و سرانجام پيروز شدند » ( * ( فَصَبَرُوا عَلى ما كُذِّبُوا وَأُوذُوا حَتَّى أَتاهُمْ نَصْرُنا ) * ) .\r\n« و اين يك سنت الهى است كه هيچ چيز نمىتواند آن را دگرگون كند » ( * ( وَلا مُبَدِّلَ لِكَلِماتِ اللَّه ) * ) .\r\nبنا بر اين تو هم در برابر تكذيبها و آزارها و حملات دشمنان لجوج و سرسخت روح صبر و استقامت را از دست مده ، و بدان طبق همين سنت امدادهاى الهى و الطاف بيكران پروردگار به سراغ تو خواهد آمد ، و سرانجام بر تمام آنها پيروز خواهى شد « و اخبارى كه از پيامبران پيشين به تو رسيده است كه چگونه در برابر مخالفتها و شدائد استقامت كردند و پيروز شدند گواه روشنى براى تو است » ( * ( وَلَقَدْ جاءَكَ مِنْ نَبَإِ الْمُرْسَلِينَ ) * ) .\r\nدر حقيقت آيه فوق به يك اصل كلى اشاره مىكند و آن اينكه هميشه رهبران صالح اجتماع كه براى هدايت توده‌هاى مردم به وسيله ارائه مكتب و طرحهاى سازنده با افكار منحط و خرافات و سنن غلط جامعه به پا مىخاستند با مخالفت سرسختانه جمعى سودجو و زورگو كه با پر و بال گرفتن مكتب جديد ، منافعشان به خطر مىافتاد ، روبرو مىشدند .\r\nآنها براى پيشرفت مقاصد شوم خود از هيچ كارى ابا نداشتند ، و از تمام\r\n","description":"","footnote":"","page_name":" 212 ","page_number":212},
  {"content":"\r\nحربه‌ها : حربه تكذيب ، تهمت محاصره اجتماعى ، آزار و شكنجه ، قتل و غارت و هر وسيله ديگر استفاده مىكردند ، اما حقيقت با جاذبه و كشش و عمقى كه دارد سرانجام - طبق يك سنت الهى - كار خود را خواهد كرد ، و اين خارهاى سر راه برچيده خواهند شد ، اما شك نيست كه شرط اساسى اين پيروزى بردبارى و مقاومت و استقامت است .\r\nقابل توجه اينكه در آيه فوق از سنن تعبير به « كلمات اللَّه » شده است زيرا « كلم و كلام » در اصل به معنى تاثيرى است كه با چشم يا گوش درك مىشود ( « كلم » به معنى تاثيرات عينى ، و « كلام » به معنى تاثيراتى است كه با گوش درك مىشود ) سپس توسعه پيدا كرده است ، و علاوه بر الفاظ به معانى نيز « كلمه » گفته مىشود ، و حتى به « عقيده » و « مكتب » و « روش و سنت » نيز اطلاق مىگردد .\r\n\r\n[ سوره الأنعام ‹ 6 › : آيات 35 تا 36 
  ]\r\nوَ إِنْ كانَ كَبُرَ عَلَيْكَ إِعْراضُهُمْ فَإِنِ اسْتَطَعْتَ أَنْ تَبْتَغِيَ نَفَقاً فِي الأَرْضِ أَوْ سُلَّماً فِي السَّماءِ فَتَأْتِيَهُمْ بِآيَةٍ وَلَوْ شاءَ اللَّه لَجَمَعَهُمْ عَلَى الْهُدى فَلا تَكُونَنَّ مِنَ الْجاهِلِينَ ‹ 35 › إِنَّما يَسْتَجِيبُ الَّذِينَ يَسْمَعُونَ وَالْمَوْتى يَبْعَثُهُمُ اللَّه ثُمَّ إِلَيْه يُرْجَعُونَ ‹ 36 ›\r\n\r\nترجمه :\r\n35 - و اگر اعراض آنها بر تو سنگين است چنانچه بتوانى نقبى در زمين بزن يا نردبانى به آسمان بگذار ( و اعماق زمين و آسمانها را جستجو كن ) تا آيه ( و نشانه ديگرى ) براى آنها بياورى ( ولى بدان اين لجوجان ايمان نمىآورند ) اما اگر خدا بخواهد آنها را ( اجبارا ) بر هدايت جمع خواهد كرد ( اما هدايت اجبارى چه سود دارد ؟ ) پس هرگز از جاهلان نباش .\r\n","description":"","footnote":"","page_name":" 213 ","page_number":213},
  {"content":"\r\n36 - تنها كسانى اجابت ( دعوت تو ) مىكنند كه گوش شنوا دارند ، اما مردگان ( و آنها كه روح انسانى را از دست داده‌اند ايمان نمىآورند و ) خدا آنها را ( در قيامت ) مبعوث مىكند سپس به سوى او باز مىگردند\r\n\r\nتفسير : مردگان زنده نما\r\nاين دو آيه دنباله دلدارى و تسلى دادن به پيامبر است كه در آيات قبل گذشت .\r\nاز آنجا كه فكر و روح پيامبر ص از گمراهى و لجاجت مشركان زياد ناراحت و پريشان بود ، و علاقه داشت با هر وسيله اى كه شده است آنها را به صف مؤمنان بكشاند ، خداوند مىفرمايد : « اگر اعراض و روگردانى زياد بر تو سخت و سنگين است چنانچه بتوانى اعماق زمين را بشكافى و در آن نقبى بزنى و جستجو كنى و يا نردبانى به آسمان بگذارى و اطراف آسمانها را نيز جستجو كنى و آيه و نشانه ديگرى براى آنها بياورى چنين كن » ( ولى بدان آنان به قدرى لجوجند كه باز ايمان نخواهند آورد ) ( * ( وَإِنْ كانَ كَبُرَ عَلَيْكَ إِعْراضُهُمْ فَإِنِ اسْتَطَعْتَ أَنْ تَبْتَغِيَ نَفَقاً فِي الأَرْضِ أَوْ سُلَّماً فِي السَّماءِ فَتَأْتِيَهُمْ بِآيَةٍ ) * ) ( 1 ) .\r\n« نفق » در اصل به معنى « نقب ، و راههاى زيرزمينى » است ، و اگر به منافق گفته مىشود نيز به تناسب اين است كه علاوه بر راه و روش ظاهرى ، راه و روش مخفيانه اى نيز براى خود دارد و « سلم » به معنى نردبان است .\r\nخداوند با اين جمله به پيامبر خود مىفهماند كه هيچگونه نقصى در تعليمات و دعوت و تلاش و كوشش تو نيست ، بلكه نقص از ناحيه آنها است ، آنها تصميم گرفته‌اند حق را نپذيرند . لذا هيچگونه كوششى اثر نمىبخشد ، نگران نباش .\r\nولى براى اينكه كسى توهم نكند كه خداوند قادر نيست آنها را وادار به\r\n\r\n","description":"","footnote":"\r\n( 1 ) در حقيقت جمله « ان استطعت » . . . « جمله شرطيه است و جزاى آن محذوف مىباشد و تقدير آن چنين است » ان استطعت . . . فافعل و لكنهم لا يؤمنون .\r\n","page_name":" 214 ","page_number":214},
  {"content":"\r\nتسليم كند ، بلافاصله مىفرمايد : « اگر خدا بخواهد مىتواند همه آنها را بر هدايت مجتمع كند يعنى وادار به تسليم در برابر دعوت تو و اعتراف به حق و ايمان كند » ( * ( وَلَوْ شاءَ اللَّه لَجَمَعَهُمْ عَلَى الْهُدى ) * ) .\r\nولى روشن است كه اين چنين ايمان اجبارى بيهوده است ، آفرينش بشر براى تكامل بر اساس اختيار و آزادى اراده مىباشد ، تنها در صورت آزادى اراده است كه ارزش « مؤمن » از « كافر » و « نيكان » از « بدان » و « درستكاران » از « خائنان » و « راستگويان » از « دروغگويان » شناخته مىشود ، و گر نه در ايمان و تقواى اجبارى هيچگونه تفاوتى ميان خوب و بد نخواهد بود ، و اين مفاهيم در زمينه اجبار ارزش خود را به كلى از دست مىدهند .\r\nسپس مىگويد : « اينها را براى اين گفتيم كه تو از جاهلان نباشى » يعنى :\r\nبيتابى مكن و صبر و استقامت را از دست مده و بيش از اندازه خود را به خاطر كفر و شرك آنها ناراحت مكن و بدان راه همين است كه تو مىپيمايى ( * ( فَلا تَكُونَنَّ مِنَ الْجاهِلِينَ ) * ) .\r\nشك نيست كه پيامبر از اين حقائق با خبر بود ، اما خداوند اينها را به عنوان يادآورى و دلدارى براى پيامبرش بازگو مىكند ، درست مانند اين است كه ما به كسى كه فرزندش را از دست داده مىگوئيم :\r\n« غم مخور دنيا دار فنا است ، همه از دنيا خواهند رفت ، و علاوه تو نيز هنوز جوان هستى و فرزندان ديگرى خواهى داشت ، بنا بر اين زياد بيتابى مكن » .\r\nمسلما فانى بودن دار دنيا ، يا جوان بودن طرف ، مطلبى نيست كه بر او مخفى باشد تنها به عنوان يادآورى به او گفته مىشود .\r\nبا اينكه آيه فوق يكى از دلائل نفى جبر است بعضى از مفسران مانند فخر رازى آن را از دلائل « مسلك جبر » گرفته ! و روى كلمه « و لو شاء . . . »\r\nتكيه كرده و مىگويد : از اين آيه معلوم مىشود كه خداوند نمىخواهد كفار\r\n","description":"","footnote":"","page_name":" 215 ","page_number":215},
  {"content":"\r\nايمان بياورند ! غافل از اينكه « مشيت و اراده » در آيه فوق مشيت و اراده اجبارى است ، يعنى خداوند نمىخواهد مردم به زور و اجبار ايمان بياورند ، بلكه مىخواهد با اراده و ميل خودشان ايمان بياورند ، بنا بر اين آيه گواه روشنى بر نفى عقيده جبريون است .\r\nدر آيه بعد براى تكميل اين موضوع و دلدارى بيشتر به پيامبر ص مىگويد : آنها كه گوش شنوا دارند دعوت تو را اجابت مىكنند و مىپذيرند « ( * ( إِنَّما يَسْتَجِيبُ الَّذِينَ يَسْمَعُونَ ) * ) .\r\n« و اما آنها كه عملا در صف مردگانند ايمان نمىآورند ، تا زمانى كه خداوند آنها را در روز قيامت برانگيزاند و به سوى او بازگشت كنند » ( * ( وَالْمَوْتى يَبْعَثُهُمُ اللَّه ثُمَّ إِلَيْه يُرْجَعُونَ ) * ) ( 1 ) آن روز است كه با مشاهده صحنه‌هاى رستاخيز ايمان مىآورند ، ولى ايمانشان هم سودى ندارد ، زيرا همه كس با مشاهده آن صحنه عظيم ايمان مىآورد ، نوعى ايمان اضطرارى .\r\nشايد نياز به شرح نداشته باشد كه منظور از « موتى » ( مردگان ) در آيه بالا مردگان جسمانى نيست ، بلكه مردگان معنوى است ، زيرا دو نوع حيات و مرگ داريم : حيات و مرگ مادى ، حيات و مرگ معنوى ، همچنين شنوايى و بينايى نيز دو گونه است : مادى و معنوى به همين دليل بسيار مىشود در مورد كسانى كه چشم و گوش دارند و يا زنده و سالمند اما حقائق را درك نمىكنند مىگوئيم :\r\nآنها كور و كرند و يا اصلا مرده‌اند ، زيرا واكنشى را كه بايد يك انسان\r\n\r\n","description":"","footnote":"\r\n( 1 ) از نظر تركيب « الموتى » مبتدا و « يبعثهم اللَّه » خبر است ، و اينكه مىگويد مردگان را مبعوث مىكند مفهومش اين است كه اينها هيچ تغييرى در حالاتشان پيدا نمىشود جز اينكه در قيامت مبعوث شوند و حقائق را ببينند .\r\n","page_name":" 216 ","page_number":216},
  {"content":"\r\nشنوا و بينا ، يا يك انسان زنده ، در برابر حقائق از خود نشان دهد نمىدهند ، در قرآن مجيد اين گونه تعبيرات فراوان ديده مىشود ، و شيرينى و جاذبه خاصى دارد ، بلكه قرآن به حيات مادى و بيولوژيكى كه نشانه آن تنها « خور و خواب و نفس كشيدن » است چندان اهميت نمىدهد ، همواره روى حيات و زندگى معنوى و انسانى كه آميخته با تكليف و مسئوليت و احساس و درد و بيدارى و آگاهى است تكيه مىكند .\r\nذكر اين نكته نيز لازم است كه : نابينايى و ناشنوايى و مرگ معنوى از خودشان سرچشمه مىگيرد ، آنها هستند كه بر اثر ادامه گناه ، و اصرار و لجاجت در آن ، به اين مرحله مىرسند ، زيرا همانطور كه اگر انسانى مدتها چشم خود را ببندد تدريجا بينايى و ديد خود را از دست خواهد داد و شايد روزى به كلى نابينا شود ، اشخاصى كه چشم جان خود را در برابر حقائق ببندند تدريجا قدرت ديد معنوى خود را از دست خواهند داد ! .\r\n\r\n[ سوره الأنعام ‹ 6 › : آيه 37 
  ]\r\nوَ قالُوا لَوْ لا نُزِّلَ عَلَيْه آيَةٌ مِنْ رَبِّه قُلْ إِنَّ اللَّه قادِرٌ عَلى أَنْ يُنَزِّلَ آيَةً وَلكِنَّ أَكْثَرَهُمْ لا يَعْلَمُونَ ‹ 37 ›\r\n\r\nترجمه :\r\n37 - و گفتند چرا نشانه ( و معجزه اى ) از طرف پروردگارش بر او نازل نمىگردد ، بگو خداوند قادر است كه نشانه اى نازل كند ، ولى بيشتر آنها نمىدانند .\r\n\r\nتفسير :\r\nدر اين آيه يكى از بهانه جوئيهاى مشركان مطرح شده است ، به طورى كه در بعضى از روايات آمده جمعى از رؤساى قريش هنگامى كه از معارضه و مقابله با قرآن عاجز ماندند به پيامبر ص گفتند اينها فايده ندارد اگر راست مىگويى معجزاتى همانند عصاى موسى ، و ناقه صالح ، براى ما بياور ، قرآن در اين باره\r\n","description":"","footnote":"","page_name":" 217 ","page_number":217},
  {"content":"\r\nمىگويد : « آنها گفتند : چرا آيه و معجزه اى از طرف پروردگار بر اين پيامبر نازل نشده است » ؟ ! ( * ( وَقالُوا لَوْ لا نُزِّلَ عَلَيْه آيَةٌ مِنْ رَبِّه ) * ) .\r\nروشن است كه آنها اين پيشنهاد را از روى حقيقتجويى نمىگفتند ، زيرا پيامبر ص به اندازه كافى براى آنها معجزه آورده بود ، و اگر چيزى جز قرآن با آن محتويات عالى در دست او نبود ، همان قرآنى كه در چندين آيه آنها را رسما دعوت به مقابله كرده ، و به اصطلاح تحدى نموده است و آنها در برابر آن عاجز مانده‌اند ، براى اثبات نبوت او كافى بود ، اما اين بو الهوسان بهانه جو از يك سو مىخواستند قرآن را تحقير كنند ، و از سوى ديگر از قبول دعوت پيامبر ص سر باز زنند ، لذا پى در پى درخواست معجزه تازه مىكردند ، و مسلما اگر پيامبر ص تسليم خواسته‌هاى آنها مىشد با جمله « هذا سِحْرٌ مُبِينٌ » همه را انكار مىكردند همانطور كه از آيات ديگر قرآن استفاده مىشود .\r\nلذا قرآن در پاسخ آنها مىگويد : به آنها بگو « خداوند قادر است آيه و معجزه اى ( كه شما پيشنهاد مىكنيد ) بر پيامبر خود نازل كند » ( * ( قُلْ إِنَّ اللَّه قادِرٌ عَلى أَنْ يُنَزِّلَ آيَةً ) * ) .\r\nولى اين كار يك اشكال دارد كه غالب شما از آن بىخبريد و آن اينكه اگر به اين گونه تقاضاها كه از سر لجاجت مىكنيد ترتيب اثر داده شود سپس ايمان نياوريد همگى گرفتار مجازات الهى شده ، نابود خواهيد گشت ، زيرا اين نهايت بىحرمتى نسبت به ساحت مقدس پروردگار و فرستاده او و آيات و معجزات او است ، لذا در پايان آيه مىفرمايد « ولى اكثر آنها نمىدانند » ( * ( وَلكِنَّ أَكْثَرَهُمْ لا يَعْلَمُونَ ) * ) .\r\n\r\nاشكال\r\nبه طورى كه از تفسير « مجمع البيان » استفاده مىشود از قرنها پيش بعضى\r\n","description":"","footnote":"","page_name":" 218 ","page_number":218},
  {"content":"\r\nاز مخالفان اسلام اين آيه را دستاويز كرده و به آن استدلال نموده‌اند كه پيامبر اسلام ص هيچ معجزه اى نداشته است ، زيرا هنگامى كه از او تقاضاى اعجاز مىكنند او تنها با گفتن اينكه خداوند توانايى بر چنين چيزى دارد و اكثر .\r\nشما نمىدانيد قناعت مىكند ، اتفاقا بعضى از نويسندگان اخير دنباله اين افسانه كهن را گرفته . و در نوشته خود اين ايراد را بار ديگر زنده كرده‌اند .\r\n\r\nپاسخ\r\nاولا - آنها كه چنين ايرادى مىكنند گويا آيات قبل و بعد را درست مورد بررسى قرار نداده‌اند كه سخن از افراد لجوجى به ميان آمده كه به هيچوجه حاضر به تسليم در برابر حق نبودند ، و اگر پيامبر ص در برابر خواسته‌هاى آنها تسليم نشده نيز به همين دليل بوده است و گر نه در كجاى قرآن داريم كه افراد حق جو و حق طلب از پيامبر تقاضاى معجزه كرده باشند و او خواسته آنها را رد كرده باشد در آيه 111 همين سوره انعام در باره اين گونه افراد مىخوانيم « وَلَوْ أَنَّنا نَزَّلْنا إِلَيْهِمُ الْمَلائِكَةَ وَكَلَّمَهُمُ الْمَوْتى وَحَشَرْنا عَلَيْهِمْ كُلَّ شَيْءٍ قُبُلًا ما كانُوا لِيُؤْمِنُوا » ثانيا - به طورى كه از روايات اسلامى استفاده مىشود اين پيشنهاد از طرف جمعى از رؤساى قريش بود و آنها به خاطر تحقير و ناديده گرفتن قرآن چنين پيشنهادى را مطرح كرده بودند و مسلم است پيامبر در برابر پيشنهادهايى كه از چنين انگيزه هايى سرچشمه بگيرد تسليم نخواهد شد .\r\nثالثا - كسانى كه اين ايراد را مىكنند گويا ساير آيات قرآن را از نظر دور داشته‌اند كه چگونه خود قرآن به عنوان يك معجزه جاويدان صريحا معرفى شده و بارها از مخالفان دعوت به مقابله گرديده و ضعف و ناتوانى آنها را آشكار\r\n","description":"","footnote":"","page_name":" 219 ","page_number":219},
  {"content":"\r\nساخته است و نيز آيه اول سوره اسراء را فراموش كرده‌اند كه صريحا مىگويد خداوند پيامبرش را از مسجد الحرام به مسجد اقصى در يك شب برد .\r\nرابعا - اين باوركردنى نيست كه قرآن مملو از معجزات و خارق عادات انبياء و پيامبران بوده باشد و پيامبر اسلام بگويد من خاتم پيامبرانم و برتر از همه آنها ، و آئين من بالاترين آئين است ، اما در برابر خواسته حقجويان كمترين معجزه اى از خود نشان ندهد آيا در اين صورت در نظر افراد بىطرف و حقيقتطلب نقطه ابهام مهمى در دعوت او پيدا نمىشد ؟ ! اگر او معجزه اى نمىداشت مىبايست مطلقا سخنى از معجزات انبياى ديگر نگويد تا برنامه خويش را بتواند توجيه نمايد و راههاى اعتراض را بر خود ببندد ، اينكه او با دست و دل باز مرتبا از اعجاز ديگران سخن مىگويد و خارق عادات موسى بن عمران و عيسى بن مريم و ابراهيم و صالح و نوح ع را بر مىشمرد ، دليل روشنى است كه او از نظر معجزات خود كاملا مطمئن بوده است .\r\nلذا در تواريخ اسلامى و روايات معتبر و نهج البلاغه خارق عادات مختلفى از پيامبر نقل شده است كه مجموع آنها در سر حد تواتر است .\r\n\r\n[ سوره الأنعام ‹ 6 › : آيه 38 
  ]\r\nوَ ما مِنْ دَابَّةٍ فِي الأَرْضِ وَلا طائِرٍ يَطِيرُ بِجَناحَيْه إِلَّا أُمَمٌ أَمْثالُكُمْ ما فَرَّطْنا فِي الْكِتابِ مِنْ شَيْءٍ ثُمَّ إِلى رَبِّهِمْ يُحْشَرُونَ ‹ 38 ›\r\n\r\nترجمه :\r\n38 - هيچ جنبنده اى در زمين و هيچ پرنده اى كه با دو بال خود پرواز مىكند نيست ، مگر اينكه امتهايى همانند شما هستند ، ما هيچ چيز را در اين كتاب فروگذار نكرديم ، سپس همگى به سوى پروردگارشان محشور مىگردند .\r\n","description":"","footnote":"","page_name":" 220 ","page_number":220},
  {"content":"\r\n\r\nتفسير :\r\nاز آنجا كه اين آيه بخشهاى وسيعى را بدنبال دارد نخست بايد لغات آيه و بعد تفسير اجمالى آن را ذكر كرده ، سپس به ساير بخشها بپردازيم :\r\n« دابه » از ماده « دبب » « بمعنى آهسته راه رفتن و قدمهاى كوتاه برداشتن » است ، و معمولا به همه جنبندگان روى زمين گفته مىشود ، و اگر مىبينيم كه به شخص سخنچين « ديبوب » گفته مىشود و در حديث وارد شده : « لا يدخل الجنة ديبوب » : « هيچگاه سخنچين داخل بهشت نمىشود » نيز از همين نظر است كه او آهسته ميان دو نفر رفت آمد مىكند تا آنها را نسبت بهم بدبين سازد .\r\n« طائر » به هر گونه پرنده اى گفته مىشود ، منتها چون در پاره اى از موارد به امور معنوى كه داراى پيشرفت و جهش هستند اين كلمه اطلاق مىشود در آيه مورد بحث براى اينكه نظر فقط روى « پرندگان » متمركز شود جمله :\r\nيطير بجناحيه يعنى « با دو بال خود پرواز مىكند » به آن افزوده شده .\r\n« امم » جمع « امت » و امت بمعنى جمعيتى است كه داراى قدر مشتركى هستند ، مثلا : دين واحد يا زبان واحد ، يا صفات و كارهاى واحدى دارند .\r\n« يحشرون » از ماده « حشر » بمعنى « جمع » است ، ولى معمولا در قرآن به اجتماع در روز قيامت گفته مىشود ، مخصوصا هنگامى كه به ضميمه « * ( إِلى رَبِّهِمْ ) * » بوده باشد .\r\nآيه فوق بدنبال آيات گذشته كه درباره مشركان بحث مىكرد و آنها را را به سرنوشتى كه در قيامت دارند متوجه مىساخت ، سخن از « حشر » و رستاخيز عمومى تمام موجودات زنده ، و تمام انواع حيوانات به ميان آورده ، نخست مىگويد :\r\n","description":"","footnote":"","page_name":" 221 ","page_number":221},
  {"content":"\r\n« هيچ جنبنده اى در زمين ، و هيچ پرنده اى كه با دو بال خود پرواز مىكند نيست مگر اينكه امتهايى همانند شما هستند » ( * ( وَما مِنْ دَابَّةٍ فِي الأَرْضِ وَلا طائِرٍ يَطِيرُ بِجَناحَيْه إِلَّا أُمَمٌ أَمْثالُكُمْ ) * ) .\r\nو به اين ترتيب هر يك از انواع حيوانات و پرندگان براى خود امتى هستند همانند انسانها ، اما در اينكه اين همانندى و « شباهت » در چه جهت است ؟ در ميان مفسران گفتگو است ، بعضى شباهت آنها را با انسانها از ناحيه اسرار شگفتانگيز خلقت آنها دانسته‌اند زيرا هر دو نشانه هايى از عظمت آفريدگار و خالق را با خود همراه دارند .\r\nو بعضى از جهت نيازمنديهاى مختلف زندگى يا وسايلى را كه با آن احتياجات گوناگون خود را بر طرف مىسازند ، مىدانند .\r\nدر حالى كه جمعى ديگر معتقدند كه منظور شباهت آنها با انسان از نظر درك و فهم و شعور است ، يعنى آنها نيز در عالم خود داراى علم و شعور و ادراك هستند ، خدا را مىشناسند و به اندازه توانايى خود او را تسبيح و تقديس ميگويند ، اگر چه فكر آنها در سطحى پائينتر از فكر و فهم انسانها است ، و ذيل اين آيه - چنان كه خواهد آمد - نظر آخر را تقويت مىكند .\r\nسپس در جمله بعد مىگويد : « ما در كتاب هيچ چيز را فروگذار نكرديم » ( * ( ما فَرَّطْنا فِي الْكِتابِ مِنْ شَيْءٍ ) * ) .\r\nممكن است منظور از كتاب ، قرآن بوده باشد كه همه چيز ( يعنى تمام امورى كه مربوط به تربيت و هدايت و تكامل انسان است ) در آن وجود دارد ، منتها گاهى به صورت كلى بيان شده ، مانند دعوت به هر گونه علم و دانش ، و گاهى به جزئيات هم پرداخته شده است مانند بسيارى از احكام اسلامى و مسائل اخلاقى .\r\nاحتمال ديگر اينكه منظور « از كتاب » « عالم هستى » است ، زيرا عالم\r\n","description":"","footnote":"","page_name":" 222 ","page_number":222},
  {"content":"\r\nآفرينش مانند كتاب بزرگى است كه همه چيز در آن آمده است و چيزى در آن فروگذار نشده .\r\nهيچ مانعى ندارد كه هر دو تفسير با هم در آيه منظور باشد زيرا نه در قرآن چيزى از مسائل تربيتى فروگذار شده ، و نه در عالم آفرينش نقصان و كم و كسرى وجود دارد .\r\nو در پايان آيه ميگويد « تمام آنها بسوى خدا در رستاخيز جمع مىشوند » ( * ( ثُمَّ إِلى رَبِّهِمْ يُحْشَرُونَ ) * ) .\r\nظاهر اين است كه ضمير « هم » در اين جمله به انواع و اصناف جنبندگان و پرندگان برمىگردد ، و به اين ترتيب قرآن براى آنها نيز قائل به رستاخيز شده است و بيشتر مفسران نيز اين مطلب را پذيرفته‌اند كه تمام انواع جانداران داراى رستاخيز و جزاء و كيفرند ، تنها بعضى منكر اين موضوع شده ، و اين آيه و آيات ديگر را طور ديگر توجيه كرده‌اند مثلا گفته‌اند منظور از « حشر الى اللَّه » همان باز گشت به پايان زندگى و مرگ است ( 1 ) .\r\nولى همانطور كه اشاره كرديم ظاهر اين تعبير در قرآن مجيد همان رستاخيز و برانگيخته شدن در قيامت است .\r\nروى اين جهت آيه به مشركان اخطار مىكند خداوندى كه تمام اصناف حيوانات را آفريده ، و نيازمنديهاى آنها را تامين كرده ، و مراقب تمام افعال آنها است و براى همه رستاخيزى قرار داده ، چگونه ممكن است براى شما حشر و رستاخيزى قرار ندهد و به گفته بعضى از مشركان چيزى جز زندگى دنيا و حيات و مرگ آن در كار نباشد .\r\n\r\n","description":"","footnote":"\r\n( 1 ) اين احتمال را نويسنده المنار از ابن عباس نقل كرده است .\r\n","page_name":" 223 ","page_number":223},
  {"content":"\r\n\r\nدر اينجا به چند موضوع بايد دقت كرد\r\n\r\n1 - آيا رستاخيز براى حيوانات هم وجود دارد ؟\r\nشك نيست كه نخستين شرط حساب و جزا مسئله عقل و شعور و بدنبال آن تكليف و مسئوليت است ، طرفداران اين عقيده مىگويند مداركى در دست است كه نشان مىدهد حيوانات نيز به اندازه خود داراى درك و فهمند ، از جمله :\r\nزندگى بسيارى از حيوانات آميخته با نظام جالب و شگفتانگيزى است كه روشنگر سطح عالى فهم و شعور آنها است كيست كه درباره مورچگان و زنبور عسل و تمدن عجيب آنها و نظام شگفتانگيز لانه و كندو ، سخنانى نشنيده باشد ، و بر درك و شعور تحسين آميز آنها آفرين نگفته باشد ؟ گرچه بعضى ميل دارند همه اينها را يك نوع الهام غريزى بدانند ، اما هيچ دليلى بر اين موضوع در دست نيست كه اعمال آنها به صورت ناآگاه ( غريزه بدون عقل ) انجام مىشود .\r\nچه مانعى دارد كه اين اعمال همانطور كه ظواهرشان نشان مىدهد ناشى از عقل و درك باشد ؟ بسيار مىشود كه حيوانات بدون تجربه قبلى در برابر حوادث پيشبينى نشده دست به ابتكار مىزنند ، مثلا گوسفندى كه در عمرش گرگ را نديده براى نخستين بار كه آن را مىبيند به خوبى خطرناك بودن اين دشمن را تشخيص داده و به هر وسيله كه بتواند براى دفاع از خود و نجات از خطر متوسل مىشود .\r\nعلاقه اى كه بسيارى از حيوانات تدريجا به صاحب خود پيدا مىكنند شاهد ديگرى براى اين موضوع است ، بسيارى از سگهاى درنده و خطرناك نسبت به صاحبان خود و حتى فرزندان كوچك آنان مانند يك خدمتگزار مهربان رفتار مىكنند .\r\nداستانهاى زيادى از وفاى حيوانات و اينكه آنها چگونه خدمات انسانى را\r\n","description":"","footnote":"","page_name":" 224 ","page_number":224},
  {"content":"\r\nجبران مىكنند در كتابها و در ميان مردم شايع است كه همه آنها را نمىتوان افسانه دانست .\r\nو مسلم است آنها را به آسانى نمىتوان ناشى از غريزه دانست ، زيرا غريزه معمولا سرچشمه كارهاى يك نواخت و مستمر است ، اما اعمالى كه در شرائط خاصى كه قابل پيشبينى نبوده بعنوان عكس العمل انجام مىگردد به فهم و شعور شبيه تر است تا به غريزه .\r\nهم امروز بسيارى از حيوانات را براى مقاصد قابل توجهى تربيت مىكنند ، سگهاى پليس براى گرفتن جنايتكاران ، كبوترها براى رساندن نامه‌ها ، و بعضى از حيوانات براى خريد جنس از مغازه‌ها ، و حيوانات شكارى براى شكار كردن ، آموزش مىبينند و وظائف سنگين خود را با دقت عجيبى انجام مىدهند ، ( امروز حتى براى بعضى از حيوانات رسما مدرسه افتتاح كرده‌اند ! ) از همه اينها گذشته ، در آيات متعددى از قرآن ، مطالبى ديده مىشود كه دليل قابل ملاحظه اى براى فهم و شعور بعضى از حيوانات محسوب مىشود ، داستان فرار كردن مورچگان از برابر لشگر سليمان ، و داستان آمدن هدهد به منطقه « سبا و يمن » و آوردن خبرهاى هيجانانگيز براى سليمان شاهد اين مدعا است .\r\nدر روايات اسلامى نيز احاديث متعددى در زمينه رستاخيز حيوانات ديده مىشود ، از جمله :\r\nاز ابو ذر نقل شده كه مىگويد : ما خدمت پيامبر ص بوديم كه در پيش روى ما دو بز به يكديگر شاخ زدند ، پيغمبر ص فرمود ، مىدانيد چرا اينها به يكديگر شاخ زدند ؟ حاضران عرض كردند : نه ، پيامبر ص فرمود ولى خدا مىداند چرا ؟ و به زودى در ميان آنها داورى خواهد كرد ( 1 ) .\r\n\r\n","description":"","footnote":"\r\n( 1 ) تفسير مجمع البيان و نور الثقلين ذيل آيه بالا .\r\n","page_name":" 225 ","page_number":225},
  {"content":"\r\nو در روايتى از طرق اهل تسنن از پيامبر نقل شده كه در تفسير اين آيه فرمود ان اللَّه يحشر هذه الامم يوم القيامة و يقتص من بعضها لبعض حتى يقتص للجماء من القرناء : « خداوند تمام اين جنبندگان را روز قيامت برمىانگيزاند و قصاص بعضى را از بعضى مىگيرد ، حتى قصاص حيوانى كه شاخ نداشته و ديگرى بىجهت به او شاخ زده است از او خواهد گرفت ( 1 ) .\r\nدر آيه 5 سوره تكوير نيز ميخوانيم وَإِذَا الْوُحُوشُ حُشِرَتْ « هنگامى كه وحوش محشور ميشوند » اگر معنى اين آيه را حشر در قيامت بگيريم ( نه حشر و جمع بهنگام پايان اين دنيا ) يكى ديگر از دلائل نقلى بحث فوق خواهد بود .\r\n\r\n2 - اگر آنها رستاخيز دارند تكليف هم دارند\r\nسؤال مهمى كه در اينجا پيش مىآيد و تا آن حل نشود تفسير آيه فوق روشن نخواهد شد اين است كه آيا ميتوانيم قبول كنيم كه حيوانات تكاليفى دارند با اينكه يكى از شرائط مسلم تكليف عقل است و به همين جهت كودك و يا شخص ديوانه از دايره تكليف بيرون است ؟ آيا حيوانات داراى چنان عقلى هستند كه مورد تكليف واقع شوند ؟ و آيا ميتوان باور كرد كه يك حيوان بيش از يك كودك نابالغ و حتى بيش از ديوانگان درك داشته باشد ؟ و اگر قبول كنيم كه آنها چنان عقل و دركى ندارند چگونه ممكن است تكليف متوجه آنها شود .\r\nدر پاسخ اين سؤال بايد گفت كه تكليف مراحلى دارد و هر مرحله ادراك و عقلى متناسب خود مىخواهد ، تكاليف فراوانى كه در قوانين اسلامى براى يك انسان وجود دارد بقدرى است كه بدون داشتن يك سطح عالى از عقل و درك انجام آنها ممكن نيست و ما هرگز نمىتوانيم چنان تكاليفى را براى حيوانات بپذيريم ، زيرا شرط آن ، در آنها حاصل نيست ، اما مرحله ساده و پائينترى از\r\n\r\n","description":"","footnote":"\r\n( 1 ) تفسير المنار ذيل آيه .\r\n","page_name":" 226 ","page_number":226},
  {"content":"\r\nتكليف تصور مىشود كه مختصر فهم و شعور براى آن كافى است ، ما نمىتوانيم چنان فهم و شعور و چنان تكاليفى را بطور كلى در باره حيوانات انكار كنيم .\r\nحتى در باره كودكان و ديوانگانى كه پاره اى از مسائل را مىفهمند انكار همه تكاليف مشكل است مثلا اگر نوجوانان 14 ساله كه به حد بلوغ نرسيده ولى كاملا مطالب را خوانده و فهميده‌اند در نظر بگيريم ، اگر آنها عمدا مرتكب قتل نفس شوند در حالى كه تمام زيانهاى اين عمل را مىدانند آيا ميتوان گفت هيچ گناهى از آنها سرنزده است ؟ ! قوانين كيفرى دنيا نيز افراد غير بالغ را در برابر پاره اى از گناهان مجازات مىكند ، اگر چه مجازاتهاى آنها مسلما خفيفتر است .\r\nبنا بر اين بلوغ و عقل كامل شرط تكليف در مرحله عالى و كامل است ، در مراحل پائينتر يعنى در مورد پاره اى از گناهانى كه قبح و زشتى آن براى افراد پائينتر نيز كاملا قابل درك است بلوغ و عقل كامل را نمىتوان شرط دانست .\r\nبا توجه به تفاوت مراتب تكليف ، و تفاوت مراتب عقل اشكال بالا در مورد حيوانات نيز حل مىشود .\r\n\r\n3 - آيا اين آيه دليل بر تناسخ است\r\nعجيب اينكه بعضى از طرفداران عقيده خرافى « تناسخ » به اين آيه براى مسلك خود استدلال كرده‌اند و گفته‌اند آيه مىگويد حيوانات امتهايى همانند شما هستند ، در حالى كه مىدانيم آنها ذاتا ، همانند ما نيستند ، بنا بر اين بايد بگوئيم ممكن است روح انسانها پس از جدا شدن از بدن در كالبد حيوانات قرار بگيرند به اين وسيله كيفر بعضى از اعمال سوء خود را ببينند ! ولى علاوه بر اينكه عقيده به تناسخ بر خلاف قانون تكامل ، و بر خلاف منطق عقل مىباشد ، و لازمه آن انكار معاد است ( چنان كه مشروحا در جاى خود گفته‌ايم ) آيه بالا به هيچ وجه دلالتى بر اين مسلك ندارد ، زيرا همانطور كه گفتيم مجتمعات\r\n","description":"","footnote":"","page_name":" 227 ","page_number":227},
  {"content":"\r\nحيوانى از جهاتى ، همانند مجتمعات انسانى هستند ، و اين شباهت جنبه فعلى دارد ، نه بالقوه ، زيرا آنها نيز سهمى از درك و شعور دارند ، و سهمى از مسئوليت ، و سهمى از رستاخيز ، و از اين جهات شباهتى به انسانها دارند .\r\nاشتباه نشود تكليف و مسئوليت انواع جانداران در يك مرحله خاص مفهومش اين نيست كه آنها داراى رهبر و پيشوايى براى خود هستند و شريعت و مذهبى دارند آن چنان كه از بعضى صوفيه نقل شده است ، بلكه رهبر آنها در اين گونه موارد تنها درك و شعور باطنى آنها است ، يعنى مسائل معينى را درك مىكنند و به اندازه شعور خود در برابر آن مسئول هستند .\r\n\r\n[ سوره الأنعام ‹ 6 › : آيه 39 
  ]\r\nوَ الَّذِينَ كَذَّبُوا بِآياتِنا صُمٌّ وَبُكْمٌ فِي الظُّلُماتِ مَنْ يَشَأِ اللَّه يُضْلِلْه وَمَنْ يَشَأْ يَجْعَلْه عَلى صِراطٍ مُسْتَقِيمٍ ‹ 39 ›\r\n\r\nترجمه :\r\n39 - آنها كه آيات ما را تكذيب كردند كر و لال در تاريكيها قرار دارند ، هر كس را خدا بخواهد ( و مستحق باشد ) گمراه مىكند و هر كس را بخواهد ( و شايسته بيند ) بر راه راست قرار خواهد داد .\r\n\r\nتفسير : كر و لالها !\r\nبار ديگر قرآن به بحث از منكران لجوج مىپردازد و مىگويد : « آنها كه آيات ما را تكذيب كردند كر و لال هستند ، و در ظلمت و تاريكى قرار گرفته‌اند » ( * ( وَالَّذِينَ كَذَّبُوا بِآياتِنا صُمٌّ وَبُكْمٌ فِي الظُّلُماتِ ) * ) .\r\nنه گوش شنوايى دارند كه حقائق را بشنوند ، و نه زبان حقگويى كه اگر\r\n","description":"","footnote":"","page_name":" 228 ","page_number":228},
  {"content":"\r\nحقيقتى را درك كردند براى دگران بازگو كنند . و چون ظلمت خود خواهى و خود پرستى و لجاجت و جهل گرداگرد آنها را فرا گرفته ، نمىتوانند چهره حقايق را ببينند و به اين ترتيب از اين سه نعمت بزرگ ( شنيدن و ديدن و گفتن ) كه انسان را با دنياى خارج مربوط مىسازد محرومند .\r\nبعضى از مفسران معتقدند كه منظور از افراد كر مقلدينى هستند كه بدون چون و چرا از رهبران گمراهى تبعيت مىكنند و گوش خود را بسته‌اند كه صداى رهبران الهى را نمىشنوند ، و منظور از افراد گنگ همان رهبران گمراه هستند كه حقايق را به خوبى درك مىكنند ، اما براى حفظ موقعيت و منافع مادى خويش مهر سكوت بر لب زده‌اند و هر دو دسته در ظلمت جهل و خود پرستى گرفتارند ( 1 ) .\r\nو بدنبال آن مىفرمايد : « خداوند هر كس را بخواهد گمراه مىكند و هر كس را بخواهد بر جاده مستقيم قرار ميدهد » ( من يشاء * ( اللَّه يُضْلِلْه وَمَنْ ) * يشاء * ( يَجْعَلْه عَلى صِراطٍ مُسْتَقِيمٍ ) * ) .\r\nسابقا گفته‌ايم نسبت دادن هدايت و ضلالت به مشيت و اراده خدا موضوعى است كه آيات ديگر قرآن آن را به خوبى تفسير مىكنند ، در يك جا ميخوانيم يُضِلُّ اللَّه الظَّالِمِينَ « خداوند ستمگران را گمراه مىكند » و در جاى ديگر وَما يُضِلُّ بِه إِلَّا الْفاسِقِينَ « تنها فاسقان را گمراه مىكند » و در جاى ديگر وَالَّذِينَ جاهَدُوا فِينا لَنَهْدِيَنَّهُمْ سُبُلَنا « كسانى كه در راه ما مجاهده كنند آنها را به راههاى مستقيم خود هدايت خواهم كرد » از اين آيات و آيات ديگر قرآن به خوبى استفاده مىشود كه هدايتها و ضلالتهايى كه در اين موارد به اراده خدا نسبت داده شده است در حقيقت پاداش و كيفرهايى است كه در مقابل انجام اعمال نيك و بد به بندگان مىدهد و به تعبير روشنتر گاهى اعمال فوق العاده زشتى از انسان سر مىزند كه بر اثر آن تاريكى وحشتناكى روح او را احاطه خواهد كرد ، چشمان حقيقت بين از او گرفته مىشود ، و گوش او صداى حق را نمىشنود ،\r\n\r\n","description":"","footnote":"\r\n( 1 ) الميزان جلد هفتم صفحه 84 .\r\n","page_name":" 229 ","page_number":229},
  {"content":"\r\nو زبان او از گفتن حق باز مىماند .\r\nاما به عكس گاهى چنان كارهاى نيك فراوان از او سر مىزند كه يك دنيا نور و روشنايى به روح او مىپاشد ، ديد و درك او وسيعتر و فكر او پرفروغتر و زبان او در گفتن ، حق گوياتر مىشود ، اين است معنى هدايت و ضلالت كه به اراده خدا نسبت داده مىشود .\r\n\r\n[ سوره الأنعام ‹ 6 › : آيات 40 تا 41 
  ]\r\nقُلْ أَ رَأَيْتَكُمْ إِنْ أَتاكُمْ عَذابُ اللَّه أَوْ أَتَتْكُمُ السَّاعَةُ أَ غَيْرَ اللَّه تَدْعُونَ إِنْ كُنْتُمْ صادِقِينَ ‹ 40 › بَلْ إِيَّاه تَدْعُونَ فَيَكْشِفُ ما تَدْعُونَ إِلَيْه إِنْ شاءَ وَتَنْسَوْنَ ما تُشْرِكُونَ ‹ 41 ›\r\n\r\nترجمه :\r\n40 - بگو آيا هيچ فكر كرده‌ايد اگر عذاب پروردگار به سراغ شما آيد يا رستاخيز بر پا شود آيا غير خدا را ( براى حل مشكلات خود ) مىخوانيد ، اگر راست مىگوئيد ؟ ! 41 - ( نه ) بلكه تنها او را مىخوانيد و او اگر بخواهد مشكلى را كه به خاطر آن او را خوانده‌ايد بر طرف مىسازد و آنچه را ( امروز ) شريك ( خدا ) قرار مىدهيد ( آن روز ) فراموش مىكنيد .\r\n\r\nتفسير : توحيد فطرى\r\nبار ديگرى روى سخن به مشركان كرده و از راه ديگرى براى توحيد و يگانه پرستى ، در برابر آنها ، استدلال مىكند ، به اين طريق كه لحظات فوق\r\n","description":"","footnote":"","page_name":" 230 ","page_number":230},
  {"content":"\r\nالعاده سخت و دردناك زندگى را به خاطر آنها مىآورد ، و از و جدان آنها استمداد مىكند كه در اين گونه لحظات كه همه چيز را به دست فراموشى مىسپارند پناهگاهى جز « خدا » براى خودشان فكر مىكنند ! « اى پيامبر به آنها بگو اگر عذاب دردناك خداوند به سراغ شما بيايد و يا قيامت با آن همه هول و هيجان و حوادث وحشتناك بر پا شود ، راست بگوئيد آيا غير خدا را براى بر طرف ساختن شدائد خود مىخوانيد ؟\r\n( * ( قُلْ أَ رَأَيْتَكُمْ إِنْ أَتاكُمْ عَذابُ اللَّه أَوْ أَتَتْكُمُ السَّاعَةُ أَ غَيْرَ اللَّه تَدْعُونَ إِنْ كُنْتُمْ صادِقِينَ ) * ) ( 1 ) .\r\nروح معنى اين آيه نه تنها براى مشركان ، براى همه كس به هنگام بروز شدائد و حوادث سخت ، قابل درك است ، ممكن است در حال عادى و در حوادث كوچك انسان به غير خدا متوسل گردد ، اما هنگامى كه حادثه فوق العاده شديد باشد انسان همه چيز را فراموش مىكند ولى در همين حال در اعماق دل خود يك نوع اميدوارى به نجات كه از منبع قدرت مرموز و نامشخصى سر چشمه مىگيرد احساس مىكند اين همان توجه به خدا و حقيقت توحيد است .\r\nحتى مشركان و بت پرستان در چنين لحظاتى سخنى از بتها به ميان نمىآورند\r\n\r\n","description":"","footnote":"\r\n( 1 ) به طورى كه علماى ادب عربى تصريح كرده‌اند « ك » در « ا رايتك » و « كم » در « ا رايتكم » نه اسم است و نه ضمير ، بلكه حرف خطاب است كه در حقيقت براى تاكيد مىآيد ، و در اين گونه موارد فعل هميشه به صورت مفرد ذكر مىشود ، و مفرد و تثنيه و جمع بودن آن به وسيله تغييرات در همين حرف خطاب ظاهر مىشود ، لذا در « ا رايتكم » با اينكه مخاطب جمع است فعل « رايت » مفرد آورده شده ، و جمع بودن آن به وسيله « كم » كه حرف خطاب است مشخص گرديده . جمعى معتقدند كه اين جمله روىهمرفته از نظر معنى مساوى با جمله « اخبرنى » يا « اخبرونى » است ولى حق اين است كه جمله معنى استفهامى خود را كاملا حفظ مىكند و « اخبرونى » لازمه معنى آن است نه خود معنى آن ( دقت كنيد ) .\r\n","page_name":" 231 ","page_number":231},
  {"content":"\r\nو همه را به دست فراموشى مىسپرند .\r\nدر آيه بعد مىفرمايد : « بلكه تنها او را مىخوانيد ، او هم اگر بخواهد مشكل شما را بر طرف مىكند ، و شريكهايى كه براى خدا درست كرده بوديد همه را فراموش مىكنيد » ( * ( بَلْ إِيَّاه تَدْعُونَ فَيَكْشِفُ ما تَدْعُونَ إِلَيْه إِنْ شاءَ وَتَنْسَوْنَ ما تُشْرِكُونَ ) * ) .\r\n\r\nدر اينجا به چند نكته بايد توجه كرد .\r\n1 - استدلالى كه در دو آيه فوق ديده مىشود همان استدلال به توحيد فطرى است كه در دو بحث مىتوان از آن استفاده كرد يكى در اصل اثبات وجود خدا ، و ديگر در اثبات يگانگى او ، لذا در روايات اسلامى ، و همچنين در سخنان دانشمندان ، هم در برابر منكران خدا و هم در برابر مشركان با آن استدلال شده است .\r\n2 - قابل توجه اينكه در استدلال بالا سخن از قيام ساعة ( روز رستاخيز ) به ميان آمده ، در حالى كه ممكن است گفته شود ، آنها چنان روزى را اصلا قبول نداشتند ، بنا بر اين چگونه ممكن است در برابر آنها چنين استدلالى شود ؟\r\nولى بايد توجه داشت كه اولا همه آنها منكر قيامت نبودند بلكه جمعى از آنها به نوعى از رستاخيز اعتقاد داشتند ثانيا ممكن است منظور از « ساعة » همان ساعت مرگ يا ساعت حوادث وحشتناكى باشد كه انسان را در آستانه مرگ قرار مىدهد ثالثا ممكن است اين تعبير كنايه از حوادث هولناك بوده باشد زيرا آيات قرآن مكرر مىگويد كه شروع رستاخيز با يك سلسله حوادث فوق العاده هولناك همراه است : و زلزله‌ها ، طوفانها ، صاعقه‌ها و مانند آن در آن هنگام به وقوع مىپيوندند .\r\n","description":"","footnote":"","page_name":" 232 ","page_number":232},
  {"content":"\r\n3 - با اينكه مىدانيم روز رستاخيز و حوادث قبل از آن مسائل حتمى است و به هيچ وجه قابل تغيير نيست ، چگونه در آيه فوق مىگويد : اگر خدا بخواهد آن را بر طرف خواهد ساخت ؟ آيا فقط منظور بيان قدرت پروردگار است ؟ و يا معنى ديگرى منظور بوده است ؟\r\nدر پاسخ اين سؤال بايد گفت : منظور اين نيست كه خداوند اصل قيام ساعت و روز رستاخيز را با دعا از بين ببرد بلكه منظور اين است مشركان - و حتى غير مشركان - هنگامى كه در آستانه قيامت قرار گيرند از حوادث و مشكلات آن و كيفرهاى سختى كه در پيش دارند وحشت مىكنند و از خدا مىخواهند اين وضع را بر آنان آسان گرداند و آنها را از خطرات برهاند ، در حقيقت دعا براى نجات خويش از حوادث دردناك است نه دعا براى از بين رفتن رستاخيز .\r\n","description":"","footnote":"","page_name":" 233 ","page_number":233},
  {"content":"\r\n\r\n[ سوره الأنعام ‹ 6 › : آيات 42 تا 45 
  ]\r\nوَ لَقَدْ أَرْسَلْنا إِلى أُمَمٍ مِنْ قَبْلِكَ فَأَخَذْناهُمْ بِالْبَأْساءِ وَالضَّرَّاءِ لَعَلَّهُمْ يَتَضَرَّعُونَ ‹ 42 › فَلَوْ لا إِذْ جاءَهُمْ بَأْسُنا تَضَرَّعُوا وَلكِنْ قَسَتْ قُلُوبُهُمْ وَزَيَّنَ لَهُمُ الشَّيْطانُ ما كانُوا يَعْمَلُونَ ‹ 43 › فَلَمَّا نَسُوا ما ذُكِّرُوا بِه فَتَحْنا عَلَيْهِمْ أَبْوابَ كُلِّ شَيْءٍ حَتَّى إِذا فَرِحُوا بِما أُوتُوا أَخَذْناهُمْ بَغْتَةً فَإِذا هُمْ مُبْلِسُونَ ‹ 44 › فَقُطِعَ دابِرُ الْقَوْمِ الَّذِينَ ظَلَمُوا وَالْحَمْدُ لِلَّه رَبِّ الْعالَمِينَ ‹ 45 ›\r\n\r\nترجمه :\r\n42 - ما به امتهايى كه پيش از تو بودند ( پيامبرانى فرستاديم و هنگامى كه به مخالفت آنها برخاستند ) آنها را به شدت و رنج و ناراحتى مواجه ساختيم شايد ( بيدار شوند و در برابر حق ) تسليم گردند .\r\n43 - چرا آنها هنگامى كه مجازات ما به آنان رسيد ( خضوع نكردند و ) تسليم نشدند ، ولى دلهاى آنها قساوت پيدا كرد و شيطان هر كارى را كه مىكردند در نظرشان زينت داد .\r\n44 - هنگامى كه ( اندرزها سودى نبخشيد و ) آنچه به آنها يادآورى شده بود فراموش كردند درهاى همه چيز ( از نعمتها ) را به روى آنها گشوديم تا ( كاملا ) خوشحال شدند ( و دل به آنها بستند ) ناگهان آنها را گرفتيم ( و سخت مجازات كرديم ) در اين هنگام همه مايوس شدند ( و درهاى اميد به روى آنها بسته شد ! ) 45 - و ( به اين ترتيب ) دنباله ( زندگى ) جمعيتى كه ستم كرده بودند قطع شد و ستايش مخصوص خداوند پروردگار جهانيان است .\r\n","description":"","footnote":"","page_name":" 234 ","page_number":234},
  {"content":"\r\n\r\nتفسير : سرانجام زندگى اندرزناپذيران\r\nدر اين آيات نيز گفتگو با گمراهان و مشركان ادامه مىيابد و قرآن از راه ديگر براى بيدار ساختن آنها موضوع را تعقيب مىكند يعنى دست آنها را گرفته و به قرون و زمانهاى گذشته مىبرد و چگونگى حالات امتهاى گمراه و ستمگر و مشرك را شرح مىدهد كه چگونه تمام عوامل تربيت و بيدارى در مورد آنها به كار گرفته شد اما جمعى از آنها به هيچيك از اينها توجه نكردند و سرانجام چنان عاقبت شومى دامانشان را گرفت كه عبرتى براى آيندگان شدند .\r\nنخست مىگويد « ما پيامبرانى به سوى امم پيشين فرستاديم و چون اعتنا نكردند آنها را به منظور بيدارى و تربيت با مشكلات و حوادث سخت : با فقر و خشكسالى و قحطى با بيمارى و درد و رنج و « باساء » و « ضراء » ( 1 ) مواجه ساختيم شايد متوجه شوند و به سوى خدا باز گردند » ( * ( وَلَقَدْ أَرْسَلْنا إِلى أُمَمٍ مِنْ قَبْلِكَ فَأَخَذْناهُمْ بِالْبَأْساءِ وَالضَّرَّاءِ لَعَلَّهُمْ يَتَضَرَّعُونَ ) * ) .\r\nدر آيه بعد مىگويد « چرا آنها از اين عوامل دردناك و بيدار كننده پند و\r\n\r\n","description":"","footnote":"\r\n( 1 ) « باساء » در اصل به معنى شدت و رنج است و به معنى جنگ نيز به كار مىرود همچنين در قحطى و خشكسالى و فقر و مانند اينها ، ولى « ضراء » به معنى ناراحتى روحى است مانند غم و اندوه و جهل و نادانى و يا ناراحتيهايى كه از بيمارى و از دست دادن مقام و مال و ثروت پيدا مىشود .\r\nشايد تفاوت ميان اين دو در حقيقت از اينجا باشد كه « باساء » بيشتر جنبه خارجى دارد و « ضراء » جنبه روحى ، يعنى ناراحتيهاى روحى را ضراء و بنا بر اين باساء يكى از عوامل ايجاد ضراء خواهد بود ( دقت كنيد ) .\r\n","page_name":" 235 ","page_number":235},
  {"content":"\r\nاندرز نگرفتند و بيدار نشدند و به سوى خدا باز نگشتند « ( فلو لا اذ جاءهم باسنا تضرعوا ) .\r\nدر حقيقت علت عدم بيدارى آنها دو چيز بود نخست اينكه « بر اثر زيادى گناه و لجاجت در شرك ، قلبهاى آنها تيره و سخت و روح آنها انعطافناپذير شده بود » ( * ( وَلكِنْ قَسَتْ قُلُوبُهُمْ ) * ) .\r\nديگر اينكه « شيطان ( با استفاده از روح هوا پرستى آنها ) اعمالشان را در نظرشان زينت داده بود ، و هر عمل زشتى را انجام مىدادند زيبا و هر كار خلافى را صواب مىپنداشتند » ( * ( وَزَيَّنَ لَهُمُ الشَّيْطانُ ما كانُوا يَعْمَلُونَ ) * ) .\r\nدر آيه بعد اضافه مىكند هنگامى كه سختگيريها و گوشماليها در آنها مؤثر نيفتاد از راه لطف و محبت وارد شديم « و به هنگامى كه درسهاى نخست را فراموش كردند درس دوم را براى آنها آغاز كرديم و درهاى انواع نعمتها را بر آنها گشوديم ، شايد بيدار شوند و به آفريننده و بخشنده آن نعمتها توجه كنند ، و راه راست را باز يابند » ( * ( فَلَمَّا نَسُوا ما ذُكِّرُوا بِه فَتَحْنا عَلَيْهِمْ أَبْوابَ كُلِّ شَيْءٍ ) * ) .\r\nولى اين همه نعمت در واقع خاصيت دو جانبه داشت هم ابراز محبتى براى بيدارى بود و هم مقدمه اى براى عذاب دردناك در صورتى كه بيدار نشوند ، زيرا مىدانيم هنگامى كه انسان در ناز و نعمت فرو رود ، و ناگهان آن همه نعمت از او گرفته شود سخت بر او دردناك خواهد بود ، بخلاف اينكه تدريجا از او گرفته شود كه زياد در او مؤثر نخواهد گشت .\r\nلذا مىگويد « آن قدر به آنها نعمت داديم تا كاملا خوشحال شدند اما بيدار نشدند ، لذا ناگاه آنها را گرفتيم و مجازات كرديم ، و تمام درهاى اميد به روى\r\n","description":"","footnote":"","page_name":" 236 ","page_number":236},
  {"content":"\r\nآنها بسته شد « ( * ( حَتَّى إِذا فَرِحُوا بِما أُوتُوا أَخَذْناهُمْ بَغْتَةً فَإِذا هُمْ مُبْلِسُونَ ) * ) ( 1 ) .\r\n« و به اين ترتيب جمعيت ستمكاران ريشه كن شدند و نسل ديگرى از آنها به پانخاست » ( * ( فَقُطِعَ دابِرُ الْقَوْمِ الَّذِينَ ظَلَمُوا ) * ) .\r\n« دابر » در اصل به معنى دنباله و آخر چيزى است .\r\nو از آنجا كه خداوند در به كار گرفتن عوامل تربيت در مورد آنها هيچگونه كوتاهى نكرده در پايان آيه مىفرمايد : « ستايش و حمد مخصوص خداوندى است كه پروردگار و مربى همه جهانيان است » ( * ( وَالْحَمْدُ لِلَّه رَبِّ الْعالَمِينَ ) * ) .\r\n\r\nدر اينجا به چند نكته بايد توجه كرد :\r\n1 - گاهى تصور مىشود كه ميان اين آيات و آيات گذشته منافاتى وجود دارد ، زيرا در آيات گذشته تصريح شده بود كه مشركان به هنگام هجوم مشكلات متوجه خدا مىشوند ، و غير او را فراموش مىكنند ولى در اين آيات مىگويد حتى به هنگام هجوم مشكلات نيز بيدار نمىگردند .\r\nتوجه به يك نكته اين منافات ظاهرى را بر طرف مىسازد و آن اينكه بيداريهاى موقت و زودگذر به هنگام بروز شدائد بيدارى محسوب نمىگردند ، زيرا به زودى به حالت نخستين باز مىگردد .\r\nدر آيات گذشته چون منظور بيان توحيد فطرى بود ، براى اثبات آن همان بيداريها و توجه‌هاى زودگذر و فراموش كردن غير خدا و لو در لحظه حادثه كافى بود ، اما در اين آيات سخن از هدايت يافتن و از بيراهه به راه برگشتن است ،\r\n\r\n","description":"","footnote":"\r\n( 1 ) « * ( مُبْلِسُونَ ) * » در اصل از ماده « ابلاس » به معنى غم و اندوهى است كه بخاطر شدت حوادث ناگوار به انسان دست مىدهد و نام « ابليس » نيز از همين جا گرفته شده است ، و تعبير فوق نشان دهنده شدت غم و اندوهى است كه گناهكاران را فرا مىگيرد .\r\n","page_name":" 237 ","page_number":237},
  {"content":"\r\nمسلما بيدارى زودگذر و موقت اثرى در آن ندارد .\r\nگاهى تصور مىشود كه تفاوت ميان آن دو در اين است كه آيات گذشته مربوط به مشركان معاصر پيامبر ص است ، ولى آيات مورد بحث مربوط به اقوام پيشين است بنا بر اين با هم منافاتى ندارد . ( 1 )\r\nولى بسيار بعيد به نظر مىرسد كه مشركان لجوج معاصر پيامبر ص بهتر از گمراهان پيشين باشند ، بنا بر اين راه حل همان است كه در بالا گفتيم .\r\n2 - در آيات فوق ميخوانيم هنگامى كه بروز شدائد اثر تربيتى نداشت ، خداوند درهاى نعمت را به روى چنين گناهكارانى مىگشايد ، آيا اين كار به خاطر تشويق بعد از تنبيه است يا مقدمه اى است براى دردناك بودن مجازات ؟ يعنى به اصطلاح اين گونه نعمتها ، نعمت استدراجى است كه تدريجا بنده متمرد را در ناز و نعمت و خوشحالى و سرور ، و يك نوع غفلت فرو مىبرد ، سپس يكباره همه چيز را از آنها مىگيرد .\r\nپاره اى از قرائن در آيه وجود دارد كه احتمال دوم را تقويت مىكند ، ولى مانعى ندارد كه هر دو منظور باشد ، يعنى نخست تشويق براى بيدارى ، و اگر مؤثر نشد مقدمه اى است براى گرفتن نعمت و عذاب دردناك ، در حديثى از پيامبر ص چنين نقل شده ،\r\nاذا رايت اللَّه يعطى العبد من الدنيا على معاصيه ما يحب فانما هو استدراج ثم تلا رسول اللَّه ص فلما نسوا . . . « هنگامى كه ببينى خداوند در برابر گناهان نعمت مىبخشد بدان كه مقدمه مجازات است سپس آيه فوق را تلاوت فرمود . ( مجمع البيان و نور الثقلين ذيل آيه ) .\r\nدر حديثى از على ع چنين نقل شده كه فرمود : « يا بن آدم اذا رايت ربك سبحانه يتابع عليك نعمه و انت تعصيه فاحذره » ( نهج البلاغه كلمه 25 ) .\r\n« اى فرزند آدم هنگامى كه ببينى خداوند پى در پى نعمتها را به تو مىبخشد ،\r\n\r\n","description":"","footnote":"\r\n( 1 ) فخر رازى در تفسير خود اشاره به اين تفاوت كرده است جلد 12 صفحه 224 .\r\n","page_name":" 238 ","page_number":238},
  {"content":"\r\nدر حالى كه تو گناه مىكنى ، از مجازات او بترس ، كه اين مقدمه مجازات است » .\r\nدر كتاب تلخيص الاقوال از امام حسن عسكرى ع چنين نقل شده ، كه قنبر غلام امير مؤمنان را پيش حجاج آوردند حجاج پرسيد تو چكار براى على ابن ابى طالب ع مىكردى ، گفت وسايل وضوى او را فراهم مىساختم ! پرسيد هنگامى كه از وضو فارغ مىشد چه مىگفت ؟ ، گفت اين آيه را مىخواند ، « * ( فَلَمَّا نَسُوا ما ذُكِّرُوا بِه فَتَحْنا عَلَيْهِمْ أَبْوابَ كُلِّ شَيْءٍ ) * » و تا آخر آيه را تلاوت كرد ، حجاج گفت گمان مىكنم اين آيه را بر ما تطبيق مىكرد ، قنبر با شجاعت گفت آرى ! ( نور الثقلين جلد 1 - صفحه 18 ) .\r\n3 - در اين آيات مىخوانيم كه منظور از بسيارى از حوادث رنجآور ايجاد حالت توجه و بيدارى است ، و اين يكى از فلسفه‌هاى « آفات و بلاها » است كه در بحث توحيد از آن سخن گفته‌ايم ( 1 ) ، ولى شايان توجه اينكه اين موضوع را اولا با كلمه « لعل » ( شايد ) ذكر مىكند ، بخاطر اينكه وجود بلاها به تنهايى كافى براى بيدارى نيست ، بلكه زمينه اى است براى دلهايى كه آمادگى دارند ( در سابق نيز گفته‌ايم « لعل » در كلام خدا معمولا در مواردى استعمال مىشود ، كه پاى شرايط ديگرى نيز در ميان باشد ) .\r\nديگر اينكه در اينجا كلمه « تضرع » به كار برده شده ، كه در اصل به معنى ورود شير به پستان و خضوع و تسليم آن در برابر دوشنده است ، سپس به معنى تسليم آميخته با تواضع و خضوع آمده است ! يعنى اين حوادث دردناك را بخاطر آن ايجاد مىكرديم ، كه آنها از مركب غرور و سركشى و خود خواهى فرود آيند ، و در برابر حق تسليم شوند .\r\n4 - جالب اينكه در پايان آيه ، خداوند جمله « * ( الْحَمْدُ لِلَّه رَبِّ الْعالَمِينَ ) * » را مىگويد ، و اين نشانه آن است كه قطع ريشه ظلم و فساد و نابود شدن نسلى\r\n\r\n","description":"","footnote":"\r\n( 1 ) به كتاب آفريدگار جهان و كتاب در جستجوى خدا مراجعه شود .\r\n","page_name":" 239 ","page_number":239},
  {"content":"\r\nكه بتواند اين كار را ادامه دهد ، بقدرى اهميت دارد كه جاى شكر و سپاس است .\r\nدر حديثى از فضيل بن عياض از امام صادق ع مىخوانيم ، كه فرمود :\r\n« من احب بقاء الظالمين فقد احب ان يعصى اللَّه ، ان اللَّه تبارك و تعالى حمد بنفسه بهلاك الظلمة فقال : * ( فَقُطِعَ دابِرُ الْقَوْمِ الَّذِينَ ظَلَمُوا وَالْحَمْدُ لِلَّه رَبِّ الْعالَمِينَ ) *\r\n: « هر كس بقاى ستمگران را دوست دارد ، مفهومش اين است كه دوست مىدارد معصيت خدا شود ( موضوع ظلم به اندازه اى مهم است كه ) خداوند تبارك و تعالى در برابر نابود ساختن ظالمان خود را حمد و ستايش كرده است و فرموده » دنباله قوم ستمگر بريده شد و سپاس مخصوص خداوند پروردگار جهانيان است « .\r\n","description":"","footnote":"","page_name":" 240 ","page_number":240},
  {"content":"\r\n\r\n[ سوره الأنعام ‹ 6 › : آيات 46 تا 49 
  ]\r\nقُلْ أَ رَأَيْتُمْ إِنْ أَخَذَ اللَّه سَمْعَكُمْ وَأَبْصارَكُمْ وَخَتَمَ عَلى قُلُوبِكُمْ مَنْ إِله غَيْرُ اللَّه يَأْتِيكُمْ بِه انْظُرْ كَيْفَ نُصَرِّفُ الآياتِ ثُمَّ هُمْ يَصْدِفُونَ ‹ 46 › قُلْ أَ رَأَيْتَكُمْ إِنْ أَتاكُمْ عَذابُ اللَّه بَغْتَةً أَوْ جَهْرَةً هَلْ يُهْلَكُ إِلَّا الْقَوْمُ الظَّالِمُونَ ‹ 47 › وَما نُرْسِلُ الْمُرْسَلِينَ إِلَّا مُبَشِّرِينَ وَمُنْذِرِينَ فَمَنْ آمَنَ وَأَصْلَحَ فَلا خَوْفٌ عَلَيْهِمْ وَلا هُمْ يَحْزَنُونَ ‹ 48 › وَالَّذِينَ كَذَّبُوا بِآياتِنا يَمَسُّهُمُ الْعَذابُ بِما كانُوا يَفْسُقُونَ ‹ 49 ›\r\n\r\nترجمه :\r\n46 - بگو آيا فكر كرده‌ايد اگر خداوند گوش و چشمهاى شما را بگيرد و بر دلهاى شما مهر نهد ( كه چيزى را نفهميد ) چه كسى جز خدا است كه آنها را به شما بدهد ؟\r\nببين چگونه آيات را براى آنها به گونه‌هاى مختلف شرح مىدهيم سپس آنها روى مىگردانند ! .\r\n47 - بگو فكر كرده‌ايد اگر عذاب خدا ناگهانى ( و پنهانى ) يا آشكارا به سراغ شما بيايد آيا جز جمعيت ستمكار هلاك مىشوند ؟\r\n48 - ما پيامبران را جز براى « بشارت » و « بيم » نمىفرستيم آنها كه ايمان آورند و ( خويشتن را ) اصلاح كنند نه ترسى دارند و نه غمگين مىشوند .\r\n49 - و آنها كه آيات ما را تكذيب كردند عذاب ( پروردگار ) بخاطر نافرمانيها به آنان مىرسد .\r\n","description":"","footnote":"","page_name":" 241 ","page_number":241},
  {"content":"\r\n\r\nتفسير : بخشنده نعمتها را بشناسيد\r\nروى سخن هم چنان با مشركان است .\r\nو در اين آيات با بيان ديگرى براى بيدار ساختن آنها استدلال شده است ، و روى غريزه دفع ضرر تكيه كرده ، نخست مىگويد : « اگر خداوند نعمتهاى گرانبهايش را همچون گوش و چشم از شما بگيرد ، و بر دلهايتان مهر بگذارد و بطورى كه نتوانيد ميان خوب و بد و حق و باطل تميز دهيد چه كسى جز خدا مىتواند اين نعمتها را به شما باز گرداند » ؟ ! ( * ( قُلْ أَ رَأَيْتُمْ إِنْ أَخَذَ اللَّه سَمْعَكُمْ وَأَبْصارَكُمْ وَخَتَمَ عَلى قُلُوبِكُمْ مَنْ إِله غَيْرُ اللَّه يَأْتِيكُمْ بِه ) * ) .\r\nدر حقيقت مشركان نيز قبول داشتند كه خالق و روزى ده خدا است ، و بتها را بعنوان شفاعت در پيشگاه خدا مىپرستيدند قرآن مىگويد شما بجاى اينكه پرستش بتهاى بى ارزش و فاقد همه چيز كنيد چرا مستقيما به در خانه خدا نمىرويد خدايى كه سرچشمه همه نيكيها و بركات است .\r\nعلاوه بر اعتقادى كه همه بت پرستان در باره خدا داشتند در اينجا نيز عقل آنها به داورى طلبيده مىشود ، كه بتهايى كه خود نه چشم و نه گوش و نه عقل و نه هوش دارند چگونه مىتوانند اين گونه نعمتها را به ديگران ببخشند ؟ ! سپس مىگويد « ببين چگونه آيات و دلائل را به گونه‌هاى مختلف براى آنها شرح ميدهيم ، ولى باز آنها از حق روى برمىگردانند » ( * ( انْظُرْ كَيْفَ نُصَرِّفُ الآياتِ ثُمَّ هُمْ يَصْدِفُونَ ) * ) .\r\nدرباره معنى « ختم » و همچنين علت اينكه « سمع » در آيات قرآن معمولا\r\n","description":"","footnote":"","page_name":" 242 ","page_number":242},
  {"content":"\r\nبطور مفرد و « ابصار » بطور جمع مىآيد در جلد اول همين تفسير صفحه 50 بحث كرديم .\r\n« نصرف » از ماده « تصريف » به معنى « تغيير » است و در اينجا منظور بيان استدلالات گوناگون و در اشكال مختلف مىباشد ، و « يصدفون » از ماده « صدف » بر وزن « هدف » به معنى جانب و ناحيه است ، و چون بهنگام روى گردانيدن و اعراض ، انسان متوجه جانب و ناحيه ديگرى مىشود اين كلمه در معنى اعراض به كار مىرود ، منتها چنان كه « راغب » در « مفردات » مىگويد :\r\nاين ماده به معنى اعراض و روى گردانيدن شديد استعمال مىشود .\r\nدر آيه بعد به دنبال ذكر اين سه نعمت بزرگ الهى ( چشم و گوش و فهم ) كه سرچشمه تمام نعمتهاى دنيا و آخرت است اشاره به امكان سلب همه نعمتها بطور كلى كرده ، مىگويد : « به آنها بگو اگر عذاب خداوند ناگهانى و بدون مقدمه ، و يا آشكارا و با مقدمه ، به سراغ شما بيايد آيا جز ستمكاران نابود مىشوند » ؟ ! ( * ( قُلْ أَ رَأَيْتَكُمْ إِنْ أَتاكُمْ عَذابُ اللَّه بَغْتَةً أَوْ جَهْرَةً هَلْ يُهْلَكُ إِلَّا الْقَوْمُ الظَّالِمُونَ ) * ) ( 1 ) « بغتة » به معنى « ناگهانى » و « جهرة » به معنى « آشكار » است ، و قاعدتا بايد در مقابل آشكار ، پنهان ذكر گردد ، نه ناگهانى ، ولى چون امور ناگهانى معمولا مقدمات آنها مخفى و پنهان است ، زيرا اگر پنهان نبود ناگهانى نمىشد ، به اين جهت در مفهوم كلمه « بغتة » مفهوم پنهانى افتاده است .\r\nمنظور اين است تنها كسى كه قادر به انواع مجازات و گرفتن نعمتها است خدا است ، و بتها هيچ نقشى در اين ميان ندارند .\r\n\r\n","description":"","footnote":"\r\n( 1 ) در باره معنى ا رايتكم و تجزيه و تركيب آن ذيل آيه 40 در همين سوره بحث كرديم و گفتيم دليلى ندارد كه آن را به معنى اخبرونى بگيريم بلكه مفهوم آن « هل علمتم » آيا دانستيد مىباشد .\r\n","page_name":" 243 ","page_number":243},
  {"content":"\r\nبنا بر اين دليلى ندارد كه به آنها پناه بريد ، ولى از آنجا كه خداوند حكيم و رحيم است تنها ستمكاران را مجازات مىكند .\r\nضمنا از اين تعبير استفاده مىشود كه « ظلم » معنى وسيعى دارد كه انواع شرك و گناهان را شامل مىشود ، بلكه در آيات قرآن شرك به عنوان « ظلم عظيم » معرفى شده است چنان كه « لقمان » به فرزند خود مىگفت لا تُشْرِكْ بِاللَّه إِنَّ الشِّرْكَ لَظُلْمٌ عَظِيمٌ : « فرزندم براى خدا شريك قائل مشو كه شرك ظلم بزرگى است » ( سوره لقمان آيه 13 ) .\r\nدر آيه بعد به وضع پيامبران الهى اشاره كرده ، مىگويد : « نه تنها بتهاى بيجان كارى از آنها ساخته نيست ، انبياى بزرگ و رهبران الهى نيز كارى جز ابلاغ رسالت ، و بشارت و انذار ، و تشويق و تهديد ندارند ، و هر نعمتى هست به فرمان خدا و از ناحيه او است و آنها هم هر چه بخواهند از او مىخواهند » ( * ( وَما نُرْسِلُ الْمُرْسَلِينَ إِلَّا مُبَشِّرِينَ وَمُنْذِرِينَ ) * ) .\r\nاحتمال ديگر در پيوند اين آيه با آيات قبل اين است كه در آيات گذشته سخن از تشويقها و تهديدها در ميان بود ، در اين آيه مىگويد اين همان هدفى است كه پيامبران بخاطر آن مبعوث شدند ، كار آنها نيز بشارت و انذار بود .\r\nسپس مىگويد : « راه نجات منحصر در دو چيز است آنها كه ايمان بياورند و خويشتن را اصلاح كنند ( و عمل صالح انجام دهند ) نه ترسى از مجازاتهاى الهى دارند ، و نه غم و اندوهى از اعمال گذشته خود » ( * ( فَمَنْ آمَنَ وَأَصْلَحَ فَلا خَوْفٌ عَلَيْهِمْ وَلا هُمْ يَحْزَنُونَ ) * ) .\r\n« و در مقابل ، كسانى كه آيات ما را تكذيب كنند در برابر اين فسق و نافرمانى گرفتار مجازات الهى خواهند شد » ( * ( وَالَّذِينَ كَذَّبُوا بِآياتِنا يَمَسُّهُمُ الْعَذابُ بِما كانُوا يَفْسُقُونَ ) * ) .\r\n","description":"","footnote":"","page_name":" 244 ","page_number":244},
  {"content":"\r\nقابل توجه اينكه در مورد مجازات تكذيب كنندگان آيات خدا ، تعبير به « يمسهم العذاب » شده است ، يعنى « عذاب پروردگار آنها را لمس مىكند » گويا مجازات همه جا بدنبال آنها مىگردد و سپس به بدترين وجهى آنها را فرا ميگيرد ، ذكر اين نكته نيز لازم است كه « فسق » معنى وسيعى دارد ، و هر گونه نافرمانى و خروج از راه و رسم بندگى خدا حتى كفر را شامل مىشود : و منظور از آن در آيه فوق نيز همين معنى است ، بنا بر اين محلى براى بحثهايى كه « فخر رازى » و ديگر مفسران در باره فسق در اينجا كرده‌اند و آن را شامل گناهان نيز دانسته‌اند ، و سپس به دفاع برخاسته‌اند باقى نمىماند .\r\n\r\n[ سوره الأنعام ‹ 6 › : آيه 50 
  ]\r\nقُلْ لا أَقُولُ لَكُمْ عِنْدِي خَزائِنُ اللَّه وَلا أَعْلَمُ الْغَيْبَ وَلا أَقُولُ لَكُمْ إِنِّي مَلَكٌ إِنْ أَتَّبِعُ إِلَّا ما يُوحى إِلَيَّ قُلْ هَلْ يَسْتَوِي الأَعْمى وَالْبَصِيرُ أَ فَلا تَتَفَكَّرُونَ ‹ 50 ›\r\n\r\nترجمه :\r\n50 - بگو من نمىگويم خزائن خدا نزد من است و من آگاه از غيب نيستم ( جز آنچه خدا به من بياموزد ) و به شما نمىگويم من فرشته‌ام ، من تنها از آنچه به من وحى مىشود پيروى مىكنم ، بگو آيا نابينا و بينا مساويند ؟ چرا فكر نمىكنيد ؟ !\r\n\r\nتفسير : آگاهى از غيب\r\nآيه فوق دنباله پاسخ گويى به اعتراضات گوناگون كفار و مشركان است و به سه قسمت از ايرادهاى آنها در جمله‌هاى كوتاه پاسخ داده شده است :\r\nنخست اينكه آنها به پيامبر ص پيشنهاد معجزات عجيب و غريبى مىكردند ، و هر يك به ميل خود پيشنهادى داشتند ، حتى قانع به مشاهده معجزات مورد\r\n","description":"","footnote":"","page_name":" 245 ","page_number":245},
  {"content":"\r\nدر خواست ديگران نيز نبوده‌اند گاهى خانه هايى از طلا ، و گاهى نزول فرشتگان و زمانى تبديل سرزمين خشك و سوزان مكه به يك باغستان پر آب و ميوه ، و گاهى موضوعات ديگر از پيامبر ص تقاضا مىكردند . چنان كه در سوره اسراء ذيل آيه 90 شرح آن خواهد آمد .\r\nگويا آنها با اين تقاضاهاى غريب و عجيب يك نوع مقام الوهيت و مالكيت زمين و آسمان براى پيامبر ص انتظار داشتند .\r\nلذا در پاسخ اين افراد ، پيامبر ص مامور مىشود بگويد : « من هرگز ادعا نمىكنم كه خزائن الهى به دست من است » ، ( * ( قُلْ لا أَقُولُ لَكُمْ عِنْدِي خَزائِنُ اللَّه ) * ) .\r\n« خزائن » جمع « خزينة » به معنى منبع و مركز هر چيزى است كه براى حفظ آن و عدم دسترسى ديگران در آنجا جمعآورى شده و با توجه به آيه « وَإِنْ مِنْ شَيْءٍ إِلَّا عِنْدَنا خَزائِنُه وَما نُنَزِّلُه إِلَّا بِقَدَرٍ مَعْلُومٍ » ( سوره حجر آيه 21 ) : « خزائن هر چيزى در نزد ما است و ما جز به اندازه معلوم آن را نازل نمىكنيم » ، روشن مىشود ، كه « خزائن اللَّه » منبع همه چيز را در بر مىگيرد ، و در حقيقت اين منبع از ذات بىانتهاى او كه سرچشمه جميع كمالات و قدرتها است ، مىباشد .\r\nسپس در برابر افرادى كه انتظار داشتند پيامبر ص آنها را از تمام اسرار آينده و گذشته آگاه سازد ، و حتى به آنها بگويد در آينده چه حوادثى مربوط به زندگى آنها روى مىدهد ، تا براى رفع ضرر و جلب منفعت بپاخيزند ، مىگويد :\r\n« من هرگز ادعا نمىكنم كه از همه امور پنهانى و اسرار غيب آگاهم » ( * ( وَلا أَعْلَمُ الْغَيْبَ ) * ) .\r\nهمانطور كه سابقا نيز گفته‌ايم ، كسى از همه چيز با خبر است ، كه در هر مكان و هر زمانى حاضر و ناظر باشد و او تنها ذات پاك خدا است ، اما غير او كه وجودش محدود به زمان و مكان معينى است طبعا نمىتواند از همه چيز با خبر باشد ،\r\n","description":"","footnote":"","page_name":" 246 ","page_number":246},
  {"content":"\r\nولى هيچ مانعى ندارد كه خداوند قسمتى از علم غيب را كه مصلحت مىداند ، و براى تكميل رهبرى رهبران الهى لازم است ، در اختيار آنها بگذارد و البته اين را علم غيب بالذات نمىگويند ، بلكه علم غيب بالعرض و به تعبير ديگر يادگيرى و تعلم از داناى غيب است .\r\nآيات متعددى از قرآن گواهى مىدهد كه خداوند چنين علمى را نه تنها در اختيار پيامبران و پيشوايان الهى قرار داده بلكه گاهى در اختيار غير آنها نيز قرار مىداده است ، از جمله در سوره جن آيه 26 و 27 مىخوانيم : « عالِمُ الْغَيْبِ فَلا يُظْهِرُ عَلى غَيْبِه أَحَداً إِلَّا مَنِ ارْتَضى مِنْ رَسُولٍ » : « خداوند از تمام امور پنهانى آگاه است و هيچ كس را از علم غيب خود آگاه نمىكند ، مگر رسولانى كه مورد رضايت او هستند » .\r\nاصولا تكميل مقام رهبرى ، آن هم يك رهبرى جهانى و همگانى ، نياز به آگاهى بر بسيارى از مسائل كه از نظر ساير مردم مكتوم است ، دارد ، و اگر خداوند اين علم غيب را در اختيار فرستادگان و اوليايش نگذارد ، مقام رهبرى آنها تكميل نخواهد شد .\r\n( دقت كنيد ) .\r\nاين كه جاى خود دارد ، گاهى يك موجود زنده براى ادامه حيات خود نياز به دانستن گوشه اى از غيب دارد ، و خداوند در اختيار آن مىگذارد مثلا شنيده‌ايم كه بعضى از حشرات در تابستان پيشبينى وضع هواى زمستان را مىكنند يعنى خداوند اين غيب را بخصوص در اختيار آنها مىگذارد ، زيرا زندگى آنها بدون اين مطلب چه بسا دستخوش فنا مىگردد ، شرح بيشتر اين موضوع را بخواست خدا در تفسير آيه 188 سوره اعراف بيان خواهيم كرد .\r\nو در جمله سوم به پاسخ ايراد كسانى كه انتظار داشتند خود پيامبر ص فرشته باشد ، و يا فرشته اى همراه او باشد ، و هيچگونه عوارض بشرى از خوردن غذا و راه رفتن در كوچه و بازار در او ديده نشود ، مىگويد : « و من هرگز ادعا نمىكنم فرشته‌ام »\r\n","description":"","footnote":"","page_name":" 247 ","page_number":247},
  {"content":"\r\n( * ( وَلا أَقُولُ لَكُمْ إِنِّي مَلَكٌ ) * ) .\r\nبلكه « من تنها از دستورات و تعليماتى پيروى مىكنم كه از طريق وحى از ناحيه پروردگار به من مىرسد » ( * ( إِنْ أَتَّبِعُ إِلَّا ما يُوحى إِلَيَّ ) * ) .\r\nاز اين جمله به خوبى استفاده مىشود كه پيامبر ص هر چه داشت و هر چه كرد از وحى آسمانى سر چشمه گرفته بود ، و آن گونه كه بعضى پنداشته‌اند به اجتهاد خود عمل نمىكرد و نه به قياس و نه به غير آن ، بلكه برنامه او در امور دينى تنها پيروى از وحى بود .\r\nو در پايان آيه به پيامبر ص دستور داده مىشود كه « بگو آيا افراد نابينا و بينا همانندند ؟ و آنها كه چشم خود و انديشه و عقلشان بسته است با كسانى كه حقايق را به خوبى مىبينند و درك مىكنند برابرند ؟ آيا فكر نمىكنيد » ( * ( قُلْ هَلْ يَسْتَوِي الأَعْمى وَالْبَصِيرُ أَ فَلا تَتَفَكَّرُونَ ) * ) .\r\nذكر اين جمله بعد از جمله‌هاى سه گانه سابق ممكن است به خاطر اين باشد كه در جمله‌هاى قبل پيامبر ص فرمود : ( من نه خزائن الهى را دارم ، و نه عالم به غيبم ، و نه فرشته‌ام تنها پيرو وحيم ، ولى اين سخن نه به آن معنى است كه من با شما بت پرستان لجوج همانندم بلكه من انسانى هستم بينا ، در حالى كه شما همچون نابينايان هستيد و اين دو مساوى نيستند ! احتمال ديگر در پيوند اين جمله با جمله‌هاى قبل اين است كه دلائل توحيد و همچنين حقانيت پيامبر آشكار است ولى چشم بينا ميخواهد كه آنها را ببيند و اگر شما قبول نداريد ، نه به خاطر آن است كه موضوع مبهم يا پيچيده است بلكه به جهت آنست كه بينا نيستيد آيا بينا و نابينا يكسانند ؟ !\r\n","description":"","footnote":"","page_name":" 248 ","page_number":248},
  {"content":"\r\n\r\n[ سوره الأنعام ‹ 6 › : آيه 51 
  ]\r\nوَ أَنْذِرْ بِه الَّذِينَ يَخافُونَ أَنْ يُحْشَرُوا إِلى رَبِّهِمْ لَيْسَ لَهُمْ مِنْ دُونِه وَلِيٌّ وَلا شَفِيعٌ لَعَلَّهُمْ يَتَّقُونَ ‹ 51 ›\r\n\r\nترجمه :\r\n51 - به وسيله آن ( قرآن ) كسانى را كه از روز حشر و رستاخيز مىترسند ، بيم ده ، ( روزى كه در آن روز ) ياور و سرپرست و شفاعت كننده اى جز او ( خدا ) ندارند ، شايد پرهيزكارى پيشه كنند .\r\n\r\nتفسير :\r\nدر پايان آيه گذشته فرمود كه نابينا و بينا يكسان نيستند ، و به دنبال آن در اين آيه به پيامبر ص دستور مىدهد « به وسيله قرآن كسانى را انذار و بيدار كن كه از روز رستاخيز بيم دارند » يعنى تا اين اندازه چشم قلب آنها گشوده است كه احتمال مىدهند حساب و كتابى در كار باشد ، و در پرتو اين احتمال ، و ترس از مسئوليت ، آمادگى براى پذيرش يافته‌اند ( * ( وَأَنْذِرْ بِه الَّذِينَ يَخافُونَ أَنْ يُحْشَرُوا إِلى رَبِّهِمْ ) * ) .\r\nشايد كرارا گفته‌ايم كه تنها وجود يك رهبر لايق و برنامه‌هاى جامع تربيتى براى هدايت افراد كافى نيست ، بلكه يك نوع آمادگى در خود افراد نيز لازم است همانطور كه نور آفتاب به تنهايى براى يافتن راه از چاه كفايت نمىكند بلكه چشم بينا هم لازم دارد ، و نيز بذر مستعد و آماده ما دام كه زمين آماده و مستعدى وجود نداشته باشد بارور نمىگردد .\r\nاز آنچه گفتيم روشن شد كه ضمير « به » به قرآن بازگشت مىكند ، اگر چه قرآن در آيات قبل با صراحت ذكر نشده ولى از قرائن روشن مىشود .\r\nهمچنين منظور از « يخافون » ( مىترسند ) همان احتمال زيان و ضرر است\r\n","description":"","footnote":"","page_name":" 249 ","page_number":249},
  {"content":"\r\nكه هر عاقلى به هنگام قرار گرفتن در برابر دعوت انبياء و رهبران الهى در فكرش پيدا مىشود كه شايد گفتار آنها حق باشد ، و مخالفت با آن موجب زيان و خسران گردد ، پس چه بهتر كه در دعوت آنها مطالعه كنم و دلائل آنها را ببينم .\r\nاين يكى از نخستين شرطهاى هدايت است و همان است كه علماى عقائد آن را به عنوان لزوم « دفع ضرر محتمل » دليل وجوب مطالعه در دعوت مدعى نبوت و لزوم مطالعه درباره شناسايى خدا قرار داده‌اند .\r\nسپس مىگويد اين گونه افراد بيدار دل از آن روز مىترسند كه جز خدا پناهگاه و شفاعت كننده اى وجود ندارد ( * ( لَيْسَ لَهُمْ مِنْ دُونِه وَلِيٌّ وَلا شَفِيعٌ ) * ) .\r\nآرى اين گونه افراد را انذار كن و دعوت به سوى حق بنما ، زيرا اميد تقوا و پرهيزگارى درباره آنها هست ( * ( لَعَلَّهُمْ يَتَّقُونَ ) * ) .\r\nالبته نفى « شفاعت » و « ولايت » غير خدا در اين آيه هيچگونه منافاتى با شفاعت و ولايت مردان خدا ندارد ، زيرا همانطور كه قبلا اشاره كرديم منظور نفى شفاعت و ولايت بالذات است ، يعنى اين دو مقام ذاتا مخصوص خدا است ، و اگر غير او مقام ولايت و شفاعتى دارد به اذن و اجازه و فرمان او است همانطور كه قرآن صريحا مىگويد : « مَنْ ذَا الَّذِي يَشْفَعُ عِنْدَه إِلَّا بِإِذْنِه » « كيست كه در پيشگاه او جز به فرمان او شفاعت كند » ؟ ( بقره : 255 › .\r\nبراى توضيح بيشتر در اين زمينه و در زمينه بحث شفاعت به طور كلى ، به جلد اول تفسير نمونه صفحه 160 و جلد دوم صفحه 189 و 196 مراجعه فرمائيد .\r\n","description":"","footnote":"","page_name":" 250 ","page_number":250},
  {"content":"\r\n\r\n[ سوره الأنعام ‹ 6 › : آيات 52 تا 53 
  ]\r\nوَ لا تَطْرُدِ الَّذِينَ يَدْعُونَ رَبَّهُمْ بِالْغَداةِ وَالْعَشِيِّ يُرِيدُونَ وَجْهَه ما عَلَيْكَ مِنْ حِسابِهِمْ مِنْ شَيْءٍ وَما مِنْ حِسابِكَ عَلَيْهِمْ مِنْ شَيْءٍ فَتَطْرُدَهُمْ فَتَكُونَ مِنَ الظَّالِمِينَ ‹ 52 › وَكَذلِكَ فَتَنَّا بَعْضَهُمْ بِبَعْضٍ لِيَقُولُوا أَ هؤُلاءِ مَنَّ اللَّه عَلَيْهِمْ مِنْ بَيْنِنا أَ لَيْسَ اللَّه بِأَعْلَمَ بِالشَّاكِرِينَ ‹ 53 ›\r\n\r\nترجمه :\r\n52 - آنها را كه صبح و شام خدا را مىخوانند و جز ذات پاك او نظرى ندارند ، از خود دور مكن ، نه حساب آنها بر تو است و نه حساب تو بر آنها اگر آنها را طرد كنى از ستمگران خواهى بود .\r\n53 - و اين چنين بعضى از آنها را با بعض ديگر آزموديم ( توانگران را به وسيله فقيران ) تا بگويند آيا اينها هستند كه خداوند از ميان ما ( برگزيده و ) بر آنها منت گذارده ( و نعمت ايمان به آنها بخشيده ) آيا خداوند شاكران را بهتر نمىشناسد ؟ !\r\n\r\nتفسير :\r\n\r\nشان نزول\r\nدر شان نزول آيات فوق روايات متعددى نقل شده كه با هم شباهت زياد دارند از جمله اينكه : در تفسير « در المنثور » چنين نقل شده كه جمعى از قريش از كنار مجلس پيامبر ص گذشتند در حالى كه « صهيب » و « عمار » ، و « بلال » و خباب « و امثال آنها از مسلمانان كم بضاعت و كارگر ، در خدمت پيامبر بودند .\r\nآنها از مشاهده اين صحنه تعجب كردند ( و از آنجا كه شخصيت را در مال و ثروت و مقام مىدانستند نتوانستند عظمت مقام روحى اين مردان بزرگ ، و نقش\r\n","description":"","footnote":"","page_name":" 251 ","page_number":251},
  {"content":"\r\nسازنده آنها را در ايجاد مجتمع بزرگ اسلامى و انسانى آينده درك كنند ) گفتند اى محمد ص آيا به همين افراد از ميان جمعيت قناعت كرده اى ؟ اينها هستند كه خداوند از ميان ما انتخاب كرده ؟ ! ما پيرو اينها بوده باشيم ؟ هر چه زودتر آنها را از طرف خود دور كن ، شايد ما به تو نزديك شويم و از تو پيروى كنيم .\r\nآيات فوق نازل شد و اين پيشنهاد را به شدت رد كرد .\r\nبعضى از مفسران اهل تسنن مانند نويسنده « المنار » حديثى شبيه به اين نقل كرده و سپس اضافه مىكند « عمر بن خطاب » در آنجا حاضر بود ، و به پيامبر پيشنهاد كرد چه مانعى دارد كه پيشنهاد آنها را بپذيريم ؟ و ما ببينيم اينها چه مىكنند آيات فوق پيشنهاد او را نيز رد كرد .\r\nاشتباه نشود ذكر شان نزول براى بعضى از آيات اين سوره منافاتى با اين ندارد كه تمام سوره يك جا نازل شده باشد زيرا همانطور كه سابقا اشاره كرديم ممكن است حوادث گوناگونى قبل از نزول سوره در فواصل مختلفى روى داده باشد و اين سوره ناظر به آن حوادث بوده باشد .\r\nذكر اين نكته در اينجا لازم به نظر مىرسد كه در پاره اى از روايات نقل شده هنگامى كه پيامبر ص پيشنهاد آنها را نپذيرفت از او خواستند كه ميان اشراف قريش و فقراى يارانش تناوب قائل شود ، يعنى روزى را براى اينها و روزى را براى آنها قرار دهد ، تا با هم در يك جلسه ننشينند ، پيامبر اين پيشنهاد را پذيرفت شايد وسيله اى براى ايمان آوردن آنها شود ، آنها گفتند بايد اين مطلب به عنوان يك قرار داد نوشته شود پيامبر ص على ع را مامور نوشتن قرار داد كرد كه آيه فوق نازل شد و از اين كار نهى كرد .\r\nولى اين روايت علاوه بر اينكه با روح تعليمات اسلام سازگار نيست و در هيچ مورد در مقابل اين گونه تبعيضها انعطافى نشان نداده ، بلكه در همه جا سخن از وحدت جامعه اسلامى است ، با آيه قبل كه مىفرمود « إِنْ أَتَّبِعُ إِلَّا ما يُوحى\r\n","description":"","footnote":"","page_name":" 252 ","page_number":252},
  {"content":"\r\nإِلَيَّ » : « من همواره پيرو وحى الهى هستم » سازگار نيست ، چگونه مىتوان باور كرد پيامبر ص بدون انتظار وحى تسليم چنين پيشنهادى شده باشد .\r\nبه علاوه جمله و « و لا تطرد » كه در آغاز آيه مورد بحث مىخوانيم نشان مىدهد كه آنها پيشنهاد طرد مطلق آن دسته از ياران پيامبر ص را داشته‌اند نه پيشنهاد تناوب ، زيرا تناوب با طرد فرق بسيار دارد و اين نشان مىدهد كه شان نزول همان است كه در آغاز آورديم .\r\n\r\nمبارزه با فكر طبقاتى\r\nدر اين آيه به يكى ديگر از بهانه جوئيهاى مشركان اشاره شده و آن اينكه آنها انتظار داشتند پيامبر امتيازاتى براى ثروتمندان به نسبت طبقه فقير قائل شود ، و معتقد بودند كه نشستن آنها در كنار ياران فقير پيامبر ص براى آنها عيب و نقص بزرگى است ، بىخبر از اينكه اسلام آمده تا به اين گونه امتيازات پوچ و بى اساس پايان دهد ، لذا آنها روى اين پيشنهاد اصرار داشتند كه پيامبر ص اين دسته را از خود براند ، اما قرآن صريحا و با ذكر دلائل زنده پيشنهاد آنها را نفى مىكند نخست مىگويد : « كسانى را كه صبح و شام پروردگار خود را مىخوانند و جز ذات پاك او نظرى ندارند ، هرگز از خود دور مكن » ( * ( وَلا تَطْرُدِ الَّذِينَ يَدْعُونَ رَبَّهُمْ بِالْغَداةِ وَالْعَشِيِّ يُرِيدُونَ وَجْهَه ) * ) ( 1 ) قابل توجه اينكه در اينجا بدون اينكه نام يا عنوان اين اشخاص را ذكر\r\n\r\n","description":"","footnote":"\r\n( 1 ) وجه در لغت به معنى صورت است و گاهى به معنى ذات به كار مىرود ، و منظور از آن در آيه فوق معنى دوم است شرح بيشتر درباره اين موضوع را در جلد دوم تفسير نمونه صفحه 263 مطالعه فرمائيد .\r\n","page_name":" 253 ","page_number":253},
  {"content":"\r\nكند ، تنها به ذكر اين صفت قناعت شده است ، كه آنها صبح و شام - و به تعبير ديگر هميشه - به ياد خدا هستند ، و اين عبادت و نيايش و توجه به پروردگار نه بخاطر ديگر از روى ريا است ، بلكه تنها بخاطر ذات پاك او است او را فقط بخاطر خودش مىخواهند و مىجويند ، و هيچ امتيازى با اين امتياز برابرى نمىكند .\r\nاز آيات مختلف قرآن استفاده مىشود كه مشركان ثروتمند و خود خواه اين نخستين و آخرين بار نبود كه چنين پيشنهادى را به پيامبر ص كردند ، بلكه كرارا اين ايراد را داشتند ، كه چرا پيامبر ص جمعى از بينوايان را گرد خويش جمع كرده است ، و اصرار داشتند آنها را طرد كند .\r\nدر حقيقت آنها روى يك سنت ديرين غلط امتياز افراد را به ثروت آنها مىدانستند ، و معتقد بودند بايد طبقات اجتماع كه بر اساس ثروت به وجود آمده همواره محفوظ بماند ، و هر آئين و دعوتى بخواهد زندگى طبقاتى را بر هم زند ، و اين امتيازات را ناديده بگيرد ، در نظر آنها مطرود و غير قابل قبول است .\r\nدر حالات نوح پيامبر ع نيز مىخوانيم كه اشراف زمان او به او مىگفتند ، ( وَما نَراكَ اتَّبَعَكَ إِلَّا الَّذِينَ هُمْ أَراذِلُنا بادِيَ الرَّأْيِ ) : « ما نمىبينيم كسانى از تو پيروى كرده باشند ، جز جمعى از فرومايگان و افراد خام » ( هود آيه 26 ) و اين را دليل بر بطلان رسالت او مىدانستند .\r\nيكى از نشانه‌هاى عظمت اسلام و قرآن و به طور كلى عظمت مكتب انبيا اين است كه با سرسختى هر چه بيشتر ، در برابر اين گونه پيشنهادها مقاومت كردند ، و در جوامعى كه اختلاف طبقاتى يك مساله جاويدان شمرده مىشد ، بكوبيدن اين امتياز موهوم پرداختند تا معلوم شود افراد پاكدل و با ايمان و هوشمندى هم چون سلمان و ابى ذر و صهيب و خباب و بلال به خاطر نداشتن مال و ثروت كمترين نقصى ندارند ، و ثروتمندان بى مغز و كور دل و خود خواه و متكبر به خاطر ثروتشان نمىتوانند از امتيازات اجتماعى و معنوى برخوردار گردند .\r\n","description":"","footnote":"","page_name":" 254 ","page_number":254},
  {"content":"\r\nدر جمله بعد مىفرمايد : دليلى ندارد كه اين گونه اشخاص با ايمان را از خود دور سازى ، براى اينكه نه حساب آنها بر تو است و نه حساب تو بر آنها ، ( * ( ما عَلَيْكَ مِنْ حِسابِهِمْ مِنْ شَيْءٍ وَما مِنْ حِسابِكَ عَلَيْهِمْ مِنْ شَيْءٍ ) * ) .\r\nبا اينحال اگر آنها را از خود برانى از ستمگران خواهى بود ( * ( فَتَطْرُدَهُمْ فَتَكُونَ مِنَ الظَّالِمِينَ ) * ) .\r\nدر اينكه منظور از « حساب » در اينجا چه حسابى است ؟ در ميان مفسران گفتگو است ، بعضى احتمال داده‌اند كه منظور از حساب ، حساب روزى آنها است ، يعنى اگر دست آنها از مال و ثروت تهى است بارى بر دوش تو نمىگذارند ، زيرا حساب روزى آنها با خدا است ، همانگونه كه تو نيز بار زندگى خود را بر دوش آنها نمىگذارى و حساب روزى تو با آنها نيست .\r\nولى با توجه به بيانى كه خواهيم كرد اين احتمال بعيد به نظر مىرسد .\r\nبلكه ظاهر اين است كه منظور از حساب ، حساب اعمال است - همانطور كه بسيارى از مفسران گفته‌اند - اما چگونه خداوند مىفرمايد حساب اعمال آنها بر تو نيست ، در حالى كه آنها عمل بدى نداشته‌اند كه ذكر چنين جمله اى لازم باشد اين به خاطر آن است كه مشركان ياران فقير پيامبر ص را به واسطه نداشتن مال و ثروت متهم به دورى از خدا مىكردند كه اگر اعمال آنها در پيشگاه خدا مورد قبول بود ، چرا آنها را از نظر زندگى مرفه قرار نداده است ؟ به علاوه آنها را متهم مىكردند كه ايمانشان شايد بخاطر تامين زندگى و رسيدن به آب و نان بوده است .\r\nقرآن پاسخ مىدهد به فرض اينكه آنها چنين بوده باشند ، ولى حسابشان با خدا است ، همين اندازه كه ايمان آورده‌اند و در صف مسلمين قرار گرفته‌اند ، به هيچ قيمتى نبايد رانده شوند ، و به اين ترتيب جلو بهانه جوئيهاى اشراف قريش را مىگيرد .\r\n","description":"","footnote":"","page_name":" 255 ","page_number":255},
  {"content":"\r\nشاهد اين تفسير همان است كه در داستان نوح پيغمبر كه شبيه داستان اشراف قريش است آمده در آنجا كه قوم نوح به او مىگويند : أَ نُؤْمِنُ لَكَ وَاتَّبَعَكَ الأَرْذَلُونَ : « ما به تو ايمان بياوريم در حالى كه افراد بى سر و پا از تو پيروى كرده‌اند » نوح در جواب مىگويد : وَما عِلْمِي بِما كانُوا يَعْمَلُونَ إِنْ حِسابُهُمْ إِلَّا عَلى رَبِّي لَوْ تَشْعُرُونَ وَما أَنَا بِطارِدِ الْمُؤْمِنِينَ : « من چه اطلاعى از اعمال آنها دارم ؟ حساب اعمال آنها بر خدا است اگر بدانيد ، و من نمىتوانم آنها را كه اظهار ايمان كرده‌اند از خود برانم » . ( 1 )\r\nنتيجه اينكه وظيفه پيامبر آن است كه هر فردى را كه اظهار ايمان كند بدون هيچ گونه تفاوت و تبعيض از هر قشر و طبقه اى كه باشد بپذيرد ، چه رسد به افراد پاكدل و با ايمانى كه جز خدا نمىجويند و تنها گناهشان اين است كه دستشان از مال و ثروت تهى است ، و آلوده زندگى نكبتبار اشراف نيستند .\r\n\r\nيك امتياز بزرگ اسلام\r\nمىدانيم در مسيحيت كنونى دايره اختيارات رؤساى مذهبى به طرز مضحكى توسعه يافته تا آنجا كه آنها براى خود حق بخشيدن گناه قائل هستند ، و به همين جهت مىتوانند كسانى را با كوچكترين چيزى طرد و تكفير كنند ، و يا بپذيرند .\r\nقرآن در آيه فوق و آيات ديگر صريحا يادآور مىشود كه نه تنها علماى مذهبى حتى شخص پيامبر ص نيز حق طرد كسى را كه اظهار ايمان مىكند ، و كارى كه موجب خروج از اسلام بشود ، انجام نداده ندارند . آمرزش گناه و حساب و كتاب بندگان تنها به دست خدا است ، و هيچ كس جز او حق دخالت در چنين كارى ندارد .\r\nولى اشتباه نشود موضوع بحث در آيه « طرد مذهبى » است ، نه « طرد\r\n\r\n","description":"","footnote":"\r\n( 1 ) سوره شعرا ، آيه 111 تا 114 .\r\n","page_name":" 256 ","page_number":256},
  {"content":"\r\nحقوقى « ، به اين معنى كه اگر مثلا مدرسه اى وقف بر محصلين خاصى بود ، و كسى در آغاز مشمول شرايط بود و بعدا فاقد شرايط شد ، اخراج او از آن مدرسه هيچ مانعى ندارد ، و همچنين اگر متولى مدرسه اختياراتى به خاطر رعايت مصالح مدرسه داشت ، هيچ مانعى ندارد كه براى حفظ نظم و موقعيت آن ، از آن اختيارات مشروع استفاده كند ( بنا بر اين مطالبى كه در تفسير المنار در ذيل آيه بر خلاف اين مطلب ديده مىشود ، ناشى از اشتباه طرد مذهبى با طرد حقوقى است ) .\r\nدر آيه بعد به ثروتمندان بىايمان هشدار مىدهد كه اين جريانات آزمايشهايى است براى آنها ، و اگر از كوره اين آزمايشها نادرست بيرون آيند ، بايد عواقب دردناك آن را تحمل كنند ، مىگويد : « اين چنين بعضى از آنها را با بعض ديگر آزموديم » ( * ( وَكَذلِكَ فَتَنَّا بَعْضَهُمْ بِبَعْضٍ ) * ) .\r\n« فتنه » در اينجا به معنى آزمايش است ، ( 1 ) چه آزمايشى از اين سنگينتر كه اشراف و ثروتمندانى كه سالها عادت كرده‌اند حساب خود را به كلى از طبقات پائين جدا كنند ، نه در شادى با آنها شريك باشند ، و نه در غم و رنج ، و حتى قبرهايشان هم از يكديگر فاصله داشته باشد ، يك مرتبه تمام اين آداب و رسوم را در هم بشكنند ، و اين زنجيرهاى عظيم را از دست و پاى خود بردارند و به آئينى به پيوندد كه پيشگامان آن به اصطلاح از طبقه فقرا و پائين محسوب مىشوند .\r\nسپس اضافه مىكند : كار اين توانگران به جايى مىرسد كه با نگاه تحقير به مؤمنان راستين نگريسته و مىگويند : « آيا اينها هستند كه خداوند از ميان ما برگزيده ، و نعمت ايمان و اسلام به آنها ارزانى داشته است » ؟ آيا اينها قابل\r\n\r\n","description":"","footnote":"\r\n( 1 ) براى توضيح بيشتر به جلد 2 تفسير نمونه صفحه 13 و 17 ذيل آيه 191 سوره بقره و 193 مراجعه كنيد .\r\n","page_name":" 257 ","page_number":257},
  {"content":"\r\nچنين حرفهايى هستند ؟ ! ( * ( لِيَقُولُوا أَ هؤُلاءِ مَنَّ اللَّه عَلَيْهِمْ مِنْ بَيْنِنا ) * ) ( 1 ) .\r\nو بعد به آنها پاسخ مىگويد كه اين افراد با ايمان مردمى هستند كه شكر نعمت عمل و تشخيص را بجا آورده و آن را به كار بسته‌اند ، و همچنين شكر نعمت دعوت پيامبر ص را بجا آورده و از او پذيرا شده‌اند . چه نعمتى از آن بزرگتر و چه شكرى از آن بالاتر ، و بخاطر همين خداوند ، ايمان را در قلوب آنها راسخ گردانيده است « آيا خداوند شاكران را بهتر نمىشناسد ؟ » ( * ( أَ لَيْسَ اللَّه بِأَعْلَمَ بِالشَّاكِرِينَ ) * ) .\r\n\r\n[ سوره الأنعام ‹ 6 › : آيات 54 تا 55 
  ]\r\nوَ إِذا جاءَكَ الَّذِينَ يُؤْمِنُونَ بِآياتِنا فَقُلْ سَلامٌ عَلَيْكُمْ كَتَبَ رَبُّكُمْ عَلى نَفْسِه الرَّحْمَةَ أَنَّه مَنْ عَمِلَ مِنْكُمْ سُوءاً بِجَهالَةٍ ثُمَّ تابَ مِنْ بَعْدِه وَأَصْلَحَ فَأَنَّه غَفُورٌ رَحِيمٌ ‹ 54 › وَكَذلِكَ نُفَصِّلُ الآياتِ وَلِتَسْتَبِينَ سَبِيلُ الْمُجْرِمِينَ ‹ 55 ›\r\n\r\nترجمه :\r\n54 - هر گاه كسانى كه به آيات ما ايمان دارند نزد تو آيند به آنها بگو : سلام بر شما ، پروردگارتان رحمت را بر خود فرض كرده ، هر كس از شما كار بدى از روى نادانى كند سپس توبه و اصلاح ( و جبران ) نمايد او آمرزنده مهربان است .\r\n55 - و اينچنين آيات را برمىشمريم ( و روشن مىسازيم ) تا راه گناهكاران آشكار گردد .\r\n\r\nتفسير :\r\nبعضى معتقدند آيه نخست درباره كسانى نازل شده كه در آيات قبل پيامبر\r\n\r\n","description":"","footnote":"\r\n( 1 ) همانطور كه در ذيل آيه 164 سوره آل عمران اشاره شد « منت » در اصل به معنى بخشيدن نعمت است ، براى توضيح بيشتر به جلد 3 تفسير نمونه صفحه 158 مراجعه فرمائيد .\r\n","page_name":" 258 ","page_number":258},
  {"content":"\r\nص مامور شد كه از طرد آنها خوددارى كند ، و آنها را از خود جدا نسازد و بعضى معتقدند درباره جمعى از گناهكاران بوده است كه نزد پيامبر ص آمدند و اظهار داشتند ما گناهان زيادى كرده‌ايم و پيامبر ص سكوت كرد تا آيه فوق نازل شد .\r\nاما شان نزول آن هر چه باشد ، شك نيست كه مفهوم آيه يك معنى كلى و وسيع است و همه را شامل مىشود ، زيرا نخست به صورت يك قانون كلى به پيامبر ص دستور مىدهد كه تمام افراد با ايمان را هر چند گناهكار باشند ، نه تنها طرد نكند ، بلكه به خود بپذيرد و چنين مىگويد :\r\n« هر گاه كسانى كه به آيات ما ايمان آورده‌اند به سراغ تو بيايند ، به آنها بگو : سلام بر شما ( * ( وَإِذا جاءَكَ الَّذِينَ يُؤْمِنُونَ بِآياتِنا فَقُلْ سَلامٌ عَلَيْكُمْ ) * ) .\r\nاين سلام ممكن است از ناحيه خدا و بوسيله پيامبر ص بوده باشد ، و يا مستقيما از ناحيه خود پيامبر ص و در هر حال دليل بر پذيرا شدن و استقبال كردن و تفاهم و دوستى با آنها است .\r\nدر جمله دوم اضافه مىكند ، كه « پروردگار شما رحمت را بر خود فرض كرده است » ( * ( كَتَبَ رَبُّكُمْ عَلى نَفْسِه الرَّحْمَةَ ) * ) .\r\n« كتب » كه از ماده « كتابت » به معنى نوشتن است ، در بسيارى از موارد كنايه از الزام و ايجاب و تعهد مىباشد ، زيرا يكى از آثار نوشتن مسلم شدن و ثابت ماندن چيزى است .\r\nو در جمله سوم كه در حقيقت توضيح و تفسير رحمت الهى است ، با تعبيرى محبت آميز چنين مىگويد : « هر كس از شما كارى از روى جهالت انجام دهد ، سپس توبه كند و اصلاح و جبران نمايد ، خداوند آمرزنده و مهربان است » ( * ( أَنَّه مَنْ عَمِلَ مِنْكُمْ سُوءاً بِجَهالَةٍ ثُمَّ تابَ مِنْ بَعْدِه وَأَصْلَحَ فَأَنَّه غَفُورٌ رَحِيمٌ ) * ) همانطور كه سابقا ( 1 ) گفته‌ايم منظور از « جهالت » در اين گونه موارد ،\r\n\r\n","description":"","footnote":"\r\n( 1 ) تفسير نمونه جلد 3 صفحه 313 .\r\n","page_name":" 259 ","page_number":259},
  {"content":"\r\nهمان غلبه و طغيان شهوت است كه انسان نه از روى دشمنى و عداوت با حق ، بلكه به خاطر غلبه هوى و هوس آن چنان مىشود كه فروغ عقل و كنترل شهوت را از دست مىدهد ، چنين كسى با اينكه عالم به گناه و حرام است اما چون علمش تحت الشعاع هوى و هوس واقع شده ، به آن « جهل » اطلاق گرديده ، مسلما چنين كسى در برابر گناه خود مسئول است ، اما چون از روى عداوت و دشمنى نبوده ، سعى و كوشش مىكند اصلاح و جبران كند .\r\nدر حقيقت آيه فوق به پيامبر ص دستور مىدهد ، كه هيچ فرد با ايمانى را از هر طبقه و نژاد و در هر شرائطى بوده باشد ، نه تنها از خود نراند ، بلكه آغوش خويش را يكسان به روى همه بگشايد ، حتى اگر كسانى آلوده به گناهان زياد باشند ، آنها را نيز بپذيرد و اصلاح كند .\r\nو در آيه بعد براى تاكيد مطلب مىفرمايد : « ما آيات و نشانه‌ها و دستورات خود را اين چنين روشن و مشخص مىكنيم ، تا هم راه حقجويان و مطيعان آشكار گردد و هم راه گنه كاران لجوج و دشمنان حق » ( * ( وَكَذلِكَ نُفَصِّلُ الآياتِ وَلِتَسْتَبِينَ سَبِيلُ الْمُجْرِمِينَ ) * ) ( 1 ) .\r\nروشن است كه منظور از مجرم ، در آيه فوق هر گناهكارى نيست ، زيرا پيامبر ص در اين آيه ماموريت پيدا مىكند گناهكاران را در صورتى كه به سوى او بيايند هر چند اعمال خلافى از روى نادانى انجام داده باشند ، بپذيرد ، بنا بر اين منظور از مجرم همان گناهكاران لجوج و سرسختى است كه با هيچ وسيله تسليم حق نمىشوند .\r\n\r\n","description":"","footnote":"\r\n( 1 ) در حقيقت جمله و لتستبين . . . عطف بر جمله محذوفى است كه به قرينه مقابله فهميده مىشود ، يعنى « لتستبين سبيل المؤمنين المطيعين و لتستبين سبيل المجرمين » : « تا راه ايمان آورندگان مطيع و راه گناهكاران هر دو آشكار گردد .\r\n","page_name":" 260 ","page_number":260},
  {"content":"\r\nيعنى بعد از اين دعوت عمومى و همگانى به سوى حق ، حتى دعوت از گناهكارانى كه از كار خود پشيمانند ، راه و رسم مجرمان لجوج و غير قابل انعطاف كاملا شناخته خواهد شد .\r\n\r\n[ سوره الأنعام ‹ 6 › : آيات 56 تا 58 
  ]\r\nقُلْ إِنِّي نُهِيتُ أَنْ أَعْبُدَ الَّذِينَ تَدْعُونَ مِنْ دُونِ اللَّه قُلْ لا أَتَّبِعُ أَهْواءَكُمْ قَدْ ضَلَلْتُ إِذاً وَما أَنَا مِنَ الْمُهْتَدِينَ ‹ 56 › قُلْ إِنِّي عَلى بَيِّنَةٍ مِنْ رَبِّي وَكَذَّبْتُمْ بِه ما عِنْدِي ما تَسْتَعْجِلُونَ بِه إِنِ الْحُكْمُ إِلَّا لِلَّه يَقُصُّ الْحَقَّ وَهُوَ خَيْرُ الْفاصِلِينَ ‹ 57 › قُلْ لَوْ أَنَّ عِنْدِي ما تَسْتَعْجِلُونَ بِه لَقُضِيَ الأَمْرُ بَيْنِي وَبَيْنَكُمْ وَاللَّه أَعْلَمُ بِالظَّالِمِينَ ‹ 58 ›\r\n\r\nترجمه :\r\n56 - بگو من از پرستش كسانى كه غير از خدا مىخوانيد نهى شده‌ام ، بگو من از هوى و هوسهاى شما پيروى نمىكنم اگر چنين كنم گمراه شده‌ام و از هدايت يافتگان نخواهم بود .\r\n57 - بگو من دليل روشنى از پروردگارم دارم و شما آن را تكذيب كرده‌ايد ( و نپذيرفته‌ايد ) آنچه شما درباره آن عجله داريد به دست من نيست ، حكم و فرمان تنها از آن خدا است ، حق را از باطل جدا مىكند ، و او بهترين جدا كننده ( حق از باطل ) است .\r\n58 - بگو اگر آنچه را كه شما در باره آن عجله داريد نزد من بود ( و به درخواست شما ترتيب اثر مىدادم عذاب الهى بر شما نازل مىگشت و ) كار من و شما پايان گرفته بود و خداوند ظالمان را بهتر مىشناسد .\r\n","description":"","footnote":"","page_name":" 261 ","page_number":261},
  {"content":"\r\n\r\nتفسير : اصرار بى جا\r\nدر اين آيات هم چنان روى سخن به مشركان و بت پرستان لجوج است - همانطور كه بيشتر آيات اين سوره نيز همين بحث را دنبال مىكند - لحن اين آيات چنان است كه گويا آنها از پيامبر دعوت كرده بودند به آئينشان گرايش پيدا كند پيامبر ص مامور مىشود كه صريحا به آنها بگويد : « من از پرستش كسانى را كه غير از خدا مىپرستيد نهى شده‌ام » ( * ( قُلْ إِنِّي نُهِيتُ أَنْ أَعْبُدَ الَّذِينَ تَدْعُونَ مِنْ دُونِ اللَّه ) * ) ( 1 ) .\r\nجمله « نهيت » ( ممنوع شده‌ام ) كه به صورت فعل ماضى مجهول آورده شده است اشاره به اين است كه ممنوع بودن پرستش بتها چيز تازه اى نيست بلكه همواره چنين بوده و خواهد بود .\r\nسپس با جمله : « بگو اى پيامبر من پيروى از هوا و هوسهاى شما نمىكنم » ( * ( قُلْ لا أَتَّبِعُ أَهْواءَكُمْ ) * ) پاسخ روشنى به پيشنهاد بى اساس آنها مىدهد و آن اينكه بت پرستى هيچ دليل منطقى ندارد ، و هرگز با حكم عقل و خرد جور نمىآيد ، زيرا عقل به خوبى درك مىكند كه انسان از جماد اشرف است چگونه ممكن است انسان در برابر مخلوق ديگرى و حتى در برابر موجود پستتر سر تعظيم فرود آورد ، علاوه بر اين بتها غالبا ساخته و پرداخته انسان بودند چگونه ممكن است چيزى كه مخلوق خود انسان است معبود او و حلال مشكلاتش گردد ، بنا بر اين سرچشمه بت پرستى چيزى جز تقليد كوركورانه و پيروى از خرافات و هوا\r\n\r\n","description":"","footnote":"\r\n( 1 ) به كار بردن كلمه « الذين » كه براى جمع مذكر عاقل است براى بتها به خاطر آن است كه از دريچه فكر آنها با آنها سخن مىگويد .\r\n","page_name":" 262 ","page_number":262},
  {"content":"\r\nپرستى نيست .\r\nو در آخرين جمله براى تاكيد بيشتر مىگويد : « اگر من چنين كارى را كنم مسلما گمراه شده‌ام و از هدايت يافتگان نخواهم بود » ( * ( قَدْ ضَلَلْتُ إِذاً وَما أَنَا مِنَ الْمُهْتَدِينَ ) * ) .\r\nدر آيه بعد پاسخ ديگرى به آنها مىدهد و آن اينكه « من بينه و دليل روشنى از طرف پروردگارم دارم اگر چه شما آن را نپذيرفته و تكذيب كرده‌ايد » ( * ( قُلْ إِنِّي عَلى بَيِّنَةٍ مِنْ رَبِّي وَكَذَّبْتُمْ بِه ) * ) .\r\n« بينة » در اصل به چيزى مىگويند كه ميان دو شىء فاصله و جدايى مىافكند به گونه اى كه ديگر هيچگونه اتصال و آميزش با هم نداشته باشند ، سپس به دليل روشن و آشكار نيز گفته شده ، از اين نظر كه حق و باطل را كاملا از هم جدا مىكند .\r\nدر اصطلاح فقهى اگر چه « بينة » به شهادت دو نفر عادل گفته مىشود ولى معنى لغوى آن كاملا وسيع است و شهادت دو عادل يكى از مصداقهاى آن مىباشد و اگر به معجزات بينة گفته مىشود باز از همين نظر است كه حق را از باطل جدا مىكند و اگر به آيات و احكام الهى بينة گفته مىشود باز به عنوان مصداق اين معنى وسيع است .\r\nخلاصه در اين آيه نيز پيامبر ص مامور است روى اين نكته تكيه كند كه مدرك من در مسئله خدا پرستى و مبارزه با بت كاملا روشن و آشكار مىباشد و انكار و تكذيب شما چيزى از اهميت آن نمىكاهد .\r\nسپس به يكى ديگر از بهانه جوئيهاى آنها اشاره مىكند و آن اينكه آنها مىگفتند اگر تو بر حق هستى كيفرهايى كه ما را به آن تهديد مىكنى زودتر بياور پيامبر ص در پاسخ آنها مىگويد « آنچه را شما درباره آن عجله داريد به\r\n","description":"","footnote":"","page_name":" 263 ","page_number":263},
  {"content":"\r\nدست من نيست « ( * ( ما عِنْدِي ما تَسْتَعْجِلُونَ بِه ) * ) .\r\n« تمام كارها و فرمانها همه به دست خدا است » ( * ( إِنِ الْحُكْمُ إِلَّا لِلَّه ) * ) .\r\nو بعد به عنوان تاكيد مىگويد : « او است كه حق را از باطل جدا مىكند و او بهترين جدا كنندگان حق از باطل است » ( * ( يَقُصُّ الْحَقَّ وَهُوَ خَيْرُ الْفاصِلِينَ ) * ) .\r\nبديهى است كسى مىتواند به خوبى حق را از باطل جدا كند كه علمش از همه بيشتر باشد و شناخت حق و باطل براى او كاملا روشن است ، به علاوه قدرت كافى براى اعمال علم و دانش خود نيز داشته باشد و اين دو صفت ( علم و قدرت ) به طور نامحدود و بىپايان تنها براى ذات پاك خدا است ، بنا بر اين او بهترين جدا كنندگان حق از باطل است .\r\nدر آيه بعد به پيامبر دستور مىدهد كه در برابر مطالبه عذاب و كيفر از ناحيه اين جمعيت لجوج و نادان « به آنها بگو : اگر آنچه را كه شما با عجله از من مىطلبيد در قبضه قدرت من بود و من به درخواست شما ترتيب اثر مىدادم كار من و شما پايان گرفته بود » ( * ( قُلْ لَوْ أَنَّ عِنْدِي ما تَسْتَعْجِلُونَ بِه لَقُضِيَ الأَمْرُ بَيْنِي وَبَيْنَكُمْ ) * ) .\r\nاما براى اينكه تصور نكنند مجازات آنها به دست فراموشى سپرده شده در پايان مىگويد : « خداوند از همه كس بهتر ستمكاران و ظالمان را مىشناسد و به موقع كيفر آنها را خواهد داد » ( * ( وَاللَّه أَعْلَمُ بِالظَّالِمِينَ ) * ) .\r\n\r\nدر اينجا به چند نكته بايد توجه كرد :\r\n1 - از آيات قرآن استفاده مىشود كه بسيارى از اقوام گذشته همين درخواست را از پيامبران خود داشتند ، كه اگر راست مىگويى پس چرا مجازاتى را كه براى ما انتظار دارى به سراغ ما نمىفرستى ؟ !\r\n","description":"","footnote":"","page_name":" 264 ","page_number":264},
  {"content":"\r\nقوم نوح ع چنين درخواستى را از او كردند و گفتند اى نوح ! چرا اين همه با ما سخن مىگويى و مجادله مىكنى ؟ اگر راست مىگويى عذابى را كه به عنوان تهديد مىگويى زودتر بياور قالُوا يا نُوحُ قَدْ جادَلْتَنا فَأَكْثَرْتَ جِدالَنا فَأْتِنا بِما تَعِدُنا إِنْ كُنْتَ مِنَ الصَّادِقِينَ ( هود - 32 ) نظير اين تقاضا را قوم صالح نيز از او كردند ( اعراف - 77 ) .\r\nو همچنين قوم عاد به پيامبرشان هود چنين پيشنهادى داشتند ( اعراف - 70 ) از سوره اسراء نيز استفاده مىشود كه اين درخواست از پيامبر اسلام مكرر واقع شد ، حتى گفتند ما به تو ايمان نمىآوريم مگر زمانى كه يكى از چند كار انجام دهى از جمله اينكه سنگهاى آسمانى را قطعه قطعه بر سر ما بيفكنى ! ( أَوْ تُسْقِطَ السَّماءَ كَما زَعَمْتَ عَلَيْنا كِسَفاً ) ( اسراء - 92 ) .\r\nاين درخواستهاى نامعقول يا به عنوان استهزاء و مسخره كردن صورت مىگرفته و يا به راستى به عنوان طلب اعجاز و در هر دو صورت كار احمقانه اى بود ، زيرا در صورت دوم موجب نابودى آنها مىشده و جايى براى استفاده از معجزه باقى نمىمانده و در صورت اول نيز با دلائل و نشانه‌هاى روشنى كه پيامبران با خود داشتند حد اقل احتمال صدق آنها در نظر هر بيننده مجسم مىشده است ، چطور ممكن است با چنين احتمالى انسان تقاضاى نابودى خودش را بكند ، يا آن را به شوخى بگيرد ، ولى تعصب و لجاجت بلاى بزرگى است كه جلو هر گونه فكر و منطق را مىگيرد .\r\n2 - جمله « * ( إِنِ الْحُكْمُ إِلَّا لِلَّه ) * » معنى روشنى دارد و آن اينكه : هر گونه فرمان در عالم آفرينش و تكوين و در عالم احكام دينى و تشريع به دست خدا است ، و بنا بر اين اگر پيامبر ص ماموريتى پيدا مىكند آن هم به فرمان او است .\r\nو اگر حضرت مسيح مثلا مرده اى را زنده مىكند آن هم به اذن او است ، همچنين هر منصبى اعم از رهبرى الهى و قضاوت و حكميت به كسى سپرده شده است\r\n","description":"","footnote":"","page_name":" 265 ","page_number":265},
  {"content":"\r\nآن هم از ناحيه پروردگار است .\r\nاما متاسفانه جمله به اين روشنى در طول تاريخ كرارا مورد سوء استفاده واقع شده است ، گاهى خوارج براى ايراد به مسئله تعيين « حكمين » در جريان جنگ « صفين » كه به پيشنهاد آنها و امثال آنها صورت گرفته بود به اين جمله چسبيده و به گفته على ع كلمه حقى را گرفته و در معنى باطلى به كار مىبردند ، و تدريجا جمله « لا حكم الا للَّه » شعارى براى آنها شد .\r\nآنها آن قدر نادان و ابله بودند كه تصور مىكردند اگر كسى به فرمان خدا و به دستور اسلام در موضوعى حكميت پيدا كرد با جمله « * ( إِنِ الْحُكْمُ إِلَّا لِلَّه ) * » مخالف است ، با اينكه قرآن زياد مىخواندند اما كمتر مىفهميدند ، زيرا حتى قرآن در موضوع دادگاه خانوادگى اسلام تصريح به انتخاب حكم از طرف زن و مرد مىكند ( فَابْعَثُوا حَكَماً مِنْ أَهْلِه وَحَكَماً مِنْ أَهْلِها ) ( نساء - 35 ) بعضى ديگر - همانطور كه فخر رازى در تفسير خود نقل مىكند - اين جمله را دليلى بر مسلك جبر گرفته‌اند ، زيرا وقتى قبول كنيم همه فرمانها در جهان آفرينش به دست خدا است اختيارى براى كسى باقى نمىماند .\r\nدر حالى كه مىدانيم آزادى اراده بندگان و اختيار آنها نيز به فرمان پروردگار است ، اين خدا است كه ميخواهد آنها مختار و آزاد در كار خود باشند تا در پرتو اختيار و آزادى ، تكليف و مسئوليت بر دوش آنها نهد و تربيت شوند .\r\n3 - جمله « يقص » در لغت به معنى « قطع كردن » و بريدن چيزى است ( 1 ) و اينكه در آيه فوق مىخوانيم « يقص الحق » : خداوند حق را مىبرد يعنى كاملا آن را از باطل جدا و تفكيك مىنمايد ، بنا بر اين جمله بعد « و * ( هُوَ خَيْرُ الْفاصِلِينَ ) * »\r\n\r\n","description":"","footnote":"\r\n( 1 ) قاموس مىگويد : « قص الشعر و الظفر قطع منهما بالمقص اى المقراض » :\r\nچيدن مو و ناخن را با مقراض و قيچى عرب « قص » مىگويد و مقراض را « مقص » ( بكسر ميم و فتح قاف )\r\n","page_name":" 266 ","page_number":266},
  {"content":"\r\nاو بهترين جدا كنندگان است تاكيد براى اين موضوع محسوب مىشود .\r\nو بايد توجه داشت كه جمله « يقص » از ماده « قصه » به معنى بيان سرگذشت و داستان نيست آن چنان كه بعضى از مفسران پنداشته‌اند .\r\n\r\n[ سوره الأنعام ‹ 6 › : آيات 59 تا 62 
  ]\r\nوَ عِنْدَه مَفاتِحُ الْغَيْبِ لا يَعْلَمُها إِلَّا هُوَ وَيَعْلَمُ ما فِي الْبَرِّ وَالْبَحْرِ وَما تَسْقُطُ مِنْ وَرَقَةٍ إِلَّا يَعْلَمُها وَلا حَبَّةٍ فِي ظُلُماتِ الأَرْضِ وَلا رَطْبٍ وَلا يابِسٍ إِلَّا فِي كِتابٍ مُبِينٍ ‹ 59 › وَهُوَ الَّذِي يَتَوَفَّاكُمْ بِاللَّيْلِ وَيَعْلَمُ ما جَرَحْتُمْ بِالنَّهارِ ثُمَّ يَبْعَثُكُمْ فِيه لِيُقْضى أَجَلٌ مُسَمًّى ثُمَّ إِلَيْه مَرْجِعُكُمْ ثُمَّ يُنَبِّئُكُمْ بِما كُنْتُمْ تَعْمَلُونَ ‹ 60 › وَهُوَ الْقاهِرُ فَوْقَ عِبادِه وَيُرْسِلُ عَلَيْكُمْ حَفَظَةً حَتَّى إِذا جاءَ أَحَدَكُمُ الْمَوْتُ تَوَفَّتْه رُسُلُنا وَهُمْ لا يُفَرِّطُونَ ‹ 61 › ثُمَّ رُدُّوا إِلَى اللَّه مَوْلاهُمُ الْحَقِّ أَلا لَه الْحُكْمُ وَهُوَ أَسْرَعُ الْحاسِبِينَ ‹ 62 ›\r\n\r\nترجمه :\r\n59 - كليدهاى غيب تنها نزد او است و جز او كسى آن را نمىداند ، آنچه در خشكى و درياست مىداند ، هيچ برگى ( از درختى ) نمىافتد مگر اينكه از آن آگاه است ، و نه هيچ دانه اى در مخفيگاه زمين ، و نه هيچ تر و خشكى وجود دارد جز اينكه در كتاب آشكار ( در كتاب علم خدا ) ثبت است .\r\n60 - او كسى است كه ( روح ) شما را در شب ( به هنگام خواب ) مىگيرد ، و از آنچه در روز كسب كرده‌ايد ( و انجام داده‌ايد ) با خبر است سپس شما را در روز ( از خواب ) برمىانگيزد ( و اين وضع هم چنان ادامه مىيابد ) تا مدت و سر آمد\r\n","description":"","footnote":"","page_name":" 267 ","page_number":267},
  {"content":"\r\nمعينى فرا رسد سپس بازگشت شما به سوى او است ، و شما را به آنچه عمل مىكرديد آگاه مىسازد .\r\n61 - او تسلط كامل بر بندگان خود دارد و مراقبانى بر شما مىفرستد ، تا زمانى كه يكى از شما را مرگ فرا رسد فرستادگان ما جان او را مىگيرند و آنها ( در نگاهدارى حساب اعمال بندگان ) كوتاهى نمىكنند .\r\n62 - سپس ( تمام بندگان ) به سوى خدا كه مولاى حقيقى آنها است باز مىگردند ، بدانيد داورى مخصوص او است و او سريعترين حسابگران است .\r\n\r\nتفسير : اسرار غيب !\r\nدر آيات گذشته سخن از علم و قدرت خدا و وسعت دايره حكم و فرمان او در ميان بود ، در اين آيات آنچه در آيات قبل اجمالا بيان شده ، مشروحا توضيح داده مىشود .\r\nنخست به موضوع علم خدا پرداخته ، مىگويد :\r\n« خزانه‌هاى غيب ( يا كليدهاى غيب ) همه در نزد خدا است ، و جز او كسى آنها را نمىداند » ( * ( وَعِنْدَه مَفاتِحُ الْغَيْبِ لا يَعْلَمُها إِلَّا هُوَ ) * ) .\r\n« مفاتح » جمع « مفتح » ( بر وزن بهتر ) به معنى « كليد » است ، و نيز ممكن است جمع « مفتح » ( بر وزن دفتر ) به معنى « خزينه » و مركز نگاهدارى چيزى بوده باشد .\r\nدر صورت اول معنى آيه چنين مىشود كه تمام كليدهاى غيب به دست او است ، و در صورت دوم تمام خزانه‌هاى غيب .\r\nاين احتمال نيز وجود دارد كه هر دو معنى در يك عبارت مراد باشد ، و همانطور كه در علم اصول اثبات كرده‌ايم مانعى از استعمال يك لفظ در چند معنى وجود\r\n","description":"","footnote":"","page_name":" 268 ","page_number":268},
  {"content":"\r\nندارد ، و در هر صورت اين دو لازم و ملزوم يكديگرند ، زيرا هر كجا خزانه اى است ، كليدى وجود دارد .\r\nولى بيشتر به نظر مىرسد كه « مفاتح » به معنى كليدها باشد ، نه خزائن ، زيرا هدف در اينجا بيان علم خدا است و آن با مساله كليد كه وسيله آگاهى از ذخاير مختلف است ، متناسبتر مىباشد ، در دو مورد ديگر كه كلمه « مفاتح » در قرآن به كار رفته ، نيز منظور از آن كليد است ( 1 ) .\r\nسپس براى توضيح و تاكيد بيشتر مىگويد : « آنچه در بر و بحر است خدا مىداند » ( * ( وَيَعْلَمُ ما فِي الْبَرِّ وَالْبَحْرِ ) * ) .\r\n« بر » به معنى مكان وسيع است ، و معمولا به خشكىها گفته مىشود ، و « بحر » در اصل نيز به معنى محل وسيعى است كه آب زياد در آن مجتمع باشد ، و معمولا به درياها و گاهى به نهرهاى عظيم نيز گفته مىشود .\r\nدر هر حال آگاهى خدا از آنچه در خشكىها و درياها است ، به معنى احاطه علم او بر همه چيز است . و توجه به وسعت معنى جمله بالا ( آنچه در خشكيها و درياها است خدا مىداند ) در حقيقت روشنگر گوشه اى از علم وسيع او است .\r\nيعنى او از جنبش ميلياردها موجود زنده ، كوچك و بزرگ ، در اعماق درياها .\r\nاز لرزش برگهاى درختان در تمام جنگلها و كوه‌ها .\r\nاز تاريخچه قطعى شگفتن هر غنچه و باز شدن گلبرگها .\r\nاز جريان امواج نسيم در بيابانها و خميدگى دره‌ها .\r\nاز شماره واقعى سلولهاى بدن هر انسان و گلبولهاى خونها .\r\nاز حركات مرموز تمام الكترونها در دل اتمها .\r\nو بالآخره از تمام انديشه هايى كه از لابلاى پرده‌هاى مغز ما مىگذرد ، و تا\r\n\r\n","description":"","footnote":"\r\n( 1 ) * ( ما إِنَّ مَفاتِحَه لَتَنُوأُ بِالْعُصْبَةِ أُولِي الْقُوَّةِ ) * . ( قصص آيه 76 ) . . . * ( أَوْ ما مَلَكْتُمْ مَفاتِحَه ) * ( سوره نور آيه 61 ) .\r\n","page_name":" 269 ","page_number":269},
  {"content":"\r\nاعماق روح ما نفوذ مىكند . . . آرى از همه اينها به طور يكسان با خبر است .\r\nباز در جمله بعد براى تاكيد احاطه علمى خداوند ، اشاره به خصوص در اين مورد كرده و مىفرمايد : « هيچ برگى از درختى جدا نمىشود ، مگر اينكه آن را مىداند » ( * ( وَما تَسْقُطُ مِنْ وَرَقَةٍ إِلَّا يَعْلَمُها ) * ) .\r\nيعنى تعداد اين برگها و لحظه جدا شدنشان از شاخه‌ها و گردش آنها در وسط هوا و لحظه قرار گرفتنشان روى زمين ، همه اينها در پيشگاه علم او روشن است .\r\n« همچنين هيچ دانه اى در مخفيگاه زمين قرار نمىگيرد ، مگر اينكه تمام خصوصيات آن را مىداند ( * ( وَلا حَبَّةٍ فِي ظُلُماتِ الأَرْضِ ) * ) .\r\nدر حقيقت دست روى دو نقطه حساس گذارده شده است ، كه براى هيچ انسانى هر چند ميليونها سال از عمر او بگذرد ، و دستگاههاى صنعتى و تكامل حيرتانگيز پيدا كند ، احاطه بر آن ممكن نيست .\r\nچه كسى مىداند بادها در هر شبانه روز در سرتاسر كره زمين چه بذرهايى را از گياهان جدا كرده و به چه نقطه اى مىپاشد ، بذرهايى كه ممكن است گاهى ساليان دراز در اعماق زمين مخفى بمانند ، تا آب كافى براى رشد و نمو به دست آورند ؟ .\r\nچه كسى مىداند كه در هر ساعت به وسيله حشرات و يا به وسيله انسانها چند دانه از چه نوع بذر و در كدام نقطه زمين افشانده مىشوند ؟ .\r\nكدام مغز الكترونيكى مىتواند ، تعداد برگهايى كه در يك روز از شاخه درختان جنگلها جدا مىشوند حساب كند ؟ .\r\nنگاه به منظره يك جنگل مخصوصا در فصل پائيز ، و به ويژه به دنبال يك رگبار يا يك تند باد ، و منظره بديعى كه سقوط پى در پى برگها پيدا مىكند ، به خوبى اين حقيقت را ثابت مىكند ، كه اين گونه علوم هيچ گاه ممكن نيست در دسترس انسان قرار گيرد .\r\nدر واقع سقوط برگها لحظه مرگ آنها است ، و سقوط دانه‌ها در مخفيگاه\r\n","description":"","footnote":"","page_name":" 270 ","page_number":270},
  {"content":"\r\nزمين گامهاى نخستين حيات و زندگى آنها است ، او است كه از نظام اين مرگ و زندگى با خبر است ، حتى گامهاى مختلفى را كه يك دانه به سوى زندگى كامل و شكوفان شدن برمىدارد در هر لحظه و هر ساعت در پيشگاه علم او آشكار است .\r\nبيان اين موضوع يك اثر « فلسفى » دارد و يك اثر « تربيتى » .\r\nاما اثر فلسفى آن اين است كه پندار كسانى را كه علم خدا را منحصر به كليات مىدانند ، و معتقدند كه خدا از جزئيات اين جهان آگاهى ندارد ، نفى مىكند ، و صريحا مىگويد كه خدا از همه كليات و جزئيات آگاهى كامل دارد ( 1 ) .\r\nو اما اثر تربيتى آن روشن است ، زيرا ايمان به اين علم وسيع پهناور به انسان مىگويد تمام اسرار وجود تو ، اعمال و گفتار تو ، نيات و افكار تو ، همگى براى ذات پاك او آشكار است با چنين ايمانى چگونه ممكن است انسان مراقب حال خويش نباشد و اعمال و گفتار و نيات خود را كنترل نكند .\r\nو در پايان آيه مىفرمايد « هيچ تر و خشكى نيست مگر اينكه در كتاب مبين ثبت است » ( * ( وَلا رَطْبٍ وَلا يابِسٍ إِلَّا فِي كِتابٍ مُبِينٍ ) * ) .\r\nاين جمله با عبارتى كوتاه وسعت بىانتهاى علم خدا را به همه موجودات بيان مىكند . و هيچ چيز از آن مستثنى نخواهد بود ، زيرا منظور از « تر » و « خشك » معنى لغوى آن نيست بلكه اين تعبير معمولا كنايه از عموميت مىباشد .\r\nدر مورد * ( كِتابٍ مُبِينٍ ) * احتمالات مختلفى از ناحيه مفسران داده شده است ولى بيشتر به نظر مىرسد كه منظور از « كتاب مبين » همان مقام علم پروردگار است يعنى همه موجودات در علم بىپايان او ثبت مىباشند ، و تفسير آن به « لوح محفوظ » نيز قابل تطبيق بر همين معنى است ، چه اينكه بعيد نيست كه لوح محفوظ نيز همان صفحه علم خدا باشد .\r\n\r\n","description":"","footnote":"\r\n( 1 ) براى توضيح بيشتر به كتاب خدا را چگونه بشناسيم مراجعه شود .\r\n","page_name":" 271 ","page_number":271},
  {"content":"\r\nاين احتمال نيز در معنى « * ( كِتابٍ مُبِينٍ ) * » وجود دارد كه منظور از آن عالم آفرينش و خلقت و سلسله علت و معلولها است ، كه همه چيز در آن نوشته شده است .\r\nدر روايات متعددى كه از طرق اهل بيت رسيده است ، « ورقة » به معنى جنين سقط شده و « حبة » به معنى فرزند و « * ( ظُلُماتِ الأَرْضِ ) * » به معنى رحم مادران و « رطب » به معنى آنچه از نطفه‌ها زنده مىمانند ، و « يابس » به معنى آنچه از بين مىرود ، تفسير شده است ( 1 ) .\r\nشك نيست كه اين تفسير با جمود روى معانى لغوى اين كلمات تطبيق نمىكند ، زيرا « ورقه » به معنى برگ و « حبه » به معنى دانه ، و « * ( ظُلُماتِ الأَرْضِ ) * » به معنى تاريكهاى زمين و « رطب » به معنى تر و « يابس » به معنى خشكى است ولى ائمه اهل بيت در حقيقت با اين تفسير خواسته‌اند ، مسلمانان را متوجه كنند ، كه بايد با يك ديد وسيع و گسترده به آيات قرآن بنگرند ، و در فهم معنى آنها تنها روى لفظ جمود نكنند ، بلكه به هنگامى كه قرائن دليل بر توسعه معنى هستند ، به وسعت معنى بنگرند .\r\nروايت فوق در حقيقت اشاره به اين است كه مفهوم آيه بالا منحصر به دانه‌هاى گياهان نيست ، بلكه حتى بذرهاى نطفه‌هاى انسانى را نيز شامل مىشود .\r\nدر آيه بعد بحث را به احاطه علم خداوند به اعمال انسان كه هدف اصلى است ، كشانيده و قدرت قاهره خدا را نيز مشخص مىسازد ، تا مردم از مجموع اين بحث نتايج تربيتى لازم را بگيرند .\r\nنخست مىگويد « او كسى است كه روح شما را در شب قبض مىكند ، و از آنچه در روز انجام مىدهيد و به دست مىآوريد آگاه است » ( * ( وَهُوَ الَّذِي يَتَوَفَّاكُمْ بِاللَّيْلِ وَيَعْلَمُ ما جَرَحْتُمْ بِالنَّهارِ ) * ) .\r\n\r\n","description":"","footnote":"\r\n( 1 ) تفسير برهان جلد اول صفحه 528 .\r\n","page_name":" 272 ","page_number":272},
  {"content":"\r\n« توفى » در لغت به معنى باز گرفتن است ، و اينكه خواب را يك نوع باز گرفتن روح معرفى كرده ، بخاطر آن است كه خواب - همانطور كه معروف است - برادر مرگ است ، مرگ تعطيل كامل دستگاه مغز آدمى و قطع مطلق پيوند روح و جسم است ، در حالى كه خواب تنها تعطيل بخشى از دستگاه مغز و ضعيف شدن اين پيوند است ، بنا بر اين خواب مرحله كوچكى از مرگ حساب مىشود ( 1 ) .\r\n« جرحتم » از ماده « جرح » و در اينجا به معنى اكتساب و به دست آوردن چيزى است . يعنى شما شب و روز در زير چتر قدرت و علم خداوند قرار داريد ، آن كس كه از پرورش دانه‌هاى نباتات در دل خاك ، و از سقوط و مرگ برگها در هر مكان و هر زمان آگاه است ، از اعمال شما نيز آگاهى دارد .\r\nسپس مىگويد : اين نظام خواب و بيدارى تكرار مىشود ، شب مىخوابيد « و روز شما را بيدار مىكند و اين وضع هم چنان ادامه دارد تا پايان زندگى شما فرا رسد » ( * ( ثُمَّ يَبْعَثُكُمْ فِيه لِيُقْضى أَجَلٌ مُسَمًّى ) * ) ( 2 ) .\r\nسرانجام نتيجه نهايى بحث را چنين بيان مىكند « سپس بازگشت همه به سوى خدا است و شما را از آنچه انجام داده‌ايد آگاه مىسازد » ( * ( ثُمَّ إِلَيْه مَرْجِعُكُمْ ثُمَّ يُنَبِّئُكُمْ بِما كُنْتُمْ تَعْمَلُونَ ) * ) .\r\nدر آيه بعد باز براى توضيح بيشتر روى احاطه علمى خداوند نسبت به اعمال بندگان ، و نگاهدارى دقيق حساب آنها براى روز رستاخيز چنين مىگويد :\r\n« او تسلط كامل بر بندگان خود دارد و همو است كه حافظان و مراقبانى بر شما\r\n\r\n","description":"","footnote":"\r\n( 1 ) در جلد دوم تفسير نمونه صفحه 431 نيز در اين باره صحبت كرده‌ايم .\r\n( 2 ) ضمير « فيه » به « نهار » برمىگردد ، و « بعث » در اينجا به معنى برانگيختن از خواب و بيدار كردن است و منظور از « * ( أَجَلٌ مُسَمًّى ) * » عمرى است كه براى هر كسى مقرر شده .\r\n","page_name":" 273 ","page_number":273},
  {"content":"\r\nمىفرستد كه حساب اعمالتان را دقيقا نگاهدارى كنند « ( * ( وَهُوَ الْقاهِرُ فَوْقَ عِبادِه وَيُرْسِلُ عَلَيْكُمْ حَفَظَةً ) * ) .\r\nهمانطور كه سابقا نيز اشاره كرديم « قاهريت » به معنى غلبه و تسلط كامل بر چيزى است به طورى كه هيچگونه توانايى مقاومت در طرف مقابل نباشد ، و به عقيده بعضى اين كلمه معمولا در جايى به كار برده مىشود كه طرف مقابل داراى عقل باشد ، در حالى كه لفظ غلبه هيچ يك از اين دو خصوصيت را ندارد ، بلكه معنى آن كاملا وسيع است .\r\n« حفظة » جمع « حافظ » و در اينجا به معنى فرشتگانى است كه مامور نگاهدارى حساب اعمال انسانها هستند ، همانطور كه در سوره انفطار آيه 10 تا 13 مىخوانيم ( إِنَّ عَلَيْكُمْ لَحافِظِينَ . كِراماً كاتِبِينَ . يَعْلَمُونَ ما تَفْعَلُونَ ) : « مراقبان و حافظانى بر شما گمارده شده ، آنها نويسندگان بزرگوارى هستند كه از هر كار شما آگاهند » .\r\nبعضى از مفسران معتقدند كه آنها حافظ اعمال انسان نيستند ، بلكه ماموريت آنها حفظ خود انسان از حوادث و بلاها تا رسيدن اجل معين مىباشد ، و جمله ( * ( حَتَّى إِذا جاءَ أَحَدَكُمُ الْمَوْتُ ) * ) را كه بعد از « حفظة » ذكر شده ، قرينه آن مىدانند ، و آيه 11 سوره رعد را نيز ممكن است ، گواه بر اين سخن گرفت ( 1 ) .\r\nولى دقت در مجموع آيه مورد بحث نشان مىدهد كه منظور از حفظ در اينجا همان حفظ اعمال است و در مورد فرشتگانى كه مامور حفظ انسانها هستند ، به خواست خدا در تفسير سوره رعد بحث خواهيم كرد .\r\nسپس مىفرمايد : نگاهدارى اين حساب تا لحظه پايان زندگى و فرا رسيدن مرگ ادامه دارد ( * ( حَتَّى إِذا جاءَ أَحَدَكُمُ الْمَوْتُ ) * ) .\r\n« و در اين هنگام فرستادگان ما كه مامور قبض ارواحند روح او را مىگيرند »\r\n\r\n","description":"","footnote":"\r\n( 1 ) تفسير الميزان جلد 7 صفحه 134 .\r\n","page_name":" 274 ","page_number":274},
  {"content":"\r\n( * ( تَوَفَّتْه رُسُلُنا ) * ) ( 1 ) .\r\nو در پايان اضافه مىكند كه اين فرشتگان به هيچ وجه در انجام ماموريت خود كوتاهى و قصور و تفريط ندارند ، نه لحظه اى گرفتن روح را مقدم مىدارند ، و نه لحظه اى مؤخر ( * ( وَهُمْ لا يُفَرِّطُونَ ) * ) .\r\nاين احتمال نيز وجود دارد كه اين صفت مربوط به فرشتگان حافظان حساب اعمال انسانها بوده باشند ، كه آنها در حفظ و نگاهدارى حساب اعمال كمترين كوتاهى و قصور ندارند و تكيه سخن در آيه مورد بحث نيز روى همين قسمت است در آيه بعد اشاره به آخرين مرحله كار انسان كرده ، مىگويد : « افراد بشر پس از طى دوران خود با اين پرونده‌هاى تنظيم شده كه همه چيز در آنها ثبت است ، در روز رستاخيز به سوى پروردگارى كه مولاى حقيقى آنها است باز مىگردند » ( * ( ثُمَّ رُدُّوا إِلَى اللَّه مَوْلاهُمُ الْحَقِّ ) * ) .\r\nو در آن دادگاه ، « دادرسى و حكم و قضاوت مخصوص ذات پاك خدا است » ( * ( أَلا لَه الْحُكْمُ ) * ) .\r\nو با آن همه اعمال و پرونده هايى كه افراد بشر در طول تاريخ پرغوغاى خود داشته‌اند به سرعت به تمام حسابهاى آنها رسيدگى مىكند ، ( * ( وَهُوَ أَسْرَعُ الْحاسِبِينَ ) * ) .\r\nتا آنجا كه در بعضى از روايات وارد شده ،\r\nانه سبحانه يحاسب جميع عباده على مقدار حلب شاة !\r\n: « خداوند حساب تمام بندگان را در زمان كوتاهى به اندازه دوشيدن يك گوسفند رسيدگى مىكند » ! ( 2 ) .\r\n\r\n","description":"","footnote":"\r\n( 1 ) در باره قبض ارواح و گرفتن جان آدمى به جلد 4 تفسير نمونه صفحه 85 مراجعه فرمائيد .\r\n( 2 ) مجمع البيان جلد 3 صفحه 313 .\r\n","page_name":" 275 ","page_number":275},
  {"content":"\r\nهمانطور كه در تفسير سوره بقره آيه 202 گفتيم ، سرعت حساب بندگان به قدرى است كه حتى در يك لحظه همه حساب آنها را مىتواند مشخص كند ، حتى ذكر زمان دوشيدن يك گوسفند و روايت بالا براى نشان دادن كوتاهى زمان است ، و لذا در روايت ديگرى مىخوانيم :\r\nان اللَّه تعالى يحاسب الخلائق كلهم فى مقدار لمح البصر\r\n: ( 1 ) « خداوند حساب همه بندگان را در يك لحظه مىرسد » ! و دليل آن همان است كه در تفسير آيه فوق گذشت ، و آن اينكه اعمال آدمى در وجود او و در موجودات اطراف او اثر مىگذارد ، يعنى درست همانند ماشينهايى است كه مقدار حركت و كاركرد خود را روى دستگاه هايى با نمره نشان مىدهند ! و به تعبير روشنتر اگر دستگاه هايى دقيقى باشد ، مىتواند در چشم انسان تعداد نگاههاى خيانت آميزى كه كرده است ، بخواند ، و روى زبان انسان تعداد دروغها و تهمتها و زخم زبانها و سخنان نادرست را مطالعه كند ، خلاصه هر يك از اعضاء بدن انسان علاوه بر روح او دستگاه حساب و شمارشى در درون خود دارد و با يك لحظه بررسى حساب آن روشن مىگردد .\r\nو اگر در پاره اى از روايات مىخوانيم كه افراد پرمسؤوليت و پر ثروت محاسباتشان در آن روز طولانى مىشود ، در حقيقت نه بخاطر آن است كه معطل رسيدگى به اصل حساب شوند بلكه آنها بايد در برابر سؤالاتى كه نسبت به اعمال آنها مىشود ، جوابگويى كنند ، يعنى سنگينى بار مسئوليت و لزوم جواب گويى و اتمام حجت زمان دادگاه آنها را طولانى مىكند .\r\nمجموع اين آيات يك درس كامل تربيتى براى بندگان خدا است ، آگاهى خداوند از كوچكترين ذرات اين جهان ، احاطه علمى او بر همه چيز ، قدرت و قهاريت او نسبت به بندگان ، اطلاع او از تمام اعمال بشر ، نگاهدارى حساب\r\n\r\n","description":"","footnote":"\r\n( 1 ) تفسير مجمع البيان جلد 1 و 2 صفحه 298 .\r\n","page_name":" 276 ","page_number":276},
  {"content":"\r\nاعمال به وسيله كاتبان دقيق ، گرفتن جان او در لحظه معين ، برانگيخته شدن او در رستاخيز و سپس رسيدگى دقيق و سريع به تمام كارهاى اين انسان .\r\nكيست كه ايمان به مجموع اين مسائل داشته باشد ، و مراقب اعمال خويش نگردد ؟ بىحساب ظلم و ستم كند ، بىدليل دروغ بگويد ، و بىجهت به ديگران تجاوز كند ، آيا اين اعمال با ايمان و اعتقاد و توجه به اصول فوق هرگز جمع مىشود ؟ !\r\n","description":"","footnote":"","page_name":" 277 ","page_number":277},
  {"content":"\r\n\r\n[ سوره الأنعام ‹ 6 › : آيات 63 تا 64 
  ]\r\nقُلْ مَنْ يُنَجِّيكُمْ مِنْ ظُلُماتِ الْبَرِّ وَالْبَحْرِ تَدْعُونَه تَضَرُّعاً وَخُفْيَةً لَئِنْ أَنْجانا مِنْ هذِه لَنَكُونَنَّ مِنَ الشَّاكِرِينَ ‹ 63 › قُلِ اللَّه يُنَجِّيكُمْ مِنْها وَمِنْ كُلِّ كَرْبٍ ثُمَّ أَنْتُمْ تُشْرِكُونَ ‹ 64 ›\r\n\r\nترجمه :\r\n63 - بگو چه كسى شما را از تاريكيهاى خشكى و دريا رهايى مىبخشد ؟ در حالى كه او را آشكارا و در پنهانى مىخوانيد ( و مىگوئيد ) : اگر از اين ( خطرات و ظلمتها ) ما را رهايى بخشيدى از شكرگزاران خواهيم بود .\r\n64 - بگو خداوند شما را از اينها و از هر مشكل و ناراحتى نجات مىبخشد باز هم شما براى او شريك مىسازيد ! ( و راه كفر مىپوئيد ) .\r\n\r\nتفسير : نورى كه در تاريكى مىدرخشد\r\nبار ديگر قرآن دست مشركان را گرفته و به درون فطرتشان مىبرد و در آن مخفيگاه اسرار آميز نور توحيد و يكتاپرستى را به آنها نشان مىدهد « و به پيامبر دستور مىدهد به آنها اين چنين بگويد : چه كسى شما را از تاريكيهاى بر و بحر رهايى مىبخشد » ؟ ! ( * ( قُلْ مَنْ يُنَجِّيكُمْ مِنْ ظُلُماتِ الْبَرِّ وَالْبَحْرِ ) * ؟ ) لازم به يادآورى است كه ظلمت و تاريكى گاهى جنبه حسى دارد و گاهى جنبه معنوى : ظلمت حسى آن است كه نور به كلى قطع شود يا آن چنان ضعيف شود كه انسان جايى را نبيند يا به زحمت ببيند ، و ظلمت معنوى همان مشكلات و گرفتاريها و پريشانيهايى است كه عاقبت آنها تاريك و ناپيدا است . جهل ظلمت است ، هرج و مرج اجتماعى و اقتصادى و نابسامانيهاى فكرى و انحرافات و\r\n","description":"","footnote":"","page_name":" 278 ","page_number":278},
  {"content":"\r\nآلودگيهاى اخلاقى كه عواقب شوم آنها قابل پيشبينى نيست و يا چيزى جز بدبختى و پريشانى نمىباشد همگى ظلمتند .\r\nظلمت و تاريكى ذاتا هولناك و توهمانگيز است ، زيرا حمله بسيارى از جانوران خطرناك و دزدان و جانيان در پرده تاريكى صورت مىگيرد و هر كس خاطراتى در اين زمينه دارد ، لذا به هنگام گرفتار شدن در ميان تاريكى ، اوهام و خيالات جان مىگيرند ، اشباح و هيولاهاى وحشتناك از زواياى خيال بيرون مىدوند ، و افراد عادى را در خوف و ترس فرو مىبرند .\r\nظلمت و تاريكى شعبه اى از عدم است و انسان ذاتا از عدم مىگريزد و وحشت دارد ، و به همين جهت معمولا از تاريكى مىترسد .\r\nاگر اين تاريكى با حوادث وحشتناك واقعى آميخته شود و مثلا انسان در يك سفر دريايى « شب تاريك و بيم موج و گردابى حائل » محاصره شود وحشت آن به درجات بيش از مشكلاتى است كه به هنگام روز پديد مىآيد ، زيرا معمولا راههاى چاره در چنان شرائطى به روى انسان بسته مىشود ، همين طور اگر در شبى تاريك در ميان بيابانى راه را گم كند و صداى وحشتناك حيوانات درنده كه در دل شب طعمه اى براى خود مىجويند از دور و نزديك به گوش او رسد ، در چنين لحظاتى است كه انسان همه چيز را به دست فراموشى مىسپارد و جز خودش و نور تابناكى كه در اعماق جانش مىدرخشد و او را به سوى مبدئى مىخواند كه تنها او است كه مىتواند چنان مشكلاتى را حل كند ، از ياد مىبرد . اين گونه حالات دريچه هايى هستند به جهان توحيد و خداشناسى .\r\nلذا در جمله بعد مىگويد : « در چنين حالى شما از لطف بىپايان او استمداد مىكنيد گاهى آشكارا و با تضرع و خضوع و گاهى پنهانى در درون دل و جان او را مىخوانيد » ( * ( تَدْعُونَه تَضَرُّعاً وَخُفْيَةً ) * ) .\r\n« و در چنين حالى فورا با آن مبدء بزرگ عهد و پيمان مىبنديد كه اگر\r\n","description":"","footnote":"","page_name":" 279 ","page_number":279},
  {"content":"\r\nما را از كام خطر برهاند به طور قطع شكر نعمتهاى او را انجام خواهيم داد و جز به او دل نخواهيم بست « ( * ( لَئِنْ أَنْجانا مِنْ هذِه لَنَكُونَنَّ مِنَ الشَّاكِرِينَ ) * ) .\r\n« ولى اى پيامبر به آنها بگو : خداوند شما را از اين تاريكيها و از هر گونه غم و اندوه ديگر نجات مىدهد ( و بارها نجات داده است ) ولى پس از رهايى باز همان راه شرك و كفر را مىپوئيد » ( * ( قُلِ اللَّه يُنَجِّيكُمْ مِنْها وَمِنْ كُلِّ كَرْبٍ ثُمَّ أَنْتُمْ تُشْرِكُونَ ) * ) .\r\n\r\nدر اينجا به چند نكته بايد توجه كرد :\r\n1 - ذكر « تضرع » كه به معنى دعاى آشكار و « خفية » كه دعاى پنهانى است شايد به خاطر اين باشد كه مشكلات با هم متفاوتند گاهى به مرحله شدت نرسيده انسان را به دعاى پنهانى دعوت مىكند و گاهى كه به مرحله شديد مىرسد آشكارا دست به دعا برمىدارد ، و گاهى ناله‌ها و فريادها سر مىدهد منظور اين است كه خداوند هم مشكلات شديد و هم مشكلات ضعيف شما را حل مىكند .\r\n2 - بعضى معتقدند كه در آيه به چهار حالت روانى انسان كه هر كدام يك نوع عكس العمل به هنگام بروز مشكلات است اشاره شده است : حالت « دعا و نياز » و حالت « تضرع و خضوع » و حالت « اخلاص » و حالت « التزام به شكرگزارى به هنگام نجات از مشكلات » .\r\nاما متاسفانه براى بسيارى از اين افراد اين حالات پر ارزش همانند برقى زودگذر و تقريبا به شكل اضطرارى در برابر شدائد و مشكلات پيدا مىشود اما چون با آگاهى آميخته نيست پس از بر طرف شدن شدائد به خاموشى مىگرايد .\r\nبنا بر اين اين حالات اگر چه زودگذر باشد ، مىتواند دليلى براى افراد دور افتاده در زمينه خداشناسى گردد .\r\n3 - « كرب » ( بر وزن حرب ) در اصل به معنى زير و رو كردن زمين و حفر\r\n","description":"","footnote":"","page_name":" 280 ","page_number":280},
  {"content":"\r\nآن است و نيز به معنى گره محكمى كه در طناب دلو مىزنند آمده است سپس در غم و اندوه هايى كه قلب انسان را زير و رو مىكند و همچون گرهى بر دل انسان مىنشيند گفته شده است .\r\nبنا بر اين ذكر كلمه « كرب » در آيه بالا كه معنى وسيع و گسترده اى دارد و هر گونه مشكل مهمى را شامل مىشود بعد از ذكر « ظلمات برو بحر » كه به قسمت خاصى از شدائد گفته مىشود از قبيل ذكر يك مفهوم عام بعد از بيان مفهوم خاص است ( دقت كنيد ) .\r\nدر اينجا يادآورى حديثى كه در ذيل اين آيه در بعضى از تفاسير اسلامى آمده است بىمناسبت نيست .\r\nاز پيغمبر اكرم نقل شده كه فرمود\r\nخير الدعاء الخفى و خير الرزق ما يكفى\r\n« بهترين دعا آن است كه پنهانى ( و از روى نهايت اخلاص ) صورت گيرد و بهترين روزى آن است كه به قدر كافى بوده باشد » ( نه ثروتاندوزىهايى كه مايه محروميت ديگران و بار سنگينى بر دوش انسان باشد ) .\r\nو در ذيل همين حديث مىخوانيم :\r\nمر بقوم رفعوا اصواتهم بالدعاء فقال انكم لا تدعون الاصم و لا غائبا و انما تدعون سميعا قريبا\r\n( 1 ) : « پيامبر از كنار جمعيتى گذشت كه صداى خود را بدعا بلند كرده بودند فرمود شما شخص كرى را نمىخوانيد و نه شخصى را كه پنهان و دور از شما باشد بلكه شما كسى را مىخوانيد كه هم شنوا و هم نزديك است » ! . از اين حديث استفاده مىشود كه اگر دعا آهسته و آميخته با توجه و اخلاص بيشتر باشد بهتر است .\r\n\r\n","description":"","footnote":"\r\n( 1 ) تفسير مجمع البيان و نور الثقلين ذيل آيه بالا .\r\n","page_name":" 281 ","page_number":281},
  {"content":"\r\n\r\n[ سوره الأنعام ‹ 6 › : آيه 65 
  ]\r\nقُلْ هُوَ الْقادِرُ عَلى أَنْ يَبْعَثَ عَلَيْكُمْ عَذاباً مِنْ فَوْقِكُمْ أَوْ مِنْ تَحْتِ أَرْجُلِكُمْ أَوْ يَلْبِسَكُمْ شِيَعاً وَيُذِيقَ بَعْضَكُمْ بَأْسَ بَعْضٍ انْظُرْ كَيْفَ نُصَرِّفُ الآياتِ لَعَلَّهُمْ يَفْقَهُونَ ‹ 65 ›\r\n\r\nترجمه :\r\n65 - بگو او قادر است كه عذابى از طرف فوق يا از زير پاى شما بر شما بفرستد يا به صورت دسته‌هاى پراكنده شما را با هم بياميزد ، و طعم جنگ ( و ناراحتى ) را به هر يك از شما به وسيله ديگرى بچشاند ، ببين چگونه آيات گوناگون را براى آنها بازگو مىكنيم شايد بفهمند ( و باز گردند ) .\r\n\r\nتفسير : عذابهاى رنگارنگ\r\nدر آيات قبل ضمن بيان توحيد فطرى در حقيقت يك نوع تشويق و اظهار محبت به بندگان شده بود كه چگونه خداوند بهنگام شدائد و مشكلات آنها را در پناه خود مىپذيرد ، و به خواسته‌هاى آنها ترتيب اثر ميدهد .\r\nدر اين آيه براى تكميل طرق مختلف تربيتى ، تكيه روى مسئله تهديد به عذاب و مجازات الهى شده ، يعنى همانطور كه خداوند ارحم الراحمين و پناه دهنده بىپناهان است همچنين در برابر طغيانگران و سركشان ، قهار و منتقم نيز مىباشد .\r\nدر اين آيه به پيامبر دستور داده شده است كه مجرمان را به سه نوع مجازات تهديد كند : عذابهايى از طرف بالا و عذابهايى از طرف پائين و مجازات اختلاف كلمه و بروز جنگ و خونريزى ، لذا مىگويد :\r\n« بگو خداوند قادر است كه مجازاتى از طرف بالا يا از طرف پائين بر شما\r\n","description":"","footnote":"","page_name":" 282 ","page_number":282},
  {"content":"\r\nبفرستد « ( * ( قُلْ هُوَ الْقادِرُ عَلى أَنْ يَبْعَثَ عَلَيْكُمْ عَذاباً مِنْ فَوْقِكُمْ أَوْ مِنْ تَحْتِ أَرْجُلِكُمْ ) * ) .\r\n« و يا اينكه شما را به صورت دسته‌هاى پراكنده به يكديگر مخلوط كند و طعم جنگ و خونريزى را به بعضى به وسيله بعضى ديگر بچشاند » ( * ( أَوْ يَلْبِسَكُمْ شِيَعاً وَيُذِيقَ بَعْضَكُمْ بَأْسَ بَعْضٍ ) * ) .\r\nو در پايان آيه اضافه مىكند : « بنگر كه چگونه نشانه‌ها و دلائل مختلف را براى آنها بازگو مىكنيم شايد درك كنند و بسوى حق بازگردند » ( * ( انْظُرْ كَيْفَ نُصَرِّفُ الآياتِ لَعَلَّهُمْ يَفْقَهُونَ ) * ) .\r\n\r\nدر اينجا بايد به چند نكته توجه كرد\r\n1 - در اينكه منظور از « عذاب » از طرف « بالا » و « پائين » چيست در ميان مفسران گفتگو است ، ولى ظاهر اين است كه اين دو كلمه ( فوق و تحت ) معنى بسيار وسيعى دارند هم طرف بالا و پائين حسى را شامل مىشوند ، يعنى مجازاتهايى مانند صاعقه‌ها و رگبارهاى خطرناك و طوفانها از طرف بالا ، و زلزله‌ها و شكافهاى ويرانگر زمينى و طغيان رودها و درياها از طرف پائين ، را در بر مىگيرد .\r\nو نيز عذابهاى دردناكى را كه از طرف طبقه حكام و قشرهاى بالاى اجتماع بر سر بعضى از ملتها فرو مىريزد ، و ناراحتىها و شكنجه هايى كه از طرف بعضى از كارگران وظيفه نشناس دامنگير مردم مىشود كه گاهى كمتر از عذابهاى دسته اول نيست ، شامل مىگردد .\r\nهمچنين ممكن است سلاحهاى جنگى مخوف عصر ما كه از هوا و زمين زندگانى بشر را به صورت وحشتناكى در هم مىكوبد و در مدت كوتاهى آبادترين شهرها را از طريق بمبارانهاى هوايى و حمله‌هاى زمينى و مينگذاريها و زير دريايىها تبديل به تل خاكسترى مىكند در مفهوم وسيع آيه داخل باشد .\r\n","description":"","footnote":"","page_name":" 283 ","page_number":283},
  {"content":"\r\n2 - * ( يَلْبِسَكُمْ ) * از ماده لبس ( بر وزن حبس ) به معنى اختلاط و بهم آميختن است نه از ماده « لبس » بر وزن « قرص » به معنى لباس پوشيدن ، بنا بر اين معنى جمله چنين مىشود : او مىتواند شما را به صورت گروه‌ها و دسته‌هاى مختلف به هم بياميزد ( 1 ) .\r\nو اين تعبير نشان مىدهد كه مسئله اختلاف كلمه و پراكندگى در ميان جمعيت به قدرى خطرناك است كه در رديف عذابهاى آسمانى و صاعقه‌ها و زلزله‌ها قرار گرفته است ، و راستى چنين است ، بلكه گاهى ويرانيهاى ناشى از اختلاف و پراكندگى به درجات بيشتر از ويرانيهاى ناشى از صاعقه‌ها و زلزله‌ها است ، كرارا ديده شده است كشورهاى آباد در سايه شوم نفاق و تفرقه بنابودى مطلق كشيده شده است و اين جمله هشدارى است به همه مسلمانان جهان ! .\r\nاين احتمال نيز در تفسير اين جمله وجود دارد كه : خداوند در برابر عذابهاى آسمانى و زمينى دو عذاب ديگر را بيان كرده يكى اختلاف عقيده و فكر ( كه در حقيقت همانند مجازاتهاى از طرف بالا است ) و ديگر اختلافهاى در ناحيه عمل و روشهاى اجتماعى كه منجر به جنگ و خونريزى مىشود ( كه شبيه مجازاتهاى از طرف پائين است ) بنا بر اين به چهار نوع مجازات طبيعى و دو نوع مجازات اجتماعى در آيه اشاره شده است .\r\n3 - اشتباه نشود اينكه آيه مورد بحث مىگويد : خداوند تفرقه در ميان شما بيفكند نه به اين معنى است كه خداوند بىجهت مردم را گرفتار نفاق و اختلاف مىكند بلكه اين نتيجه اعمال سوء مردم و خودخواهيها و خودپرستيها و سود جوييهاى شخصى است كه نتيجه آن به صورت نفاق و تفرقه بروز مىكند ، و نسبت دادن آن به خدا به خاطر آن است كه او چنين اثرى را در اين اعمال زشت قرار داده است .\r\n\r\n","description":"","footnote":"\r\n( 1 ) « شيعا » جمع « شيعه » به معنى گروه است .\r\n","page_name":" 284 ","page_number":284},
  {"content":"\r\n4 - با توجه به اينكه روى سخن در اين آيات به مشركان و بت پرستان است چنين نتيجه مىگيريم : يك جامعه مشرك كه از مسير توحيد و يكتا پرستى منحرف شده است هم گرفتار ظلم و ستم طبقات بالا ، و هم وظيفه نشناسى طبقات پائين ، هم اختلاف عقيده و هم كشمكشهاى خونين اجتماعى مىشود ، همانطور كه جوامع مادى دنياى امروز كه تنها در برابر بت صنعت و ثروت سجده مىكنند گرفتار تمام اين بلاهاى بزرگ هستند و در ميان آن دست و پا مىزنند .\r\nملتهايى نيز سراغ داريم كه دم از توحيد و خدا پرستى مىزنند ولى عملا مشرك و بتپرست مىباشند ، چنين ملتهايى نيز به همان سرنوشت مشركان گرفتار خواهند شد و اينكه در بعضى از اخبار مىخوانيم كه امام باقر ع فرمود : « كل هذا فى اهل القبلة » : همه اين كيفرها در مسلمانان واقع مىشود ممكن است اشاره به همين باشد ، يعنى هر گاه مسلمانان از مسير توحيد انحراف يابند ، خود خواهى و خودپرستى جاى اخوت اسلامى را گرفت ، منافع شخصى بر منافع عمومى مقدم داشته شد و هر كس به فكر خويشتن بود و دستورات خداوند به دست فراموشى سپرده شد ، آنها نيز گرفتار چنين سرنوشتى خواهند شد ! .\r\n\r\n[ سوره الأنعام ‹ 6 › : آيات 66 تا 67 
  ]\r\nوَ كَذَّبَ بِه قَوْمُكَ وَهُوَ الْحَقُّ قُلْ لَسْتُ عَلَيْكُمْ بِوَكِيلٍ ‹ 66 › لِكُلِّ نَبَإٍ مُسْتَقَرٌّ وَسَوْفَ تَعْلَمُونَ ‹ 67 ›\r\n\r\nترجمه :\r\n66 - قوم و جمعيت تو آن را تكذيب و انكار كردند در حالى كه حق است ، ( به آنها ) بگو من مسئول ( قبول و ايمان آوردن ) شما نيستم ( وظيفه من تنها ابلاغ رسالت است نه اجبار شما بر ايمان ) .\r\n67 - هر خبرى ( كه خداوند به شما داده سرانجام ) قرار گاهى دارد ( و در موعد خود انجام مىگيرد ) و به زودى خواهيد دانست .\r\n","description":"","footnote":"","page_name":" 285 ","page_number":285},
  {"content":"\r\n\r\nتفسير :\r\nاين دو آيه در حقيقت تكميل بحثى است كه در پيرامون دعوت به سوى خدا و معاد و حقايق اسلام و ترس از مجازات الهى در آيات پيشين گذشت .\r\nنخست مىگويد : « قوم و جمعيت تو يعنى قريش و مردم مكه تعليمات تو را تكذيب كردند در حالى كه همه حق است ، و دلائل گوناگونى از طريق عقل و فطرت و حس آنها را تاييد مىكند » ( * ( وَكَذَّبَ بِه قَوْمُكَ وَهُوَ الْحَقُّ ) * ) ( 1 ) .\r\nبنا بر اين تكذيب و انكار آنان از اهميت اين حقايق نمىكاهد ، هر چند مخالفان و منكران زياد باشند .\r\nسپس دستور مىدهد كه « به آنها بگو وظيفه من تنها ابلاغ رسالت است ، و من ضامن قبول شما نيستم » ( * ( قُلْ لَسْتُ عَلَيْكُمْ بِوَكِيلٍ ) * ) .\r\nاز آيات متعددى كه اين تعبير و مانند آن در آنها آمده است ( مانند 107 - انعام و 108 - يونس و 41 - زمر و 6 - شورى ) استفاده مىشود كه منظور از « وكيل » در اين موارد كسى است كه مسئول هدايت عملى و ضامن ديگران بوده باشد ، به اين ترتيب پيامبر ص به آنها اعلام مىكند كه اين شما هستيد كه بايد تصميم نهايى را در مورد قبول و يا رد حقيقت بگيريد ، و هدايت را بپذيريد من تنها مامور ابلاغ رسالت و دعوت الهى هستم .\r\nدر آيه بعد با يك جمله كوتاه و پر معنى آنها را هشدار مىدهد ، و به دقت كردن در انتخاب راه صحيح دعوت مىكند ، و مىگويد : « هر خبرى كه خدا و\r\n\r\n","description":"","footnote":"\r\n( 1 ) ضمير « به » را بعضى به قرآن برگردانيده‌اند و بعضى به خصوص عذاب كه در آيه قبل بود ، ولى ظاهر اين است كه به همه اينها و تمام تعليمات پيامبر ص كه مورد تكذيب و انكار دشمنان پيغمبر بود برمىگردد ، و جمله آخر آيه نيز گواه بر اين معنى است\r\n","page_name":" 286 ","page_number":286},
  {"content":"\r\nپيامبر ص به شما داده سرانجام در اين جهان يا جهان ديگر قرار گاهى دارد ، و بالآخره در موعد مقرر انجام خواهد يافت ، و به زودى با خبر خواهيد شد « ( * ( لِكُلِّ نَبَإٍ مُسْتَقَرٌّ وَسَوْفَ تَعْلَمُونَ ) * ) ( 1 ) .\r\n\r\n[ سوره الأنعام ‹ 6 › : آيات 68 تا 69 
  ]\r\nوَ إِذا رَأَيْتَ الَّذِينَ يَخُوضُونَ فِي آياتِنا فَأَعْرِضْ عَنْهُمْ حَتَّى يَخُوضُوا فِي حَدِيثٍ غَيْرِه وَإِمَّا يُنْسِيَنَّكَ الشَّيْطانُ فَلا تَقْعُدْ بَعْدَ الذِّكْرى مَعَ الْقَوْمِ الظَّالِمِينَ ‹ 68 › وَما عَلَى الَّذِينَ يَتَّقُونَ مِنْ حِسابِهِمْ مِنْ شَيْءٍ وَلكِنْ ذِكْرى لَعَلَّهُمْ يَتَّقُونَ ‹ 69 ›\r\n\r\nترجمه :\r\n68 - هر وقت كسانى را كه آيات ما را استهزاء مىكنند مشاهده نمايى از آنها روى بگردان تا به سخن ديگرى بپردازند و اگر شيطان از ياد تو ببرد ، به محض توجه پيدا كردن با ( اين ) جمعيت ستمگر منشين .\r\n69 - و اگر افراد با تقوى ( براى ارشاد و اندرز با آنها بنشينند ) چيزى از حساب ( و گناه ) آنها برايشان نيست ، ولى ( اين كار تنها بايد ) براى متذكر ساختن آنها باشد شايد ( بشنوند و ) پرهيز كارى پيشه كنند .\r\n\r\nشان نزول :\r\nدر تفسير مجمع البيان از امام باقر ع نقل شده كه چون آيه نخست نازل گرديد و مسلمانان از مجالست با كفار و استهزا كنندگان آيات الهى نهى شدند\r\n\r\n","description":"","footnote":"\r\n( 1 ) « مستقر » ممكن است مصدر ميمى باشد و به معنى استقرار ، و يا زمان و مكان باشد ، به معنى محل استقرار ، در صورت اول خبر از اصل تحقق وعده‌هاى الهى مىدهد ، و در صورت دوم خبر از زمان و مكان اين وعده‌ها است .\r\n","page_name":" 287 ","page_number":287},
  {"content":"\r\nجمعى از مسلمانان گفتند : اگر بخواهيم در همه جا به اين دستور عمل كنيم بايد هرگز به مسجد الحرام نرويم طواف خانه خدا نكنيم ( زيرا آنها در گوشه و كنار مسجد پراكنده‌اند و به سخنان باطل پيرامون آيات الهى مشغولند و در هر - گوشه اى از مسجد الحرام ما مختصر توقفى كنيم ممكن است سخنان آنها به گوش ما برسد ) در اين موقع آيه دوم نازل شد و به مسلمانان دستور داد كه در اين گونه مواقع آنها را نصيحت كنند و تا آنجا كه در قدرت دارند به ارشاد و راهنمايى آنها را بپردازند .\r\nذكر شان نزول براى آيه فوق - همانطور كه سابقا نيز اشاره كرديم - منافات با نازل شدن تمام سوره با هم ندارد ، زيرا ممكن است حوادث مختلفى در زندگى مسلمانان رخ دهد ، سپس سوره اى يك جا نازل شود و هر چند آيه اى از آن ناظر به قسمتى از آن حوادث بوده باشد .\r\n\r\nتفسير :\r\n\r\nدورى از مجالس اهل باطل\r\nاز آنجا كه بحثهاى اين سوره بيشتر ناظر به وضع مشركان و بت پرستان است در اين دو آيه به يكى ديگر از مسائل مربوط به آنها اشاره مىشود نخست به پيامبر ص مىگويد : « هنگامى كه مخالفان لجوج و بىمنطق را مشاهده كنى كه آيات خدا را استهزاء مىكنند ، از آنها روى بگردان تا از اين كار صرف نظر كرده به سخنان ديگر بپردازند » ( * ( وَإِذا رَأَيْتَ الَّذِينَ يَخُوضُونَ فِي آياتِنا فَأَعْرِضْ عَنْهُمْ حَتَّى يَخُوضُوا فِي حَدِيثٍ غَيْرِه ) * ) ( 1 )\r\n\r\n","description":"","footnote":"\r\n( 1 ) « خوض » همانطور كه « راغب » در كتاب « مفردات » مىگويد در اصل به معنى وارد شدن در آب و راه رفتن ( و شنا كردن ) در آن است ، ولى بعدا به ورود در ساير امور نيز گفته شده است اما اين كلمه در قرآن مجيد بيشتر به وارد شدن در مطالب باطل و بى اساس اطلاق گرديده .\r\n","page_name":" 288 ","page_number":288},
  {"content":"\r\nگرچه در اين جمله روى سخن به پيغمبر ص است ولى مسلما اين حكم اختصاصى به او ندارد و تمام مؤمنان را شامل مىشود ، فلسفه اين حكم نيز روشن است زيرا اگر مسلمانان در مجالس آنها شركت مىكردند ، آنها براى انتقام گرفتن و ناراحت ساختن ايشان به سخنان باطل و نارواى خود ادامه مىدادند ، اما هنگامى كه با بىاعتنايى از كنار آنها بگذرند طبعا سكوت خواهند كرد و به مسائل ديگر خواهند پرداخت ، زيرا تمام هدف آنها ناراحت ساختن پيامبر ص و مسلمين بود .\r\nسپس اضافه مىكند اين موضوع به اندازه اى اهميت دارد كه « اگر شيطان ترا به فراموشى افكند و با اين گونه اشخاص سهوا همنشين شدى به مجرد اينكه متوجه موضوع گشتى فورا از آن مجلس برخيز و با اين ستمكاران منشين » ( * ( وَإِمَّا يُنْسِيَنَّكَ الشَّيْطانُ فَلا تَقْعُدْ بَعْدَ الذِّكْرى مَعَ الْقَوْمِ الظَّالِمِينَ ) * ) ( 1 )\r\n\r\nدو سؤال\r\nدر اينجا دو سؤال پيش مىآيد نخست اينكه : مگر ممكن است شيطان بر پيامبر مسلط گردد و باعث فراموشى او شود ، و به تعبير ديگر آيا با وجود مقام عصمت و مصونيت از خطا حتى در موضوعات ، ممكن است پيامبر گرفتار اشتباه و فراموشى شود ؟ ! در پاسخ اين سؤال مىتوان گفت كه روى سخن در آيه گرچه به پيامبر است\r\n\r\n","description":"","footnote":"\r\n( 1 ) شايد نياز به تذكر نداشته باشد كه منظور از لا تقعد ( ننشين ) اين نيست كه تنها نشستن با چنين اشخاصى ممنوع است بلكه هدف شركت در جمع آنها است خواه به صورت جلوس باشد يا قيام و يا در حال راه رفتن .\r\n","page_name":" 289 ","page_number":289},
  {"content":"\r\nاما در حقيقت منظور پيروان او هستند كه اگر گرفتار فراموشكارى شدند و در جلسات آميخته به گناه كفار شركت كردند به محض اينكه متوجه شوند بايد از آنجا برخيزند و بيرون روند ، و نظير اين بحث در گفتگوهاى روزانه ما و در ادبيات زبانهاى مختلف ديده مىشود كه انسان روى سخن را به كسى مىكند اما هدفش اين است كه ديگران بشنوند ، مطابق ضرب المثل معروف عرب كه مىگويد :\r\n« اياك اعنى و اسمعى يا جاره » .\r\nبعضى از مفسران مانند طبرسى در مجمع البيان و ابو الفتوح در تفسير معروف خود ، پاسخ ديگرى داده‌اند كه حاصلش اين است سهو و فراموشى در احكام و در مقام رسالت از طرف خداوند در مورد انبياء جايز نيست و اما در موضوعات در صورتى كه موجب گمراهى مردم نشود مانعى ندارد ولى اين پاسخ با آنچه در ميان متكلمين ما مشهور است كه انبياء و ائمه علاوه بر احكام ، در موضوعات عادى نيز معصوم و مصون از اشتباه هستند سازش ندارد .\r\n\r\nسؤال ديگر\r\nاينكه بعضى از دانشمندان اهل تسنن اين آيه را دليلى بر عدم جواز تقيه بر رهبران دينى گرفته‌اند زيرا آيه صريحا مىگويد : در برابر دشمنان تقيه نكن و حتى اگر در مجلس آنها باشى از مجلس آنها برخيز .\r\n\r\nپاسخ :\r\nاين ايراد نيز روشن است ، زيرا شيعه هرگز نمىگويد در همه جا بايد تقيه كرد بلكه تقيه در پاره اى از موارد قطعا حرام است ، و وجوب آن منحصر به مواردى است كه تقيه و ترك اظهار حق منافعى داشته باشد كه از اظهار آن بيشتر باشد ، و يا موجب دفع ضرر و خطر كلى گردد .\r\n","description":"","footnote":"","page_name":" 290 ","page_number":290},
  {"content":"\r\nدر آيه بعد يك مورد را استثناء كرده و مىگويد : « اگر افراد با تقوا براى نهى از منكر در جلسات آنها شركت كنند و به اميد پرهيزكارى و بازگشت آنها از گناه ، آنان را متذكر سازند مانعى ندارد و گناهان آنها را بر چنين اشخاصى نخواهند نوشت ، زيرا در هر حال قصد آنها خدمت و انجام وظيفه بوده است » ( * ( وَما عَلَى الَّذِينَ يَتَّقُونَ مِنْ حِسابِهِمْ مِنْ شَيْءٍ وَلكِنْ ذِكْرى لَعَلَّهُمْ يَتَّقُونَ ) * ) براى اين آيه تفسير ديگرى نيز ذكر شده ولى آنچه گفتيم با ظاهر آيه و همچنين با شان نزول آن سازگارتر است .\r\nضمنا بايد توجه داشت تنها كسانى مىتوانند از اين استثناء استفاده كنند كه طبق تعبير آيه داراى مقام تقوا و پرهيزگارى باشند و نه تنها تحت تاثير آنها واقع نشوند بلكه بتوانند آنها را تحت تاثير خود قرار دهند .\r\nدر ذيل آيه 140 سوره نساء نيز مضمونى شبيه آيه فوق داشتيم و مطالب ديگرى در اين زمينه بيان شد . ( 1 )\r\n\r\n","description":"","footnote":"\r\n( 1 ) جلد چهارم تفسير نمونه صفحه 172 .\r\n","page_name":" 291 ","page_number":291},
  {"content":"\r\n\r\n[ سوره الأنعام ‹ 6 › : آيه 70 
  ]\r\nوَ ذَرِ الَّذِينَ اتَّخَذُوا دِينَهُمْ لَعِباً وَلَهْواً وَغَرَّتْهُمُ الْحَياةُ الدُّنْيا وَذَكِّرْ بِه أَنْ تُبْسَلَ نَفْسٌ بِما كَسَبَتْ لَيْسَ لَها مِنْ دُونِ اللَّه وَلِيٌّ وَلا شَفِيعٌ وَإِنْ تَعْدِلْ كُلَّ عَدْلٍ لا يُؤْخَذْ مِنْها أُولئِكَ الَّذِينَ أُبْسِلُوا بِما كَسَبُوا لَهُمْ شَرابٌ مِنْ حَمِيمٍ وَعَذابٌ أَلِيمٌ بِما كانُوا يَكْفُرُونَ ‹ 70 ›\r\n\r\nترجمه :\r\n70 - كسانى را كه آئين ( فطرى ) خود را به بازى و سرگرمى ( و استهزاء ) گرفتند و زندگى دنيا آنها را مغرور ساخته رها كن و به آنها يادآورى نما تا گرفتار ( عواقب شوم ) اعمال خود نشوند ، ( در آن روز ) جز خدا نه يار و ياورى دارند و نه شفاعت كننده اى و ( چنين كسى ) اگر هر گونه عوضى بپردازد از او پذيرفته نخواهد شد آنها كسانى هستند كه گرفتار اعمالى شده‌اند كه انجام داده‌اند ، نوشابه اى از آب سوزان براى آنها است و عذاب دردناكى به خاطر اينكه كفر ورزيدند .\r\n\r\nتفسير : آنها كه دين حق را به بازى گرفته‌اند\r\nاين آيه در حقيقت بحث آيه قبل را تكميل مىكند و به پيامبر ص دستور مىدهد « از كسانى كه دين و آئين خود را به شوخى گرفته‌اند و يك مشت بازى و سرگرمى را به حساب دين مىگذارند و زندگى دنيا و امكانات مادى آنها را مغرور ساخته ، اعراض كند و آنها را به حال خود واگذارد » ( * ( وَذَرِ الَّذِينَ اتَّخَذُوا دِينَهُمْ لَعِباً وَلَهْواً وَغَرَّتْهُمُ الْحَياةُ الدُّنْيا ) * ) بديهى است دستور به ترك كردن اين گونه اشخاص هيچگونه منافاتى با\r\n","description":"","footnote":"","page_name":" 292 ","page_number":292},
  {"content":"\r\nمساله جهاد ندارد زيرا جهاد داراى شرائطى است ، و بىاعتنايى به كفار داراى شرائط و ظروف ديگر ، و هر كدام از اين دو در جاى خود بايد انجام گيرد ، گاهى لازم است با بىاعتنايى مخالفان را كوبيد و گاهى با مبارزه و جهاد و كشيدن اسلحه ، و اينكه بعضى تصور كرده‌اند آيات جهاد ، آيه فوق را نسخ كرده كاملا بى اساس است .\r\nدر حقيقت آيه فوق اشاره به اين است كه آئين آنها از نظر محتوا پوچ و واهى است و نام دين را بر يك مشت اعمالى كه به كارهاى كودكان و سرگرمىهاى بزرگسالان شبيه تر است گذارده‌اند اين چنين افراد قابل بحث و گفتگو نيستند و لذا دستور مىدهد از آنها روى بگردان و به آنها و مذهب توخاليشان اعتنا مكن .\r\nاز آنچه گفتيم معلوم شد كه منظور از « دينهم » همان آئين شرك و بت پرستى است كه آنها داشتند و اين احتمال كه منظور از آن « دين حق » باشد ، و اضافه دين به آنها به خاطر فطرى بودن دين بوده باشد بسيار بعيد به نظر مىرسد .\r\nاحتمال ديگرى در تفسير آيه وجود دارد و آن اينكه قرآن اشاره به جمعى از كفار مىكند كه حتى نسبت به آئين خود به عنوان يك بازى و سرگرمى مىنگريستند و هرگز به عنوان يك مطلب جدى روى آن فكر نمىكردند ، يعنى در بىايمانى نيز بىايمان بودند و به مبانى مذهب بى اساسشان نيز وفادار نبودند .\r\nو در هر حال آيه اختصاصى به كفار ندارد و شامل حال همه كسانى مىشود كه مقدسات و احكام الهى را بازيچه نيل به هدفهاى مادى و شخصى قرار مىدهند دين را آلت دنيا و حكم خدا را بازيچه اغراض شخصى مىسازند .\r\nسپس به پيامبر ص دستور مىدهد كه « به آنها در برابر اين اعمال هشدار دهد كه روزى فرا مىرسد كه هر كس تسليم اعمال خويش است و راهى براى فرار از چنگال آن ندارد » ( * ( وَذَكِّرْ بِه أَنْ تُبْسَلَ نَفْسٌ بِما كَسَبَتْ ) * ) ( 1 ) .\r\n\r\n","description":"","footnote":"\r\n( 1 ) « تبسل » در اصل از ماده « بسل » ( بر وزن نسل ) به معنى نگاهدارى و منع كردن از چيزى با قهر و غلبه است و به همين جهت به وادار كردن كسى به تسليم « ابسال » گفته مىشود ، و نيز به همين مناسبت به مجازات و يا گروگان گرفتن نيز اطلاق مىگردد ، و جيش باسل به معنى « لشگر شجاع » نيز به همين تناسب است ، زيرا ديگران را با قهر و غلبه وادار به تسليم مىكند ، در آيه فوق نيز به معنى تسليم شخص و گرفتارى او در چنگال اعمال بد خويش آمده است .\r\n","page_name":" 293 ","page_number":293},
  {"content":"\r\n« و در آن روز جز خدا نه حامى و ياورى دارد و نه شفاعت كننده اى » ( * ( لَيْسَ لَها مِنْ دُونِ اللَّه وَلِيٌّ وَلا شَفِيعٌ ) * ) .\r\nكار آنها در آن روز به قدرى سخت و دردناك است و چنان در زنجير اعمال خود گرفتارند كه « هر گونه غرامت و جريمه آن را ( فرضا داشته باشند و ) بپردازند كه خود را از مجازات نجات دهند از آنها پذيرفته نخواهد شد » ( * ( وَإِنْ تَعْدِلْ كُلَّ عَدْلٍ لا يُؤْخَذْ مِنْها ) * ) ( 1 ) .\r\nچرا كه « آنها گرفتار اعمال خويش شده‌اند » نه راه جبران در آن روز باز است و نه زمان ، زمان توبه است به همين دليل راه نجاتى براى آنها تصور نمىشود ( * ( أُولئِكَ الَّذِينَ أُبْسِلُوا بِما كَسَبُوا ) * ) .\r\nسپس به گوشه اى از مجازاتهاى دردناك آنها اشاره كرده ، مىگويد : « نوشابه اى دارند از آب داغ و سوزان به همراه عذاب دردناك در برابر پشتپازدنشان به حق و حقيقت » ( * ( لَهُمْ شَرابٌ مِنْ حَمِيمٍ وَعَذابٌ أَلِيمٌ بِما كانُوا يَكْفُرُونَ ) * ) .\r\nآنها از درون به وسيله آب سوزان مىسوزند و از برون بوسيله آتش ! نكته اى كه بايد به آن توجه داشت اين است كه جمله * ( أُولئِكَ الَّذِينَ أُبْسِلُوا بِما كَسَبُوا ) * ( آنها گرفتار اعمال خويش هستند ) در حقيقت به منزله دليل و علت عدم قبول غرامت و عدم وجود ولى و شفيع براى آنها است ، يعنى مجازات\r\n\r\n","description":"","footnote":"\r\n( 1 ) عدل در اينجا به معنى معادل و چيزى است كه به عنوان جبران كار خلاف داده مىشود تا طرف آزاد گردد ، در حقيقت معنى آن شبيه « غرامت و جريمه و فديه » است .\r\n","page_name":" 294 ","page_number":294},
  {"content":"\r\nآنها بر اثر يك عامل خارجى نيست كه بتوان آن را به نوعى دفع كرد بلكه از درون ذات و صفات و اعمال خود آنها سرچشمه مىگيرد ، آنها اسير كارهاى زشت خويشند ، به همين دليل رهايى براى آنها ممكن نيست ، زيرا جدايى از اعمال و آثار اعمال همچون جدايى از خويشتن است .\r\nاما بايد توجه داشت كه اين شدت و سختى و عدم وجود راه بازگشت و شفاعت مخصوص كسانى است كه اصرار بر كفر داشته‌اند و به آن ادامه مىدادند همانطور كه از جمله « * ( بِما كانُوا يَكْفُرُونَ ) * » استفاده مىشود ( زيرا فعل مضارع براى بيان استمرار چيزى است ) .\r\n\r\n[ سوره الأنعام ‹ 6 › : آيات 71 تا 72 
  ]\r\nقُلْ أَ نَدْعُوا مِنْ دُونِ اللَّه ما لا يَنْفَعُنا وَلا يَضُرُّنا وَنُرَدُّ عَلى أَعْقابِنا بَعْدَ إِذْ هَدانَا اللَّه كَالَّذِي اسْتَهْوَتْه الشَّياطِينُ فِي الأَرْضِ حَيْرانَ لَه أَصْحابٌ يَدْعُونَه إِلَى الْهُدَى ائْتِنا قُلْ إِنَّ هُدَى اللَّه هُوَ الْهُدى وَأُمِرْنا لِنُسْلِمَ لِرَبِّ الْعالَمِينَ ‹ 71 › وَأَنْ أَقِيمُوا الصَّلاةَ وَاتَّقُوه وَهُوَ الَّذِي إِلَيْه تُحْشَرُونَ ‹ 72 ›\r\n\r\nترجمه :\r\n71 - بگو آيا چيزى غير از خدا بخوانيم كه نه سودى به حال ما دارد نه زيانى و ( به اين ترتيب ) بازگشت به عقب كنيم بعد از آنكه خداوند ما را هدايت كرده ، همانند كسى كه بر اثر وسوسه‌هاى شياطين راه را گم كرده و سرگردان مانده ، در حالى كه يارانى هم دارد كه او را به هدايت دعوت مىكنند كه به سوى ما بيا ، بگو تنها هدايت خداوند هدايت است و ما دستور داريم كه تسليم پروردگار عالميان باشيم .\r\n72 - و اينكه نماز را بر پا داريد و از او بپرهيزيد و او است كه به سوى او محشور خواهيد شد .\r\n","description":"","footnote":"","page_name":" 295 ","page_number":295},
  {"content":"\r\n\r\nتفسير :\r\nاين آيه در برابر اصرارى كه مشركان براى دعوت مسلمانان به كفر و بت پرستى داشتند به پيامبر ص دستور مىدهد كه با يك دليل دندانشكن به آنها پاسخ گويد و به صورت يك استفهام انكارى از آنها بپرسد كه « آيا شما مىگوئيد ما چيزى را شريك خدا قرار دهيم كه نه سودى به حال ما دارد كه به خاطر سودش به سوى او برويم و نه زيانى دارد كه از زيان او بترسيم » ؟ ! ( * ( قُلْ أَ نَدْعُوا مِنْ دُونِ اللَّه ما لا يَنْفَعُنا وَلا يَضُرُّنا ) * ) .\r\nاين جمله در حقيقت اشاره به آن است كه معمولا كارهاى انسان از يكى از دو سرچشمه ناشى مىشود يا به خاطر جلب منفعت است ( اعم از اينكه منفعت معنوى يا مادى باشد ) و يا به خاطر دفع ضرر است ( اعم از اينكه ضرر معنوى يا مادى باشد ) چگونه شخصى عاقل كارى انجام مىدهد كه هيچيك از اين دو عامل در آن وجود نداشته باشد ؟\r\nسپس به استدلال ديگرى در برابر مشركان دست مىزند و مىگويد : « اگر ما به سوى بت پرستى باز گرديم و پس از هدايت الهى در راه شرك گام نهيم بازگشت به عقب كرده‌ايم » و اين بر خلاف قانون تكامل است كه قانون عمومى عالم حيات مىباشد ( * ( وَنُرَدُّ عَلى أَعْقابِنا بَعْدَ إِذْ هَدانَا اللَّه ) * ) ( 1 ) .\r\nو بعد با يك مثال ، مطلب را روشنتر مىسازد و مىگويد بازگشت از توحيد به شرك « همانند آن است كه كسى بر اثر وسوسه‌هاى شيطان ( يا غولهاى بيابانى ، به پندار عرب جاهليت كه تصور مىكردند در راهها كمين كرده‌اند و مسافران را\r\n\r\n","description":"","footnote":"\r\n( 1 ) « اعقاب » جمع عقب ( بر وزن خشن ) به معنى پاشنه پا است و بازگشت به روى پاشنه پا به معنى عقب گرد و كنايه از انحراف و بازگشت از هدف است و همان چيزى است كه امروز از آن به « ارتجاع » تعبير مىكنند .\r\n","page_name":" 296 ","page_number":296},
  {"content":"\r\nبه بيراهه‌ها مىكشانند ! ) راه مقصد را گم كرده و حيران و سرگردان در بيابان مانده است « ( * ( كَالَّذِي اسْتَهْوَتْه الشَّياطِينُ فِي الأَرْضِ حَيْرانَ ) * ) .\r\n« در حالى كه يارانى دارد كه او را به سوى هدايت و شاهراه دعوت مىكنند و فرياد مىزنند به سوى ما بيا » ولى آن چنان حيران و سرگردان است كه گويى سخنان آنان را نمىشنود و يا قادر بر تصميم گرفتن نيست ( * ( لَه أَصْحابٌ يَدْعُونَه إِلَى الْهُدَى ائْتِنا ) * ) ( 1 ) .\r\nو در پايان آيه به پيامبر دستور مىدهد كه با صراحت بگويد : « هدايت تنها هدايت خدا است و ما ماموريت داريم كه فقط در برابر پروردگار عالميان تسليم شويم » ( * ( قُلْ إِنَّ هُدَى اللَّه هُوَ الْهُدى وَأُمِرْنا لِنُسْلِمَ لِرَبِّ الْعالَمِينَ ) * ) .\r\nاين جمله در حقيقت دليل ديگرى بر نفى مذهب مشركان است زيرا تنها در برابر كسى بايد تسليم شد كه مالك و آفريدگار و مربى جهان هستى است نه بتها كه هيچ نقشى در ايجاد و اراده اين جهان ندارند .\r\n\r\nسؤال :\r\nدر اينجا سؤالى پيش مىآيد كه مگر پيامبر ص قبل از بعثت پيرو مذهب مشركان بوده است كه مىگويد : * ( نُرَدُّ عَلى أَعْقابِنا ) * ( آيا به حال سابق باز گرديم ) در حالى كه مىدانيم او هيچگاه در برابر بت سجده نكرد و در هيچ تاريخى چنين چيزى ننوشته‌اند ، اصولا مقام عصمت چنين اجازه اى را نمىدهد .\r\n\r\n","description":"","footnote":"\r\n( 1 ) « استهوته » از ماده « هوى » است و اين جمله به معنى وادار كردن كسى به پيروى از هوى و هوس است و حيران در لغت به معنى رفت و آمد است و معمولا كنايه از سرگردانى مىباشد ، چون افراد بسرگردانى مقدارى راه مىروند سپس باز مىگردند ، بنا بر اين آيه فوق افرادى را كه از ايمان به سوى شرك باز گردند به هوى پرستان سرگردان تشبيه كرده كه برنامه‌هاى زنده خود را از شيطان الهام مىگيرند .\r\n","page_name":" 297 ","page_number":297},
  {"content":"\r\n\r\nپاسخ :\r\nاين جمله در حقيقت از زبان جمع مسلمين است ، نه از زبان شخص پيامبر ص لذا با صيغه و ضمائر جمع ادا شده است .\r\nدر آيه بعد دنباله دعوت الهى را چنين شرح مىدهد كه ما گذشته از توحيد « دستور داريم كه نماز را برپا داريد و تقوا را پيشه كنيد » ( * ( وَأَنْ أَقِيمُوا الصَّلاةَ وَاتَّقُوه ) * ) .\r\nو سرانجام با توجه به مساله معاد و اينكه حشر و بازگشت شما به سوى خدا است اين بحث را پايان مىدهد ( * ( وَهُوَ الَّذِي إِلَيْه تُحْشَرُونَ ) * ) .\r\nدر حقيقت در اين چند جمله كوتاه برنامه اى كه پيامبر به سوى آن دعوت مىكرده ، و از حكم عقل و فرمان خدا سرچشمه گرفته ، به صورت يك برنامه چهار ماده اى كه آغازش توحيد ، و انجامش معاد ، و مراحل متوسط آن محكم ساختن پيوندهاى الهى و پرهيز از هر گونه گناه مىباشد ارائه داده شده است .\r\n\r\n[ سوره الأنعام ‹ 6 › : آيه 73 
  ]\r\nوَ هُوَ الَّذِي خَلَقَ السَّماواتِ وَالأَرْضَ بِالْحَقِّ وَيَوْمَ يَقُولُ كُنْ فَيَكُونُ قَوْلُه الْحَقُّ وَلَه الْمُلْكُ يَوْمَ يُنْفَخُ فِي الصُّورِ عالِمُ الْغَيْبِ وَالشَّهادَةِ وَهُوَ الْحَكِيمُ الْخَبِيرُ ‹ 73 ›\r\n\r\nترجمه :\r\n73 - او كسى است كه آسمانها و زمين را به حق آفريد و آن روز كه به آنها مىگويد موجود باش ، موجود مىشود ، سخن او حق است و در آن روز كه در صور دميده مىشود حكومت مخصوص او است ، از پنهان و آشكار با خبر است و حكيم و آگاه مىباشد .\r\n","description":"","footnote":"","page_name":" 298 ","page_number":298},
  {"content":"\r\n\r\nتفسير :\r\nاين آيه در حقيقت دليلى است بر مطالب آيه قبل و دليلى است بر لزوم تسليم در برابر پروردگار ، و پيروى از رهبرى او ، لذا نخست مىگويد : « او خدايى است كه آسمانها و زمين را به حق آفريده است » ( * ( وَهُوَ الَّذِي خَلَقَ السَّماواتِ وَالأَرْضَ بِالْحَقِّ ) * ) .\r\nتنها چنين كسى كه مبدء عالم هستى است ، شايسته رهبرى مىباشد و بايد تنها در برابر فرمان او تسليم بود ، زيرا همه چيز را براى هدف صحيحى آفريده است .\r\nمنظور از « حق » در جمله بالا همان هدف و نتيجه و مصالح و حكمتها است يعنى هر چيزى را براى خاطر هدف و نتيجه و مصلحتى آفريد ، در حقيقت اين جمله شبيه مطلبى است كه در سوره ص آيه 77 آمده آنجا كه مىفرمايد : وَما خَلَقْنَا السَّماءَ وَالأَرْضَ وَما بَيْنَهُما باطِلًا : « ما آسمان و زمين و آنچه در ميان آنها است بيهوده و بىهدف نيافريديم » .\r\nسپس مىفرمايد : نه تنها مبدء عالم هستى او است ، بلكه رستاخيز و قيامت نيز به فرمان او صورت مىگيرد « و آن روز كه فرمان مىدهد رستاخيز بر پا شود فورا بر پا خواهد شد » ( * ( وَيَوْمَ يَقُولُ كُنْ فَيَكُونُ ) * ) ( 1 ) .\r\nبعضى احتمال داده‌اند كه منظور از اين جمله همان آغاز آفرينش و مبدء جهان هستى باشد كه همه چيز به فرمان او ايجاد شده است ، ولى با توجه به اينكه\r\n\r\n","description":"","footnote":"\r\n( 1 ) در باره اينكه يوم كه بر طبق قواعد ادبى ظرف است متعلق به چيست در ميان مفسران گفتگو است بعضى آن را به جمله « خلق » و بعضى به جمله « اذكروا » كه محذوف است متعلق دانسته‌اند ، ولى بعيد نيست كه متعلق به « يكون » بوده باشد و معنى جمله چنين خواهد بود « يكون القيامه يوم يقول اللَّه له كن » .\r\n","page_name":" 299 ","page_number":299},
  {"content":"\r\n« يقول » فعل مضارع است ، و اينكه قبل از اين جمله اشاره به اصل آفرينش شده و همچنين با توجه به جمله‌هاى بعد مىتوان گفت كه اين جمله مربوط به رستاخيز و فرمان الهى در باره آن است همانطور كه در جلد اول صفحه 299 ( ذيل آيه 117 بقره ) گفتيم منظور از جمله كن فيكون اين نيست كه خداوند يك فرمان لفظى به عنوان « موجود باش » صادر مىكند بلكه منظور اين است هر گاه اراده او به آفرينش چيزى تعلق گيرد ، بدون نياز به هيچ عامل ديگرى ، اراده اش جامه عمل به خود مىپوشد ، اگر اراده كرده است يك دفعه موجود شود ، يك دفعه موجود خواهد شد و اگر اراده كرده است تدريجا موجود گردد ، برنامه تدريجى آن شروع خواهد شد .\r\nبعد اضافه مىكند كه « گفتار خداوند حق است » يعنى همانطور كه آغاز آفرينش بر اساس هدف و نتيجه و مصلحت بود ، رستاخيز نيز همانگونه خواهد بود . ( * ( قَوْلُه الْحَقُّ ) * ) .\r\n« و در آن روز كه در صور دميده مىشود و قيامت بر پا مىگردد ، حكومت و مالكيت مخصوص ذات پاك او است » ( * ( وَلَه الْمُلْكُ يَوْمَ يُنْفَخُ فِي الصُّورِ ) * ) .\r\nدرست است كه مالكيت و حكومت خداوند بر تمام عالم هستى از آغاز جهان بوده و تا پايان جهان و در عالم قيامت ادامه خواهد داشت و اختصاصى به روز رستاخيز ندارد ، ولى از آنجا كه در اين جهان يك سلسله عوامل و اسباب در پيشبرد هدفها و انجام كارها مؤثر است گاهى اين عوامل و اسباب انسان را از خداوند كه مسبب الاسباب است غافل مىكند ، اما در آن روز كه همه اين اسباب از كار مىافتد ، مالكيت و حكومت او از هر زمان آشكارتر و روشنتر مىگردد ، درست نظير آيه ديگرى كه مىگويد : لِمَنِ الْمُلْكُ الْيَوْمَ لِلَّه الْواحِدِ الْقَهَّارِ : « حكومت و مالكيت امروز ( روز قيامت ) براى كى است ؟ تنها براى خداوند يگانه پيروز است » ( سوره غافر - آيه 16 ) .\r\n","description":"","footnote":"","page_name":" 300 ","page_number":300},
  {"content":"\r\nدر باره اينكه منظور از « صور » كه در آن دميده مىشود چيست و چگونه « اسرافيل » در صور مىدمد تا جهانيان بميرند و بار ديگر در صور مىدمد تا همگى زنده شوند و قيامت بر پا گردد ، در ذيل آيه 68 سوره زمر به خواست خدا مشروحا بحث خواهيم كرد ، زيرا تناسب بيشترى با آن آيه دارد .\r\nو در پايان آيه اشاره به سه صفت از صفات خدا كرده ، مىگويد : « خداوند از پنهان و آشكار با خبر است » ( * ( عالِمُ الْغَيْبِ وَالشَّهادَةِ ) * ) .\r\n« و كارهاى او همه از روى حكمت مىباشد ، و از همه چيز آگاه است » ( * ( وَهُوَ الْحَكِيمُ الْخَبِيرُ ) * ) .\r\nدر آيات مربوط به رستاخيز غالبا به اين صفات خدا اشاره شده است كه او هم آگاه است و هم قادر و حكيم يعنى به مقتضاى علم و آگاهيش اعمال بندگان را مىداند و به مقتضاى قدرت و حكمتش به هر كس جزاى مناسب مىدهد .\r\n","description":"","footnote":"","page_name":" 301 ","page_number":301},
  {"content":"\r\n\r\n[ سوره الأنعام ‹ 6 › : آيه 74 
  ]\r\nوَ إِذْ قالَ إِبْراهِيمُ لأَبِيه آزَرَ أَ تَتَّخِذُ أَصْناماً آلِهَةً إِنِّي أَراكَ وَقَوْمَكَ فِي ضَلالٍ مُبِينٍ ‹ 74 ›\r\n\r\nترجمه :\r\n74 - ( به خاطر بياوريد ) هنگامى كه ابراهيم به مربيش ( عمويش ) آزر گفت آيا بتها را خدايان خود انتخاب مىكنى ، من تو و جمعيتت را در گمراهى آشكار مىبينم ! .\r\n\r\nتفسير :\r\nاز آنجا كه اين سوره جنبه مبارزه با شرك و بت پرستى دارد و روى سخن بيشتر در آن از بت پرستان است و براى بيدار ساختن آنها از طرق مختلف استفاده شده ، در اينجا به گوشه اى از سرگذشت ابراهيم قهرمان بتشكن اشاره كرده و منطق نيرومند او را در كوبيدن بتها ضمن چند آيه به خاطر آورده است .\r\nقابل توجه اينكه قرآن در بسيارى از بحثهاى توحيدى و مبارزه با بت روى اين سرگذشت تكيه مىكند ، زيرا ابراهيم مورد احترام تمام اقوام مخصوصا مشركان عرب بود .\r\nنخست مىگويد : ابراهيم پدر ( عموى ) خود را مورد سرزنش قرار داد و به آنها چنين گفت : « آيا اين بتهاى بى ارزش و موجودات بيجان را خدايان خود انتخاب كرده‌ايد » ؟ ! ( * ( وَإِذْ قالَ إِبْراهِيمُ لأَبِيه آزَرَ أَ تَتَّخِذُ أَصْناماً ) * الهه ) .\r\n« بدون شك من ، تو و جمعيت پيروان و هم مسلكان ترا در گمراهى آشكارى مىبينم » چه گمراهى از اين آشكارتر كه انسان مخلوق خود را معبود خود قرار دهد ، و موجود بيجان و بىشعورى را پناهگاه خود بپندارد و حل مشكلات خود را از آنها بخواهد ( * ( إِنِّي أَراكَ وَقَوْمَكَ فِي ضَلالٍ مُبِينٍ ) * ) .\r\n","description":"","footnote":"","page_name":" 302 ","page_number":302},
  {"content":"\r\n\r\nآيا آزر پدر ابراهيم بود ؟\r\nكلمه « اب » در لغت عرب غالبا بر پدر اطلاق مىشود و چنان كه خواهيم ديد گاهى بر جد مادرى و عمو و همچنين مربى و معلم و كسانى كه براى ترتيب انسان به نوعى زحمت كشيده‌اند نيز گفته شده است ، ولى شك نيست كه به هنگام اطلاق اين كلمه اگر قرينه اى در كار نباشد قبل از هر چيز « پدر » به نظر مىآيد .\r\nاكنون اين سؤال پيش مىآيد كه آيا براستى آيه بالا مىگويد : آن مرد بتپرست ( آزر ) پدر ابراهيم بوده است ؟ و آيا يك فرد بتپرست و بتساز مىتواند پدر يك پيامبر اولوا العزم بوده باشد ؟ و آيا وراثت در روحيات انسان اثر نامطلوبى در فرزند نخواهد گذارد ؟\r\nجمعى از مفسران سنى به سؤال اول پاسخ مثبت گفته و آزر را پدر واقعى ابراهيم مىدانند ، در حالى كه تمام مفسران و دانشمندان شيعه معتقدند آذر پدر ابراهيم نبود ، بعضى او را پدر مادر و بسيارى او را عموى ابراهيم دانسته‌اند .\r\nقرائنى كه نظر دانشمندان شيعه را تاييد مىكند چند چيز است :\r\n1 - در هيچيك از منابع تاريخى اسم پدر ابراهيم ، « آزر » شمرده نشده است ، بلكه همه « تارخ » نوشته‌اند ، در كتب عهدين نيز همين نام آمده است ، جالب اينكه افرادى كه اصرار دارند پدر ابراهيم آزر بوده در اينجا به توجيهاتى دست زده‌اند كه به هيچ وجه قابل قبول نيست از جمله اينكه اسم پدر ابراهيم تارخ ، و لقبش آزر بوده ! در حالى كه اين لقب نيز در منابع تاريخى ذكر نشده است .\r\nو يا اينكه آزر بتى بوده كه پدر ابراهيم او را پرستش مىكرده است در حالى كه اين احتمال با ظاهر آيه فوق كه مىگويد پدرش آزر بود به هيچ وجه سازگار نيست ، مگر اينكه جمله يا كلمه اى در تقدير بگيريم كه آن هم بر خلاف ظاهر است .\r\n","description":"","footnote":"","page_name":" 303 ","page_number":303},
  {"content":"\r\n2 - قرآن مجيد مىگويد : مسلمانان حق ندارند براى مشركان استغفار كنند اگر چه بستگان و نزديكان آنها بوده باشند ، سپس براى اينكه كسى استغفار ابراهيم را در باره آزر دستاويز قرار ندهد چنين مىگويد : وَما كانَ اسْتِغْفارُ إِبْراهِيمَ لأَبِيه إِلَّا عَنْ مَوْعِدَةٍ وَعَدَها إِيَّاه فَلَمَّا تَبَيَّنَ لَه أَنَّه عَدُوٌّ لِلَّه تَبَرَّأَ مِنْه ( سوره توبه آيه 114 ) : « استغفار ابراهيم براى پدرش ( آزر ) فقط به خاطر وعده اى بود كه به او داده بود ( آنجا كه گفت سَأَسْتَغْفِرُ لَكَ رَبِّي - مريم آيه 47 يعنى : « به زودى براى تو استغفار خواهم كرد » به اميد اينكه با اين وعده دلگرم شود و از بت پرستى برگردد ) اما هنگامى كه او را در راه بت پرستى مصمم و لجوج ديد دست از استغفار درباره او برداشت .\r\nاز اين آيه به خوبى استفاده مىشود كه ابراهيم بعد از مايوس شدن از آزر ديگر هيچگاه براى او طلب آمرزش نكرد و شايسته هم نبود چنين كند ، و تمام قرائن نشان مىدهد اين جريان در دوران جوانى ابراهيم و زمانى بود كه در شهر بابل مىزيست و با بت پرستان مبارزه داشت .\r\nولى آيات ديگر قرآن نشان مىدهد كه ابراهيم در اواخر عمر خود و پس از پايان بناى كعبه براى پدرش از خداوند طلب آمرزش كرد ( البته در اين آيات چنان كه خواهد آمد از پدر تعبير به « اب » نشده بلكه تعبير به والد كه صريحا مفهوم پدر را مىرساند ، شده است ) .\r\nآنجا كه مىفرمايد : الْحَمْدُ لِلَّه الَّذِي وَهَبَ لِي عَلَى الْكِبَرِ إِسْماعِيلَ وَإِسْحاقَ إِنَّ رَبِّي لَسَمِيعُ الدُّعاءِ . . . رَبَّنَا اغْفِرْ لِي وَلِوالِدَيَّ وَلِلْمُؤْمِنِينَ يَوْمَ يَقُومُ الْحِسابُ « حمد و سپاس براى خدايى است كه در پيرى به من اسماعيل و اسحاق را بخشيده پروردگار من دعا را اجابت مىكند ، پروردگارا ! من و پدر و مادرم و مؤمنين را در روز رستاخيز بيامرز » ( 1 ) .\r\n\r\n","description":"","footnote":"\r\n( 1 ) سوره ابراهيم آيه 39 و 41 .\r\n","page_name":" 304 ","page_number":304},
  {"content":"\r\nاز انضمام اين آيه به آيه سوره توبه كه مسلمانان را از استغفار براى مشركان بر حذر مىدارد و ابراهيم را از انجام چنين كارى جز براى يك مدت محدود آن هم براى يك هدف مقدس ، بر كنار مىشمرد ، به خوبى استفاده مىشود كه منظور از « اب » در آيه مورد بحث ، پدر نيست ، بلكه عمو يا پدر مادر و يا مانند آن است و به تعبير ديگر « والد » در بيان معنى پدر صراحت دارد ، در حالى كه « اب » صراحت ندارد .\r\nدر آيات قرآن كلمه « اب » نيز در مورد عمو به كار رفته است مانند آيه 133 سوره بقره قالُوا نَعْبُدُ إِلهَكَ وَإِله آبائِكَ إِبْراهِيمَ وَإِسْماعِيلَ وَإِسْحاقَ إِلهاً واحِداً :\r\n« فرزندان يعقوب به او گفتند ما خداوند تو و خداوند پدران تو ابراهيم و اسماعيل و اسحاق ، خداوند يگانه را مىپرستيم » و اين را مىدانيم كه اسماعيل عموى يعقوب بود نه پدر او .\r\n3 - از روايات مختلف اسلامى نيز مىتوان اين موضوع را استفاده كرد زيرا در حديث معروفى از پيغمبر اكرم ص نقل شده است :\r\nلم يزل ينقلنى اللَّه من اصلاب الطاهرين الى ارحام المطهرات حتى اخرجنى فى عالمكم هذا لم يدنسنى بدنس الجاهلية\r\n: « همواره خداوند مرا از صلب پدران پاك به رحم مادران پاك منتقل مىساخت ، و هرگز مرا به آلودگيهاى دوران جاهليت آلوده نساخت » ( 1 ) .\r\nشك نيست كه روشنترين آلودگى دوران جاهليت شرك و بت پرستى است ، و كسانى كه آن را منحصر به آلودگى زنا دانسته‌اند ، هيچ دليلى بر گفته خود ندارند ، بخصوص اينكه قرآن مىگويد إِنَّمَا الْمُشْرِكُونَ نَجَسٌ : « مشركان آلوده\r\n\r\n","description":"","footnote":"\r\n( 1 ) اين روايت را بسيارى از مفسران شيعه و اهل تسنن مانند مرحوم طبرسى در مجمع البيان و نيشابورى در تفسير غرائب القرآن و فخر رازى در تفسير كبير و آلوسى در تفسير روح المعانى نقل كرده‌اند .\r\n","page_name":" 305 ","page_number":305},
  {"content":"\r\nو ناپاكند » ( 1 ) .\r\nطبرى كه از دانشمندان اهل سنت است در تفسير خود « جامع البيان » از مفسر معروف « مجاهد » نقل مىكند كه او صريحا مىگويد : آزر پدر ابراهيم نبود ( 2 ) .\r\nآلوسى مفسر ديگر اهل تسنن در تفسير روح المعانى در ذيل همين آيه مىگويد : آنها كه مىگويند : اعتقاد به اينكه آزر پدر ابراهيم نبود مخصوص شيعه هست از كم اطلاعى آنها است زيرا بسيارى از دانشمندان معتقدند كه آزر اسم عموى ابراهيم بود ( 3 ) .\r\n« سيوطى » دانشمند معروف سنى در كتاب مسالك الحنفاء از فخر رازى در كتاب « اسرار التنزيل نقل مىكند كه پدر و مادر و اجداد پيامبر اسلام ص هيچگاه مشرك نبودند و به حديثى كه در بالا از پيامبر ص نقل كرديم استدلال نموده است ، سپس خود سيوطى اضافه مىكند كه ما مىتوانيم اين حقيقت را با توجه به دو دسته از روايات اسلامى اثبات كنيم نخست رواياتى كه مىگويد :\r\nپدران و اجداد پيامبر تا آدم هر كدام بهترين فرد زمان خود بوده‌اند ( اين احاديث را از « صحيح بخارى » و « دلائل النبوه » بيهقى و مانند آن نقل نموده است ) .\r\nو رواياتى كه مىگويد : در هر عصر و زمانى افراد موحد و خداپرست وجود داشته است با ضميمه كردن اين دو دسته روايات ثابت مىشود اجداد پيامبر ص از جمله ( پدر ابراهيم ) حتما موحد بوده‌اند ( 4 ) .\r\n\r\n","description":"","footnote":"\r\n( 1 ) سوره توبه آيه 28 .\r\n( 2 ) جامع البيان جلد هفتم صفحه 158 .\r\n( 3 ) تفسير روح المعانى جلد هفتم صفحه 169 .\r\n( 4 ) مسالك الحنفاء صفحه 17 ( بنا بنقل پاورقى بحار الانوار طبع جديد جلد 15 صفحه 118 به بعد ) .\r\n","page_name":" 306 ","page_number":306},
  {"content":"\r\nبا توجه به آنچه گفته شد معلوم مىشود كه تفسير فوق براى آيه مورد بحث تفسيرى است بر اساس قرائن روشنى از خود قرآن و روايات مختلف اسلامى نه تفسير به راى آن چنان كه بعضى از متعصبين اهل سنت همانند نويسنده « المنار » گفته است .\r\n\r\n[ سوره الأنعام ‹ 6 › : آيات 75 تا 79 
  ]\r\nوَ كَذلِكَ نُرِي إِبْراهِيمَ مَلَكُوتَ السَّماواتِ وَالأَرْضِ وَلِيَكُونَ مِنَ الْمُوقِنِينَ ‹ 75 › فَلَمَّا جَنَّ عَلَيْه اللَّيْلُ رَأى كَوْكَباً قالَ هذا رَبِّي فَلَمَّا أَفَلَ قالَ لا أُحِبُّ الآفِلِينَ ‹ 76 › فَلَمَّا رَأَى الْقَمَرَ بازِغاً قالَ هذا رَبِّي فَلَمَّا أَفَلَ قالَ لَئِنْ لَمْ يَهْدِنِي رَبِّي لأَكُونَنَّ مِنَ الْقَوْمِ الضَّالِّينَ ‹ 77 › فَلَمَّا رَأَى الشَّمْسَ بازِغَةً قالَ هذا رَبِّي هذا أَكْبَرُ فَلَمَّا أَفَلَتْ قالَ يا قَوْمِ إِنِّي بَرِيءٌ مِمَّا تُشْرِكُونَ ‹ 78 › إِنِّي وَجَّهْتُ وَجْهِيَ لِلَّذِي فَطَرَ السَّماواتِ وَالأَرْضَ حَنِيفاً وَما أَنَا مِنَ الْمُشْرِكِينَ ‹ 79 ›\r\n\r\nترجمه :\r\n75 - اينچنين ملكوت آسمانها و زمين را به ابراهيم نشان داديم ، تا اهل يقين گردد .\r\n76 - هنگامى كه ( تاريكى ) شب او را پوشانيد ستاره اى مشاهده كرد گفت : اين خداى من است ؟ اما هنگامى كه غروب كرد گفت غروب كنندگان را دوست ندارم .\r\n","description":"","footnote":"","page_name":" 307 ","page_number":307},
  {"content":"\r\n77 - و هنگامى كه ماه را ديد ( كه سينه افق را ) مىشكافد گفت اين خداى من است ؟ اما هنگامى كه ( آن هم ) افول كرد گفت اگر پروردگارم مرا راهنمايى نكند مسلما از جمعيت گمراهان خواهم بود .\r\n78 - و هنگامى كه خورشيد را ديد ( كه سينه افق را ) مىشكافت گفت اين خداى من است ؟\r\nاين ( كه از همه ) بزرگتر است ، اما هنگامى كه غروب كرد گفت اى قوم ! من از شريكهايى كه شما ( براى خدا ) مىسازيد بيزارم .\r\n79 - من روى خود را به سوى كسى كردم كه آسمانها و زمين را آفريده من در ايمان خود خالصم و از مشركان نيستم .\r\n\r\nتفسير :\r\n\r\nدلائل توحيد در آسمانها\r\nدر تعقيب نكوهشى كه ابراهيم از بتها داشت ، و دعوتى كه از آزر براى ترك بت پرستى نمود ، در اين آيات خداوند به مبارزات منطقى ابراهيم با گروه‌هاى مختلف بت پرستان اشاره كرده و چگونگى پى بردن او را به اصل توحيد از طريق استدلالات روشن عقلى شرح مىدهد .\r\nنخست مىگويد : « همانطور كه ابراهيم را از زيانهاى بت پرستى آگاه ساختيم همچنين مالكيت مطلقه و تسلط پروردگار را بر تمام آسمان و زمين به او نشان داديم » ( * ( وَكَذلِكَ نُرِي إِبْراهِيمَ مَلَكُوتَ السَّماواتِ وَالأَرْضِ ) * ) ( 1 ) .\r\nملكوت در اصل از ريشه « ملك » ( بر وزن حكم ) به معنى « حكومت و مالكيت است ، » واو « و » ت « براى تاكيد و مبالغه به آن اضافه شده بنا بر اين\r\n\r\n","description":"","footnote":"\r\n( 1 ) بنا بر اين در آيه حذف و تقديرى وجود دارد كه از آيات قبل روشن مىشود ، و در حقيقت مضمون آيه چنين است : « كما ارينا ابراهيم قبح ما كان على عليه قومه من عبادة الاصنام كذلك نرى ابراهيم ملكوت السماوات و الارض » ( دقت كنيد ) .\r\n","page_name":" 308 ","page_number":308},
  {"content":"\r\nمنظور از آن در اينجا حكومت مطلقه خداوند بر سراسر عالم هستى است .\r\nاين آيه گويا اجمالى از تفصيلى است كه در آيات بعد درباره مشاهده وضع خورشيد و ماه و ستارگان و پى بردن از غروب آنها به مخلوق بود نشان آمده است .\r\nيعنى قرآن ابتدا مجملى از مجموع آن قضايا را ذكر كرده ، سپس به شرح آنها پرداخته است ، و به اين ترتيب منظور از نشان دادن ملكوت آسمان و زمين به ابراهيم روشن مىشود .\r\nو در پايان آيه مىفرمايد : « هدف ما اين بود كه ابراهيم اهل يقين گردد » ( * ( وَلِيَكُونَ مِنَ الْمُوقِنِينَ ) * ) .\r\nشك نيست كه ابراهيم يقين استدلالى و فطرى به يگانگى خدا داشت اما با مطالعه در اسرار آفرينش اين يقين به سر حد كمال رسيد ، همانطور كه ايمان به معاد و رستاخيز داشت ولى با مشاهده مرغان سر بريده اى كه زنده شدند ، ايمان او به مرحله « عين اليقين » رسيد .\r\nدر آيات بعد اين موضوع را بطور مشروح بيان كرده و استدلال ابراهيم را از افول و غروب ستاره و خورشيد بر عدم الوهيت آنها روشن مىسازد .\r\nنخست مىگويد : « هنگامى كه پرده تاريك شب جهان را در زير پوشش خود قرار داد ستاره اى در برابر ديدگان او خودنمايى كرد ، ابراهيم صدا زد اين خداى من است ؟ ! اما به هنگامى كه غروب كرد با قاطعيت تمام گفت : من هيچگاه غروب كنندگان را دوست نمىدارم » و آنها را شايسته عبوديت و ربوبيت نمىدانم ( * ( فَلَمَّا جَنَّ عَلَيْه اللَّيْلُ رَأى كَوْكَباً قالَ هذا رَبِّي فَلَمَّا أَفَلَ قالَ لا أُحِبُّ الآفِلِينَ ) * ) .\r\nبار ديگر چشم بر صفحه آسمان دوخت اين بار قرص سيمگون ماه با فروغ و درخشش دلپذير خود بر صفحه آسمان ظاهر شده بود « هنگامى كه ماه را ديد\r\n","description":"","footnote":"","page_name":" 309 ","page_number":309},
  {"content":"\r\nابراهيم صدا زد اين است پروردگار من ؟ اما سرانجام ماه به سرنوشت همان ستاره گرفتار شد و چهره خود را در پرده افق كشيد ، ابراهيم جستجوگر گفت : اگر پروردگار من مرا به سوى خود رهنمون نشود در صف گمراهان قرار خواهم گرفت « ! ( * ( فَلَمَّا رَأَى الْقَمَرَ بازِغاً قالَ هذا رَبِّي فَلَمَّا أَفَلَ قالَ لَئِنْ لَمْ يَهْدِنِي رَبِّي لأَكُونَنَّ مِنَ الْقَوْمِ الضَّالِّينَ ) * ) .\r\nدر اين هنگام شب به پايان رسيده بود و پرده‌هاى تاريك خود را جمع كرده و از صحنه آسمان مىگريخت ، خورشيد از افق مشرق سر برآورده و نور زيبا و لطيف خود را همچون يك پارچه زربفت بر كوه و دشت و بيابان مىگسترد ، « همين كه چشم حقيقت بين ابراهيم بر نور خيره كننده آن افتاد صدا زد خداى من اين است ؟ ! اينكه از همه بزرگتر و پرفروغتر است ! ، اما با غروب آفتاب و فرو رفتن قرص خورشيد در دهان هيولاى شب ، ابراهيم آخرين سخن خويش را ادا كرد و گفت : اى جمعيت ، من از همه اين معبودهاى ساختگى كه شريك خدا قرار داده‌ايد بيزارم » ( * ( فَلَمَّا رَأَى الشَّمْسَ بازِغَةً قالَ هذا رَبِّي هذا أَكْبَرُ فَلَمَّا أَفَلَتْ قالَ يا قَوْمِ إِنِّي بَرِيءٌ مِمَّا تُشْرِكُونَ ) * ) .\r\nاكنون كه فهميدم در ما وراى اين مخلوقات متغير و محدود و اسير چنگال قوانين طبيعت خدايى است قادر و حاكم بر نظام كاينات « من روى خود را به سوى كسى مىكنم كه آسمانها و زمين را آفريد و در اين عقيده خود كمترين شرك راه نمىدهم ، من موحد خالصم و از مشركان نيستم » ( * ( إِنِّي وَجَّهْتُ وَجْهِيَ لِلَّذِي فَطَرَ السَّماواتِ وَالأَرْضَ حَنِيفاً وَما أَنَا مِنَ الْمُشْرِكِينَ ) * ) .\r\nدر تفسير اين آيه و آيات بعد و اينكه چگونه ابراهيم موحد و يكتاپرست\r\n","description":"","footnote":"","page_name":" 310 ","page_number":310},
  {"content":"\r\nبه ستاره آسمان اشاره كرده و مىگويد : « اين خداى من است » مفسران گفتگو بسيار كرده‌اند و از ميان همه تفاسير دو تفسير قابل ملاحظه تر است كه هر كدام از آن را بعضى از مفسران بزرگ اختيار كرده و در منابع حديث نيز شواهدى بر آن وجود دارد :\r\nنخست اينكه ابراهيم شخصا مىخواست درباره خداشناسى بينديشد و معبودى را كه با فطرت پاك خويش در اعماق جانش مىيافت پيدا كند ، او خدا را با نور فطرت و دليل اجمالى عقل شناخته بود و تمام تعبيراتش نشان مىدهد كه در وجود او هيچگونه ترديدى نداشت ، اما در جستجوى مصداق حقيقى او بود ، بلكه مصداق حقيقى او را نيز مىدانست اما مىخواست از طريق استدلالات روشنتر عقلى به مرحله « حق اليقين » برسد و اين جريان قبل از دوران نبوت و احتمالا در آغاز بلوغ يا قبل از بلوغ بود .\r\nدر پاره اى از روايات و تواريخ مىخوانيم اين نخستين بار بود كه ابراهيم چشمش به ستارگان آسمان افتاد و صفحه نيلگون آسمان شب با چراغهاى فروزنده و پر فروغش را مىديد ، زيرا مادرش او را از همان دوران طفوليت به خاطر ترس از دستگاه نمرود جبار در درون غارى پرورش مىداد .\r\nاما اين بسيار بعيد به نظر مىرسيد كه انسانى سالها درون غارى زندگى كند و حتى در يك شب تاريك نيز يك گام از آن بيرون نگذارد ، شايد تقويت اين احتمال در نظر بعضى به خاطر جمله * ( رَأى كَوْكَباً ) * باشد كه مفهومش اين است كه تا آن زمان ستاره اى را نديده بود .\r\nولى اين تعبير به هيچوجه چنين مفهومى را در بر ندارد ، بلكه منظور اين است اگر چه تا آن زمان ستاره و ماه و خورشيد را بسيار ديده بود ولى به عنوان يك محقق توحيد اين نخستين بار بود كه به آنها نظر مىدوخت و در ارتباط افول و غروب آنها با نفى مقام خدايى از آنها انديشه مىكرد ، در حقيقت ابراهيم بارها\r\n","description":"","footnote":"","page_name":" 311 ","page_number":311},
  {"content":"\r\nآنها را ديده بود اما نه با اين چشم .\r\nبنا بر اين هنگامى كه ابراهيم مىگويد هذا ربى ( اين خداى من است ) به عنوان يك خبر قطعى نيست ، بلكه به عنوان يك فرض و احتمال ، براى تفكر و انديشيدن است ، درست مثل اينكه ما مىخواهيم در علت حادثه اى پىجويى كنيم تمام احتمالات و فرضها را يك يك مورد مطالعه قرار مىدهيم و لوازم هر يك را بررسى مىكنيم تا علت حقيقى را بيابيم و چنين چيزى نه كفر است و نه حتى دلالت بر نفى ايمان مىكند ، بلكه راهى است براى تحقيق بيشتر و شناسايى بهتر و رسيدن به مراحل بالاتر ايمان ، همانطور كه در جريان « معاد » نيز ابراهيم براى رسيدن به مرحله شهود و اطمينان ناشى از آن در صدد تحقيق بيشتر برآمد .\r\nدر تفسير عياشى از محمد بن مسلم از امام باقر يا صادق ع چنين نقل شده است\r\nانما كان ابراهيم طالبا لربه و لم يبلغ كفرا و انه من فكر من الناس فى مثل ذلك فانه بمنزلته\r\n: « ابراهيم اين سخن را به عنوان تحقيق گفت و هرگز سخن او كفر نبود ، و هر كس از مردم به عنوان تفكر و تحقيق اين سخن را بگويد همانند ابراهيم خواهد بود » ( 1 ) .\r\nدر اين زمينه دو روايت ديگر نيز در تفسير نور الثقلين نقل شده است .\r\nتفسير دوم اين است كه ابراهيم اين سخن را به هنگام گفتگو با ستاره پرستان و خورشيد پرستان بيان كرد ، و احتمالا بعد از مبارزات سرسختانه او در بابل با بت پرستان و خروج او از آن سرزمين به سوى شام بود كه با اين اقوام برخورد كرد ، ابراهيم كه لجاجت اقوام نادان را در راه و رسم غلط خود در بابل آزموده بود ، براى اينكه نظر عبادت كنندگان خورشيد و ماه و ستارگان را به سوى خود جلب كند ، نخست با آنها همصدا شد و به ستاره پرستان گفت : شما مىگوئيد اين ستاره زهره پروردگار من است ، بسيار خوب يعنى باشد كه سرانجام اين عقيده\r\n\r\n","description":"","footnote":"\r\n( 1 ) تفسير نور الثقلين جلد اول صفحه 738 .\r\n","page_name":" 312 ","page_number":312},
  {"content":"\r\nرا براى شما بازگو كنم ، چيزى نگذشت كه چهره پرفروغ ستاره در پشت پرده تاريك افق پنهان گشت اينجا بود كه حربه محكم به دست ابراهيم افتاد و گفت :\r\nمن هرگز چنين معبودى را نمىتوانم بپذيرم .\r\nبنا بر اين جمله « هذا ربى » ، مفهومش اين است « به اعتقاد شما اين خداى من است » و يا اينكه آن را به عنوان استفهام گفت : آيا اين خداى من است ؟\r\nدر اين زمينه نيز حديثى در تفسير نور الثقلين و ساير تفاسير از عيون اخبار الرضا ع نقل شده است .\r\n\r\nچگونگى استدلال ابراهيم بر توحيد\r\nاكنون اين سؤال پيش مىآيد كه ابراهيم چگونه از غروب آفتاب و ماه و ستارگان بر نفى ربوبيت آنها استدلال كرد ؟ .\r\nاين استدلال ممكن است از سه راه باشد .\r\n1 - پروردگار و مربى موجودات ( آن چنان كه از كلمه « رب » استفاده مىشود ) بايد هميشه ارتباط نزديك با مخلوقات خود داشته باشد ، لحظه اى نيز از آنها جدا نگردد ، بنا بر اين چگونه موجودى كه غروب مىكند و ساعتها نور و بركت خود را برمىچيند و از بسيارى موجودات به كلى بيگانه مىشود ، مىتواند پروردگار و رب آنها بوده باشد ؟ ! .\r\n2 - موجودى كه داراى غروب و طلوع است ، اسير چنگال قوانين است چيزى كه خود محكوم اين قوانين است چگونه مىتواند حاكم بر آنها و مالك آنها بوده باشد . او خود مخلوق ضعيفى است و سر بر فرمان آنها و توانايى كمترين انحراف و تخلف از آنها را ندارد .\r\n3 - موجودى كه داراى حركت است حتما موجود حادثى خواهد بود ، زيرا همانطور كه مشروحا در فلسفه اثبات شده است ، حركت همه جا دليل بر حدوث\r\n","description":"","footnote":"","page_name":" 313 ","page_number":313},
  {"content":"\r\nاست ، زيرا حركت خود يك نوع وجود حادث است و چيزى كه در معرض حوادث است يعنى داراى حركت است نمىتواند يك وجود ازلى و ابدى بوده باشد ( دقت كنيد ) .\r\n\r\nدر اينجا به چند نكته بايد توجه كرد :\r\n1 - در نخستين آيه مورد بحث كلمه « كذلك » ( اينچنين . . . ) جلب توجه مىكند و مفهوم آن اين است : همانطور كه زيانهاى بت پرستى را براى عقل و خرد ابراهيم روشن ساختيم ، حكومت و مالكيت خدا را بر آسمان و زمين نيز به او نشان داديم ، بعضى از مفسران گفته‌اند : معنى آن اين است كه همانطور كه آثار قدرت و حكومت خود را بر آسمانها به تو نشان داديم به ابراهيم نيز نشان داديم تا بوسيله آنها به خدا آشناتر شود .\r\n2 - جن ( از ماده « جن » بر وزن فن ) به معنى پوشانيدن چيزى است و در آيه مورد بحث معنى جمله اين است هنگامى كه شب ، چهره موجودات را از ابراهيم پوشانيد . . . و اينكه به ديوانه مجنون گفته مىشود بخاطر اين است كه گويا پرده اى بر عقل او كشيده شده است و اطلاق جن بر موجود ناپيدا نيز به همين ملاحظه است و جنين نيز به خاطر پوشيده بودن در درون رحم مادر است و اطلاق جنت بر بهشت و بر باغ به خاطر آن است كه زمينش زير درختان پوشيده است ، و قلب را جنان ( بر وزن زمان ) مىگويند چون در ميان سينه نهفته است و يا اينكه اسرار انسان را نهفته مىدارد .\r\n3 - در اينكه منظور از كوكبا ( ستاره اى ) كدام ستاره بود است ؟ ميان مفسران گفتگو است ، ولى بيشتر مفسران ستاره زهره يا مشترى را ذكر كرده‌اند ، و از پاره اى از تواريخ استفاده مىشود كه اين هر دو ستاره در زمانهاى قديم مورد پرستش بوده ، و جزء آلهه ( خدايان ) محسوب مىشده است ، ولى در حديثى كه از امام على بن موسى الرضا ع در عيون الاخبار نقل شده تصريح گرديده است\r\n","description":"","footnote":"","page_name":" 314 ","page_number":314},
  {"content":"\r\nكه اين ستاره ، ستاره زهره بوده است ، در تفسير على بن ابراهيم نيز از امام صادق ع اين موضوع ، روايت شده است ( 1 ) .\r\nبعضى از مفسران گفته‌اند كه مردم كلده و بابل در آنجا مبارزات خود را با بت پرستان شروع كرده هر يك از سيارات را خالق يا رب النوع موجوداتى مىشناختند ، « مريخ » را رب النوع جنگ و « مشترى » را رب النوع عدل و علم و « عطارد » را رب النوع وزيران . . . و « آفتاب » را پادشاه همه مىدانستند ! ( 2 ) .\r\n4 - بازغ از ماده « بزغ » ( بر وزن نذر ) در اصل به معنى شكافتن و جارى ساختن خون است و لذا به جراحى كردن بيطار ( دامپزشك ) بزغ گفته مىشود و اطلاق اين كلمه بر طلوع آفتاب يا ماه در حقيقت آميخته با يك نوع تشبيه زيبا است زيرا آفتاب و ماه به هنگام طلوع خود گويا پرده تاريكى را مىشكافند ، علاوه بر اين در كنار افق سرخى كمرنگى كه بىشباهت به رنگ خون نيست در اطراف خود ايجاد مىكنند .\r\n5 - فطر از ماده فطور به معنى شكافتن است ، و همانطور كه ذيل آيه 14 همين سوره نوشتيم اطلاق اين كلمه بر آفرينش آسمان و زمين شايد به خاطر اين است كه طبق علم امروز ، روز اول جهان توده واحدى بوده و بعد از هم شكافته شده و كرات آسمانى يكى پس از ديگرى به وجود آمده‌اند ( براى توضيح بيشتر به تفسير آيه مزبور مراجعه فرمائيد ) .\r\n6 - حنيف به معنى خالص است چنان كه شرح آن در ذيل آيه 67 سوره آل عمران جلد دوم تفسير نمونه صفحه 461 بيان گرديد .\r\n\r\n","description":"","footnote":"\r\n( 1 ) تفسير نور الثقلين جلد اول صفحه 735 و 737 .\r\n( 2 ) تفسير ابو الفتوح جلد چهارم صفحه 467 ( پاورقى ) .\r\n","page_name":" 315 ","page_number":315},
  {"content":"\r\n\r\n[ سوره الأنعام ‹ 6 › : آيات 80 تا 83 
  ]\r\nوَ حاجَّه قَوْمُه قالَ أَ تُحاجُّونِّي فِي اللَّه وَقَدْ هَدانِ وَلا أَخافُ ما تُشْرِكُونَ بِه إِلَّا أَنْ يَشاءَ رَبِّي شَيْئاً وَسِعَ رَبِّي كُلَّ شَيْءٍ عِلْماً أَ فَلا تَتَذَكَّرُونَ ‹ 80 › وَكَيْفَ أَخافُ ما أَشْرَكْتُمْ وَلا تَخافُونَ أَنَّكُمْ أَشْرَكْتُمْ بِاللَّه ما لَمْ يُنَزِّلْ بِه عَلَيْكُمْ سُلْطاناً فَأَيُّ الْفَرِيقَيْنِ أَحَقُّ بِالأَمْنِ إِنْ كُنْتُمْ تَعْلَمُونَ ‹ 81 › الَّذِينَ آمَنُوا وَلَمْ يَلْبِسُوا إِيمانَهُمْ بِظُلْمٍ أُولئِكَ لَهُمُ الأَمْنُ وَهُمْ مُهْتَدُونَ ‹ 82 › وَتِلْكَ حُجَّتُنا آتَيْناها إِبْراهِيمَ عَلى قَوْمِه نَرْفَعُ دَرَجاتٍ مَنْ نَشاءُ إِنَّ رَبَّكَ حَكِيمٌ عَلِيمٌ ‹ 83 ›\r\n\r\nترجمه :\r\n80 - قوم او ( ابراهيم ) با وى به گفتگو پرداختند ، گفت چرا درباره خدا با من گفتگو مىكنيد در حالى كه خداوند مرا ( با دلايل روشن ) هدايت كرده و من از آنچه شما شريك ( خدا ) قرار مىدهيد نمىترسم ( و به من زيانى نمىرسد ) مگر پروردگارم چيزى را بخواهد ، آگاهى پروردگار من آن چنان وسيع است كه همه چيز را در بر مىگيرد آيا متذكر ( و بيدار ) نمىشويد ؟ ! 81 - چگونه من از بتهاى شما بترسم در حالى كه شما از اين نمىترسيد كه براى خدا شريكى قرار داده‌ايد كه هيچگونه دليلى درباره آن بر شما نازل نكرده ، ( راست بگوئيد ) كداميك از اين دو جمعيت ( بت پرستان و خدا پرستان ) شايسته تر به امنيت ( از مجازات ) هستند اگر شما مىدانيد .\r\n82 - ( آرى ) آنها كه ايمان آوردند و ايمان خود را با شرك نياميختند امنيت مال آنها است ،\r\n","description":"","footnote":"","page_name":" 316 ","page_number":316},
  {"content":"\r\nو آنها هدايت يافتگانند .\r\n83 - اينها دلايل ما بود كه به ابراهيم در برابر قومش داديم درجات هر كس را بخواهيم ( و شايسته باشد ) بالا مىبريم ، پروردگار تو حكيم و دانا است .\r\n\r\nتفسير :\r\nبه دنبال بحثى كه در آيات گذشته در زمينه استدلالهاى توحيدى ابراهيم گذشت در اين آيات اشاره به بحث و گفتگو ابراهيم با قوم و جمعيت بتپرست شده است ، نخست مىگويد : « قوم ابراهيم با او به گفتگو و محاجه پرداختند » ( * ( وَحاجَّه قَوْمُه ) * ) .\r\nابراهيم در پاسخ آنها گفت ، « چرا درباره خداوند يگانه با من گفتگو و مخالفت مىكنيد ، در حالى كه خداوند مرا در پرتو دلائل منطقى و روشن به راه توحيد هدايت كرده است » ؟ ( * ( قالَ أَ تُحاجُّونِّي فِي اللَّه وَقَدْ هَدانِ ) * ) .\r\nاز اين آيه به خوبى استفاده مىشود كه جمعيت بت پرستان قوم ابراهيم تلاش و كوشش داشتند كه به هر قيمتى كه ممكن است او را از عقيده خود باز دارند ، و به آئين بت پرستى بكشانند ولى او با نهايت شهامت مقاومت كرد و با دلائل منطقى سخنان همه را پاسخ گفت .\r\nدر اينكه آنها به چه منطقى در برابر ابراهيم متوسل شدند ، در اين آيات صريحا چيزى نيامده است ، ولى از پاسخ ابراهيم اجمالا روشن مىشود كه آنها او را تهديد به كيفر و خشم خدايان و بتها كردند ، و او را از مخالفت آنان بيم دادند ، زيرا در دنباله آيه از زبان ابراهيم چنين مىخوانيم : من هرگز از بتهاى شما نمىترسم زيرا آنها قدرتى ندارند كه به كسى زيان برسانند « ( * ( وَلا أَخافُ ما تُشْرِكُونَ بِه ) * ) .\r\n« هيچكس و هيچ چيز نمىتواند به من زيانى برساند مگر اينكه خدا بخواهد »\r\n","description":"","footnote":"","page_name":" 317 ","page_number":317},
  {"content":"\r\n( * ( إِلَّا أَنْ يَشاءَ رَبِّي شَيْئاً ) * ) ( 1 ) .\r\nگويا ابراهيم با اين جمله مىخواهد يك پيشگيرى احتمالى كند و بگويد اگر در گيرودار اين مبارزه‌ها فرضا حادثه اى هم براى من پيش بيايد هيچگونه ارتباطى به بتها ندارد ، بلكه مربوط به خواست پروردگار است براى اينكه بت بىشعور و بىجان مالك سود و زيان خود نيست تا چه رسد به اينكه مالك سود و زيان ديگرى باشد .\r\nسپس مىگويد : « علم و دانش پروردگار من آن چنان گسترده و وسيع است كه همه چيز را در بر مىگيرد » ( * ( وَسِعَ رَبِّي كُلَّ شَيْءٍ عِلْماً ) * ) .\r\nاين جمله در حقيقت دليلى براى جمله سابق است و آن اينكه بتها هرگز نمىتوانند منشا سود و زيانى باشند ، زيرا هيچگونه علم و آگاهى ندارند و نخستين شرط براى رسانيدن سود و زيان ، علم و شعور و آگاهى است ، تنها خدايى كه علم و دانشش همه چيز را احاطه كرده است مىتواند منشا سود و زيان باشد ، پس چرا از خشم غير او بترسم ؟ .\r\nو سرانجام براى تحريك فكر و انديشه ، آنان را مخاطب ساخته مىگويد :\r\n« آيا با اينهمه باز متذكر و بيدار نمىشويد » ؟ « ( * ( أَ فَلا تَتَذَكَّرُونَ ) * ) .\r\nدر آيه بعد منطق و استدلال ديگرى را از ابراهيم بيان مىكند كه به جمعيت بتپرست مىگويد « چگونه ممكن است من از بتها بترسم و در برابر تهديدهاى شما وحشتى به خود راه دهم با اينكه هيچگونه نشانه اى از عقل و شعور و قدرت در اين بتها نمىبينم ، اما شما با اينكه به وجود خدا ايمان داريد و قدرت و علم او را مىدانيد ، و هيچگونه دستورى به شما درباره پرستش بتها نازل نكرده است ،\r\n\r\n","description":"","footnote":"\r\n( 1 ) در حقيقت استثناء فوق شبيه استثناء منقطع است ، زيرا قدرت بر سود و زيان از بتها به كلى نفى شده و براى خداوند اثبات گرديده است ، گرچه در معنى اين جمله مفسران احتمالات ديگرى نيز داده‌اند اما آنچه در بالا گفتيم از همه صحيحتر به نظر مىرسد .\r\n","page_name":" 318 ","page_number":318},
  {"content":"\r\nبا اين همه از خشم او نمىترسيد من چگونه از خشم بتها بترسم « ؟ ( * ( وَكَيْفَ أَخافُ ما أَشْرَكْتُمْ وَلا تَخافُونَ أَنَّكُمْ أَشْرَكْتُمْ بِاللَّه ما لَمْ يُنَزِّلْ بِه عَلَيْكُمْ سُلْطاناً ) * ) ( 1 ) .\r\nزيرا مىدانيم بت پرستان منكر وجود خداوندى كه خالق آسمانها و زمين است نبودند بلكه بتها را شريك در عبادت او مىساختند و آنها را شفيع بر در درگاه او مىپنداشتند .\r\n« اكنون انصاف بدهيد من بايد احساس آرامش كنم يا شما » ؟ ! ( * ( فَأَيُّ الْفَرِيقَيْنِ أَحَقُّ بِالأَمْنِ إِنْ كُنْتُمْ تَعْلَمُونَ ) * ) .\r\nدر واقع منطق ابراهيم در اينجا يك منطق عقلى بر اساس اين واقعيت است كه شما مرا تهديد به خشم بتها مىكنيد در حالى كه تاثير وجودى آنها موهوم است ، ولى از خشم خداوند بزرگ كه من و شما هر دو او را پذيرفته‌ايم و بايد پيرو دستور او باشيم و هيچگونه دستورى از طرف او در باره پرستش بتها نرسيده است ترس و وحشتى نداريد ، يك موضوع قطعى را رها كرده‌ايد و به يك موضوع موهوم چسبيده‌ايد ؟\r\nدر آيه بعد پاسخى از زبان ابراهيم به سؤالى كه خودش در آيه قبل مطرح نمود نقل شده است ( و اين يك شيوه جالب در استدلالات علمى است كه گاهى شخص استدلال كننده سؤالى از طرف مقابل مىكند و خودش بلافاصله به پاسخ آن مىپردازد اشاره به اينكه مطلب به قدرى روشن است كه هر كس پاسخ آن را بايد بداند ) .\r\n\r\n","description":"","footnote":"\r\n( 1 ) « سلطان » به معنى برترى و پيروزى است و از آنجا كه دليل و برهان باعث پيروزى مىشود ، نيز گاهى به آن سلطان گفته مىشود و در آيه فوق به همين معنى است يعنى هيچگونه دليلى بر اجازه پرستش بتها وجود ندارد و اين در حقيقت مطلبى بود كه هيچ بت پرستى نمىتوانست آن را انكار كند ، زيرا چنين دستورى بايد از طريق عقل يا وحى و نبوت اعلام شود و هيچيك از اين دو وجود ندارد .\r\n","page_name":" 319 ","page_number":319},
  {"content":"\r\nمىگويد : « آنها كه ايمان آوردند و ايمان خود را با ظلم و ستم نياميختند امنيت براى آنها است ، و هدايت مخصوص آنان » ( * ( الَّذِينَ آمَنُوا وَلَمْ يَلْبِسُوا إِيمانَهُمْ بِظُلْمٍ أُولئِكَ لَهُمُ الأَمْنُ وَهُمْ مُهْتَدُونَ ) * ) .\r\nدر روايتى كه از امير مؤمنان على ع نقل شده نيز تاكيد گرديده است كه اين سخن دنباله گفتگوى ابراهيم با بت پرستان است ( 1 ) .\r\nبعضى از مفسران احتمال داده‌اند كه اين جمله بيان الهى بوده باشد نه گفتار ابراهيم ، ولى احتمال اول علاوه بر اينكه در روايت وارد شده با وضع و ترتيب آيات بهتر تطبيق مىكند ، اما اين احتمال كه اين جمله گفتار بت پرستان باشد كه پس از شنيدن قول ابراهيم بيدار شده باشند بسيار بعيد به نظر مىرسد .\r\n\r\nمنظور از « ظلم » در اينجا چيست ؟\r\nمعروف ميان مفسران اين است كه به معنى « شرك » است و آنچه در سوره لقمان ( آيه 12 ) وارد شده إِنَّ الشِّرْكَ لَظُلْمٌ عَظِيمٌ : « شرك ستم بزرگى است » شاهد بر اين معنى گرفته‌اند در روايتى نيز از ابن مسعود نقل شده كه هنگامى كه اين آيه ( آيه مورد بحث ) نازل شد بر مردم گران آمد ، عرض كردند : اى رسول خدا كيست كه لا اقل به خود ستم نكرده باشد ( بنا بر اين همه مشمول اين آيه‌اند ) پيامبر ص فرمود :\r\n« منظور آنچه شما فكر مىكنيد نيست آيا گفته بنده صالح خدا ( لقمان ) را نشنيده‌ايد كه مىگويد : « فرزندم براى خدا شريك قرار مده زيرا شرك ، ظلم بزرگى است » . ( 2 )\r\nولى از آنجا كه آيات قرآن در بسيارى از موارد دو يا چند معنى را در بر دارد كه ممكن است يكى از ديگرى گسترده تر و عمومىتر باشد ، اين احتمال در\r\n\r\n","description":"","footnote":"\r\n( 1 ) و ( 2 ) تفسير مجمع البيان ذيل آيه .\r\n","page_name":" 320 ","page_number":320},
  {"content":"\r\nآيه نيز هست ، كه « امنيت » اعم امنيت از مجازات پروردگار و يا امنيت از حوادث دردناك اجتماعى باشد .\r\nيعنى جنگها ، تجاوزها ، مفاسد ، جنايات ، و حتى امنيت و آرامش روحى تنها موقعى به دست مىآيد كه در جوامع انسانى دو اصل حكومت كند ، ايمان و عدالت اجتماعى ، اگر پايه‌هاى ايمان به خدا متزلزل گردد و احساس مسئوليت در برابر پروردگار از ميان برود و عدالت اجتماعى جاى خود را به ظلم و ستم بسپارد ، امنيت در چنان جامعه اى وجود نخواهد داشت ، و به همين دليل با تمام تلاش و كوششى كه جمعى از انديشمندان جهان براى برچيدن بساط ناامنىهاى مختلف در دنيا مىكنند روز به روز فاصله مردم جهان از آرامش و امنيت واقعى بيشتر مىگردد ، دليل اين وضع همان است كه در آيه فوق به آن اشاره شده : پايه‌هاى ايمان لرزان و ظلم جاى عدالت را گرفته است .\r\nمخصوصا تاثير ايمان در آرامش و امنيت روحى براى هيچكس جاى ترديد نيست ، همانطور كه ناراحتى و جدان و سلب آرامش روانى به خاطر ارتكاب ظلم بر كسى پوشيده نمىباشد .\r\nدر بعضى از روايات نيز از امام صادق ع نقل شده كه : « منظور از آيه فوق اين است كه آنهايى كه به دستور پيامبر اسلام ص در زمينه ولايت و رهبرى امت اسلامى بعد از او ايمان بياورند ، و آن را با ولايت و رهبرى ديگران مخلوط نكنند امنيت از آن آنها است » ( 1 ) .\r\nاين تفسير در حقيقت ناظر به ملاك و روح مطلب در آيه شريفه است زيرا در اين آيه سخن از رهبرى و ولايت خداوند و آميخته نكردن آن با رهبرى غير او است و از آنجا كه رهبرى على ع به مقتضاى إِنَّما وَلِيُّكُمُ اللَّه وَرَسُولُه .\r\nپرتوى از رهبرى خدا و پيامبر ص است و رهبرىهاى تعيين نشده از طرف\r\n\r\n","description":"","footnote":"\r\n( 1 ) تفسير نور الثقلين جلد اول صفحه 740\r\n","page_name":" 321 ","page_number":321},
  {"content":"\r\nخداوند چنين نيست ، آيه فوق با يك ديد وسيع همه را شامل مىشود ، بنا بر اين منظور از اين حديث اين نيست كه مفهوم آيه منحصرا اين باشد ، بلكه اين تفسير پرتوى از مفهوم اصلى آيه است .\r\nو لذا در حديث ديگرى از امام صادق ع مىخوانيم كه اين آيه خوارج را كه از ولايت ولى خدا بيرون رفتند و در ولايت و رهبرى شيطان قرار گرفتند شامل مىشود ( 1 ) .\r\nآيه بعد يك اشاره اجمالى به تمام بحثهاى گذشته كه در زمينه توحيد و مبارزه با شرك از ابراهيم نقل شد كرده ، مىگويد : « اينها دلائلى بود كه ما به ابراهيم در برابر قوم و جمعيتش داديم » ( * ( وَتِلْكَ حُجَّتُنا آتَيْناها إِبْراهِيمَ عَلى قَوْمِه ) * ) .\r\nدرست است كه اين استدلالات جنبه منطقى داشت ، و ابراهيم به نيروى عقل و الهام فطرت به آنها رسيده بود ، ولى چون اين نيروى عقل و آن الهام فطرت همه از ناحيه خدا است ، خداوند همه اين استدلالات را از مواهب خويش مىشمرد كه در دلهاى آماده همچون دل ابراهيم منعكس مىشود .\r\nقابل توجه اينكه « تلك » در لغت عرب اسم اشاره براى بعيد است ولى گاهى اهميت موضوع و بلند پايه بودن آن سبب مىشود كه حتى يك موضوع نزديك با اسم اشاره بعيد ذكر شود ، مانند آن را در آغاز سوره بقره مىخوانيم : ذلِكَ الْكِتابُ لا رَيْبَ فِيه : « اين كتاب بزرگ شك و ترديدى در آن راه ندارد » .\r\nسپس براى تكميل اين بحث مىفرمايد : « درجات هر كس را بخواهيم بلند مىكنيم » ( * ( نَرْفَعُ دَرَجاتٍ مَنْ نَشاءُ ) * ) ( 2 )\r\n\r\n","description":"","footnote":"\r\n( 1 ) تفسير برهان جلد اول صفحه 538 .\r\n( 2 ) درباره درجه و فرق آن با درك در جلد چهارم صفحه 180 ذيل آيه 145 سوره نساء بحث كرده‌ايم .\r\n","page_name":" 322 ","page_number":322},
  {"content":"\r\nاما براى اينكه اشتباهى پيش نيايد كه گمان كنند خداوند در اين ترفيع درجه تبعيضى قائل مىشود ميفرمايد : « پروردگار تو ، حكيم و عالم است » و درجاتى را كه مىدهد روى آگاهى به شايستگى آنها و موافق موازين حكمت است و تا كسى شايسته نباشد از آن برخوردار نخواهد شد ( * ( إِنَّ رَبَّكَ حَكِيمٌ عَلِيمٌ ) * ) .\r\n\r\n[ سوره الأنعام ‹ 6 › : آيات 84 تا 87 
  ]\r\nوَ وَهَبْنا لَه إِسْحاقَ وَيَعْقُوبَ كُلاًّ هَدَيْنا وَنُوحاً هَدَيْنا مِنْ قَبْلُ وَمِنْ ذُرِّيَّتِه داوُدَ وَسُلَيْمانَ وَأَيُّوبَ وَيُوسُفَ وَمُوسى وَهارُونَ وَكَذلِكَ نَجْزِي الْمُحْسِنِينَ ‹ 84 › وَزَكَرِيَّا وَيَحْيى وَعِيسى وَإِلْياسَ كُلٌّ مِنَ الصَّالِحِينَ ‹ 85 › وَإِسْماعِيلَ وَالْيَسَعَ وَيُونُسَ وَلُوطاً وَكلاًّ فَضَّلْنا عَلَى الْعالَمِينَ ‹ 86 › وَمِنْ آبائِهِمْ وَذُرِّيَّاتِهِمْ وَإِخْوانِهِمْ وَاجْتَبَيْناهُمْ وَهَدَيْناهُمْ إِلى صِراطٍ مُسْتَقِيمٍ ‹ 87 ›\r\n\r\nترجمه :\r\n84 - و اسحاق و يعقوب را به او ( ابراهيم ) بخشيديم و هر كدام را هدايت كرديم و نوح را ( نيز ) قبلا هدايت نموديم و از فرزندان او داود و سليمان و ايوب و يوسف و موسى و هارون را ( هدايت كرديم ) و اينچنين نيكوكاران را پاداش مىدهيم .\r\n85 - و ( همچنين ) زكريا و يحيى و عيسى و الياس هر كدام از صالحان بودند .\r\n86 - و اسماعيل و اليسع و يونس و لوط و هر يك را بر جهانيان برترى داديم .\r\n87 - و از پدران آنها و فرزندان آنها و برادران آنها افرادى را برگزيديم و هدايت به راه راست نموديم .\r\n","description":"","footnote":"","page_name":" 323 ","page_number":323},
  {"content":"\r\n\r\nتفسير :\r\nدر اين آيات به قسمتى از مواهبى كه خداوند به ابراهيم داده است اشاره شده ، و آن موهبت فرزندان صالح و نسل لايق و برومند است كه يكى از بزرگترين مواهب الهى محسوب مىشود .\r\nنخست مىگويد : « ما به ابراهيم ، اسحاق و يعقوب ( فرزند اسحاق ) را بخشيديم » ( * ( وَوَهَبْنا لَه إِسْحاقَ وَيَعْقُوبَ ) * ) .\r\nو اگر در اينجا اشاره به فرزند ديگر ابراهيم ، اسماعيل نشده بلكه در لابلاى بحث آمده است شايد به خاطر آن است كه تولد « اسحاق » از مادر عقيمى همچون « ساره » آن هم در سن پيرى موضوع بسيار عجيب و موهبتى غير منتظره بود .\r\nسپس براى بيان اينكه افتخار اين دو تنها در جنبه پيغمبرزادگى نبود ، بلكه شخصا در پرتو فكر صحيح و عمل صالح نور هدايت را در قلب خود جاى داده بودند ، مىگويد : « هر يك از آنها را هدايت كرديم » ( * ( كُلًّا هَدَيْنا ) * ) .\r\nو به دنبال آن براى اينكه تصور نشود ، در دورانهاى قبل از ابراهيم ، پرچمدارانى براى توحيد نبودند ، و اين موضوع از زمان او شروع شده اضافه مىكند ، « نوح را نيز پيش از آن هدايت و رهبرى كرديم » ( * ( وَنُوحاً هَدَيْنا مِنْ قَبْلُ ) * ) .\r\nو مىدانيم نوح نخستين پيامبر اولو العزم است كه داراى آئين و شريعت بود و سر سلسله پيامبران اولوا العزم مىباشد .\r\nدر حقيقت با اشاره به موقعيت نوح كه از اجداد ابراهيم است و موقعيت جمعى از پيامبران كه از دودمان و فرزندان او هستند ، موقعيت ممتاز ابراهيم را از نظر « وراثت و ريشه » و « ثمره » وجودى مشخص مىسازد .\r\n","description":"","footnote":"","page_name":" 324 ","page_number":324},
  {"content":"\r\nو در تعقيب آن نام جمع كثيرى از پيامبران را كه از دودمان ابراهيم بودند مىبرد ، نخست مىگويد : « از دودمان ابراهيم ، داود و سليمان و ايوب و يوسف و موسى و هارون هستند » ( * ( وَمِنْ ذُرِّيَّتِه داوُدَ وَسُلَيْمانَ وَأَيُّوبَ وَيُوسُفَ وَمُوسى وَهارُونَ ) * ) .\r\nسپس با اين جمله كه « اين چنين نيكوكاران را پاداش مىدهيم » روشن مىكند كه مقام و موقعيت آنها در پرتو اعمال و كردار آنها بود ( * ( وَكَذلِكَ نَجْزِي الْمُحْسِنِينَ ) * ) .\r\nدر اينكه ضمير من ذريته ( از دودمان او ) به چه كسى بر مىگردد ؟ به ابراهيم يا نوح ؟ در ميان مفسران گفتگوى زيادى است ، ولى غالب مفسران آن را به ابراهيم باز گردانيده‌اند و ظاهرا نبايد ترديد داشت كه مرجع ضمير ابراهيم است ، زيرا بحث آيه درباره مواهب خدا نسبت به ابراهيم مىباشد ، نه درباره نوح پيغمبر ، به علاوه از روايات متعددى كه بعدا نقل خواهيم كرد اين موضوع نيز استفاده مىشود .\r\nتنها مطلبى كه سبب شده بعضى از مفسران ضمير را به نوح باز گردانند ذكر نام « يونس » و « لوط » در آيات بعد است ، زيرا مشهور در تواريخ آن است كه « يونس » از فرزندان ابراهيم نبوده ، و « لوط » هم برادرزاده يا خواهرزاده ابراهيم است .\r\nولى در مورد « يونس » ، مورخان اتفاق نظر ندارند ، بعضى او را از دودمان ابراهيم دانسته‌اند ( 1 ) و بعضى او را از پيامبران بنى اسرائيل شمرده‌اند ( 2 ) .\r\nبه علاوه مورخان معمولا نسب را از طرف پدر حفظ مىكنند ، چه مانعى دارد كه يونس همانند عيسى كه نامش را نيز در آيات فوق مىخوانيم از طرف مادر ، به ابراهيم منتهى شود .\r\n\r\n","description":"","footnote":"\r\n( 1 ) تفسير آلوسى جلد 7 صفحه 184 .\r\n( 2 ) دائرة المعارف فريد وجدى جلد دهم صفحه 1055 ( ذيل ماده يونس ) .\r\n","page_name":" 325 ","page_number":325},
  {"content":"\r\nو اما لوط گرچه فرزند ابراهيم نبود ولى از خاندان و دودمان او بود و همانطور كه در لغت عرب گاهى به عمو ، « اب » گفته مىشود ، به برادرزاده يا خواهرزاده نيز « ذريه » و فرزند اطلاق مىگردد ، و به اين ترتيب نمىتوانيم دست از ظاهر آيات كه درباره ابراهيم است برداريم و ضمير را به نوح كه در اينجا موضوع سخن نيست باز گردانيم .\r\nو در آيه بعد نام « زكريا و يحيى و عيسى و الياس را مىبرد و اضافه مىكند كه همه اينها از صالحان بودند » ، يعنى مقامات آنها جنبه تشريفاتى و اجبارى نداشت ، بلكه در پرتو عمل صالح در پيشگاه خدا شخصيت و عظمت يافتند . ( * ( وَزَكَرِيَّا وَيَحْيى وَعِيسى وَإِلْياسَ كُلٌّ مِنَ الصَّالِحِينَ ) * ) .\r\nدر آيه بعد نيز نام چهار نفر ديگر از پيامبران و رهبران الهى آمده و مىفرمايد : « و اسماعيل و اليسع و يونس و لوط و هر كدام را بر مردم عصر خود برترى بخشيديم » ( * ( وَإِسْماعِيلَ وَالْيَسَعَ وَيُونُسَ وَلُوطاً وَكلًّا فَضَّلْنا عَلَى الْعالَمِينَ ) * ) .\r\nدر اينكه « اليسع » چگونه نامى است و اشاره به كدام يك از پيامبران است در ميان مفسران و ادباى عرب گفتگو است ، بعضى آن را يك نام عبرى مىدانند كه در اصل « يوشع » بوده ، سپس الف و لام به آن داخل شده و شين تبديل به سين گرديده است ، و بعضى معتقدند يك اسم عربى است كه از يسع ( فعل مضارع از ماده وسعت ) گرفته شده است ، اين احتمال را نيز داده‌اند كه به همين صورت نام يكى از انبياى پيشين بوده است و در هر حال از پيامبرانى است كه از نسل ابراهيم مىباشند .\r\nو در آخرين آيه يك اشاره كلى به پدران و فرزندان و برادران صالح پيامبران نامبرده كه به طور تفصيل اسم آنها در اينجا نيامده است كرده ، مىگويد : « از ميان\r\n","description":"","footnote":"","page_name":" 326 ","page_number":326},
  {"content":"\r\nپدران آنها و فرزندانشان و برادرانشان ، افرادى را فضيلت داديم و برگزيديم و به راه راست هدايت كرديم « ( * ( وَمِنْ آبائِهِمْ وَذُرِّيَّاتِهِمْ وَإِخْوانِهِمْ وَاجْتَبَيْناهُمْ وَهَدَيْناهُمْ إِلى صِراطٍ مُسْتَقِيمٍ ) * ) .\r\n\r\nدر اينجا به چند موضوع بايد توجه داشت :\r\n\r\n1 - فرزندان پيامبر\r\n- در آيات فوق ، عيسى از فرزندان ابراهيم ( و به احتمالى از فرزندان نوح ) شمرده شده ، با اينكه مىدانيم تنها از طرف مادر به آنها مربوط مىشود ، و اين دليل بر آن است كه سلسله نسب از طرف پدر و مادر به طور يكسان پيش مىرود و به همين دليل نوه‌هاى پسرى و دخترى هر دو ذريه و فرزندزاده انسان محسوب مىشوند .\r\nروى همين جهت امامان اهل بيت كه همه از طرف دختر به پيامبر ص مىرسند ، ابناء رسول اللَّه ( فرزندان پيغمبر ) خوانده مىشوند .\r\nاگر چه در دوران جاهليت كه براى زن هيچگونه اهميتى قائل نبودند ، تنها نسب را از طرف پدر مىدانستند ، ولى اسلام قلم بطلان بر اين فكر جاهلى كشيده اما متاسفانه بعضى از نويسندگانى كه علاقه درستى به ائمه اهل بيت نداشتند كوشش مىكردند اين موضوع را انكار كنند و از گفتن ابن رسول اللَّه به آنها خوددارى نمايند و سنن جاهلى را زنده كنند .\r\nاتفاقا اين موضوع در زمان خود ائمه مطرح بوده است ، و آنها با همين آيه كه دليل دندان شكنى محسوب مىشود به آنها پاسخ مىگفتند .\r\nاز جمله در كافى و در تفسير عياشى از امام صادق ع روايت شده كه فرمود :\r\nخداوند متعال در قرآن مجيد ، نسب عيسى را كه از طرف مادر به ابراهيم منتهى مىشود ، به عنوان ذريه ( فرزندزاده ) بيان كرده آن گاه آيه و * ( مِنْ ذُرِّيَّتِه داوُدَ وَسُلَيْمانَ ) * را تا آخر و آيه بعد را هم تا لفظ عيسى تلاوت كرد .\r\n","description":"","footnote":"","page_name":" 327 ","page_number":327},
  {"content":"\r\nو نيز در تفسير عياشى از ابو الاسود روايت شده كه مىگويد : روزى حجاج كسى را به نزد يحيى بن معمر كه از علاقمندان خاندان پيامبر ص بود فرستاد كه من شنيدم تو حسن و حسين را فرزندان رسول خدا مىدانى و در اين باره به آيات قرآن استدلال مىكنى ، در حالى كه من قرآن را از اول تا به آخر خواندم و به چنين آيه اى برنخوردم ، يحيى بن معمر در پاسخ او گفت : آيا در سوره انعام به اين آيه برخورده اى كه مىگويد : « * ( وَمِنْ ذُرِّيَّتِه داوُدَ وَسُلَيْمانَ ) * . . . * ( وَيَحْيى وَعِيسى ) * » گفت آرى خوانده‌ام ، گفت : مگر نه اينست كه در اين آيات عيسى ذريه ابراهيم شمرده شده ، با اينكه از طرف پدر به او نمىرسيد ؟ ! در عيون الاخبار در ضمن يك حديث طولانى در زمينه گفتگوى امام موسى بن جعفر ع با هارون الرشيد و موسى بن مهدى ، چنين نقل مىكند كه او يعنى به امام كاظم ع گفت : چگونه شما مىگوئيد ما ذريه پيامبريم ، در حالى كه پيامبر ، پسرى نداشت و نسل از طريق پسر است نه دختر و شما فرزندان دختر او هستيد ؟ امام در پاسخ از او خواست كه از اين سؤال صرفنظر كند ، ولى هارون اصرار كرد و گفت به هيچوجه صرف نظر نمىكنم ، زيرا شما معتقديد به اينكه همه چيز در قرآن مجيد است و بايد از قرآن آيه اى در اين باره بياوريد ، امام فرمود : اعوذ باللَّه من الشيطان الرجيم بسم اللَّه الرحمن الرحيم * ( وَمِنْ ذُرِّيَّتِه داوُدَ وَسُلَيْمانَ وَأَيُّوبَ وَيُوسُفَ وَمُوسى وَهارُونَ وَكَذلِكَ نَجْزِي الْمُحْسِنِينَ ، وَزَكَرِيَّا وَيَحْيى وَعِيسى ) * ، سپس سؤال كرد اى هارون ! پدر عيسى كه بود ؟ گفت : عيسى پدر نداشت ، فرمود : بنا بر اين اگر او ملحق به ذريه پيامبران است از طريق مريم مىباشد ، ما نيز ملحق به ذريه رسول خدا از طريق مادرمان فاطمه هستيم ( 1 ) .\r\nجالب توجه اينكه بعضى از متعصبين اهل تسنن نيز ، اين موضوع را در تفسير خود ذيل همين آيه آورده‌اند ، از جمله فخر رازى در تفسير كبير خود\r\n\r\n","description":"","footnote":"\r\n( 1 ) نور الثقلين جلد اول صفحه 743 .\r\n","page_name":" 328 ","page_number":328},
  {"content":"\r\nمىگويد : اين آيه دلالت دارد بر اينكه حسن و حسين از ذريه پيامبرند زيرا خداوند عيسى را از ذريه ابراهيم شمرده است با اينكه تنها از طريق مادر به او مربوط مىشود ( 1 ) .\r\nنويسنده المنار كه در تعصب در بعضى از مباحث خاص مذهبى دست كمى از فخر رازى ندارد ، بعد از نقل كلام فخر رازى مىگويد : در اين باب حديثى از « ابو بكر » در صحيح بخارى از پيامبر ص نقل شده است كه به امام حسن ع اشاره كرد و گفت :\r\nان ابنى هذا سيد\r\n: اين پسرم آقا است « ( يعنى كلمه پسرم بر امام حسن اطلاق كرد ) در حالى كه در نزد عرب ( جاهلى ) لفظ ابن بر دختر زاده اطلاق نمىشد . . . سپس اضافه مىكند به همين جهت مردم اولاد فاطمه ع را اولاد رسول و عترت و اهل بيت او مىدانستند .\r\nدر هر حال شك نيست كه فرزندزاده‌ها از طرف دختر و پسر هر دو فرزند انسان محسوب مىشوند و هيچگونه تفاوتى در اين زمينه نيست ، و نه اين موضوع از مختصات پيغمبر ما مىباشد و مخالفت با اين مساله سر چشمه اى جز تعصب و يا افكار جاهلى ندارد ، و لذا در تمام احكام اسلامى از قبيل ازدواج و ارث و مانند آن هيچگونه تفاوتى ميان اين دو نيست ، تنها استثنايى كه به موضوع خورده مساله خمس است كه روى عنوان سيادت است و به جهت خاصى كه در كتاب خمس در فقه آمده اين موضوع استثناء شده است .\r\n\r\n2 - چرا نام اين پيامبران در سه گروه در سه آيه بيان شده است ؟\r\nبعضى از مفسران احتمال داده‌اند كه گروه اول يعنى داود و سليمان و ايوب و يوسف و موسى و هارون ، اين شش نفر ، از پيامبرانى بودند كه علاوه بر مقام نبوت و رسالت داراى حكومت و زمامدارى نيز بودند و شايد جمله « * ( كَذلِكَ نَجْزِي الْمُحْسِنِينَ ) * » كه بعد از ذكر نام اينها آمده است به خاطر نيكيهاى فراوانى بوده كه در دوران\r\n\r\n","description":"","footnote":"\r\n( 1 ) تفسير فخر رازى جلد 13 صفحه 66 .\r\n","page_name":" 329 ","page_number":329},
  {"content":"\r\nحكومت خود بر مردم كردند .\r\nو اما گروه دوم يعنى * ( زَكَرِيَّا وَيَحْيى وَعِيسى وَإِلْياسَ ) * از پيامبرانى بودند كه در زهد و بىاعتنايى به دنيا - علاوه بر مقام نبوت و رسالت - نمونه بودند جمله « * ( كُلٌّ مِنَ الصَّالِحِينَ ) * » بعد از ذكر نام آنها مىتواند اشاره به همين حقيقت بوده باشد .\r\nدرباره گروه سوم يعنى اسماعيل و اليسع و يونس و لوط اين امتياز را داشتند كه دست به مهاجرت دامنه دارى زدند و براى تحكيم آئين خدا برنامه هجرت را عملى ساختند ، و ذكر جمله « * ( كلًّا فَضَّلْنا عَلَى الْعالَمِينَ ) * » ( بنا بر اينكه اشاره به اين چهار نفر باشد نه به تمام پيامبرانى كه در اين سه آيه گفته شده است ) نيز مىتواند اشاره به همين سير آنها در جهان و در ميان اقوام مختلف بوده باشد .\r\n\r\n3 - اهميت فرزندان صالح در معرفى شخصيت انسان\r\n- موضوع ديگرى كه از آيات فوق استفاده مىشود همين مساله است زيرا خداوند براى معرفى مقام والاى ابراهيم قهرمان بتشكن ، شخصيتهاى بزرگ انسانى كه از دودمان او در اعصار مختلف به وجود آمدند با شرح و تفصيل بيان مىكند به طورى كه از ميان 25 نفر از پيامبران كه نامشان در مجموع قرآن آمده است در اين آيات نام 16 نفر از فرزندان و بستگان ابراهيم و نام يك نفر از اجداد او آمده است ، و اين در حقيقت درس بزرگى براى عموم مسلمانان است كه بدانند شخصيت فرزندان و دودمان آنها جزئى از شخصيت آنها محسوب مىشود و مسائل تربيتى و انسانى مربوط به آنها فوق العاده اهميت دارد .\r\n\r\n4 - پاسخ به يك ايراد\r\n- ممكن است كسانى از آيه اخير كه مىگويد :\r\nبعضى از پدران و فرزندان و برادران آنها را برگزيديم و هدايت به راه راست كرديم اين چنين استفاده كنند كه پدران انبياء همگى افراد با ايمانى نبوده‌اند و در ميان آنها غير موحد نيز وجود داشته است - آن چنان كه بعضى از مفسران اهل تسنن در ذيل اين آيه گفته‌اند - ولى با توجه به اينكه منظور از « اجتبيناهم\r\n","description":"","footnote":"","page_name":" 330 ","page_number":330},
  {"content":"\r\nو هديناهم « به قرينه تعبيرى كه در همين سلسله آيات وجود دارد ، مقام نبوت و رسالت است ، مشكل حل مىشود ، يعنى مفهوم آيه چنين خواهد بود كه بعضى از آنها را به مقام نبوت برگزيديم و اين منافاتى با موحد بودن سايرين ندارد .\r\nدر آيه 90 همين سوره ( چند آيه بعد از اين آيه ) نيز « هدايت » به مقام نبوت اطلاق شده است ( 1 ) .\r\n\r\n[ سوره الأنعام ‹ 6 › : آيات 88 تا 90 
  ]\r\nذلِكَ هُدَى اللَّه يَهْدِي بِه مَنْ يَشاءُ مِنْ عِبادِه وَلَوْ أَشْرَكُوا لَحَبِطَ عَنْهُمْ ما كانُوا يَعْمَلُونَ ‹ 88 › أُولئِكَ الَّذِينَ آتَيْناهُمُ الْكِتابَ وَالْحُكْمَ وَالنُّبُوَّةَ فَإِنْ يَكْفُرْ بِها هؤُلاءِ فَقَدْ وَكَّلْنا بِها قَوْماً لَيْسُوا بِها بِكافِرِينَ ‹ 89 › أُولئِكَ الَّذِينَ هَدَى اللَّه فَبِهُداهُمُ اقْتَدِه قُلْ لا أَسْئَلُكُمْ عَلَيْه أَجْراً إِنْ هُوَ إِلَّا ذِكْرى لِلْعالَمِينَ ‹ 90 ›\r\n\r\nترجمه :\r\n88 - اين هدايت خدا است كه هر كس از بندگان خود را بخواهد با آن راهنمايى مىكند ، و اگر آنها مشرك شوند آنچه را عمل مىكردند نابود مىگردد .\r\n89 - آنها كسانى هستند كه كتاب و حكم و نبوت به آنان داديم و اگر نسبت به آن كفر ورزند ( مهم نيست زيرا ) كسانى را نگاهبان آن ساخته‌ايم كه نسبت به آن كافر نيستند .\r\n\r\n","description":"","footnote":"\r\n( 1 ) از نظر تركيبى من آبائهم جارو مجرورى است كه متعلق آن يا جمله « فضلنا » است كه در آيه قبل ذكر شده و يا محذوف است و جمله بعد بر آن محذوف دلالت مىكند و در اصل چنين بوده « اجتبينا من آبائهم » ، ضمنا بايد توجه داشت كه « من » در آيه فوق ظاهرا تبعيضيه است .\r\n","page_name":" 331 ","page_number":331},
  {"content":"\r\n90 - آنها كسانى هستند كه خداوند هدايتشان كرده پس به هدايت آنان اقتدا كن ( و ) بگو در برابر اين ( رسالت و تبليغ ) پاداشى از شما نمىطلبم . اين رسالت چيزى جز يك يادآورى براى جهانيان نيست ( و آگاه ساختن و بيدار كردن وظيفه من است و در برابر انجام وظيفه مزد معنى ندارد ) .\r\n\r\nتفسير : سه امتياز مهم\r\nبه دنبال ذكر نام گروه‌هاى مختلفى از پيامبران الهى در آيات گذشته ، در اينجا اشاره به خطوط كلى و اصلى زندگانى آنها شده ، نخست مىفرمايد : « اين هدايت خدا است كه بوسيله آن هر كس از بندگانش را بخواهد هدايت و رهبرى مىكند » ( * ( ذلِكَ هُدَى اللَّه يَهْدِي بِه مَنْ يَشاءُ مِنْ عِبادِه ) * ) .\r\nيعنى گرچه آنها مردان صالحى بودند و با نيروى عقل و انديشه و با تمام وجود خود در طريق هدايت گام بر مىداشتند ، ولى باز اگر توفيق الهى شامل حال آنها نمىشد و دست پر مهر او ، زير بازوى آنها را نمىگرفت ، امكان لغزش درباره همه آنها و هر كس ، وجود داشته و دارد .\r\nسپس براى اينكه كسى تصور نكند آنها به اجبار در اين راه گام گذاشتند و همچنين كسى تصور نكند كه خداوند نظر خاص و استثنايى و بىدليل در مورد آنها داشته است ، مىفرمايد : « اگر فرضا اين پيامبران با آن همه مقام و موقعيتى كه داشتند مشرك مىشدند ، تمام اعمالشان بر باد مىرفت » ( * ( وَلَوْ أَشْرَكُوا لَحَبِطَ عَنْهُمْ ما كانُوا يَعْمَلُونَ ) * ) .\r\nيعنى آنها نيز مشمول همان قوانين الهى هستند كه درباره ديگران اجرا مىگردد و تبعيضى در كار نيست .\r\n","description":"","footnote":"","page_name":" 332 ","page_number":332},
  {"content":"\r\nدر آيه بعد به سه امتياز مهم كه پايه همه امتيازات انبياء بوده اشاره كرده مىفرمايد : « اينها كسانى بودند كه كتاب آسمانى به آنان داده‌ايم و هم مقام حكم و هم نبوت » ( * ( أُولئِكَ الَّذِينَ آتَيْناهُمُ الْكِتابَ وَالْحُكْمَ وَالنُّبُوَّةَ ) * ) .\r\nالبته منظور اين نيست كه همه آنها داراى كتاب آسمانى بودند بلكه چون سخن از مجموع آنها در ميان است كتاب به مجموع نسبت داده شده ، درست مثل اين است كه مىگوئيم : در فلان كتاب دانشمندان و كتب آنها معرفى شده است ، يعنى كتب آنهايى كه كتابى تاليف كرده‌اند .\r\nضمنا در اينكه منظور از « حكم » چيست ، سه احتمال وجود دارد :\r\n1 - حكم به معنى عقل و فهم و درك يعنى علاوه بر اينكه كتاب آسمانى در اختيار آنها گذاشتيم قدرت درك و فهم آن را به آنها بخشيديم زيرا وجود كتاب بدون وجود درك و فهم قوى و كامل ، اثرى نخواهد داشت .\r\n2 - مقام داورى ، يعنى آنها در پرتو قوانين آسمانى كه از كتاب الهى استفاده مىكردند مىتوانستند در ميان مردم قضاوت كنند و شرائط يك قاضى و دادرس عادل همگى در آنها بطور كامل جمع بود .\r\n3 - حكومت و زمامدارى ، زيرا آنها علاوه بر مقام نبوت و رسالت ، داراى مقام حكومت نيز بودند .\r\nشاهد بر معانى فوق علاوه بر اينكه معنى لغوى حكم با تمام اين معانى تطبيق مىكند اين است كه در آيات مختلف قرآن نيز حكم در اين معانى به كار رفته است ( 1 ) .\r\nو هيچ مانعى ندارد كه حكم در آيه فوق در يك معنى جامع كه همه مفاهيم سه گانه فوق را شامل شود ، استعمال شده باشد ، زيرا حكم در اصل - آن چنان كه\r\n\r\n","description":"","footnote":"\r\n( 1 ) در آيه 12 سوره لقمان به معنى علم و فهم و در آيه 22 سوره ص به معنى قضاوت ، و در آيه 26 سوره كهف به معنى حكومت آمده است .\r\n","page_name":" 333 ","page_number":333},
  {"content":"\r\n« راغب » در كتاب « مفردات » مىگويد به معنى منع و جلوگيرى است ، و از آنجا كه عقل جلو اشتباهات و خلافكاريها را مىگيرد ، همچنين قضاوت صحيح مانع از ظلم و ستم است ، و حكومت عادل جلو حكومتهاى نارواى ديگران را مىگيرد ، در هر يك از اين سه معنى استعمال مىشود .\r\nالبته همان گونه كه اشاره كرديم كه همه انبياء داراى اين همه مقامات نبودند ولى هنگامى كه احكامى به جمعى اسناد داده مىشود ، لزومى ندارد كه همه افراد آن جمع داراى تمام آن احكام باشند ، بلكه ممكن است بعضى از آنها فقط داراى بعضى از آن احكام باشند و لذا موضوع كتاب آسمانى كه تنها براى عده اى از انبياى نامبرده وجود داشته مشكلى براى ما در فهم آيه فوق ايجاد نمىكند .\r\nسپس مىفرمايد : « اگر اين جمعيت ، يعنى مشركان و اهل مكه و مانند آنها ، اين حقايق را نپذيرند ، دعوت تو بدون پاسخ نمىماند ، زيرا ما جمعيتى را ماموريت داده‌ايم كه نه تنها آن را بپذيرند بلكه آن را محافظت و نگهبانى كنند جمعيتى كه در راه كفر گام بر نمىدارند و در برابر حق تسليمند » ( * ( فَإِنْ يَكْفُرْ بِها هؤُلاءِ فَقَدْ وَكَّلْنا بِها قَوْماً لَيْسُوا بِها بِكافِرِينَ ) * ) .\r\nدر تفسير « المنار » و تفسير « روح المعانى » از بعضى از مفسران نقل شده كه منظور از اين جمعيت ، ايرانيان هستند ، ( كه به زودى اسلام را پذيرفتند و در پيشرفت آن با تمام قوا كوشيدند و دانشمندان آنها در فنون مختلف اسلامى كتابهاى فراوان تاليف كردند ) ( 1 ) .\r\n\r\n","description":"","footnote":"\r\n( 1 ) اين احتمال در تفسير آيه نيز هست كه منظور از هؤلاء خود انبياء باشند ، يعنى اگر به فرض محال اين انبياى بزرگ الهى از اداى رسالت سر باز مىزدند باز رسالت الهى به زمين نمىماند و جمعى ديگر ماموريت رساندن آن را به جهانيان مىيافتند ، نظير اين تعبيرات در قرآن ديده مىشود چنان كه در جاى ديگر مىخوانيم * ( لَئِنْ أَشْرَكْتَ لَيَحْبَطَنَّ عَمَلُكَ ) * ( زمر - 65 ) .\r\n","page_name":" 334 ","page_number":334},
  {"content":"\r\nدر آخرين آيه ، برنامه اين پيامبران بزرگ را يك سرمشق عالى هدايت به پيامبر اسلام ص معرفى كرده ، و مىگويد : « اينها كسانى هستند كه مشمول هدايت الهى شده‌اند و به هدايت آنها اقتدا كن » ( * ( أُولئِكَ الَّذِينَ هَدَى اللَّه فَبِهُداهُمُ اقْتَدِه ) * ) ( 1 ) .\r\nاين آيه بار ديگر تاكيد مىكند كه اصول دعوت همه پيامبران الهى يكى است ، اگر چه از نظر ويژگيها و خصوصيات ، به تناسب نيازمنديهاى مختلف هر زمان تفاوتهاى قابل ملاحظه اى داشته‌اند ، و آئينهاى بعدى كاملتر از آئينهاى قبلى بوده‌اند كلاسهاى علمى و تربيتى ، تا به آخرين آنها كه برنامه نهايى است ، يعنى اسلام ، رسيده است .\r\nدر اينكه منظور از اين هدايت كه بايد سرمشق پيامبر اسلام ص قرار گيرد چيست ؟ بعضى از مفسران احتمال داده‌اند كه همان صبر و پايدارى در مقابل مشكلات ، و بعضى گفته‌اند مقصود توحيد و تبليغ رسالت است ، ولى ظاهرا هدايت مفهوم وسيعى دارد كه هم توحيد و ساير اصول اعتقادى را شامل مىشود و هم صبر و استقامت ، و هم ساير اصول اخلاق و تعليم و تربيت .\r\nاز آنچه گفتيم روشن مىشود كه آيه فوق هيچ منافاتى با اين ندارد كه اسلام ناسخ اديان و شرايع پيشين باشد ، زيرا نسخ تنها شامل قسمتى از احكام مىشود ،\r\n\r\n","description":"","footnote":"\r\n( 1 ) بايد توجه داشت كه « ه » در « اقتده » ضمير نيست بلكه « هاء سكت » است كه به هنگام وقف بر حرف متحرك به كلام ملحق مىشود ، نظير همزه وصل كه براى عدم ابتداى به ساكن در آغاز كلام مىآورند ، بنا بر اين همانطور كه همزه وصل به هنگام اتصال كلام ساقط مىشود ، هاء سكت نيز بايد ساقط شود اما از آنجا كه اين هاء در رسم الخط قرآنها نوشته شده است ، براى رعايت ظاهر رسم الخط احتياط را در اين دانسته‌اند كه در اينجا وقف شود تا هاء اظهار گردد ؟\r\n","page_name":" 335 ","page_number":335},
  {"content":"\r\nنه اصول كلى دعوت آنها .\r\nسپس به پيامبر ص دستور داده مىشود كه « به مردم بگويد : من هيچگونه اجر و پاداشى در برابر رسالت خود از شما تقاضا نمىكنم ، همانطور كه پيامبران پيشين چنين درخواستى نكردند ، من هم از اين سنت هميشگى پيامبران پيروى كرده و به آنها اقتدا مىكنم » ( * ( قُلْ لا أَسْئَلُكُمْ عَلَيْه أَجْراً ) * ) .\r\nنه تنها اقتداء به پيامبران و سنت جاويدان آنها ايجاب مىكند كه پاداشى مطالبه نكنم بلكه از آنجا كه اين آئين پاك كه براى شما آورده‌ام يك وديعه الهى است كه در اختيار شما قرار مىدهم ، در برابر رساندن وديعه الهى به شما اجر و پاداش ، مفهومى ندارد .\r\nبه علاوه اين قرآن و رسالت و هدايت يك بيدار باش و يادآورى به همه جهانيان است ( * ( إِنْ هُوَ إِلَّا ذِكْرى لِلْعالَمِينَ ) * ) .\r\nو چنين نعمت عمومى و همگانى ، همانند نور آفتاب و امواج هوا و بارش باران است كه جنبه عمومى و جهانى دارد ، و هيچگاه خريد و فروش نمىشود و كسى در برابر آن اجر و پاداشى نمىگيرد ، اين هدايت و رسالت نيز جنبه خصوصى و اختصاصى ندارد كه بتوان براى آن پاداش قائل شد ، ( با توجه به آنچه در تفسير اين جمله گفته شد پيوند آنها با يكديگر و با آيات قبل كاملا روشن مىگردد ) .\r\nضمنا از جمله اخير به خوبى استفاده مىشود كه آئين اسلام جنبه قومى و و منطقه اى ندارد و يك آئين جهانى و همگانى است .\r\n","description":"","footnote":"","page_name":" 336 ","page_number":336},
  {"content":"\r\n\r\n[ سوره الأنعام ‹ 6 › : آيه 91 
  ]\r\nوَ ما قَدَرُوا اللَّه حَقَّ قَدْرِه إِذْ قالُوا ما أَنْزَلَ اللَّه عَلى بَشَرٍ مِنْ شَيْءٍ قُلْ مَنْ أَنْزَلَ الْكِتابَ الَّذِي جاءَ بِه مُوسى نُوراً وَهُدىً لِلنَّاسِ تَجْعَلُونَه قَراطِيسَ تُبْدُونَها وَتُخْفُونَ كَثِيراً وَعُلِّمْتُمْ ما لَمْ تَعْلَمُوا أَنْتُمْ وَلا آباؤُكُمْ قُلِ اللَّه ثُمَّ ذَرْهُمْ فِي خَوْضِهِمْ يَلْعَبُونَ ‹ 91 ›\r\n\r\nترجمه :\r\n91 - آنها خدا را چنان كه بايد نشناختند كه گفتند هيچ چيز بر هيچ انسانى نفرستاده بگو چه كسى كتابى را كه موسى آورد نازل گردانيد كتابى كه نور و هدايت براى مردم بود ( اما شما ) آن را به صورت پراكنده قرار مىدهيد قسمتى را آشكار و قسمت زيادى را پنهان مىداريد و مطالبى به شما تعليم داده شده كه نه شما و نه پدرانتان از آن با خبر نبوديد بگو : خدا . . . و سپس آنها را در گفتگوهاى لجاجت آميزشان رها كن تا بازى كنند !\r\n\r\nشان نزول : خدانشناسان\r\nاز ابن عباس چنين نقل شده كه جمعى از يهوديان گفتند : اى محمد ! آيا راستى خداوند كتابى بر تو فرستاده است ؟ ! پيامبر گفت : آرى ، آنها گفتند :\r\nبه خدا سوگند كه خداوند هيچ كتابى از آسمان فرو نفرستاده است ! ( 1 ) .\r\nدر شان نزول اين آيه ، روايات ديگرى نيز نقل شده و چنان كه بعدا خواهيم دانست آنچه در بالا آورديم از همه بهتر و مناسبتر است .\r\n\r\n","description":"","footnote":"\r\n( 1 ) تفسير مجمع البيان ، ابو الفتوح رازى و المنار ذيل آيه .\r\n","page_name":" 337 ","page_number":337},
  {"content":"\r\n\r\nتفسير :\r\nدر اينكه اين آيه درباره يهود است يا مشركان در ميان مفسران گفتگو است ، ولى از آنجا كه پيامبر ص در مكه گفتگويى با يهود نداشته و آنچه بوده در مدينه بوده است و از طرفى سوره انعام كه اين آيه جزء آن است مكى است ، بعضى معتقدند كه اين آيه استثنائا در مدينه نازل شده است و به دستور پيامبر به تناسب خاصى در وسط اين سوره مكى قرار گرفته و اين موضوع در قرآن نمونه‌هاى فراوانى دارد .\r\nبراى روشن شدن حقيقت مطلب ، نخست بايد تفسير اجمالى آيه را بدانيم و بعد در باره اينكه آيه از چه اشخاصى سخن مىگويد و هدفش چيست بحث كنيم نخست مىگويد « آنها خدا را آن چنان كه شايسته است نشاختند زيرا گفتند :\r\nخدا هيچ كتابى بر هيچ انسانى نازل نكرده است « ! ( * ( وَما قَدَرُوا اللَّه حَقَّ قَدْرِه إِذْ قالُوا ما أَنْزَلَ اللَّه عَلى بَشَرٍ مِنْ شَيْءٍ ) * ) .\r\nخداوند به پيامبرش دستور مىدهد كه در جواب آنها « بگو چه كسى كتابى را كه موسى آورد و نور و هدايت براى مردم بود نازل گردانيد » ؟ ( * ( قُلْ مَنْ أَنْزَلَ الْكِتابَ الَّذِي جاءَ بِه مُوسى نُوراً وَهُدىً لِلنَّاسِ ) * ) .\r\n« همان كتابى كه آن را به صفحات پراكنده اى تبديل كرده‌ايد ، بعضى را كه به سود شما است آشكار مىكنيد و بسيارى را كه به زيان خود ميدانيد پنهان مىداريد » ( * ( تَجْعَلُونَه قَراطِيسَ تُبْدُونَها وَتُخْفُونَ كَثِيراً ) * ) .\r\n« و در اين كتاب آسمانى مطالبى به شما تعليم داده شد كه نه شما و نه پدرانتان از آن با خبر نبوديد و بدون تعليم الهى نمىتوانستيد با خبر شويد » ( * ( وَعُلِّمْتُمْ ما لَمْ تَعْلَمُوا أَنْتُمْ وَلا آباؤُكُمْ ) * ) در پايان آيه به پيامبر ص دستور مىدهد كه « تنها خدا را ياد كند و آنها\r\n","description":"","footnote":"","page_name":" 338 ","page_number":338},
  {"content":"\r\nرا در اباطيل و لجاجت و بازيگرى خود رها سازد « زيرا آنها جمعيتى هستند كه كتاب الهى و آيات او را به بازى گرفته‌اند . ( * ( قُلِ اللَّه ثُمَّ ذَرْهُمْ فِي خَوْضِهِمْ يَلْعَبُونَ ) * ) اكنون اگر اين آيه در مدينه نازل شده باشد ، و روى سخن به يهود باشد معنى آن چنين است : كه جمعى از يهود منكر نزول كتاب آسمانى بر تمام پيامبران بودند آيا چنين چيزى ممكن است ؟ كه يهود و پيروان تورات ، نزول كتاب آسمانى را انكار كنند ؟ اگر تعجب نكنيد آرى ، و با توجه به يك مطلب نكته اين موضوع روشن مىشود ، زيرا چنان كه كتب عهد جديد ( اناجيل ) و عهد قديم ( تورات و كتابهاى وابسته به آن ) را به دقت بررسى كنيم خواهيم ديد كه اين كتابها هيچكدام لحن آسمانى ندارد ، يعنى جنبه خطاب خداوند به بشر در آنها نيست ، بلكه به خوبى از آنها استفاده مىشود كه اينها از زبان شاگردان و غير شاگردان از پيروان آئين موسى ع و مسيح ع به شكل تاريخ و شرح زندگى نوشته شده است و ظاهرا يهود و مسيحيان كنونى نيز اين مطلب را انكار نمىكنند زيرا داستان مرگ موسى و عيسى و حوادث زيادى مربوط به زمانهاى بعد از آن در اين كتابها آمده است ، نه به عنوان پيشبينى بلكه به عنوان خبرى از گذشته ، آيا چنين كتابى امكان دارد بر موسى و عيسى نازل شده باشد .\r\nمنتها مسيحيان و يهوديان عقيده دارند كه اين كتابها چون به دست انسانهايى نوشته شده كه از وحى آسمانى با خبر بودند كتاب مقدس و قابل اعتماد و خالى از اشتباه محسوب مىشود .\r\nبا توجه به اين نكته روشن مىشود كه چرا آنها از لحن قرآن كه به شكل خطاب خدا به پيامبر و بندگان است تعجب مىكردند ، و در شان نزول فوق نيز خوانديم كه آنها با تعجب از آن حضرت پرسيدند آيا خداوند كتاب آسمانى نازل كرده ؟ و سپس اين موضوع را بطور كلى انكار كردند كه هيچ كتابى از ناحيه خدا بر هيچ انسانى حتى موسى نازل نشده است .\r\n","description":"","footnote":"","page_name":" 339 ","page_number":339},
  {"content":"\r\nولى خداوند در جواب آنها به اين موضوع اشاره مىكند كه خود شما عقيده داريد الواح و مطالبى بر موسى نازل گرديد ، يعنى اگر آنچه در دست شما است كتاب آسمانى نيست ، لا اقل قبول داريد كه چنين چيزى از طرف خدا نازل شده است كه قسمتى از آن را آشكار و قسمت زيادى را پنهان مىداريد ، و به اين ترتيب اشكالى باقى نمىماند كه چگونه ممكن است يهود منكر نزول كتاب آسمانى شده باشند ( دقت كنيد ) .\r\nو اگر آيه همانند ساير آيات اين سوره درباره مشركان باشد معنى آن چنين مىشود كه آنها منكر هر گونه كتاب آسمانى شدند تا دعوت پيامبر اسلام ص را انكار كنند ، ولى خداوند براى آنها استدلال مىكند كه چگونه ممكن است چنين ادعايى داشته باشند با اينكه خداوند تورات را بر موسى نازل كرد ؟ و مشركان اگر چه آئين يهود را قبول نداشتند ولى انبياء پيشين و ابراهيم و حتى موسى را احتمالا به عنوان پيامبرى براى منطقه و عصر خاصى قبول داشتند ، و خود را پيرو آئين ابراهيم مىدانستند ، و لذا هنگامى كه پيامبر اسلام ص ظهور كرد و براى جستجوى علائم او به نزد اهل كتاب رفتند و از آنها خواستند كه در كتب خود بررسى كنند ، آيا خبر از چنين پيامبرى مىدهد و اگر آنها اين كتب را به هيچوجه قبول نداشتند چگونه ممكن بود چنين درخواستى كنند ؟ لذا بعد از سؤال از يهود آنچه به سود آنها بود اظهار و آنچه به زيانشان بود مخفى مىكردند ( مانند نشانه‌هاى پيامبر كه در كتب پيشين آمده بود ) و به اين ترتيب آيه قابل تطبيق بر گفتار مشركان مكه نيز مىتواند باشد .\r\nولى تفسير اول با لحن آيه و شان نزول ، و ضمائرى كه در آيه است ظاهرا سازگارتر مىباشد .\r\n\r\nدر اينجا به چند موضوع بايد توجه كرد :\r\n1 - قراطيس جمع « قرطاس » است و اصل آن بطورى كه بعضى گفته‌اند از\r\n","description":"","footnote":"","page_name":" 340 ","page_number":340},
  {"content":"\r\nيونانى گرفته شده و معنى آن چنان كه « راغب » در كتاب مفردات مىگويد « هر چيزى است كه روى آن مىنويسند » بنا بر اين كاغذ معمولى و پوست حيوانات و درختان و مانند آن كه در قديم الايام نامه و كتابها را روى آن مىنوشتند ، نيز شامل مىشود ، و منحصر به كاغذ معمولى نيست .\r\n2 - ممكن است سؤال شود كه چرا در آيه مذمت از يهود شده كه آنها وحى آسمانى را روى كاغذها و مانند آن نوشته بودند اينكه مذمتى ندارد .\r\nدر پاسخ مىگوئيم : مذمت از اين نظر نيست ، بلكه از اين نظر است كه آنها مطالب تورات را روى كاغذهاى پراكنده و مانند آن نوشته بودند كه آنچه را به سود آنها بود به مردم ديگر نشان دهند و آنچه به زيانشان بود مخفى سازند .\r\n3 - جمله * ( وَما قَدَرُوا اللَّه حَقَّ قَدْرِه ) * ( خدا را آن چنان كه شايسته است نشناختند و اوصاف او را درك نكردند ) در حقيقت اشاره به اين نكته است كه هر كس خدا را درست بشناسد نمىتواند انكار كند كه از طرف او رهبران و راهنمايان همراه با كتابهاى آسمانى براى بشر فرستاده شده است زيرا حكمت خدا ايجاب مىكند كه اولا انسان را براى هدفى كه آفريده شده است ( هدف تكامل ) در مسير پر پيچ و خمى كه در پيش دارد كمك كند ، و گر نه نقض غرض كرده است ، و اين هدف بدون فرستادن وحى و كتاب آسمانى و تعليمات صحيح و خالى از هر گونه خطا و اشتباه ممكن نيست .\r\nثانيا چگونه ممكن است مقام رحمت عامه و خاصه خداوند اجازه دهد كه انسان را در مسير سعادت كه با هزاران مانع روبرو است و پرتگاههاى فراوان بر سر راه او كمين كرده‌اند تنها بگذارد و رهبرانى با تعليمات جامع براى دستگيرى و راهنمايى آنها نفرستد . ( بنا بر اين هم حكمت او و هم رحمتش فرستادن كتب آسمانى را ايجاب مىكند ) .\r\nشك نيست كه معرفت كنه ذات خدا و كنه صفات او براى هيچكس ممكن\r\n","description":"","footnote":"","page_name":" 341 ","page_number":341},
  {"content":"\r\nنيست و آيه فوق هيچگونه نظر به اين مطلب ندارد بلكه مىخواهد بگويد آن مقدار معرفتى از خداوند و صفات او كه براى انسان امكانپذير است اگر حاصل شود ترديدى باقى نخواهد ماند كه چنين پروردگارى بندگان خود را بدون سرپرست و كتاب آسمانى باقى نخواهد گذاشت .\r\n\r\n[ سوره الأنعام ‹ 6 › : آيه 92 
  ]\r\nوَ هذا كِتابٌ أَنْزَلْناه مُبارَكٌ مُصَدِّقُ الَّذِي بَيْنَ يَدَيْه وَلِتُنْذِرَ أُمَّ الْقُرى وَمَنْ حَوْلَها وَالَّذِينَ يُؤْمِنُونَ بِالآخِرَةِ يُؤْمِنُونَ بِه وَهُمْ عَلى صَلاتِهِمْ يُحافِظُونَ ‹ 92 ›\r\n\r\nترجمه :\r\n92 - و اين كتابى است كه آن را نازل كرديم ، كتابى است پر بركت كه آنچه را پيش از آن آمده تصديق مىكند ، ( آن را فرستاديم تا مردم را به پاداشهاى الهى بشارت دهى ) و براى اينكه ( مردم ) ام القرى ( مكه ) و آنها كه گرد آن هستند بترسانى ، آنها كه به آخرت ايمان دارند به آن ايمان مىآورند و مراقب نمازهاى خويش مىباشند .\r\n\r\nتفسير :\r\nدر تعقيب بحثى كه در باره كتاب آسمانى يهود در آيه گذشته عنوان شد در اينجا به قرآن كه يك كتاب ديگر آسمانى است اشاره مىشود ، و در حقيقت ذكر تورات مقدمه اى است براى ذكر قرآن تا تعجب و وحشتى از نزول يك كتاب آسمانى ، بر يك بشر ، نكنند .\r\nنخست مىگويد : « اين كتابى است كه ما آن را نازل كرديم » ( * ( وَهذا كِتابٌ أَنْزَلْناه ) * ) .\r\n« كتابى است بسيار پر بركت ، زيرا سرچشمه انواع خيرات و نيكيها و پيروزيها\r\n","description":"","footnote":"","page_name":" 342 ","page_number":342},
  {"content":"\r\nاست « ( مبارك ) .\r\n« به علاوه كتبى را كه پيش از آن نازل شده‌اند همگى تصديق مىكند » ( * ( مُصَدِّقُ الَّذِي بَيْنَ يَدَيْه ) * ) .\r\nمنظور از اينكه قرآن كتب مقدسه پيشين را تصديق مىكند آن است كه تمام نشانه هايى كه در آنها آمده است بر آن تطبيق مىنمايد .\r\nو به اين ترتيب دو نشانه بر حقانيت قرآن در دو جمله گذشته بيان گرديده يكى وجود نشانه هايى كه در كتب پيشين از آن خبر داده شده ، و ديگر محتواى خود قرآن كه هر گونه خير و بركت و وسيله سعادت در آن آمده است ، بنا بر اين هم از نظر محتوا و هم از نظر اسناد و مدارك تاريخى نشانه‌هاى حقانيت در آن آشكار است .\r\nسپس هدف نزول قرآن را چنين توضيح مىدهد كه آن را فرستاديم تا ام القرى ( مكه ) و تمام آنها كه در گرد آن هستند ، انذار كنى و به مسئوليتها و وظائفشان آگاه سازى « ( * ( وَلِتُنْذِرَ أُمَّ الْقُرى وَمَنْ حَوْلَها ) * ) ( 1 ) و از آنجا كه » انذار « يعنى توجه دادن به مسئوليتها و ترساندن از ترك وظائف مهمترين برنامه قرآن مخصوصا در برابر اشخاص سركش و طغيانگر است تنها به اين قسمت اشاره شده است .\r\nو در پايان آيه مىگويد : « كسانى كه به روز رستاخيز و حساب و پاداش اعمال ايمان دارند به اين كتاب ايمان خواهند آورد و مراقب نمازهاى خود خواهند بود » ( * ( وَالَّذِينَ يُؤْمِنُونَ بِالآخِرَةِ يُؤْمِنُونَ بِه وَهُمْ عَلى صَلاتِهِمْ يُحافِظُونَ ) * )\r\n\r\nدر اينجا به چند مطلب بايد توجه داشت :\r\n\r\n","description":"","footnote":"\r\n( 1 ) در اينكه « لتنذر » عطف بر چه جمله اى است ميان مفسران گفتگو است ولى بيشتر به نظر مىرسد كه عطف به جمله محذوفى مانند « لتبشر » و امثال آن بوده باشد .\r\n","page_name":" 343 ","page_number":343},
  {"content":"\r\n\r\n1 - اسلام يك آئين جهانى است\r\nآيات مختلف قرآن به خوبى گواهى مىدهد كه اسلام يك آئين جهانى است ، تعبيراتى مانند لأُنْذِرَكُمْ بِه وَمَنْ بَلَغَ ( هدف من اين است كه همه شما و كسانى را كه سخنم به آنها مىرسد با قرآن انذار كنم ) ( انعام - 19 ) و إِنْ هُوَ إِلَّا ذِكْرى لِلْعالَمِينَ ( اين قرآن وسيله تذكر جهانيان است ) ( انعام - 90 ) و قُلْ يا أَيُّهَا النَّاسُ إِنِّي رَسُولُ اللَّه إِلَيْكُمْ جَمِيعاً ( بگو اى مردم ! من رسول خدا به سوى همه شما هستم ) ( اعراف 158 ) و امثال آن كه در قرآن فراوان است گواه اين حقيقت است و جالب اينكه بسيارى از اين آيات در مكه يعنى در آن موقع كه هنوز اسلام از محيط اين شهر تجاوز نكرده بود نازل گرديد .\r\nولى با توجه به آيه مورد بحث اين سؤال پيش مىآيد كه چگونه هدف بعثت پيامبر ص انذار و هدايت مردم مكه و كسانى كه پيرامون آن هستند ذكر شده ؟ آيا اين با جهانى بودن اسلام منافات ندارد ؟\r\nاتفاقا اين ايراد از بعضى از يهود و بعضى ديگر از پيروان مذاهب ديگر نقل شده است و به گمان خود حربه محكمى در برابر جهانى بودن اسلام يافته‌اند كه آن را در منطقه خاصى ، محدود مىسازد ( يعنى مكه و اطراف مكه ) ( 1 ) .\r\n\r\nپاسخ :\r\nاين ايراد با توجه به دو نكته كاملا روشن مىشود ، و نه تنها اين آيه منافات با جهانى بودن اسلام ندارد بلكه مىتوان گفت يكى از دلائل جهانى بودن آن است :\r\n\r\n","description":"","footnote":"\r\n( 1 ) در تفسير المنار جلد 7 صفحه 621 ، در تفسير فى ظلال جلد 3 صفحه 305 از پاره اى از مستشرقين اين ايراد نقل شده است .\r\n","page_name":" 344 ","page_number":344},
  {"content":"\r\n1 - قريه در زبان قرآن ، به معنى هر گونه آبادى است « اعم از اينكه شهر بزرگ باشد و يا كوچك و يا روستا ، مثلا در سوره يوسف از زبان برادران و در مقابل پدر چنين مىخوانيم : وَسْئَلِ الْقَرْيَةَ الَّتِي كُنَّا فِيها : « از قريه اى كه در آن بوديم سؤال كن » ( 1 ) و مىدانيم كه اين سخن را پس از بازگشت از پايتخت مصر و ماجراى توقيف برادر آنها « بنيامين » از طرف دستگاه عزيز مصر بوده است ، و همچنين مىخوانيم : وَلَوْ أَنَّ أَهْلَ الْقُرى آمَنُوا وَاتَّقَوْا لَفَتَحْنا عَلَيْهِمْ بَرَكاتٍ مِنَ السَّماءِ وَالأَرْضِ : « اگر مردمى كه در آباديهاى روى زمين زندگى مىكنند ، ايمان بياورند و تقوا پيشه كنند بركات از آسمان و زمين بر آنها خواهيم گشود » ( 2 ) بديهى است منظور در اينجا خصوص روستاها نيست بلكه همه نقاط مسكونى جهان را شامل مىشود .\r\nاز طرف ديگر در روايات متعددى مىخوانيم خشكيهاى زمين از زير خانه كعبه گسترده شدند ، و از آن بنام « دحو الارض » ( گسترش زمين ) ياد شده است .\r\nاين را نيز مىدانيم كه در آغاز بر اثر بارانهاى سيلابى تمام كره زمين از آب پوشيده بود ، آبها تدريجا فرو نشستند و در نقاط پست زمين قرار گرفتند و خشكيها تدريجا از زير آب ، سر بر آوردند ، طبق روايات اسلامى نخستين نقطه اى كه از زير آب سر بر آورد ، سرزمين مكه بود .\r\nو اگر ارتفاع اين سرزمين در حال حاضر بلندترين ارتفاع زمينهاى دنيا نيست هيچگونه منافاتى با اين سخن ندارد ، زيرا از آن روز صدها مليون سال مىگذرد و تا كنون وضع نقاط روى زمين به كلى دگرگون شده ، بعضى از كوه‌ها در اعماق اقيانوسها قرار گرفته و بعضى از اعماق اقيانوسها تبديل به قله كوه شده است و اين\r\n\r\n","description":"","footnote":"\r\n( 1 ) يوسف - 82 .\r\n( 2 ) اعراف - 96 .\r\n","page_name":" 345 ","page_number":345},
  {"content":"\r\nاز مسلمات علم زمينشناسى و جغرافياى طبيعى است .\r\n2 - كلمه « ام » همانطور كه سابق نيز گفتيم به معنى اصل و اساس و ابتداء و آغاز هر چيزى است .\r\nبا توجه به آنچه گفته شد روشن مىشود كه اگر به مكه ام القرى مىگويند به خاطر اين است كه اصل و آغاز پيدايش تمام خشكيهاى روى زمين است و بنا بر اين « و من حولها » ( كسانى كه پيرامون آن هستند ) تمام مردم روى زمين را شامل مىشود .\r\nآيات گذشته پيرامون جهانى بودن اسلام نيز اين تفسير را تاييد مىكند ، همچنين نامه‌هاى فراوانى كه پيامبر ص براى زمامداران بزرگ دنيا مانند كسرى و قيصر نوشت و شرح آن در جلد دوم تفسير نمونه صفحه 452 گذشت گواه ديگرى بر اين موضوع مىباشد .\r\n\r\n2 - ارتباط ايمان به قرآن و ايمان به آخرت\r\nدر آيه فوق مىخوانيم : كسانى كه ايمان به آخرت دارند ، به قرآن ايمان مىآورند ، يعنى مىدانند اين جهان مقدمه اى است براى جهان ديگر ، و همانند « مزرعه » و يا « دانشگاه » و يا « تجارتخانه » است ، و در هر حال بدون يك سلسله قوانين و برنامه‌ها و آئين نامه و فرستادن انبيا رسيدن به آن هدف عالى و آماده شدن براى آن روز ممكن نيست .\r\nو به تعبير ديگر با اينكه خداوند انسان را براى تكامل در اين جهان فرستاده و منزلگاه اصلى او جهان ديگر است ، اگر پيامبران و كتب آسمانى براى او نفرستد نقض غرض كرده است و به اين ترتيب از ايمان به خدا و معاد ، ايمان به نبوت انبياء و كتب آسمانى نتيجه گرفته مىشود . ( دقت كنيد )\r\n","description":"","footnote":"","page_name":" 346 ","page_number":346},
  {"content":"\r\n\r\n3 - اهميت نماز\r\nدر آيه فوق از ميان تمام دستورات دينى تنها اشاره به نماز شده است و همانطور كه مىدانيم نماز مظهر پيوند با خدا و ارتباط با او است و به همين دليل از همه عبادات برتر و بالاتر است ، و به عقيده بعضى هنگام نزول اين آيات تنها فريضه اسلامى همين نماز بود ( 1 ) .\r\n\r\n[ سوره الأنعام ‹ 6 › : آيه 93 
  ]\r\nوَ مَنْ أَظْلَمُ مِمَّنِ افْتَرى عَلَى اللَّه كَذِباً أَوْ قالَ أُوحِيَ إِلَيَّ وَلَمْ يُوحَ إِلَيْه شَيْءٌ وَمَنْ قالَ سَأُنْزِلُ مِثْلَ ما أَنْزَلَ اللَّه وَلَوْ تَرى إِذِ الظَّالِمُونَ فِي غَمَراتِ الْمَوْتِ وَالْمَلائِكَةُ باسِطُوا أَيْدِيهِمْ أَخْرِجُوا أَنْفُسَكُمُ الْيَوْمَ تُجْزَوْنَ عَذابَ الْهُونِ بِما كُنْتُمْ تَقُولُونَ عَلَى اللَّه غَيْرَ الْحَقِّ وَكُنْتُمْ عَنْ آياتِه تَسْتَكْبِرُونَ ‹ 93 ›\r\n\r\nترجمه :\r\n93 - چه كسى ستمكارتر است از كسى كه دروغى به خدا ببندد يا بگويد وحى به من فرستاده شده در حالى كه وحى به او نشده باشد ، و كسى كه بگويد من هم همانند آنچه خدا نازل كرده نازل مىكنم ، و اگر ببينى هنگامى كه ( اين ) ظالمان در شدايد مرگ فرو رفته‌اند و فرشتگان دستها را گشوده به آنان مىگويند جان خود را خارج سازيد امروز مجازات خوار كننده اى در برابر دروغهايى كه به خدا بستيد و در برابر آيات او تكبر ورزيديد ، خواهيد ديد ، ( در آن روز به حال آنها تاسف خواهى خورد ) .\r\n\r\n","description":"","footnote":"\r\n( 1 ) تفسير المنار جلد 7 صفحه 622 .\r\n","page_name":" 347 ","page_number":347},
  {"content":"\r\n\r\nشان نزول :\r\nدر شان نزول اين آيه روايات متعددى در منابع حديث و كتب تفسير نقل شده از جمله اينكه آيه در مورد شخصى به نام « عبد اللَّه بن سعد » كه از كاتبان وحى بود و سپس خيانت كرد و پيغمبر ص او را طرد نمود و پس از آن ادعا كرد كه من مىتوانم همانند آيات قرآن بياورم نازل گرديده ، جمعى از مفسران نيز گفته‌اند كه آيه يا قسمتى از آن در باره « مسيلمه كذاب » كه از مدعيان دروغين نبوت بود نازل گرديده است ، ولى با توجه به اينكه داستان مسيلمه در اواخر عمر پيغمبر ص بود ، و اين سوره از سوره‌هاى مكى است ، طرفداران اين شان نزول معتقدند كه اين آيه همانند چند آيه ديگر از اين سوره در مدينه نازل شده است و به دستور پيامبر ص در لابلاى آيات اين سوره قرار داده شده است .\r\nو در هر حال آيه همانند ساير آيات قرآن كه در شرائط خاصى نازل شده مضمون و محتواى آن كلى و عمومى است و همه مدعيان نبوت و مانند آنها را شامل مىشود .\r\n\r\nتفسير :\r\nبه دنبال آيات گذشته كه اشاره به گفتار يهود در باره نفى نزول كتاب آسمانى بر هيچكس نموده بود ، در اين آيه سخن از گناهكاران ديگرى است كه در نقطه مقابل آنها قرار دارند و ادعاى نزول وحى آسمانى بر خود مىكنند ، در حالى كه دروغ مىگويند .\r\nو در حقيقت به سه دسته از اين گونه افراد در آيه مورد بحث اشاره شده است .\r\nنخست مىگويد : « چه كسى ستمكارتر است از كسانى كه بر خدا دروغ مىبندند و آيه اى را تحريف و سخنى از سخنان خدا را تغيير مىدهند » ( * ( وَمَنْ أَظْلَمُ مِمَّنِ افْتَرى عَلَى اللَّه كَذِباً ) * ) .\r\n","description":"","footnote":"","page_name":" 348 ","page_number":348},
  {"content":"\r\nدسته دوم « آنها كه ادعاى نبوت و وحى مىكنند در حالى كه نه پيامبرند و نه وحى بر آنها نازل شده است » . ( * ( أَوْ قالَ أُوحِيَ إِلَيَّ وَلَمْ يُوحَ إِلَيْه شَيْءٌ ) * ) .\r\nدسته سوم آنها كه به عنوان انكار نبوت پيامبر اسلام ص يا از روى استهزاء مىگويند « ما هم مىتوانيم همانند اين آيات نازل كنيم در حالى كه دروغ مىگويند و كمترين قدرتى بر اين كار ندارند » ( * ( وَمَنْ قالَ سَأُنْزِلُ مِثْلَ ما أَنْزَلَ اللَّه ) * ) .\r\nآرى همه اينها ستمگرند و كسى ستمكارتر از آنها نيست زيرا راه حق را به روى بندگان خدا مىبندند و آنها را در بيراهه سرگردان مىسازند و با رهبرى رهبران راستين مبارزه مىكنند ، هم خود گمراهند و هم ديگران را به گمراهى مىكشانند ، چه ظلمى از اين بالاتر كه افرادى كه صلاحيت رهبرى ندارند ادعاى رهبرى كنند آن هم رهبرى الهى و آسمانى .\r\nگرچه آيه مربوط به مدعيان نبوت و وحى است ولى روح آن همه كسانى را كه به دروغ ادعاى مقامى را مىكنند كه شايسته آن نيستند شامل مىشود .\r\nسپس مجازات دردناك اين گونه افراد را چنين بيان مىكند : « اگر تو اى پيامبر ! اين ستمكاران را به هنگامى كه در شدائد مرگ و جان دادن فرو رفته‌اند مشاهده كنى ، در حالى كه فرشتگان قبض ارواح دست گشوده‌اند به آنها مىگويند جان خود را خارج سازيد ، خواهى ديد كه وضع آنها بسيار دردناك و اسفبار است » ( * ( وَلَوْ تَرى إِذِ الظَّالِمُونَ فِي غَمَراتِ الْمَوْتِ وَالْمَلائِكَةُ باسِطُوا أَيْدِيهِمْ أَخْرِجُوا أَنْفُسَكُمُ ) * ) ( 1 ) .\r\nدر اين حال فرشتگان عذاب به آنها مىگويند : « امروز گرفتار مجازات خوار كننده اى خواهيد شد به خاطر دو كار : نخست اينكه بر خدا دروغ بستيد و ديگر اينكه\r\n\r\n","description":"","footnote":"\r\n( 1 ) غمرات جمع غمره ( بر وزن ضربه ) در اصل به معنى از بين بردن آثار چيزى است و سپس به معنى آب فراوانى كه تمام چهره چيزى را مىپوشانده آمده است و نيز به شدائد و گرفتاريهايى كه انسان را در كام خود مىكشد گفته مىشود .\r\n","page_name":" 349 ","page_number":349},
  {"content":"\r\nدر برابر آيات او سر تسليم فرود نياورديد « ( * ( الْيَوْمَ تُجْزَوْنَ عَذابَ الْهُونِ بِما كُنْتُمْ تَقُولُونَ عَلَى اللَّه غَيْرَ الْحَقِّ وَكُنْتُمْ عَنْ آياتِه تَسْتَكْبِرُونَ ) * ) .\r\n\r\nدر اينجا به چند نكته بايد توجه داشت .\r\n1 - مدعيان دروغين نبوت و رهبران قلابى همانطور كه مىبينيم به عنوان بد ظالمان در آيه معرفى شده‌اند و در حقيقت ظلمى بالاتر از اين نيست كه فكر كسى را بدزدند و عقيده او را تخريب كنند و راه سعادت را بر او ببندند و او را مستعمره فكرى خود سازند .\r\n2 - جمله * ( باسِطُوا أَيْدِيهِمْ ) * ممكن است به اين معنى باشد كه فرشتگان قبض ارواح با گشودن دستها آماده قبض روح آنها مىشوند و ممكن است به معنى دست گشودن براى شروع مجازات آنها بوده باشد .\r\n3 - * ( أَخْرِجُوا أَنْفُسَكُمُ ) * : « جان و روح خود را خارج سازيد » در حقيقت يك نوع تحقير از ناحيه فرشتگان قبض ارواح نسبت به اين گونه ظالمان است و گر نه دادن روح و جان كار خود ظالمان نيست بلكه كار آن فرشتگان است ، همانند اينكه هنگام اعدام يك قاتل جانى به او مىگويند اكنون بمير ! و در هر صورت اين تحقير گويا در برابر تحقيرى است كه نسبت به آيات خدا و پيامبران و بندگان خدا كرده‌اند ، ضمنا اين آيه گواه ديگرى بر استقلال روح و جدايى آن از جسم است .\r\nضمنا از اين آيه استفاده مىشود كه مجازات اين گونه از گناهكاران از همان لحظه جان دادن و مرگ آغاز مىگردد .\r\n","description":"","footnote":"","page_name":" 350 ","page_number":350},
  {"content":"\r\n\r\n[ سوره الأنعام ‹ 6 › : آيه 94 
  ]\r\nوَ لَقَدْ جِئْتُمُونا فُرادى كَما خَلَقْناكُمْ أَوَّلَ مَرَّةٍ وَتَرَكْتُمْ ما خَوَّلْناكُمْ وَراءَ ظُهُورِكُمْ وَما نَرى مَعَكُمْ شُفَعاءَكُمُ الَّذِينَ زَعَمْتُمْ أَنَّهُمْ فِيكُمْ شُرَكاءُ لَقَدْ تَقَطَّعَ بَيْنَكُمْ وَضَلَّ عَنْكُمْ ما كُنْتُمْ تَزْعُمُونَ ‹ 94 ›\r\n\r\nترجمه :\r\n94 - همه شما به صورت تنها به سوى ما بازگشت نموديد همانگونه كه روز اول شما را آفريديم ، و آنچه را به شما بخشيده بوديم پشت سرگذارديد ، و شفيعانى را كه شريك در شفاعت خود مىپنداشتيد با شما نمىبينيم ، پيوندهاى شما بريده شد و تمام آنچه را تكيه گاه خود تصور مىكرديد از شما دور و گم شدند .\r\n\r\nشان نزول :\r\nدر تفسير مجمع البيان و تفسير طبرى و تفسير آلوسى چنين نقل شده كه يكى از مشركان به نام نضر بن حارث گفت : لات و عزى ( دو بت بزرگ و معروف عرب ) در قيامت از من شفاعت خواهند كرد ، آيه فوق نازل شد و به او و امثال او پاسخ گفت .\r\n\r\nتفسير : گمشده‌ها\r\nدر آيه گذشته به قسمتى از حالات ظالمان در آستانه مرگ اشاره شد در اين آيه گفتارى را كه خداوند به هنگام مرگ يا به هنگام ورود در صحنه قيامت به آنها مىگويد ، منعكس شده است .\r\nدر آغاز مىفرمايد : « امروز همه به صورت تنها ، همانگونه كه روز اول شما را\r\n","description":"","footnote":"","page_name":" 351 ","page_number":351},
  {"content":"\r\nآفريديم ، به سوى ما بازگشت نموديد « ( * ( وَلَقَدْ جِئْتُمُونا فُرادى كَما خَلَقْناكُمْ أَوَّلَ مَرَّةٍ ) * ) .\r\n« و اموالى كه بشما بخشيده بوديم و تكيه گاه شما در زندگى بود ، همه را پشت سر گذارديد » و با دست خالى آمديد ( * ( وَتَرَكْتُمْ ما خَوَّلْناكُمْ وَراءَ ظُهُورِكُمْ ) * ) ( 1 ) .\r\nهمچنين « بتهايى كه آنها را شفيع خود مىپنداشتيد ، و شريك در تعيين سرنوشت خود تصور مىكرديد هيچكدام را با شما نمىبينيم » ( * ( وَما نَرى مَعَكُمْ شُفَعاءَكُمُ الَّذِينَ زَعَمْتُمْ أَنَّهُمْ فِيكُمْ شُرَكاءُ ) * ) .\r\nدر حقيقت « جمع شما به پراكندگى گرائيد و تمام پيوندها از شما بريده شد » ( * ( لَقَدْ تَقَطَّعَ بَيْنَكُمْ ) * ) .\r\n« تمام پندارها و تكيه گاه هايى كه فكر مىكرديد نابود گشتند و گم شدند » ( * ( وَضَلَّ عَنْكُمْ ما كُنْتُمْ تَزْعُمُونَ ) * ) .\r\nمشركان و بت پرستان عرب روى سه چيز تكيه داشتند : « قبيله و عشيره » اى كه به آن وابسته بودند ، و « اموال و ثروتهايى » كه براى خود گرد آورده بودند ، و « بتهايى » كه آنها را شريك خدا در تعيين سرنوشت انسان و شفيع در پيشگاه او مىپنداشتند ، در هر يك از سه جمله آيه ، به يكى از اين سه موضوع اشاره شده كه چگونه به هنگام مرگ ، همه آنها با انسان وداع مىگويند ، و او را تك و تنها به خود وامىگذارند .\r\nدر اينجا بايد به دو نكته توجه داشت :\r\n1 - از قرار گرفتن اين آيه به دنبال آيه قبل كه گفتگوى فرشتگان قبض\r\n\r\n","description":"","footnote":"\r\n( 1 ) خولناكم از ماده « خول » بر وزن ( عمل ) در اصل به معنى چيزى است كه نياز به سرپرستى و تدبير و اداره دارد و معمولا به اموال و نعمتهاى گوناگونى كه خداوند به انسان مىبخشد گفته مىشود .\r\n","page_name":" 352 ","page_number":352},
  {"content":"\r\nارواح را به هنگام مرگ بيان مىكرد و همچنين با توجه به جمله « اموال خود را پشت سر گذاشتيد » چنين استفاده مىشود كه اين خطاب نيز به هنگام مرگ به آنها گفته مىشود ، ولى از طرف خداوند ، اما از بعضى روايات استفاده مىشود كه اين خطاب به هنگام ورود در صحنه رستاخيز خواهد بود و البته در هدف اصلى آيه چندان تفاوتى نخواهد داشت .\r\n2 - اين آيه گرچه در باره مشركان عرب نازل شده ولى مسلما اختصاص به آنها نخواهد داشت .\r\nدر آن روز بطور كلى تمام پيوندها و علائق مادى و همه معبودهاى خيالى و ساختگى و تمام تكيه گاه هايى كه انسان در اين جهان براى خود ساخته و آنها را يار و ياور روز بدبختى خود مىپندارد ، از او جدا مىشوند ، او مىماند و اعمالش ، او مىماند و خدايش ، و بقيه از ميان خواهند رفت ، و به تعبير قرآن گم مىشوند ، يعنى آن چنان حقير و پست و ناشناس خواهند بود كه به چشم نمىآيند !\r\n","description":"","footnote":"","page_name":" 353 ","page_number":353},
  {"content":"\r\n\r\n[ سوره الأنعام ‹ 6 › : آيات 95 تا 96 
  ]\r\nإِنَّ اللَّه فالِقُ الْحَبِّ وَالنَّوى يُخْرِجُ الْحَيَّ مِنَ الْمَيِّتِ وَمُخْرِجُ الْمَيِّتِ مِنَ الْحَيِّ ذلِكُمُ اللَّه فَأَنَّى تُؤْفَكُونَ ‹ 95 › فالِقُ الإِصْباحِ وَجَعَلَ اللَّيْلَ سَكَناً وَالشَّمْسَ وَالْقَمَرَ حُسْباناً ذلِكَ تَقْدِيرُ الْعَزِيزِ الْعَلِيمِ ‹ 96 ›\r\n\r\nترجمه :\r\n95 - خداوند شكافنده دانه و هسته است ، زنده را از مرده خارج مىسازد و مرده را از زنده ، اين است خداى شما پس چگونه از حق منحرف مىشويد ؟\r\n96 - او شكافنده صبح است و شب را مايه آرامش و خورشيد و ماه را وسيله حساب قرار داده است ، اين اندازه گيرى خداوند تواناى دانا است .\r\n\r\nتفسير : شكافنده صبح\r\nبار ديگر روى سخن را به مشركان كرده و دلائل توحيد را در ضمن عبارات جالب و نمونه‌هاى زنده اى از اسرار كائنات و نظام آفرينش و شگفتيهاى خلقت ، شرح مىدهد .\r\nدر آيه اول ، به سه قسمت از اين شگفتيها كه در زمين است اشاره شده و در آيه دوم به سه قسمت از پديده‌هاى آسمانى .\r\nنخست مىگويد : « خداوند شكافنده دانه و هسته است » ( * ( إِنَّ اللَّه فالِقُ الْحَبِّ وَالنَّوى ) * ) .\r\nفالق از ماده « فلق » ( بر وزن فرق ) به معنى شكافتن چيزى و جدا كردن\r\n","description":"","footnote":"","page_name":" 354 ","page_number":354},
  {"content":"\r\nبعضى از بعض ديگر است ( 1 ) .\r\n« حب » و « حبة » به معنى دانه‌هاى خوراكى و غذايى است ، مثل گندم و جو و آنچه كه قابل درو كردن است ( 2 ) ولى گاهى به دانه‌هاى ديگر گياهان نيز گفته مىشود .\r\n« نوى » به معنى هسته است ، و اينكه بعضى گفته‌اند مخصوص هسته خرما است شايد به خاطر اين بوده باشد كه عرب بواسطه شرائط خاص محيطش هنگامى كه اين كلمه را به كار مىبرد فكرش متوجه هسته خرما مىشد .\r\nاكنون ببينيم چه نكته اى در اين تعبير نهفته شده است .\r\nبايد توجه داشت كه مهمترين لحظه ، در حيات يك گياه همان لحظه شكافتن دانه و هسته است كه همانند لحظه تولد يك طفل زمان انتقال از يك عالم به عالم ديگر محسوب مىشود ، و مهمترين تحول در زندگى او در اين لحظه رخ مىدهد .\r\nجالب اينكه دانه و هسته گياهان غالبا بسيار محكمند ، يك نگاه به هسته خرما و ميوه هايى مانند هلو و شفتالو و دانه‌هاى محكم بعضى از حبوبات نشان مىدهد كه چگونه آن نطفه حياتى كه در حقيقت نهال و درخت كوچكى است در دژى فوق العاده محكم محاصره شده است ، ولى دستگاه آفرينش آن چنان خاصيت تسليم و نرمش به اين دژ نفوذناپذير ، و آن چنان قدرت و نيرو به آن جوانه بسيار لطيف و ظريفى كه در درون هسته و دانه پرورش مىيابد ، مىدهد كه بتواند ديواره آن را بشكافد و از ميان آن قد برافرازد ، براستى اين حادثه در جهان گياهان حادثه شگرفى است كه قرآن به عنوان يك نشانه توحيد انگشت روى آن گذاشته است .\r\nسپس مىگويد : موجود زنده را از مرده بيرون مىفرستد ، و موجودات مرده را از زنده « ( * ( يُخْرِجُ الْحَيَّ مِنَ الْمَيِّتِ وَمُخْرِجُ الْمَيِّتِ مِنَ الْحَيِّ ) * ) .\r\n\r\n","description":"","footnote":"\r\n( 1 ) و ( 2 ) مفردات راغب صفحه 385 و 105 .\r\n","page_name":" 355 ","page_number":355},
  {"content":"\r\nدر حقيقت اين جمله كه نظير آن در قرآن كرارا ديده مىشود اشاره به نظام مرگ و حيات و تبديل يكى به ديگرى است ، گاهى از مواد آلى بىجان انواع چهره‌هاى حيات و زندگى در دل اقيانوسها و اعماق جنگلها و صحراها و بيابانها بيرون مىفرستد و از تركيب موادى كه هر كدام به تنهايى سم كشنده اى هستند مواد حياتبخش مىسازد ، و گاهى به عكس با دگرگونى مختصرى موجودات زنده نيرومند و پر قدرت را به موجود بىجانى تبديل مىكند .\r\nمساله حيات و زندگى موجودات زنده اعم از گياهى و حيوانى ، از پيچيده ترين مسائلى است كه هنوز علم و دانش بشر نتوانسته است پرده از روى اسرار آن بردارد و به مخفيگاه آن گام بگذارد كه چگونه عناصر طبيعى و مواد آلى با يك جهش عظيم ، تبديل به يك موجود زنده مىشوند .\r\nممكن است يك روز بشر بتواند با استفاده از تركيبات مختلف طبيعى در تحت شرائط بسيار پيچيده اى موجود زنده اى به صورت مونتاژ كردن اجزاى يك ماشين كه از پيش ساخته شده است ، بسازد ، ولى نه عجز و ناتوانى امروز بشر و نه توانايى احتمالى او در آينده بر اين كار ، هيچيك نمىتواند از اهميت موضوع حيات و حكايت نظام پيچيده آن از يك مبدء عالم و قادر بكاهد .\r\nلذا مىبينيم قرآن براى اثبات وجود خدا بارها روى اين مساله تكيه كرده است ، و پيامبران بزرگى همچون ابراهيم و موسى در برابر گردنكشانى همچون نمرود و فرعون ، بوسيله پديده حيات و حكايت آن از وجود مبدء قادر و حكيم جهان استدلال مىكردند .\r\nابراهيم به نمرود مىگويد : رَبِّيَ الَّذِي يُحْيِي وَيُمِيتُ : « خداى من كسى است كه حيات مىبخشد و مىميراند » ( بقره - 358 ) و موسى در برابر فرعون مىگويد : وَأَنْزَلَ مِنَ السَّماءِ ماءً فَأَخْرَجْنا بِه أَزْواجاً مِنْ نَباتٍ شَتَّى : « پروردگار من كسى است كه از آسمان آبى فرو فرستاد و زوجهايى از انواع گياهان به\r\n","description":"","footnote":"","page_name":" 356 ","page_number":356},
  {"content":"\r\nوجود آورد « ( طه - 53 ) .\r\nالبته نبايد فراموش كرد كه پيدايش موجودات زنده از مواد بىجان تنها در آغاز پيدايش حيات در روى زمين نبوده ، هم اكنون نيز با جذب آب و مواد ديگر به سلولهاى موجودات زنده در حقيقت لباس حيات در اندام اين موجودات بىجان پوشانيده مىشود ، بنا بر اين قانونى كه در علوم طبيعى امروز مسلم است كه مىگويد در شرائط امروز زمين هيچ موجود بىجانى تبديل به موجود جاندار نمىشود و هر كجا موجود زنده اى پيدا شود حتما از تخم موجود زنده ديگرى بوده است ، هيچگونه منافاتى با آنچه گفتيم ندارد ( دقت كنيد ) .\r\nاز رواياتى كه در تفسير اين آيه يا آيات مشابه آن از امامان اهل بيت ع به ما رسيده است استفاده مىشود كه حيات و مرگ مادى نيست بلكه حيات و مرگ معنوى را نيز در بر مىگيرد ( 1 ) افراد با ايمانى را مىبينيم كه از پدرانى بىايمان به وجود مىآيند ، و افراد شرور و آلوده و بىايمانى را مشاهده مىكنيم كه از نسل افراد پاكند ، و قانون وراثت را با اراده و اختيار خود نقض مىكنند كه اين خود يكى ديگر از نشانه‌هاى عظمت آفريدگار است كه چنين قدرت اراده اى به انسان بخشيده است .\r\nنكته ديگرى كه توجه به آن در اينجا لازم است اين است « يخرج » كه فعل مضارع است همانند « مخرج » كه اسم فاعل است دلالت بر استمرار دارد ، يعنى نظام پيدايش حيات از موجودات مرده ، و پيدايش مردگان از موجودات زنده يك نظام دائمى و عمومى در جهان آفرينش است .\r\nو در پايان آيه به عنوان تاكيد و تحكيم مطلب مىفرمايد : « اين است خداى شما و اين است آثار قدرت و علم بىپايان او ، با اين حال چگونه از حق منحرف مىشويد و شما را به راه باطل مىكشانند » ؟ ( * ( ذلِكُمُ اللَّه فَأَنَّى تُؤْفَكُونَ ) * ) .\r\n\r\n","description":"","footnote":"\r\n( 1 ) اصول كافى جلد دوم باب طينة المؤمن و الكافر تفسير برهان جلد اول صفحه 543 .\r\n","page_name":" 357 ","page_number":357},
  {"content":"\r\nدر آيه دوم همانطور كه گفتيم به سه نعمت از نعمتهاى جوى و آسمانى اشاره شده است . نخست مىگويد : « خداوند شكافنده صبح است » ( * ( فالِقُ الإِصْباحِ ) * ) .\r\n« فلق » ( بر وزن خلق ) در اصل به معنى شكافتن است ، و اينكه صبح را فلق مىگويند نيز به همين مناسبت مىباشد ، « اصباح » و « صبح » هر دو به يك معنى است .\r\nتعبير بالا از تعبيرهاى بسيار زيبايى است كه در اينجا به كار رفته است ، زيرا تاريكى شب به پرده ضخيمى تشبيه شده كه روشنايى سپيده دم آن را چاك زده از هم مىشكافد ، و اين موضوع هم در باره صبح صادق تطبيق مىكند و هم صبح كاذب ، زيرا كاذب به روشنايى كم رنگى گفته مىشود كه در آخر شب به صورت عمودى از مشرق در آسمان پاشيده مىشود و همچون شكافى است كه از طرف شرق به غرب در خيمه تاريك و سياه شب پديد مىآيد ، و صبح صادق كه بعد از آن طلوع مىكند به شكل نوار سفيد و درخشان و زيبايى است كه در آغاز در پهنه افق مشرق آشكار مىشود ، گويى چادر سياه شب را از طرف پائين در امتداد شمال و جنوب شكافته و پيش مىرود و تدريجا بالا آمده و سراسر آسمان را فرا مىگيرد .\r\nقرآن علاوه بر اينكه كرارا روى نعمت نور و ظلمت و شب و روز تكيه كرده ، در اينجا روى مساله طلوع صبح تكيه مىكند كه يكى از نعمتهاى بزرگ پروردگار است زيرا مىدانيم اين پديده آسمانى نتيجه وجود جو زمين ( يعنى قشر ضخيم هوا كه دور تا دور اين كره را پوشانيده ) مىباشد ، اگر اطراف كره زمين همانند كره ماه جوى وجود نداشت نه بين الطلوعين و فلق وجود داشت و نه سپيدى آغاز شب و شفق ، بلكه آفتاب همانند يك ميهمان ناخوانده بدون هيچ مقدمه سر از افق مشرق بر مىداشت و نور خيره كننده خود را در چشمهايى كه به تاريكى شب عادت كرده بود فورا مىپاشيد ، و به هنگام غروب مانند يك مجرم\r\n","description":"","footnote":"","page_name":" 358 ","page_number":358},
  {"content":"\r\nفرارى ، يك مرتبه از نظرها پنهان مىشد و در يك لحظه تاريكى و ظلمت وحشتناكى همه جا را فرا مىگرفت ، اما وجود جو زمين و فاصله اى كه در ميان تاريكى شب ، و روشنايى روز به هنگام طلوع و غروب آفتاب قرار دارد ، انسان را تدريجا براى پذيرا شدن هر يك از اين دو پديده متضاد آماده مىسازد ، و انتقال از نور به ظلمت و از ظلمت به نور ، به صورت تدريجى و ملايم و كاملا مطبوع و قابل تحمل انجام مىگردد ، بسيار ديده‌ايم هنگام شب در يك اطاق پر نور كه در يك لحظه چراغ خاموش مىشود چه حالت ناراحت كننده اى به همه دست مىدهد و اگر اين خاموشى ساعتى طول بكشد ، هنگامى كه چراغ بدون مقدمه روشن مىشود باز حالت ناراحتى تازه اى به همه دست مىدهد ، نور خيره كننده چراغ چشم را مىآزارد و براى ديدن اشياء اطراف دچار زحمت مىشويم و اگر اين موضوع تكرار پيدا كند مسلما براى چشم زيانبخش خواهد بود ، شكافنده صبح اين شكل را به صورت بسيار عالى براى بشر حل كرده است ( 1 ) .\r\nولى براى اينكه تصور نشود شكافتن صبح دليل اين است كه تاريكى و ظلمت شب ، چيز نامطلوب و يا مجازات و سلب نعمت است بلافاصله مىفرمايد خداوند « شب را مايه آرامش قرار داد » ( * ( وَجَعَلَ اللَّيْلَ سَكَناً ) * ) .\r\nاين موضوع مسلم است كه انسان در برابر نور و روشنايى تمايل به تلاش و كوشش دارد ، جريان خون متوجه سطح بدن مىشود ، و تمام سلولها آماده فعاليت مىگردند ، و به همين دليل خواب در برابر نور چندان آرامبخش نيست ، ولى هر قدر محيط تاريك بوده باشد خواب عميقتر و آرامبخشتر است ، زيرا در\r\n\r\n","description":"","footnote":"\r\n( 1 ) علماى هيئت مىگويند : طلوع صبح هنگامى شروع مىشود كه خورشيد در سمت مشرق به 18 درجه فاصله به افق برسد و هنگامى تاريكى شب همه جا را مىپوشاند و شفق ناپديد مىگردد كه خورشيد در سمت مغرب به همان 18 درجه زير افق برسد .\r\n","page_name":" 359 ","page_number":359},
  {"content":"\r\nتاريكى خون متوجه درون بدن مىگردد و به طور كلى سلولها در يك آرامى و استراحت فرو مىروند ، به همين دليل در جهان طبيعت نه تنها حيوانات بلكه گياهان نيز به هنگام تاريكى شب به خواب فرو مىروند و با نخستين اشعه صبحگاهان جنب و جوش و فعاليت را شروع مىكنند ، به عكس دنياى ماشينى كه شب را تا بعد از نيمه بيدار مىمانند ، و روز را تا مدت زيادى بعد از طلوع آفتاب در خواب فرو مىروند ، و نشاط و سلامت خود را از دست مىدهند .\r\nدر احاديثى كه از طرق اهل بيت ع وارد شده دستورهايى مىخوانيم كه همه با روح اين مطلب سازگار است ، از جمله در نهج البلاغه از على ع نقل شده كه به يكى از دوستان خود دستور داد در آغاز شب هرگز به سير خود ادامه مده زيرا خداوند شب را براى آرامش قرار داده است و آن را وقت اقامت نه كوچ كردن قرار داده در شب بدن خود را آرام بدار و استراحت كن ( 1 ) .\r\nدر حديثى كه در كافى از امام باقر ع نقل شده مىخوانيم :\r\nتزوج بالليل فانه جعل الليل سكنا\r\n: « مراسم ازدواج را در شب قرار ده زيرا شب مايه آرامش است » ( همانطور كه ازدواج و آميزش صحيح جنسى نيز آرامبخش است ) ( 2 ) .\r\nو نيز در كتاب كافى مىخوانيم : كه امام على بن الحسين ع به خدمتكاران دستور مىداد كه هرگز به هنگام شب و قبل از طلوع فجر حيوانات را ذبح نكنند و مىفرمود :\r\nان اللَّه جعل الليل سكنا لكل شىء\r\n: « خداوند شب را براى همه چيز مايه آرامش قرار داده است » ( 3 ) .\r\nسپس اشاره به سومين نعمت و نشانه عظمت خود كرده : « و خورشيد و ماه را وسيله حساب در زندگى شما قرار داد » ( * ( وَالشَّمْسَ وَالْقَمَرَ حُسْباناً ) * ) .\r\n\r\n","description":"","footnote":"\r\n( 1 ) و ( 2 ) و ( 3 ) تفسير صافى ذيل آيه .\r\n","page_name":" 360 ","page_number":360},
  {"content":"\r\nحسبان ( بر وزن لقمان ) مصدر از ماده « حساب » ، به معنى حساب كردن است ، و در اينجا ممكن است منظور اين بوده باشد كه گردش منظم و سير مرتب اين دو كره آسمانى ( البته منظور از حركت آن در نظر ما است كه ناشى از حركت زمين است ) موجب مىشود كه شما بتوانيد برنامه‌هاى مختلف زندگى خود را تحت نظام و حساب در آوريد ( همانطور كه در تفسير بالا ذكر كرديم ) .\r\nبعضى از مفسران نيز احتمال داده‌اند كه منظور از جمله بالا اين است كه خود اين دو كره آسمان تحت نظام و حساب و برنامه است .\r\nبنا بر اين در صورت اول اشاره به يكى از نعمتهاى خداوند است براى انسانها ، و در صورت دوم اشاره به يكى از نشانه‌هاى توحيد و دلائل اثبات وجود خدا است ، و ممكن است اشاره به هر دو معنى بوده باشد .\r\nو در هر صورت اين موضوع بسيار جالب توجه است كه مليونها سال كره زمين به دور خورشيد ، و ماه به دور زمين گردش مىكند ، و بر اثر آن قرص آفتاب در برابر برجهاى دوازده گانه فلكى در نظر ما زمينيان گردش مىكند ، و قرص ماه با هلال منظم خود و تغيير تدريجى و نوسان مرتب ظاهر مىشود ، اين گردش به قدرى حساب شده است كه حتى لحظه اى پس و پيش نمىشود ، اگر طول مسير زمين را به دور خورشيد در نظر بگيريم كه در يك مدار بيضى شكل كه شعاع متوسط آن 150 مليون كيلومتر است مىگردد با آن نيروى عظيم جاذبه آفتاب ، و همچنين كره ماه كه در هر ماه مسير دايره مانند خود را با شعاع متوسط 384 هزار كيلومتر طى مىكند و نيروى عظيم جاذبه زمين دائما آن را به سوى خود مىكشد ، آن گاه متوجه خواهيم شد كه چه تعادل دقيقى در ميان نيروى جاذبه اين كرات از يك سو ، و نيروى گريز از مركز آنها از سوى ديگر ، برقرار شده كه در سير منظم آنها لحظه اى وقفه يا كم و زياد ايجاد نمىكند ، و اين ممكن نيست مگر\r\n","description":"","footnote":"","page_name":" 361 ","page_number":361},
  {"content":"\r\nدر سايه يك علم و قدرت بى انتها كه هم طرح آن را بريزد و هم آن را دقيقا اجرا كند .\r\nو لذا در پايان آيه مىگويد : اين اندازه گيرى خداوندى است كه هم توانا است و هم دانا « ( * ( ذلِكَ تَقْدِيرُ الْعَزِيزِ الْعَلِيمِ ) * ) .\r\n","description":"","footnote":"","page_name":" 362 ","page_number":362},
  {"content":"\r\n\r\n[ سوره الأنعام ‹ 6 › : آيه 97 
  ]\r\nوَ هُوَ الَّذِي جَعَلَ لَكُمُ النُّجُومَ لِتَهْتَدُوا بِها فِي ظُلُماتِ الْبَرِّ وَالْبَحْرِ قَدْ فَصَّلْنَا الآياتِ لِقَوْمٍ يَعْلَمُونَ ‹ 97 ›\r\n\r\nترجمه :\r\n97 - او كسى است كه ستارگان را براى شما قرار داد تا در تاريكيهاى خشكى و دريا بوسيله آنها هدايت شويد ، نشانه‌ها ( ى خود ) را براى كسانى كه مىدانند ( و اهل فكر و انديشه‌اند ) بيان داشتيم .\r\n\r\nتفسير :\r\nدر تعقيب آيه قبل كه اشاره به نظام گردش آفتاب و ماه شده بود ، در اينجا به يكى ديگر از نعمتهاى پروردگار اشاره كرده مىگويد : « او كسى است كه ستارگان را براى شما قرار داد تا در پرتو آنها راه خود را در تاريكى صحرا و دريا ، در شبهاى ظلمانى ، بيابيد » ( * ( وَهُوَ الَّذِي جَعَلَ لَكُمُ النُّجُومَ لِتَهْتَدُوا بِها فِي ظُلُماتِ الْبَرِّ وَالْبَحْرِ ) * ) و در پايان آيه مىفرمايد : « نشانه‌ها و دلائل خود را براى افرادى كه اهل فكر و فهم و انديشه‌اند روشن ساختيم » ( قد فصلنا الآيات لقوم يعلمون ) انسان هزاران سال است كه با ستارگان آسمان و نظام آنها آشنا است گرچه هر قدر علم و دانش انسان پيشتر رفته است به عمق اين نظام واردتر شده ، ولى در هر حال هميشه كم و بيش به وضع آنها آشنا بوده لذا براى جهتيابى در سفرهاى دريايى و خشكى بهترين وسيله او ، همين ستارگان بودند .\r\nمخصوصا در اقيانوسهاى وسيع كه هيچ نشانه اى براى پيدا كردن راه مقصد در دست نيست و در آن زمان دستگاه قطبنما نيز اختراع نشده بود وسيله مطمئنى\r\n","description":"","footnote":"","page_name":" 363 ","page_number":363},
  {"content":"\r\nجز ستارگان آسمان وجود نداشتند ، همانها بودند كه ميليونها بشر را از گمراهى و غرقاب نجات مىدادند و به سر منزل مقصود مىرسانيدند .\r\nنگاه پى در پى به صفحه آسمان در چند شب متوالى نشان مىدهد كه وضع قرار گرفتن ستارگان در همه جا يك نواخت است گويى ستارگان همانند دانه‌هاى مرواريدى هستند كه روى يك پارچه سياه دوخته شده‌اند ، و اين پارچه را از آغاز شب از سمت مشرق به سوى مغرب مىكشند و همگى با آن در حركتند و بدور محور زمين مىگردند بدون اينكه فاصله آنها تغيير پيدا كند ، تنها استثنايى كه به اين قانون كلى مىخورد اين است كه تعدادى ستارگان هستند كه آنها را سيارات مىنامند و آنها حركات مستقل و مخصوص به خود دارند ، و مجموع آنها از 8 ستاره تجاوز نمىكند كه 5 عدد آنها با چشم ديده مىشوند ( عطارد ، زهره ، زحل ، مريخ و مشترى ) ولى تنها با دوربينهاى نجومى مىتوان سه سياره ديگر ( اورانوس و نپتون و پلوتون ) را مشاهده كرد ، ( البته با توجه به اينكه زمين نيز يكى از سياراتى است كه به دور خورشيد مىگردد مجموع عدد آنها به 9 مىرسد ) .\r\nشايد انسانهاى قبل از تاريخ نيز با وضع « ثوابت » و « سيارات » آشنا بوده‌اند ، زيرا براى انسان هيچ منظره اى جالبتر و دلانگيزتر از منظره آسمان در يك شب تاريك و پر ستاره نيست ، و به همين دليل بعيد نيست كه آنها نيز براى پيدا كردن مسير خود از ستارگان استفاده مىكردند .\r\nاز بعضى از روايات كه از طرق اهل بيت ع وارد شده است استفاده مىشود كه آيه فوق تفسير ديگرى نيز دارد ، و آن اينكه منظور از نجوم رهبران الهى و هاديان راه سعادت يعنى امامان هستند كه مردم به وسيله آنها در تاريكيهاى زندگى از گمراهى نجات مىيابند ، و همانطور كه بارها گفته‌ايم اين گونه تفاسير معنوى با تفسير ظاهرى و جسمانى آيه منافاتى ندارد ، و ممكن است آيه ناظر به هر دو\r\n","description":"","footnote":"","page_name":" 364 ","page_number":364},
  {"content":"\r\nقسمت باشد ( 1 ) .\r\n\r\n[ سوره الأنعام ‹ 6 › : آيات 98 تا 99 
  ]\r\nوَ هُوَ الَّذِي أَنْشَأَكُمْ مِنْ نَفْسٍ واحِدَةٍ فَمُسْتَقَرٌّ وَمُسْتَوْدَعٌ قَدْ فَصَّلْنَا الآياتِ لِقَوْمٍ يَفْقَهُونَ ‹ 98 › وَهُوَ الَّذِي أَنْزَلَ مِنَ السَّماءِ ماءً فَأَخْرَجْنا بِه نَباتَ كُلِّ شَيْءٍ فَأَخْرَجْنا مِنْه خَضِراً نُخْرِجُ مِنْه حَبًّا مُتَراكِباً وَمِنَ النَّخْلِ مِنْ طَلْعِها قِنْوانٌ دانِيَةٌ وَجَنَّاتٍ مِنْ أَعْنابٍ وَالزَّيْتُونَ وَالرُّمَّانَ مُشْتَبِهاً وَغَيْرَ مُتَشابِه انْظُرُوا إِلى ثَمَرِه إِذا أَثْمَرَ وَيَنْعِه إِنَّ فِي ذلِكُمْ لآياتٍ لِقَوْمٍ يُؤْمِنُونَ ‹ 99 ›\r\n\r\nترجمه :\r\n98 - او كسى است كه شما را از يك نفس آفريد ، در حالى كه بعضى از انسانها پايدارند ( از نظر ايمان يا خلقت كامل ) و بعضى ناپايدار ، ما آيات خود را براى كسانى كه مىفهمند بيان نموديم .\r\n99 - او كسى است كه از آسمان آبى نازل كرد و بوسيله آن گياهان گوناگون رويانيديم ، از آن ساقه‌ها و شاخه‌هاى سبز خارج ساختيم و از آنها دانه‌هاى متراكم ، و از شكوفه نخل خوشه‌ها با رشته‌هاى باريك بيرون فرستاديم و باغها از انواع انگور و زيتون و انار شبيه به يكديگر و بىشباهت هنگامى كه ميوه مىكند به ميوه آن و طرز رسيدنش بنگريد كه در آن نشانه هايى براى افراد با ايمان است .\r\n\r\n","description":"","footnote":"\r\n( 1 ) تفسير نور الثقلين جلد اول صفحه 750 .\r\n","page_name":" 365 ","page_number":365},
  {"content":"\r\n\r\nتفسير :\r\nدر اين آيات نيز دلائل توحيد و خداشناسى تعقيب شده است ، زيرا قرآن براى اين هدف گاهى انسان را در آفاق و جهانهاى دور دست سير مىدهد ، و گاهى او را به سير در درون وجود خويش دعوت مىنمايد و آيات و نشانه‌هاى پروردگار را در جسم و جان خودش براى او شرح مىدهد ، تا خدا را در همه جا و در همه چيز ببيند .\r\nنخست مىگويد : « او كسى است كه شما را از يك انسان آفريد » .\r\n( * ( وَهُوَ الَّذِي أَنْشَأَكُمْ مِنْ نَفْسٍ واحِدَةٍ ) * ) .\r\nيعنى شما با اين همه چهره‌هاى گوناگون ، ذوقها و افكار متفاوت ، و تنوع وسيع در تمام جنبه‌هاى وجودى ، همه از يك فرد آفريده شده‌ايد ، و اين نهايت عظمت خالق و آفريدگار را مىرساند كه چگونه از يك مبدء اينهمه چهره‌هاى متفاوت آفريده است ؟ .\r\nقابل توجه اينكه در اين جمله از خلقت انسان تعبير به « انشاء » شده است ، و اين كلمه چنان كه از متون لغت استفاده مىشود به معنى ايجاد و ابداع آميخته با تربيت و پرورش است ، يعنى نه تنها خداوند شما را بدون هيچ سابقه آفريد ، بلكه تربيت و پرورش شما را نيز بر عهده گرفت ، و مسلم است كه اگر آفريننده ، چيزى را بيافريند ، سپس او را رها سازد زياد قدرتنمايى نكرده ، اما اگر همواره او را تحت حمايت خويش قرار دهد و لحظه اى از پرورش و تربيت او غافل نگردد ، عظمت و رحمت خود را كاملا نشان داده است .\r\nضمنا نبايد از جمله فوق اين توهم پيدا شود كه « حوا » مادر نخستين ما از آدم آفريده شده است ( آن چنان كه در تورات در فصل دوم از سفر تكوين آمده است )\r\n","description":"","footnote":"","page_name":" 366 ","page_number":366},
  {"content":"\r\nبلكه چون آدم و حوا طبق روايات اسلامى هر دو از يك خاك آفريده شده‌اند و هر دو يك جنس و يك نوع مىباشند كلمه نفس واحده به آنها گفته شده است ( در آغاز سوره نساء نيز در اين باره بحث كرديم ) .\r\nسپس مىفرمايد : « جمعى از افراد بشر مستقر هستند و جمعى مستودع » ( * ( فَمُسْتَقَرٌّ وَمُسْتَوْدَعٌ ) * ) مستقر در اصل از ماده « قر » ( بر وزن حر ) به معنى سرما است و از آنجا كه سرماى شديد هوا انسان و موجودات ديگر را خانه نشين مىكند ، اين كلمه به معنى سكون و توقف و قرار گرفتن آمده است ، و مستقر به معنى ثابت و پايدار مىآيد .\r\nمستودع از ماده « ودع » ( بر وزن منع ) به معنى ترك كردن است و از آنجا كه امور ناپايدار محل خود را به زودى ترك مىگويد ، اين كلمه به معنى ناپايدار نيز به كار مىرود ، و وديعه را از اين نظر وديعه مىگويند كه بايد محل خود را ترك گويد و به دست صاحب اصلى باز گردد .\r\nاز مجموع آنچه گفته شد چنين نتيجه مىگيريم كه آيه فوق مىگويد بعضى از انسانها پايدارند و بعضى ناپايدار ، در اينكه منظور از اين دو تعبير در اينجا چيست در ميان مفسران گفتگوى زيادى ديده مىشود ، ولى از ميان آنها چند تفسير كه در عين حال منافاتى با هم ندارند و مىتوانند همه به عنوان تفسير آيه پذيرفته شود نزديكتر به نظر مىرسند ، نخست اينكه منظور از « مستقر » انسانهايى هستند كه آفرينش آنها كامل شده و در « قرارگاه » رحم مادر يا در روى زمين گام نهاده‌اند ، و مستودع اشاره به افرادى است كه هنوز آفرينش آنها پايان نيافته و به صورت نطفه اى در صلب پدران هستند .\r\nديگر اينكه مستقر اشاره به روح انسان مىباشد كه موضوعى پايدار و\r\n","description":"","footnote":"","page_name":" 367 ","page_number":367},
  {"content":"\r\nبرقرار است و مستودع اشاره به جسم انسان است كه ناپايدار و فانى است .\r\nدر بعضى از روايات يك تفسير معنوى براى اين دو تعبير نيز وارد شده كه مستقر اشاره به انسانهايى است كه داراى ايمان پايدارند و مستودع اشاره به آنها است كه ايمانى ناپايدار دارند ( 1 ) .\r\nاين احتمال نيز وجود دارد كه دو تعبير فوق اشاره به اجزاى اوليه تشكيل دهنده نطفه انسان بوده باشد ، زيرا چنان كه مىدانيم نطفه انسان از دو جزء يكى « اوول » ( نطفه ماده ) و ديگرى « اسپر » ( نطفه نر ) تشكيل شده است ، نطفه ماده در رحم تقريبا ثابت و مستقر است ، ولى نطفه‌هاى نر به صورت جانداران متحرك به سوى او با سرعت حركت مىكنند و نخستين فرد « اسپر » كه به « اوول » مىرسد با او مىآميزد و بقيه را عقب مىراند و تخمه اولى انسان را تشكيل مىدهد .\r\nدر پايان آيه بار ديگر مىگويد : « ما نشانه‌هاى خود را برشمرديم تا آنها كه داراى فهم و دركند بينديشند » ( * ( قَدْ فَصَّلْنَا الآياتِ لِقَوْمٍ يَفْقَهُونَ ) * ) .\r\nبا مراجعه به لغت استفاده مىشود كه « فقه » هر گونه علم و فهمى نيست بلكه از معلومات حاضر پى به معلومات غائب بردن است ( 2 ) بنا بر اين توجه به آفرينش انسان با اين همه چهره‌هاى متفاوت و قيافه‌هاى جسمى و روحى مختلف درخور اين است كه افراد نكته سنج در آن بينديشند و خداى خود را از آن بشناسند .\r\nآيه دوم آخرين آيه اى است كه در اين سلسله بحثها ما را به شگفتيهاى جهان آفرينش ، و شناسايى خداوند از طريق آن دعوت مىكند .\r\nدر آغاز به يكى از مهمترين و اساسىترين نعمتهاى پروردگار كه مىتوان آن را ريشه و مادر ساير نعمتها دانست اشاره مىكند و آن پيدايش و رشد و نمو\r\n\r\n","description":"","footnote":"\r\n( 1 ) تفسير نور الثقلين جلد اول 750\r\n( 2 ) مفردات راغب صفحه 384 .\r\n","page_name":" 368 ","page_number":368},
  {"content":"\r\nگياهان و درختان در پرتو آن است ، و مىگويد : « او كسى است كه از آسمان آبى ( براى شما ) فرستاد » ( * ( وَهُوَ الَّذِي أَنْزَلَ مِنَ السَّماءِ ماءً ) * ) اينكه مىگويد از طرف آسمان ( يعنى طرف بالا ، زيرا آسمان در لغت عرب به هر چيز گفته مىشود كه در طرف بالا قرار گرفته باشد ) به خاطر آن است كه تمام منابع آب روى زمين اعم از چشمه‌ها و نهرها و قناتها و چاههاى عميق به آب باران منتهى مىگردد لذا كمبود باران در همه آنها اثر مىگذارد و اگر خشكسالى ادامه يابد همگى خشك مىشوند .\r\nسپس به اثر بارز نزول باران اشاره كرده ، مىگويد : « بواسطه آن روئيدنيها را از همه نوع از زمين خارج ساختيم » ( * ( فَأَخْرَجْنا بِه نَباتَ كُلِّ شَيْءٍ ) * ) مفسران در تفسير * ( نَباتَ كُلِّ شَيْءٍ ) * ( گياهان هر چيز ) دو احتمال ذكر كرده‌اند نخست اينكه منظور از آن انواع و اصناف گياهانى است كه همه با يك آب آبيارى و از يك زمين و يك نوع خاك پرورش مىيابند ، و اين از عجائب آفرينش است كه چگونه اينهمه انواع گياهان با آن خواص كاملا متفاوت و گاهى متضاد و اشكال گوناگون و مختلف همه در يك زمين و با يك آب پرورش مىيابند .\r\nديگر اينكه منظور ، گياهان مورد نياز هر چيزى است ، يعنى هر يك از پرندگان و چهارپايان و حشرات و حيوانات دريا و صحرا بهره اى از اين گياهان دارند و جالب اينكه خداوند از يك زمين و يك آب ، غذاى مورد نياز همه را تامين كرده است و اين يك شاهكار بزرگ است كه فى المثل از يك ماده معين در آشپزخانه هزاران نوع غذا براى انواع سليقه‌ها و مزاجها تهيه كنند .\r\nجالبتر اينكه نه تنها گياهان صحرا و خشكيها از بركت آب باران پرورش مىيابند بلكه گياهان بسيار كوچكى كه در لابلاى امواج آب درياها مىرويند و خوراك عمده ماهيان دريا است از پرتو نور آفتاب و دانه‌هاى باران رشد مىكنند ، فراموش نمىكنم يكى از ساكنان جزائر خليج فارس كه از كمبود صيد شكايت\r\n","description":"","footnote":"","page_name":" 369 ","page_number":369},
  {"content":"\r\nداشت در مورد بيان علت آن مىگفت : كمبود صيد ماهى به خاطر خشكسالى بوده و او معتقد بود اثر حياتبخش دانه‌هاى باران در دريا حتى بيش از خشكيها است ! سپس به شرح اين جمله پرداخته و موارد مهمى را از گياهان و درختان كه بوسيله آب باران پرورش مىيابند خاطر نشان مىسازد ، نخست مىگويد : « ما به وسيله آن ساقه‌هاى سبز گياهان و نباتات را از زمين خارج ساختيم ، و از دانه كوچك و خشك ساقه اى با طراوت و سرسبز كه لطافت و زيبايى آن چشم را خيره مىكند آفريديم » ( * ( فَأَخْرَجْنا مِنْه خَضِراً ) * ) ( 1 ) .\r\n« و از آن ساقه سبز ، دانه‌هاى روى هم چيده شده ، ( همانند خوشه گندم و ذرت ) بيرون مىآوريم » ( * ( نُخْرِجُ مِنْه حَبًّا مُتَراكِباً ) * ( 2 ) ، « همچنين به وسيله آن از درختان نخل خوشه سربسته اى بيرون فرستاديم كه پس از شكافته شدن رشته‌هاى باريك و زيبايى كه دانه‌هاى خرما را بر دوش خود حمل مىكنند و از سنگينى به طرف پائين متمايل مىشوند خارج مىگردد » ( * ( وَمِنَ النَّخْلِ مِنْ طَلْعِها قِنْوانٌ دانِيَةٌ ) * ) « طلع » به معنى خوشه سربسته خرما است كه در غلاف سبز رنگ زيبايى پيچيده شده و پس از شكافته شدن از وسط آن رشته‌هاى باريكى بيرون مىآيد و و همانها بعدا خوشه‌هاى خرما را تشكيل مىدهند ، و قنوان جمع قنو ( بر وزن صنف ) اشاره به همين رشته‌هاى باريك و لطيف است .\r\nو دانية به معنى نزديك است ، و ممكن است اشاره به نزديكى اين رشته ها\r\n\r\n","description":"","footnote":"\r\n( 1 ) خضر به معنى اخضر يعنى سبز رنگ مىباشد ، و بنا بر اين تمام سبزىها حتى جوانه‌هاى درختان را نيز شامل مىشود ولى از آيه فوق چون در پشت سر آن اشاره به دانه‌هاى غذايى شده استفاده مىشود كه منظور خصوص زراعت است .\r\n( 2 ) متراكب از ماده « ركوب » به معنى سوارى است يعنى دانه هايى كه بر سر يكديگر سوار شده‌اند ، و بيشتر از دانه‌هاى غذايى چنين هستند .\r\n","page_name":" 370 ","page_number":370},
  {"content":"\r\nبه يكديگر بوده باشد يا به متمايل شدن آنها به طرف پائين به خاطر سنگين بار شدن .\r\n« همچنين باغهايى از انگور و زيتون و انار پرورش داديم » ( * ( وَجَنَّاتٍ مِنْ أَعْنابٍ وَالزَّيْتُونَ وَالرُّمَّانَ ) * ) سپس اشاره به يكى ديگر از شاهكارهاى آفرينش در اين درختان كرده مىفرمايد : « هم با يكديگر شباهت دارند و هم ندارند » ( * ( مُشْتَبِهاً وَغَيْرَ مُتَشابِه ) * ) با توجه به آيه 141 همين سوره كه وصف متشابه و غير متشابه را براى زيتون و انار ذكر كرده استفاده مىشود كه در آيه مورد بحث نيز وصف مزبور درباره همين دو درخت است ( 1 ) .\r\nاين دو درخت از نظر شكل ظاهرى و ساختمان شاخه‌ها و برگها شباهت زيادى با هم دارند در حالى كه از نظر ميوه و طعم و خاصيت آن بسيار با هم متفاوتند ، يكى داراى ماده چربى مؤثر و نيرومند ، و ديگرى داراى ماده اسيدى و يا قندى است ، كه با يكديگر كاملا متفاوتند ، به علاوه اين دو درخت گاهى درست در يك زمين پرورش مىيابند و از يك آب مشروب مىشوند يعنى هم با يكديگر تفاوت زياد دارند و هم شباهت .\r\nاين احتمال در تفسير آيه نيز وجود دارد كه عبارت فوق اشاره به انواع و اصناف مختلف درختان و ميوه‌ها است ، بعضى از ميوه‌ها و درختان با يكديگر شبيهند و بعضى ديگر با هم مختلفند . ( يعنى هر كدام از اين دو صفتى است براى يك دسته از درختان و ميوه‌ها ، اما طبق تفسير اول هر دو ، صفت براى يك چيز بودند ) .\r\nسپس از ميان تمام اعضاى پيكر درخت بحث را روى ميوه برده مىگويد :\r\n\r\n","description":"","footnote":"\r\n( 1 ) راغب در كتاب مفردات مىگويد : * ( مُشْتَبِهاً وَغَيْرَ مُتَشابِه ) * با * ( مُتَشابِهاً وَغَيْرَ مُتَشابِه ) * تقريبا يك معنى دارد .\r\n","page_name":" 371 ","page_number":371},
  {"content":"\r\n« نگاهى به ساختمان ميوه آن به هنگامى كه به ثمر مىنشيند و همچنين نگاهى به چگونگى رسيدن ميوه‌ها كنيد كه در اينها نشانه‌هاى روشنى از قدرت و حكمت خدا براى افرادى كه اهل يقين هستند است .\r\n( * ( انْظُرُوا إِلى ثَمَرِه إِذا أَثْمَرَ وَيَنْعِه إِنَّ فِي ذلِكُمْ لآياتٍ لِقَوْمٍ يُؤْمِنُونَ ) * ) با توجه به آنچه در گياه شناسى از چگونگى پيدايش ميوه‌ها و رسيدن آنها امروز مىخوانيم نكته اين اهميت خاص كه قرآن براى ميوه قائل شده است روشن مىشود ، زيرا پيدايش ميوه‌ها درست همانند تولد فرزند در جهان حيوانات است ، نطفه‌هاى نر با وسائل مخصوصى ( وزش باد يا حشرات و مانند آنها ) از كيسه‌هاى مخصوص جدا مىشوند ، و روى قسمت مادگى گياه قرار مىگيرند ، پس از انجام عمل لقاح و تركيب شدن با يكديگر ، نخستين تخم و بذر تشكيل مىگردد ، و در اطرافش انواع مواد غذايى همانند گوشتى آن را در بر مىگيرند . اين مواد غذايى از نظر ساختمان بسيار متنوع و همچنين از نظر طعم و خواص غذايى و طبى فوق العاده متفاوتند ، گاهى يك ميوه ( مانند انار و انگور ) داراى صدها دانه است كه هر دانه اى از آنها خود جنين و بذر درختى محسوب مىشود و ساختمانى بسيار پيچيده و تو در تو دارد .\r\nشرح ساختمان همه ميوه‌ها و مواد غذايى و دارويى آنها از حوصله اين بحث خارج است ، ولى بد نيست به عنوان نمونه اشاره اى به ساختمان ميوه انار كه قرآن در آيه فوق مخصوصا اشاره به آن كرده است ، بنمائيم .\r\nاگر يك انار را بشكافيم و يك دانه كوچك آن را به دست گرفته و در مقابل آفتاب يا چراغ قرار دهيم و درست در آن دقت كنيم مىبينيم از قسمتهاى كوچكترى تشكيل شده كه همانند بطرىهاى بسيار كوچكى با محتواى مخصوص آب انار در كنار هم چيده شده‌اند ، در يك دانه كوچك انار شايد صدها از اين بطرىهاى بسيار ريز قرار دارد ، سپس اطراف آنها را با پوسته ظريف كه همان پوسته شفاف يك دانه\r\n","description":"","footnote":"","page_name":" 372 ","page_number":372},
  {"content":"\r\nانار است گرفته ، بعد براى اينكه اين بسته بندى كاملتر و محكمتر و دور تر از خطر باشد تعدادى از دانه‌هاى انار را روى يك پايه با نظام مخصوصى چيده و پرده سفيد رنگ نسبتا ضخيمى اطراف آن پيچيده ، و بعد پوسته ضخيم و محكمى كه از دو طرف داراى لعاب خاصى است به روى همه آنها كشيده ، تا هم از نفوذ هوا و ميكربها جلوگيرى كند و هم در مقابل ضربات آنها را حفظ نمايد ، و هم تبخير آب درون دانه‌ها را فوق العاده كم كند . اين بسته بندى ظريف مخصوص دانه انار نيست بلكه در ميوه‌هاى ديگر مانند پرتقال و ليمو نيز ديده مىشود ، اما در انار و انگور بسيار ظريفتر و جالبتر است .\r\nگويا بشر براى فرستادن مايعات از نقطه اى به نقطه ديگر از همين اصل استفاده كرده كه نخست شيشه‌هاى كوچك را در يك كارتن كوچك چيده و ميان آنها را از ماده نرمى پر مىكند ، سپس كارتنهاى كوچكتر را در يك كارتن بزرگتر و مجموع آنها را به صورت يك بار بزرگ به مقصد حمل مىكند ! طرز قرار گرفتن دانه‌هاى انار روى پايه‌هاى داخلى ، و گرفتن سهم خود از آب و مواد غذايى از آنها از اين هم عجيبتر و جالبتر است ، تازه اينها چيزهايى است كه با چشم مىبينيم و اگر ذرات اين ميوه‌ها را زير ميكرسكوبها بگذاريم آن گاه جهانى پرغوغا با ساختمانهاى عجيب و شگفتانگيز و فوق العاده حساب شده در مقابل چشم ما مجسم مىشود ، چگونه ممكن است كسى با چشم حقيقت بين به يك ميوه نگاه كند و معتقد شود سازنده آن هيچگونه علم و دانشى نداشته است ؟ ! و اينكه مىبينيم قرآن با جمله انظروا ( نگاه كنيد ) دستور به دقت كردن در اين قسمت از گياه داده براى توجه به همين حقايق است .\r\nاين از يك سو ، از سوى ديگر مراحل مختلفى را كه يك ميوه از هنگامى كه نارس است تا موقعى كه كاملا رسيده مىشود ، مىپيمايد ، بسيار قابل ملاحظه است : زيرا لابراتوارهاى درونى ميوه دائما مشغول كارند ، و مرتبا تركيب شيميايى\r\n","description":"","footnote":"","page_name":" 373 ","page_number":373},
  {"content":"\r\nآن را تغيير مىدهند ، تا هنگامى كه به آخرين مرحله برسد و وضع ساختمان شيميايى آن تثبيت گردد ، هر يك از اين مراحل خود نشانه اى از عظمت و قدرت آفريننده است .\r\nولى بايد توجه داشت كه به تعبير قرآن تنها افراد با ايمان يعنى افراد حق بين و جستجوگران حقيقت ، اين مسائل را مىبينند و گر نه با چشم عناد و لجاج و يا با بىاعتنايى و سهلانگارى ممكن نيست هيچيك از اين حقايق را ببينيم .\r\n","description":"","footnote":"","page_name":" 374 ","page_number":374},
  {"content":"\r\n\r\n[ سوره الأنعام ‹ 6 › : آيات 100 تا 103 
  ]\r\nوَ جَعَلُوا لِلَّه شُرَكاءَ الْجِنَّ وَخَلَقَهُمْ وَخَرَقُوا لَه بَنِينَ وَبَناتٍ بِغَيْرِ عِلْمٍ سُبْحانَه وَتَعالى عَمَّا يَصِفُونَ ‹ 100 › بَدِيعُ السَّماواتِ وَالأَرْضِ أَنَّى يَكُونُ لَه وَلَدٌ وَلَمْ تَكُنْ لَه صاحِبَةٌ وَخَلَقَ كُلَّ شَيْءٍ وَهُوَ بِكُلِّ شَيْءٍ عَلِيمٌ ‹ 101 › ذلِكُمُ اللَّه رَبُّكُمْ لا إِله إِلَّا هُوَ خالِقُ كُلِّ شَيْءٍ فَاعْبُدُوه وَهُوَ عَلى كُلِّ شَيْءٍ وَكِيلٌ ‹ 102 › لا تُدْرِكُه الأَبْصارُ وَهُوَ يُدْرِكُ الأَبْصارَ وَهُوَ اللَّطِيفُ الْخَبِيرُ ‹ 103 ›\r\n\r\nترجمه :\r\n100 - آنان براى خدا شريكهايى از جن قرار دادند در حالى كه خداوند همه آنها را آفريده است ، و براى خدا پسران و دخترانى به دروغ و از روى جهل ساختند ، منزه است خدا ، و برتر است از آنچه توصيف مىكنند .\r\n101 - ابداع كننده آسمانها و زمين او است چگونه ممكن است فرزندى داشته باشد و حال آنكه همسرى نداشته و همه چيز را آفريده و او به همه چيز دانا است .\r\n102 - ( آرى ) چنان است خداوند پروردگار شما ، هيچ معبودى جز او نيست آفريدگار همه چيز است ، او را بپرستيد و او حافظ و مدبر همه موجودات است .\r\n103 - چشمها او را درك نمىكند ولى او همه چشمها را درك مىكند و او بخشنده ( انواع نعمتها و با خبر از ريزه كاريها ) و آگاه ( از همه چيز ) است .\r\n","description":"","footnote":"","page_name":" 375 ","page_number":375},
  {"content":"\r\n\r\nتفسير خالق همه اشياء او است\r\nدر اين آيات به گوشه اى از عقائد نادرست و خرافات مشركان و صاحبان مذاهب باطله و جواب منطقى آنها اشاره شده است .\r\nنخست مىگويد : « آنها شريكهايى براى خداوند از جن قائل شدند » ( * ( وَجَعَلُوا لِلَّه شُرَكاءَ الْجِنَّ ) * ) در اينكه آيا منظور از جن در اينجا معنى لغوى آن يعنى موجودات ناپيدا و پوشيده از حس انسان است ، يا خصوص طايفه جن كه قرآن كرارا در باره آنها سخن گفته و به زودى به آن اشاره خواهيم كرد ؟ مفسران دو احتمال داده‌اند .\r\nبنا بر احتمال اول ممكن است آيه اشاره به كسانى باشد كه فرشتگان و يا هر موجود ناپيداى ديگر را مىپرستيدند ، ولى بنا بر احتمال دوم ، آيه اشاره به كسانى مىكند كه طايفه جن را شريكهاى خداوند و يا همسران او مىدانستند .\r\n« كلبى » در كتاب « الاصنام » نقل مىكند كه يكى از طوائف عرب به نام « بنو مليح » كه شعبه اى از قبيله « خزاعه » بود ، جن را مىپرستيدند ( 1 ) حتى گفته مىشود كه پرستش و عبادت جن و عقيده به الوهيت آنها در ميان مذاهب خرافى يونان قديم و هند نيز وجود داشته است ( 2 ) .\r\nو به طورى كه از آيه 158 سوره صافات وَجَعَلُوا بَيْنَه وَبَيْنَ الْجِنَّةِ نَسَباً ( ميان خداوند و جن خويشاوندى قائل شدند ) استفاده مىشود در ميان عرب كسانى بودند كه يك نوع رابطه خويشاوندى براى جن با خدا قائل بودند ،\r\n\r\n","description":"","footnote":"\r\n( 1 ) تفسير فى ظلال جلد سوم صفحه 326 ( پاورقى ) .\r\n( 2 ) تفسير المنار جلد هشتم صفحه 648 .\r\n","page_name":" 376 ","page_number":376},
  {"content":"\r\nو به طورى كه بسيارى از مفسران نقل كرده‌اند قريش معتقد بودند كه خداوند با جنيان ازدواج كرده و فرشتگان ثمره اين ازدواجند ! ( 1 ) .\r\nسپس به اين پندار خرافى پاسخ گفته و مىگويد : « با اينكه خداوند آنها را ( يعنى جن را ) آفريده است » ( * ( وَخَلَقَهُمْ ) * ) .\r\nيعنى چگونه ممكن است مخلوق كسى شريك او بوده باشد ، زيرا شركت نشانه سنخيت و هم افق بودن است در حالى كه مخلوق هرگز در افق خالق نخواهد بود .\r\nخرافه ديگر اينكه « آنها براى خدا پسران و دخترانى از روى نادانى قائل شدند » ( * ( وَخَرَقُوا لَه بَنِينَ وَبَناتٍ بِغَيْرِ عِلْمٍ ) * ) .\r\nو در حقيقت بهترين دليل باطل بودن اين گونه عقائد خرافى همان است كه از جمله به غير علم استفاده مىشود ، يعنى هيچگونه دليل و نشانه اى براى اين موهومات در دست نداشتند .\r\nجالب توجه اينكه « خرقوا » از ماده « خرق » ( بر وزن غرق ) گرفته شده كه در اصل به معنى پاره كردن چيزى است بدون رويه و حساب ، درست نقطه مقابل « خلق » كه ايجاد چيزى از روى حساب است ، اين دو كلمه ( خلق و خرق ) گاهى در مطالب ساختگى و دروغين نيز به كار مىرود ، منتها دروغهايى كه حساب شده است و با مطالعه ساخته مىشود ، « خلق و اختلاق » و دروغهاى بىحساب و به اصطلاح شاخدار « خرق و اختراق » گفته مىشود .\r\nيعنى آنها اين دروغها را بدون مطالعه جوانب مطلب و بدون در نظر گرفتن لوازم آن ساختند .\r\nاما اينكه چه طوائفى براى خدا پسرانى قائل بودند ، قرآن نام دو طايفه را در\r\n\r\n","description":"","footnote":"\r\n( 1 ) تفسير مجمع البيان و تفاسير ديگر ذيل آيه .\r\n","page_name":" 377 ","page_number":377},
  {"content":"\r\nآيات ديگر برده است يكى مسيحيان كه عقيده داشتند عيسى پسر خدا است و ديگر يهود كه عزيز را فرزند او مىدانستند .\r\nو به طورى كه از آيه 30 سوره توبه اجمالا استفاده مىشود و جمعى از محققين معاصر نيز با مطالعه ريشه‌هاى مشترك مسيحيت و بودايى مخصوصا در مساله تثليث دريافته‌اند ، اعتقاد به وجود فرزند پسر براى خدا منحصر به مسيحيان و يهود نبوده ، بلكه در ميان مذاهب خرافى پيشين نيز وجود داشته است .\r\nاما در مورد اعتقاد به وجود دختران براى خدا ، خود قرآن در آيات ديگر مطلب را روشن ساخته و مىگويد : وَجَعَلُوا الْمَلائِكَةَ الَّذِينَ هُمْ عِبادُ الرَّحْمنِ إِناثاً : « آنها فرشتگان را كه بندگان خدا هستند ، دختران او قرار دادند » ( زخرف آيه 19 ) .\r\nو همانطور كه در بالا نيز اشاره كرديم در تفاسير و تواريخ آمده است كه طايفه قريش معتقد بودند فرشتگان ، فرزندانى هستند كه از ازدواج خداوند با جن به وجود آمده‌اند ! :\r\nولى در پايان اين آيه قرآن قلم سرخ بر تمام اين مطالب خرافى و پندارهاى موهوم و بى اساس كشيده و با جمله رسا و بيدار كننده اى همه اين اباطيل را نفى مىكند و مىگويد : « منزه است خداوند و برتر و بالاتر است از اين اوصافى كه براى او مىگويند » ( * ( سُبْحانَه وَتَعالى عَمَّا يَصِفُونَ ) * ) .\r\nدر آيه بعد به پاسخ اين عقائد خرافى پرداخته نخست مىگويد : « خداوند كسى است كه آسمانها و زمين را ابداع و ايجاد كرد » ( * ( بَدِيعُ السَّماواتِ وَالأَرْضِ ) * ) .\r\nآيا هيچكس ديگر چنين كارى را كرده و يا قدرت بر آن را دارد تا شريك او در عبوديت شمرده شود ؟ نه ، همه مخلوقند و سر به فرمان او و نيازمند به ذات\r\n","description":"","footnote":"","page_name":" 378 ","page_number":378},
  {"content":"\r\nپاك او .\r\nبه علاوه چگونه ممكن است او فرزندى داشته باشد در حالى كه همسرى ندارد ( * ( أَنَّى يَكُونُ لَه وَلَدٌ وَلَمْ تَكُنْ لَه صاحِبَةٌ ) * ) .\r\nاصولا چه نيازى به همسر دارد ، وانگهى چه كسى ممكن است همسر او باشد با اينكه همه مخلوق او هستند ، و از همه گذشته ذات مقدس او از عوارض جسمانى پاك و منزه است و داشتن همسر و فرزند ، يكى از عوارض روشن جسمانى و مادى است .\r\nبار ديگر مقام خالقيت او را نسبت به همه چيز و همه كس و احاطه علمى او را نسبت به تمام آنها تاكيد كرده ، مىگويد : « همه چيز را آفريد و او به هر چيزى دانا است » ( * ( وَخَلَقَ كُلَّ شَيْءٍ وَهُوَ بِكُلِّ شَيْءٍ عَلِيمٌ ) * ) .\r\nدر سومين آيه مورد بحث پس از ذكر خالقيت به همه چيز و ابداع و ايجاد آسمانها و زمين و منزه بودن او از عوارض جسم و جسمانى و همسر و فرزند و احاطه علمى او به هر كار و هر چيز ، چنين نتيجه مىگيرد : « خداوند و پروردگار شما چنين كسى است و چون هيچكس داراى چنين صفات نيست ، هيچكس غير او نيز شايسته عبوديت نخواهد بود ، پروردگار او است و آفريدگار هم او است ، بنا بر اين معبود هم تنها او مىتواند باشد ، پس او را بپرستيد » ( * ( ذلِكُمُ اللَّه رَبُّكُمْ لا إِله إِلَّا هُوَ خالِقُ كُلِّ شَيْءٍ فَاعْبُدُوه ) * ) .\r\nو در پايان آيه براى اينكه هر گونه اميدى را به غير خدا قطع كند و ريشه هر گونه شرك و به طور كلى تكيه به غير خدا را بسوزاند مىگويد : « حافظ و نگهبان و مدبر همه چيز او است » ( * ( وَهُوَ عَلى كُلِّ شَيْءٍ وَكِيلٌ ) * ) .\r\nبنا بر اين كليد حل مشكلات شما فقط در دست او مىباشد و هيچكس غير از او توانايى بر اين كار ندارد ، زيرا غير او همه نيازمندند و چشم بر احسان او\r\n","description":"","footnote":"","page_name":" 379 ","page_number":379},
  {"content":"\r\nدوخته‌اند با اينحال معنى ندارد كسى مشكلات خود را نزد ديگرى ببرد و حل آن را از او بخواهد .\r\nقابل توجه اينكه در اينجا * ( عَلى كُلِّ شَيْءٍ وَكِيلٌ ) * گفته شده است نه لكل شىء وكيل و تفاوت ميان اين دو آشكار است ، چون ذكر كلمه « على » دليل بر تسلط و نفوذ امر او است ، در حالى كه به كار بردن كلمه « لام » نشانه تبعيت مىباشد .\r\nو به عبارت ديگر تعبير اول به معنى ولايت و حفظ است و تعبير دوم به معنى نمايندگى .\r\nدر آخرين آيه مورد بحث براى اثبات حاكميت و نگاهبانى او نسبت به همه چيز و همچنين براى اثبات تفاوت او با همه موجودات مىگويد : « چشمها او را نمىبينند ، اما او همه چشمها را ادراك مىكند و او بخشنده انواع نعمتها و با خبر از تمام ريزه كاريها و آگاه از همه چيز است » مصالح بندگان را مىداند و از نيازهاى آنها با خبر است و به مقتضاى لطفش با آنها رفتار مىكند ( * ( لا تُدْرِكُه الأَبْصارُ وَهُوَ يُدْرِكُ الأَبْصارَ وَهُوَ اللَّطِيفُ الْخَبِيرُ ) * ) .\r\nدر حقيقت كسى كه مىخواهد حافظ و مربى و پناهگاه همه چيز باشد بايد اين صفات را دارا باشد .\r\nبه علاوه اين جمله دليل بر آن است كه او با همه موجودات جهان تفاوت دارد ، زيرا پاره اى از آنها هم مىبينند و هم ديده مىشوند مانند انسانها ، پاره اى نه مىبينند و نه ديده مىشوند ، مانند صفات درونى ما ، بعضى ديگر ديده ميشوند اما كسى را نمىبينند مانند جمادات ، تنها كسى كه ديده نمىشود اما همه چيز و همه كس را مىبيند ذات پاك او است .\r\n\r\nدر اينجا به چند نكته بايد توجه كرد .\r\n","description":"","footnote":"","page_name":" 380 ","page_number":380},
  {"content":"\r\n\r\n1 - چشمها ، خدا را نمىبيند .\r\nدلائل عقلى گواهى مىدهد كه خداوند هرگز با چشم ديده نخواهد شد ، زيرا چشم تنها اجسام يا صحيحتر بعضى از كيفيات آنها را مىبيند و چيزى كه جسم نيست و كيفيت جسم هم نمىباشد ، هرگز با چشم مشاهده نخواهد شد و به تعبير ديگر ، اگر چيزى با چشم ديده شود ، حتما بايد داراى مكان و جهت و ماده باشد ، در حالى كه او برتر از همه اينها است ، او وجودى است نامحدود و به همين دليل بالاتر از جهان ماده است ، زيرا در جهان ماده همه چيز محدود است .\r\nدر بسيارى از آيات قرآن از جمله آياتى كه در مورد بنى اسرائيل و تقاضاى رؤيت خداوند سخن مىگويد با صراحت كامل ، نفى امكان رؤيت از خداوند شده است ( به طورى كه شرح آن در تفسير آيه 143 سوره اعراف بخواست خدا خواهد آمد ) .\r\nعجيب اين است كه بسيارى از اهل تسنن معتقدند كه خداوند اگر در اين جهان ديده نشود در عالم قيامت ديده مىشود ! و به گفته نويسنده تفسير المنار هذا مذاهب اهل السنة و العلم بالحديث : « اين عقيده اهل سنت و دانشمندان حديث است » ( 1 ) و عجيبتر اينكه حتى محققان معاصر و به اصطلاح روشنفكران آنها نيز تمايل به اين موضوع نشان مىدهند و حتى گاهى سرسختانه روى آن ايستادگى مىكنند ! در حالى كه بطلان اين عقيده به حدى روشن است كه نياز به بحث ندارد ، زيرا دنيا و آخرت ( با توجه به معاد جسمانى ) هيچ تفاوتى در اين مساله نخواهد داشت ، آيا خداوند كه وجودى ما فوق ماده است در قيامت تبديل به يك وجود مادى مىشود و از آن مقام نامحدودى به محدودى خواهد گرائيد ، آيا او در آن\r\n\r\n","description":"","footnote":"\r\n( 1 ) تفسير المنار جلد 7 صفحه 653 .\r\n","page_name":" 381 ","page_number":381},
  {"content":"\r\nروز تبديل به جسم و يا عوارض جسم مىشود ؟ و آيا دلائل عقلى بر عدم امكان رؤيت خدا هيچگونه تفاوتى ميان دنيا و آخرت مىگذارد ؟ با اينكه داورى عقل در اين زمينه تغييرناپذير است .\r\nو اين عذر كه بعضى از آنها براى خود آورده‌اند كه ممكن است در جهان ديگر انسان درك و ديد ديگرى پيدا كند ، عذرى است كاملا غير موجه ، زيرا اگر منظور از اين درك و ديد ، درك و ديد فكرى و عقلانى است كه در اين جهان نيز وجود دارد ، و ما با چشم دل و نيروى عقل جمال خدا را مشاهده مىكنيم و اگر منظور ، چيزى است كه با آن جسم را مىتوان ديد ، چنين چيزى در مورد خداوند محال است خواه در اين دنيا باشد ، خواه در جهانى ديگر ، بنا بر اين گفتار مزبور كه انسان در اين جهان خدا را نمىبيند ولى مؤمنان در قيامت خدا را مىبينند ، يك سخن غير منطقى و غير قابل قبول است .\r\nتنها چيزى كه سبب شده آنها غالبا از اين عقيده ، دفاع كنند اين است كه در پاره اى از احاديث كه در كتب معروف آنها نقل شده امكان رؤيت خداوند در قيامت آمده است ، ولى آيا بهتر اين نيست كه باطل بودن اين موضوع را به حكم عقل دليل بر مجعول بودن آن روايات و بى اعتبار بودن كتابهايى كه اين گونه روايات در آنها آمده است ، بدانيم مگر اينكه اين روايات را به معنى مشاهده با چشم دل تفسير كنيم . ؟ آيا صحيح است از حكم خرد و عقل به خاطر چنين احاديثى وداع كنيم و اگر در بعضى از آيات قرآن تعبيراتى وجود دارد كه در ابتداى نظر مساله رؤيت خداوند را مىرساند مانند ( وُجُوه يَوْمَئِذٍ ناضِرَةٌ إِلى رَبِّها ناظِرَةٌ ) ( 1 ) :\r\n« صورتهايى در آن روز پرطراوت است و به سوى پروردگارش مىنگرد » اين تعبيرات مانند يَدُ اللَّه فَوْقَ أَيْدِيهِمْ : « دست خدا بالاى دست آنها است » ( 2 ) مىباشد كه جنبه كنايه دارد زيرا مىدانيم هيچگاه آيه اى از قرآن بر خلاف حكم و فرمان\r\n\r\n","description":"","footnote":"\r\n( 1 ) سوره قيامت آيه 23 و 24 .\r\n( 2 ) سوره فتح آيه 10 .\r\n","page_name":" 382 ","page_number":382},
  {"content":"\r\nخرد نخواهد بود .\r\nجالب اينكه در روايات اهل بيت ع شديدا اين عقيده خرافى نفى شده و با تعبيرات كوبنده اى از معتقدين آن انتقاد گرديده است از جمله اينكه يكى از ياران معروف امام صادق ع به نام « هشام » مىگويد : نزد امام صادق ع بودم كه معاويه بن وهب ( يكى ديگر از دوستان آن حضرت ) وارد شد و گفت : اى فرزند پيامبر چه مىگويى در مورد خبرى كه در باره رسول خدا ص وارد شده كه او خداوند را ديد ؟ به چه صورت ديد ؟ ! و همچنين در خبر ديگرى كه از آن حضرت نقل شده كه مؤمنان در بهشت پروردگار خود را مىبينند ، به چه شكل خواهند ديد ؟ ! امام صادق ع تبسم ( تلخى ) كرد و فرمود : اى معاوية بن وهب ! چقدر زشت است كه انسان هفتاد ، هشتاد سال عمر كند ، در ملك خدا زندگى نمايد و نعمت او را بخورد ، اما او را درست نشناسد ، اى معاويه ! پيامبر ص هرگز خداوند را با اين چشم مشاهد نكرد ، مشاهده بر دو گونه است مشاهده با چشم دل و مشاهده با چشم ظاهر ، هر كس مشاهده با چشم دل را بگويد درست گفته و هر كس مشاهده با چشم ظاهر را بگويد دروغ گفته و به خدا و آيات او كافر شده است ، زيرا پيامبر ص فرمود : هر كس خدا را شبيه خلق بداند كافر است ( 1 ) .\r\nو در روايت ديگرى كه در كتاب توحيد صدوق از اسماعيل بن فضل نقل شده مىگويد : از امام صادق ع پرسيدم آيا خدا در قيامت ديده مىشود ؟ فرمود :\r\nمنزه است خداوند از چنين چيزى و بسيار منزه است . . .\r\nان الأبصار لا تدرك الا ما له لون و الكيفية و اللَّه خالق الالوان و الكيفيات\r\n: « چشمها نمىبيند جز چيزهايى را كه رنگ و كيفيتى دارند در حالى كه خداوند آفريننده رنگها و كيفيتها است » ( 2 )\r\n\r\n","description":"","footnote":"\r\n( 1 ) معانى الاخبار بنا به نقل الميزان جلد 8 صفحه 268 .\r\n( 2 ) نور الثقلين جلد اول صفحه 753 .\r\n","page_name":" 383 ","page_number":383},
  {"content":"\r\nجالب اينكه در اين حديث مخصوصا روى كلمه « لون » ( رنگ ) تكيه شده و امروز اين مطلب بر ما روشن است كه خود جسم هرگز ديده نمىشود ، بلكه همواره رنگ آن ديده مىشود ، و اگر جسمى هيچگونه رنگ نداشته باشد هرگز ديده نخواهد شد .\r\n( در جلد اول تفسير نمونه صفحه 156 ذيل آيه 46 سوره بقره نيز بحثى در اين زمينه كرده‌ايم ) .\r\n\r\n2 - خالقيت خداوند نسبت به همه چيز\r\nبعضى از مفسران اهل تسنن كه از نظر عقيده ، تابع مذهب جبر هستند با آيه فوق كه خالقيت خدا را به همه چيز بيان مىكند براى مسلك جبر استدلال كرده‌اند ، مىگويند : اعمال و افعال ما نيز از اشياء اين جهان است ، زيرا « شىء » به هر گونه موجودى گفته مىشود ، خواه مادى يا غير مادى ، خواه ذات يا صفات ، بنا بر اين هنگامى كه مىگوئيم خداوند آفريننده همه چيز است ، بايد بپذيريم كه آفريننده افعال ما نيز هست و اين جز جبر نخواهد بود .\r\nولى طرفداران آزادى اراده و اختيار پاسخ روشنى براى اين گونه استدلالها دارند و آن اينكه خالقيت خداوند حتى نسبت به افعال ما منافاتى با اختيار ما ندارد ، زيرا افعال ما را مىتوان به ما نسبت داد و هم به خدا ، اگر به خدا نسبت دهيم به خاطر آن است كه همه مقدمات آن را او در اختيار ما گذاشته است ، او است كه به ما قدرت و نيرو و اراده و اختيار داده است ، بنا بر اين چون همه مقدمات از او است مىتوان اعمال ما را به او نسبت داد و او را خالق آنها دانست ولى از اين نظر كه تصميم نهايى با ما است مائيم كه از قدرت و اختيار خدا داد استفاده كرده و يكى از دو طرف فعل يا ترك را انتخاب مىكنيم ، از اين جهت ، افعال به ما نسبت داده مىشود و ما در مقابل آنها مسئول هستيم .\r\n","description":"","footnote":"","page_name":" 384 ","page_number":384},
  {"content":"\r\nو به تعبير فلسفى در اينجا دو خالق و دو علت در عرض يكديگر نيستند بلكه در طول يكديگرند ، وجود دو علت تامه در عرض هم معنى ندارد ، اما اگر طولى باشند هيچ مانعى نخواهد داشت ، و از آنجا كه افعال ما لازمه مقدماتى است كه خدا به ما داده است ، اين لوازم را مىتوان به او نيز نسبت داد و هم به كسى كه افعال را انجام داده است .\r\nاين سخن درست به آن مىماند كه شخصى براى آزمودن كاركنان خود آنها را در كار خويش آزاد بگذارد و اختيار تمام به آنها بدهد و تمام مقدمات كار را فراهم سازد ، بديهى است كارهايى كه آنها انجام مىدهند از يك نظر كار رئيس آنها محسوب مىشود ولى اين موضوع سلب آزادى و اختيار را از كارمندان نمىكند ، بلكه آنها در برابر كار خويش مسئولند . در باره عقيده جبر و اختيار به خواست پروردگار مشروحا در ذيل آيات مناسب بحث خواهد شد . ( 1 )\r\n\r\n3 - بديع يعنى چه ؟\r\nهمانطور كه در بالا اشاره كرديم ، كلمه « بديع » به معنى وجود آورنده چيزى بدون سابقه است ، يعنى خداوند آسمان و زمين را بدون هيچ ماده و يا طرح و نقشه قبلى ايجاد كرده است .\r\nدر اينجا بعضى ايراد مىكنند كه چگونه ممكن است چيزى از عدم به وجود آيد ما در ذيل آيه 117 سوره بقره ( جلد اول تفسير نمونه صفحه 300 ) مشروحا در پاسخ اين ايراد بحث كرده‌ايم و خلاصه آن اين است : اينكه مىگوئيم خداوند موجودات را از عدم به وجود آورد مفهومش اين نيست كه « عدم » ماده تشكيل دهنده موجودات جهان است ، مثل اينكه مىگوئيم نجار ، ميز را از چوب ساخته\r\n\r\n","description":"","footnote":"\r\n( 1 ) به كتاب « خدا را چگونه بشناسيم ؟ » فصل جبر و اختيار نيز مىتوانيد مراجعه فرمائيد .\r\n","page_name":" 385 ","page_number":385},
  {"content":"\r\nاست ، چنين چيزى مسلما محال است ، زيرا « عدم » نمىتواند ماده « وجود » باشد .\r\nبلكه منظور اين است موجودات اين جهان قبلا نبوده‌اند ، سپس به وجود آمده‌اند اين موضوع هيچگونه اشكالى ندارد و مثالهايى براى آن در جلد اول زده‌ايم و در اينجا اضافه مىكنيم كه ما در محيط ذهن و فكر خود مىتوانيم موجوداتى پديد آوريم كه قبلا به هيچوجه در ذهن ما نبوده‌اند ، شك نيست كه اين موجودات ذهنى براى خود يك نوع وجود و هستى دارند ، اگر چه همانند وجود خارجى نيستند ، ولى بالآخره در افق ذهن ما وجود دارند ، اگر وجود چيزى بعد از عدم محال باشد چه تفاوتى ميان وجود ذهنى و وجود خارجى است ، بنا بر اين همانطور كه ما در ذهن خود وجودهايى مىآفرينيم كه قبلا نبوده است ، خداوند هم در عالم خارج چنين كارى را مىكند ، كمى دقت در باره اين مثال و يا مثالهايى كه در جلد اول زده‌ايم مىتواند اين مشكل را حل كند .\r\n\r\n4 - لطيف ، يعنى چه ؟\r\nدر آيات فوق يكى از اوصاف خداوند ، « لطيف » ذكر شده و آن از ماده « لطف » است هنگامى كه در باره اجسام به كار رود به معنى سبكى در مقابل سنگينى و هنگامى در باره حركات ( حركت لطيفه ) به كار رود به معنى يك حركت كوچك و زودگذر و گاهى در مورد موجودات و كارهاى بسيار دقيق و باريك كه با حس قابل درك نيستند گفته مىشود ، و اگر خدا را به عنوان لطيف توصيف مىكنيم نيز به همين معنى است ، يعنى او خالق اشياى ناپيدا و داراى افعالى است كه از محيط قدرت استماع بيرون است ، بسيار باريك بين و فوق العاده دقيق مىباشد .\r\nحديث جالبى در اين زمينه از « فتح بن يزيد جرجانى » از امام على بن موسى الرضا ع نقل شده يك معجزه علمى محسوب مىشود ، حديث چنين است كه امام مىفرمايد : اينكه مىگوئيم خداوند لطيف است به خاطر آن است\r\n","description":"","footnote":"","page_name":" 386 ","page_number":386},
  {"content":"\r\nكه مخلوقات لطيف آفريده و به خاطر اين است كه از اشياء لطيف و ظريف و ناپيدا آگاه است ، آيا آثار صنع او را در گياهان لطيف و غير لطيف نمىبينى ؟ و همچنين در مخلوقات و حيوانات كوچك و حشرات ريز و چيزهايى كه از آن هم كوچكتر است ، موجوداتى كه به چشم هرگز نمىگنجند ، و از بس كوچكند و نر و ماده و تازه و كهنه آنها نيز شناخته نمىشود ، هنگامى كه اين گونه موضوعات را مشاهده مىكنيم . . . و آنچه در اقيانوسها و درون پوست درختان و بيابانها و صحراها وجود دارد به نظر مىآوريم . . . و اينكه موجوداتى هستند كه هرگز چشم ما آنها را نمىبيند ، و با دست خود نيز نمىتوانيم آنها را لمس كنيم ، از همه اينها مىفهميم كه آفريننده آنها ، لطيف است ( 1 ) حديث فوق كه اشاره به ميكربها و حيوانات ذره بينى است و قرنها قبل از تولد پاستور بيان شده تفسير لطيف را روشن مىسازد اين احتمال نيز در تفسير اين كلمه وجود دارد كه منظور از لطيف بودن خداوند آن است كه ذات پاك او چنان است كه هرگز با احساس كسى درك نمىشود ، بنا بر اين او لطيف است زيرا هيچ كس از ذات او آگاه نيست ، و خبير است چون از همه چيز آگاه است .\r\nاين معنى نيز در بعضى از روايات اهل بيت ع به آن اشاره شده است ( 2 ) و بايد توجه داشت كه هيچ مانعى ندارد كه هر دو معنى از اين كلمه اراده شده باشد .\r\n\r\n","description":"","footnote":"\r\n( 1 ) اصول كافى جلد اول صفحه 93 .\r\n( 2 ) تفسير برهان جلد اول صفحه 548 .\r\n","page_name":" 387 ","page_number":387},
  {"content":"\r\n\r\n[ سوره الأنعام ‹ 6 › : آيات 104 تا 107 
  ]\r\nقَدْ جاءَكُمْ بَصائِرُ مِنْ رَبِّكُمْ فَمَنْ أَبْصَرَ فَلِنَفْسِه وَمَنْ عَمِيَ فَعَلَيْها وَما أَنَا عَلَيْكُمْ بِحَفِيظٍ ‹ 104 › وَكَذلِكَ نُصَرِّفُ الآياتِ وَلِيَقُولُوا دَرَسْتَ وَلِنُبَيِّنَه لِقَوْمٍ يَعْلَمُونَ ‹ 105 › اتَّبِعْ ما أُوحِيَ إِلَيْكَ مِنْ رَبِّكَ لا إِله إِلَّا هُوَ وَأَعْرِضْ عَنِ الْمُشْرِكِينَ ‹ 106 › وَلَوْ شاءَ اللَّه ما أَشْرَكُوا وَما جَعَلْناكَ عَلَيْهِمْ حَفِيظاً وَما أَنْتَ عَلَيْهِمْ بِوَكِيلٍ ‹ 107 ›\r\n\r\nترجمه :\r\n104 - دلائل روشن از طرف پروردگارتان براى شما آمد ، كسى كه ( بوسيله آن حق را ) ببيند به سود خود اوست و كسى كه از ديدن آن چشم بپوشد به زيان خود اوست ، و من شما را اجبار نمىكنم .\r\n105 - و اين چنين آيات را در شكلهاى گوناگون بيان مىداريم بگذار آنها بگويند تو درس خوانده اى ( و آنها را از دگرى آموخته اى ) هدف ما اين است كه آن را براى كسانى كه علم و آگاهى دارند روشن سازيم .\r\n106 - از آنچه از طرف پروردگارت بر تو وحى شده پيروى كن ، هيچ معبودى جز او نيست ، و از مشركان روى بگردان .\r\n107 - اگر خدا مىخواست ( همه به اجبار ايمان مىآوردند و هيچ يك ) مشرك نمىشدند و ما تو را مسئول ( اعمال ) آنها قرار نداديم و وظيفه ندارى آنها را مجبور ( به ايمان ) سازى .\r\n","description":"","footnote":"","page_name":" 388 ","page_number":388},
  {"content":"\r\n\r\nتفسير : وظيفه تو اجبار كردن نيست\r\nاين آيات در حقيقت يك نوع خلاصه و نتيجه گيرى از آيات گذشته است .\r\nنخست مىگويد : « دلائل و نشانه‌هاى روشن در زمينه توحيد و خداشناسى و نفى هر گونه شرك كه مايه بصيرت و بينايى است براى شما آمد » ( * ( قَدْ جاءَكُمْ بَصائِرُ مِنْ رَبِّكُمْ ) * ) .\r\n« بصائر » جمع « بصيرة » از ماده « بصر » به معنى ديدن است ، ولى معمولا در بينش فكرى و عقلانى به كار برده مىشود ، و گاهى به تمام امورى كه باعث درك و فهم مطلب است ، اطلاق مىگردد ، و در آيه فوق به معنى دليل و شاهد و گواه آمده است و مجموعه دلائلى را كه در آيات گذشته در زمينه خداشناسى گفته شد در بر مىگيرد بلكه مجموع قرآن در آن داخل است .\r\nسپس براى اينكه روشن سازد اين دلائل به قدر كافى حقيقت را آشكار مىسازد و جنبه منطقى دارد ، مىگويد : « آنهايى كه به وسيله اين دلائل چهره حقيقت را بنگرند به سود خود گام برداشته‌اند ، و آنها كه همچون نابينايان از مشاهده آن خود را محروم سازند به زيان خود عمل كرده‌اند » ( * ( فَمَنْ أَبْصَرَ فَلِنَفْسِه وَمَنْ عَمِيَ فَعَلَيْها ) * ) .\r\nو در پايان آيه از زبان پيغمبر ص مىگويد : « من نگاهبان و حافظ شما نيستم » ( * ( وَما أَنَا عَلَيْكُمْ بِحَفِيظٍ ) * ) .\r\nدر اينكه منظور از اين جمله چيست ، مفسران دو احتمال داده‌اند ، نخست اينكه من حافظ اعمال و مراقب و مسئول كارهاى شما نيستم ، بلكه خداوند همه را نگاهدارى مىكند و پاداش و كيفر هر كس را خواهد داد ، وظيفه من تنها ابلاغ رسالت و تلاش و كوشش هر چه بيشتر در راه هدايت مردم است .\r\n","description":"","footnote":"","page_name":" 389 ","page_number":389},
  {"content":"\r\nديگر اينكه : من مامور و نگاهبان شما نيستيم ، كه با جبر و زور شما را به ايمان دعوت كنم ، بلكه تنها وظيفه من بيان منطقى حقايق است و تصميم نهايى با خود شما است .\r\nو مانعى ندارد كه هر دو معنى از اين كلمه ، اراده شود .\r\nدر آيه بعد براى تاكيد اين موضوع كه تصميم نهايى در انتخاب راه حق و باطل با خود مردم است ، مىگويد : « اين چنين ما آيات و دلائل را در شكلهاى گوناگون و قيافه‌هاى مختلف بيان كرديم » ( * ( وَكَذلِكَ نُصَرِّفُ الآياتِ ) * ) ( 1 ) .\r\nولى جمعى به مخالفت برخاستند و بدون مطالعه و هيچگونه دليل ، گفتند « اين درسها را از ديگران ( از يهود و نصارى و كتابهاى آنها ) فرا گرفته اى » ( * ( وَلِيَقُولُوا دَرَسْتَ ) * ) ( 2 ) .\r\nولى « جمع ديگرى كه آمادگى پذيرش حق را دارند ، و صاحب بصيرتند و عالم و آگاهند ، بوسيله آن چهره حقيقت را مىبينند و مىپذيرند » ( * ( وَلِنُبَيِّنَه لِقَوْمٍ يَعْلَمُونَ ) * ) .\r\nتهمت به پيامبر ص از نظر فراگيرى تعليماتش از يهود و نصارى ، مطلبى است كه بارها از طرف مشركان عنوان شد و هنوز هم مخالفان لجوج آن را تعقيب\r\n\r\n","description":"","footnote":"\r\n( 1 ) « نصرف » از ماده « تصريف » به معنى دگرگون ساختن و به اشكال مختلف درآوردن است ، اشاره به اينكه آيات قرآن با لحنهاى متفاوت و با استفاده از تمام وسائل نفوذ روانى ، براى كسانى كه در سطوح مختلف از نظر فكر و عقيده و ساير جنبه‌هاى اجتماعى و روانى قرار دارند ، نازل شده است .\r\n( 2 ) لام ليقولوا به اصطلاح « لام عاقبت » است كه براى بيان سرانجام و عاقبت چيزى آورده مىشود ولى هدف اصلى آن نبوده است و « درست » ( از ماده « درس » به معنى فراگيرى است و اين تهمتى بود كه مشركان به پيامبر ص مىزدند .\r\n","page_name":" 390 ","page_number":390},
  {"content":"\r\nمىكنند : در حالى كه اصولا در محيط جزيره عربستان ، درس و مكتب و علمى نبود كه پيامبر ص آن را فرا گيرد ، و مسافرتهاى پيامبر ص به خارج شبه جزيره به قدرى كوتاه بود كه جاى اين گونه احتمال ندارد معلومات يهود و مسيحيان ساكن محيط حجاز نيز به قدرى ناچيز و آميخته با خرافات بود كه اصلا قابل مقايسه با قرآن و تعليمات پيامبر اسلام ص نبود ، توضيح بيشتر در باره اين موضوع را در ذيل آيه 103 سوره نحل به خواست خدا خاطر نشان خواهيم ساخت .\r\nسپس وظيفه پيامبر ص را در برابر لجاجتها و كينه توزىها و تهمتهاى مخالفان ، مشخص ساخته ، مىگويد : « وظيفه تو آن است كه از آنچه از طرف پروردگار بر تو وحى مىشود ، پيروى كنى ، خدايى كه هيچ معبودى جز او نيست » ( * ( اتَّبِعْ ما أُوحِيَ إِلَيْكَ مِنْ رَبِّكَ لا إِله إِلَّا هُوَ ) * ) .\r\nو نيز « وظيفه تو اين است كه به مشركان و نسبتهاى ناروا و سخنان بى اساس آنها اعتنا نكنى » ( * ( وَأَعْرِضْ عَنِ الْمُشْرِكِينَ ) * ) .\r\nدر حقيقت اين آيه يك نوع دلدارى و تقويت روحيه نسبت به پيامبر ص است ، كه در برابر اين گونه مخالفان در عزم راسخ و آهنينش كمترين سستى حاصل نشود .\r\nاز آنچه گفتيم به خوبى روشن مىشود كه جمله « * ( وَأَعْرِضْ عَنِ الْمُشْرِكِينَ ) * » ( از مشركان روى بگردان و به آنها اعتنا نكن ) هيچگونه منافاتى با دستور دعوت آنها به سوى اسلام و يا جهاد در برابر آنان ندارد ، بلكه منظور اين است كه به سخنان بى اساس و تهمتهاى آنها ، اعتنا نكند و در راه خويش ، ثابت قدم بماند .\r\n","description":"","footnote":"","page_name":" 391 ","page_number":391},
  {"content":"\r\nدر آخرين آيه مورد بحث بار ديگر اين حقيقت را تاييد مىكند كه خداوند نمىخواهد آنها را به اجبار وادار به ايمان سازد و « اگر مىخواست همگى ايمان مىآوردند و هيچكس مشرك نمىشد » ( * ( وَلَوْ شاءَ اللَّه ما أَشْرَكُوا ) * ) و نيز تاكيد مىكند « تو مسئول اعمال آنها نيستى و براى اجبار آنها به ايمان ، مبعوث نشده اى » ( * ( وَما جَعَلْناكَ عَلَيْهِمْ حَفِيظاً ) * ) .\r\nهمانطور كه « تو وظيفه ندارى آنها را به اجبار به كار خير دعوت كنى » ( * ( وَما أَنْتَ عَلَيْهِمْ بِوَكِيلٍ ) * ) .\r\nتفاوت « حفيظ » و « وكيل » در اين است كه حفيظ به كسى مىگويند كه از شخص يا چيزى مراقبت كرده و او را از زيان و ضرر حفظ مىكند ، اما وكيل به كسى مىگويند كه براى جلب منافع براى كسى تلاش و كوشش مىنمايد .\r\nشايد نياز به تذكر ندارد كه نفى اين دو صفت ( حفيظ و وكيل ) از پيامبر ص به معنى نفى اجبار كردن بر دفع زيان يا جلب منفعت است و گر نه پيامبر ص از طريق تبليغ و دعوت به كارهاى خير و ترك كارهاى شر اين دو وظيفه را در مورد آنها به صورت اختيارى انجام مىدهد .\r\nلحن اين آيات از اين نظر بسيار قابل ملاحظه است كه ايمان به خدا و مبانى اسلام هيچگونه جنبه تحميلى نمىتواند داشته باشد ، بلكه از طريق منطق و استدلال و نفوذ در فكر و روح افراد بايد پيشروى كند ، زيرا ايمان اجبارى ارزشى ندارد ، مهم اين است كه مردم حقايق را درك كنند و با اراده و اختيار خويش آن را بپذيرند .\r\nقرآن بارها در آيات مختلف روى اين حقيقت تاكيد كرده و بيگانگى اسلام را از اعمال خشونت بارى همانند اعمال كليسا در قرون وسطى ( 1 ) و محكمه تفتيش\r\n\r\n","description":"","footnote":"\r\n( 1 ) « قرون وسطى » به دوران يكهزار ساله اى گفته مىشود كه از قرن ششم ميلادى شروع و به قرن پانزدهم پايان مىيابد ، اين دوران يكى از تاريكترين دورانهايى است كه بر اروپا و مسيحيت گذشته است و جالب اينكه عصر طلايى اسلام درست در وسط قرون وسطى قرار دارد .\r\n","page_name":" 392 ","page_number":392},
  {"content":"\r\nعقائد و امثال آن اعلام مىدارد . و بخواست خدا در آغاز سوره برائة علل سخت گيرى اسلام در برابر مشركان مورد بحث قرار مىگيرد .\r\n\r\n[ سوره الأنعام ‹ 6 › : آيه 108 
  ]\r\nوَ لا تَسُبُّوا الَّذِينَ يَدْعُونَ مِنْ دُونِ اللَّه فَيَسُبُّوا اللَّه عَدْواً بِغَيْرِ عِلْمٍ كَذلِكَ زَيَّنَّا لِكُلِّ أُمَّةٍ عَمَلَهُمْ ثُمَّ إِلى رَبِّهِمْ مَرْجِعُهُمْ فَيُنَبِّئُهُمْ بِما كانُوا يَعْمَلُونَ ‹ 108 ›\r\n\r\nترجمه :\r\n108 - ( معبود ) كسانى را كه غير خدا را مىخوانند دشنام ندهيد مبادا آنها ( نيز ) از روى ظلم و جهل خدا را دشنام دهند ، اين چنين براى هر امتى عملشان را زينت داديم سپس بازگشت آنها به سوى پروردگارشان است و آنها را از آنچه عمل مىكردند آگاه مىسازد ( و پاداش و كيفر مىدهد ) .\r\n\r\nتفسير :\r\nبه دنبال بحثى كه در باره منطقى بودن تعليمات اسلام و لزوم دعوت از راه استدلال ، نه از راه اجبار ، در آيات قبل گذشت ، در اين آيه تاكيد مىكند كه « هيچگاه بتها و معبودهاى مشركان را دشنام ندهيد ، زيرا اين عمل سبب مىشود كه آنها نيز نسبت به ساحت قدس خداوند همين كار را از روى ظلم و ستم و جهل و نادانى انجام دهند » ( * ( وَلا تَسُبُّوا الَّذِينَ يَدْعُونَ مِنْ دُونِ اللَّه فَيَسُبُّوا\r\n","description":"","footnote":"","page_name":" 393 ","page_number":393},
  {"content":"\r\n* ( اللَّه عَدْواً بِغَيْرِ عِلْمٍ ) * ) .\r\nبه طورى كه از بعضى روايات استفاده مىشود ، جمعى از مؤمنان بر اثر ناراحتى شديد كه از مساله بت پرستى داشتند ، گاهى بتهاى مشركان را به باد ناسزا گرفته و به آنها دشنام مىدادند ، قرآن صريحا از اين موضوع ، نهى كرد و رعايت اصول ادب و عفت و نزاكت در بيان را ، حتى در برابر خرافىترين و بدترين اديان ، لازم مىشمارد .\r\nدليل اين موضوع ، روشن است ، زيرا با دشنام و ناسزا نمىتوان كسى را از مسير غلط باز داشت ، بلكه به عكس ، تعصب شديد آميخته با جهالت كه در اين گونه افراد است ، سبب مىشود كه به اصطلاح روى دنده لجاجت افتاده ، در آئين باطل خود راسختر شوند ، سهل است زبان به بدگويى و توهين نسبت به ساحت قدس پروردگار بگشايند ، زيرا هر گروه و ملتى نسبت به عقائد و اعمال خود ، تعصب دارد همانطور كه قرآن در جمله بعد مىگويد « ما اين چنين براى هر جمعيتى عملشان را زينت داديم » ( * ( كَذلِكَ زَيَّنَّا لِكُلِّ أُمَّةٍ عَمَلَهُمْ ) * ) .\r\nو در پايان آيه مىفرمايد : « بازگشت همه آنها به سوى خدا است ، و به آنها خبر مىدهد كه چه اعمالى انجام داده‌اند » ( * ( ثُمَّ إِلى رَبِّهِمْ مَرْجِعُهُمْ فَيُنَبِّئُهُمْ بِما كانُوا يَعْمَلُونَ ) * ) .\r\n\r\nدر اينجا به سه نكته بايد توجه كرد :\r\n1 - در آيه فوق ، زينت دادن اعمال نيك و بد هر كس را در نظرش ، به خدا نسبت داده شده ، ممكن است اين موضوع براى بعضى مايه تعجب گردد كه مگر ممكن است خداوند عمل بد كسى را در نظرش زينت دهد ؟ ! پاسخ اين سؤال همان است كه بارها گفته‌ايم كه اين گونه تعبيرات ، اشاره به خاصيت و اثر عمل است ، يعنى هنگامى كه انسان كارى را به طور مكرر انجام دهد ، كم كم قبح و زشتى آن در نظرش از بين مىرود ، و حتى به صورت جالبى\r\n","description":"","footnote":"","page_name":" 394 ","page_number":394},
  {"content":"\r\nجلوه گر مىشود ، و از آنجا كه علت العلل و مسبب الاسباب و آفريدگار هر چيز خدا است و همه تاثيرات به خدا منتهى مىشود اين گونه آثار در زبان قرآن گاهى به او نسبت داده مىشود ( دقت كنيد ) .\r\nو به تعبير روشنتر جمله * ( زَيَّنَّا لِكُلِّ أُمَّةٍ عَمَلَهُمْ ) * چنين معنى مىدهد كه آنها را گرفتار نتيجه سوء اعمالشان كرديم ، تا آنجا كه زشت در نظرشان زيبا جلوه كرد .\r\nو از اينجا روشن مىشود اينكه در بعضى از آيات قرآن زينت دادن عمل به شيطان نسبت داده شده نيز منافاتى با اين موضوع ندارد ، زيرا شيطان آنها را وسوسه به انجام عمل زشت مىكند و آنها در برابر وسوسه‌هاى شيطان تسليم مىشوند و سرانجام گرفتار عواقب شوم عمل خود مىگردند ، و به تعبير علمى ، سببيت از ناحيه خدا است اما ايجاد سبب بوسيله اين افراد و وسوسه‌هاى شيطانى است ( دقت كنيد ) ( 1 ) .\r\n2 - در روايات اسلامى نيز منطق قرآن در باره ترك دشنام به گمراهان و منحرفان ، تعقيب شده و پيشوايان بزرگ اسلام به مسلمانان دستور داده‌اند هميشه روى منطق و استدلال تكيه كنند و به حربه بىحاصل دشنام نسبت به معتقدات مخالفان ، متوسل نشوند ، در نهج البلاغه مىخوانيم كه على ع به جمعى از يارانش كه پيروان معاويه را در ايام جنگ صفين دشنام مىدادند مىفرمايد :\r\nانى اكره لكم ان تكونوا سبابين و لكنكم لو وصفتم اعمالهم و ذكرتم حالهم كان اصوب فى القول و ابلغ فى العذر .\r\n\r\n","description":"","footnote":"\r\n( 1 ) در آيات قرآن در 8 مورد ، زينت دادن اعمال زشت و بد به شيطان نسبت داده شده و در 10 مورد به صورت فعل مجهول ( زين ) آمده و در دو مورد به خداوند نسبت داده شده است ، با توجه به آنچه در بالا گفته شد معنى هر سه روشن مىگردد .\r\n","page_name":" 395 ","page_number":395},
  {"content":"\r\n« من خوش ندارم كه شما فحاش باشيد ، اگر شما به جاى دشنام ، اعمال آنها را برشمريد و حالات آنها را متذكر شويد ( و روى اعمالشان تجزيه و تحليل نمائيد ) به حق و راستى نزديكتر است و براى اتمام حجت بهتر » ( 1 ) .\r\n3 - گاهى ايراد مىشود كه چگونه ممكن است بت پرستان نسبت به خدا بدگويى كنند در حالى كه آنها غالبا اعتقاد به « اللَّه » ( خدا ) داشتند و بت را شفيع بر درگاه او مىدانستند ؟\r\nولى اگر ما در وضع عوام لجوج و متعصب دقت كنيم خواهيم ديد كه اين موضوع چندان تعجب ندارد ، اين گونه افراد هنگامى كه ناراحت شوند ، سعى دارند طرف را به هر قيمتى كه شده است ناراحت كنند ، حتى اگر از طريق بدگويى به معتقدات مشترك طرفين باشد « آلوسى » دانشمند معروف سنى ، در تفسير « روح المعانى » نقل مىكند كه بعضى از عوام جاهل هنگامى مشاهده كرد بعضى از شيعيان ، سب شيخين مىكند ، ناراحت شد و شروع به اهانت به مقام على ع كرد ، هنگامى كه از او سؤال كردند چرا به على ع كه مورد احترام تو است اهانت مىكنى ؟\r\nگفت : من مىخواستم شيعه‌ها را ناراحت كنم زيرا هيچ چيز را ناراحت كننده تر از اين موضوع براى آنها نديدم ! ، و بعد او را به توبه از اين عمل وادار ساختند ( 2 ) .\r\n\r\n","description":"","footnote":"\r\n( 1 ) نهج البلاغه كلام 206 صبحى صالح .\r\n( 2 ) تفسير روح المعانى آلوسى جلد 7 صفحه 218 .\r\n","page_name":" 396 ","page_number":396},
  {"content":"\r\n\r\n[ سوره الأنعام ‹ 6 › : آيات 109 تا 110 
  ]\r\nوَ أَقْسَمُوا بِاللَّه جَهْدَ أَيْمانِهِمْ لَئِنْ جاءَتْهُمْ آيَةٌ لَيُؤْمِنُنَّ بِها قُلْ إِنَّمَا الآياتُ عِنْدَ اللَّه وَما يُشْعِرُكُمْ أَنَّها إِذا جاءَتْ لا يُؤْمِنُونَ ‹ 109 › وَنُقَلِّبُ أَفْئِدَتَهُمْ وَأَبْصارَهُمْ كَما لَمْ يُؤْمِنُوا بِه أَوَّلَ مَرَّةٍ وَنَذَرُهُمْ فِي طُغْيانِهِمْ يَعْمَهُونَ ‹ 110 ›\r\n\r\nترجمه :\r\n109 - با نهايت اصرار سوگند به خدا ياد كردند كه اگر نشانه اى ( معجزه اى ) براى آنها بيايد حتما به آن ايمان مىآورند بگو معجزات از ناحيه خدا است ( و در اختيار من نيست كه به ميل شما معجزه بياورم ) و شما نمىدانيد كه آنها پس از آمدن معجزات ( باز ) ايمان نمىآورند ! .\r\n110 - و ما دلها و چشمهاى آنها را واژگونه مىسازيم چرا كه در آغاز به آن ايمان نياوردند و آنان را در حال طغيان و سركشى به حال خود وامىگذاريم تا سرگردان شوند .\r\n\r\nشان نزول :\r\nجمعى از مفسران در شان نزول اين آيه نقل كرده‌اند كه عده اى از قريش خدمت پيامبر ص رسيدند و گفتند : تو براى موسى و عيسى ، خارق عادات و معجزات مهمى نقل مىكنى ، و همچنين درباره انبياى ديگر ، تو نيز امثال اين كارها را براى ما انجام ده تا ما ايمان آوريم ، پيامبر ص فرمود : مايليد چه كار براى شما كنم ؟ گفتند : از خدا بخواه كوه صفا را تبديل به طلا كند ، و بعضى از مردگان پيشين ما زنده شوند و از آنها در باره حقانيت دعوت تو سؤال كنيم ، و نيز فرشتگان را به ما نشان بده كه در باره تو گواهى دهند ، و يا خداوند و فرشتگان\r\n","description":"","footnote":"","page_name":" 397 ","page_number":397},
  {"content":"\r\nرا دستجمعى با خود بياور ! . . .\r\nپيامبر ص فرمود : اگر بعضى از اين كارها را بجا بياورم ايمان مىآوريد ؟\r\nگفتند : به خدا سوگند چنين خواهيم كرد ، مسلمانان كه اصرار مشركان را در اين زمينه ديدند از پيامبر ص تقاضا كردند كه چنين كند ، شايد ايمان بياورند ، همين كه پيامبر ص آماده دعا كردن شد ، كه بعضى از اين پيشنهادها را از خدا بخواهد ( زيرا بعضى از آنها نامعقول و محال بود ) پيك وحى خدا نازل شد ، چنين پيام آورد كه اگر بخواهى دعوت تو اجابت مىشود ، ولى در اين صورت ( چون از هر نظر اتمام حجت خواهد شد و موضوع جنبه حسى و شهود به خود خواهد گرفت ) اگر ايمان نياورند همگى سخت كيفر مىبينند ( و نابود خواهند شد ) اما اگر به خواسته آنها ترتيب اثر داده نشود و آنها را به حال خود واگذارى ممكن است بعضى از آنها در آينده توبه كنند و راه حق را پيش گيرند ، پيامبر ص پذيرفت و آيات فوق نازل گرديد .\r\n\r\nتفسير :\r\nدر آيات گذشته دلائل منطقى متعددى در زمينه توحيد ، ذكر شد كه براى اثبات يگانگى خدا و نفى شرك و بت پرستى كافى بود ، اما با اين حال جمعى از مشركان لجوج متعصب ، تسليم نشدند و شروع به بهانه جويى كردند ، و از جمله خارق عادات عجيب و غريبى كه بعضى از آنها اساسا محال بود از پيامبر ص خواستند و به دروغ ادعا كردند كه هدفشان آن است كه اين گونه معجزات را ببينند و ايمان بياورند ، قرآن در آيه نخست وضع آنها را چنين نقل مىكند :\r\n« با نهايت اصرار سوگند ياد كردند كه اگر معجزه اى براى آنها بيايد ايمان خواهند آورد » ( * ( وَأَقْسَمُوا بِاللَّه جَهْدَ أَيْمانِهِمْ لَئِنْ جاءَتْهُمْ آيَةٌ لَيُؤْمِنُنَّ\r\n","description":"","footnote":"","page_name":" 398 ","page_number":398},
  {"content":"\r\n* ( بِها ) * ) ( 1 ) .\r\nقرآن در پاسخ آنها دو حقيقت را بازگو مىكند : نخست به پيامبر ص اعلام مىكند كه به آنها بگويد اين كار در اختيار من نيست كه هر پيشنهادى آنها بكنند انجام مىدهد ، بلكه « معجزات تنها از ناحيه خدا است و به فرمان او است » ( * ( قُلْ إِنَّمَا الآياتُ عِنْدَ اللَّه ) * ) .\r\nسپس روى سخن را به مسلمانان ساده دلى كه تحت تاثير سوگندهاى غليظ و شديد مشركان قرار گرفته بودند كرده ، مىگويد : « شما نمىدانيد كه اينها دروغ مىگويند و اگر اين معجزات و نشانه‌هاى مورد درخواست آنها انجام شود باز ايمان نخواهند آورد » ( * ( وَما يُشْعِرُكُمْ أَنَّها إِذا جاءَتْ لا يُؤْمِنُونَ ) * ) ( 2 ) .\r\nصحنه‌هاى مختلف برخورد پيامبر ص با آنها نيز گواه اين حقيقت است كه اين دسته در جستجوى حق نبودند بلكه هدفشان اين بود كه با بهانه جويىها مردم را سرگرم ساخته و بذر شك و ترديد در دلها بپاشند .\r\nدر آيه بعد علت لجاجت آنها چنين توضيح داده شده است كه آنها بر اثر\r\n\r\n","description":"","footnote":"\r\n( 1 ) « جهد » به معنى كوشش و تلاش براى انجام هر كارى است و منظور در اينجا كوشش براى سوگندهاى مؤكد است .\r\n( 2 ) در اينكه « ما » در جمله فوق استفهاميه است يا نافيه و همچنين در چگونگى تركيب جمله در ميان مفسران گفتگو بسيار است ، بعضى « ما » را استفهام انكارى گرفته‌اند در حالى كه اگر چنين باشد معنى جمله چنين خواهد بود : « شما از كجا مىدانيد كه اگر معجزه اى بيايد ايمان نمىآورند » يعنى ممكن است ايمان بياورند و اين درست بر خلاف مقصود آيه است ، لذا بعضى « ما » را به معنى نافيه گرفته‌اند ( نزديكتر به ذهن همين است ) بنا بر اين معنى جمله چنين مىشود : « شما نمىدانيد كه اگر اين معجزات نيز انجام شود ، آنها ايمان نخواهند آورد » و در اين صورت فاعل « يشعر » كلمه « شىء » است كه در تقدير مىباشد ، و يشعر داراى دو مفعول است « كم » مفعول اول و « انها . . . » مفعول ثانى است ( دقت كنيد ) .\r\n","page_name":" 399 ","page_number":399},
  {"content":"\r\nاصرار در كجروى و تعصبهاى جاهلانه و عدم تسليم در مقابل حق ، درك و ديد سالم را از دست داده‌اند ، و گيج و گمراه در سرگردانى به سر مىبرند ، و چنين مىگويد :\r\n« ما دلها و چشمهاى آنها را وارونه و دگرگون مىنمائيم ، آن چنان كه در آغاز و ابتداى دعوت ايمان نياوردند » ( * ( وَنُقَلِّبُ أَفْئِدَتَهُمْ وَأَبْصارَهُمْ كَما لَمْ يُؤْمِنُوا بِه أَوَّلَ مَرَّةٍ ) * ) .\r\nدر اينجا نيز اين كار به خدا نسبت داده شده است نظير چيزى كه در آيات قبل گذشت ، و اين در حقيقت عكس العمل و نتيجه اعمال خود آنها است ، و نسبت دادن آن به خدا به عنوان اين است كه او علت العلل و سرچشمه جهان هستى است ، و هر خاصيتى در هر چيز است به اراده او است ، و به تعبير ديگر خداوند در لجاجت و كجروى و تعصبهاى كوركورانه اين اثر را آفريده است كه تدريجا درك و ديد انسان را از كار مىاندازد .\r\nو در پايان آيه مىفرمايد : « ما آنها را در حال طغيان و سركشى به حال خود وامىگذاريم تا سرگردان شوند » ( * ( وَنَذَرُهُمْ فِي طُغْيانِهِمْ يَعْمَهُونَ ) * ) ( 1 ) .\r\nخداوند همه ما را از گرفتار شدن در چنين سرگردانى كه زائيده اعمال بىرويه خود ما است حفظ كند ، و درك و ديد كاملى به ما مرحمت نمايد كه چهره حقيقت را آن چنان كه هست بنگريم .\r\n\r\n","description":"","footnote":"\r\n( 1 ) يعمهون از ماده « عمه » ( بر وزن قدح ) به معنى سرگردانى و تحير است .\r\n","page_name":" 400 ","page_number":400},
  {"content":"\r\nآغاز جزء هشتم آيه 111 - سوره انعام\r\n","description":"","footnote":"","page_name":" 401 ","page_number":401},
  {"content":"\r\n","description":"","footnote":"","page_name":" 402 ","page_number":402},
  {"content":"\r\nآغاز جزء هشتم قرآن\r\n\r\n[ سوره الأنعام ‹ 6 › : آيه 111 
  ]\r\nوَ لَوْ أَنَّنا نَزَّلْنا إِلَيْهِمُ الْمَلائِكَةَ وَكَلَّمَهُمُ الْمَوْتى وَحَشَرْنا عَلَيْهِمْ كُلَّ شَيْءٍ قُبُلًا ما كانُوا لِيُؤْمِنُوا إِلَّا أَنْ يَشاءَ اللَّه وَلكِنَّ أَكْثَرَهُمْ يَجْهَلُونَ ‹ 111 ›\r\n\r\nترجمه :\r\n111 - و اگر ما فرشتگان را بر آنها نازل مىكرديم ، و مردگان با آنها سخن مىگفتند ، و همه چيز را در برابر آنها جمع مىنموديم هرگز ايمان نمىآوردند ، مگر آنكه خدا بخواهد ولى بيشتر آنها نمىدانند .\r\n\r\nتفسير : چرا افراد لجوج به راه نمىآيند\r\nاين آيه با آيات قبل مربوط است ، همه يك حقيقت را تعقيب مىكنند ، هدف اين چند آيه اين است كه جمعى از تقاضا كنندگان معجزات عجيب و غريب در تقاضاهاى خود صادق نيستند و هدفشان پذيرش حق نمىباشد ، لذا بعضى از خواسته‌هاى آنها ( مثل آمدن خدا در برابر آنان ! ) اصولا محال است .\r\nآنها به گمان خود مىخواهند با مطرح ساختن اين درخواستها و معجزات عجيب و غريب افكار مؤمنان را متزلزل و نظر حقجويان را مشوب و به خود مشغول سازند .\r\nقرآن در آيه فوق با صراحت مىگويد : « اگر ما ( آن طور كه درخواست\r\n","description":"","footnote":"","page_name":" 403 ","page_number":403},
  {"content":"\r\nكرده بودند ) فرشتگان را بر آنها نازل مىكرديم و مردگان مىآمدند و با آنها سخن مىگفتند و خلاصه هر چه مىخواستند در برابر آنها گرد مىآورديم ، باز ايمان نمىآوردند « ( * ( وَلَوْ أَنَّنا نَزَّلْنا إِلَيْهِمُ الْمَلائِكَةَ وَكَلَّمَهُمُ الْمَوْتى وَحَشَرْنا عَلَيْهِمْ كُلَّ شَيْءٍ قُبُلًا ما كانُوا لِيُؤْمِنُوا ) * ) ( 1 ) .\r\nسپس براى تاكيد مطلب مىفرمايد : « تنها در يك صورت ممكن است ايمان بياورند و آن اينكه خداوند با مشيت اجبارى خود آنها را وادار به قبول ايمان كند » و بديهى است كه اين گونه ايمان هيچ فايده تربيتى و اثر تكاملى نخواهد داشت ( * ( إِلَّا أَنْ يَشاءَ اللَّه ) * ) و در پايان آيه اضافه مىكند كه « بيشتر آنها جاهل و بىخبرند » ( * ( وَلكِنَّ أَكْثَرَهُمْ يَجْهَلُونَ ) * ) .\r\nدر اينكه منظور از ضمير « هم » در اين جمله چه اشخاصى هستند ؟ در ميان مفسران گفتگو است : ممكن است اشاره به مؤمنانى باشد كه اصرار داشتند پيامبر ص به خواسته اين دسته از كفار ترتيب اثر دهد و هر معجزه اى را پيشنهاد مىكنند بياورد .\r\nزيرا بيشتر اين مؤمنان از اين واقعيت بىخبر بودند و توجه نداشتند كه آنها در تقاضاى خود صادق نيستند ، ولى خدا مىدانست كه اين مدعيان دروغ مىگويند به همين دليل به خواسته‌هاى آنها ترتيب اثر نداد ، اما براى اينكه دعوت پيامبر ص بدون معجزه نمىتواند باشد در موارد خاصى معجزات مختلفى بر دست او آشكار كرد .\r\nاين احتمال نيز وجود دارد كه ضمير « هم » بازگشت به « كفار در خواست كننده » كند\r\n\r\n","description":"","footnote":"\r\n( 1 ) منظور از * ( حَشَرْنا عَلَيْهِمْ كُلَّ شَيْءٍ ) * اين است كه همه چيز و همه خواسته‌هاى آنها انجام پذيرد زيرا حشر در اصل به معنى جمع و گردآورى است ، و قبلا به معنى روبرو و مقابل است ، اين احتمال نيز هست كه « قبلا » جمع « قبيل » بوده باشد يعنى گروه گروه فرشتگان و مردگان و . . . در برابر آنها حاضر شوند .\r\n","page_name":" 404 ","page_number":404},
  {"content":"\r\nيعنى بيشتر آنها از اين واقعيت بىخبرند كه خدا توانايى بر هر گونه كار خارقالعاده اى دارد ولى گويا آنها قدرتش را محدود مىدانند ، لذا هر گاه پيامبر ص معجزه اى نشان مىداد آن را حمل بر سحر يا چشمبندى مىكردند چنان كه در آيه ديگر مىخوانيم :\r\nوَ لَوْ فَتَحْنا عَلَيْهِمْ باباً مِنَ السَّماءِ فَظَلُّوا فِيه يَعْرُجُونَ لَقالُوا إِنَّما سُكِّرَتْ أَبْصارُنا بَلْ نَحْنُ قَوْمٌ مَسْحُورُونَ : « اگر درى از آسمان به روى آنها مىگشوديم و از آن بالا مىرفتند ، مىگفتند ما چشمبندى شده‌ايم و ما را سحر و جادو كرده‌اند » ! ( سوره حجر آيه 14 و 15 ) بنا بر اين آنها جمعيتى نادان و لجوجند كه نبايد به آنان و سخنانشان اعتنا كرد .\r\n\r\n[ سوره الأنعام ‹ 6 › : آيات 112 تا 113 
  ]\r\nوَ كَذلِكَ جَعَلْنا لِكُلِّ نَبِيٍّ عَدُوًّا شَياطِينَ الإِنْسِ وَالْجِنِّ يُوحِي بَعْضُهُمْ إِلى بَعْضٍ زُخْرُفَ الْقَوْلِ غُرُوراً وَلَوْ شاءَ رَبُّكَ ما فَعَلُوه فَذَرْهُمْ وَما يَفْتَرُونَ ‹ 112 › وَلِتَصْغى إِلَيْه أَفْئِدَةُ الَّذِينَ لا يُؤْمِنُونَ بِالآخِرَةِ وَلِيَرْضَوْه وَلِيَقْتَرِفُوا ما هُمْ مُقْتَرِفُونَ ‹ 113 ›\r\n\r\nترجمه :\r\n112 - اينچنين در برابر هر پيامبرى دشمنى از شياطين انس و جن قرار داديم كه سخنان فريبنده و بى اساس ( براى اغفال مردم ) به طور سرى ( و درگوشى ) به يكديگر مىگفتند و اگر پروردگار تو مىخواست چنين نمىكردند ( و اجبارا مىتوانست جلو آنها را بگيرد ولى اجبار سودى ندارد ) بنا بر اين آنها و تهمتهايشان را به حال خود واگذار ! 113 - و نتيجه ( وسوسه‌هاى شيطان و تبليغات شيطانصفتان ) اين خواهد شد كه دلهاى كسانى كه به روز رستاخيز عقيده ندارند به آنها متمايل مىگردد و به آن راضى مىشوند و هر گناهى بخواهند انجام دهند ، انجام ميدهند .\r\n","description":"","footnote":"","page_name":" 405 ","page_number":405},
  {"content":"\r\n\r\nتفسير : وسوسه‌هاى شيطانى\r\nدر اين آيه توضيح داده مىشود كه وجود اين گونه دشمنان سرسخت و لجوج در برابر پيامبر اسلام ص كه در آيات قبل به آن اشاره شد ، منحصر به او نبوده ، بلكه « در برابر تمام پيامبران دشمنانى از شياطين جن و انس وجود داشته‌اند » ( * ( وَكَذلِكَ جَعَلْنا لِكُلِّ نَبِيٍّ عَدُوًّا شَياطِينَ الإِنْسِ وَالْجِنِّ ) * ) .\r\nو كار آنها اين بوده كه « سخنان فريبنده اى براى اغفال يكديگر به طور اسرار آميز و احيانا در گوشى به هم مىگفتند » ( * ( يُوحِي بَعْضُهُمْ إِلى بَعْضٍ زُخْرُفَ الْقَوْلِ غُرُوراً ) * ) .\r\nولى اشتباه نشود « اگر خداوند مىخواست مىتوانست به اجبار جلو همه آنها را بگيرد » تا هيچ شيطان و شيطان صفتى نتواند در راه پيامبران و دعوت آنها كوچكترين سنگى بيندازد ( * ( وَلَوْ شاءَ رَبُّكَ ما فَعَلُوه ) * ) .\r\nولى خداوند اين كار را نكرد ، زيرا مىخواست مردم آزاد باشند تا ميدانى براى آزمايش و تكامل و پرورش آنها وجود داشته باشد ، در حالى كه اجبار و سلب آزادى با اين هدف نمىساخت ، به علاوه وجود اين گونه دشمنان سرسخت و لجوج ( اگر چه اعمالشان به خواست و اراده خودشان بوده ) نه تنها ضررى براى مؤمنان راستين ندارد ، بلكه به طور غير مستقيم به تكامل آنها كمك مىكند ، چون همواره تكاملها در تضادها است ، و وجود يك دشمن نيرومند در بسيج نيروهاى انسان و تقويت اراده‌ها مؤثر است .\r\nلذا در پايان آيه به پيامبرش دستور مىدهد كه به هيچوجه به اين گونه شيطنتها\r\n","description":"","footnote":"","page_name":" 406 ","page_number":406},
  {"content":"\r\nاعتنا نكند « و آنها و تهمتهايشان را به حال خود واگذارد » ( * ( فَذَرْهُمْ وَما يَفْتَرُونَ ) * ) .\r\n\r\nدر اينجا به چند نكته بايد توجه كرد :\r\n1 - در آيه فوق خداوند وجود شياطين انس و جن را در برابر انبياء به خود نسبت مىدهد و مىگويد * ( وَكَذلِكَ جَعَلْنا ) * ( ما اينچنين قرار داديم ) و در معنى اين جمله در ميان مفسران گفتگو است ، ولى همانطور كه در سابق نيز اشاره كرديم تمام اعمال انسانها را از يك نظر مىتوان به خداوند نسبت داد ، زيرا هر كسى هر چه دارد از او دارد ، قدرتش از او است ، هم چنان كه اختيار و آزادى اراده اش نيز از او مىباشد . اما مفهوم اين گونه تعبيرات هرگز ، جبر و سلب اختيار نيست ، كه خداوند عده اى را آن چنان آفريده كه به دشمنى در برابر انبياء برخيزند .\r\nزيرا اگر چنين بود مىبايست آنها در عداوت و دشمنى خود هيچگونه مسئوليتى نداشته باشند ، بلكه كار آنها انجام يك رسالت محسوب شود ، در حالى كه مىدانيم چنين نيست .\r\nالبته انكار نمىتوان كرد كه وجود اين گونه دشمنان هر چند به اختيار خودشان بوده باشد مىتواند براى مؤمنان به طور غير مستقيم اثر سازنده داشته باشد ، و به تعبير بهتر مؤمنان راستين مىتوانند از وجود هر گونه دشمن اثر مثبت بگيرند و او را وسيله اى براى بالا بردن سطح آگاهى و آمادگى و مقاومت خود قرار دهند ، زيرا وجود دشمن باعث بسيج نيروهاى انسان است .\r\n2 - شياطين جمع شيطان معنى وسيعى دارد و به معنى هر موجود سركش و طغيانگر و موذى است ، و لذا در قرآن به انسانهاى پست و خبيث و طغيانگر نيز كلمه « شيطان » اطلاق شده است ، همانطور كه در آيه فوق كلمه شيطان هم به شيطانهاى انسانى و هم به شيطانهاى غير انسانى كه از نظر ما پنهانند اطلاق\r\n","description":"","footnote":"","page_name":" 407 ","page_number":407},
  {"content":"\r\nشده ، اما « ابليس » اسم خاص براى شيطانى است كه در برابر آدم ع قرار گرفت و در حقيقت رئيس همه شياطين است ! : بنا بر اين شيطان اسم جنس و ابليس اسم خاص ( علم ) است ( 1 ) .\r\n3 - * ( زُخْرُفَ الْقَوْلِ ) * به معنى سخنان فريبنده است كه ظاهرى جالب و باطنى زشت و بد دارد و غرور به معنى اغفال كردن است ( 2 ) .\r\n4 - تعبير به وحى در آيه بالا اشاره لطيفى است به اين حقيقت كه آنها در گفتار و اعمال شيطانى خود نقشه‌هاى اسرار آميز دارند كه محرمانه به يكديگر القاء مىكنند ، تا مردم از كار آنها آگاه نشوند ، و طرحهاى آنها كاملا پياده شود ، زيرا يكى از معانى « وحى » در لغت سخنان آهسته و در گوشى است .\r\nدر آيه بعد نتيجه تلقينات و تبليغات فريبنده شياطين را چنين بازگو مىكند :\r\nكه « سرانجام كار آنها اين خواهد شد كه افراد بىايمان يعنى آنها كه به روز رستاخيز عقيده ندارند به سخنان آنها گوش فرا دهند و دلهايشان به آن متمايل گردد » ( * ( وَلِتَصْغى إِلَيْه أَفْئِدَةُ الَّذِينَ لا يُؤْمِنُونَ بِالآخِرَةِ ) * ) ( 3 ) .\r\n\r\n","description":"","footnote":"\r\n( 1 ) در اين زمينه در جلد اول تفسير نمونه صفحه 135 نيز بحثى داشتيم .\r\n( 2 ) بايد توجه داشت كه زخرف در اصل به معنى زينت و همچنين به معنى طلا كه وسيله زينت است آمده ، سپس به سخنان فريبنده كه ظاهرى زيبا دارد نيز « زخرف » و « مزخرف » گفته شده است .\r\n( 3 ) در مورد تركيب آيه و اينكه جمله * ( وَلِتَصْغى ) * به چه چيز عطف شده ميان مفسران گفتگو است ، آنچه بيشتر با مفهوم آيه مناسب است ، اين است كه اين جمله عطف بر يوحى بوده باشد و « لام » آن « لام عاقبت » است ، يعنى سرانجام كار شياطين اين خواهد بود كه سخنان فريبنده به يكديگر مىگويند و افراد بىايمان به آن متمايل مىشوند ، و ممكن است عطف بر محل غرورا كه مفعول لاجله است بوده باشد يعنى « ليغتروا و لتصغى » ( زيرا در مرحله اول انسان فريب مىخورد و سپس تمايل پيدا مىكند ) ( دقت كنيد ) .\r\n","page_name":" 408 ","page_number":408},
  {"content":"\r\nلتصغى از ماده صغو ( بر وزن سرو ) به معنى تمايل پيدا كردن به چيزى است ، ولى بيشتر به تمايلى گفته مىشود كه از طريق شنيدن و بوسيله گوش حاصل مىگردد ، و اگر كسى به سخن ديگرى با نظر موافق گوش كند به آن « صغو » و « اصغاء » گفته مىشود .\r\nسپس مىفرمايد « سرانجام اين تمايل ، رضايت كامل به برنامه‌هاى شيطانى خواهد شد » ( * ( وَلِيَرْضَوْه ) * ) .\r\nو پايان همه آنها ارتكاب انواع گناهان و اعمال زشت و ناپسند خواهد بود ( * ( وَلِيَقْتَرِفُوا ما هُمْ مُقْتَرِفُونَ ) * ) .\r\n\r\n[ سوره الأنعام ‹ 6 › : آيات 114 تا 115 
  ]\r\nأَ فَغَيْرَ اللَّه أَبْتَغِي حَكَماً وَهُوَ الَّذِي أَنْزَلَ إِلَيْكُمُ الْكِتابَ مُفَصَّلًا وَالَّذِينَ آتَيْناهُمُ الْكِتابَ يَعْلَمُونَ أَنَّه مُنَزَّلٌ مِنْ رَبِّكَ بِالْحَقِّ فَلا تَكُونَنَّ مِنَ الْمُمْتَرِينَ ‹ 114 › وَتَمَّتْ كَلِمَةُ رَبِّكَ صِدْقاً وَعَدْلًا لا مُبَدِّلَ لِكَلِماتِه وَهُوَ السَّمِيعُ الْعَلِيمُ ‹ 115 ›\r\n\r\nترجمه :\r\n114 - آيا ( با اين حال ) غير خدا را به داورى بطلبم در حالى كه او است كه اين كتاب آسمانى را كه همه چيز در آن آمده فرستاده است و آنها كه كتاب آسمانى به آنان داده‌ايم مىدانند كه اين كتاب به حق از طرف پروردگارت نازل شده بنا بر اين هرگز از ترديد كنندگان مباش .\r\n115 - و كلام پروردگار تو با صدق و عدل به انجام رسيد هيچكس نمىتواند كلمات او را دگرگون سازد و او شنونده دانا است .\r\n\r\nتفسير :\r\nاين آيه در حقيقت نتيجه آيات قبل است ، و مىگويد : با اينهمه آيات روشنى كه در زمينه توحيد گذشت چه كسى را بايد به داورى پذيرفت ؟ « آيا\r\n","description":"","footnote":"","page_name":" 409 ","page_number":409},
  {"content":"\r\nغير خدا را به داورى بپذيرم « ( * ( أَ فَغَيْرَ اللَّه أَبْتَغِي حَكَماً ) * ) ( 1 ) .\r\n« با اينكه او است كه اين كتاب بزرگ آسمانى را كه تمام نيازمنديهاى تربيتى انسان در آن آمده و ميان حق و باطل ، نور و ظلمت ، كفر و ايمان ، جدايى افكنده ، نازل كرده است » ( * ( وَهُوَ الَّذِي أَنْزَلَ إِلَيْكُمُ الْكِتابَ مُفَصَّلًا ) * ) .\r\nسپس مىگويد : نه تنها تو و مسلمانان مىدانيد كه اين كتاب از طرف خدا است بلكه « اهل كتاب ( يهود و نصارى ) كه نشانه‌هاى اين كتاب آسمانى را در كتب خود ديده‌اند مىدانند از سوى پروردگار تو به حق نازل شده است » ( * ( وَالَّذِينَ آتَيْناهُمُ الْكِتابَ يَعْلَمُونَ أَنَّه مُنَزَّلٌ مِنْ رَبِّكَ بِالْحَقِّ ) * ) .\r\nبنا بر اين جاى هيچگونه شك و ترديدى در آن نيست « و تو اى پيامبر هرگز در آن ترديد مكن » ( * ( فَلا تَكُونَنَّ مِنَ الْمُمْتَرِينَ ) * ) .\r\nدر اينجا اين سؤال همان است كه در موارد مشابه گفته‌ايم ، كه مخاطب در حقيقت مردم هستند ولى براى تاكيد و تحكيم مطلب خداوند پيامبر خود را مخاطب مىكند تا ديگران حساب خود را بدانند .\r\nدر آيه بعد مىفرمايد : « كلام پروردگار تو با صدق و عدل تكميل شد و هيچكس قادر نيست كلمات او را دگرگون سازد و او شنونده و دانا است »\r\n\r\n","description":"","footnote":"\r\n( 1 ) « حكم » ( بر وزن قلم ) به معنى داور و قاضى و حاكم است و بعضى آن را با حاكم از نظر معنى مساوى دانسته‌اند ولى جمعى از مفسران از جمله شيخ طوسى در تبيان معتقدند : « حكم » به كسى گفته مىشود كه جز به حق داورى نمىكند اما « حاكم » به هر دو اطلاق مىشود ، بعضى ديگر مانند نويسنده المنار معتقد است كه « حكم » كسى است كه طرفين دعوا او را انتخاب كرده‌اند ، در حالى كه حاكم به هر گونه داور گفته مىشود .\r\n","page_name":" 410 ","page_number":410},
  {"content":"\r\n( * ( وَتَمَّتْ كَلِمَةُ رَبِّكَ صِدْقاً وَعَدْلًا لا مُبَدِّلَ لِكَلِماتِه وَهُوَ السَّمِيعُ الْعَلِيمُ ) * ) .\r\n« كلمة » در لغت به معنى گفتار و هر گونه جمله اى است و حتى به سخنان مفصل و طولانى گفته مىشود ، و اگر مىبينيم گاهى به معنى « وعده » آمده است مانند وَتَمَّتْ كَلِمَتُ رَبِّكَ الْحُسْنى عَلى بَنِي إِسْرائِيلَ بِما صَبَرُوا : « وعده پروردگارت درباره بنى اسرائيل در مقابل صبر و استقامتى كه كردند انجام پذيرفت » ( سوره اعراف آيه 136 ) نيز از همين نظر است ، زيرا انسان به هنگام وعده دادن جمله اى مىگويد كه وعده را در بر دارد .\r\nو نيز گاهى كلمه به معنى دين و آئين و حكم و دستور مىآيد كه آنها نيز به همين ريشه باز مىگردد .\r\nدر اينكه منظور از « كلمه » در آيه فوق ، قرآن است يا دين و آئين خدا يا وعده پيروزى كه به پيامبر ص داده شده ؟ احتمالات مختلفى داده‌اند ، كه در عين حال منافاتى با هم ندارند ، و ممكن است آيه ناظر به همه آنها بوده باشد ، ولى از آن نظر كه در آيات قبل سخن از « قرآن » در ميان بوده با اين معنى مناسبتر است .\r\nدر حقيقت آيه مىگويد : به هيچوجه قرآن جاى ترديد و شك نيست زيرا از هر نظر كامل و بىعيب است ، تواريخ و اخبار آن ، همه صدق و احكام و قوانين آن همه عدل است .\r\nو نيز ممكن است منظور از « كلمه » همان وعده اى باشد كه در جمله بعد يعنى جمله لا مبدل لكلماته : « هيچكس نمىتواند تغيير و دگرگونى در كلمات خدا ايجاد كند » آمده است ، زيرا نظير اين جمله در آيات ديگر قرآن ديده مىشود ، مانند وَتَمَّتْ كَلِمَةُ رَبِّكَ لأَمْلأَنَّ جَهَنَّمَ مِنَ الْجِنَّةِ وَالنَّاسِ أَجْمَعِينَ .\r\n« در قيامت وعده پروردگار تو انجام خواهد گرفت و دوزخ از گناهكاران جن و انس پر خواهد شد » ( سوره هود آيه 119 ) و يا در آيه ديگر مىخوانيم :\r\nوَ لَقَدْ سَبَقَتْ كَلِمَتُنا لِعِبادِنَا الْمُرْسَلِينَ إِنَّهُمْ لَهُمُ الْمَنْصُورُونَ :\r\n","description":"","footnote":"","page_name":" 411 ","page_number":411},
  {"content":"\r\n« وعده ما از پيش در باره پيامبران اين بود كه آنها پيروز خواهند شد » ( سوره صافات آيه 171 و 172 ) .\r\nدر اين گونه آيات جمله بعد توضيح وعده اى است كه در جمله قبل با ذكر « كلمة » به آن اشاره شده است .\r\nبنا بر اين تفسير آيه چنين مىشود : « وعده ما با صدق و عدالت انجام گرفت كه هيچكس توانايى تبديل دستورها و فرمانهاى پروردگار را ندارد » .\r\nو همانطور كه گفتيم آيه مىتواند اشاره به تمام اين معانى باشد .\r\nذكر اين موضوع نيز لازم است كه اگر آيه اشاره به قرآن بوده باشد هيچگونه منافاتى با اين موضوع ندارد كه در آن موقع همه قرآن نازل نشده بود زيرا منظور از كامل بودن آيات قرآن اين است كه هر چه نازل شده بود بدون عيب و نقص و از هر نظر كامل بود .\r\nبعضى از مفسران با اين آيه استدلال بر عدم امكان راه يافتن تحريف در قرآن كرده‌اند زيرا جمله لا مبدل لكلماته اشاره به اين است كه هيچكس نمىتواند تغيير و تبديلى نه از نظر لفظ و نه از نظر اخبار و نه از نظر احكام در قرآن ايجاد كند ، و هميشه اين كتاب آسمانى كه بايد تا آخر دنيا راهنماى جهانيان باشد از دستبرد خائنان و تحريف كنندگان مصون و محفوظ خواهد بود .\r\n","description":"","footnote":"","page_name":" 412 ","page_number":412},
  {"content":"\r\n\r\n[ سوره الأنعام ‹ 6 › : آيات 116 تا 117 
  ]\r\nوَ إِنْ تُطِعْ أَكْثَرَ مَنْ فِي الأَرْضِ يُضِلُّوكَ عَنْ سَبِيلِ اللَّه إِنْ يَتَّبِعُونَ إِلَّا الظَّنَّ وَإِنْ هُمْ إِلَّا يَخْرُصُونَ ‹ 116 › إِنَّ رَبَّكَ هُوَ أَعْلَمُ مَنْ يَضِلُّ عَنْ سَبِيلِه وَهُوَ أَعْلَمُ بِالْمُهْتَدِينَ ‹ 117 ›\r\n\r\nترجمه :\r\n116 - و اگر اكثر كسانى را كه در روى زمين هستند اطاعت كنى تو را از راه خدا گمراه مىكنند ، آنها تنها از گمان پيروى مىكنند و از تخمين و حدس ( واهى ) .\r\n117 - پروردگار تو به كسانى كه از راه او گمراه گشته‌اند آگاهتر است و همچنين به كسانى كه هدايت يافته‌اند .\r\n\r\nتفسير :\r\nمىدانيم آيات اين سوره در مكه نازل شد و در آن زمان مسلمانان شديدا در اقليت بودند ، گاهى اقليت آنها و اكثريت قاطع بت پرستان و مخالفان اسلام ، ممكن بود اين توهم را براى بعضى ايجاد كند كه اگر آئين آنها باطل و بى اساس است چرا اينهمه پيرو دارند و اگر ما بر حقيم چرا اينقدر كم هستيم ؟ ! در اين آيه براى دفع اين توهم كه به دنبال ذكر حقانيت قرآن در آيات قبل ممكن است پيدا شود ، پيامبر خود را مخاطب ساخته ، مىگويد : « اگر از اكثر مردمى كه در روى زمين هستند پيروى كنى ترا از راه حق گمراه و منحرف خواهند ساخت » ! ( * ( وَإِنْ تُطِعْ أَكْثَرَ مَنْ فِي الأَرْضِ يُضِلُّوكَ عَنْ سَبِيلِ اللَّه ) * ) .\r\nدر جمله بعد دليل اين موضوع را بيان مىكند و مىگويد : علت آن اين است كه آنها بر اساس منطق و فكر صحيح كار نمىكنند ، « راهنماى آنها يك مشت گمانهاى آلوده به هوى و هوس و يك مشت دروغ و فريب و تخمين است »\r\n","description":"","footnote":"","page_name":" 413 ","page_number":413},
  {"content":"\r\n( * ( إِنْ يَتَّبِعُونَ إِلَّا الظَّنَّ وَإِنْ هُمْ إِلَّا يَخْرُصُونَ ) * ) ( 1 ) .\r\nاز آنجا كه مفهوم آيه قبل اين است كه اكثريت به تنهايى نمىتواند راه حق را نشان دهد نتيجه آن ، اين مىشود ، كه راه حق را تنها بايد از خداوند گرفت هر چند طرفداران راه حق در اقليت بوده باشند ، لذا در آيه دوم دليل اين موضوع را روشن مىسازد كه : « پروردگارت كه از همه چيز با خبر و آگاه است و در علم بىپايان او كمترين اشتباه راه ندارد ، بهتر مىداند راه ضلالت و هدايت كدام است و گمراهان و هدايت يافتگان را بهتر مىشناسد » ( * ( إِنَّ رَبَّكَ هُوَ أَعْلَمُ مَنْ يَضِلُّ عَنْ سَبِيلِه وَهُوَ أَعْلَمُ بِالْمُهْتَدِينَ ) * ) ( 2 ) .\r\nدر اينجا سؤالى پيش مىآيد كه مگر ديگران راه هدايت و ضلالت را بدون راهنمايى خدا مىشناسند كه آيه مىگويد : خداوند از ديگران بهتر مىشناسد و بهتر مىداند ؟ ! پاسخ سؤال اين است كه انسان به وسيله عقل خود ، بدون شك ، حقايقى را درك مىكند ، و راه هدايت و ضلالت را تا حدودى مىفهمد ولى مسلما فروغ چراغ عقل ، و شعاعش محدود است ، و ممكن است بسيارى از مطالب از ديد عقل مخفى بماند ، به علاوه انسان در معلوماتش گرفتار اشتباه نيز مىشود و به همين دليل نياز\r\n\r\n","description":"","footnote":"\r\n( 1 ) خرص ( بر وزن ترس ) در اصل به معنى تخمين است و نخست در مورد تخمين مقدار ميوه بر درختان به هنگام اجاره باغ و امثال آن به كار رفته ، سپس به هر گونه حدس و تخمين گفته شده است و از آنجا كه تخمين گاهى مطابق واقع و گاهى بر خلاف واقع مىشود اين كلمه در معنى دروغ نيز استعمال شده است و در آيه فوق ميتواند بهر دو معنى باشد .\r\n( 2 ) معمولا « افعل تفضيل » به وسيله « با » متعدى مىشود بنا بر اين بايد در اينجا گفته شود « اعلم به من » ولى « با » محذوف شده « و من يضل » به اصطلاح « منصوب به نزع خافض » است .\r\n","page_name":" 414 ","page_number":414},
  {"content":"\r\nبه رهبران و راهنمايان الهى دارد بنا بر اين جمله « خداوند داناتر است » صحيح خواهد بود ، و هر چند علم انسان با علم خدا قابل مقايسه نيست .\r\n\r\nاكثريت عددى اهميت ندارد\r\nبر خلاف آنچه در نظر بعضى مسلم است كه اكثريتهاى عددى همواره راه صحيح را مىپيمايند قرآن در آيات متعددى اين موضوع را نفى كرده و براى اكثريت عددى اهميتى قائل نيست ، و در حقيقت مقياس را اكثريت « كيفى » مىداند ، نه « كمى » دليل اين موضوع روشن است ، زيرا اگر چه در جوامع كنونى براى اداره اجتماع راهى جز تكيه كردن روى اكثريت نديده‌اند ، ولى نبايد فراموش كرد كه اين موضوع همانطور كه گفتيم يك نوع اجبار و بنبست است ، زيرا هيچ ضابطه اى در يك جامعه مادى كه خالى از اشكال و ايراد باشد براى اتخاذ تصميمها و تصويب قوانين وجود ندارد ، لذا بسيارى از دانشمندان با اعتراف به اين حقيقت كه نظر اكثريت افراد اجتماع بسيارى از اوقات اشتباه آميز است مجبور به پذيرش آن شده‌اند چون راههاى ديگر ، عيبش بيشتر است .\r\nاما يك جامعه مؤمن به رسالت انبياء هيچگونه اجبارى در خود از پيروى نظر اكثريت در تصويب قوانين نمىبيند ، زيرا برنامه‌ها و قوانين انبياء راستين خالى از هر گونه عيب و نقص و اشتباه است ، و با آنچه اكثريت جايز الخطا تصويب مىكند قابل مقايسه نيست .\r\nيك نگاه در چهره جهان كنونى و حكومتهايى كه بر اساس اكثريتها بنا شده و قوانين نادرست و آميخته با هوسها كه گاهى از طرف اكثريتها به تصويب مىرسد نشان مىدهد كه اكثريت عددى دردى را دوا نكرده است ، بسيارى از جنگها را اكثريتها تصويب كرده‌اند و بسيارى از مفاسد را آنها خواسته‌اند .\r\nاستعمارها و استثمارها ، جنگها و خونريزيها ، آزاد شناختن مشروبات الكلى ، قمار ، سقط جنين ، فحشاء و حتى پاره اى از اعمال شنيع كه ذكر آن شرم\r\n","description":"","footnote":"","page_name":" 415 ","page_number":415},
  {"content":"\r\nآور است از طرف اكثريت نمايندگان بسيارى از كشورهاى به اصطلاح پيشرفته كه منعكس كننده نظريه اكثريت توده مردم آنها است گواه بر اين حقيقت مىباشد .\r\nاز نظر علمى آيا اكثريت اجتماعات راست مىگويند ؟ آيا اكثريت امين هستند ؟ آيا اكثريت از تجاوز به حقوق ديگران اگر بتوانند خوددارى مىكنند ؟\r\nآيا اكثريت منافع خود و ديگران را به يك چشم مىبينند ؟\r\nپاسخ اين سؤالات ناگفته پيدا است ، بنا بر اين بايد اعتراف كرد كه تكيه كردن دنياى كنونى روى اكثريت در حقيقت يك نوع اجبار و الزام محيط است ، و استخوانى است كه در گلوى اجتماعات گير كرده .\r\nآرى اگر مغزهاى متفكر و مصلحان دلسوز جوامع بشرى و انديشمندان با هدف كه هميشه در اقليت هستند تلاش و كوشش همه جانبه اى را براى روشن ساختن توده‌هاى مردم انجام دهند ، و جوامع انسانى به اندازه كافى رشد فكرى و اخلاقى و اجتماعى بيابند مسلما نظرات چنان اكثريتى بسيار به حقيقت نزديك خواهد بود ، ولى اكثريت غير رشيد و ناآگاه و يا فاسد و منحرف و گمراه چه مشكلى را مىتواند از سر راه خود و ديگران بردارد ، بنا بر اين اكثريت به تنهايى كافى نيست ، بلكه اكثريت رهبرى شده مىتواند مشكلات جامعه خود را تا آنجا كه در امكان بشر است حل كند .\r\nو اگر قرآن در مورد اكثريت در آيات مختلف ايراد مىكند شك نيست كه منظورش اكثريت غير رشيد و رهبرى نشده است .\r\n","description":"","footnote":"","page_name":" 416 ","page_number":416},
  {"content":"\r\n\r\n[ سوره الأنعام ‹ 6 › : آيات 118 تا 120 
  ]\r\nفَكُلُوا مِمَّا ذُكِرَ اسْمُ اللَّه عَلَيْه إِنْ كُنْتُمْ بِآياتِه مُؤْمِنِينَ ‹ 118 › وَما لَكُمْ أَلَّا تَأْكُلُوا مِمَّا ذُكِرَ اسْمُ اللَّه عَلَيْه وَقَدْ فَصَّلَ لَكُمْ ما حَرَّمَ عَلَيْكُمْ إِلَّا مَا اضْطُرِرْتُمْ إِلَيْه وَإِنَّ كَثِيراً لَيُضِلُّونَ بِأَهْوائِهِمْ بِغَيْرِ عِلْمٍ إِنَّ رَبَّكَ هُوَ أَعْلَمُ بِالْمُعْتَدِينَ ‹ 119 › وَذَرُوا ظاهِرَ الإِثْمِ وَباطِنَه إِنَّ الَّذِينَ يَكْسِبُونَ الإِثْمَ سَيُجْزَوْنَ بِما كانُوا يَقْتَرِفُونَ ‹ 120 ›\r\n\r\nترجمه :\r\n118 - و از آنچه نام خدا بر آن گفته شده بخوريد ( اما از گوشت حيواناتى كه به هنگام سر بريدن نام خدا بر آن نمىبرند نخوريد ) اگر به آيات او ايمان داريد .\r\n119 - چرا از چيزهايى نمىخوريد كه اسم خدا بر آنها برده شده در حالى كه ( خداوند ) آنچه را بر شما حرام بوده بيان كرده است ، مگر اينكه ناچار باشيد ( كه در اين صورت خوردن از گوشت چنان حيواناتى جائز است ) و بسيارى از مردم ( ديگران را ) به خاطر هوى و هوس و بىدانشى گمراه مىسازند و پروردگار تو تجاوزكاران را بهتر مىشناسد .\r\n120 - گناهان آشكار و پنهان را رها كنيد زيرا كسانى كه تحصيل گناه مىكنند در برابر آن مجازات خواهند شد .\r\n\r\nتفسير : تمام آثار شرك بايد بر چيده شود :\r\nاين آيات در حقيقت يكى از نتائج بحثهاى گذشته در مورد توحيد و شرك\r\n","description":"","footnote":"","page_name":" 417 ","page_number":417},
  {"content":"\r\nاست و لذا آيه اول با « فاء » تفريع كه معمولا براى ذكر نتيجه است آمده .\r\nتوضيح اينكه : در آيات گذشته با بيانات گوناگونى حقيقت توحيد ، اثبات و بطلان شرك و بت پرستى آشكار گرديد . يكى از نتائج اين مسئله اين است كه مسلمانان بايد از خوردن گوشت حيواناتى كه به نام « بتها » ذبح مىشد خوددارى كنند ، و تنها از گوشت حيواناتى كه به نام خدا ذبح مىگرديد استفاده نمايند ، زيرا مشركان عرب يكى از عبادتهايشان اين بود كه براى بتها قربانى مىكردند و از گوشت آنها به عنوان تبرك مىخوردند و اين موضوع يك نوع بت پرستى بوده است .\r\nلذا نخست مىگويد : « از چيزهايى بخوريد كه نام خدا بر آن برده شده است اگر به آياتش ايمان داريد » ( * ( فَكُلُوا مِمَّا ذُكِرَ اسْمُ اللَّه عَلَيْه إِنْ كُنْتُمْ بِآياتِه مُؤْمِنِينَ ) * ) .\r\nيعنى ايمان تنها ادعا و گفتار و عقيده نيست بلكه بايد در لابلاى عمل نيز آشكار گردد كسى كه به خداى يكتا ايمان دارد تنها از اين گوشتها مىخورد .\r\nالبته امر « كلوا » : « بخوريد » در اينجا به معنى وجوب خوردن از چنين گوشتهايى نيست بلكه در حقيقت منظور از آن مباح بودن اينها و حرام بودن غير آن است .\r\nضمنا روشن مىشود كه تحريم گوشتهايى كه نام خدا به هنگام ذبح آنها برده نشده ، نه از نظر جنبه‌هاى بهداشتى است تا گفته شود چه اثرى در بردن نام است بلكه مربوط به جنبه‌هاى معنوى و اخلاقى و تحكيم پايه توحيد و يگانه پرستى است .\r\nدر آيه بعد همين موضوع به عبارت ديگرى كه توام با استدلال بيشترى است آمده و مىفرمايد : « چرا از حيواناتى نمىخوريد كه نام خدا بر آنها گفته شده ؟ در حالى كه آنچه را بر شما حرام است خداوند شرح داده است » ( * ( وَما لَكُمْ أَلَّا تَأْكُلُوا\r\n","description":"","footnote":"","page_name":" 418 ","page_number":418},
  {"content":"\r\n* ( مِمَّا ذُكِرَ اسْمُ اللَّه عَلَيْه وَقَدْ فَصَّلَ لَكُمْ ما حَرَّمَ عَلَيْكُمْ ) * ) .\r\nبار ديگر خاطر نشان مىكنيم كه : توبيخ و تاكيد به خاطر ترك خوردن گوشتهاى حلال نيست بلكه هدف اين است كه تنها از اين گوشتها بايد بخوريد و از غير آنها استفاده نكنيد و به تعبير ديگر نظر روى نقطه مقابل و مفهوم جمله است و لذا با جمله « * ( قَدْ فَصَّلَ لَكُمْ ما حَرَّمَ عَلَيْكُمْ ) * » ( خداوند آنچه را بر شما حرام است شرح داده ) استدلال شده است .\r\nدر اينكه در چه سوره و كدام آيه اين موضوع آمده است و گوشتهاى حلال و حرام توضيح داده شده ؟ ممكن است تصور شود منظور سوره « مائده » است و يا بعضى از آيات آينده همين سوره ( آيه 145 ) مىباشد ، ولى با توجه به اينكه اين سوره در مكه نازل شده و مائده در مدينه ، و آيات آينده اين سوره نيز به هنگام نزول اين آيات هنوز نازل نشده بوده است روشن مىشود كه هيچيك از اين دو احتمال صحيح نيست بلكه يا منظور آيه 115 سوره نحل است كه در آن صريحا قسمتى از گوشتهاى حرام و مخصوصا حيواناتى كه براى غير خدا ذبح شده‌اند آمده است و يا منظور بيان حكم اين گوشتها به وسيله پيامبر ص مىباشد زيرا او چيزى جز وحى الهى نمىگفت .\r\nسپس يك صورت را استثناء نموده ، و مىگويد : « مگر در صورتى كه مجبور شويد » ( * ( إِلَّا مَا اضْطُرِرْتُمْ إِلَيْه ) * ) .\r\nخواه اين اضطرار بخاطر گرفتارى در بيابان و گرسنگى شديد بوده باشد و يا گرفتار شدن در چنگال مشركان و اجبار كردن آنها به اين موضوع .\r\nبعد اضافه مىكند كه « بسيارى از مردم ديگران را از روى جهل و نادانى و هوى هوسها گمراه مىسازند » ( * ( وَإِنَّ كَثِيراً لَيُضِلُّونَ بِأَهْوائِهِمْ بِغَيْرِ عِلْمٍ ) * ) .\r\nگرچه هوا پرستى با جهل و نادانى غالبا توام است ولى در عين حال براى تاكيد بيشتر آن دو را همراه آورده و مىگويد : ( * ( بِأَهْوائِهِمْ بِغَيْرِ عِلْمٍ ) * ) .\r\n","description":"","footnote":"","page_name":" 419 ","page_number":419},
  {"content":"\r\nضمنا از اين تعبير به خوبى استفاده مىشود كه علم حقيقى هرگز با هوا پرستى و خيالبافى سازگار نيست و آنجا كه سازگار شود جهل است نه علم ! .\r\nاين نيز لازم به تذكر است كه جمله بالا مىتواند اشاره به همان پندارى باشد كه در ميان مشركان عرب وجود داشت كه براى خوردن گوشتهاى حيوانات مرده چنين استدلال مىكردند : آيا ممكن است حيواناتى را كه خودمان مىكشيم حلال بدانيم ، اما آنچه را خداى ما كشته است حرام بشمريم ؟ ! بديهى است سفسطه ، يك خيال واهى ، بيش نبود ، زيرا خداوند حيوان مرده را ذبح نكرده و سر نبريده تا با حيواناتى كه ما سر بريده‌ايم مقايسه شود و به همين دليل كانون انواع بيماريهاست و گوشت آن فاسد است لذا خداوند اجازه خوردن آن را نداده است .\r\nدر پايان آيه مىفرمايد : « پروردگار تو نسبت به آنها كه تجاوزكارند آگاهتر است » ( * ( إِنَّ رَبَّكَ هُوَ أَعْلَمُ بِالْمُعْتَدِينَ ) * ) .\r\nهمانها كه با دلائل واهى نه تنها از راه حق منحرف مىشوند بلكه سعى دارند ديگران را نيز منحرف سازند .\r\nو از آنجا كه ممكن است بعضى اين كار حرام را در پنهانى مرتكب شوند در تعقيب آن ، در آيه بعد ، به عنوان يك قانون كلى مىگويد : « گناه آشكار و پنهان را رها سازيد » ( * ( وَذَرُوا ظاهِرَ الإِثْمِ وَباطِنَه ) * ) .\r\nمىگويند در زمان جاهليت عده اى عقيده داشتند كه عمل منافى عفت ( زنا ) اگر در پنهانى باشد عيبى ندارد تنها اگر آشكارا باشد گناه است ! ، هم اكنون نيز عملا عده اى اين منطق جاهلى را پذيرفته و تنها از گناهان آشكار وحشت دارند ، اما گناهان پنهانى را بدون احساس ناراحتى مرتكب مىشوند !\r\n","description":"","footnote":"","page_name":" 420 ","page_number":420},
  {"content":"\r\nآيه فوق نه تنها منطق فوق را محكوم مىسازد بلكه مفهوم وسيعى دارد كه علاوه بر آنچه گفته شد مفاهيم و تفسيرهاى ديگرى را كه در زمينه گناه « ظاهر » و « باطن » شده است در بر مىگيرد ، از جمله اينكه منظور از گناهان ظاهر گناهانى است كه با اعضاى بدن انجام مىگردد و گناه باطن آن است كه با قلب و نيت و تصميم صورت گيرد .\r\nسپس به عنوان يادآورى و تهديد گناهكاران به سرنوشت شومى كه در انتظار دارند چنين مىگويد : « آنها كه تحصيل گناه كنند به زودى نتيجه اعمال خود را خواهند ديد » ( * ( إِنَّ الَّذِينَ يَكْسِبُونَ الإِثْمَ سَيُجْزَوْنَ بِما كانُوا يَقْتَرِفُونَ ) * ) .\r\nتعبير به « كسب گناه » ( * ( يَكْسِبُونَ الإِثْمَ ) * ) تعبير جالبى است كه نشان مىدهد افراد انسان در اين جهان همچون سرمايه دارانى هستند كه به يك بازار بزرگ گام مىنهند ، سرمايه آنها هوش و عقل و عمر و جوانى و نيروهاى گوناگون خدا داد است ، بيچاره آنها كه بجاى تحصيل سعادت و « كسب » افتخار و شخصيت و تقوى و قرب به خدا تحصيل گناه كنند .\r\nتعبير به « * ( سَيُجْزَوْنَ ) * » ( به زودى جزاى خود را خواهند ديد ) ممكن است اشاره به اين باشد كه قيامت هر چند در نظر بعضى دور است ولى در حقيقت بسيار نزديك مىباشد ، و اين جهان به سرعت سپرى مىشود و رستاخيز فرا مىرسد .\r\nو يا اشاره به اين باشد كه غالب افراد در همين زندگى دنيا نيز قسمتى از نتائج اعمال زشت خود را به صورت واكنشهاى فردى و اجتماعى خواهند ديد .\r\n","description":"","footnote":"","page_name":" 421 ","page_number":421},
  {"content":"\r\n\r\n[ سوره الأنعام ‹ 6 › : آيه 121 
  ]\r\nوَ لا تَأْكُلُوا مِمَّا لَمْ يُذْكَرِ اسْمُ اللَّه عَلَيْه وَإِنَّه لَفِسْقٌ وَإِنَّ الشَّياطِينَ لَيُوحُونَ إِلى أَوْلِيائِهِمْ لِيُجادِلُوكُمْ وَإِنْ أَطَعْتُمُوهُمْ إِنَّكُمْ لَمُشْرِكُونَ ‹ 121 ›\r\n\r\nترجمه :\r\n121 - و از آنچه نام خدا بر آن برده نشده نخوريد و اين كار گناه است ، و شياطين به دوستان خود مطالبى مخفيانه القا مىكنند تا با شما به مجادله برخيزند و اگر از آنها اطاعت كنيد شما هم مشرك خواهيد بود !\r\n\r\nتفسير :\r\nدر آيات گذشته روى جنبه مثبت مساله يعنى خوردن از گوشتهاى حلال تكيه شده بود ، ولى در اين آيه - براى تاكيد هر چه بيشتر - روى جنبه منفى و مفهوم آن تكيه نموده و مىگويد : « از گوشتهايى كه نام خدا به هنگام ذبح بر آنها برده نشده است نخوريد » ( * ( وَلا تَأْكُلُوا مِمَّا لَمْ يُذْكَرِ اسْمُ اللَّه عَلَيْه ) * ) .\r\nسپس با يك جمله كوتاه مجددا اين عمل را محكوم كرده مىگويد :\r\n« اين كار فسق و گناه و خروج از راه و رسم بندگى و اطاعت فرمان خدا است » ( * ( وَإِنَّه لَفِسْقٌ ) * ) .\r\nو براى اينكه بعضى از مسلمانان ساده دل تحت تاثير وسوسه‌هاى شيطانى آنها قرار نگيرند اضافه مىكند : « شياطين مطالب وسوسه انگيزى به طور مخفيانه به دوستان خود القا مىكنند ، تا با شما به مجادله برخيزند ( * ( وَإِنَّ الشَّياطِينَ لَيُوحُونَ إِلى أَوْلِيائِهِمْ لِيُجادِلُوكُمْ ) * ) .\r\nولى به هوش باشيد « اگر تسليم وسوسه‌هاى آنها شويد شما هم در صف مشركان قرار خواهيد گرفت » ( * ( وَإِنْ أَطَعْتُمُوهُمْ إِنَّكُمْ لَمُشْرِكُونَ ) * ) .\r\nاين مجادله و وسوسه شايد اشاره به همان منطقى باشد كه مشركان به يكديگر القا مىكردند ( و بعضى گفته‌اند مشركان عرب آن را از مجوسيان آموخته بودند )\r\n","description":"","footnote":"","page_name":" 422 ","page_number":422},
  {"content":"\r\nكه اگر ما گوشت حيوان مرده را مىخوريم به خاطر آن است كه خدا آن را كشته و از حيوانى كه ما مىكشيم بهتر است يعنى نخوردن مردار يك نوع بىاعتنايى به كار خدا است ! .\r\nغافل از آنكه آنچه به مرگ طبيعى مىميرد علاوه بر اينكه غالبا بيمار است ، سر بريده نيست و خونهاى كثيف در لابلاى گوشتهاى آن مىمانند و مىميرند و فاسد مىشوند و گوشت را هم آلوده و فاسد مىكنند ، به همين دليل خداوند دستور داده تنها از گوشت حيواناتى بخورند كه با شرايط خاصى ذبح شده و خون آن بيرون ريخته است .\r\nضمنا از اين آيات استفاده مىشود كه ذبيحه‌هاى غير اسلامى حرام است ، زيرا - علاوه بر جهات ديگر - آنها به هنگام ذبح مقيد به بردن نام خدا بر آن نيستند .\r\n","description":"","footnote":"","page_name":" 423 ","page_number":423},
  {"content":"\r\n\r\n[ سوره الأنعام ‹ 6 › : آيات 122 تا 123 
  ]\r\nأَ وَمَنْ كانَ مَيْتاً فَأَحْيَيْناه وَجَعَلْنا لَه نُوراً يَمْشِي بِه فِي النَّاسِ كَمَنْ مَثَلُه فِي الظُّلُماتِ لَيْسَ بِخارِجٍ مِنْها كَذلِكَ زُيِّنَ لِلْكافِرِينَ ما كانُوا يَعْمَلُونَ ‹ 122 › وَكَذلِكَ جَعَلْنا فِي كُلِّ قَرْيَةٍ أَكابِرَ مُجْرِمِيها لِيَمْكُرُوا فِيها وَما يَمْكُرُونَ إِلَّا بِأَنْفُسِهِمْ وَما يَشْعُرُونَ ‹ 123 ›\r\n\r\nترجمه :\r\n122 - آيا كسى كه مرده بود سپس او را زنده كرديم و نورى بر او قرار داديم كه با آن در ميان مردم راه برود همانند كسى است كه در ظلمتها باشد و از آن خارج نگردد ، اينچنين براى كافران اعمال ( زشتى ) كه انجام مىدادند تزيين شده است ( و زيبا جلوه كرده ) .\r\n123 - و همچنين در هر شهر و روستايى بزرگان گنهكارى قرار داديم ( افرادى كه همه گونه قدرت در اختيارشان گذارديم اما آنها از آن سوء استفاده كرده و راه خطا پيش گرفتند ) و سرانجام كارشان اين شد كه به مكر ( و فريب مردم ) پرداختند ولى تنها خودشان را فريب مىدهند و نمىفهمند .\r\n\r\nشان نزول :\r\nدر شان نزول آيه اول چنين نقل شده است : « ابو جهل » كه از دشمنان سر سخت اسلام و پيامبر ص بود روزى سخت آن حضرت را آزار داد ، « حمزه » عموى شجاع پيامبر ص كه تا آن روز اسلام را نپذيرفته بود و هم چنان در باره آئين او مطالعه و انديشه مىكرد ، و در آن روز طبق معمول خود براى شكار به بيابان رفته بود هنگامى كه از بيابان برگشت از جريان كار ابو جهل و برادرزاده خويش با خبر شد ، سخت برآشفت و يكسر به سراغ ابو جهل رفت و چنان بر سر - يا بينى او - كوفت كه خون جارى شد و با تمام نفوذى كه ابو جهل در ميان قوم\r\n","description":"","footnote":"","page_name":" 424 ","page_number":424},
  {"content":"\r\nو عشيره خود و حتى در ميان مردم مكه داشت ، به ملاحظه شجاعت فوق العاده حمزه از نشان دادن عكس العمل خوددارى كرد .\r\nسپس حمزه به سراغ پيامبر ص آمد و اسلام را پذيرفت و از آن روز رسما به عنوان يك افسر رشيد اسلام ، تا واپسين دم عمر ، از اين آئين آسمانى دفاع مىكرد .\r\nآيه فوق در باره اين حادثه نازل گرديد و وضع ايمان حمزه و پافشارى ابو جهل را در كفر و فساد مشخص ساخت .\r\nاز بعضى روايات نيز استفاده مىشود كه آيه در مورد ايمان آوردن عمار ياسر و اصرار ابو جهل در كفر نازل گرديده است و در هر حال اين آيه همانند آيات ديگر قرآن اختصاص به مورد نزول خود ندارد و داراى مفهوم وسيعى است كه در مورد هر مؤمن راستين ، و هر بى ايمان لجوج ، صادق است .\r\n\r\nتفسير : ايمان و روشنبينى :\r\nارتباط اين آيات با آيات قبل از اين نظر است كه در آيات گذشته اشاره به دو دسته : مؤمن خالص و كافر لجوج كه نه تنها ايمان نمىآورد بلكه براى گمراه ساختن ديگران نيز سخت مىكوشد ، شده بود ، در اينجا نيز با ذكر دو مثال جالب و روشن وضع اين دو طايفه مجسم گرديده است .\r\nنخست اينكه افرادى را كه در گمراهى بوده‌اند ، سپس با پذيرش حق و ايمان تغيير مسير داده‌اند تشبيه به مرده اى مىكند كه به اراده و فرمان خدا زنده شده است ( * ( أَ وَمَنْ كانَ مَيْتاً فَأَحْيَيْناه ) * ) .\r\nكرارا در قرآن « مرگ » و « حيات » به معنى مرگ و حيات معنوى ، و كفر و ايمان ، آمده است و اين تعبير به خوبى نشان مىدهد كه ايمان يك عقيده\r\n","description":"","footnote":"","page_name":" 425 ","page_number":425},
  {"content":"\r\nخشك و خالى يا الفاظى تشريفاتى نيست ، بلكه به منزله روحى است كه در كالبد بيجان افراد بىايمان دميده مىشود و در تمام وجود آنها اثر مىگذارد ، چشم آنها ديد و روشنايى ، گوش آنها قدرت شنوايى ، زبان توان سخن گفتن و دست و پا قدرت انجام هر گونه كار مثبت پيدا مىكند ، ايمان افراد را دگرگون مىسازد و در سراسر زندگى آنها اثر مىگذارد و آثار حيات را در تمام شئون آنها آشكار مىنمايد .\r\nاز جمله * ( فَأَحْيَيْناه ) * ( ما او را زنده كرديم ) استفاده مىشود كه ايمان ، گرچه بايد با كوشش از ناحيه خود انسان صورت گيرد اما تا كششى از ناحيه خدا نباشد اين كوششها به جايى نمىرسد ! سپس مىگويد : « ما براى چنين افراد نورى قرار داديم كه با آن در ميان مردم راه بروند » ( * ( وَجَعَلْنا لَه نُوراً يَمْشِي بِه فِي النَّاسِ ) * ) .\r\nگرچه مفسران درباره منظور از اين « نور » احتمالاتى داده‌اند اما ظاهرا منظور از آن تنها قرآن و تعليمات پيامبر ص نيست ، بلكه علاوه بر اين ، ايمان به خدا ، بينش و درك تازه اى به انسان مىبخشد ، روشنبينى خاصى به او مىدهد ، افق ديد او را از زندگى محدود مادى و چهار ديوار عالم ماده فراتر برده و در عالمى فوق العاده وسيع فرو مىبرد .\r\nو از آنجا كه او را به خود سازى دعوت مىكند ، پرده‌هاى خود خواهى و خودبينى و تعصب و لجاج و هوى و هوس را از مقابل چشم جانش كنار مىزند ، و حقايقى را مىبيند كه هرگز قبل از آن قادر به درك آنها نبود .\r\nدر پرتو اين نور مىتواند راه زندگى خود را در ميان مردم پيدا كند ، و از بسيارى اشتباهات كه ديگران به خاطر آز و طمع ، و به علت تفكر محدود مادى ، و يا غلبه خود خواهى و هوى و هوس ، گرفتار آن مىشوند مصون و محفوظ بماند .\r\n","description":"","footnote":"","page_name":" 426 ","page_number":426},
  {"content":"\r\nو اينكه در روايات اسلامى مىخوانيم « المؤمن ينظر بنور اللَّه » : « انسان با ايمان با نور خدا نگاه مىكند » اشاره به همين حقيقت است ، گرچه با اينهمه باز نمىتوان روشنبينى خاصى را كه انسان با ايمان پيدا مىكند با بيان و قلم توصيف كرد ، بلكه بايد طعم آن را چشيد و وجودش را احساس نمود ! .\r\nسپس چنين فرد زنده و فعال و نورانى و موثرى را با افراد بىايمان لجوج مقايسه كرده مىگويد : « آيا چنين كسى همانند شخصى است كه در امواج ظلمتها و تاريكيها فرو رفته و هرگز از آن خارج نمىگردد » ؟ ! ( * ( كَمَنْ مَثَلُه فِي الظُّلُماتِ لَيْسَ بِخارِجٍ مِنْها ) * ) .\r\nقابل توجه اينكه نمىگويد « كمن فى الظلمات » ( همانند كسى كه در ظلمتها است ) بلكه مىگويد « * ( كَمَنْ مَثَلُه فِي الظُّلُماتِ ) * » ( همانند كسى كه مثل او در ظلمات است ) بعضى گفته‌اند هدف از اين تعبير اين بوده كه اثبات شود چنان افراد به قدرى در تاريكى و بدبختى فرو رفته‌اند كه وضع آنها ضرب المثلى شده است كه همه افراد فهميده از آن آگاهند .\r\nولى ممكن است اين تعبير اشاره به معنى لطيفترى باشد و آن اينكه : از هستى و وجود اين گونه افراد در حقيقت چيزى جز يك شبح ، يك قالب ، يك مثال و يك مجسمه باقى نمانده است هيكلى دارند بىروح و مغز و فكرى از كار افتاده ! اين نكته نيز لازم به يادآورى است كه راهنماى مؤمنان « نور » ( با صيغه مفرد ) و محيط كافران « ظلمات » ( با صيغه جمع ) ذكر شده ، چرا كه ايمان يك حقيقت بيش نيست ، و رمز وحدت و يگانگى است و كفر و بىايمانى سرچشمه پراكندگى و تفرقه و تشتت است .\r\nو در پايان آيه اشاره به علت اين سرنوشت شوم كرده ، مىگويد : « اينچنين اعمال كافران در نظرشان جلوه داده شده است » ( * ( كَذلِكَ زُيِّنَ لِلْكافِرِينَ ما كانُوا يَعْمَلُونَ ) * ) .\r\n","description":"","footnote":"","page_name":" 427 ","page_number":427},
  {"content":"\r\nو همانطور كه سابقا اشاره كرديم اين خاصيت تكرار يك عمل زشت است كه تدريجا از قبح آن در نظر كاسته مىشود و حتى به جايى مىرسد كه به عنوان يك كار خوب در نظر او جلوه مىكند و همچون زنجيرى بر دست و پاى او مىافتد و اجازه خروج از اين دام به او نمىدهد ، يك مطالعه ساده در حال تبهكاران اين حقيقت را به خوبى روشن مىسازد .\r\nو از آنجا كه قهرمان اين ماجرا در جهت منفى « ابو جهل » بود ، و او از سردمداران مشركان مكه و قريش محسوب مىشد در آيه دوم اشاره به وضع اين رهبران گمراه و زعماى كفر و فساد كرده مىفرمايد : « اينچنين قرار داديم در هر شهر و آبادى بزرگانى را كه طريق گناه پيش گرفتند و با مكر و فريب و نيرنگ مردم را از راه منحرف ساختند » ( * ( وَكَذلِكَ جَعَلْنا فِي كُلِّ قَرْيَةٍ أَكابِرَ مُجْرِمِيها لِيَمْكُرُوا فِيها ) * ) .\r\nكرارا گفته‌ايم كه نسبت اين گونه افعال به خداوند به خاطر آن است كه او مسبب الاسباب و سرچشمه تمام قدرتها است و هر كس هر كارى انجام مىدهد با استفاده از امكاناتى است كه خداوند در اختيار او قرار داده اگر چه جمعى از آن حسن استفاده و بعضى سوء استفاده مىكنند .\r\nجمله « * ( لِيَمْكُرُوا ) * » ( تا مكر و نيرنگ به كار زنند ) به معنى سرانجام و عاقبت كار آنها است نه هدف از خلقت آنان ( 1 ) يعنى سرانجام نافرمانى و گناه فراوان اين شد كه رهزن راه حق شدند و بندگان خدا را از راه منحرف ساختند ، زيرا « مكر » در اصل به معنى تابيدن و پيچيدن است سپس به هر كار انحرافى كه توام با اخفاء و پنهانكارى باشد گفته شده است .\r\n\r\n","description":"","footnote":"\r\n( 1 ) به اصطلاح « لام » لام غايت نيست بلكه لام عاقبت است كه در قرآن نمونه‌هاى متعددى دارد .\r\n","page_name":" 428 ","page_number":428},
  {"content":"\r\nو در پايان آيه مىگويد : « آنها جز به خودشان نيرنگ نمىزنند ولى نمىفهمند و متوجه نيستند » ( * ( وَما يَمْكُرُونَ إِلَّا بِأَنْفُسِهِمْ وَما يَشْعُرُونَ ) * ) .\r\nچه نيرنگ و فريبى از اين بالاتر كه سرمايه‌هاى وجود خود اعم از فكر و هوش و ابتكار و عمر و وقت و مال خويش را در مسيرى به كار مىگيرند كه نه تنها سودى به حال آنها ندارد بلكه پشتشان را از بار مسئوليت و گناه سنگين مىسازد ، در حالى كه فكر مىكنند به پيروزيهايى رسيده‌اند ! ضمنا از اين آيه به خوبى استفاده مىشود كه مفاسد و بدبختيهايى كه دامن اجتماعات را مىگيرد از بزرگترها و سردمداران اقوام سرچشمه مىگيرد و آنها هستند كه با انواع حيله و نيرنگها راه خدا را دگرگون ساخته و چهره حق را بر مردم مىپوشانند .\r\n\r\n[ سوره الأنعام ‹ 6 › : آيه 124 
  ]\r\nوَ إِذا جاءَتْهُمْ آيَةٌ قالُوا لَنْ نُؤْمِنَ حَتَّى نُؤْتى مِثْلَ ما أُوتِيَ رُسُلُ اللَّه اللَّه أَعْلَمُ حَيْثُ يَجْعَلُ رِسالَتَه سَيُصِيبُ الَّذِينَ أَجْرَمُوا صَغارٌ عِنْدَ اللَّه وَعَذابٌ شَدِيدٌ بِما كانُوا يَمْكُرُونَ ‹ 124 ›\r\n\r\nترجمه :\r\n124 - و هنگامى كه آيه اى براى آنها بيايد مىگويند ما هرگز ايمان نمىآوريم مگر اينكه همانند چيزى كه به پيامبران خدا داده شده است به ما هم داده شود ، خداوند آگاهتر است كه رسالت خويش را كجا قرار دهد به زودى كسانى كه مرتكب گناه شدند ( و براى حفظ موقعيت خود مردم را از راه حق منحرف ساختند ) گرفتار حقارت در پيشگاه خدا و عذاب شديد در مقابل مكر ( و فريب و نيرنگى ) كه داشتند ، مىشوند .\r\n","description":"","footnote":"","page_name":" 429 ","page_number":429},
  {"content":"\r\n\r\nشان نزول :\r\nمرحوم طبرسى در مجمع البيان مىنويسد : اين آيه در باره وليد بن مغيره ( كه از سران معروف بت پرستان بود و به اصطلاح مغز متفكر آنها محسوب مىشد ) نازل گرديده است ، او به پيامبر ص مىگفت : اگر نبوت راست باشد من به احراز اين مقام از تو سزاوارترم زيرا هم سنم از تو بيشتر است و هم مالم ! .\r\nو بعضى گفته‌اند درباره ابو جهل نازل شده است زيرا او تصور مىكرد مساله نبوت هم بايد مركز رقابتها قرار گيرد ، او مىگفت . ما و قبيله بنى عبد - مناف ( طايفه پيامبر ص در همه چيز با هم رقابت داشتيم و همچون دو اسب مسابقه دوش بدوش هم پيش مىرفتيم ، تا اينكه آنها ادعا كردند پيامبرى از ميان ما برخاسته كه وحى به او مىشود ولى ممكن نيست ما به او ايمان بياوريم مگر اينكه بر ما نيز وحى شود همانطور كه بر او وحى مىشود ! !\r\n\r\nتفسير : انتخاب پيامبر به دست خدا است :\r\nدر اين آيه اشاره اى كوتاه و پر معنى به طرز تفكر و ادعاهاى مضحك اين سردمداران باطل و « اكابر مجرميها » كرده مىگويد : « هنگامى كه آيه اى از طرف خدا براى هدايت آنها فرستاده شد گفتند : ما هرگز ايمان نمىآوريم مگر اينكه به ما نيز همان مقامات و آياتى كه به فرستادگان خدا اعطا شده است داده شود » ( * ( وَإِذا جاءَتْهُمْ آيَةٌ قالُوا لَنْ نُؤْمِنَ حَتَّى نُؤْتى مِثْلَ ما أُوتِيَ رُسُلُ اللَّه ) * ) .\r\nمثل اينكه احراز مقام رسالت و رهبرى خلق به سن و مال است و يا به رقابتهاى كودكانه قبايل ، و خدا نيز موظف است كه رعايت اين رقابتهاى مضحك\r\n","description":"","footnote":"","page_name":" 430 ","page_number":430},
  {"content":"\r\nو بى اساس را بكند و بر آن صحه بگذارد ، رقابتهايى كه از نهايت انحطاط فكرى و عدم درك مفهوم نبوت و رهبرى خلق سرچشمه مىگيرد .\r\nقرآن پاسخ روشنى به آنها مىدهد و مىگويد لازم نيست شما به خدا درس بدهيد كه چگونه پيامبران و رسولان خويش را اعزام دارد و از ميان چه افرادى انتخاب كند ! زيرا « خداوند از همه بهتر مىداند رسالت خود را در كجا قرار دهد » ( * ( اللَّه أَعْلَمُ حَيْثُ يَجْعَلُ رِسالَتَه ) * ) .\r\nروشن است رسالت نه ارتباطى به سن و مال دارد و نه به موقعيت قبايل ، بلكه شرط آن قبل از هر چيز آمادگى روحى ، پاكى ضمير ، سجاياى اصيل انسانى ، فكر بلند و انديشه قوى ، و بالآخره تقوى و پرهيزگارى فوق العاده اى در مرحله عصمت است ، و وجود اين صفات مخصوصا آمادگى براى مقام عصمت چيزى است كه جز خدا نمىداند ، و چقدر فرق است ميان اين شرايط و ميان آنچه آنها فكر مىكردند .\r\nجانشين پيامبر ص نيز تمام صفات و برنامه‌هاى او را ، بجز وحى و تشريع ، دارد يعنى هم حافظ شرع و شريعت است و هم پاسدار مكتب و قوانين او و هم رهبر معنوى و مادى مردم ، لذا بايد او هم داراى مقام عصمت و مصونيت از خطا و گناه باشد تا بتواند رسالت خويش را به ثمر برساند و رهبرى مطاع و سرمشقى مورد اعتماد گردد .\r\nو به همين دليل انتخاب او نيز به دست خدا است و خدا مىداند اين مقام را در چه جايى قرار دهد نه خلق خدا و نه از طريق انتخاب مردم و شورى .\r\nو در آخر آيه سرنوشتى را كه در انتظار اين گونه مجرمان و رهبران پر ادعاى باطل است بيان كرده مىگويد : « به زودى اين گنهكاران به خاطر مكر و فريبى كه براى گمراه ساختن مردم به كار زدند ، گرفتار كوچكى و حقارت در پيشگاه خدا و عذاب شديد خواهند شد » ( * ( سَيُصِيبُ الَّذِينَ أَجْرَمُوا صَغارٌ\r\n","description":"","footnote":"","page_name":" 431 ","page_number":431},
  {"content":"\r\n* ( عِنْدَ اللَّه وَعَذابٌ شَدِيدٌ بِما كانُوا يَمْكُرُونَ ) * ) ( 1 ) .\r\nاين خود خواهان مىخواستند با كارهاى خلاف خود موقعيت و بزرگى خويش را حفظ كنند ولى خدا آنها را آن چنان « تحقير » خواهد كرد كه دردناكترين شكنجه‌هاى روحى را احساس كنند ، بعلاوه چون سر و صداى آنها در راه باطل زياد و تلاش آنها « شديد » بود كيفر و عذاب آنها نيز « شديد » و پر سر و صدا خواهد بود ،\r\n\r\n","description":"","footnote":"\r\n( 1 ) « اجرام » از ماده « جرم » در اصل به معنى قطع كردن است و از آنجا كه افراد گنهكار پيوندها را قطع مىكنند و خود را از اطاعت فرمان خدا جدا مىسازند اين كلمه به « گناه » نيز اطلاق شده است ، و در آن اشاره لطيفى به اين حقيقت است كه هر انسانى در ذات خود پيوندى با حق و پاكى و عدالت دارد ، و آلودگى به گناه در واقع جدايى از اين فطرت الهى است .\r\n","page_name":" 432 ","page_number":432},
  {"content":"\r\n\r\n[ سوره الأنعام ‹ 6 › : آيات 125 تا 127 
  ]\r\nفَمَنْ يُرِدِ اللَّه أَنْ يَهْدِيَه يَشْرَحْ صَدْرَه لِلإِسْلامِ وَمَنْ يُرِدْ أَنْ يُضِلَّه يَجْعَلْ صَدْرَه ضَيِّقاً حَرَجاً كَأَنَّما يَصَّعَّدُ فِي السَّماءِ كَذلِكَ يَجْعَلُ اللَّه الرِّجْسَ عَلَى الَّذِينَ لا يُؤْمِنُونَ ‹ 125 › وَهذا صِراطُ رَبِّكَ مُسْتَقِيماً قَدْ فَصَّلْنَا الآياتِ لِقَوْمٍ يَذَّكَّرُونَ ‹ 126 › لَهُمْ دارُ السَّلامِ عِنْدَ رَبِّهِمْ وَهُوَ وَلِيُّهُمْ بِما كانُوا يَعْمَلُونَ ‹ 127 ›\r\n\r\nترجمه :\r\n125 - آن كس را كه خدا بخواهد هدايت كند سينه اش را براى ( پذيرش ) اسلام گشاده مىسازد و آن كس را كه ( بخاطر اعمال خلافش ) بخواهد گمراه سازد سينه اش را آن چنان تنگ مىسازد كه گويا مىخواهد به آسمان بالا برود ، اينچنين خداوند پليدى را بر افرادى كه ايمان نمىآورند قرار مىدهد .\r\n126 - و اين راه مستقيم ( و سنت جاويدان ) پروردگار تو است ، ما آيات خود را براى كسانى كه پند مىگيرند بيان كرديم .\r\n127 - براى آنها خانه امن و امان نزد پروردگارشان خواهد بود ، و او ولى و يار و ياور آنها است بخاطر اعمال ( نيكى ) كه انجام مىدادند .\r\n\r\nتفسير : امدادهاى الهى :\r\nدر تعقيب آيات گذشته كه در زمينه مؤمنان راستين ، و كافران لجوج ، بحث مىكرد در اين آيات مواهب بزرگى را كه در انتظار دسته اول ، و بىتوفيقيهايى را كه دامنگير دسته دوم مىشود شرح مىدهد .\r\n","description":"","footnote":"","page_name":" 433 ","page_number":433},
  {"content":"\r\nنخست مىگويد : هر كس را خدا بخواهد هدايت كند سينه اش را براى پذيرش حق گشاده مىسازد و آن كس را كه بخواهد گمراه سازد سينه اش را آن چنان تنگ و محدود مىكند كه گويا مىخواهد به آسمان بالا رود « ( * ( فَمَنْ يُرِدِ اللَّه أَنْ يَهْدِيَه يَشْرَحْ صَدْرَه لِلإِسْلامِ وَمَنْ يُرِدْ أَنْ يُضِلَّه يَجْعَلْ صَدْرَه ضَيِّقاً حَرَجاً كَأَنَّما يَصَّعَّدُ فِي السَّماءِ ) * ) .\r\nو براى تاكيد اين موضوع اضافه مىكند « خداوند اينچنين ، پليدى و رجس را ، بر افراد بىايمان قرار مىدهد » و سراپاى آنها را نكبت و سلب توفيق فرا خواهد گرفت ( * ( كَذلِكَ يَجْعَلُ اللَّه الرِّجْسَ عَلَى الَّذِينَ لا يُؤْمِنُونَ ) * )\r\n\r\nدر اينجا به چند نكته بايد توجه كرد :\r\n1 - كرارا گفته‌ايم كه منظور از « هدايت » و « اضلال » الهى فراهم ساختن يا از ميان بردن مقدمات هدايت در مورد كسانى است كه آمادگى و عدم آمادگى خود را براى پذيرش حق با اعمال و كردار خويش اثبات كرده‌اند .\r\nآنان كه پويندگان راه حقند و جويندگان و تشنگان زلال ايمان ، خداوند چراغهاى روشنى فرا راه آنها قرار مىدهد تا براى بدست آوردن اين آب حيات در ظلمات گم نشوند ، اما آنها كه بىاعتنايى خود را نسبت به اين حقايق ثابت كرده‌اند از اين امدادهاى الهى محروم و در مسير خود با انبوهى از مشكلات روبرو مىگردند و توفيق هدايت از آنها سلب مىشود .\r\nبنا بر اين نه دسته اول در پيمودن اين مسير مجبورند و نه دسته دوم در كار خود ، و هدايت و ضلالت الهى در واقع مكمل چيزى است كه خودشان خواسته‌اند و انتخاب كرده‌اند .\r\n2 - منظور از « صدر » ( سينه ) در اينجا روح و فكر است و اين كنايه در بسيارى از موارد به كار مىرود ، و منظور از شرح ( گشاده ساختن ) همان\r\n","description":"","footnote":"","page_name":" 434 ","page_number":434},
  {"content":"\r\nوسعت روح و بلندى فكر و گسترش افق عقل آدمى است ، زيرا پذيرا شدن حق ، احتياج به گذشتهاى فراوانى از منافع شخصى دارد كه جز صاحبان ارواح وسيع و افكار بلند آمادگى براى آن نخواهند داشت .\r\n3 - « حرج » ( بر وزن حرم ) به معنى تنگى فوق العاده و محدوديت شديد است ، و اين حال افراد لجوج و بىايمان است كه فكرشان بسيار كوتاه و روحشان فوق العاده كوچك و ناتوان است ، و كمترين گذشتى در زندگى ندارند .\r\n\r\n4 - يك معجزه علمى قرآن :\r\nتشبيه اين گونه افراد به كسى كه مىخواهد به آسمان بالا رود از اين نظر است كه صعود به آسمان كار فوق العاده مشكلى است ، و پذيرش حق براى آنها نيز چنين است .\r\nهمانطور كه در گفتار روزمره گاهى مىگوئيم « اين كار براى فلان كس آن قدر مشكل است كه گويا مىخواهد به آسمان برود » يا مىگوئيم : « به آسمان به روى از اين كار آسانتر است » .\r\nالبته آن روز پرواز به آسمان براى بشر يك تصور بيش نبود ولى حتى امروز كه سير در فضا عملى شده است باز از كارهاى طاقتفرساست و هميشه فضانوردان با انبوهى از مشكلات شديد روبرو هستند .\r\nولى معنى لطيفترى براى آيه نيز به نظر مىرسد كه بحث گذشته را تكميل مىكند و آن اينكه : امروز ثابت شده كه هواى اطراف كره زمين در نقاط مجاور اين كره كاملا فشرده و براى تنفس انسان آماده است ، اما هر قدر به طرف بالا حركت كنيم هوا رقيقتر و ميزان اكسيژن آن كمتر مىشود به حدى كه اگر چند كيلومتر از سطح زمين به طرف بالا ( بدون ماسك اكسيژن ) حركت كنيم تنفس كردن براى ما هر لحظه مشكل و مشكلتر مىشود و اگر به پيشروى ادامه دهيم تنگى نفس و كمبود اكسيژن سبب بيهوشى ما مىگردد ، بيان\r\n","description":"","footnote":"","page_name":" 435 ","page_number":435},
  {"content":"\r\nاين تشبيه در آن روز كه هنوز اين واقعيت علمى به ثبوت نرسيده بود در حقيقت از معجزات علمى قرآن محسوب مىگردد .\r\n\r\n5 - شرح صدر چيست ؟\r\nدر آيه فوق سعه صدر ( گشادگى سينه ) يكى از مواهب بزرگ و ضيق صدر ( تنگى سينه ) يكى از كيفرهاى الهى شمرده شده است ، همانطور كه خداوند در مقام بيان يك موهبت عظيم به پيامبر خود مىگويد ، « أَ لَمْ نَشْرَحْ لَكَ صَدْرَكَ » :\r\n« آيا سينه تو را وسيع و گشاده نساختيم » ( 1 ) .\r\nو اين موضوعى است كه با مطالعه در حالات افراد به خوبى مشاهد مىشود ، بعضى روحشان آن چنان باز و گشاده است كه آمادگى براى پذيرش هر واقعيتى - هر چند بزرگ باشد - دارند ، اما به عكس بعضى روحشان آن چنان تنگ و محدود است كه گويا راهى و جايى براى نفوذ هيچ حقيقتى در آن نيست . افق ديد فكرى آنها محدود به زندگى روزمره و خواب و خور آنها است ، اگر به آنها برسد همه چيز درست است و اگر كمترين تغييرى در آن پيدا شود گويا همه چيز پايان يافته و دنيا خراب شده است ! .\r\nهنگامى كه آيه فوق نازل شد از پيامبر ص پرسيدند شرح صدر چيست ؟\r\nپيامبر ص فرمود :\r\nنور يقذفه اللَّه فى قلب من يشاء فينشرح له صدره و ينفسح\r\n: « نورى است كه خدا در قلب هر كس بخواهد مىافكند و در پرتو آن ، روح او وسيع و گشاده مىشود » .\r\nپرسيدند : آيا نشانه اى دارد كه با آن شناخته شود ؟\r\nفرمود :\r\nنعم ، الانابة الى دار الخلود و التجافى عن دار الغرور و الاستعداد للموت قبل نزول الموت\r\n( 2 ) : « آرى نشانه اش توجه به سراى جاويدان و دامن\r\n\r\n","description":"","footnote":"\r\n( 1 ) سوره شرح آيه 1 .\r\n( 2 ) مجمع البيان جلد 4 صفحه 363 .\r\n","page_name":" 436 ","page_number":436},
  {"content":"\r\nبر چيدن از زرق و برق دنيا و آماده شدن براى مرگ است ( با ايمان و عمل صالح و تلاش و كوشش در راه حق ) پيش از آنكه مرگ فرا رسد .\r\nدر آيه بعد به عنوان تاكيد بحث گذشته مىگويد : « اين مطلب كه مددهاى الهى شامل حال حق طلبان مىگردد و سلب موفقيت به سراغ دشمنان حق مىرود يك سنت مستقيم و ثابت و دگرگونىناپذير الهى است » ( * ( وَهذا صِراطُ رَبِّكَ مُسْتَقِيماً ) * ) .\r\nاين احتمال در تفسير آيه نيز هست كه « هذا » اشاره به اسلام و قرآن بوده باشد زيرا صراط مستقيم و راه راست و معتدل است .\r\nدر پايان آيه باز تاكيد مىكند كه : « ما نشانه‌ها و آيات خود را براى آنها كه دلى پذيرا و گوشى شنوا دارند شرح داديم » ( * ( قَدْ فَصَّلْنَا الآياتِ لِقَوْمٍ يَذَّكَّرُونَ ) * ) .\r\nدر آيه بعد دو قسمت از بزرگترين موهبتهايى را كه به افراد بيدار و حق طلب مىدهد بيان مىكند نخست اينكه : « براى آنها خانه امن و امان نزد پروردگارشان است » ( * ( لَهُمْ دارُ السَّلامِ عِنْدَ رَبِّهِمْ ) * ) .\r\nو ديگر اينكه : « ولى و سرپرست و حافظ و ناصر آنها خدا است » ( و هو وليهم ) .\r\n« و تمام اينها به خاطر اعمال نيكى است كه انجام مىدادند » ( * ( بِما كانُوا يَعْمَلُونَ ) * ) .\r\nچه افتخارى از اين بالاتر كه سرپرستى و كفالت امور انسان را خداوند بر عهده گيرد و او حافظ و يار و ياورش باشد .\r\nو چه موهبتى از اين عظيمتر كه « دار السلام » يعنى خانه امن و امان ،\r\n","description":"","footnote":"","page_name":" 437 ","page_number":437},
  {"content":"\r\nمحلى كه نه در آن جنگ است نه خونريزى ، نه نزاع است و نه دعوا ، نه خشونت است و نه رقابتهاى كشنده و طاقتفرسا ، نه تصادم منافع است و نه دروغ و افترا و تهمت و حسد و كينه و نه غم و اندوه ، كه از هر نظر قرين آرامش است ، در انتظار انسان باشد .\r\nولى آيه مىگويد اينها را با حرف و سخن به كسى نمىدهند بلكه در برابر عمل ، آرى در برابر عمل !\r\n\r\n[ سوره الأنعام ‹ 6 › : آيات 128 تا 129 
  ]\r\nوَ يَوْمَ يَحْشُرُهُمْ جَمِيعاً يا مَعْشَرَ الْجِنِّ قَدِ اسْتَكْثَرْتُمْ مِنَ الإِنْسِ وَقالَ أَوْلِياؤُهُمْ مِنَ الإِنْسِ رَبَّنَا اسْتَمْتَعَ بَعْضُنا بِبَعْضٍ وَبَلَغْنا أَجَلَنَا الَّذِي أَجَّلْتَ لَنا قالَ النَّارُ مَثْواكُمْ خالِدِينَ فِيها إِلَّا ما شاءَ اللَّه إِنَّ رَبَّكَ حَكِيمٌ عَلِيمٌ ‹ 128 › وَكَذلِكَ نُوَلِّي بَعْضَ الظَّالِمِينَ بَعْضاً بِما كانُوا يَكْسِبُونَ ‹ 129 ›\r\n\r\nترجمه :\r\n128 - و آن روز كه همه آنها را جمع و محشور مىسازد به آنان مىگويد اى جمعيت شياطين و جن شما افراد زيادى از انسانها را گمراه ساختيد ، دوستان و پيروان آنها از ميان انسانها مىگويند : پروردگارا ! هر يك از ما دو دسته ( پيشوايان و پيروان گمراه ) از ديگرى استفاده كرديم ( ما به لذات هوسآلود و زودگذر رسيديم و آنها بر ما حكومت كردند ) و به اجلى كه براى ما مقرر داشته بودى رسيديم ، ( خداوند ) مىگويد : آتش جايگاه شماست ، جاودانه در آن خواهيد ماند ، مگر آنچه خدا بخواهد ، پروردگار تو حكيم و دانا است .\r\n129 - و اينچنين بعضى از ستمگران را به بعض ديگر وامىگذاريم به سبب اعمالى كه انجام مىدادند .\r\n\r\nتفسير :\r\nدر اين آيات مجددا قرآن به سرنوشت مجرمان گمراه و گمراه كننده\r\n","description":"","footnote":"","page_name":" 438 ","page_number":438},
  {"content":"\r\nباز مىگردد و بحثهاى آيات گذشته را با آن تكميل مىكند .\r\nآنها را به ياد روزى مىاندازد كه رو در روى شياطينى كه از آنها الهام گرفته‌اند مىايستند و از اين پيروان و آن پيشوايان سؤال مىشود ، سؤالى كه در برابرش پاسخى ندارند و جز حسرت و اندوه نتيجه اى نمىگيرند ، اين هشدارها به خاطر آن است كه تنها به اين چند روز زندگى ننگرند و به پايان كار نيز بينديشند .\r\nنخست مىگويد : « آن روز كه همه را جمع و محشور مىسازد ، ابتدا مىگويد : « اى جمعيت جن و شياطين اغواگر شما افراد زيادى از انسانها را گمراه ساختيد » ( * ( وَيَوْمَ يَحْشُرُهُمْ جَمِيعاً يا مَعْشَرَ الْجِنِّ قَدِ اسْتَكْثَرْتُمْ مِنَ الإِنْسِ ) * ) ( 1 ) .\r\nمنظور از كلمه « جن » در اينجا همان شياطين است ، زيرا جن در اصل لغت همانطور كه قبلا هم گفته‌ايم به معنى هر موجود ناپيدا مىباشد و در آيه 50 سوره كهف در باره رئيس شياطين « ابليس » مىخوانيم « كانَ مِنَ الْجِنِّ » يعنى او از جن بود .\r\nآيات گذشته كه از وسوسه‌هاى رمزى شياطين با جمله « إِنَّ الشَّياطِينَ لَيُوحُونَ إِلى أَوْلِيائِهِمْ » سخن مىگفت ، همچنين آيه بعد كه از رهبرى بعضى از ستمگران از بعضى ديگر سخن مىگويد مىتواند اشاره اى به اين موضوع باشد .\r\nاما شياطين اغواگر گويا در برابر اين سخن پاسخى ندارند و سكوت مىكنند ، ولى « پيروان آنها از بشر چنين مىگويند : پروردگارا آنها از ما بهره گرفتند و ما هم از آنها ، تا زمانى كه اجل ما پايان گرفت « ( * ( وَقالَ أَوْلِياؤُهُمْ مِنَ الإِنْسِ رَبَّنَا اسْتَمْتَعَ بَعْضُنا بِبَعْضٍ وَبَلَغْنا أَجَلَنَا الَّذِي أَجَّلْتَ لَنا ) * » .\r\n\r\n","description":"","footnote":"\r\n( 1 ) « يوم » ظرف است و متعلق به جمله « يقول » است كه محذوف مىباشد و در اصل جمله چنين بوده « و يوم يحشرهم جميعا يقول » .\r\n","page_name":" 439 ","page_number":439},
  {"content":"\r\nآنها دلخوش بودند كه پيروان تسليمى دارند و بر آنها حكومت مىكنند ، و ما نيز از زرق و برقهاى دنيا و لذات بىقيد و شرط و زودگذر آن كه بر اثر وسوسه‌هاى شياطين دلانگيز و دلچسب جلوه مىنمود دلخوش بوديم ! .\r\nدر اينكه منظور از اجل در اين آيه چيست ؟ آيا پايان زندگى يا روز رستاخيز است ميان مفسران گفتگو است اما ظاهرا پايان زندگى است ، زيرا « اجل » به اين معنى در بسيارى از آيات قرآن به كار رفته است .\r\nاما خداوند همه اين پيشوايان و پيروان مفسد و فاسد را مخاطب ساخته مىگويد : « جايگاه همه شما آتش است و جاودانه در آن خواهيد ماند مگر آنچه خدا بخواهد » ( * ( قالَ النَّارُ مَثْواكُمْ خالِدِينَ فِيها إِلَّا ما شاءَ اللَّه ) * ) .\r\nاستثناء با جمله « * ( إِلَّا ما شاءَ اللَّه ) * » ( مگر آنچه خدا بخواهد ) يا اشاره به اين است كه ابديت عذاب و كيفر در اين گونه موارد سلب قدرت از پروردگار نمىكند ، هر گاه بخواهد مىتواند آن را تغيير دهد اگر چه در مورد عده اى ثابت نگه مىدارد .\r\nو يا اشاره به آن افرادى است كه استحقاق ابديت عذاب را ندارند و يا قابليت شمول عفو الهى را دارند كه بايد از حكم خلود و جاودانى بودن مجازات استثنا شوند .\r\nو در پايان آيه مىفرمايد : « پروردگار تو حكيم و دانا است » ( * ( إِنَّ رَبَّكَ حَكِيمٌ عَلِيمٌ ) * ) .\r\nهم كيفرش روى حساب است و هم عفو و بخشش ، و به خوبى از موارد آنها آگاه مىباشد .\r\nدر آيه بعد اشاره به يك قانون هميشگى الهى در مورد اين گونه اشخاص كرده مىگويد : « همان گونه كه ستمگران و طاغيان در اين دنيا حامى و پشتيبان\r\n","description":"","footnote":"","page_name":" 440 ","page_number":440},
  {"content":"\r\nيكديگر و رهبر و راهنماى هم بودند و در مسيرهاى غلط همكارى نزديك داشتند « در جهان ديگر نيز آنها را به يكديگر وامىگذاريم و اين به خاطر اعمالى است كه در اين جهان انجام دادند » ( * ( وَكَذلِكَ نُوَلِّي بَعْضَ الظَّالِمِينَ بَعْضاً بِما كانُوا يَكْسِبُونَ ) * ) .\r\nزيرا همانطور كه در بحثهاى مربوط به معاد گفته‌ايم صحنه رستاخيز صحنه عكس العملها و واكنشها در مقياسهاى عظيم است و آنچه در آنجا وجود دارد پرتو و انعكاسى از اعمال ما در اين دنياست ( 1 ) .\r\nدر تفسير على بن ابراهيم قمى نيز از امام ع نقل شده كه فرمود :\r\nنولى كل من تولى اوليائهم فيكونون معهم يوم القيامه\r\n: « هر كس با اوليائش در روز قيامت خواهد بود » .\r\nقابل توجه اينكه همه اين گروه‌ها به عنوان « ظالم » در آيه معرفى شده‌اند و شك نيست كه ظلم ، به معنى وسيع كلمه ، همه اينها را شامل مىگردد ، چه ظلمى از اين بالاتر كه انسان با قبول رهبرى شيطانصفتان خود را از تحت ولايت خداوند خارج سازد و در جهان ديگر نيز تحت ولايت همانها قرار گيرد .\r\nو نيز اين تعبير و تعبير « * ( بِما كانُوا يَكْسِبُونَ ) * » نشان مىدهد كه اين سيه - روزى و بدبختى به خاطر اعمال خودشان است و اين يك سنت الهى و قانون آفرينش است كه رهسپران راههاى تاريك جز سقوط در چاه و دره بدبختى فرجامى نخواهند داشت .\r\n\r\n","description":"","footnote":"\r\n( 1 ) براى توضيح بيشتر به كتاب ارزنده « معاد و جهان پس از مرگ » مراجعه فرمائيد .\r\n","page_name":" 441 ","page_number":441},
  {"content":"\r\n\r\n[ سوره الأنعام ‹ 6 › : آيات 130 تا 132 
  ]\r\nيا مَعْشَرَ الْجِنِّ وَالإِنْسِ أَ لَمْ يَأْتِكُمْ رُسُلٌ مِنْكُمْ يَقُصُّونَ عَلَيْكُمْ آياتِي وَيُنْذِرُونَكُمْ لِقاءَ يَوْمِكُمْ هذا قالُوا شَهِدْنا عَلى أَنْفُسِنا وَغَرَّتْهُمُ الْحَياةُ الدُّنْيا وَشَهِدُوا عَلى أَنْفُسِهِمْ أَنَّهُمْ كانُوا كافِرِينَ ‹ 130 › ذلِكَ أَنْ لَمْ يَكُنْ رَبُّكَ مُهْلِكَ الْقُرى بِظُلْمٍ وَأَهْلُها غافِلُونَ ‹ 131 › وَلِكُلٍّ دَرَجاتٌ مِمَّا عَمِلُوا وَما رَبُّكَ بِغافِلٍ عَمَّا يَعْمَلُونَ ‹ 132 ›\r\n\r\nترجمه :\r\n130 - ( در آن روز به آنها مىگويد ) اى جمعيت جن و انس آيا رسولانى از شما به سوى شما نيامدند كه آيات مرا برايتان بازگو مىكردند و از ملاقات چنين روزى شما را بيم مىدادند ، آنها مىگويند گواهى مىدهيم بر ضد خودمان ( آرى ما بد كرديم ) و زندگى ( پر زرق و برق ) دنيا آنها را فريب داد ، و بر زيان خود گواهى مىدهند كه كافر بودند .\r\n131 - اين بخاطر آن است كه پروردگارت هيچگاه ( مردم ) شهرها و آباديها را بخاطر ستمهايشان در حال غفلت و بيخبرى هلاك نمىكند ( بلكه قبلا رسولانى براى آنها مىفرستد ) .\r\n132 - و براى هر يك ( از اين دو دسته ) درجات ( و مراتبى ) است از آنچه عمل كردند و پروردگارت غافل از اعمالى كه انجام مىدهند نيست .\r\n\r\nتفسير : اتمام حجت :\r\nدر آيات گذشته سرنوشت شيطانصفتان ستمگر در روز رستاخيز بيان شده ، براى اينكه تصور نشود آنها در حال غفلت دست به چنين اعمالى زدند در\r\n","description":"","footnote":"","page_name":" 442 ","page_number":442},
  {"content":"\r\nاين آيات روشن مىسازد كه به اندازه كافى هشدار به آنها داده شده و اتمام حجت گرديده است ، لذا در روز قيامت به آنها مىگويد : « اى جمعيت جن و انس آيا رسولانى از شما به سوى شما نيامدند و آيات مرا بازگو نكردند و در باره ملاقات چنين روزى به شما اخطار ننمودند » ( مَعْشَرَ الْجِنِّ وَالإِنْسِ أَ لَمْ يَأْتِكُمْ رُسُلٌ مِنْكُمْ يَقُصُّونَ عَلَيْكُمْ آياتِي وَيُنْذِرُونَكُمْ لِقاءَ يَوْمِكُمْ هذا ) « معشر » در اصل از « عشرة » به معنى عدد ده گرفته شده است و از آنجا كه عدد ده يك عدد كامل است ، كلمه « معشر » به يك جمعيت كامل كه اصناف و طوائف مختلفى را در بر مىگيرد گفته مىشود . در اينكه آيا فرستادگان « جن » از جنس خود آنها است ، يا از نوع بشر ؟ در ميان مفسران گفتگو است . اما آنچه از آيات سوره جن به خوبى استفاده مىشود اين است كه قرآن و اسلام براى همه ، حتى آنها نازل شده ، و پيامبر اسلام مبعوث به همه بوده است ، منتها هيچ مانعى ندارد كه رسولان و نمايندگان از خود آنها از طرف پيامبر ص مامور دعوت آنان بوده باشند .\r\n( شرح بيشتر در اين زمينه و هم در باره معنى علمى « جن » در تفسير همان سوره جن در جزء 29 قرآن مجيد بخواست خدا خواهد آمد ) .\r\nولى بايد توجه داشت كه كلمه « منكم » ( از شما ) دليل بر آن نيست كه پيامبران هر دسته از جنس خودشان خواهند بود ، زيرا هنگامى كه به گروهى گفته شود « نفراتى از شما . . . » اين نفرات ممكن است از يك طايفه يا از همه طوايف باشند .\r\nسپس مىگويد : از آنجا كه روز رستاخيز روز كتمان نيست و نشانه‌هاى همه چيز آشكار است و هيچكس نمىتواند چيزى را پنهان دارد ، « همگى در برابر اين پرسش الهى ، اظهار مىدارند : ما بر ضد خود گواهى مىدهيم و اعتراف مىكنيم كه چنين رسولانى آمدند و پيامهاى تو را به ما رسانيدند اما مخالفت كرديم »\r\n","description":"","footnote":"","page_name":" 443 ","page_number":443},
  {"content":"\r\n( لُوا شَهِدْنا عَلى أَنْفُسِنا ) .\r\nآرى دلائل كافى از طرف پروردگار در اختيار آنها بود و آنها راه را از چاه مىشناختند « ولى زندگى فريبنده دنيا ، و زرق و برق وسوسه انگيز آن ، آنها را فريب داد » ( غَرَّتْهُمُ الْحَياةُ الدُّنْيا ) .\r\nاين جمله به خوبى مىرساند كه سد بزرگ راه سعادت انسانها دلبستگى بىحد و حساب و تسليم بىقيد و شرط در برابر مظاهر جهان ماده است ، دلبستگيهايى كه انسان را به زنجير اسارت مىكشاند و او را به هر گونه ظلم و ستم ، تعدى و اجحاف ، خود خواهى و طغيان ، دعوت مىكند .\r\nبار ديگر قرآن تاكيد مىكند كه « آنها با صراحت به زيان خود گواهى مىدهند كه راه كفر پوييدند و در صف منكران حق قرار گرفتند » ( شَهِدُوا عَلى أَنْفُسِهِمْ أَنَّهُمْ كانُوا كافِرِينَ ) .\r\nدر آيه بعد همان مضمون آيه گذشته را ، اما به صورت يك قانون كلى و سنت هميشگى الهى ، بازگو مىكند كه « اين به خاطر آن است كه پروردگار تو هيچگاه مردم شهرها و آباديها را به خاطر ستمگريهايشان ، در حالى كه غافلند ، هلاك نمىكند » مگر اينكه رسولانى به سوى آنها بفرستد و آنها را متوجه زشتى اعمالشان سازد و گفتنىها را بگويد ( * ( ذلِكَ أَنْ لَمْ يَكُنْ رَبُّكَ مُهْلِكَ الْقُرى بِظُلْمٍ وَأَهْلُها غافِلُونَ ) * ) .\r\nكلمه « بظلم » مىتواند به اين معنى باشد كه خدا كسى را به خاطر ستمهايش ، و در حال غفلت ، پيش از فرستادن پيامبران مجازات نمىكند ، و مىتواند به اين معنى باشد كه خدا افراد غافل را از روى ظلم و ستم كيفر نمىدهد زيرا كيفر دادن آنها در اين حال ، ظلم و ستم است و خداوند برتر از اين است كه در باره كسى\r\n","description":"","footnote":"","page_name":" 444 ","page_number":444},
  {"content":"\r\nستم كند ( 1 ) .\r\nو سرانجام آنها را در آيه بعد خلاصه كرده چنين مىگويد : « هر يك از اين دسته‌ها : نيكو كار و بدكار ، فرمانبردار و قانونشكن ، حق طلب و ستمگر ، درجات و مراتبى بر طبق اعمال خود در آنجا دارند و پروردگارت هيچگاه از اعمال آنها غافل نيست ، بلكه همه را مىداند و به هر كس آنچه لايق است مىدهد ( * ( وَلِكُلٍّ دَرَجاتٌ مِمَّا عَمِلُوا وَما رَبُّكَ بِغافِلٍ عَمَّا يَعْمَلُونَ ) * ) .\r\nاين آيه بار ديگر اين حقيقت را تاكيد مىكند كه تمام مقامها و « درجات » و « دركات » زائيده اعمال خود آدمى است و نه چيز ديگر .\r\n\r\n","description":"","footnote":"\r\n( 1 ) در صورت اول فاعل « ظلم » كافران هستند و در صورت دوم كه نفى ظلم شده فاعل آن خدا است .\r\n","page_name":" 445 ","page_number":445},
  {"content":"\r\n\r\n[ سوره الأنعام ‹ 6 › : آيات 133 تا 135 
  ]\r\nوَ رَبُّكَ الْغَنِيُّ ذُو الرَّحْمَةِ إِنْ يَشَأْ يُذْهِبْكُمْ وَيَسْتَخْلِفْ مِنْ بَعْدِكُمْ ما يَشاءُ كَما أَنْشَأَكُمْ مِنْ ذُرِّيَّةِ قَوْمٍ آخَرِينَ ‹ 133 › إِنَّ ما تُوعَدُونَ لآتٍ وَما أَنْتُمْ بِمُعْجِزِينَ ‹ 134 › قُلْ يا قَوْمِ اعْمَلُوا عَلى مَكانَتِكُمْ إِنِّي عامِلٌ فَسَوْفَ تَعْلَمُونَ مَنْ تَكُونُ لَه عاقِبَةُ الدَّارِ إِنَّه لا يُفْلِحُ الظَّالِمُونَ ‹ 135 ›\r\n\r\nترجمه :\r\n133 - و پروردگارت بىنياز و مهربان است ( بنا بر اين درباره كسى ظلم و ستم نمىكند بلكه اينها نتيجه اعمال خود را مىگيرند ) اگر بخواهد همه شما را مىبرد و بعد از شما بجاى شما هر چه بخواهد ( و هر كس را بخواهد ) جانشين مىسازد همانطور كه شما را از نسل اقوام ديگرى به وجود آورد .\r\n134 - آنچه به شما وعده داده مىشود ، مىآيد و شما نمىتوانيد ( خدا را ) ناتوان سازيد ( و از عدالت و كيفر او فرار كنيد ) .\r\n135 - بگو اى جمعيت ! هر كار در قدرت داريد بكنيد ! من ( هم به وظيفه خود ) عمل مىكنم ، اما به زودى خواهيد دانست چه كسى سرانجام نيك خواهد داشت ( و پيروزى با چه كسى است اما ) به طور مسلم ظالمان رستگار نخواهند شد .\r\n\r\nتفسير :\r\nآيه اول در واقع استدلالى است براى آنچه در آيات پيش در زمينه عدم ظلم پروردگار بيان شد ، آيه مىگويد « پروردگار تو ، هم بىنياز است ، و هم رحيم و مهربان » بنا بر اين دليلى ندارد كه بر كسى كوچكترين ستم روا دارد زيرا كسى ستم مىكند كه يا نيازمند باشد يا خشن و سنگدل ( * ( وَرَبُّكَ الْغَنِيُّ ذُو الرَّحْمَةِ ) * ) .\r\n","description":"","footnote":"","page_name":" 446 ","page_number":446},
  {"content":"\r\nبعلاوه نه نيازى به اطاعت شما دارد و نه بيمى از گناهانتان زيرا « اگر بخواهد همه شما را مىبرد و به جاى شما كسان ديگرى را كه بخواهد جانشين مىسازد همانطور كه شما را از دودمان انسانهاى ديگرى كه در بسيارى از صفات با شما متفاوت بودند آفريد » ( * ( إِنْ يَشَأْ يُذْهِبْكُمْ وَيَسْتَخْلِفْ مِنْ بَعْدِكُمْ ما يَشاءُ كَما أَنْشَأَكُمْ مِنْ ذُرِّيَّةِ قَوْمٍ آخَرِينَ ) * ) .\r\nبنا بر اين ، او هم بىنياز و هم مهربان و هم قادر بر هر چيز است با اينحال تصور ظلم درباره او ممكن نيست .\r\nو با توجه به قدرت بىپايان او روشن است كه : « آنچه به شما در زمينه رستاخيز و پاداش و كيفر وعده داده ، خواهد آمد و كمترين تخلفى در آن نيست » ( * ( إِنَّ ما تُوعَدُونَ لآتٍ ) * ) .\r\n« و شما هرگز نمىتوانيد از قلمرو حكومت او خارج شويد و از پنجه عدالت او فرار كنيد » ( * ( وَما أَنْتُمْ بِمُعْجِزِينَ ) * ) ( 1 ) .\r\nسپس به پيامبر دستور مىدهد كه « آنها را تهديد كرده بگويد : اى جمعيت هر كار از دستتان ساخته است انجام دهيد من هم آنچه خدا به من دستور داده انجام خواهم داد ، اما به زودى خواهيد دانست سرانجام نيك و پيروزى نهايى با كيست ، اما به طور مسلم ظالمان و ستمگران پيروز نخواهند شد و روى سعادت را نخواهند ديد ( * ( قُلْ يا قَوْمِ اعْمَلُوا عَلى مَكانَتِكُمْ إِنِّي عامِلٌ فَسَوْفَ تَعْلَمُونَ مَنْ تَكُونُ لَه عاقِبَةُ الدَّارِ إِنَّه لا يُفْلِحُ الظَّالِمُونَ ) * ) .\r\n\r\n","description":"","footnote":"\r\n( 1 ) « معجزين » از ماده « اعجاز » يعنى ديگرى را ناتوان ساختن ، آيه مىگويد شما نمىتوانيد خداوند را از بعث در قيامت و اجراى عدالت عاجز سازيد و به تعبير ديگر نمىتوانيد در برابر قدرت او مقاومت كنيد .\r\n","page_name":" 447 ","page_number":447},
  {"content":"\r\nدر اينجا بار ديگر مىبينيم كه بجاى « كفر » تعبير به « ظلم » شده و اين نشان مىدهد كه كفر و انكار حق يك نوع ظلم آشكار است ، ظلمى به خويشتن و ظلمى به جامعه ، و از آنجا كه ظلم بر خلاف عدالت عمومى جهان آفرينش است سرانجام محكوم به شكست خواهد بود .\r\n\r\n[ سوره الأنعام ‹ 6 › : آيه 136 
  ]\r\nوَ جَعَلُوا لِلَّه مِمَّا ذَرَأَ مِنَ الْحَرْثِ وَالأَنْعامِ نَصِيباً فَقالُوا هذا لِلَّه بِزَعْمِهِمْ وَهذا لِشُرَكائِنا فَما كانَ لِشُرَكائِهِمْ فَلا يَصِلُ إِلَى اللَّه وَما كانَ لِلَّه فَهُوَ يَصِلُ إِلى شُرَكائِهِمْ ساءَ ما يَحْكُمُونَ ‹ 136 ›\r\n\r\nترجمه :\r\n136 - و ( مشركان ) سهمى از آنچه خداوند آفريده از زراعت و چهار پايان براى او قرار دادند و گفتند - به گمان آنها - اين مال خدا است و اين مال شركاى ما ( يعنى بتها ) است ، آنچه مال شركاى آنها بود به خدا نمىرسيد ، ولى آنچه مال خدا بود به شركايشان مىرسيد ( و اگر سهم بتها مواجه با كمبودى مىشد مال خدا را به آنها مىدادند اما عكس آن را مجاز نمىدانستند ! ) چه بد حكم ميكنند ( كه علاوه بر شرك ، حتى خدا را كمتر از بتها مىگرفتند ) !\r\n\r\nتفسير :\r\nبار ديگر براى ريشه كن ساختن افكار بت پرستى از مغزها به ذكر عقائد و رسوم و آداب و عبادات خرافى مشركان پرداخته و با بيان رسا خرافى بودن آنها را روشن مىسازد .\r\nنخست مىگويد : « كفار مكه و ساير مشركان سهمى از زراعت و چهار پايان خود را براى خدا و سهمى نيز براى بتها قرار مىدادند ، و مىگفتند اين قسمت مال خدا است ، و اينهم مال شركاى ما يعنى بتها است » ( * ( وَجَعَلُوا لِلَّه مِمَّا ذَرَأَ مِنَ الْحَرْثِ وَالأَنْعامِ نَصِيباً فَقالُوا هذا لِلَّه بِزَعْمِهِمْ وَهذا لِشُرَكائِنا ) * ) .\r\n","description":"","footnote":"","page_name":" 448 ","page_number":448},
  {"content":"\r\nگرچه در آيه تنها اشاره به سهم خداوند شده است ، ولى از جمله‌هاى بعد استفاده مىشود كه سهمى براى خدا و سهمى براى بتها قرار مىدادند ، در روايات آمده است كه : مصرف سهمى كه براى خدا قرار داده بودند ، كودكان و مهمانان بودند و از آن براى اين كار استفاده مىكردند و اما سهمى كه از زراعت و چارپايان براى بتها قرار داده بودند ، مخصوص خدمه و متوليان بت و بتخانه و مراسم قربانى و استفاده خودشان بود ( 1 ) .\r\nو تعبير به « * ( لِشُرَكائِنا ) * » ( شريكهاى ما ) براى بتها به خاطر آن است كه آنها را شريك اموال و سرمايه و زندگى خويش مىدانستند .\r\nتعبير به « * ( مِمَّا ذَرَأَ ) * » ( از آنچه خدا خلق كرده ) در حقيقت اشاره به ابطال عقيده آنها است .\r\nزيرا اين اموال همگى مخلوق خدا بودند ، چگونه سهمى از آنها براى خدا قرار مىدادند و سهمى براى بتها .\r\nسپس اشاره به داورى عجيب آنها در اين باره كرده و مىگويد « سهمى را كه براى بتها قرار داده بودند هرگز به خدا نمىرسيد و اما سهمى را كه براى خدا قرار داده بودند به بتها مىرسيد » ( * ( فَما كانَ لِشُرَكائِهِمْ فَلا يَصِلُ إِلَى اللَّه وَما كانَ لِلَّه فَهُوَ يَصِلُ إِلى شُرَكائِهِمْ ) * ) .\r\nدر اينكه منظور از اين جمله چيست ميان مفسران گفتگو است ولى همه آنها تقريبا به يك حقيقت بر مىگردند و آن اين است : هر گاه بر اثر حادثه اى قسمتى از سهمى كه براى خدا از زراعت و چهار پايان قرار داده بودند آسيب مىديد و نابود مىشد مىگفتند مهم نيست خداوند بىنياز است ، اما اگر از سهم بتها از بين مىرفت سهم خدا را به جاى آن قرار مىدادند و مىگفتند : بتها نياز\r\n\r\n","description":"","footnote":"\r\n( 1 ) تفسير المنار جلد هشتم صفحه 122 .\r\n","page_name":" 449 ","page_number":449},
  {"content":"\r\nبيشترى دارند .\r\nهمچنين اگر آب از مزرعه اى كه سهم خدا بود به مزرعه سهم بتها نفوذ مىكرد مىگفتند مانعى ندارد خدا بىنياز است ، اما اگر قضيه به عكس مىشد جلو آن را مىگرفتند و مىگفتند بتها احتياج بيشترى دارند .\r\nدر پايان آيه با يك جمله كوتاه اين عقيده خرافى را محكوم مىسازد و مىگويد : « چه بد حكم مىكنند » ( * ( ساءَ ما يَحْكُمُونَ ) * ) .\r\nدليل بر زشتى كار آنها علاوه بر اينكه بت پرستى از ريشه فاسد و بى اساس بود چند موضوع است :\r\n1 - با اينكه همه چيز مخلوق خدا است ، و ملك مسلم او است ، و حاكم و مدبر و حافظ همه موجودات او مىباشد ، آنها تنها سهمى از آن را به خدا تخصيص مىدادند گويا مالك اصلى آنها بودند و فقط حق تقسيم به دست آنها بود ! ( همانطور كه گفتيم جمله « * ( مِمَّا ذَرَأَ ) * » اشاره به اين واقعيت است ) .\r\n2 - آنها در اين تقسيم جانب بتها را مقدم مىداشتند لذا هر آسيبى متوجه سهم خدا مىشد مهم نبود اما آسيبهايى كه متوجه سهم بتها مىشد به وسيله سهم خدا جبران مىكردند و آن را گرفته به بتها مىدادند كه در آيه اشاره به آن شده است ، و اين يك نوع امتياز و برترى براى بتها نسبت به خداوند بود ! ! 3 - از بعضى از روايات استفاده مىشود كه آنها براى سهم بتها اهميت خاصى قائل بودند و لذا متوليان و خدمه بت و خود بت پرستان از سهم آنها مىخوردند و سهم خدا را تنها به بچه‌ها و ميهمانان مىدادند . و قرائن نشان مىدهد كه گوسفندهاى چاق و فربه و غلات خوب مال بتها بود تا بتوانند به اصطلاح شكمى از عزا در آورند .\r\nهمه اينها نشان مىدهد كه آنها در تقسيم حتى براى خداوند به اندازه بتها ارزش قائل نبودند چه حكمى از اين زشتتر و ننگينتر كه انسان قطعه سنگ\r\n","description":"","footnote":"","page_name":" 450 ","page_number":450},
  {"content":"\r\nو چوب بىارزشى را بالاتر از آفريننده جهان هستى فكر كند ، آيا انحطاط فكرى از اين بالاتر تصور مىشود ؟ !\r\n\r\n[ سوره الأنعام ‹ 6 › : آيه 137 
  ]\r\nوَ كَذلِكَ زَيَّنَ لِكَثِيرٍ مِنَ الْمُشْرِكِينَ قَتْلَ أَوْلادِهِمْ شُرَكاؤُهُمْ لِيُرْدُوهُمْ وَلِيَلْبِسُوا عَلَيْهِمْ دِينَهُمْ وَلَوْ شاءَ اللَّه ما فَعَلُوه فَذَرْهُمْ وَما يَفْتَرُونَ ‹ 137 ›\r\n\r\nترجمه :\r\n137 - و همچنين شركاى آنها ( يعنى بتها ) قتل فرزندانشان را در نظرشان جلوه داده بودند ( كودكان خود را قربانى بتها مىكردند و افتخار مىنمودند ! ) و عاقبت اين كار چنين شد كه آنها را به هلاكت افكندند و آئينشان را دگرگون ساختند و اگر خدا مىخواست چنين نمىكردند ( زيرا مىتوانست اجبارا جلو آنان را بگيرد ولى اجبار سودى ندارد ) بنا بر اين آنها و تهمتهايشان را به حال خود واگذار ( و به اعمال آنها اعتنا مكن ) .\r\n\r\nتفسير :\r\nقرآن در اين آيه اشاره به يكى ديگر از زشتكاريهاى بت پرستان و جنايتهاى شرمآور آنها كرده مىگويد : « همانطور كه تقسيم آنها در مورد خداوند و بتها در نظرشان جلوه داشت و اين عمل زشت و خرافى و حتى مضحك را كارى پسنديده مىپنداشتند همچنين شركاى آنها قتل فرزندان را در نظر بسيارى از بت پرستان جلوه داده بود » تا آنجا كه كشتن بچه‌هاى خود را يك نوع « افتخار » و يا « عبادت » محسوب مىداشتند ( * ( وَكَذلِكَ زَيَّنَ لِكَثِيرٍ مِنَ الْمُشْرِكِينَ قَتْلَ أَوْلادِهِمْ شُرَكاؤُهُمْ ) * ) .\r\nمنظور از « شركاء » در اينجا بتها هستند كه به خاطر آنان گاهى فرزندان خود را قربانى مىنمودند و يا نذر مىكردند كه اگر فرزندى نصيب آنها شد آن را براى بت قربانى كنند ، همانطور كه در تاريخ بت پرستان قديم گفته شده است ، و بنا بر اين نسبت « تزيين » به بتها به خاطر آن است كه علاقه و عشق به\r\n","description":"","footnote":"","page_name":" 451 ","page_number":451},
  {"content":"\r\nبت آنها را وادار به اين عمل جنايت بار مىكرد ، و روى اين تفسير ، قتل در آيه فوق با مسئله زنده به گور كردن دختران و يا كشتن پسران به خاطر ترس از فقر ، ارتباطى ندارد .\r\nاين احتمال نيز وجود دارد كه : منظور از تزيين اين جنايت به وسيله بتها اين باشد كه خدمه و متوليان بتكده‌ها مردم را به اين كار تشويق مىكردند و خود را زبان بت مىدانستند زيرا نقل مىكنند كه عربهاى زمان جاهليت براى انجام سفرهاى مهم و كارهاى ديگر از « هبل » ( بت بزرگ آنها ) اجازه مىگرفتند و طرز اجازه گرفتن آنها اين بود كه چوبهاى تيرى كه در كيسه مخصوصى مجاور هبل قرار داشت و روى بعضى از آنها « افعل » ( انجام بده ) و روى بعضى « لا تفعل » ( انجام مده ) نوشته شده بود تكان مىداد و چوبه تيرى را از ميان آنها خارج مىساخت و هر چه روى آن نوشته شده بود به عنوان پيام هبل ! تلقى مىشد و اين نشان مىدهد كه از اين طريق نظر بتها را كشف مىكردند ، هيچ بعيد نيست كه مسئله قربانى براى بت نيز از طريق خدمه ، به عنوان يك پيام بت معرفى شده باشد .\r\nاين احتمال نيز وجود دارد كه زنده به گور كردن دختران در ميان آنها كه طبق نقل تواريخ به عنوان بر طرف ساختن لكه ننگ در ميان طائفه « بنى - تميم » رائج شده بود به عنوان پيام بتها معرفى شده باشد ، زيرا در تاريخ مىخوانيم كه « نعمان بن منذر » حمله به جمعى از عرب كرد و زنان آنها را اسير ساخت و در ميان آنها دختر « قيس بن عاصم » بود ، سپس صلح در ميان آنها برقرار شد ، و هر زنى به عشيره خود پيوست ، به جز دختر قيس كه او ترجيح داد در ميان قوم دشمن بماند ، و شايد با يكى از جوانهاى آنها ازدواج كند اين مطلب بر قيس بسيار گران آمد و سوگند ( به عنوان بتها ) ياد كرد كه هر گاه دختر ديگرى براى او متولد شود زنده به گورش كند و چيزى نگذشت كه اين عمل سنتى در\r\n","description":"","footnote":"","page_name":" 452 ","page_number":452},
  {"content":"\r\nبين آنها شد كه زير ماسك دفاع از ناموس دست به بزرگترين جنايت يعنى كشتن فرزندان بىگناه زدند ( 1 ) .\r\nبنا بر اين زنده به گور كردن دختران نيز ممكن است در آيه فوق داخل باشد .\r\nيك احتمال ديگر نيز در تفسير آيه فوق به نظر مىرسد اگر چه مفسران آن را ذكر نكرده‌اند و آن اينكه : عربهاى زمان جاهليت آن چنان اهميتى براى بتها قائل بودند كه اموال نفيس خود را خرج بتها و متوليان و خدمه زورمند و پر درآمد آنها مىكردند و خودشان فقير و تهيدست مىشدند تا آنجا كه گاهى بچه‌هاى خود را از گرسنگى و فقر سر مىبريدند ، اين عشق به بت چنين عمل زشتى را در نظر آنها تزيين كرده بود .\r\nولى تفسير اول يعنى قربانى كردن فرزندان براى بتها با متن آيه از همه مناسبتر است .\r\nسپس قرآن مىگويد : نتيجه اين گونه اعمال زشت اين بود كه بتها و خدمه بت ، مشركان را به هلاكت بيفكنند و دين و آئين حق را مشتبه سازند و آنها را از رسيدن به يك آئين پاك محروم نمايند ( * ( لِيُرْدُوهُمْ وَلِيَلْبِسُوا عَلَيْهِمْ دِينَهُمْ ) * ) .\r\nقرآن مىگويد : « اما با اين همه اگر خدا مىخواست مىتوانست به اجبار جلو آنها را بگيرد » ولى اجبار بر خلاف سنت خدا است ، خداوند خواسته بندگان آزاد باشند تا راه تربيت و تكامل هموار گردد زيرا در اجبار نه تربيت است و نه تكامل ( * ( وَلَوْ شاءَ اللَّه ما فَعَلُوه ) * ) .\r\n\r\n","description":"","footnote":"\r\n( 1 ) بعضى تصور كرده‌اند كه كلمه « اولاد » در آيه فوق با اين تفسير سازگار نيست ولى بايد توجه داشت كه اولاد معنى وسيعى دارد كه هم به پسر و هم به دختر اطلاق مىشود همانطور كه در آيه 223 بقره مىخوانيم : « * ( وَالْوالِداتُ يُرْضِعْنَ أَوْلادَهُنَّ حَوْلَيْنِ كامِلَيْنِ ) * » : « مادران فرزندان خود را دو سال كامل شير مىدهند » .\r\n","page_name":" 453 ","page_number":453},
  {"content":"\r\nو در پايان مىفرمايد : اكنون كه چنين است و آنها در ميان يك چنين اعمال خرافى زشت و ننگينى غوطه ورند و حتى قبح آن را درك نمىكنند ، و از همه بدتر اينكه گاهى آن را به خدا نيز نسبت مىدهند « آنها و تهمتهايشان را به حال خود واگذار ، و به تربيت دلهاى آماده و مستعد بپرداز » ( * ( فَذَرْهُمْ وَما يَفْتَرُونَ ) * ) .\r\n\r\n[ سوره الأنعام ‹ 6 › : آيات 138 تا 139 
  ]\r\nوَ قالُوا هذِه أَنْعامٌ وَحَرْثٌ حِجْرٌ لا يَطْعَمُها إِلَّا مَنْ نَشاءُ بِزَعْمِهِمْ وَأَنْعامٌ حُرِّمَتْ ظُهُورُها وَأَنْعامٌ لا يَذْكُرُونَ اسْمَ اللَّه عَلَيْهَا افْتِراءً عَلَيْه سَيَجْزِيهِمْ بِما كانُوا يَفْتَرُونَ ‹ 138 › وَقالُوا ما فِي بُطُونِ هذِه الأَنْعامِ خالِصَةٌ لِذُكُورِنا وَمُحَرَّمٌ عَلى أَزْواجِنا وَإِنْ يَكُنْ مَيْتَةً فَهُمْ فِيه شُرَكاءُ سَيَجْزِيهِمْ وَصْفَهُمْ إِنَّه حَكِيمٌ عَلِيمٌ ‹ 139 ›\r\n\r\nترجمه :\r\n138 - و گفتند اين قسمت از چهار پايان و زراعت ( كه مخصوص بتها است براى همه ) ممنوع است و جز كسانى كه ما بخواهيم - به گمان آنها - از آن نبايد بخورد و ( مىگفتند اينها ) چهار پايانى است كه سوار شدن بر آنها تحريم شده و چهار پايانى كه نام خدا را بر آن نمىبردند و به خدا دروغ مىبستند ( و مىگفتند اين احكام از ناحيه او است ) به زودى كيفر افتراهاى آنها را مىدهد .\r\n139 - و گفتند آنچه در شكم اين حيوانات ( از جنين و بچه ) وجود دارد مخصوص مردان ماست و بر همسران ما حرام است اما اگر مرده باشد ( يعنى مرده متولد شود ) همگى در آن شريكند و به زودى ( خدا ) كيفر اين توصيف ( و احكام دروغين ) آنها را مىدهد او حكيم و دانا است .\r\n","description":"","footnote":"","page_name":" 454 ","page_number":454},
  {"content":"\r\n\r\nتفسير :\r\nدر اين آيات به چند قسمت از احكام خرافى بت پرستان كه حكايت از كوتاهى سطح فكر آنها مىكند اشاره شده است و بحث آيات قبل را تكميل مىنمايد .\r\nنخست مىگويد بت پرستان مىگفتند : « اين قسمت از چهار پايان و زراعت كه مخصوص بتها است و سهم آنها مىباشد به طور كلى براى همه ممنوع است ، مگر آنهايى كه ما مىخواهيم » و به پندار آنها تنها بر اين دسته حلال بود نه بر ديگران ( * ( وَقالُوا هذِه أَنْعامٌ وَحَرْثٌ حِجْرٌ لا يَطْعَمُها إِلَّا مَنْ نَشاءُ بِزَعْمِهِمْ ) * ) .\r\nو منظورشان همان خدمه و متوليان بت و بتخانه بود تنها اين دسته بودند كه به پندار آنها حق داشتند از سهم بتها بخورند .\r\nو از اين بيان نتيجه مىگيريم كه اين قسمت از آيه در حقيقت اشاره به چگونگى مصرف سهمى است كه براى بتها از زراعت و چهار پايان قرار مىدادند ، كه شرح آن در دو آيه قبل گذشت .\r\nكلمه « حجر » ( بر وزن شعر ) در اصل به معنى ممنوع ساختن است و همانطور كه « راغب » در كتاب « مفردات » گفته است بعيد نيست از ماده « حجاره » به معنى سنگ گرفته شده باشد زيرا هنگامى كه مىخواستند محوطه اى را ممنوع اعلام كنند ، اطراف آن را سنگچين مىكردند و اينكه به « حجر اسماعيل » اين كلمه اطلاق شده است به خاطر آن است كه به وسيله ديوار سنگى مخصوصى از ساير قسمتهاى مسجد الحرام جدا شده است . به همين مناسبت گاهى به « عقل » حجر گفته مىشود زيرا انسان را از كارهاى خلاف منع مىكند ، و هر گاه كسى زير نظر و تحت حمايت ديگرى قرار بگيرد مىگويند در حجر\r\n","description":"","footnote":"","page_name":" 455 ","page_number":455},
  {"content":"\r\nاو است ، و « محجور » به كسى گفته مىشود كه از تصرف در اموال خويش ممنوع است ( 1 ) .\r\nسپس اشاره به دومين چيزى مىكند كه آنها تحريم كرده بودند و مىگويد :\r\n« آنها معتقد بودند كه قسمتى از چهار پايان هستند كه سوار شدن بر آنها حرام است » ( * ( وَأَنْعامٌ حُرِّمَتْ ظُهُورُها ) * ) .\r\nو ظاهرا همان حيواناتى بوده است كه در آيه 103 سوره مائده به عنوان « سائبه » و « بحيره » و « حام » شرح آن گذشت ( براى اطلاع بيشتر ذيل آيه مزبور را مطالعه فرمائيد ) .\r\nبعد سومين قسمت از احكام نارواى آنها را بيان كرده مىگويد » : « نام خدا را بر قسمتى از چهار پايان نمىبردند » ( * ( وَأَنْعامٌ لا يَذْكُرُونَ اسْمَ اللَّه عَلَيْهَا ) * ) .\r\nاين جمله ممكن است اشاره به حيواناتى باشد كه به هنگام ذبح تنها نام بت را مىبردند و يا حيواناتى بوده است كه سوار شدن بر آنها را براى حج تحريم كرده بودند ، چنان كه در تفسير « مجمع البيان » و « تفسير كبير » و « المنار » و « قرطبى » از بعضى از مفسران نقل شده است ، و در هر دو صورت حكمى بود بىدليل و خرافى .\r\nعجيب اين است كه به اين احكام خرافى قناعت نمىكردند بلكه « به خدا افترا مىبستند و آن را به او نسبت مىدادند » ( * ( افْتِراءً عَلَيْه ) * ) .\r\nدر پايان آيه پس از ذكر اين احكام ساختگى مىگويد : « خداوند به زودى كيفر آنها را در برابر اين افترائات خواهد داد » ( * ( سَيَجْزِيهِمْ بِما كانُوا يَفْتَرُونَ ) * ) .\r\nآرى هنگامى كه بشر بخواهد به فكر ناقص خود جعل حكم و قانون كند\r\n\r\n","description":"","footnote":"\r\n( 1 ) بايد توجه داشت كه « حجر » در آيه فوق معنى وصفى دارد و به معنى محجور آمده است و مذكر و مؤنث در آن يكسان است .\r\n","page_name":" 456 ","page_number":456},
  {"content":"\r\nممكن است هر طائفه اى با هوا و هوسهاى خود احكام و مقرراتى بسازند ، و نعمتهاى خدا را بىجهت بر خود حرام و يا كارهاى زشت و خلاف خود را بر خود حلال كنند ، اين است كه مىگوئيم قانونگذار تنها بايد خدا باشد كه همه چيز را مىداند و از مصالح كارها آگاه و از هر گونه هوا و هوس بر كنار است .\r\nدر آيه بعد به يكى ديگر از احكام خرافى آنها در مورد گوشت حيوانات اشاره كرده مىفرمايد : « آنها گفتند جنينهايى كه در شكم اين حيوانات است مخصوص مردان ما است و بر همسران ما حرام است ولى اگر مرده متولد شود ، همگى در آن شريكند » ( * ( وَقالُوا ما فِي بُطُونِ هذِه الأَنْعامِ خالِصَةٌ لِذُكُورِنا وَمُحَرَّمٌ عَلى أَزْواجِنا وَإِنْ يَكُنْ مَيْتَةً فَهُمْ فِيه شُرَكاءُ ) * ) .\r\nبايد توجه داشت منظور از * ( هذِه الأَنْعامِ ) * همان حيواناتى است كه در آيه قبل به آن اشاره شده است .\r\nبعضى از مفسران احتمال داده‌اند كه عبارت * ( ما فِي بُطُونِ هذِه الأَنْعامِ ) * ( آنچه در شكم اين حيوانات است ) شامل شير اين حيوانات نيز بشود ، ولى با توجه به جمله و * ( إِنْ يَكُنْ مَيْتَةً ) * ( اگر مرده بوده باشد ) روشن مىشود كه آيه فقط از جنين بحث مىكند كه اگر زنده متولد شود ، آن را مخصوص مردان مىدانستند و اگر مرده متولد مىشد ، كه زياد مورد رغبت و ميل آنها نبود ، همه را در آن مساوى مىدانستند ! .\r\nاين حكم اولا هيچگونه فلسفه و دليلى نداشت و ثانيا در مورد جنينى كه مرده متولد مىشد ، بسيار زشت و زننده بود ، زيرا گوشت چنين حيوانى غالبا فاسد و زيانبخش است و ثالثا يك نوع تبعيض آشكار ميان جنس مرد و زن\r\n","description":"","footnote":"","page_name":" 457 ","page_number":457},
  {"content":"\r\nبود زيرا آنچه خوب بود ، مخصوص مردان ، آنچه بد بود به زنان هم از آن سهمى داده مىشد .\r\nقرآن به دنبال اين حكم جاهلى ، با اين جمله مطلب را تمام كرده و مىگويد : « به زودى خداوند كيفر اين گونه توصيفات آنها را مىدهد » ( * ( سَيَجْزِيهِمْ وَصْفَهُمْ ) * ) .\r\nتعبير به وصف اشاره به توصيفى است كه آنها از خدا مىكردند و تحريم اين گونه غذاها را به خدا نسبت مىدادند اگر چه منظور از آن صفت و حالتى است كه بر اثر تكرار گناه به شخص گناهكار دست مىدهد و او را مستحق مجازات مىكند و در پايان آيه مىفرمايد : « او حكيم و دانا است » ( * ( إِنَّه حَكِيمٌ عَلِيمٌ ) * .\r\nهم از اعمال و گفتار و تهمتهاى نارواى آنان با خبر است و هم روى حساب ، آنها را مجازات مىكند .\r\n\r\n[ سوره الأنعام ‹ 6 › : آيه 140 
  ]\r\nقَدْ خَسِرَ الَّذِينَ قَتَلُوا أَوْلادَهُمْ سَفَهاً بِغَيْرِ عِلْمٍ وَحَرَّمُوا ما رَزَقَهُمُ اللَّه افْتِراءً عَلَى اللَّه قَدْ ضَلُّوا وَما كانُوا مُهْتَدِينَ ‹ 140 ›\r\n\r\nترجمه :\r\n140 - مسلما آنها كه فرزندان خود را از روى سفاهت و نادانى كشتند زيان ديدند و آنچه را خدا به آنها روزى داده بود بر خود تحريم كردند و بر خدا افترا بستند ، آنها گمراه شدند و ( هرگز ) هدايت نيافتند .\r\n\r\nتفسير :\r\nدر تعقيب چند آيه گذشته كه سخن از قسمتى از احكام خرافى و آداب زشت و ننگين عصر جاهليت عرب ، از جمله كشتن فرزندان به عنوان قربانى بتها ، و يا زنده به گور كردن دختران به عنوان حفظ حيثيت قبيله و خانواده ، و همچنين\r\n","description":"","footnote":"","page_name":" 458 ","page_number":458},
  {"content":"\r\nتحريم قسمتى از نعمتهاى حلال به ميان آورد ، در اين آيه به شدت همه اين اعمال و احكام را محكوم كرده و با « هفت تعبير مختلف » در جمله هايى كوتاه اما بسيار رسا و جالب ، وضع آنها را روشن مىسازد .\r\nنخست مىگويد : « كسانى كه فرزندان خود را از روى سفاهت و جهل كشتند زيان كردند » هم از نظر انسانى و اخلاقى ، و هم از نظر عاطفى ، و هم از نظر اجتماعى ، گرفتار خسارت و زيان گشتند و از همه بالاتر خسارت معنوى در جهان ديگر ( * ( قَدْ خَسِرَ الَّذِينَ قَتَلُوا أَوْلادَهُمْ سَفَهاً بِغَيْرِ عِلْمٍ ) * ) در اين جمله عمل آنها يك نوع « خسران و زيان » و سپس « سفاهت و سبك مغزى » و بعد « كار جاهلانه » معرفى شده است ، كه هر يك از اين تعبيرهاى سه گانه به تنهايى براى معرفى زشتى عمل آنها كافى است ، كدام عقل اجازه مىدهد كه انسان فرزند خود را با دست خود به قتل برساند ، وانگهى آيا اين سفاهت و سبك مغزى نيست كه از اين عمل شرم نكند بلكه آن را يك نوع افتخار يا عبادت محسوب دارد ، كدام علم و دانش اجازه ميدهد كه انسان چنين عملى را به عنوان يك سنت و يا قانون در جامعه خود بپذيرد ؟ ! اينجا است كه به ياد گفتار ابن عباس مىافتيم كه مىگفت : اگر كسى بخواهد ميزان عقبماندگى اقوام جاهلى را بداند آيات سوره انعام ( يعنى آيات فوق ) را بخواند .\r\nسپس قرآن ميگويد : « اينان آنچه را خدا به آنان روزى داده بود و مباح و حلال ساخته بود . بر خود تحريم كردند و به خدا افترا زدند كه خدا آنها را حرام كرده است » ( * ( وَحَرَّمُوا ما رَزَقَهُمُ اللَّه افْتِراءً عَلَى اللَّه ) * . )\r\nدر اين جمله با دو تعبير ديگر اعمال آنها محكوم شده است زيرا اولا آنها نعمتى را كه خدا به آنان « روزى » داده بود و حتى براى ادامه حياتشان لازم و ضرورى بود بر خود تحريم كردند و قانون خدا را زير پا گذاشتند و ثانيا\r\n","description":"","footnote":"","page_name":" 459 ","page_number":459},
  {"content":"\r\nبه خدا « افترا » بستند كه او چنين دستورى داده است ، با آنكه ابدا چنين نبود .\r\nو در پايان آيه با دو تعبير ديگر آنان را محكوم مىسازد نخست مىگويد آنها بطور مسلم گمراه شدند ( * ( قَدْ ضَلُّوا ) * ) سپس اضافه مىكند آنها هيچگاه در مسير هدايت نبوده‌اند ( * ( وَما كانُوا مُهْتَدِينَ ) * ) .\r\nپايان جلد 5 تفسير نمونه\r\n\r\n","description":"","footnote":"","page_name":" 460 ","page_number":460}
  ]