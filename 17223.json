[
  {"content":"\r\n\r\nبسم الله الرحمن الرحيم\r\nشرح منطق مظفر\r\nجلد دوم\r\nعلى محمدى خراسانى\r\nانتشارات الامام الحسن بن على عليهما السلام\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nمحمدى خراسانى ، على ، 1337 -\r\nشرح منطق مظفر / على محمدى خراسانى . - قم : الامام الحسن ابن على ( ع ) ، 1385 .\r\n2 ج .\r\n( ج . 1 ) isbn 964 - 7686 - 00 - 5\r\n( ج . 2 ) isbn 964 - 7686 - 01 - 3 - 00 - 5\r\nفهرست نويسى براساس اطلاعات فيپا .\r\nكتابنامه به صورت زيرنويس .\r\n1 . مظفر ، محمد رضا ، 4 - 19 - 1964 . المنطق - نقد و تفسير . 2 . منطق . الف . مظفر ، محمدرضا ، 1904 - 1964 - المنطق . شرح . ب . عنوان . ج . عنوان : المنطق . شرح .\r\n68028 م 4 ع / 78 bc 160\r\n1385\r\nشح منطق مظفر جلد دوم\r\nنويسنده : على محمدى خراسانى\r\nناشر : الامام الحسن ابن على عليهما السلام * چاپ : پنجم 1386 * شمارگان : 2000 جلد * چاپخانه : عترت * ليتوگرافى : سپهر اسكنر\r\n* تلفن مراكز پخش : قم : 2923 - 77 و 7748383\r\nقيمت دورهء دو جلدى : 7500 تومان\r\n* تمامى حقوق c براى ناشر محفوظ است *\r\n\r\n","description":"","footnote":"","page_name":" 2 ","page_number":2},
  {"content":"\r\n\r\n\r\nجلد دوم\r\n\r\nباب پنجم مباحث حجت\r\nباب دوم از ابواب مباحث تصديقات و باب پنجم از ابواب شش‌گانه كتاب المنطق باب مباحث حجّت يا استدلال است . در رابطه با حجت از دو زاويه بحث مىشود :\r\n1 . از حيث هيئت و شكل استدلال ، كه آيا به شكل قياس اقترانى باشد يا استثنايى ؟\r\nاستثنايى اتصالى يا انفصالى ؟ اقترانى حملى يا شرطى ؟ شكل اول يا دوم يا سوم يا چهارم ؟\r\nشرايط و احكام هر شكلى از اشكال استدلال چيست ؟ خلاصه در اين بخش تنها از لحاظ شكل استدلال بحث مىشود ، اما اين‌كه مواد و مقدمات آن يقينى هستند يا خطابى و . . .\r\nمورد بحث نيست . اين باب پنجم به اين منظور تدوين و به رشته تحويل درآمده است كه به تفصيل احكام هيئت استدلال را بازگو كند .\r\n2 . از حيث ماده و مقدمات استدلال ، كه صغرى و كبرى بايد برهانى و يقين‌آور باشد ؟ در كدام استدلال از مقدمات جدلى هم مىتوان استفاده كرد ؟ و . . . كه باب ششم ( باب صناعت خمس ) در رابطه با استدلال از اين زاويه گفتگو مىكند .\r\nدر حقيقت مىتوان استدلال را به يك ساختمانى تشبيه كرد كه داراى علل چهارگانه زير است :\r\n1 . علت فاعلى ساختمان مهندس ، معمار و بنا است كه آن را مىسازد و علت فاعلى استدلال هم شخص مستدل ، مبرهن و مفكر است .\r\n2 . علت غايى ساختمان سكونت و استفاده‌هاى مناسب از آن است كه در مقام تصور از همه علل جلوتر و در تحصل و تحقّق از همه عقب‌تر است و علت غايى استدلال ، غلبه بر خصم ، مجاب ساختن و قانع كردن او و اثبات يك واقعيت نفس الامرى است .\r\n3 . علت مادى ساختمان خارجى مصالح مناسبى است كه در آن به كار رفته از قبيل :\r\nآجر ، سيمان ، آهن ، گچ ، و علت مادى ساختمان ذهنى ( استدلال ) هم مقدمات هستند ، يعنى صغريات ، كبريات يا مبادى تصديقيه ، قريبه و بعيده ، بديهه يا نظريه كه در باب ششم مطرح است .\r\n4 . علت صورى ساختمان خارجى هيئت ، صورت و شكل خارجى است كه بالفعل در خارج مىبينيم ( مثلا شكل ظاهرى يك مسجد ) ، علت صورى استدلال هم همان شكل معيّنى است كه مستدل از آن استفاده كرده و مثلا به صورت قياس اقترانى حملى شكل اول آن را بنا كرده است . ( باب پنجم كه فعلا موضوع بحث ما است به همين\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nمربوط است ) . حال كه اجمالا با محور مباحث اين باب آشنا شديم قبل از هر سخنى چند نكته به عنوان مقدمه بيان مىشود :\r\nالف . نكته اول اينكه مرحوم مظفر اول اصول فقه ، جزء ثالث ، مباحث حجت فرموده‌اند :\r\nو لا شك فى أن هذا المقصد هو غاية الغايات من مباحث علم اصول الفقه و هو الفقه و هو المعده فيها لانه هو الذى يحصل كبريات مسائل المقصدين السابقين ( الاول و الثانى )\r\nو سپس توضيح داده‌اند كه اگر مباحث حجت نبود ساير مباحث اصول فقه عقيم و بىنتيجه بود . همچنين در كتاب المنطق هم مىفرمايند : براى شخص منطقى بالاترين هدف و نهايىترين مقصد ، از مباحث منطقى همانا مباحث حجت است يعنى مباحث معلومات تصديقيه موصله ؛ در حقيقت تمامى ابواب چهارگانه پيشين كه در جزء اول و دوم كتاب عنوان شد مقدماتى براى اين مقصد هستند . البته مقدمه بودن باب اول يعنى مباحث الفاظ در جاى خود بيان شد كه :\r\n منطقى را بحث در الفاظ نيست * بحث در الفاظ او را عارضى است \r\nو منطقى به دو صورت به الفاظ نياز دارد ( كه با بحث ما نيز تناسب دارد ) :\r\nاول : الفاظ مدار افاده و استفاده مقاصد و مرادات اشخاص است بنابراين شخص مستدل در مقام استدلال و احتجاج به منظور غلبه بر خصم ناگزير است از الفاظ استفاده كند و براى اين منظور بايد قواعد باب مباحث الفاظ را بياموزد كه مثلا مشترك لفظى كدام است ؟ مجاز چيست ؟ منقول كدام است ؟ و . . . تا در مقام استدلال دچار مغالطه نشود و نيز مغالطات استدلالات ديگران را هم كشف كند .\r\nدوم . نه تنها در مقام محاوره و مكالمه با ديگران ، بلكه در هنگامى هم كه انسان مفكر با خود خلوت مىكند و به تنهايى در كتابخانهء شخصى خويش نشسته و مىانديشد باز مستغنى از الفاظ نيست و توسط الفاظ تخيلى ، تصورى و ذهنى به معانى دست مىيابد و در حقيقت با خود ، حديث نفس مىگويد پس در اين حال نيز نياز به بكارگيرى الفاظ دارد و به دنبال اين نياز ، بايد به مقدار لازم با مباحث الفاظ آشنا شود تا از كلمات مناسب استفاده كرده و نتايج صحيحى بدست آورد ( در آغاز مباحث الفاظ در باب اول اين مطالب تفصيلا بيان شد ) بنابراين مقدميت مباحث الفاظ براى مباحث حجت واضح\r\n\r\n","description":"","footnote":"","page_name":" 4 ","page_number":4},
  {"content":"\r\n\r\nاست .\r\nاما مقدميت مباحث كلى و جزئى ، براى مباحث حجّت به دو بيان قابل اثبات است :\r\nاول : ما در مباحث كلى و جزئى از خود مفهوم كلى و جزئى ، از اقسام كلى ، نسب اربع ، كليات خمس و . . . بحث كرديم و به خوبى مىدانيم كه در مباحث حجت ( كه فعلا مد نظر است ) هر حجت حداقل از دو قضيه تشكيل مىشود كه هر قضيه نيز موضوعى و محمولى دارد ، گاهى موضوع جزئى است و حكم براى جزئى بما هو جزئى ثابت مىشود و گاهى كلى است يعنى حكم براى كلى بما هو كلى ثابت مىشود پس بايد ابتدا كلى و جزئى را شناخت همچنين بايد نسبت‌ها را شناخت ، كه آيا موضوع و محمول با يكديگر تباين كلّى دارند تا از آن‌ها يك سالبه كلى تشكيل شود يا عموم و خصوص من وجه هستند يا تساوى كلى دارند و . . . كه از هركدام به تناسب ، يكى از محصورات اربعه تشكيل مىشود و در مقام استدلال تأثير دارند ( به زودى در جاى خود بحث خواهد شد ) همچنين بايد مباحث كليات خمس را شناخت تا بدانيم آيا توسط فلان استدلال اصل ماهيت ثابت مىگردد ؟ يا يكى از ذاتيات آن ؟ يا يكى از عوارض آن ؟ و تمام اين امور متوقف بر شناخت مباحث كلى و جزئى است .\r\nدوم . به طريق قياس مساوات نيز مقدميت مباحث كلى و جزئى براى ما نحن فيه اثبات مىگردد . اين قياس دو مرحله دارد كه به شكل زير اجمالا تبيين مىشود :\r\nمرحله اول : مباحث كلى و جزئى مقدمه مباحث معرف هستند ( صغرى )\r\nمباحث معرف ، به نوبه خود مقدمه مباحث حجت هستند ( كبرى )\r\nپس مباحث كلى و جزئى مقدمهء مقدمهء مباحث حجت هستند . ( نتيجه )\r\nاثبات صغرى در آغاز باب كلى و جزئى در باب دوم بيان شد و اثبات كبراى اين مرحله ذيلا تبيين خواهد شد ، وقتى اين دو مرحله را مسلم گرفتيم نتيجه بديهى است .\r\nمرحله دوم : نتيجه مرحله قبلى در اين مرحله صغرى است و يك مقدمه خارجيه صادقيه نيز بدان ضميمه مىشود كه : « مقدمة المقدمة مقدمة » از اين مجموعه نتيجه مىگيريم كه مباحث كلى و جزئى مقدمه مباحث حجت است .\r\nاما مقدميت مبحث معرف كه مرحوم مظفر هم اين را متعرّض شده‌اند كه : هر حجت از قضايا و هر قضيّه از اجزائى تشكيل مىشود ، ابتدا موضوع را بايد بشناسيم تا بتوانيم حكمى را براى آن اثبات يا نفى كنيم ، چون حكم به نفى يا اثبات بر مجهول\r\n\r\n","description":"","footnote":"","page_name":" 5 ","page_number":5},
  {"content":"\r\n\r\nمطلق ، بالبداهه معقول نيست و مكابره است پس حتما بايد يك شناخت اجمالى يا تفصيلى ذاتى و ماهوى يا عرضى و رسمى از موضوع و همچنين از محمول داشته باشيم در غير اين صورت نه تنها قضيه درست نمىشود بلكه هرگز به حجت نيز دست نخواهيم يافت پس وجه مقدميت اين باب نيز روشن شد .\r\nاما وجه مقدميت مباحث قضايا ( باب چهارم ) ، براى مباحث حجت ( باب پنجم ) كاملا واضح است . در آغاز مباحث قضايا گفتيم كه هر حجتى از چند قضيه تشكيل مىشود و قضايا انواع و اقسام دارند ( مثلا : كليه و جزئيه ، موجبه و سالبه ، متصله و منفصله ، موجهه و غير موجهه ، مركبه و بسيطه ، و . . . دارند ) كه نخست بايد اين اقسام را شناخت و احكام آنها را به دست آورد ، سپس در احتجاج و استدلال از آنها استفاده كرد .\r\nپس جميع مباحث قبلى مقدمه اين مبحث است و هنر منطق ارسطوئى در اين بخش روشن مىشود كه يكى از پيچيده‌ترين كارهاى ذهن يعنى استدلال را هدايت مىكند و آن را در كانال معينى قرار مىدهد تا از اين امر فطرى خدادادى استفاده صحيح و مطلوب حاصل شود ( نظير آبى كه خدا آفريده ولى از سرچشمه تا منزل مقصود به هزاران شكل هدر مىرود و از آن بىرويه استفاده مىشود و اين ميرآب است كه با كشيدن جوى مناسب و جدول صحيح اين آبها را كاناليزه كرده و آن را از كوتاه‌ترين راه به مزارع ، باغات و منازل مىرساند و يكى از مصاديق آيه شريفه : «  هُوَ أَنْشَأَكُمْ مِنَ الْأَرْضِ وَ اسْتَعْمَرَكُمْ فِيها  » متحقق مىشود ) .\r\nب : نكته دوم درباره معناى حجت ( دليل ، استدلال ) و وجه تسميه آن است . حجت در لغت به معناى غلبه بر خصم است و در اصطلاح منطقى : مجموعه قضايا و معلومات تصديقيه‌اى است كه ما را به يك مجهول تصديقى مىرسانند ، ايصال الى المطلوب مىكنند و آن حقيقت مجهول را براى ما روشن مىسازند بنابراين از نفس اين بيان روشن مىشود كه معلومات تصديقيه ما دو نوع است :\r\n1 . معلومات تصديقيه غير موصله : قضايائى هستند كه ما را به هيچ مجهولى هدايت نكرده و پرده از هيچ حقيقتى برنمىدارند ، مثلا همه ميدانيم كه « زيد ايستاده است » و مىدانيم كه « شمس طالع است » اما ميان اين دو معلوم تناسب و سنخيتى نيست و ربطى به هم ندارند تا از آگاهى به آن دو به حقيقت سومى برسيم . طبيعى است كه اين\r\n\r\n","description":"","footnote":"","page_name":" 6 ","page_number":6},
  {"content":"\r\n\r\nگونه تصديقات از هم‌گسيخته منظور نظر منطقى نيست .\r\n2 . معلومات تصديقيّهء موصوله : قضايائى هستند كه وقتى با نظم و ترتيب و چينش مخصوصى كنار هم قرار گرفتند زايندگى داشته و مولد يك حقيقت بوده و مجهولى را روشن مىسازند . نظير : « العالم متغير » و « كل متغير حادث » « فالعالم حادث » حال به اين دسته از تصديقات حجت گفته مىشود البته اين تسميه مجاز و از باب تسميهء سبب به اسم مسبب است و وجه تسميه اين معلومات تصديقى به اسم حجت آن است كه به واسطه همين قضايا عليه خصم و طرف مقابل احتجاج و استدلال مىشود و مستدل مىتواند در سايه آنها مطلوب و مدعاى خويش را ثابت كند . از طرفى همين معلومات تصديقى را « دليل » گويند زيرا دليل به معناى مرشد ، راهنما و هادى است ، اين معلومات نيز ما را به سمت مجهول راهنمايى مىكنند و امّا استدلال كارى است كه مستدل انجام مىدهند يعنى فراهم آوردن اين معلومات ، مقدمات و مبادى تصديقى و چينش مخصوص به آن‌ها دادن به منظور اين‌كه ما را به مطلوب برسانند .\r\nج . قوله : و ممّا يجب :\r\nنكته سوم اين‌كه همانگونه كه در بخش تصورات گفتيم معلومات تصورى ما دو قسم است :\r\n1 . تصورات بديهى از قبيل مفهوم شيئى ، وجود ، عدم و . . .\r\n2 . تصورات نظرى و اكتسابى ( محتاج به نظر و فكر ) از قبيل : مفهوم انسان ، جسم ، برق ، الكتريسيته ، جاذبه و هزاران مفهوم ديگر كه اغلب آن‌ها از امور نظرى هستند ، در بخش تصوّرات گفتيم كه هيچ تصور نظرى براى ما معلوم نمىگردد مگر اين‌كه به تصورات بديهى منتهى شود و اگر بديهيات را نداشته باشيم هرگز علم تصورى براى ما حاصل نخواهد شد و . . . ، در بخش تصديقات نيز مىگوئيم : معلومات تصديقيه ما دو شعبه دارد :\r\nاول تصديقات بديهيه : تصديقاتى كه ذهن ما در حكم و تصديق آنها نيازى به فكر و نظر ندارد بلكه به مجرد تصور اطراف قضيه تصديق به نسبت براى ذهن حاصل مىشود و استدلال‌بردار نيست و اصولا ما فوق استدلال است از قبيل اوليّات ، مشاهدات به حس ظاهر و باطن ، فطريات ، حدسيات ، متواترات و تجربيات كه بديهيات شش‌گانه منطقى نام دارد ( در آغاز مباحث صناعات خمس ، جزء سوم و باب ششم بيان خواهد شد . )\r\n\r\n","description":"","footnote":"","page_name":" 7 ","page_number":7},
  {"content":"\r\n\r\nدوم . تصديقات نظرى : معلومات تصديقى كه علم به آنها و تصديق نفس به آنها بدون استدلال حاصل نمىشود ، از قبيل : حدوث و قدم عالم ، وجود روح ، فرشته و هزاران حقيقت ديگر كه نوع مسائل علوم ، از مسائل نظرى و استدلالى است و بدون آن حاصل نمىشود . نبايد توهم شود كه كليه معلومات تصديقى ما نظرى و استدلالى است و ما هيچ معلوم تصديقى بديهى نداريم ، اين پندار باطلى است ، معلومات تصديقى بديهى سرمايه اصلى و خدادادى ما در تجارت علمى است و اگر آنها را نداشتيم هرگز با دست خالى قادر به تجارت و كسب سرمايه علمى نبوديم ، اين مطلب را در قالب برهان بيان مىكنيم تا ادعاى ما در مورد وجود معلوم تصورى بديهى و معلوم تصديقى بديهى ثابت مىشود .\r\nاستدلال : اگر كليه معلومات تصديقى ما نظرى باشد و هيچ تصديق بديهى نداشته باشيم ، از شما سوال مىكنيم در مثل : « الانسان حيوان » ، آيا تصديق بديهى است يا نظرى ؟\r\nاگر بگوييد بديهى است مطلوب ما ثابت مىشود كه بالاخره يك تصديق بديهى داريم و اگر بگوييد : نظرى است . خواهيم گفت : از چه راهى آن را به دست آورده‌ايد ؟ خواهيد گفت از راه استدلال زير : « الانسان حساس » « و كل حساس حيوان » « فالانسان حيوان » ما نقل كلام مىكنيم به صغرى و كبرى و مىپرسيم آيا اين مبادى تصديقى بديهى هستند يا نظرى ؟ اگر بديهىاند پس مطلوب ثابت مىشود ، اگر نظرى هستند مىپرسيم از چه راهى به آن دو علم پيدا كرديد ، اگر بگوييد آن دو را از راه « الانسان حيوان » شناخته‌ايم خواهيم گفت : اين دور است و دور محال و باطل است و اگر بگوييد آن دو را نيز از راه دو يا چند مقدمه ديگر به دست آورده‌ايم ، به آن مقدمات نقل كلام مىكنيم و سئوال را تكرار مىكنيم و بالاخره يا دور لازم مىآيد ، يا تسلسل كه هردو محال است و مطلب به جايى منتهى نمىشود مگر اين‌كه به يك سلسله معلومات تصديقى بديهى ختم شود پس وجود معلومات تصديقى بديهى از مسلمات است و بلكه آن‌ها راس المال و سرمايه علمى ما هستند .\r\nد . قوله : طرق الاستدلال نكته چهارم : حال كه معلوم گرديد اكثر معلومات تصديقى ما نظرى و استدلالى هستند و تنها از طريق استدلال حاصل مىشوند بايد بدانيم ، استدلال كردن بر يك مطلوب تصديقى ، طرق و شيوه‌هاى گوناگونى دارد و از راه‌هاى مختلف مىتوان بر يك\r\n\r\n","description":"","footnote":"","page_name":" 8 ","page_number":8},
  {"content":"\r\n\r\nمطلوب استدلال كرد . اين شيوه‌ها به‌طور كلى به ده شعبه اساسى منشعب مىشوند و هر كدام به نوبه خود اقسامى دارند كه قبل از بيان آن‌ها به عنوان مقدمه و بيان وجه حاجت به اين مباحث ، مطلب را از اين‌جا شروع مىكنند :\r\nهمه انسان‌ها از مشاهده دود به وجود آتش پى برده و بدان علم پيدا مىكنند ، كدام انسان عاقلى هست كه از مشاهده دود پى به وجود آتش نبرد ( چنين علمى به حكم عقل و از باب قياس منطقى است ) و نيز همه انسان‌ها به هنگام مشاهده برق در ابرها منتظر شنيدن صداى رعد و تندر هستند و كيست كه چنين توقعى نداشته باشد ؟ ( استقراء ناقص كه هربار برق در آسمان مشاهده شده همراه يا به دنبال آن صداى رعد نيز بوده لذا چنين انتظارى بجا است ) همچنين هريك از ما انسان‌ها اين معنا را نيك مىدانيم كه خواب عاملى است كه قواى جسمانى را آرامش مىبخشد و خستگى روزانه را از ما دور كرده و فرد را بانشاط مىسازد ، كيست كه نداند خواب چنين نقشى دارد ؟ ( اين نيز از طريق استقرا است ) و يا همه مىدانيم كه اگر سنگى را در آب قرار دهيم حتما رطوبت گرفته و مرطوب خواهد شد ، يا همه مىدانيم كه كارد و چاقو اجسام نازك و قابل بريدن ( از قبيل : گوشت ، ميوه و . . . ) ، را پاره مىكند . ( تمام اين‌ها از راه تجربه ، آزمايش و مشاهدة جزئيات حاصل مىشود و در مباحث صناعات خمس خواهد آمد كه تجربيات ، از راه استدلال ناقص همراه با علت به دست مىآيند . ( البته در اينجا بحثى است كه : تجربه داخل در قياس است يا استقرا ؟ برخى از نويسندگان جديد چنين پنداشته‌اند كه تجربه از نوع استقرا است و بعضى برآنند كه از نوع قياس خفى است كه بايد در جاى خود بحث شود . )\r\nهمچنين گاهى پيش مىآيد كه ما شخصى را به‌ويژگىهاى خاصى مىشناسيم و مىدانيم كه او كريم است سپس شخص ديگرى كه نمىشناسيم با همين ويژگىها مىبينيم فورا تشبيه كرده و مىگوييم اين آدم هم مثل فلانى كريم و بخشنده است درحالىكه چه بسا اصلا چنين نباشد ولى ذهن انسان چنين تشبيه و تمثيلى را انجام مىدهد ، يا مثلا سارقى كه در شب آهسته و بااحتياط راه مىرود سپس شخص ديگرى را مىبينيم كه آهسته و آرام راه مىرود . از باب تشبيه مىگوييم : لابد او نيز سارق است ، يا مثلا براى يك نفر ضمانت در پرداخت وام مىكنيم و او بىنظمى مىكند و نمىپردازد و خود مجبور مىشويم بپردازيم ، وقتى شخص ديگرى هم نزد ما آمده و تقاضاى ضمانت مىكند ما\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nهمان قضاوت را داريم و مىگوييم لابد او نيز بدحساب است يا قلمى در اختيار داريم كه بسيارخوب مىنويسد و از حيث نويسندگى خيلى عالى و روان مىنويسد و قلم ديگرى با همان خصوصيات ظاهرى مىبينم و حكم مىكنيم كه اين نيز مثل آن قلم ، بايد خوب باشد ( تمام اين‌ها از نوع قياس فقهى و تمثيل منطقى است كه بعدا تفصيلا بيان خواهد شد ) . موارد مذكور از معلومات تصديقى بود كه از راه قياس ، استقرا و تمثيل به دست آمد و تنها چند نمونه كوچك از صدها و هزاران معلوم تصديقى است كه هركدام از ما بدون توجه در طول روز داريم ، اينجا است كه مىتوان گفت 99 % انسانها بالفطرة و به‌طور طبيعى منطقى و اهل استدلال و نظر هستند چه بخواهند و چه نخواهند اين فكر و استدلال خدادادى و طبيعى است كه در نهاد هر انسانى وجود دارد و كسى نگفته كه منطق به انسان اصل تفكر و استدلال را مىآموزد ، ولى با اين‌همه كه انسان بالفطره متفكر است باز مشاهده مىكنيم كه انسان‌ها در كثيرى از افكار ، تصديقات و استدلال‌ها دچار خطا و اشتباه مىشوند و نميتوانند به مطلوب خود دست يابند و راه خطا مىپيمايند و اين‌جا است كه نياز ما به منطق و قواعد منطقى آشكار مىشود كه قواعد منطق ، شيوه‌هاى صحيح استدلال كردن را به انسان‌ها مىآموزد و افكار آدمى را كاناليزه مىكند و اگر كسى اين‌ها را بياموزد و به درستى به كار گيرد يقينا در نود و نه درصد موارد راه صواب پيموده و نتايج صحيح عايدش مىشود . با اين مقدمه و بيان وجه حاجت ما به استدلال مىگوييم :\r\nطرق صحيح علمى براى استدلال دو طريقه است :\r\n1 . طريقه استدلال مباشرى : علم پيدا كردن از قضيه‌اى به قضيه ديگر است بدون وساطت هيچ امر ديگر از قبيل علم به كذب يكى از دو قضيّه از راه علم به صدق نقيض ديگر و بالعكس ، و مانند علم به صدق عكس از راه علم به صدق اصل و علم به صدق منقوض از راه علم به صدق قضيه اصليه ، تفصيل اين مباحث احكام قضايا باب چهارم بيان شد .\r\n2 . طريقه استدلال غير مباشرى : حداقل از راه دو يا چند قضيه چنين علمى حاصل مىشود و مباشرى و بلا واسطه نيست . بحث ما در اين قسم است و اين گونه از استدلالات سه نوع اصلى و اساسى دارد كه عبارتند از : قياس ، تمثيل و استقرا كه فعلا به‌طور مجمل هركدام را معنى و تعريف مىكنيم و سپس وارد تفصيلات مىشويم .\r\n\r\n","description":"","footnote":"","page_name":" 10 ","page_number":10},
  {"content":"\r\n\r\nقياس : عبارت است از اينكه ذهن انسان يك سلسله قواعد عامه‌اى را كه قبول كرده‌ايم و تسليم به صحت آن‌ها شده ، استخدام كرده و به منظور انتقال به مطلوبش از آن‌ها استفاده كند و در حقيقت مقدمات استدلال مانند بال‌هاى يك پرنده است كه هر دو باهم پرنده را به پرواز درآورده و به مقصودش نائل مىسازند ، مثلا اگر مجهول ما اين باشد كه آيا انسان جوهر است يا خير ؟ براى نيل به اين مجهول و تبديل آن به معلوم از دو قضيه كليه استفاده كرده و مىگوييم :\r\n« كل انسان جسم » ( صغرى )\r\n« كل جسم جوهر » . ( كبرى )\r\n« فكل انسان جوهر » . ( نتيجه )\r\nمهم‌ترين طريقه علمى در استدلالات از ديدگاه منطق ارسطويى قياس است البته گاهى نتيجه قياس يك حقيقت كليه است . مانند مثال مذكور و گاهى يك امر جزئى است مانند : « زيد مجتهد » و « كل مجتهد يجب اكرامه » « فزيد يجب اكرامه » .\r\nتمثيل : عبارت است از اين‌كه ذهن ما از حكم يكى از دو شيئى يا دو شخص به حكم شيئى يا شخص ديگر منتقل مىشود صرفا به‌خاطر وجود يك يا چند مورد مشترك ميان آن دو مثلا از حكم به اين‌كه فلان انسان چهارشانهء كوتاه‌قد كشتىگير ماهرى است منتقل مىشود به اين‌كه فلان انسان ديگر هم كه كوتاه‌قد و چهارشانه است لابد كشتىگير ماهرى است اين تمثيل است يعنى گفتن اين‌كه : اين شخص مثل آن شخص است ، اين شيئى مثل آن شيئى است و يا مثلا : شراب در اسلام حرام است ، حال فقيه سنى مذهب بگويد پس آب‌جو نيز در اسلام حرام است چون هردو در مسكر ( مستىآور ) بودن اشتراك دارند .\r\nاستقرا : به معناى قريه‌به‌قريه ، دياربه‌ديار ، بر سر هر كوى و برزن گشتن ، تفحص ، تتبع و به دست آوردن احوالات يك سلسله امور جزئيه خارجيه از طريق مشاهده و آزمايش است كه از مجموعه اين جزئيات يك قانون عام و حكم كلى را استنباط كنند ، مثلا صد مورد آب را آزمايش كرديم و به اين نتيجه رسيديم كه تمامى اين‌ها در صد درجه از حرارت به جوش آمده و تبديل به بخار مىشوند و در فلان درجه از برودت منجمد مىشوند ، حال از اين صد مورد ، يك قاعده كليه به دست آوريم كه ، پس معلوم مىشود هر آبى در دنيا چنين است ؛ يا مثلا احوالات حيوانات را تتبع كرده و ديديم كه\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nنوع حيوانات در هنگام جويدن غذا يا نشخوار كردن ، فك پايين خود را حركت مىدهند ، حال يك حكم كلى به دست آوريم و بگوييم « كل حيوان يتحرك فكه الاسفل عند المضغ » . استقراء قبلى در مورد آب از نوع استقراء ناقص معلل است و به خاطر تعليل ، كليت پيدا مىكند و جزء تجربيات مىشود كه از مبادى و مقدمات قياس است و استقراء اخير ناقص و غير معلل است و ارزش يقينى نداشته و حداكثر گمان‌آور است ، زيرا شايد حيوانى باشد از قبيل تمساح كه چنين نباشد ، پس مجمل و سربسته با معناى قياس استقرا و تمثيل آشنا شديم . در خاتمه مناسب است سخنى از شهيد ايدئولوژى اسلام ناب محمدى ( ص ) ، يعنى مرحوم استاد مطهرى نقل كنيم :\r\nاقسام حجت : حجت به نوبه خود بر سه قسم است ، يعنى آن‌جا كه مىخواهيم از قضيه يا قضايايى معلومه به قضايايى مجهول دست يابيم ، سير ذهن ما به سه‌گونه ممكن است :\r\n1 . از جزئى به جزئى و به عبارت بهتر از متباين به متباين . در اين حال سير ذهن ما افقى خواهد بود يعنى از نقطه‌اى به نقطه هم‌سطح آن عبور مىكند .\r\n2 . از جزئى به جزئى و به عبارت بهتر از خاص به عام ، در اين حال سير ذهن ما صعودى است ، يعنى از كوچكتر و عالىتر سير مىكند ، به عبارت ديگر از مشمول به شامل عبور مىكند .\r\n3 . از كلى به جزئى ، و به عبارت بهتر از عام به خاص ، در اين حال سير ذهن ما نزولى است يعنى از بزرگتر و عالىتر به كوچكتر و محدودتر سير مىكند و به عبارت ديگر از شامل و دربرگيرنده به مشمول و دربرگرفته شده منتقل مىشود .\r\nمنطقيين سير از جزئى به جزئى و از متباين به متباين را تمثيل نامند . . . و سير از جزئى به كلى را استقرا خوانند و سير از جزئى به كلى در اصطلاح منطقين و فلاسفه قياس خوانده مىشود . « 1 »\r\n\r\n\r\n","description":"","footnote":"\r\n( 1 ) . مرتضى مطهرى ، آشنايى با علوم اسلامى ، ج 1 ، ص 86 و 87 .\r\n","page_name":" 12 ","page_number":12},
  {"content":"\r\n\r\n\r\nقياس\r\nمعلومات تصديقى ما به دو بخش بديهيات و نظريات تقسيم مىشوند ( مقدمه بحث حجت ) بخش عمده از تصديقات ما شامل امور نظرى است و شكى نيست كه اين گونه از معلومات با فكر و نظر و استدلال تحصيل مىشوند . شيوه‌هاى استدلال بر يك حقيقت مجهول گوناگون است كه مجموع آنها را در دو بخش خلاصه كرديم :\r\n1 . شيوه استدلال مباشرى كه خود سه شعبه اساسى داشت :\r\nالف . نقيض : كه از راه علم به صدق ، علم به كذب و از علم به كذب علم به صدق حاصل مىشد .\r\nب . عكس : كه دو شعبه داشت ، عكس مستوى و عكس نقيض\r\nج . نقض : كه سه شعبه داشت ، نقض محمول ، نقض موضوع و نقض طرفين .\r\n2 . شيوه استدلال غير مباشرى : كه اين نيز به نوبه خود سه قسم اساسى دارد .\r\nالف . قياس يا سير از كلى به حال كلى محدودتر يا جزئىتر .\r\nب . تمثيل يا سير از حال مباينى به حال مباين ديگر .\r\nج . استقرا يا سير از امور جزئيه به يك امر كلى .\r\nفعلا بحث ما پيرامون قياس است كه باب اول از سه باب مباحث حجت را تشكيل مىدهد . مهمترين باب منطق ارسطويى همين باب است و ما فعلا درصدد بيان ارزشمندى قياس ، شيوه‌هاى شناخت و دفع شبهات اين باب نيستيم . در ارتباط با قياس ، چند مبحث مطرح است كه به ترتيب كتاب عنوان مىشود .\r\n\r\nالف . تعريف قياس\r\nاولين مبحث قياس بيان معنى و ماهيت قياس است . قياس در لغت به معناى تقدير و اندازه‌گيرى است و مقياس ، ابزار اندازه‌گيرى را گويند . در لغت عرب آمده است : قست الارض ، يعنى طول و عرض زمين را اندازه‌گيرى كرده و مساحت آن را به دست آوردم .\r\nقياس در اصطلاح فقها و اصوليين ، معناى خاص خود را دارد كه مرادف با تمثيل منطقى است و در باب خود به تفصيل خواهد آمد .\r\nقياس در اصطلاح منطقيون و فلاسفه :\r\nتعريف مشهور منطقيون كه در شرح مطالع بيان شده و مرحوم مظفر هم همان را\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nآورده اين است كه : « القياس ، قول مولف من قضايا متى سلّمت لزم عنه لذاته قول آخر » ؛ قياس ، مجموعه‌اى فراهم آمده از چند قضيه است كه هرگاه آن قضايا مورد تسليم و قبول واقع شوند حتما از آن مجموعه به يك قضيه ديگر دست خواهيم يافت و لازم لا ينفك آن مجموعه يك قضيه ديگر خواهد بود آن هم لازم ذاتى كه از ذات اين مجموعه و بدون استعانت از خارج اين نتيجه به دست مىآيد .\r\nمثال « العالم متغير » ، و « كل متغير حادث » ، « فالعالم حادث »\r\nحال جهت آشنايى بيشتر با تعريف قياس ، به نكاتى كه در تعريف آمده توجه مىكنيم . مجموعا پنج نكته در اين تعريف حائز اهميت است :\r\n1 . كلمهء قول : قول در اصطلاح نحوى به معناى لفظ و يا خصوص لفظ بامعنى است و به فرموده شهيد مطهرى : در اصطلاح منطقين هر لفظى كه براى يك معنى وضع شده و مفيد معنى باشد قول خوانده مىشود .\r\nو به قول مشهور منطقيون از جمله صاحب حاشيهء مولى عبد الله ، قول در اصطلاح منطق ، به معناى مركب است و مركب اعم از مركب لفظى و عقلى ، تام و ناقص ، انشايى و خبرى ، مولف و غيرمولف است ، و به فرموده مرحوم مظفر ( ره ) قول به معناى خصوص مركب تام خبرى است كه همان قضيّه باشد و اين كلمه جنس تعريف است كه هم شامل قضيه واحده مىشود آنچنان‌كه در استدلال‌هاى مباشرى وجود داشت و هم قضاياى متعدد را كه در استدلال‌هاى غيرمباشرى ( در ما نحن فيه ) وجود دارد ( قياس و استقراء تمثيل ) شامل مىشود .\r\n2 . كلمه مؤلف در جمله « مولف من قضايا » : تاليف ، اخص از تركيب است و هر تاليفى تركيب است و لا عكس ، زيرا تاليف از ماده الفت به معنى انس و سازگارى است بنابراين تاليف خصوص تركيبى را گويند كه ميان اجزاى آن الفت و سازگارى باشد ، مثلا وقتى مىگوييم : « العالم متغير » و « كل متغير حادث » الفتى كه بين اين دو هست اين‌كه صغرى مقدم و كبرى مؤخر آمده و اگر برعكس بود ، تركيب بود ولى تاليف نبود يا در هر قضيه‌اى موضوع و محمول تركيب خاصى دارند و هركدام در جايى قرار دارند كه اين‌ها را تاليفات گويند و اگر غير از اين بود تركيب مىگفتيم نه تاليف .\r\nكلمه قضايا ، جمع قضيه و ضمنا جمع منطقى است يعنى حداقل بر دو قضيه يا بيشتر اطلاق مىشود .\r\n\r\n","description":"","footnote":"","page_name":" 14 ","page_number":14},
  {"content":"\r\n\r\nجمله « مؤلف من قضايا » بيان‌گر جامعيت و مانعيت تعريف است .\r\nجامعيت : المراد من القضايا ما فوق قضيه واحدة ليتناول القياس السبيط المولف من قضيتين و القياس المركب من قضايا فوق اثنين .\r\nمانعيت : اين جمله فصل اوّل تعريف است كه بدين‌وسيله استدلال‌هاى مباشرى خارج مىشود ، زيرا در تمام آن‌ها از يك قضيه به قضيه ديگر منتقل مىشديم و بر فرض علم به آن ، علم به ديگرى پيدا مىشد ، ولى در استدلال‌هاى غيرمباشرى يك قضيه كافى نيست بلكه حداقل دو و گاهى چندين قضيه لازم است تا مطلوب تبديل به نتيجه شود .\r\n3 . كلمهء « متى سلمت » : اين كلمه به اين مطلب اشاره دارد كه در قياس بودن شرط نيست كه بالفعل همه قضايا و مقدمات آن مورد تسليم و قبول مستدل باشد ( كما فى القياس البرهانى ) بلكه شرط قياس بودن يك استدلال آن است كه اگر فرضا مقدمات آن مورد تسليم واقع شود ، نتيجه و قول آخر حتمى و از لوازم لا ينفك اين مقدمات است اما اين‌كه آيا واقعا مقدمات مورد قبول است يا خير ؟ بحث ديگرى است ،\r\nمثلا در اين قياس كه : « العالم مستغن عن المؤثر » و « كل مستغن عن المؤثر قديم » ، « فالعالم قديم » .\r\nاين را هرچند يك متكلم الهى بگويد كه خود در حقيقت طرفدار حدوث عالم است اما براى او نيز يك قياس است ، يعنى مقدمات بگونه‌اى تنظيم شده كه اگر مورد قبول مبرهن واقع شود ، يقينا منتج قدم عالم خواهند بود هرچند بالفعل آن مقدمات مورد قبول نيست .\r\nتنظير : ما نحن فيه از اين حيث همانند مسئله ملازمه ميان اصل و عكس ، يا اصل و نقض است كه در مباحث عكوس و نقوض مطرح شد ، زيرا در آن‌جا هم ما كارى با صدق واقعى اصل نداشتيم بلكه مىگفتيم اصل به‌گونه‌اى است كه اگر فرض صدق آن شود حتما عكس مستوى يا نقيض آن نيز صادق خواهد بود و ميان صدق اصل و عكس تلازم برقرار است و نيز اگر اصل صادق باشد نقض آن‌هم صادق خواهد بود بين آن دو ملازمه در صدق است اما اينكه بالفعل فلان اصل صادق است يا كاذب ، منطقى به اين جهت كارى ندارد بلكه سخن خود را براساس فرض استوار مىكند . در ما نحن فيه نيز مقدمات يا صغرى و كبرى ، ملزوم و نتيجه ، لازم آن است و قانون ملازمه اين است كه اگر ملزوم صادق باشد لازم آن نيز صدق خواهد كرد ، اما آيا ملزوم واقعا صادق است يا\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nخير كارى با آن نداريم البته اين تلازم تنها در صدق است نه در كذب يعنى در باب استدلال مباشرى مىگوييم ، كلما صدق الاصل صدق العكس ، چون عكس لازم اصل است و « كلما صدق الملزوم صدق اللازم » ، ولى چنين نيست كه « اذا كذب الاصل او الملزوم كذب العكس او اللازم » ، مثلا ممكن است موجبه جزئيه‌اى خود كاذب باشد ولى عكس آن صادق است ، چون لازم گاهى لازم مساوى با ملزوم است كه با نبود ملزوم آن هم نابود است و گاهى لازم اعم است مثل : حرارت نسبت به طلوع خورشيد كه در اين فرض با نبود ملزوم هم ، ممكن است لازم باشد همان‌طور كه با نبود خورشيد باز هم حرارت در اثر آتش ، حركت ، دويدن ، و چرخيدن حاصل مىشود ، در ما نحن فيه هم بايد گفت : « اذا صدقت القضايا المسلمة صدقت النتيجه و يلزمها النتيجه قطعا » ، ولى چنين نيست كه اگر قضايا و مقدمات فاسد بودند نتيجه نيز فاسد باشد ، مثلا كسى از راه فالگيرى ، استخاره يا خواب ديدن به يك حقيقت اعتقادى از قبيل نبوت نبى يا امامت وصى معتقد مىشود ، نتيجه صحيح است ولى مقدمات فاسد است ، پس كذب ملزوم ، مستلزم كذب لازم نيست « لجواز كون اللازم اعم » اگر چه كذب لازم ، مستلزم كذب ملزوم هست يعنى اگر در موردى نتيجه استدلال غلط بود يقينا ايراد و اشكالى در صغرى و كبراى آن است و گرنه نتيجه غلط نمىشد .\r\nپس مقدمات و قضايا مفروض التسليم هستند ، يعنى اگر مورد قبول واقع شوند لازم لا ينفك دارند ، حال سوال اين است كه : چرا شرط قياس اين نيست كه قضاياى آن بالفعل مسلّمه باشند و مفروض التسليم بودن شرط شده است ؟ در جواب كلامى از شرح مطالع مىآوريم :\r\n« و قوله متى سلّمت ليس يعنى كونها مسلّمة في نفسها بل انّها و ان كانت كاذبة منكره و هى بحيث لو سلمت لزم عنها غيرها دخلت فيه فان القياس من حيث انّه قياس انما يحب أن يوخذ بحيث يشتمل البرهانى و الجدلى و الخطابى و السوفسطايى ( مغالطه‌اى ) و لا يجب ان يكون مقدماتها حقة فى انفسها بل يكون بحيث لو سلمت لزم عنها ما يلزم ، و اما القياس شعرى فانه و ان لم يحاول التصديق بل التخييل لكن يظهر ارادة التصديق و يستعمل مقدماتها على انها مسلمة فاذا قال فلان قمر لانه حسن فهو يقيس هكذا : فلان حسن و كل حسن فهو قمر ففلان قمر او قال العسل مرة و كل مرة نجس فالعسل نجس فهو قول اذا سلم ما فيه لزم عنه قول\r\n\r\n","description":"","footnote":"","page_name":" 16 ","page_number":16},
  {"content":"\r\n\r\nما فيه لزم عنه قول اخر لكن الشاعر لا يعتقد هذا اللازم ( بالفعل ) و ان كان يظهر انّه يريده حتى تخيل به فيرغب او ينفر » . « 1 »\r\n4 . كلمه « لزم عنه » : يعنى مقدمات و قضاياى مورد قبول و تسليم به‌گونه‌اى باشند كه نتيجه و رسيدن به معلوم تازه لازم لا ينفك آن‌ها باشد و هرگز تخلف‌پذير نباشد ، با اين قيد دو نوع از انواع سه‌گانه حجت از تعريف خارج مىشود و آنها عبارتند از تمثيل و استقراء و علت خروجشان آن است كه اين دو حجت هم اگرچه از چند قضيه تاليف يافته‌اند ولى چنين نيست كه به دنبال علم به اين قضايا حتما و جز ما علم به نتيجه و قول ديگر پيدا شود و تخلف‌بردار نباشد بلكه تخلف‌پذير هستند : زيرا تمثيل منطقى و قياس فقهى حداكثر براى ما يك احتمال درست مىكند كه مثلا فلانى كه با فلانى شباهت دارد متحمل است كه او نيز كريم يا شجاع باشد و احتمال تنها سودى ندارد و تصديق ناميده نمىشود و بر فرض كه قدرى ترقى كنيم مىگوييم : حدّاكثر اين است كه از تمثيل ظّن به مراد و نتيجه حاصل مىشود و هرظنى احتمال خلاف دارد و تخلف‌بردار است ، اما استقرا هم اگر تام باشد ارزش علمى دارد ولى معمولا ميسور نيست و اگر ناقص معلل باشد باز به بركت « العلة تعمم » ارزش خواهد داشت كه آن از باب تجربه است و تجربه از مبادى قياس است ولى اگر ناقص بدون تعليل باشد حداكثر گمان‌آور خواهد بود و چنين نيست كه نتيجه قطعى و غير قابل تخلف باشد .\r\n5 . كلمه « لذاته » : با اين قيد قياس مساوات از تعريف خارج مىشود ، زيرا قياس مساوات ، لذاته مستلزم قول ديگر ( از قياس و استدلال ) نيست . يعنى اين استلزام با استعانت از خارج و مقدمه خارجيه است ، بنابراين اگر آن مقدمه خارجى صادق باشد قياس مساوات منتج خواهد بود . مثال :\r\nالف مساوى ب است ( صغرى )\r\nب مساوى ج است ( صغرى )\r\nپس الف مساوى ج است و « مساوى المساوى مساو » پس الف مساوى ج است ، و مانند « مقدمه المقدمة مقدمة » يا « لازم اللازم لازم » ، و يا « جزء الجزء جزء » و . . . ( تفصيل مطلب در پايان مباحث قياس خواهد آمد ) .\r\nالبته اگر آن مقدمه خارجى كاذب باشد هرگز قياس مامنتج نخواهد بود . چند مثال :\r\n\r\n\r\n","description":"","footnote":"\r\n( 1 ) . شرح مطالع ، ص 242 .\r\n","page_name":" 17 ","page_number":17},
  {"content":"\r\n\r\n1 . « عدد 2 نصف 4 است » و « عدد 4 نصف 8 است » ، پس « عدد 2 نصف 8 است » ، بلكه 2 ربع 8 است ، و نميتوان گفت « نصف النصف نصف » پس عدد 2 نصف 8 نيست ، بلكه 2 ربع 8 است .\r\n2 . « عدد 3 ثلث 9 است » ، و « عدد 9 ثلث 27 است » ، پس « عدد 3 ثلث 27 است » :\r\nنمىتوان گفت : « ثلث الثلث ثلث » پس « عدد 3 ثلث 27 است » ، زيرا ثلث الثلث 1 / 9 است نه 1 / 3 .\r\n3 . « انسان مباين با فرس است » ، و « فرس مباين با ناطق است » ، پس « انسان مباين مباين ناطق است » ، ولى نمىتوان گفت : « مباين المباين مباين فالانسان مباين للناطق » ، ملاحظه مىفرماييد كه در تمامى اين موارد قياس مساوات منتج نيست چون مقدمه خارجى آن كذب است و آنجا هم كه مقدمه خارجى صدق است و قياس منتج ، در حقيقت يك قياس نيست بلكه دو قياس است .\r\n\r\nب . اصطلاحات قياس\r\nمبحث دوم در باب قياس پيرامون اصطلاحاتى است كه در باب قياس در ميان منطقيون متداول و مصطلح است و مكرر از اين تعبيرات استفاده مىكنند . اين اصطلاحات در تقسيمى شامل دو بخش مىشوند :\r\n1 . اصطلاحات عامه : تعبيراتى كه عموميت داشته و در سراسر مباحث قياس كاربرد و استعمال دارند و اختصاص به بابى از ابواب قياس ندارد .\r\n2 . اصطلاحات خاصّه : تعبيراتى كه مخصوص بابى از ابواب قياس است و در آن باب رواج دارد و به كار برده مىشود و در ابواب ديگر نيست . مثلا خصوص قياس اقترانى حملى اصطلاحاتى مخصوص به خود دارد استثنايى همچنين . اصطلاحات خاص هر نوعى از انواع قياس در اول همان نوع بيان خواهد شد فعلا بحث ما راجع به اصطلاحات عامه باب قياس است كه مجموعا پنج اصطلاح است و بايد دانسته شود :\r\n1 . صورت قياس : منظور از صورت قياس همان هيئت و شكل خاصى است كه هر قياسى دارد و در حقيقت چينش خاصى است كه ميان اجزاى قياس انجام مىگيرد كه اگر اين هيئت خاص نباشد قياس منتج نيست . مثلا هر قياسى حداقل دو مقدمه دارد كه هر مقدمه در جاى مخصوصى قرار دارد ، يعنى اول صغرى قرار دارد ، سپس كبرى و نيز هر مقدمه اجزايى چون موضوع و محمول يا مقدم و تالى دارد كه آنها نيز بايد با كيفيت\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nخاصى كنار هم قرار داده شوند تا قياس منتج باشد در غير اين صورت اگر قياس ما از لحاظ هيئت و شكل كامل نباشد ارزشى نخواهد داشت و مثل صورت قياس مثل صورت و شكل خارجى ساختمان بسيار زيبايى است كه همه مواد و مصالح آن با نظم خاصى كنار يكديگر قرار داده شده است تا در مجموع ساختمان مجلل قابل استفاده‌اى به وجود آورده‌اند .\r\n2 . مقدمه ، مواد ، عناصر ، يا مبادى تصديقى قياس : منظور از مواد يا مبادى و مقدمات قياس عبارت است از دو يا چند قضيه‌اى كه قياس را تشكيل مىدهند كه هر كدام از آنها خود از اجزايى تشكيل شده‌اند اگر يك يا هر دو مقدمه نباشند البته قياسى هم نخواهيم داشت ، اين مواد و مقدمات گاهى يقين آوردند و گاهى گمان‌آور ، همچنين گاهى مبادى قريبه استدلال هستند و گاهى بعيده ، ( كه در باب صناعات خمس خواهد آمد ) . صورت و شكل هم روى همين مواد و مقدمات مىآيد و در حقيقت « ماده القياس » بسان مصالح ساختمانى است كه اگر هركدام از اركان نباشد ساختمان سرپا نخواهد شد البته اين مقدمات معمولا در منطق به صورت رمزى بيان مىشود . مثال :\r\n« هر الف ب است » و « هر ب ج است » « پس هر الف ج است » .\r\nو گاهى هم جهت توضيح بيشتر به صورت غير رمزى خود ماده اصلى را به كار مىبريم مثلا مىگوييم « زيد مجتهد است » و « هر مجتهدى گرامى است » پس « زيد گرامى است » .\r\n3 . مطلوب ، در تعريف قياس گفتيم « قول لزم عنه لذاته قول اخر » ، حال اين قول آخر و قضيه ديگرى كه لازم لا ينفك مقدمات آن است به يك اعتبار مطلوب ناميده مىشود و آن هنگامى است كه ذهن ما به آن توجه پيدا كرده ولى هنوز علم تصديقى نيامده و درصدد استدلال بر آن هستيم تا تبديل به معلوم شود در اين مرحله كه هنوز استدلال نشده نام آن قضيه « مطلوب » است يعنى مجهولى كه درصدد تبديل آن به معلوم هستيم و در طلب علم بدان قرار داريم .\r\n4 . نتيجه : اين اصطلاح بر همان مطلوب و قول آخر اطلاق مىشود منتهى پس از اينكه بر مطلوب استدلال نموده معلوم را تحصيل نموديم در اين مرحله جديد به آن نتيجه مىگوييم .\r\n5 . حدود قياس . منظور اجزاء ذاتى و اصلى مقدمات قياس است يعنى اجزائى كه\r\n\r\n","description":"","footnote":"","page_name":" 19 ","page_number":19},
  {"content":"\r\n\r\nداخل در ذات مقدمه هستند و قوام هر مقدمه و قضيه‌اى به اين اجزاء است و ركن هستند . منظور از اجزاء ذاتى مقدمه ، اجزائى است كه پس از تجزيه و تحليل ، تفكيك اجزاء و برهم زدن قضيه باقى مىماند مثلا در قضاياى حمليه كه موضوع ، محمول ، نسبت ، سور و جهت مطرح است اگر قضيه را از هم تفكيك و اجزاء آن را از يكديگر جدا كنيم و تجزيه و تحليل نماييم آن‌چه كه استقلالا باقى مىماند عبارتست از ذات موضوع كه مثلا « عالم » باشد و مفهوم محمول كه مثلا « حدوث » باشد اما از نسبت و رابطه خبر و اثرى نمىماند چون نسبت حقيقتا وابسته به دو طرف و قوام آن به طرفين نسبت است و رابطه بينهما است و اصلا وجود نسبت صرف ربط است و حال كه اين رابطه را برهم‌زده و هريك از طرفين آن را مفرد و جداگانه در نظر گرفتيم ديگر بين آن دو ربطى نيست تا رابط و نسبتى در كار باشد .\r\nسور قضيه : از شئون و توابع نسبت و رابطه است ، زيرا وقتى نسبتى باشد ثبوت يا سلبى نيز در ميان است كه در آن صورت يا اين نسبت ايجاب يا سلب براى جميع يا برخى از افراد موضوع است ، وقتى ثبوت يا سلب و به عبارت ديگر نسبتى نباشد سورى هم نخواهيم داشت چون سور مال قضيه است و ما قضيه را تحليل و تفكيك كرده‌ايم و فعلا قضيه‌اى نيست .\r\nجهت : از شئون نسبت است زيرا وقتى نسبتى ثبوت يا سلبى باشد آن‌گاه بحث مىشود كه آيا اين ثبوت يا سلب ضرورت دارد يا دوام ؟ فعليت دارد يا امكان ؟ پس وقتى نسبتى نيست قهرا ضرورت ، دوام و در يك كلام جهت نسبت هم منتفى است ، اين در رابطه با قضيه حمليه .\r\nاما در رابطه با قضيه شرطيه ، اجزاء ذاتى همان مقدم و تالى است كه پس از تجزيه و تحليل و تفكيك باقى مىماند اما رابطه تلازم يا تعاند ماندگار نيست . همچنين ادات شرط و ادات انفصال ماندنى نيستند . پس كاملا روشن شد كه اجزاء اصلى و ذاتى قضيه حمليه ، موضوع و محمول و اجزاء ذاتى قضيه شرطيه مقدم و تالى است ، اين اجزاء را حدود قياس مىناميم كه در قياس اقترانى حملى وجود دارند . ( همچنين است در شرطى استثنايى و . . . )\r\nدر اين‌جا پس از بيان مصطلحات خمسه مذكور ، مرجوم مظفر مثالى آورده و در قالب مثال آن مصطلحات را مجسم و ممثل مىسازند و آن مثال اين است كه : ما قضيه‌اى\r\n\r\n","description":"","footnote":"","page_name":" 20 ","page_number":20},
  {"content":"\r\n\r\nداريم به نام « شراب‌خوار فاسق است » صغرى . اين قضيه از قضاياى شرعيه‌اى است كه طبق ادله شرعيه بر ما مدلل شده و آيات و روايات و اجماع مسلمين بر آن قائم است .\r\n« و هر فاسق و پليدى شهادتش مردود است » . « كبرى » اين قضيه كلى نيز با ادله شرعيه به اثبات رسيده است ( اگر هردو مقدّمه منصوص باشند يقين‌آور و اگر غير منصوص و از ظواهر مستفاد باشند مظنون خواهند بود ) .\r\nحال ما با شيوه منطق ارسطويى و قياس منطقى از دو مقدمهء فوق قضيه سومى را نتيجه مىگيريم و آن اين‌كه : « بنابراين شرابخوار شهادتش مردود است » .\r\nسئوال : اين قضيه سوم را از كجا به دست آورديد ؟ آيا قرآن بيانيه‌اى بدين شكل داده ؟ يا سنت ؟\r\nجواب : خير ، عين اين تعبير در كتاب و سنت نيست بلكه ما اين تصديق را به بركت دو تصديق قبلى تحصيل كرديم يعنى اول فاسق بودن را به شارب الخمر اسناد داديم و اين اسناد دليل شرعى داشت ، و در قدم بعد مردود بودن شهادت در محكمه را به كليه فاسقين نسبت داديم سپس خودبه‌خود از اين دو مقدمه آن نتيجهء سوّم استبناط و استخراج مىگردد و وقتى آن دو مقدّمه مسلم و مدلل شد اين نتيجه از لوازم ذاتى لا ينفك آن دو مىگردد . حال در اين مثال اصطلاحات مذكور را يك‌به‌يك بيان مىكنيم :\r\nدو قضيه اول و دوم ( صغرى و كبرى ) مقدمه و ماده قياس ناميده مىشوند و چينش خاصى كه ميان آنها به وجود آورديم تا منتج شدند « صورت قياس » نام دارد . سه كلمه :\r\nشارب الخمر ، فاسق ، ترد شهادته ، حدود قياس هستند . به قضيه سوم : « شارب الخمر شهادتش مردود است » ، قبل از استدلال « مطلوب » و بعد از استدلال و اكتشاف آن از مقدمات مربوطه « نتيجه » مىگويند ( نامگذارى به دو اعتبار )\r\nنكته : مرحوم مظفر مىگويد ما در اين مثال و مثال‌هاى آينده از علامت سه نقطه استفاده كرديم و نتيجه را بدان مصدر مىكنيم و اين يك علامت هندسى است كه در براهين هندسى بر سر نتيجه در مىآورند ، ما نيز از آن رمز استفاده مىكنيم همان‌طور كه به جاى موضوع و محمول نيز از حروف « ب » و « ج » استفاده مىكرديم ، هم به منظور رعايت اختصار و هم به منظور توضيح اين نكته كه مسألهء مختص به ماده‌اى دون ماده\r\n\r\n","description":"","footnote":"","page_name":" 21 ","page_number":21},
  {"content":"\r\n\r\nديگر نيست بلكه در ضمن هر ماده‌اى قابل پياده شدن است . « 1 »\r\n\r\nج . اقسام قياس\r\nقسمت سوم از مباحث باب قياس درباره تقسيمات آن است : به‌طور كلى اين بحث در باب قياس از دو جنبه قابل بحث است :\r\nاول . از جنبه ماده قياس منظور مقدماتى هستند كه قياس از آنها تشكيل مىشود و از آن رهگذر كه مواد قياس مختلف و گوناگون بوده و هركدام نتيجه‌اى را مىدهند لذا بايد براى هركدام عنوانى را تعيين كنيم و البته در اين مبحث تمام عنايت به خود ماده قضيه است و كارى به هيئت و شكل آن نداريم . قياس به اعتبار مواد ، مقدّمات و مبادى تصديقى ، پنج نوع است :\r\n1 . قياس برهانى 2 . قياس جدلى 3 . قياس خطابى 4 . قياس شعرى 5 . قياس مغالطه‌اى . وجه اين تقسيم آن است كه :\r\nيا مقدّمات قياس ، از قضاياى يقينيات است كه براى آدمى جزم صددرصد و مطابق واقع مىآورند كه به آن قياس « برهانى » مىگوييم ، يقينيات خود شامل شش قسم هستند : اوّليات ، مشاهدات ، حدسيّات ، فطريات ، متواترات و تجربيات ( چه اين‌كه برهان نيز اقسامى دارد و در جاى خود در باب ششم خواهد آمد ) ؛\r\nو يا مقدّمات قياس ، از قضاياى مظنونات ( ظن‌آور ) است چه همهء مقدّمات آن و چه بعضى از آن‌ها ( زيرا چنان‌چه بعدا خواهيم گفت نتيجه تابع اخسّ مقدمات است ) ، كه آن را قياس « خطايى » مىناميم ( لذا در مقام خطابه ، با يك روايت ضعيف گمان‌آور نيز مىتوان موعظه و پند و اندرز داد ) ؛\r\nو يا مقدّمات قياس ، از قضاياى مسلّمات است ؛ يعنى قضايايى كه ميان طرفين بحث و جدل مورد قبول و تسليم هستند ، چه مطابق واقع باشند يا نه ، كه به آن قياس « جدلى » گويند ؛\r\nو يا مقدّمات آن ، از مشهورات است كه خود شش شعبه دارد ( در مباحث صناعات خمس به آن‌ها خواهيم پرداخت ) ؛\r\n\r\n\r\n","description":"","footnote":"\r\n( 1 ) . ما البته در شرح از اين رمز استفاده نخواهيم كرد و همان كلمه اذن يا فاء جواب و تفريع ، يا كلمه پس و بنابراين را ، به‌كار مىبريم .\r\n","page_name":" 22 ","page_number":22},
  {"content":"\r\n\r\nو يا مقدّمات آن ، از قضاياى و هميات است يعنى تصديقاتى كه حاكم به آنها ، و هم و قوّهء واهمهء آدمى است نه عقل ، وجدان و حسّ ظاهرى كه چنين قياسى « مغالطى » خواهد بود ؛\r\nو يا مقدّمات قياس ، از قضاياى مخيلات است يعنى قضايايى كه موجب تصديق نفس نمىشوند ولى در نفس تخييلاتى را برمىانگيزند كه سبب انفعال و در نتيجه انبساط يا انقباض نفس مىگردند و چنين قياسى « شعرى » ناميده مىشود ؛\r\nو يا مقدّمات قياس ، از قضاياى مشبّهات است يعنى قضاياى كاذبه‌اى كه شبيه به صادقه هستند و آدمى را به اشتباه مىاندازند كه از اين‌ها معمولا « مغالطه » تشكيل مىگردد نه برهان .\r\nدوّم . از جنبهء هيئت و شكل قياس : ( با قطع‌نظر از وضع مواد آن ، كه آيا يقينى هستند يا ظنّى ؟ و . . . ) صورت و شكل استدلال قياسى متفاوت و گوناگون است و به اشكال متعددى مىتوان بر مطلوبى استدلال كرد ، لذا جا دارد كه اقسام قياس را از حيث صورت نيز بررسى كنيم . باب پنجم درصدد بيان تفصيلى همين مطلب است و قياس را از لحاظ صورت ، محور مباحث خود قرار داده است . قياس از حيث صورت ، به دو نوع اساسى تقسيم مىشود : استثنايى و اقترانى .\r\nبيان مطلب : به‌طور كلّى براى قياس ، چهار حالت متصوّر است ولى فقط دو حالت آن قابل تصديق است :\r\nيا اين است كه عين نتيجه يا نقيض آن ، هم به هيئت و هم به مادّه صريحا در يكى از مقدّمات قياس ذكر شده منتها نه به صورت جزمى و تنجيزى بلكه به صورت شرطى و تعليقى كه در نتيجه ، به صورت جزمى آمده است به اين قسم ، قياس استثنايى گويند كه خود دو شعبه دارد :\r\nالف . اتّصالى ب . انفصالى هركدام از اينها چهار فرض دارند كه دو فرض از آن‌ها ، منتج و دو فرض هريك ، عقيم است ( تفصيلا در جاى خود خواهد آمد ) در اين جا فقط به دو مثال بسنده مىكنيم و يادآور مىشويم كه ، همواره مقدّمهء اوّل قياسات استثنايى يك قضيه شرطيه است . امّا مثال اوّل براى موردى است كه عين نتيجه در مقدّمهء اوّل آمده باشد :\r\n« ان كان محمّد عالما فواجب احترامه » ( مقدّمهء اوّل )\r\n\r\n","description":"","footnote":"","page_name":" 23 ","page_number":23},
  {"content":"\r\n\r\n« لكنه عالم » ( مقدّمهء دوّم )\r\n« اذن فمحمّد واجب احترامه » . ( نتيجه )\r\nمىبينيم كه اين نتيجه در جزء ثانى مقدّمهء اوّل ، يعنى در تالى قضيه شرطيه آمده و اين را مىگويند : از راه استثناء عين مقدّم به عين تالى دست يافتيم يا از وضع مقدّم ، وضع تالى را نتيجه گرفتيم .\r\nمثال دوّم براى موردى است كه نقيض نتيجه در مقدّمهء اوّل آمده باشد : « لو كان فلان عادلا ، فهو لا يعصى اللّه » ( مقدّمهء اول )\r\n« لكنه قد عصى اللّه » ( مقدّمهء دوم )\r\n« اذن فما كان فلان عادلا ( نتيجه )\r\nدر اين‌جا نيز مىبينيم نقيض نتيجه ، در مقدّمهء اوّل صريحا در مقدم قضيه شرطيه آمده ، چون نتيجه سلبى است و آن‌چه در آن مقدّمه آمده ، ايجابى است و ايجاب و سلب متناقضان هستند . اين قياس از نوع استثناء نقيض تالى است كه ، نقيض مقدم را نتيجه مىدهد يا رفع تالى ، منتج رفع مقدم است و در هرحال اين را نيز قياس استثنائى گويند بدان جهت كه مشتمل بر كلمهء استثناء يعنى « لكن » است .\r\n2 . و يا اين است كه عين نتيجه يا نقيض آن نه به ماده و نه به هيئت در مقدّمات استدلال نيامده نه صريحا و نه بالقوه ، مثال :\r\n« العالم متغير » و « كل متغير حادث » ، « فالانسان حيوان »\r\nدر اين‌جا نتيجه اصلا با مقدّمات سنخيت ندارد و از آن‌جا كه بايد ميان لازم و ملزوم ، معلول و علّت تناسبى باشد پس اين فرض باطل است .\r\n3 . و يا اين است كه عين نتيجه يا نقيض آن به مادّه ، در مقدّمات نيامده ولى به هيئت آمده است كه اين نيز باطل است ، زيرا هيئت بدون مادّه متصوّر نيست .\r\n4 . و يا اين است كه خود نتيجه يا نقيض آن به صراحت و بالفعل و به صورت خاصى كه در نتيجه دارند در مقدّمات قياس نيامده ، لكن به مادّه‌اش به صورت پراكنده در مقدّمات قياس آمده نام اين قسم ، « قياس اقترانى » است و وجه تسميه‌اش به اقترانى آن است كه :\r\nاجزاء و حدود قياس به يكديگر نزديك بوده و كلمه‌اى از قبيل « لكن » ميان آن‌ها فاصله نيانداخته است . مثال :\r\n\r\n","description":"","footnote":"","page_name":" 24 ","page_number":24},
  {"content":"\r\n\r\n« شارب الخمر فاسق » ( مقدمهء اوّل )\r\nو « كل فاسق تردّ شهادته » ( مقدمهء دوم )\r\n« فشارب الخمر تردّ شهادته » ( نتيجه )\r\nخود اين نتيجه با همين هيئت ، شكل ، صورت و فعليتى كه دارد ( كه اجزاء آن در كنار يكديگر با ترتيب خاصى چيده شده و يك قضيه را تشكيل مىدهند ) در مقدّمات قياس نيامده نه در مقدّمهء اوّل يعنى صغرى ( چرا كه در اين مقدمه تنها موضوع نتيجه بيان شده نه همهء اجزاء ) و نه در مقدّمهء دوّم يعنى كبرى ( زيرا كه در اين مقدمه نيز ، تنها محمول نتيجه بيان شده ) پس نتيجه به هيئت و شكل خاصش در مقدمات نيامده و بدان تصريح نشده ، لكن مواد آن ( كه اين هيئت موجود در نتيجه روى آن مواد آمده ) به صورت پراكنده در مقدمات مشاهده مىشود و به واسطهء ارتباطى كه حدّ وسط ميان آن دو ايجاد مىكند در نتيجه ، يك قضيه تشكيل مىدهند پس نتيجه ، به مادّه‌اش در مقدّمات هست ولى به هيئت خير ، به عبارت ديگر نتيجه بالفعل در مقدّمات نيست ولى بالقوّه هست . وجه تعبير به فعليت و قوّه را در شرح مطالع چنين بيان نموده :\r\n« و انما قيد التعريفان بالفعل [ در عبارت مشهور تعريف قياس استثنايى و اقترانى به قيد بالفعل مقيد شده كه مرحوم مظفّر به جاى آن كلمهء المصرح و غير المصرّح را ذكر كرده‌اند 
  ] لان النتيجة في الاقترانى مذكورة بالقوة [ نه بالفعل 
  ] فانّ اجزائها مذكورة فيه و هي علل مادية للنتيجة و العلة المادية ما هو المعلول معها بالقوة فلو لم يقيد بالفعل لا نتقض التعريفان . . . » . « 1 »\r\nقوله : ثم الاقترانى :\r\nقياس اقترانى ، در يك تقسيم بر دو قسم است :\r\nالف : اقترانى حملى : قياسى كه از دو يا چند قضيهء حمليهء محضه ، تشكيل شده باشد مانند : « العالم متغير » ، و « كل متغير حادث » ، « فالعالم حادث » .\r\nب : اقترانى شرطى : قياسى كه در آن ، از قضيه يا قضاياى شرطى استفاده شده باشد و اين خود پنج قسم دارد كه با يك قسم حملى ، شش قسم مىشوند :\r\n1 . اقترانى حملى ( توضيح آن گذشت )\r\n\r\n\r\n","description":"","footnote":"\r\n( 1 ) . شرح المطالع ، صفحهء 249 .\r\n","page_name":" 25 ","page_number":25},
  {"content":"\r\n\r\n2 . اقترانى شرطى كه از دو مقدّمهء شرطيهء متصله تأليف شده باشد ، مثال :\r\n« كلما كانت الشمس طالعة كان النهار موجودا » صغرى .\r\nو « كلما كان النهار موجودا كان العالم مضيئا » كبرى .\r\n« فكلما كانت الشمس طالعة كان العالم مضيئا » نتيجه .\r\nو مثال مرحوم مظفر اين است كه :\r\n« كلما كان الماء جاريا كان معتصما » مقدمهء اوّل .\r\nو « كلما كان معتصما ، كان لا ينجس بملاقاة النجاسته » مقدمهء دوم\r\n« فكلما كان الماء جاريا كان لا ينجس بملاقاة النجاسته » نتيجه .\r\n3 . اقترانى شرطى و هردو مقدمه ، شرطيه منفصله ، مثال :\r\n« دائما اما ان يكون العدد فردا و اما ان يكون زوجا » مقدمهء اوّل .\r\nو « دائما امّا ان يكون الزوج زوج الزوج ( مثل عدد 4 ) او زوج الفرد ( مثل عدد 6 ) مقدمهء دوّم\r\n« فدائما اما ان يكون العدد فردا او زوج الزوج او زوج الفرد » نتيجه\r\nدر اين مثال نتيجه نيز يك قضيهء شرطيه منفصله است .\r\n4 . اقترانى شرطى و يكى از دو مقدمه ، شرطيهء متصله و ديگرى شرطيهء منفصله ، مثال :\r\n« كلما كان هذا الشيئى ثلاثة ، كان عددا » مقدّمهء اوّل\r\nو « دائما امّا ان يكون العدد زوجا او فردا » مقدّمهء دوم\r\n« فكلما كان هذا الشيئى ثلاثه فامّا زوج او فرد » نتيجه\r\n5 . اقترانى شرطى مؤلف از يك حمليه و يك شرطيهء متصله ، مثال :\r\n« كل انسان حيوان » مقدمهء اوّل\r\nو « كلما كان الشيئى حيوانا كان جسما » مقدّمهء دوم\r\n« فكل انسان جسم » نتيجه\r\n6 . اقترانى شرطى مؤلف از يك حمليه و يك منفصله ، مثال :\r\n« هذا عدد » صغرى\r\nو « دائما امّا يكون العدد زوجا او فردا » كبرى\r\n« فهذا امّا زوج او فرد » نتيجه\r\n\r\n","description":"","footnote":"","page_name":" 26 ","page_number":26},
  {"content":"\r\n\r\nمثال مرحوم مظفر :\r\n« الاسم كلمة و يا هذه الكلمة اسم » مقدمهء اوّل\r\n« و الكلمة يا و الاسم اما معرب او مبنى » مقدمهء دوم\r\n« فالاسم يا هذه الكلمة اما معرب او مبنى » نتيجه\r\nتا اين‌جا مقدّمات مباحث قياس از قبيل تعريف ، بيان اصطلاحات عامه و اقسام آن به پايان رسيد . اينك وارد مباحث اصلى باب قياس ، از حيث صورت مىشويم .\r\nمجموعا در اين رابطه سه باب مطرح است :\r\n1 . قياس اقترانى حملى 2 . اقترانى شرطى 3 . استثنايى\r\n\r\n","description":"","footnote":"","page_name":" 27 ","page_number":27},
  {"content":"\r\n\r\n\r\n1 . قياس اقترانى حملى\r\nباب اوّل از ابواب سه‌گانه مباحث قياس از حيث هيئت و شكل ، باب قياس اقترانى حملى است . قبل از ورود به مباحث اصلى اين باب ، دو مطلب اساسى را به عنوان مقدمه بيان مىكنيم . اين دو مطلب مخصوص قياس اقترانى در برابر استثنايى است و اختصاص به اقترانى حملى ندارد بلكه عموميت داشته و مقدمهء اقترانى شرطى نيز هست .\r\n\r\nمطلب اوّل : حدود قياس اقترانى\r\nاين مقدمه دربارهء حدود قياس اقترانى و يا بيان اصطلاحات خاصّهء اين باب در برابر اصطلاحات عامه ( كه قبلا ذكر شد ) است .\r\nمىدانيم كه هر قياس اقترانى ( حملى يا شرطى ) حدّاقل از دو مقدمه تشكيل يافته و مشتمل بر دو قضيه است ، كه از آن دو مقدّمه ، مطلوب تصديقى ما تبديل به معلوم شده و نتيجه به دست مىآيد ، بدون ترديد از يك مقدمه اين نتيجه حاصل نمىشود .\r\nهمچنين اين دو مقدمهء قياس ، بايد شامل سه حدّ باشند كه آن‌ها را حدود يا اجزاء ذاتى قياس اقترانى مىگوييم و آن سه حدّ عبارتند از :\r\n1 . حدّ متكرر و مشترك ، يعنى حدّى كه در هر دو مقدمه تكرار مىشود و ميان آن دو مشترك است ، وظيفهء اصلى آن ايجاد رابطه و پيوند ميان دو حدّ ديگر قياس است . اگر حدّ مشترك نباشد هيچ ارتباطى ميان دو حدّ ديگر ايجاد نمىشود بلكه آن دو كاملا از يكديگر بيگانه بوده و اساسا قضيه‌اى تشكيل نخواهد شد تا از آن قياسى و نتيجه‌اى به دست آيد ( ذيلا توضيح بيشترى در اين رابطه مىدهيم و تشبيه بسيار زيباى مرحوم مظفر را نيز همان‌جا بازگو خواهيم نمود ) .\r\n2 . حدّ مختص به مقدمه اول قياس كه در مقدمه ثانى نيامده ، و همين حدّ در نتيجه موضوع واقع مىشود .\r\n3 . حدّ مختص به مقدمه دوم كه در اوّلى نيامده ، اين حدّ در نتيجه ، محمول واقع شده و بر موضوع حمل مىشود و بدين وسيله قضيهء سوّم يا نتيجه حاصل مىشود .\r\nمنطقيون براى هركدام از اين حدود سه‌گانه و مقدّمات دوگانه ، اسم مخصوصى دارند كه مجموعا پنج الى شش اصطلاح است كه تحت عنوان اصطلاحات خاصهء باب قياس اقترانى ( شرطى يا حملى ) بيان مىكنيم :\r\n\r\n","description":"","footnote":"","page_name":" 28 ","page_number":28},
  {"content":"\r\n\r\n1 . حدّ مشترك و متكرر خصوصا ، چند اسم و اصطلاح منطقى دارد ، كه معروف‌ترين آن‌ها « حدّ اوسط يا وسط » است .\r\nوجه تسميه : حدّ مشترك ، واسطه شده و يكى از دو حدّ مختص را بر حدّ ديگر بار مىكند و بين آن دو نسبت و رابطه برقرار مىكند . توضيح اين‌كه : با قطع نظر از اين حدّ مشترك ، هريك از دو حدّ مختص ، صددرصد از يكديگر بيگانه بوده و هيچ پيوند ميانشان نيست ، اين حدّ مشترك است كه در اثر ارتباط با هردو حدّ مختص ، مىتواند پيوندى ايجاد كرده و واسطه در حمل يكى بر ديگرى شود و نقش اساسى را همين حد مشترك بازى مىكند و گرنه مجهولى براى ما معلوم نخواهد شد ( مثل حدّ مشترك مثل ميانجى است كه با دو فرد در حال مخاصمه و منازعه ، روابط حسنه دارد و جهت ايجاد صلح و آشتى ميان طرفين نزاع ، واسطه شده و پادرميانى كرده و آن دو را سر يك ميز مذاكره جمع مىكند تا روابط تيرهء آن‌ها را به روابط حسنه تبديل سازد و بعد كه آن‌ها را آشتى داد خود كنار مىرود و آن‌ها منازعات خود را حلّ و فصل مىنمايند ) . در حقيقت مثل حدّ وسط ، مثل شمعى است كه مىسوزد و فانى مىشود امّا محفل اصغر و اكبر را روشن مىسازد ، لذا مىبينيم كه در نتيجه ، اكبر و اصغر و دو حدّ مختص ، دست به‌دست هم داده و باهم يكى شده‌اند .\r\nگاهى حدّ مشترك را « حجّت » نيز مىگويند : حجّت همان‌طورى كه بر مجموعهء دو قضيه و دو معلوم تصديقى موصل ، اطلاق مىشد همچنين بر خصوص حدّ وسط نيز اطلاق مىشود و وجه تسميه‌اش آن است كه توسّط حدّ وسط است كه مستدل و مبرهن احتجاج بر ثبوت نسبت ميان دو حدّ مختص مىكند و گرنه نسبتى نبود . همچنين « واسطه در اثبات » نيز مىگويند ، يعنى در محيط ذهن و در مقام تفكير و استدلال به‌واسطهء اوسط است كه تصديق به ثبوت يكى از دو حدّ مختص براى ديگرى مىكنيم ، حال گاهى همين اوسط واسطه در ثبوت نيز هست ( كما في البراهين اللمّية ) و گاهى واسطه در ثبوت نيست ( كما في البراهين الانّية ) .\r\n2 . حدّ مختص به مقدمهء اوّل قياس يا حدّ اصغر ، و آن كلمه يا جمله‌اى است كه در نتيجه استدلال ، موضوع ( در حمليه ) يا مقدم ( در شرطيه ) واقع مىشود و ازاين‌رو به آن اصغر مىگويند چون غالبا دامنهء موضوع از دايرهء محمول كوچك‌تر است اگرچه گاهى مساوى نيز هستند .\r\n\r\n","description":"","footnote":"","page_name":" 29 ","page_number":29},
  {"content":"\r\n\r\n3 . صغرى : مقدمه و قضيه‌اى است كه مشتمل بر اصغر باشد كه همان مقدمه اوّل استدلال است ، فرقى ندارد كه اصغر در اين قضيه ، موضوع واقع شده باشد ( كما في الشكل الاول و الثانى ) و يا محمول ( كما في الشكل الثالث و الرابع من الاشكال الاربعه ) .\r\n4 . حد اكبر يا حدّ مختص به مقدّمهء دوم : آن كلمه‌اى است كه در نتيجهء استدلال ، محمول واقع شده و بر موضوع يعنى اصغر بار مىشود و وجه تسميه‌اش به اكبر اين است كه معمولا دايرهء محمول از دايرهء موضوع بزرگ‌تر است .\r\n5 . كبرى : مقدمه‌اى است كه مشتمل بر اكبر است كه معمولا مقدمه دوّم قياس است . در اين‌جا نيز فرقى ندارد كه اكبر ، محمول قضيه واقع شده باشد همانند شكل اوّل و سوّم يا موضوع واقع شده باشد همانند شكل دوّم و چهارم . ( تفصيل اين مطالب خواهد آمد ) .\r\n6 . طرفين : دو حدّ مختص را ، طرفين قياس نيز مىگويند .\r\nحال همين اصطلاحات را در قالب مثال پياده مىكنيم .\r\nمثال : « شارب الخمر فاسق است » مقدمهء اول\r\nو « هر فاسقى شهادتش مردود است » مقدمهء ثانيه\r\n« پس شارب الخمر شهادتش مردود است » نتيجه\r\nدر اين مثال : « فاسق » ، حد وسط و حدّ مشترك است كه در هردو مقدمه تكرار شده و رابط ميان طرفين است ، « شارب الخمر » ، حد اصغر است كه در نتيجه موضوع واقع شده و مقدمه اوّل كه مشتمل بر اين كلمه است صغرى نام دارد و « تردّ شهادته » ، حدّ اكبر است كه در نتيجه محمول واقع شده و مقدمهء دوّم كه مشتمل بر اين كلمه است كبرى ناميده مىشود ، ( مرحوم مظفر مىفرمايند ما در آينده براى حدّ وسط از حرف « ميم » و براى حد اصغر از حرف « ب » و براى حد اكبر از حرف « ج » استفاده خواهيم كرد ولى ما در شرح به جاى اين حروف از خود اصطلاحات و مثال‌هاى متنوع استفاده خواهيم كرد . مثال رمزى ايشان اين است :\r\n« كلّ ب م ، اى : كل انسان حيوان » .\r\nو « كل م ج ، اى : و كل حيوان جسم » .\r\n. . . « كل ب ج ، اى : فكل انسان جسم » .\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nدر اين مثال حيوان كه با حرف ميم بدان اشاره شده ، حد وسط است و در نتيجه حذف گرديده است ) .\r\n\r\nمطلب دوّم : قواعد كلى قياس اقترانى\r\nمقدمهء دوّم شامل سلسله قوانين اساسى و پايه‌اى است كه بايد در قياس اقترانى ( چه حملى باشد و چه شرطى ) فراهم باشند تا قياس منتج باشد و گرنه قياس نتيجه نخواهد داد .\r\nقبل از ورود به تقسيمات حملى و شرطى ، دانستن اين قوانين لازم و ضرورى است و آن‌ها پنج قاعده هستند :\r\n\r\n1 . قاعدهء اوّل :\r\nقاعدهء نخست اين است كه چه در قياس اقترانى حملى و چه شرطى ، شرط مسلّم انتاج ، تكرار حدّ اوسط است ، يعنى حتما بايد حدّ وسط در صغرى و كبرى يكسان تكرار شده باشد بدون كمترين خللى ، و گرنه ارتباطى ميان طرفين ايجاد نخواهد شد ، متفرع بر اين ، اگر در موردى از حيث الفاظ و كلمات هم حد وسط تكرار نشده باشد قطعا منتج نيست و اگر در موردى لفظ متكرر ، ولى معنا متكرر نباشد ( همانند مشتركات لفظى ) باز منتج نخواهد بود . دو مثال :\r\nالف . آن‌جا كه اختلاف در لفظ باشد و الفاظ اوسط به تمام و كمال تكرار نشده باشد . در فارسى مىگوييم :\r\n« ديوار موش دارد » صغرى\r\nو « هر موشى گوش دارد » كبرى\r\n« پس ديوار گوش دارد » نتيجه\r\nاين نتيجه قطعا كذب و مخالف وجدان است ، زيرا بالوجدان ديوار گوش ندارد بايد ديد عيب اين استدلال كجا است ؟\r\nعيب ، در عدم تكرار اوسط است . در صغرى آمده : « ديوار موش دارد » موضوع قضيه « ديوار » و محمول آن « موش دارد » ، است . معناى كلمهء « دارد » در مثل اين مثال يا موارد ديگر استعمال از قبيل : فلانى مال دارد ، علم دارد ، مقام دارد و . . . به معناى دارا بودن است ، پس ديوار موش دارد به عبارت ديگر مىشود : ديوار داراى موش است ، آن‌گاه در كبرى آمده « هر موشى گوش دارد » يعنى داراى گوش است ، حال حدّ وسط در\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nصغرى مركب ناقص : « داراى موش » است كه در كبرى اين اوسط به تمام و كمال تكرار نشده و تنها مضاف اليه يعنى « موش » ذكر شده ، اگر بخواهيم كل اين مركب را اوسط قرارداده و در كبرى هم تكرار كنيم بايد بگوييم : و « هر داراى موشى داراى گوش است » اين كبراى كلى ، كاذب خواهد بود و منتج نيست كه بگوييم : « پس ديوار داراى گوش است » ، لذا بايد حدّ وسط را خصوص كلمهء موشى قرار دهيم كه در صغرى جزء محمول است « 1 » و چنين بگوييم : « ديوار داراى موش است » و « هر موشى داراى گوش است » ، « پس ديوار داراى چيزى است كه آن چيز داراى گوش است » ، اين استنتاج صحيح و بىعيب خواهد بود چون اوسط در هردو مقدّمه تكرار شده است .\r\nدر عربى مىگويند : « الحائط فيه فأرة » صغرى\r\n« و كل فأرة لها اذنان » كبرى\r\n« فالحائط له اذنان » نتيجه\r\nاين نتيجه غلط است و اشكال در اين‌جا است كه آن‌چه كه ، گويندهء اين كلام در ظاهر فكر كرده ، اوسط است تكرار نشده و لذا منتج نيست ، زيرا در صغرى محمول كلمهء « فأرة » تنها نيست ، بلكه مجموعهء « فيه فأرة » است كه از نظر نحوى خبر مقدم و مبتداى مؤخر است ولى در كبرى تنها يك جزء آن‌كه كلمهء « فارة » باشد آمده و كلّ آن مكرر نشده و لذا براى منتج بودن اين قياس ، ناگزير به انجام يكى از اين دو كار هستيم .\r\n1 . يا بايد مجموع « فيه فأرة » را اوسط قرار داده و در كبرى هم تكرار نموده و بگوييم :\r\n« كل ما فيه فأرة له اذنان » كه باز اين كبراى كلى كاذب است ، چون چنين نيست كه هرچيزى كه در آن موش است خود ، نيز داراى گوش باشد مثل ديوار ، كه موش دارد ولى گوش ندارد .\r\n2 . و يا بايد اوسط را خصوص كلمهء « فأرة » قرار داده و بگوييم : « الحائط فيه فأرة » ، و « كل فأرة لها اذنان » ، « فالحائط فيه ما له اذنان » كه اگر چنين گفتيم ، حتما صادق خواهد بود ولى حدّ وسط جزء محمول است نه تمام آن و اين مانعى ندارد .\r\nمثال براى موردى كه اوسط لفظا تكرار شده ولى معنا تكرار نشده در مثل مشتركات لفظيه :\r\n\r\n\r\n","description":"","footnote":"\r\n( 1 ) . در بحث‌هاى آينده خواهيم گفت كه گاهى تمام محمول و گاهى جزء آن مىتواند اوسط باشد .\r\n","page_name":" 32 ","page_number":32},
  {"content":"\r\n\r\n« در باز است » ، و « هر بازى پرنده است » ، « پس در پرنده است » .\r\n« اين شير است » ، و « هر شيرى درنده است » ، « پس اين درنده است » . يا در مثال :\r\n« الذهب عين » ، و « كل عين تدمع » « فالذهب تدمع » ( تدمع : اشك مىريزد ) .\r\nكه نتيجه قطعا كاذب است زيرا طلا گريه نمىكند و علّت بطلان اين است كه حدّ وسط يعنى كلمهء « عين » مشترك لفظى است و در صغرى از آن ، خصوص مادّهء معدنى اراده شده و در كبرى از آن چشم و عضو گريه‌كننده اراده شده ، لذا منتج نيست ( در حقيقت مغالطه است نه برهان ) .\r\n\r\n2 . قاعدهء ثانيه :\r\nمقدمه : منطقيون ، اختلاف در نتيجه را به اين مىدانند كه گاهى نتيجهء حق ، ايجابى باشد و گاهى سلبى ، و سبب عقم و بىنتيجه بودن قياس را نيز همين مىدانند . سرّ مطلب را از زبان مرحوم ملا عبد اللّه يزدى مىشنويم :\r\n« و الاختلاف دليل عدم الانتاج فان النتيجة هو القول الاخر الّذي يلزم من المقدمتين فلو كان اللازم من المقدمتين الموجبة لما كان الحق في بعض المواد هو السالبة و لو كان اللازم منهما السالبة لما كان الحق في بعض المواد الموجبة » . « 1 »\r\nحال اين مقدمه هم براى قاعده ثانيه و هم ثالثه و هم خامسه از قواعد عامهء مورد بحث ، نافع است .\r\nبا حفظ اين مقدمه مىگوييم : قاعدهء ثانيه از قواعد عامّه ، و شرط دوّم از شروط عام و كلى قياس اقترانى ، عبارت است از : ايجاب يكى از دو مقدّمه ؛ يعنى قياس اقترانى هنگامى منتج است كه حداقل يكى از دو مقدمهء آن ( صغرى يا كبرى ) ، قضيهء موجبه و داراى نسبت ايجابى باشد ، پس از دو قضيهء موجبه و از يك موجبه و يك سالبه ، قياس منتج است ، امّا از دو قضيهء سالبه ( چه سالبتين كليتين و چه جزئيّتين و چه مختلفتين ) قياس عقيم است . اين قاعده ، در همهء اشكال اربعهء قياس اقترانى معتبر است .\r\nبرهان اين قاعده : حدّ وسط در استدلال ، يك كار اصلى انجام مىدهد و آن ايجاد صلة و پيوند ميان حدّ اكبر و حدّ اصغر است ، امّا در قضيهء سالبه اين نقش را بازى نمىكند\r\n\r\n\r\n","description":"","footnote":"\r\n( 1 ) . عبد اللّه بن شهاب الدين ( مولى عبد اللّه ) ، الحاشيه على تهذيب المنطق التفتازانى ، چاپ المكثبة العلمته الاسلامية ، ص 119 .\r\n","page_name":" 33 ","page_number":33},
  {"content":"\r\n\r\nيعنى شخص مستدل ، مبرهن و قايس را مساعدت و همراهى بر ايجاد صله و پيوند ميان اصغر و اكبر نمىكند ، بلكه قانون سالبتين سلب ربط و مباينت است و علّت اين‌كه در سوالب ، حدّ اوسط چنين نقشى ندارد اين است كه : مفهوم كلى و شىء واحدى كه با دو مفهوم ديگر مباينت دارد و با هركدام يك سالبهء كليه را تشكيل مىدهد ، گاهى به گونه‌اى است كه خود آن دو شىء با يكديگر تباين كلّى نداشته بلكه تصادق و تلاقى دارند ، مانند « فرس » كه هم با انسان مباين است و مىتوان گفت : « لا شيئى من الانسان بفرس » و هم با ناطق مباين است و مىتوان گفت : « لا شيئى من الفرس بناطق » ، ولى خود انسان و ناطق با يكديگر مباينت ندارند بلكه متساويان هستند و از آن‌ها موجبهء كليه تشكيل مىشود و مىتوان گفت : « كل انسان ناطق و كل ناطق انسان » .\r\nو گاهى به نحوى است كه آن دو شيئى كه با اين شىء واحد تباين دارند خودشان هم با يكديگر تباين دارند و با قطع نظر از آن شىء ثالث هم ، از اين دو سالبه كليه تشكيل مىشود ، مانند « فرس » كه هم با انسان تباين كلّى دارد و مىتوان گفت : « لا شيئى من الانسان بفرس » و هم با طائر تباين كلّى دارد و مىتوان گفت : « و لا شيئى من الفرس بطائر » ، ضمنا خود انسان و طائر نيز با يكديگر تباين كلى دارند و مىتوان گفت : « لا شيئى من الانسان بطائر » ، حال كه هردو فرض ممكن شد مىگوييم : از دو سالبهء كليه ، قياس منتج تشكيل نمىشود ، زيرا در سالبهء كليه هريك از اصغر و اكبر با اوسط تباين كلى دارند ، امّا به صرف مباينت آن دو با اوسط و حدّ مشترك و متكرر ، حال و وضع خود آن دو براى ما معلوم و مسلّم نمىشود كه آيا خود آن دو متلاقيان و متصادقان هستند ، در غير افراد اوسط ( كه مثلا فرس باشد ) مانند : انسان و ناطق يا متباينان هستند مانند :\r\nانسان و طائر ؟ در نتيجه چنين قياسى كه از دو سالبه كليه تشكيل يافته نه منتج نتيجهء ايجابى است و نه منتج نتيجهء سلبى بلكه در بعضى مواد نتيجهء حق ، ايجابى است همانند مثال انسان و ناطق ؛ و در بعض مواد نتيجهء حق ، سلبى است همانند انسان و طائر و اختلاف در نتيجه به بيانى كه در مقدمهء همين قاعدهء ثانيه گفته شد دليل عقم قياس است حال آن‌كه اصل ، بر كليت قواعد منطقى است و اين‌كه مادهء نقض نداشته باشند ؛\r\nدر خاتمه مىفرمايند اين سخن در هردو سالبه‌اى جارى است چه آن‌جا كه سالبتين به‌گونه‌اى باشند كه اوسط و شىء واحد مباين با دو شىء ديگر در هردو مقدمه ، موضوع قياس باشد مانند شكل ثالث مثلا : « لا شيئى من الفرس به انسان » و « لا شيئى من\r\n\r\n","description":"","footnote":"","page_name":" 34 ","page_number":34},
  {"content":"\r\n\r\nالفرس بناطق . . . » و چه آن‌جا كه در هردو مقدمه ، محمول باشد مانند شكل ثانى مثلا :\r\n« لا شيئى من الانسان بفرس » و « لا شيئى من الناطق بفرس » و چه آن‌جا كه مختلفين باشند ، يعنى در يك مقدّمه ، موضوع و در مقدمهء ديگر ، محمول باشد مانند شكل اوّل كه اوسط در صغرى ، محمول و در كبرى ، موضوع است ، و مثال اصلى ما در توضيح قاعدهء ثانيه همين بود و يا بالعكس مانند شكل چهارم ، البته ما در شكل اوّل كه بديهى الانتاج است محاسبه كرديم و عدم انتاج سالبتين را ثابت كرديم كه وقتى در اين شكل منتج نبود در ساير اشكال به طريق اولى منتج نخواهد بود چون آن‌ها فرع بر اين هستند و هريك از آن اشكال اگر بخواهند منتج باشند حتما بايد به اين شكل ارجاع شوند و اصل كه منتج نشد فرع هم منتج نخواهد شد .\r\n\r\n3 . قاعدهء سوم :\r\nسومين قاعده از قواعد عامّه قياس اقترانى عبارت است از : كليت يكى از دو مقدّمه يعنى قياس اقترانى هنگامى منتج است ( چه به صورت شرطى باشد يا حملى آن هم چه شكل اوّل چه دوّم و . . . ) كه يا هردو مقدمهء آن ( صغرى و كبرى ) قضيهء كليه باشند ( موجبتان كليتان يا موجبه كليه و سالبهء كليه ) و يا حداقل يكى از دو مقدمهء آن كليت ( موجبه يا سالبهء كليه ) داشته باشد تا قياس منتج شود بنابراين اگر هردو مقدمهء قياس ، قضيهء جزئيه بود منتج نخواهد بود ، زيرا اگر هردو مقدمه جزئيه باشند از سه حال خارج نيستند :\r\n1 . يا هردو سالبهء جزئيه هستند كه بطلان و عقم اين قسم در قاعدهء دوم بيان شد ؛\r\n2 . و يا هردو موجبهء جزئيه هستند ؛\r\n3 . و يا يكى موجبهء جزئيه و ديگرى سالبهء جزئيه است . در اين قاعدهء سوّم ثابت مىكنيم كه از اين دو نيز قياس ، منتج نخواهد بود .\r\nبيان ذلك : قياس وقتى منتج است كه حدّ وسط نقش خود را بازى كند و آن ايجاد ارتباط و پيوند جزمى ميان اصغر و اكبر است ، امّا در جزئيتان چنين نيست ، علّت آن است كه قضيهء جزئيه حداكثر دلالت دارد بر تلاقى طرفين يعنى موضوع و محمول يا مقدم و تالى في الجمله ، يعنى با قطع نظر از تلاقى در بعض افراد و يا در تمام افراد كه قدر مسلّم بعض الافراد است و كارى با تمام افراد ندارد نه نفيا و نه اثباتا ( تازه اگر جزئيهء موجبه باشد چنين است و على الفرض هردو يا يكى از دو مقدمه موجبه هستند ) ، وقتى\r\n\r\n","description":"","footnote":"","page_name":" 35 ","page_number":35},
  {"content":"\r\n\r\nتصادق في الجمله و في بعض الافراد شد ، مىگوييم : در جايى كه احدى المقدمتين كليه باشد ؛ مثلا : « بعض الانسان حيوان » و « كل حيوان جسم » ؛ « فبعض الانسان جسم » البته منتج است و با جزم و قطع ؛ وضع اصغر و اكبر را روشن مىسازد ولى در مواردى كه هر دو مقدمه جزئيه باشند ( كه همين قسم مورد بحث ما است ) ما نمىدانيم و جزم نداريم كه آيا آن بعض از اوسط كه با اصغر تلاقى كرده و بر آن حمل شده ( مثلا حصه‌اى از حيوان كه بر انسان حمل شده ) ، همان بعض اوسطى است كه در كبرى با اكبر تصادق پيدا كرده و بر يكديگر حمل شده‌اند يا اين‌كه آن حصّه از اوسط كه در صغرى با اصغر تلاقى كرده ، غير از حصّه از اوسطى است كه در كبرى با اكبر تلاقى كرده‌اند ؟\r\nدر جواب بايد گفت هردو محتمل است ، در بعض موارد اين حصه همان حصه است و در بعض موارد نيست ، لذا يك نتيجه جزمى صددرصد حاصل نمىشود ، بلكه حداكثر ، احتمال هردو است و معناى اين‌كه هردو محتمل باشند آن است كه بدين وسيله حال طرفين و حدّين قياس يعنى اكبر و اصغر براى ما روشن نمىشود كه آيا هميشه متلاقيان هستند ؟ يا هميشه متباينان‌اند ؟ و در نتيجه چنين قياسى منتج نيست چون اختلاف در نتيجه دارد يعنى در بعض موارد نتيجه حق ، سلب است و گاهى ايجاب ، چنان‌كه در قاعدهء ثانيه ذكر شد ، و اختلاف نتيجه سبب عقم است . دو مثال :\r\n1 . مقدمتين موجبتين جزئيتين باشند : « بعض الانسان حيوان » صغرى ، در كبرى اگر بگوييم : و « بعض الحيوان فرس » و از اين مادّه يعنى فرس استفاده كنيم ، به يقين هيچ‌گاه نتيجه ، ايجابى نخواهد بود و كاذب است كه بگوييم : « بعض الانسان فرس » و اگر از مادّهء ديگر ، يعنى ناطق استفاده كرده و به جاى كبراى مذكور بگوييم : « بعض الحيوان ناطق » در اين‌جا نتيجه سلبى نخواهيم داشت و كاذب است كه بگوييم : « بعض الانسان ليس بناطق » بلكه حتما بايد ايجابى باشد حال اين‌كه به اختلاف مواد و جابجايى آن‌ها ، نتيجه ، رنگ عوض مىكند و گاهى نتيجهء حق ، ايجابى و گاهى سلبى مىشود خود ، دليل عدم انتاج است به بيانى كه در اول قاعده ثانيه بيان شد .\r\n2 . يك مقدمه موجبهء جزئيه و ديگرى سالبه جزئيه باشد مانند : « بعض الانسان حيوان » صغرى ، آن‌گاه اگر در كبرى بگوييم : « بعض الحيوان ليس بفرس » نتيجهء حق ، فقط سلبى خواهد بود ، يعنى : « بعض الانسان ليس بفرس » و نتيجهء ايجابى قطعا ندارد و نمىتوان گفت : « بعض الانسان فرس » ولى اگر مادّه را عوض كرديم و به جاى فرس ناطق\r\n\r\n","description":"","footnote":"","page_name":" 36 ","page_number":36},
  {"content":"\r\n\r\nآمد و عوض كبراى مذكور اين قضيه را آورديم كه : و « بعض الحيوان ليس بناطق » در اين‌جا نتيجهء سلبى ، كاذب است و نمىتوان گفت : « فبعض الانسان ليس بناطق » بلكه حتما بايد ايجابى باشد باز اختلاف در نتيجه ، دليل عقم است به بيانى كه مكرر اشاره شد .\r\nضمنا اين سخن كه قياس از دو جزئيه ، عقيم است ، منحصر به شكل خاصى نيست بلكه در كليه اشكال است چه آن‌جا كه اوسط در هردو مقدمه موضوع باشد ، مانند شكل سوّم و يا محمول باشد ، مانند شكل دوّم و يا مختلف باشد ، يعنى در يك مقدمه موضوع و در ديگرى محمول باشد مانند شكل اوّل و چهارم . البته در دو مثال مذكور به صورت شكل اوّل محاسبه شد كه در بقيهء اشكال به طريق اولى منتج نيست .\r\n\r\n4 . قاعدهء چهارم :\r\nقاعدهء عامه چهارم از قواعد عامه قياس اقترانى اين است كه : نتيجه هميشه و همه جا تابع اخسّ مقدمتين است ( البته اگر اخسّى باشد ) در اين‌جا با سه سؤال و جواب مطلب را واضح‌تر مىكنيم .\r\nالف . ملاك در اشرفيت و اخسّيت ( پست‌تر بودن ) قضايا چيست ؟\r\nجواب : فعلا از حيث جهت قضيه ، كه ضرورت اشرف است يا دوام و . . . بحثى نداريم و در مباحث مختلطات از قياس منطقى ، مطرح است و ما از حيث كيفيت و كميت محاسبه مىكنيم : از حيث كيفيت « ايجاب » اشرف از سلب است ، چون ايجاب امر وجودى است و سلب امر عدمى است و وجود اشرف است ( در ميان موجودات هم مجرّد اشرف است و در ميان مجرّدات هم ذات واجب الوجود سر سلسله و اشرف موجودات است ) ، از حيث كميّت نيز « كليّت » اشرف از جزئيت است زيرا هم اضبط است و هم در علوم ، انفع است و در مقايسهء خود اين دو ملاك ايجاب و كليت ، باز كليّت از ايجاب اشرف است به همان دو ملاك اضبطيت و انفعيت كه ذكر شد . با اين محاسبه درجه و رتبه هريك از محصورات اربع را مشخص مىكنيم :\r\nموجبهء كليه : اشرف قضاياى محصورات اربع است ، زيرا حاوى هردو ملاك اشرفيت است هم ايجاب و هم كليت ، در رتبهء بعدى سالبه كليه كه داراى كليت است قرار دارد و در رتبهء سوّم موجبهء جزئيه چون داراى ايجاب است و در پايان سالبهء جزئيه اخسّ قضاياى اربعه است چون فاقد هردو ملاك است .\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nدر اين‌جا سخنى از شرح شمسيّه مىآوريم :\r\nاعلم ان هيهنا كيفيتين : ايجاب و سلب و اشرفهما الايجاب لانه وجود و السلب عدم و الوجود اشرف من العدم ، و كميتين : الكلية و الجزئية و اشرفها الكلية لانّها اضبط و انفع في العلوم و اخص من الجزئيه ( چون كلما صدق الكليه صدق الجزئية و لا عكس ) و الاخص لاشتماله على امر زايد اشرف فعلى هذا يكون الموجبة الكلية اشرف المحصورات لاشتمالها على شرافين و اخسّها السالبة الجزئية لاحتوائها على خستين و السالبة الكلية اشرف من الموجبة الجزئيه لان شرف السلب الكلى باعتبار الكلية و شرف الايجاب الجزئى بحسب الايجاب و شرف الايجاب من جهة واحدة و شرف الكلية من جهات متعدّده » . « 1 »\r\nب : معناى اين قاعده كه نتيجهء تابع اخس مقدمتين است چيست ؟\r\nجواب : يعنى اگر هردو مقدمه موجبه كليه بودند چون هردو اشرف و هم‌رتبه هستند نتيجه هم ، به تبع مقدّمات موجبهء كليه خواهد بود ، زيرا خسّتى در كار نيست ولى اگر يكى از دو مقدمه موجبه و آن ديگرى سالبه بود نتيجه هم سالبه خواهد بود چون سلب اخص از ايجاب است و نتيجه تابع همان است ، مثال :\r\n« كلّ انسان حيوان » صغرى .\r\n« و لا شيئى من الحيوان بجماد » كبرى\r\n« فلا شيئى من الانسان بجماد » نتيجه ( نتيجه سلب كلى است ) .\r\nو اگر يكى از دو مقدمه كليه و آن ديگرى جزئيه بود نتيجه هم جزئيه خواهد بود چون جزئيه اخسّ از كليه و نتيجه تابع اخسّ است ، مثال :\r\n« بعض الحيوان انسان » صغرى\r\n« و كل انسان ناطق » كبرى\r\n« فبعض الحيوان ناطق » نتيجه\r\nج : برهان اين قاعده چيست ( ما الدليل على كون النتيجة تابعة لاخسّ المقدمات ) ؟\r\nجواب : دليل آن است كه نتيجه ، فرع و مقدّمات ، اصل آن هستند و ما فرع زايد بر اصل و ، تابع قوىتر از متبوع نداريم .\r\n\r\n\r\n","description":"","footnote":"\r\n( 1 ) . شرح شمسيه ، صفحهء 145 ؛ ( نظير اين سخن در شرح المطالع ، صفحهء 248 آمده است ) .\r\n","page_name":" 38 ","page_number":38},
  {"content":"\r\n\r\n\r\n5 . قاعدهء پنجم :\r\nپنجمين قاعده از قواعد عامهء قياس اقترانى اين است كه : قياس اقترانى از يك صغراى سالبه و يك كبراى جزئيه هم منتج نيست بلكه حتما يا ايجاب صغرى لازم است و يا كليت كبرى و گرنه عقيم خواهد بود ضمنا اين‌كه گفتيم : « سالبهء صغرى » سالبه ، اعم از كليه و جزئيه است ولى حتما بايد مقيد به قيد كليت شود و فرض كنيم كه صغرى سالبهء كليه باشد ؛ سبب افزودن اين قيد و فرض كليت ، آن است كه اگر فرضا صغرى ، سالبهء جزئيه باشد و از طرفى كبرى هم جزئيه باشد آن‌گاه لازم مىآيد هردو مقدمهء قياس ، قضيهء جزئيه باشند ، در نتيجه شرط ثالث از شروط عامه و قاعدهء ثالثه از قواعد عامهء مذكور مختل مىشود و از آن حيث ، قياس اشكال داشته و نيازى به فرض قاعدهء ديگرى به نام قاعدهء پنجم نيست . همچنين اين‌كه گفتيم : « جزئيهء كبرى » جزئيه ، اعم است از موجبه و سالبه ولى خصوص جزئيه موجبه ، منظور نظر است و بايد فرض كنيم كه كبرى موجبهء جزئيه باشد تا قاعدهء پنجمى باشد ، سرّ مطلب آن است كه اگر كبرى ، موجبه نباشد و سالبهء جزئيه باشد بر فرض كه صغرى نيز سالبه باشد ، آن‌گاه لازم مىآيد دو مقدمه قياس سالبه باشند ، در نتيجه شرط ثانى و قاعدهء ثانيه از قواعد عامهء مذكور مختل مىشود كه گفتيم : « لابد من ايجاب احدى المقدمتين ، فلا انتاج من سالبتين » ، و از آن حيث مطلب اشكال پيدا مىكند و نوبت به قاعدهء مستقلى به نام قاعدهء پنجم نمىرسد ، با اين محاسبات قاعدهء پنجم اين است كه : قياس اقترانى از يك صغراى سالبهء كليه و از يك كبراى موجبهء جزئيه منتج نيست و چنين تركيبى نبايد به كار برد .\r\nدليل اين شرط : فرض اين است كه صغرى سالبه كليه است ، معناى سلب كلّى اين است كه : موضوع و محمول با يكديگر تباين كلى دارند ، يعنى هيچ‌كدام از اصغر و اوسط بر هيچ فردى از افراد يكديگر تصادق ندارند ، و از طرفى فرض اين است كه :\r\nكبرى موجبهء جزئيه است و معناى ايجاب جزئى اين است كه : موضوع با محمول يعنى اوسط و اكبر با يكديگر في الجمله و في بعض الافراد تصادق دارند و البته چون معمولا محمول اوسع از موضوع است پس مواردى هم هست كه اكبر بدون اوسط يا هركدام بدون ديگرى ( در عامين من وجه ) صادق هستند .\r\nآن‌گاه در آن بعض افرادى كه هم اكبر و هم اوسط تصادق دارند صدق اصغر با اكبر در آن‌جا ممكن نيست ، چون با وجود صدق اوسط نوبت به صدق اصغر نمىرسد و\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nتباين كلى است ، باقى مىماند افرادى كه خارج از اوسط هستند و اكبر بر آن‌ها صادق است بدون اوسط و در اين بخش با مقدّمات مذكور ( سالبه كليه صغرى و جزئيه موجبهء كبرى ) و قياس كذايى نمىتوان يك نتيجهء جزمى و قطعى به دست آورد يعنى با اين قياس و اين اوسط ، براى ما معلوم يا مظنون نمىشود كه آيا اصغر و اكبر در بخش مذكور با يكديگر تلاقى و تصادق دارند ( به صورت جزئى يا كلى ) تا از آن دو يك موجبه ( كليه يا جزئيه ) تشكيل شود و نتيجه ايجابى باشد ؛ و يا تباين كلّى دارند و در هيچ فردى باهم صادق نيستند ( همان‌طور كه اصغر با اوسط چنين بود ) تا از آن دو يك سالبهء كليه تشكيل شود و نتيجه سلبى باشد ؟ و هردو محتمل است ( هم تلاقى و هم تباين ) ، لذا چنين قياسى نه منتج يك نتيجهء ايجابى است ، زيرا اگر چنين بود بايد هميشه ايجاب صادق باشد و ماده نقض نداشته باشد و حال آن‌كه دارد و به زودى توضيح خواهيم داد و نه منتج يك نتيجهء سلبى صحيح است و گرنه بايد پيوسته سلب ، صادق باشد و مادهء نقض نداشته باشد درحالىكه به اختلاف موادّ قضاياى قياس نتيجه مختلف مىشود و اختلاف در نتيجه ، دليل بر عقم است كه مكرّر بيان شد . مثال :\r\nاگر بگوييم : « لا شيئى من الغراب به انسان » صغرى\r\nو « بعض الانسان اسود » كبرى\r\nدر اين‌جا نتيجه سلبى غلط است يعنى نمىتوان گفت : « بعض الغراب ليس باسود » چون نقيض سلب جزئى كه ايجاب كلّى باشد ( كل غراب اسود ) صادق است و حتما بايد نتيجه ايجابى باشد يعنى : « بعض الغراب اسود » درحالىكه طبق قانون چهارم ( نتيجه تابع اخسّ مقدّمات است ) از سلب كلّى و ايجاب جزئى ، يك سلب جزئى متوقع است و اگر مادّه را عوض كرده و در كبراى مذكور به جاى : « بعض الانسان اسود » ، بگوييم : « بعض الانسان ابيض » ، در اين‌جا نتيجه ايجابى كذب است و نمىتوان گفت : « بعض الغراب ابيض » و بايد نتيجه سلبى باشد يعنى : « بعض الغراب ليس بابيض » ، و اختلاف در نتيجه سبب عقيم و غير منتج بودن قياس است .\r\nدر خاتمه : محاسبه‌اى كه در مثال داشتيم در قالب شكل اوّل بود كه اوسط در صغرى ، محمول و در كبرى ، موضوع بود ولى بايد بدانيم كه فرق ندارد و به صورت اشكال ديگر هم منتج نيست يعنى اگر اوسط در هردو مقدمه محمول باشد ، مثل شكل دوّم ، مثلا : « لا شيئى من الغراب به انسان » ، و « بعض الاسود انسان » ؛\r\n\r\n","description":"","footnote":"","page_name":" 40 ","page_number":40},
  {"content":"\r\n\r\nيا اگر اوسط در هردو مقدمه موضوع باشد ، مانند شكل ثالث ، مثلا :\r\n« لا شيئى من الانسان بغراب » ، و « بعض الانسان اسود » ؛\r\nو يا اگر اوسط در مقدمه اوّل موضوع و در دوّمى محمول باشد ، مانند شكل رابع ، مثلا « لا شيئى من الانسان بغراب » ، و « بعض الاسود انسان » ؛\r\nدر تمامى اين حالات ، صور و اشكال فرقى نيست و قياس مذكور طبق بيان مذكور عقيم است و اصولا وقتى به صورت شكل اوّل عقيم شد به صورت ساير اشكال به طريق اولى عقيم است ( در مباحث آينده اين اولويت روشن خواهد شد ) .\r\nنكته : در شرح مطالع مىخوانيم :\r\n« و تشترك الاشكال الاربعة في ان : 1 . لا قياس عن جزئيتين 2 . و لا سالبتين 3 . و لا صغرى سالبة كبريها جزئية الّا في الرابع كما سيأتى 4 . و ان النتيجة تتبع اخسّ المقدمتين في الكيف و الكّم . و هذه القواعد عرفت باستقراء الجزئيات عند معرفة شرايط الأنتاج في كل شكل و معرفة ما يلزمه من النتيجة » . « 1 »\r\n\r\nاشكال اربعه\r\nپس از بررسى اصطلاحات خاصهء قياس اقترانى و قواعد عامّهء قياس اقترانى حملى و شرطى وارد مباحث اصلى مىشويم كه مباحث اشكال اربعه باشد و اين اشكال هم در قياس اقترانى حملى وجود دارد و هم در اقترانى شرطى . در ابتدا به اجمال ، اشكال اربعهء هريك از قياس حملى و شرطى را بيان مىكنيم ، سپس وارد تفصيل مطلب مىشويم .\r\nامّا بيان اجمالى : تعريف اجمالى اشكال اربعه ، در دو بيتى ذيل به نظم درآمده كه اوّل كلام را بدان مزين مىسازيم :\r\n اوسط اگر حمل يافت در بر صغرى و باز * وضع به كبرى گرفت شكل نخستين شمار\r\nحمل به هردو دوم ، وضع به هردو سيم * رابع اشكال را عكس نخستين شمار \r\nبيان ذلك : در اقترانى حملى\r\nشكل اوّل : حدّ وسط در صغرى ، محمول و در كبرى ، موضوع باشد .\r\nشكل دوّم : حدّ وسط در هردو مقدمه ( صغرى و كبرى ) محمول واقع شود .\r\n\r\n\r\n","description":"","footnote":"\r\n( 1 ) . شرح مطالع ، ص 249 .\r\n","page_name":" 41 ","page_number":41},
  {"content":"\r\n\r\nشكل سوّم : حدّ وسط در دو مقدمه موضوع واقع شود .\r\nشكل چهارم : حدّ وسط در صغرى ، موضوع و در كبرى ، محمول واقع شود .\r\nو امّا در اقترانى شرطى :\r\nشكل اوّل : حد وسط در صغرى ، تالى و در كبرى ، مقدم باشد .\r\nشكل دوّم : حدوسط در هردو مقدمه ، تالى باشد .\r\nشكل سوّم : حدّ وسط در هردو مقدمه ، مقدم باشد .\r\nشكل چهارم : حدّ وسط در مقدمهء اوّل ، مقدم و در مقدمهء دوّم ، تالى باشد .\r\nسؤال : اين اشكال اربعه از كجا ناشى مىشوند ؟\r\nجواب : از وضع اوسط با دو طرف آن در مقدمتين ؛ مىدانيم كه هر قياس اقترانى ، حداقل از دو مقدمه تشكيل شده و هردو مقدمه‌اى بر سه حدّ مشتمل است :\r\n1 . حدّ اوسط 2 . حدّ اصغر 3 . حدّ اكبر و نيز مىدانيم كه ميان اصغر و اكبر رابطه‌اى نيست و وضع آن‌ها براى ما مجهول است ، كه آيا بر يكديگر قابل حمل هستند يا از يكديگر قابل سلب‌اند ؟ پس از واسطه‌اى به نام اوسط يا حدّ وسط كه با هردو ارتباط دارد استفاده كرده و قياس تشكيل داديم تا وضع و ارتباط اكبر و اصغر را روشن سازيم حال ، اين اوسط كه در هردو مقدمه آمده جايگاه ثابتى ندارد و به اشكال و انحاء مختلف درمىآيد اينجاست كه اشكال اربعه ، شكل مىگيرد زيرا يا حدّ وسط در هردو مقدمه موضوع است « شكل سوّم » يا در هردو محمول است « شكل ثانى » يا در صغرى ، موضوع و در كبرى ، محمول است « شكل رابع » و يا در صغرى ، محمول و در كبرى ، موضوع است « شكل اوّل » ،\r\nبنابراين « شكل » در اصطلاح منطقيون ، يك قياس اقترانى است كه اوسط آن با طرفين و حدين قياس وضع و قرار خاصى دارد .\r\nسؤال : وجه تسميه اشكال اربعه به اين اسامى چيست ؟\r\nجواب : اين نامگذارىها براساس ارزش‌هاى هر شكل است ؛ يعنى شكل اوّل را اوّل گويند ، چون از همهء اشكال ديگر مهمتر ، داراى رتبهء اول و اساس بقيهء اشكال است و جهت اهميتش آن است كه اين شكل بديهى الانتاج است و به محض تشكيل صحيح و با شرايط مقدمات آن ، نتيجه حتمى است و خودبخود در كنار آن مقدّمات قرار مىگيرد و مثل دودوتا چهارتا است كه نيازى به برهان و استدلال از راه قياس خلف و\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nافتراض و . . . ندارد ولى ساير اشكال ، نظرى الانتاج هستند و تا به شكل اوّل ارجاع نشوند منتج نخواهند بود ، لذا شكل اوّل بهترين شكل استدلال در منطق ارسطويى است و علّت بديهى الانتاج بود اين است كه : شكل اوّل از استدلال ، بر مقتضاى طبع است كه طبع هر انسان عاقلى آن را مىپسندد ، به قول قطب رازى در شرح مطالع :\r\n« انّما وضعت الاشكال في هذه المراتب لانّ الشكل الاول هو النظم الطبيعى لانتقال الذهن فيه من الاصغر الى الاوسط و منه الى الاكبر حتى يلزم انتقاله من الاصغر الى الاكبر و هو انتقال طبيعى يتلقاه الطبع السليم بالقبول » . « 1 »\r\nبر همين اساس نتيجهء اين شكل در خود مقدمات به‌طور مجمل نهفته است و پس از قبول مقدمات ، مطلب تمام و نتيجه حتمى است و حاجتى به اثبات ندارد .\r\nشكل دوّم را دوّم گويند به دليل اين‌كه يك درجه از شكل اوّل پست‌تر است ، زيرا در اشرف المقدمتين ( صغرى ) با شكل اوّل مساوى و شريك است و در صغراى هردو شكل اصغر ، موضوع و اوسط ، محمول است .\r\nوجه اشرفيت صغرى اين است كه : صغرى مشتمل بر اصغر است و اصغر ، موضوع نتيجه است و موضوع از محمول اشرف است ، به قول صاحب شرح مطالع :\r\n« لانّ المحمول في الاغلب يكون خارجا تابعا و المتبوع المعروض اشرف و لان المحمول انّما هو مذكور مطلوب في القضية لاجله « موضوع » حتى يرتبط عليه با لايجاب او السلب » . « 2 »\r\nشكل سوّم را كه سوّم گويند به دليل اين‌كه دو درجه از شكل اوّل پست‌تر است ، زيرا در اخس مقدمتين ( كبرى ) با شكل اوّل شركت دارد كه در هردو اوسط ، موضوع و اكبر ، محمول است .\r\nوجه اخسيّت كبرى اين است كه كبرى مشتمل بر اكبر است و اكبر در نتيجه ، محمول است پس كبرى بر محمول نتيجه ، مشتمل است و محمول اخسّ از موضوع است چون تابع او و از عوارض او است .\r\n\r\n\r\n","description":"","footnote":"\r\n( 1 ) . شرح المطالع ، صفحهء 249 .\r\n( 2 ) . شرح المطالع ، صفحهء 249 .\r\n","page_name":" 43 ","page_number":43},
  {"content":"\r\n\r\nشكل چهارم را بدان جهت چهارم گويند كه در نهايت درجه دورى از شكل اوّل و دقيقا نكتهء مقابل آن است ، زيرا در شكل اوّل اوسط ، محمول در صغرى و موضوع در كبرى بود و در شكل چهارم بالعكس است ، به قول قطب در شرح مطالع :\r\n« فهو في غاية البعد عن الطبع و لذلك اسقطه الفارابى و الشيخ عن الاعتبار ( يعنى در تقسيم‌بندى آورده‌اند ولى گفته‌اند : ارزشمند نيست ) و بعضهم عن القسمة ايضا [ يعنى اصلا در تقسيم‌بندى هم آن را نياورده‌اند 
  ] . « 1 »\r\nگويا اين شكل چهارم را جالينوس افزوده ، و به نام شكل جالينوسى هم معروف است .\r\nامّا بيان تفصيلى :\r\nنخست اشكال اربعهء قياس اقترانى حملى و سپس اشكال اربعهء اقترانى شرطى را بيان مىكنيم .\r\n\r\nشكل اوّل\r\nدر رابطه با شكل اوّل سه بحث مطرح است :\r\nالف . تعريف و وجه تسميهء آن : شكل اوّل ، آن قياس اقترانى حملىاى است كه حدّ اوسط در صغرى ، محمول و در كبرى موضوع باشد « كل انسان حيوان و كل حيوان جسم . . . » سپس اين تعريف را با كلمهء اى تفسيريه ، تفسير كرده و مىفرمايند : منظور اين است كه وضع و نحوهء چينش حدّين ( اصغر و اكبر ) با اوسط در مقدمتين قياس ( صغرى و كبرى ) عينا همان وضع و چينشى را دارد كه در نتيجهء قياس ، ميان حدّين برقرار است يعنى : اصغر در « نتيجه » موضوع واقع شده همچنان‌كه در مقدمه قياس ( صغرى ) نيز ، موضوع است . و اكبر در « نتيجه » محمول واقع شده همچنان‌كه در مقدمه قياس ( كبرى ) هم ، محمول است .\r\nگويا كسى مىپرسد : جناب مصنف اين‌كه شما با اى تفسيريه ، كلامتان را تفسير كرديد غرضتان چيست ؟ آيا اين توضيح واضحات نيست ؟\r\nمرحوم مظفر ( ره ) مىفرمايند : غرض ما از اين تفسير آن است كه : حالا كه وضع\r\n\r\n\r\n","description":"","footnote":"\r\n( 1 ) . شرح المطالع ، صفحهء 249 .\r\n","page_name":" 44 ","page_number":44},
  {"content":"\r\n\r\nاصغر در نتيجه ، عين وضع آن در صغرى و وضع اكبر در نتيجه ، عين وضع آن در كبرى است روى همين اصل مىگوييم : پس شكل اوّل يك شكل طبيعى و به مقتضاى طبع است و اكل از قفا نيست و روى همين اصل بيّن و بديهى الانتاج نيز مىباشد بر خلاف ساير اشكال كه نظرىّ الانتاج هستند كما سيأتى و باز بر همين اساس ، اين را شكل اول و اوّل الاشكال ناميده‌اند چون پايه و اساس همهء اشكال ديگر است .\r\nب . شروط انتاج شكل اوّل\r\nهمان‌گونه كه همهء قياس‌هاى اقترانى حملى يا شرطى ، شكل اوّل يا دوّم و . . . داراى يك سلسله قواعد و شرايط عامه بودند كه طىّ پنج شرط آن‌ها را بيان كرديم همچنين هر يك از اشكال اربعهء قياس اقترانى حملى جداجدا داراى شروطى هستند كه شرايط اختصاصى ناميده مىشوند و هركدام دو شرط اختصاصى دارند كه در يك بيت زير به صورت رمزى بيان گرديده :\r\n مغكب اول خينكب ثانى ، مغكاين سيم * در چهارم مينكغ با خينكاين شرط دان \r\nاما شروط اختصاصى شكل اوّل : شكل اول اگر بخواهد منتج باشد بايد دو شرط را دارا باشد كه در بيت مذكور با رمز « مغكب » بدان اشاره شد كه ميم رمز موجبه بودن ، غ رمز صغرى ، ك رمز كليت و ب رمز كبرى است يعنى بايد صغرى موجبه و كبرى كليه باشد .\r\nامّا ايجاب صغرى : شرط اوّل از شروط انتاج شكل اوّل ، آن است كه صغراى آن موجبه باشد تا بتوانيم حكمى را كه در كبرى ، براى اوسط ثابت شده ( چه حكم ايجابى و يا سلبى ) از كبرى تعدى كرده و آن حكم را توسط اوسط براى اصغر هم در صغرى ثابت كنيم تا يك نتيجهء سلبى يا ايجابى حاصل شود ، بنابراين اگر صغرى سالبه باشد ( كليه يا جزئيه ) شكل اوّل منتج نخواهد بود ، زيرا وقتى صغرى سالبه بود كبرى از دو حال خارج نيست يا آن هم سالبه ( كليه ) است و يا موجبه ( كليه ) اگر سالبه باشد لازمه‌اش اين است كه قياس شكل اوّل ما ، شرط دوّم از شروط عامه قياس اقترانى را فاقد باشد كه ايجاب احدى المقدمتين است و به آن بيانى كه در قواعد عامه ذكر شد قياس مبتلا به اشكال است ، لذا مرحوم مظفر اين فرض را اين‌جا عنوان نمىكنند ؛ و اگر كبرى موجبه ( كليه ) باشد ، مىگوييم : فرضا صغرى سالبه است و معناى سالبه اين است كه ميان موضوع و محمول آن ( اصغر و اوسط ) مباينت وجود دارد يعنى از هيچ طرف تصادقى نيست و در\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nجانب كبرى كه فرضا موجبهء كلّيه است حكم ( اكبر ) براى تمام افراد موضوع ( اوسط ) ثابت شده ، حال گاهى محمول با موضوع مساوى هستند پس همان‌طورى كه اوسط از اصغر مسلوب است همچنين اكبر نيز از اصغر سلب مىشود و نتيجهء سالبه صحيح است .\r\nمثال : « بعض الحيوان ليس به انسان » و « كل انسان ناطق » ، « فبعض الحيوان ليس بناطق » .\r\nولى غالب موارد محمول ، اعم از موضوع است پس اكبر ، اعم از اوسط است پس مواردى اكبر با اوسط موجود مىشود و گاهى بدون آن ( مثلا حيوان گاهى با انسان است و حصه‌اى از آن در ضمن انسان است و حصه‌اى در ضمن غير آن و خارج از آن يا مثلا نامى گاهى در ضمن نبات است و حصه‌اى از آن در ضمن نبات موجود مىشود چنان‌كه حصه‌اى از آن هم در ضمن حيوانات يافت مىشود پس اعم است ) .\r\nآن‌گاه در آن حصّه‌اى از اكبر كه با اوسط يافت مىشود البته حكمى كه براى اوسط ثابت مىگردد از اصغر مسلوب است ، چون اوسط با اصغر مباين هستند و وقتى در موردى اوسط صادق بود ، مباين او يعنى اصغر صادق نخواهد بود ولى در آن حصه‌اى از اكبر كه بدون اوسط يافت مىشود يعنى در خارج اوسط ، ما نمىدانيم كه آيا اكبر با اصغر متلاقيان هستند و بر افراد يكديگر في الجمله يا بالجمله تصادق دارند تا نتيجه ايجابى باشد ؟ و يا متباينان هستند تا نتيجه سلبى باشد ؟ هردو محتمل است و هيچ‌كدام مسلم و مبرهن نيست ، در نتيجه چنين قياسى منتج نخواهد بود نه منتج ايجاب است چون مادهء نقض دارد و گاهىايجاب صادق نيست در حالىكه نتيجه لازم مقدمات است و اگر مقدمات صادق فرض شد بايد نتيجه نيز صادق باشد ؛ و نه منتج سلب است ، زيرا باز هم مادّه نقض دارد و در بعض موادّ نتيجه سلبى كاذب است و نتيجهء حق ، ايجابى است درحالىكه اگر منتج سلب باشد بايد هميشه چنين باشد و تخلّف‌بردار نباشد ، به قول قطب الدين رازى .\r\n« و الاختلاف موجب للعقم لانه لما صدق القياس مع الايجاب و السلب لم يكن شيئى منهما نتيجة لانّها هي القول اللازم فلو كان احدهما لازما لم يتخلف في بعض الموادّ لامتناع تحقّق الملزوم بدون اللازم » . « 1 »\r\nمثال : « لا شيئى من الحجر بنبات » صغراى سالبهء كليه\r\nو « كل نبات نام » كبراى موجبه كليه\r\n\r\n\r\n","description":"","footnote":"\r\n( 1 ) . شرح المطالع ، صفحهء 250 .\r\n","page_name":" 46 ","page_number":46},
  {"content":"\r\n\r\nدر اين مثال نتيجهء ايجابى ، كذب است يعنى نمىتوان گفت : « فكل حجر نام » و حق در نتيجه ، سلبى است ، يعنى : « لا شيئى من الحجر بنام » ولى اگر مادّه را در صغرى عوض كرده و به جاى حجر ، انسان را آورده و گفتيم :\r\n« لا شيئى من الانسان بنبات » ، و « كل نبات نام » ، در اين‌جا نتيجهء سلبى ، كذب است و نمىتوان گفت : « فلا شيئى من الانسان بنام » و حق در نتيجه ايجابى است يعنى : « كل انسان نام » ، اين در مورد صغراى سالبه و امّا اگر صغراى شكل اوّل موجبه باشد چه كليه و چه جزئيّه ( با فرض كليّت كبرى كه در شرط دوّم به اثبات خواهد رسيد ) حتما قياس شكل اوّل منتج خواهد بود ، زيرا آن حكمى كه در كبرى بر اوسط بار شده يعنى اكبرى كه محكوم به واقع شده از براى اوسط محكوم عليه ( حكم ايجابى باشد يا سلبى ) وقتى حكم كليت داشت يعنى در موجبه براى تمام افراد اوسط ثابت شد و در سالبه از تمام افراد اوسط سلب شد حتما همان حكم بر اصغر نيز توسط اوسط ثابت مىگردد به اين‌كه در موجبه ، آن حكم براى اصغر ثابت مىشود حال يا براى تمام افراد آن ، اگر صغرى موجبه كليه باشد و يا براى بعض افراد آن ، اگر صغرى موجبهء جزئيه باشد . در سالبه نيز همان حكم از اصغر سلب مىشود يا از تمام افراد اصغر اگر موجبه كليه باشد و يا از بعض افراد اگر موجبهء جزئيه باشد و در هرحال قياس منتج يك نتيجه ايجابى يا سلبى است دائما و اختلاف ندارد ، بنابراين ايجاب صغرى لازم است .\r\nو امّا كليت كبرى : شرط دوّم از شروط اختصاصى انتاج شكل اوّل اين است كه علاوه بر موجبه بودن صغرى ، بايد كبراى قياس شكل اوّل هم كليت داشته باشد يعنى يا موجبهء كليه باشد و يا سالبهء كليه ، بنابراين اگر كبرى قضيهء جزئيه بود ( موجبه يا سالبه ) قياس ، منتج نخواهد بود .\r\nبرهان اين شرط : در جانب صغرى مسلّم شد كه بايد موجبه باشد و بايد فرض كنيم كه موجبه كليه باشد و گرنه اگر صغرى هم جزئيه باشد كه از شروط عامه ، شرط دوم اختلال پيدا مىكند و از آن حيث عقيم خواهد بود پس صغرى ، موجبهء كليّه است و معناى موجبه كليّه آن است كه محمول ، براى تمام افراد موضوع ثابت است منتها در بعض موارد ، موضوع با محمول متساويان هستند در اين فرض البته از هرطرف موجبه كليه صادق است مثل : « كل انسان ناطق » ، و « كل ناطق انسان » كه هركدام بر تمام افراد ديگرى صدق مىكنند ، ولى در غالب موارد محمول از موضوع عام‌تر ، كلىتر و\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nوسيع‌تر است مثلا « انسان » با « حيوان » در اين‌جا حيوان بر تمام افراد انسان صادق است و مىتوان گفت : « كل انسان حيوان » ولى انسان بر تمام افراد حيوان صادق نيست و نمىتوان گفت : « كل حيوان انسان » ، بلكه بر حصّه‌اى از افراد آن صادق است و حصه‌اى از حيوان بر تمام افراد انسان صادق است نه تمام حيوان .\r\nدر كبرى نيز اگر كليت داشته باشد چه سالبه و چه موجبه حتما منتج است ، زيرا در كبراى موجبه ، اكبر براى تمام افراد اوسط ثابت شده و در صغرى هم اوسط ، براى تمام افراد اصغر ، ثابت شده در نتيجه توسط اوسط ، اكبر هم براى تمام افراد اصغر ثابت مىگردد مانند : « كل انسان حيوان » ، و « كل حيوان جسم » « فكل انسان جسم » ؛ و يا براى بعض افراد اصغر ثابت مىشود اگر صغرى موجبه جزئيه باشد مانند : « بعض الحيوان انسان » ، و « كل انسان ناطق » ، « فبعض الحيوان ناطق » .\r\nو در سالبه كليهء كبرى ، اكبر از جميع افراد اوسط سلب شده و در صغرى اوسط براى تمام افراد يا بعض افراد اصغر ثابت شده ، در نتيجه اكبر هم از جميع يا بعض افراد اصغر مسلوب خواهد بود مانند :\r\n« كل انسان ناطق » ، و « لا شيئى من الناطق بفرس » ، « فلا شيئى من الانسان بفرس » . و مانند : « بعض الحيوان انسان » ، و « لا شيئى من الانسان بفرس » ، « فبعض الحيوان ليس بفرس » .\r\nولى اگر كبرى قضيهء جزئيه باشد ( موجبه يا سالبه ) معناى جزئيه اين است كه حكم يعنى اكبر براى بعض الاوسط ثابت است ( در موجبه ) يا از بعض آن مسلوب است ( در سالبه ) پس اگر در صغرى ، اوسط با اصغر متساويان باشند همين ايجاب و سلب هست يعنى در نتيجه نيز حكم و اكبر براى بعض الاصغر ثابت يا از بعض آن مسلوب است ، ولى اگر اوسط كه محمول در صغرى است اعم از اصغر بود ( غالب موارد به اين صورت است ) خواهيم گفت : احتمال دارد آن حصه‌اى از اوسط كه در كبرى موضوع واقع شده و اكبر بر آن حمل يا از آن سلب شده ، غير از آن حصه‌اى از اوسط باشد كه در صغرى محمول واقع شده و بر اصغر بار شده و نيز احتمال دارد اين حصه همان باشد كه در صغرى محمول واقع شده پس هردو محتمل است ، و اذا جاء الاحتمال بطل الاستدلال يعنى ديگر بطور قطع و جزم نمىتوان گفت كه اين حكم توسط اوسط از اكبر به اصغر تعدى مىكند و براى آن هم ثابت مىشود چون معلوم نيست اين حصه آن حصه باشد ،\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nشايد غير آن باشد و اگر غير آن بود ، دليلى نداريم كه هر حكمى براى يك حصهء معينه‌اى از جنس ثابت بود حتما براى حصص ديگر جنس و كلّى هم ثابت باشد ، لذا قياس شكل اوّل با كبراى جزئيه نتيجه‌بخش نيست و بايد حتما كبرى كليّت داشته باشد ؛ بعد مىفرمايند : در حقيقت اين شرط اختصاصى دوم يعنى كليّت كبرى ، برمىگردد به شرط اوّل از شروط عامه و قاعدهء اوّل از قواعد خمسهء مذكوره در مقدمهء قياس اقترانى ، كه عبارت بود از تكرر اوسط لفظا و معنا ، و در اين بحث قدر مسلّم اين است كه اوسط لفظا تكرار شده ولى معنا مشكوك در تكرار است چون شايد اين حصه غير از آن حصه باشد و تا تكرار اوسط از هر جهت محرز نباشد قياس منتج نخواهد بود . چند مثال :\r\nالف . « زيد مجتهد است » ، و « بعض مجتهدين واجب الاكرام هستند » .\r\nنتيجه نمىدهد : « فزيد واجب الاكرام » ، زيرا آن بعض مجتهدين كه در كبرى محكوم عليه به حكم وجوب اكرام هستند شايد مجتهدين غير زيد باشند پس از اوّل شمول كبراى كلى نسبت به زيد مشكوك است .\r\nالبته ، اگر بگوييم : « كل مجتهد كذا و كذا » ، شامل زيد هم مىشود و نتيجه قطعى است كه : « فزيد كذا و كذا » .\r\nب . « هر انسانى حيوان است » و « بعض حيوانات نشخواركننده هستند » ، نتيجه نمىدهد كه : « پس بعض انسان‌ها نشخواركننده هستند ؛ زيرا آن بعض از اوسط كه موضوع اكبر است حصه‌اى از حيوانات هستند غير از آن حصه‌اى كه محمول اصغر واقع شده و چون اوسط معنا تكرار نشده منتج هم نيست .\r\nج ؛ « كل ماء سائل » ، و « بعض السائل يلتهب ( ملتهب و شعله‌ور شدن ) بالنّار » ، نتيجه نمىدهد كه : « فبعض الماء يلتهب بالنار » چون مقصود از سائل در صغرى كه بر اصغر حمل شده حصهء معينى از جنس سائل است يعنى آن حصه‌اى كه با اصغر تلاقى دارند ، امّا مراد از سائل در كبرى ، حصهء معين ديگرى از آن جنس است كه مثلا نفت باشد و ما دليلى نداريم كه هر حكمى براى حصه‌اى ثابت يا سلب شد حتما در حصه ديگرى هم ثابت يا سلب شود ، لذا منتج نيست البتّه ، اگر كبرى موجبهء كليه يا سالبهء كليهء صادقه بود ، شكل اوّل منتج مىشد .\r\n\r\n","description":"","footnote":"","page_name":" 49 ","page_number":49},
  {"content":"\r\n\r\nقوله : هذه شروطه :\r\nبه‌طور كلى هركدام از اشكال اربعه ، براى منتج بودن داراى دو دسته شرايط هستند :\r\n1 . شرايط عامه كه پنج امر بود و بيان آن‌ها گذشت .\r\n2 . شرايط خاصه كه مخصوص هر شكلى است و الآن مورد بحث است . در بخش شروط خاصه معمولا عادت منطقيون بر اين است كه از سه بعد اين بحث را دنبال مىكنند :\r\n1 . از بعد كيفيت يعنى ايجاب و سلب كه كدام مقدمه بايد موجبه و كدام سالبه باشد ؟\r\n2 . از بعد كميت يعنى كليت و جزئيت كه كجاها كليّت شرط است و كجاها نيست ؟\r\n3 . از بعد جهت يعنى فعليت و امكان كه جهت كدام مقدمه بايد بالفعل باشد و . . . ؟\r\nمعمولا در باب اشكال دو قسم اوّل را مورد بحث قرار داده و قسم سوّم را در مباحث مختلطات بحث و بررسى مىكنند ، در شرح شمسيه و شرح مطالع و . . . نيز بر اين اساس مشى شده ، صاحب حاشيه در همين باب اشكال اربعه ، آن بعد را نيز مطرح كرده‌اند ولى مرحوم مظفر مىفرمايند : ما با خود عهد كرده‌ايم كه به مطالب نافع‌تر و لازم‌تر پرداخته و وقت را در يادگيرى و بيان آن‌ها صرف كنيم ، و روى اين تعهد ايستاده و بدان پايبند هستيم ، لذا مباحث غير لازم و قليل الجدوى را طرح نمىكنيم همان‌طور كه در بيان احكام قضايا در مبحث تناقض ، عكس مستوى ، عكس نقيض ، نقض محمول و موضوع و طرفين ، همه‌جا احكام محصورات اربع يعنى قضيه برحسب كميت و كيفيت ، بيان شد و احكام موجهات را مطرح نكرديم ، زيرا اولا مباحث آن بسيار طول و تفصيل دارد ، ثانيا بسيار كم‌فايده است و به اصطلاح طويلة الذيل و قليلة الجدوى است .\r\nالبته ذكر اين مطلب خالى از لطف نيست كه از حيث جهت در شكل اوّل ميان فارابى و ابن سينا اختلاف است ، ابن سينا مىگويد : بايد جهت قضيه بالفعل باشد يعنى صغراى شكل اوّل مطلقه عامه باشد و گرنه منتج نيست امّا فارابى بر آن است كه فعليت شرط نيست و بالامكان هم كه باشد كفايت مىكند ، البته اين نزاع برمىگردد به نزاع معروفى كه ميان فارابى و ابن سينا ( معلّم دوم و سوّم ) ، در عقد الوضع قضيه است كه آيا\r\n\r\n","description":"","footnote":"","page_name":" 50 ","page_number":50},
  {"content":"\r\n\r\nعقد الوضع بالفعل است يا بالامكان ؟ كه در جاى خود مطرح است و همان سخنان كه از حيث ماده و صورت و كميت و كيفيت گفته شد از حيث جهت نيز مطرح است كه نتيجه تابع اخس مقدمات باشد و در جاى خود بايد بحث شود ، اجمالا جهت ضرورت ، اشرف جهات است و به ترتيب دوام ، فعليت و در رتبهء چهارم امكان قرار دارد .\r\nج . ضروب شكل اوّل : مبحث سوّم در شكل اوّل راجع به ضروب آن است :\r\nمقدّمه : ضرب ، اقتران و قرينه هرسه به يك معنى ، و اسم براى يك حقيقت هستند و آن عبارت است از مقترن ساختن دو مقدمه ( صغرى و كبرى ) به يكديگر و ضم و تأليف آن دو باهم كه شكل خاصى را به قياس مىدهد ، نام اين صورت و شكل « ضرب » است چون از ضرب دو مقدمه ، اين صورت‌ها پديد مىآيد و « اقتران » است ، چون مقدمتين به يكديگر مقترن شده و درهم‌آميخته‌اند و « قرينه » است چون مقدمتين قرين يكديگر شده و مولّد نتيجه گشته‌اند . با حفظ اين مقدّمه ، ضروب ممكنه و ضروب عقيمه و اضرب منتجه يا ناتجه را بيان مىكنيم .\r\nدانستيم كه هر قياس اقترانى از دو مقدمه تشكيل مىشود : صغرى و كبرى\r\nهركدام از صغرى و كبرى في حدّ نفسها ( يعنى با قطع نظر از اين‌كه با ديگرى مقترن شده ، تاليف يافته و قياسى را تشكيل دهند ) اقسام و صورى دارند ، مثلا مقدمهء اوّل به تنهايى يا قضيه شخصيه است يا طبيعيه يا مهمله و يا محصوره ، دانستيم كه با غير محصوره كارى نيست و تنها محصورات محور بحث هستند و چهار قسم داشت پس مقدمهء اوّل از حيث كميت و كيفيت چهار صورت دارد :\r\n1 . موجبهء كليه 2 . سالبهء كليه 3 . موجبهء جزئيه 4 . سالبهء جزئيه .\r\nهمچنين مقدمهء ثانيه يعنى كبرى نيز به تنهايى و با قطع نظر از انضمامش به صغرى و تشكيل دادن يك قياس ، همين صور چهارگانه را دارد حال اگر چهار صورت صغرى را به چهار صورت كبرى مقترن كرده و كنار هم قرار دهيم و از آن دو قياسى تشكيل دهيم ، برحسب مقام تصور و امكان ، شانزده صورت متصور است كه حاصل‌ضرب چهار صورت مقدمهء اوّل در چهار صورت مقدمهء دوّم است و اين شانزده صورت را ضروب ممكنه و متصوره گويند ، اعم از اين‌كه همهء آن‌ها منتج باشند يا بعضى باشند و بعضى نباشند . اين شانزده صورت ( اقترانات و ضروب ممكنه ) ، منحصر به شكل اوّل نيست بلكه در تمامى اشكال اربعه موجود است .\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nحال در شكل اوّل از اين شانزده صورت ، دوازده صورت عقيم و غير منتج است كه آن‌ها را اقترانات يا ضروب عقيمه مىناميم و چهار صورت باقيمانده منتج هستند كه به آن‌ها اقترانات منتجه مىگوييم و قياس بر همين‌ها اطلاق مىشود نه بر ساير ضروب و اقسام ، براى بيان اين مطلب ، منطقيون از دو طريقه استفاده مىكنند :\r\n1 . طريقهء حذف و اسقاط كه معروف است و مرحوم مظفر از همان استفاده كرده‌اند .\r\n2 . طريقهء تحصيل كه در شرح مطالع « 1 » بيان شده و ما هردو را ذكر مىكنيم :\r\nطريقهء حذف و اسقاط : به بركت شرط اوّل از دو شرط معتبر در شكل اوّل ، هشت صورت از مجموعه شانزده صورت ، حذف و اسقاط مىشود كه منتج نيستند و آن‌ها عبارتند از :\r\n1 و 2 . صغرى ، سالبهء كليه و يا جزئيه باشد و كبرى ، هريك از محصورات اربع كه باشد منتج نيست ، از ضرب دو در چهار ، هشت صورت پديد مىآيد :\r\n1 . صغرى سالبهء كليه ، كبرى موجبهء كليه ؛\r\n2 . صغرى سالبهء كليه ، كبرى موجبهء جزئيه ؛\r\n3 . صغرى سالبهء كليه ، كبرى سالبهء كليه ؛\r\n4 . و . . . .\r\nو به دليل شرط ثانى يعنى كليت كبرى ، چهار صورت ديگر حذف مىشود كه عبارتند از :\r\n1 . صغرى ، موجبهء كليه و كبرى ، موجبهء جزئيه ؛\r\n2 . صغرى ، موجبهء جزئيه و كبرى ، موجبهء جزئيه ؛\r\n3 . صغرى ، موجبهء كليه و كبرى ، سالبهء جزئيه ؛\r\n4 . صغرى ، موجبهء جزئيه و كبرى ، سالبهء جزئيه ، كه ضرب‌هاى عقيم دوازده صورت شد ، باقى مىماند چهار ضرب كه اين‌ها را اضرب ( جمع قلّه بر وزن افعل ) منتجه گويند و طريقه تحصيل هم اين است كه : طبق شرط اوّل ، صغرى بايد كيفا موجبه باشد ولى كمّا ممكن است كليه باشد يا جزئيه ، و طبق شرط دوم ، كبرى بايد از حيث كمّيت كليه باشد ، حال كيفا موجبه باشد يا سالبه ، از ضرب دو در دو چهار صورت پديد\r\n\r\n\r\n","description":"","footnote":"\r\n( 1 ) . شرح المطالع ، صفحهء 251 .\r\n","page_name":" 52 ","page_number":52},
  {"content":"\r\n\r\nمىآيد كه تمامى اين صور اربع ، بديهى الانتاج هستند و هركدام از چهار صورت هم نتيجه‌اش يكى از محصورات اربع است با اين محاسبات ، همهء محصورات اربع از اين شكل استخراج و استنتاج مىشود و مهم‌تر از همه ، موجبه كليه است كه اشرف محصورات است و تنها از شكل اوّل نتيجه‌گيرى مىشود و در ساير اشكال نيست ( به زودى توضيح آن خواهد آمد ) ، بر همين اساس شكل اوّل را شكل كامل و فاضل ناميده‌اند كه از همهء اشكال ديگر كامل‌تر و برتر است . در مقام بيان نتايج چهار صورت مذكور ، به ترتيب اهميت نتيجه و اشرفيت آن ، اين اقسام را بيان كرده‌اند كه مهم‌تر از همه موجبهء كليه است و بعد به ترتيب سالبهء كليه ، موجبهء جزئيه ، و سالبهء جزئيه قرار دارد ( سابقا در قاعدهء عامهء چهارم نيز بيان شد ) .\r\nامّا چهار صورت منتج :\r\nصورت اول : صغرى موجبهء كليه ، كبرى موجبهء كليه ، نتيجه موجبهء كليه ؛ مثال :\r\n« كل خمر مسكر » ، و « كل مسكر حرام » ، « فكل خمر حرام » .\r\nصورت دوم صغرى موجبهء كليه ، كبرى سالبهء كليه ، نتيجه سالبهء كليه ؛ مثال :\r\n« كل خمر مسكر » ، و « لا شيئى من المسكر بنافع » ، « فلا شيئى من الخمر بنافع » .\r\nصورت سوم : صغرى موجبهء جزئيه ، كبرى موجبهء كليه ، نتيجه موجبهء جزئيه ؛ مثال : « بعض السائلين فقير » ، و « كل فقير يستحق الصدقه » ، « فبعض السائلين يستحق الصدقه » .\r\nصورت چهارم : صغرى موجبهء جزئيه ، كبرى سالبهء كليه ، نتيجه سالبهء جزئيه ؛ مثال : « بعض السائلين اغنياء » ، و « لا غنى يستحق الصدقة » ، « فبعض السائلين لا يستحق الصدقه » .\r\n\r\nجدول شكل اوّل :\r\n\r\n","description":"","footnote":"","page_name":" 53 ","page_number":53},
  {"content":"\r\n\r\n\r\nشكل دوّم\r\nدر رابطه با شكل ثانى از اشكال اربعهء قياس اقترانى حملى ، چهار مبحث مطرح است .\r\nالف . تعريف و وجه تسميهء شكل ثانى : شكل ثانى يك قياس اقترانى حملى است كه اوسط در آن در هردو مقدمه ( صغرى و كبرى ) محمول واقع شده باشد ، به قول قطب الدين رازى :\r\n« و محصل الشكل الثانى : حمل محمول واحد على شيئين متغايرين ليحمل احدهما على الآخر » . « 1 »\r\nمانند : « كل انسان حيوان » ، و « لا شيئى من الجماد به حيوان » ، « فلا شيئى من الانسان بجماد » .\r\nبا توجه به تعريف فوق مىگوييم : اصغر در شكل ثانى متحد الوضع است يعنى همان وضع و چينشى را كه در نتيجه دارد در مقدمهء اوّل ( صغرى ) نيز دارد و آن اين‌كه :\r\nدر هردو ( نتيجه و صغرى ) اصغر ، موضوع است ولى وضع اكبر در اين شكل مختلف است يعنى وضعى كه در نتيجه دارد با وضعى كه در كبرى دارد متفاوت است ، اكبر در نتيجه محمول است ولى در كبرى موضوع قرار گرفته پس وضع ثابتى ندارد بلكه متغير و مختلف است و بر همين اساس ، شكل ثانى تا حدودى دور از طبع انسان است ، زيرا مقتضاى طبع اين بود كه مستقيما از اصغر به اوسط و از اوسط به اكبر و بالاخره از اصغر به اكبر منتقل شويم چنان‌كه در شكل اوّل بيان شد ولى در ما نحن فيه از اصغر به اوسط و از اكبر به اوسط منتقل مىشويم نه از اوسط به اكبر ، لذا قدرى زحمت دارد و بايد به يك شكل طبيعى برگردانيم تا منتج شود ، باز بر همين اساس كه از مقتضاى طبع دور است بيّن الانتاج هم نيست بلكه قياس بودن آن ( قول مؤلف . . . لزم عنه لذاته قول آخر ) نظرى الانتاج و محتاج به دليل و اثبات است ، باصطلاح لازم ، لازم بيّن نيست بلكه غير بيّن است . اين‌ها نقاط ضعف شكل ثانى بود ؛ ولى از طرف ديگر اين شكل با شكل اوّل در صغرى مشترك هستند يعنى در هردو شكل ، اصغر در صغرى و در نتيجه موضوع قرار گرفته روى همين اصل اين شكل از ساير اشكال بعدى ( ثالث و رابع ) به طبع نزديك‌تر است ، پس شكل ثانى نام گرفته .\r\n\r\n\r\n","description":"","footnote":"\r\n( 1 ) . شرح المطالع ، صفحهء 252 .\r\n","page_name":" 54 ","page_number":54},
  {"content":"\r\n\r\nو جهت اقربيّت آن به طبع در اين است كه موضوع اين شكل با شكل اوّل متحد الوضع است و موضوع نتيجه ، اقرب به ذهن و طبع است تا محمول آن و شبيه بيّن الانتاج است ، و لذا چندان مؤنه‌اى در استدلالات و براهين انتاج آن نيست .\r\nب . شروط انتاج شكل ثانى شكل ثانى براى منتج بودن ، علاوه بر شروط عامّهء مذكور در مقدّمه ، بايد داراى يك سلسله شروط خاصه نيز باشد كه مخصوص به اين شكل است تا در سايهء مراعات آن‌ها منتج شود و گرنه منتج نخواهد بود . اين شرايط از حيث كيفيت ، كميت و جهت مورد بحث است ولى بناى مرحوم مظفر بر اين است كه شروط از حيث جهت را ، مطرح نكند و لذا تنها از حيث كيفيت و كميت بحث مىكنند از اين دو حيثيّت دو شرط در منتج بودن شكل ثانى دخيل است كه در بيت مذكور در رمزى شكل اوّل به صورت « خينكب » به آن اشاره شده بود .\r\n« خينكب ثانى » خين اشاره به شرط اوّل است كه حرف « خ » رمز اختلاف و دو حرف « ين » رمز مقدمتين است و مراد اين است كه : شكل ثانى وقتى منتج است كه دو مقدمهء آن ( صغرى و كبرى ) از حيث كيفيت با يكديگر اختلاف داشته باشند يعنى اگر يكى از آن دو موجبه بود حتما بايد ديگرى سالبه باشد و گرنه اگر هردو مقدمه موجبه يا هردو سالبه بودند و اتّفاق و اتحاد در كيفيت داشتند شكل ثانى منتج نيست .\r\nو « كب » اشاره به شرط دوّم است كه حرف « ك » رمز كليت و حرف « ب » رمز كبرى است يعنى كبرى شكل ثانى بايد قضيهء كليه باشد حال موجبه يا سالبه فرقى ندارد ، پس اگر كبراى يك قضيهء جزئيه بود ( موجبه يا سالبه ) يقينا شكل ثانى منتج نخواهد بود . بيان ذلك\r\nشرط اوّل : اختلاف در كيف است ، يعنى يكى از دو مقدمه موجبه و ديگرى سالبه باشد پس اگر صغرى موجبه بود حتما بايد كبرى ، سالبهء كليه » باشد و اگر صغرى ، سالبه بود حتما بايد كبرى ، موجبهء كليه باشد ، پس اگر هردو موجبه بودند ( كليتين يا جزئيتين يا مختلفين ) يا هردو سالبه بودند ( هردو كليه يا جزئيه يا مختلف ) قياس شكل ثانى منتج نيست .\r\nبرهان اين شرط : با فرض اتّفاق در كيف ( موجبه يا سالبه بودن هردو ) طرفين قياس ( اصغر و اكبر ) از دو حال خارج نيستند :\r\n\r\n","description":"","footnote":"","page_name":" 55 ","page_number":55},
  {"content":"\r\n\r\n1 . گاهى طرفين متباين هستند مانند : « انسان و فرس » كه هيچ‌كدام بر ديگرى حمل نمىشود و در اين جهت مشترك هستند كه گاهى شىء ثالثى بر هردو مباين قابل حمل است مانند : « حيوان » كه هم بر « انسان » حمل مىشود و هم بر « فرس » و يا شيئى ثالث از هردو مباين قابل سلب است مانند : « حجريّت » كه هم از « انسان » و هم از « فرس » مسلوب است و سالبهء كليه را تشكيل مىدهد ؛\r\n2 . و گاهى طرفين ، متلاقيان و متصادقان هستند ( متساويين باشند يا عامين من وجه يا عام و خاص مطلق ) مانند : « انسان و ناطق » و در اين جهت اشتراك دارند كه گاهى شيئى ثالث بر هردو قابل حمل و يا از هردو قابل سلب است مانند « حيوان » كه هم بر انسان حمل مىشود و هم بر ناطق ، و « حجر يا شجر » كه از هردو قابل سلب است . با توجّه به اين مطلب مىگوييم :\r\nاگر دو مقدمهء شكل ثانى هردو موجبه باشند منتج نتيجهء ايجابى نيست ، چون مادّه نقض دارد و در بعض مواد نتيجه سلبى صادق است و اگر ايجاب نتيجهء آن بود بايد هميشگى باشد ، چون نتيجه لازمهء مقدمات و معلول آن‌ها است و لازم الشيئى لا يختلف و لا يتخلّف ( نه اختلاف برمىدارد ، مثلا گاهى لازمهء نار حرارت باشد و گاهى برودت ، و نه تخلّف‌بردار است كه در موردى علّت و يا ملزوم باشد ولى لازم يا معلول نباشد ) .\r\nمثال : « كل انسان حيوان » ، و « كل ناطق حيوان » نتيجهء حق ، ايجابى است يعنى :\r\n« كل انسان حيوان » ولى اگر به جاى ناطق ، فرس بگذاريم نتيجهء حق ، سلبى خواهد بود يعنى : « لا شيئى من الانسان بفرس » و اختلاف در نتيجه ، سبب عقم است ؛ و ثانيا اگر هر دو مقدمه سالبه باشد باز منتج نيست نه به نتيجهء سلبى و نه ايجابى چون هردو مادهء نقض دارند و تخلّف‌بردار است ، حال آن‌كه لازم الشيئى چنين نيست . مثال :\r\n« لا شيئى من الانسان بحجر » ، و « لا شيئى من الفرس بحجر » ، كه نتيجهء حق ، سلبى است ، يعنى : « لا شيئى من الانسان بفرس » ؛ لى در مثل : « لا شيئى من الانسان بحجر » و « لا شيئى من الناطق بحجر » نتيجهء حق ايجابى است يعنى ، : « كل انسان ناطق » پس اگر مقدمتين شكل ثانى هردو موجبه يا هردو سالبه بودند قياس ، منتج نيست امّا اگر دو مقدمه از حيث كيفيت ( ايجاب و سلب ) متفاوت بودند به‌گونه‌اى كه ممكن نبود شىء واحدى بر هردو حمل يا از هردو سلب شود ( بلكه بر يكى حمل و از ديگرى سلب مىشود ) ، خود اين دليل آن است كه محكوم عليه در هر قضيه غير از محكوم عليه در\r\n\r\n","description":"","footnote":"","page_name":" 56 ","page_number":56},
  {"content":"\r\n\r\nديگرى است يعنى اصغر و اكبر متغايران و متباينان هستند نه متلاقيان در اين صورت نسبت بين آن دو نسبت سلبى است كه هميشه منتج خواهد بود نه اين‌كه در ضمن ماده‌اى باشد و در ضمن ماده‌اى نباشد بلكه از آن‌جا كه در اين شكل يكى از دو مقدمه سلبى است و نتيجه هم هميشه تابع اخس مقدمتين است و سلب از ايجاب اخسّ است روى اين اصول ، البته نتيجهء شكل ثانى هميشه سلبى است ، يا سلب كلّى و يا سلب جزئى و هيچ‌گاه ايجابى نخواهد بود . مثال :\r\n« كل انسان حيوان » صغرى\r\nو « لا شيئى من الجماد به حيوان » كبرى\r\n« فلا شيئى من الانسان بجماد » نتيجه\r\nامّا شرط ثانى : علاوه بر اختلاف مقدمتين در كيف ، بايد كبراى شكل ثانى كليت هم داشته باشد تا منتج گردد و گرنه منتج نيست .\r\nبرهان مطلب : اگر فرضا كبراى اين شكل جزئيه بود ( موجبه يا سالبه ) در جانب صغرى بايد فرض شود كه كليت داشته باشد و گرنه قاعدة ثالثه از قواعد عامه مختل خواهد شد و وقتى كليّت داشت از دو حال خارج نيست يا موجبهء كليه است يا سالبهء كليه ، اگر كبرى موجبهء جزئيه بود بايد صغرى سالبهء كليه باشد تا در ما نحن فيه ثابت كنيم كه شرط ثانى را ندارد و لذا منتج نيست و گرنه از عيوب ديگر مبرّا است و اگر كبرى سالبهء جزئيه بود ، بايد صغرى موجبهء كليه باشد تا از حيث جزئيت كبرى ايراد داشته باشد ، نه از حيث شروط عامه و نه از حيث شروط اوّل از شروط خاصه ، حال در هردو فرض محاسبه مىكنيم :\r\nفرض اوّل : صغرى ، موجبهء كليه و كبرى ، سالبهء جزئيه .\r\nاين فرض منتج نيست و مرحوم مظفر هم متعرض شده‌اند .\r\nبيان ذلك : در صغرى چون موجبهء كليه است ، اوسط براى تمام افراد اصغر ثابت گرديده و در كبرى ، چون سالبه جزئيه است اوسط از بعض افراد اكبر سلب گرديده نه از همهء آن‌ها ، البتّه در آن بعض از اكبر كه اوسط از آن مسلوب است حتما اصغر هم مسلوب است ( چه اوسط و اصغر متساويان باشند و چه اوسط از اصغر اعم باشد ) ولى در آن بعض ديگر از اكبر ، كه اوسط از آن‌ها سلب نشده و قضيه نسبت به آن نفيا و اثباتا ساكت است ما نمىدانيم كه آيا در آن بعض ، اصغر و اكبر متلاقيان هستند و از آن‌ها\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nيك موجبهء جزئيه استخراج مىشود ؟ يا متنافيان و متباينان هستند تا يك سالبهء كليه يا جزئيه استخراج شود ؟ و هردو محتمل است ، لذا در برخى از موادّ نتيجهء حق ، سلبى است و در برخى موادّ نتيجهء حق ، ايجابى است و اختلاف در نتيجه ، سبب عقم است .\r\nمثال :\r\n« هر نشخواركننده‌اى سم‌دار است » ، و « بعض حيوانات سم‌دار نيستند » ،\r\nدر اين‌جا نتيجه حق ايجابى است : « بعض نشخواركننده‌ها حيوان هستند » .\r\nولى اگر به جاى « حيوان » در كبرى كلمهء « پرنده » را بگذاريم و بگوييم : « بعض پرنده‌ها سم‌دار نيستند » نتيجهء حق سلبى ، خواهد بود : « بعض نشخواركننده‌ها پرنده نيستند » .\r\nفرض دوّم : صغرى ، سالبهء كليه و كبرى ، موجبهء جزئيه .\r\nاين فرض هم منتج نيست ، زيرا در صغرى اوسط از تمام اصغر سلب شده و در كبرى اوسط براى بعض اكبر ثابت است ، البته در خصوص اين بعض ، اصغر يا اكبر تلاقى نداشته و يقينا سلب است ولى در بعض ديگر از اكبر كه در كبرى مراد نيست و ذكر نشده ، امر بر ما مشتبه مىشود و نمىدانيم كه آيا در آن بعض ، اكبر با اصغر متلاقيانند يا متباينان ؟ و در نتيجه آيا ايجاب ، حق است يا سلب ؟ هردو محتمل است و در بعض مواد نتيجهء حق ، سلبى و گاهى ايجابى است و اختلاف سبب عقم است مثلا در مثال « لا شيئى من الفرس بناطق » ، « بعض الحيوان ناطق » ، نتيجهء حق ، ايجابى است يعنى :\r\n« بعض الفرس حيوان » ولى اگر ماده را عوض كرده و به جاى حيوان ، انسان را آورده و بگوييم : « بعض الانسان ناطق » نتيجهء حق ، سلبى است يعنى : « بعض الفرس ليس به انسان » .\r\nامّا اگر اختلاف مقدمتين و نيز كليت كبرى مراعات گردد يقينا شكل ثانى منتج خواهد بود و به اختلاف موادّ و موارد هم ، مختلف يا متخلّف نمىگردد ( ذيلا در صور منتجه ، مثال‌هاى شكل ثانى منتج خواهد آمد ) .\r\nج . ضروب و احتمالات شكل ثانى : كه شامل ضروب ممكنه ، عقيمه و اضرب منتجه است .\r\nضروب ممكنه در شكل ثانى همانند احتمالات ممكنه در شكل اوّل شانزده صورت است كه از ضرب چهار صورت صغرى ، در چهار صورت كبرى حاصل مىشود كه بيان آن در شكل اوّل گذشت و نيازى به تكرار نيست . از اين شانزده\r\n\r\n","description":"","footnote":"","page_name":" 58 ","page_number":58},
  {"content":"\r\n\r\nصورت ، دوازده صورت اقترانات عقيمه است و چهار صورت ، اضرب منتجه است و براى بيان اين مطلب ، دو روش مطرح است :\r\n1 . طريقهء حذف و اسقاط ؛ 2 . طريقهء تحصيل .\r\nطريقهء اسقاط : به دليل شرط اوّل از دو شرط شكل ثانى يعنى اختلاف مقدمتين در كيف ، هشت صورت اسقاط مىشود و از درجهء اعتبار مىافتد كه عبارتند از : حاصل ضرب چهار صورت سالبه‌ها در چهار صورت موجبه‌ها ، يعنى :\r\nسالبتين صغرى ( كليه يا جزئيه ) با سالبتين كبرى كه در مجموع چهار صورت مىشود و موجبتين صغرى با موجبتين كبرى كه اين نيز چهار صورت مىشود و مجموع آن‌ها عبارتند از :\r\n1 . هردو مقدمه سالبهء كليه 2 . هردو سالبهء جزئيه 3 . صغرى سالبهء كليه و كبرى سالبهء جزئيه 4 . عكس قسم سوم 5 . هردو موجبهء كليه 6 . موجبتين جزئيتين 7 . صغرى موجبهء كليه و كبرى موجبهء جزئيه 8 . عكس قسم هفتم .\r\nبه دليل شرط ثانى يعنى كليت كبرى نيز ، چهار قسم از اعتبار مىافتد كه عبارتند از :\r\n1 . سالبهء كليه صغرى و موجبهء جزئيه كبرى 2 . سالبهء جزئيه صغرى و موجبهء جزئيه كبرى 3 . موجبهء كليه صغرى و سالبهء جزئيه كبرى 4 . موجبهء جزئيه صغرى و سالبهء جزئيه كبرى .\r\nدر پايان چهار صورت باقى مىماند كه همهء آن‌ها منتج هستند و براى انتاج هريك نيز ، برهان اقامه كرده و آن‌ها را به شكل اوّل ارجاع مىدهيم تا منتج بودن ، قطعى شود ؛ امّا طريقهء تحصيل ، به قول قطب الدين رازى در شرح مطالع :\r\n« و اما التحصيل فلّان الكبرى الكلية اما ان تكون موجبة او سالبه و الصغرى لا بّد ان تكون مخالفة لها فالكبرى الموجبه لا تنتج الّا مع الصغرى السالبة كلية او جزئية و الكبرى السالبة لا تنتج الّا مع الصغرى الموجبة كلية او جزئية فهى اربعة » . « 1 »\r\nبيان اضرب و صور منتجه ، هركدام با اقامهء برهان :\r\nصورت اوّل : ضرب اوّل از چهار ضرب منتج و قياسى شكل ثانى اين‌كه ، صغرى موجبهء كليه و كبرى سالبهء كليّه باشد كه نتيجهء اين ضرب سالبهء كليه است . دو مثال :\r\nالف . « كل انسان حيوان » ، و « لا شيئى من الجماد به حيوان » ، « فلا شيئى من الانسان\r\n\r\n\r\n","description":"","footnote":"\r\n( 1 ) . شرح المطالع ، صفحهء 252 .\r\n","page_name":" 59 ","page_number":59},
  {"content":"\r\n\r\nبجماد » .\r\nب . « هر نشخواركننده‌اى سم‌دار است » ، « هيچ پرنده‌اى سم‌دار نيست » ، پس « هيچ نشخواركننده‌اى پرنده نيست . »\r\nبرهان : مقدّمه : به‌طور كلى براهينى كه براى اثبات منتج بودن چهار ضرب شكل ثانى به كار مىرود سه برهان است :\r\nاوّل . برهان عكس كبرى ، يا طريقهء عكس مستوى يا طريقهء ردّ ، اين برهان در ضرب اوّل و سوّم كارايى دارد و وجه تسميهء آن در ضمن بحث روشن خواهد شد ؛\r\nدوّم . برهان عكس صغرى يا طريقهء عكس و ردّ ، اين برهان تنها در ضرب دوم از چهار ضرب شكل ثانى كاربرد دارد ؛\r\nسوّم . برهان خلف ، اين برهان را مرحوم مظفر تنها در ضرب چهارم از چهار ضرب شكل ثانى به كار برده ولى اختصاصى به آن نداشته و در كليه ضروب چهارگانه قابل استفاده است ( در تمرين پايان بحث به آن اشاره مىكنيم ) .\r\nبا توجه به اين مقدمه مىگوييم : برهان ضرب اوّل ، برهان عكس كبرى است ، به اين طريقه كه : نخست عكس مستوى كبراى شكل ثانى را به دست مىآوريم سپس آن را ، با اصل صغراى شكل ثانى ضميمه مىكنيم ، قياسى تشكيل مىشود كه از ضرب دوم شكل اوّل است و از اين قياس نتيجه‌اى را به دست مىآوريم كه از شكل ثانى هم همان نتيجه به دست مىآيد و اين‌كه قياس شكل اوّل با همهء چهار ضربش بديهى الانتاج است دليل بر حقانيت و صدق نتيجه ضرب اوّل از شكل ثانى و نشانهء منتج بودن آن است . در اين برهان هم از عكس مستوى استفاده شده و هم با ارجاع شكل ثانى به شكل اوّل از طريقهء ردّ استفاده شده . حال همين برهان را در قالب مثال پياده مىكنيم كه شامل سه مرحله است :\r\n1 . مفروض اين است كه مقدمتين قياس شكل ثانى ، يعنى صغرى و كبراى آن‌كه عبارتند از : « كل انسان حيوان » ، و « لا شيئى من الجماد به حيوان » صادق هستند .\r\n2 . مدعا و مطلوب اين است كه اگر اين دو مقدمه صادق بود لازمه‌اش آن است كه نتيجه هم به صورت سلب كلى صادق باشد يعنى : « لا شيئى من الانسان بجماد » .\r\n3 . برهان اين است كه ، اگر مقدمتين اصل صادق باشند ( مفروض ) حتما عكس مستوى كبراى آن نيز صدق خواهد كرد و چون كبرى ، سالبهء كليه است عكس مستوى\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nآن نيز ، سالبهء كليه خواهد بود يعنى : « لا شيئى من الجماد به حيوان » عكس مىشود به :\r\n« لا شيئى من الحيوان بجماد » ، سپس اين عكس كبرى را به اصل صغرى كه يك موجبهء كليه است ، ضميمه مىكنيم و ضرب دوم از قياس شكل اوّل به دست مىآيد يعنى : « كل انسان حيوان » ، و « لا شىء من الحيوان بجماد » ، و چون شكل اوّل بديهى الانتاج است ، از آن دو به اين نتيجه مىرسيم : « فلا شىء من الانسان بجماد » آن‌گاه همين نتيجه كه از شكل اوّل تحصيل شد عينا از ضرب اوّل شكل ثانى هم به دست مىآيد كه دليل بر ، منتج بودن اين ضرب است .\r\nضرب دوّم : صغرى ، سالبه كليه و كبرى ، موجبهء كليه باشد نتيجه باز هم سالبهء كليه است . دو مثال :\r\nالف . لا شيئى من الممكنات بدائم ( ازلى ) ، و « كل حق ( واجب الوجود ) دائم » ، « فلا شيئى من الممكنات به حق » .\r\nب . لا شىء من الانسان بفرس و « كل صاهل فرس » « فلا شىء من الانسان بصاهل » .\r\nبرهان : براى اثبات انتاج اين ضرب ، از برهان عكس صغرى استفاده مىكنيم كه اجمال آن از اين قرار است : نخست صغراى اين ضرب را كه يك سالبه كليه است به عكس مستوى عكس مىكنيم ( كه باز سالبهء كليه مىشود ) ، سپس عكس ترتيب را انجام مىدهيم يعنى عكس صغرى را به جاى كبرى و خود كبرى را به جاى صغرى قرار مىدهيم و از اين دو مقدمه ، يك قياس شكل اوّل آن هم از نوع ضرب ثانى شكل اوّل كه صغرى ، موجبهء كليه و كبرى ، سالبهء كليه باشد تشكيل مىشود و چون شكل اوّل بديّهى الانتاج است ، از آن دو يك سالبهء كليه نتيجه گرفته مىشود ، سپس اين نتيجه را به عكس مستوى عكس مىكنيم و اگر اصل ، يعنى نتيجه صادق بود حتما اين عكس هم صادق است و بدين وسيله مطلوب ما كه نتيجهء شكل ثانى باشد ، حاصل مىگردد . مثال :\r\n1 . مفروض اين است كه مقدمتين يعنى : « لا شىء من الانسان بفرس » ، و « كل صاهل فرس » صدق است ( چون اگر كذب باشند مباحث بعدى لغو است ) .\r\n2 . مدعا اين است كه اگر اين دو مقدمه صادق بود ، حتما نتيجه نيز صادق خواهد بود و نتيجه يك سلب كلّى است يعنى : « لا شىء من الانسان بصاهل » .\r\n3 . برهان اين است كه : اگر دو مقدمه مذكور صادق باشد ( مفروض ) لازمه‌اش آن است كه عكس صغراى آن دو نيز صادق باشد ، زيرا كلّما صدق الاصل صدق العكس و\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nچون صغرى ، سالبهء كليه است عكس مستوى آن نيز سالبهء كليه مىشود ، يعنى : « لا شىء من الفرس به انسان » سپس عكس ترتيب انجام داده ( عكس صغرى را به جاى كبرى و خود كبرى را به جاى صغرى قرار داده ) و ضرب ثانى از شكل اوّل تشكيل مىشود ؛\r\n« كل صاهل فرس » ، صغرى\r\nو « لا شىء من الفرس به انسان » ، كبرى\r\n« فلا شىء من الصاهل به انسان » نتيجه\r\nسپس اين نتيجه را به عكس مستوى عكس مىكنيم كه مىشود : « لا شىء من الانسان بصاهل » و هذا هو المطلوب ، زيرا در ضرب دوم شكل ثانى همين نتيجه را گرفتيم و از طريق شكل اوّل و قواعد مسلّم عكس هم به همين نتيجه رسيديم و اين دليل بر انتاج اين ضرب از شكل ثانى است .\r\nدر خاتمه : در اين ضرب ، از راه برهان عكس كبرى نمىتوان پيش رفت ، زيرا كبراى آن موجبهء كليه است كه عكس مستوى آن موجبهء جزئيه مىشود و شكل اوّل يا دوم هركدام كه باشد از راه كبراى جزئى منتج نخواهد بود .\r\nضرب سوّم : صغرى ، موجبهء جزئيه و كبرى ، سالبهء كليه ، سلب جزئى را نتيجه مىدهد ، چون نتيجه تابع اخس مقدمتين است و اخس از حيث كيفيت سلب و از حيث كميت جزئيت است و از آن‌جا كه اين ضرب دو جهت خسّت دارد لذا سالبهء جزئيه مىشود . دو مثال :\r\n1 . « بعض المعدن ذهب » ، و « لا شىء من الفضة بذهب » ، « فبعض المعدن ليس بفضة » .\r\n2 . « بعض الحيوان انسان » ، و « لا شيئى من الفرس به انسان » ، « فبعض الحيوان ليس بفرس » .\r\nبرهان : براى اثبات انتاج اين ضرب نيز مانند ضرب اوّل ، از طريقهء برهان عكس كبرى استفاده مىكنيم كه توضيح آن در ضرب اوّل گذشت و در اين‌جا فقط با بيان مثال به آن مىپردازيم .\r\nالف . مفروض اين است كه مقدمتين ( صغرى و كبرى ) صادق هستند : « بعض الحيوان انسان » ، و « لا شىء من الفرس به انسان » .\r\nب . مدّعا و مطلوب اين است كه ، اگر دو مقدمه مذكور صادق باشند در نتيجهء آن\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nدو يك سالبهء جزئيه صادق است يعنى : « بعض الحيوان ليس بفرس » .\r\nج . برهان اين است كه ، اگر مقدمتين صادق باشند ( مفروض ) حتما عكس مستوى كبرى نيز صدق خواهد كرد ، چون كلما صدق الاصل صدق العكس و عكس مستوى سالبهء كليه ، سالبهء كليه است يعنى : « لا شىء من الانسان بفرس » آن‌گاه از انضمام اين سالبهء كليه كبرى ، به آن صغراى اصل يك قياس شكل اوّل ، از نوع ضرب چهارم آن شكل تشكيل مىشود ، به اين صورت : « بعض الحيوان انسان » ، و « لا شىء من الانسان بفرس » ،\r\nكه نتيجه مىدهد : « بعض الحيوان ليس بفرس » و به دليل شكل اوّل بودن بديهى الانتاج است ، آن‌گاه عين همين نتيجه از ضرب ثالث شكل دوم هم به دست مىآيد و هذا هو المطلوب ، پس شكل دوم از اين ضرب نيز منتج است .\r\nضرب چهارم : صغرى ، سالبهء جزئيه ؛ كبرى ، موجبهء كليه و نتيجه ، سالبهء جزئيه .\r\nدو مثال : الف . « بعض الجسم ليس بمعدن » ، و « كل ذهب معدن » ، « فبعض الجسم ليس بذهب » .\r\nب . « بعض الحيوان ليس به انسان » ، و « كل ناطق انسان » ، « فبعض الحيوان ليس بناطق » .\r\nبرهان : براى اثبات انتاج اين ضرب از طريقهء برهان عكس نمىتوان استفاده كرد نه از برهان عكس صغرى و نه از برهان عكس كبرى ( بر خلاف ضروب قبلى ) . از برهان عكس صغرى نمىتوان استفاده كرد ، چون صغرى سالبهء جزئيه است و قبلا خوانديم كه سالبهء جزئيه عكس مستوى لازم الصدق ندارد ( عكس نقيض هم مؤثر نيست ) .\r\nاز برهان عكس كبرى هم نمىتوان استفاده كرد ، چون كبراى اين ضرب موجبهء كليه است و عكس مستوى آن موجبهء جزئيه مىشود و فرضا صغرى نيز يك سالبهء جزئيه است آن‌گاه از اين دو مقدمه هيچ قياس منتجى درست نمىشود ، زيرا قبلا در بيان قواعد عامه به ثبت رسيد كه حتما بايد يكى از دو مقدمه كليت داشته باشد ، بنابراين از برهان عكس ، به هردو نوعش استفاده‌اى نمىبريم ، بناچار از طريق برهان خلف وارد مىشويم كه البته از اين برهان در همهء ضروب مىتوان استفاده كرد . فعلا به بيان برهان خلف در ضرب چهارم مىپردازيم كه داراى سه مرحله است .\r\nالف . مفروض اين است كه مقدمتين هردو صادق هستند ، يعنى مىتوان گفت :\r\n« بعض الحيوان ليس به انسان » ، و « كل ناطق انسان » .\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nب . مدعا اين است كه اگر آن دو صادقند پس در نتيجه نيز ، سالبهء جزئيه صادق است ، اى : « بعض الحيوان ليس بناطق » .\r\nج . برهان اين است كه اگر سالبه جزئيهء در نتيجه صادق نباشد يعنى « بعض الحيوان ليس بناطق » كذب باشد ، لازمه‌اش اين است كه نقيض آن صادق باشد تا ارتفاع نقيضين لازم نيايد و نقيض سالبه جزئيه ، موجبهء كليه است يعنى : « كل حيوان ناطق » آن‌گاه اگر اين نقيض صادق باشد آن را با كبراى اصل ضميمه كرده و اين نقيض را صغراى استدلال و آن كبراى كلّى را كبراى اين استدلال قرار مىدهيم و از مجموع دو موجبهء كليهء يك قياس ضرب اوّل از شكل اوّل كه موجبهء كليه است به دست مىآيد و آن اشرف قضايا و بهترين نوع استدلال است ؛\r\n« كل حيوان ناطق » ، و « كل ناطق انسان » ،\r\nاز اين دو مقدمه يك كبراى كلّى نتيجه‌گيرى مىشود كه : « كل حيوان انسان » .\r\nآن‌گاه اگر اين نتيجه صادق باشد لازمه‌اش اين است كه نقيض آن كاذب باشد تا اجتماع نقيضين لازم نيايد و نقيض موجبهء كليه ، سالبهء جزئيه است يعنى : « بعض الحيوان ليس به انسان » و اين سالبهء جزئيه عين صغراى اصل است كه از اوّل مفروض الصدق قرار داده شد ؛ حال اگر بگوييم اين سالبهء جزئيه كذب است ، خلاف فرض لازم مىآيد و خلف ، باطل و محال است پس خود اين سالبه جزئيه صدق است و نقيض آن‌كه موجبهء كليه بود كذب خواهد بود ، منشأ كذب نتيجه ، كه موجبهء كليه باشد ، عبارت است از نقيض نتيجه كه در اين‌جا صغرى واقع شده پس نقيض نتيجه باطل و خود نتيجه صادق است ، يعنى :\r\n« بعض الحيوان ليس بناطق » و هذا هو المطلوب ( از طريق برهان خلف اين ضرب را نيز منتج قرار داديم ) .\r\nتمرين . همان‌گونه كه ما ضرب رابع را به طريق برهان خلف ، مبرهن و ثابت كرديم شما مىتوانيد سه ضرب قبلى را نيز از اين طريق مبرهن و منتج بودن آن‌ها را ثابت كنيد .\r\nحلّ تمرين : برهان خلف سه مرحله دارد :\r\n1 . مفروض : صدق صغرى و كبراى شكل ثانى است ؛\r\n2 . مدّعا : به دنبال صدق آن دو ، صدق نتيجه حتمى است ؛\r\n3 . برهان : اگر خود نتيجه صادق نباشد بايد نقيض آن صادق باشد سپس نقيض نتيجه را از آن‌جا كه موجبه است صغرى ، و كبراى قياس اوّل را از آن‌جا كه كلّى است\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nكبرى قرار مىدهيم و يك قياس شكل اوّل درست مىشود ، و از اين قياس نتيجه‌اى مىگيريم كه اين نتيجه با صغراى قياس شكل دوم منافات ندارد و چون فرض كرديم كه صغراى شكل دوم صادق است ، پس اين نتيجه باطل خواهد بود و گرنه تناقض پيش مىآيد ، و منشأ بطلان يكى از امور زير است :\r\n1 . صغراى شكل ثانى 2 . كبراى شكل ثانى 3 . نتيجهء شكل ثانى 4 . هيئت قياس دوم 5 . نقيض نتيجهء قياس اوّل\r\nامّا احتمال اوّل منشأ بطان نيست زيرا اوّلا فرض اين است كه صغراى مذكور صادق است و ثانيا اصلا در قياس نيامده است ؛\r\nاحتمال دوم هم نيست چون در فرض ما كبراى مذكور هم صادق است ؛\r\nاحتمال سوّم هم نيست چون در قياس دوم آن نتيجه اصلا به كار نرفته است ؛\r\nاحتمال چهارم هم نيست چون هيئت قياس دوم ، شكل اوّل است كه بديهى الانتاج است ؛ پس معلوم مىشود منشاء اين محال و امر باطل ، نقيض نتيجهء قياس اول است پس نقيض نتيجه باطل و نفس نتيجه صادق است و هو المطلوب .\r\nبا حفظ اين مقدّمه در هرسه ضرب قبلى ، اين برهان جارى است و ما فقط ضرب اوّل را محاسبه مىكنيم و شما خود دو ضرب ديگر را حساب كنيد .\r\nمفروض : صدق « كل انسان حيوان » ، و « لا شىء من الجماد به حيوان » .\r\nمدّعا : صدق « لا شىء من الانسان بجماد » .\r\nبرهان : اگر سالبه كليهء مذكور در نتيجه ، صادق نباشد حتما نقيض آن صدق خواهد كرد يعنى : « بعض الانسان جماد » ، سپس اين نقيض را به كبراى كلّى مذكور ضميمه كرده و از مجموع ، يك شكل اوّل تشكيل مىدهيم و مىگوييم : « بعض الانسان جماد » ، و « لا شىء من الجماد به حيوان » ، « فبعض الانسان ليس به حيوان » .\r\nاين ضرب چهارم از ضروب منتجهء شكل اول است آن‌گاه اين نتيجه اگر صادق باشد بايد نقيض آن كاذب باشد يعنى : « كل انسان حيوان » و اين ، نقيض عين صغراى شكل دوم است كه مفروض ، صدق آن بود پس كذب آن خلف فرض است و خلف باطل است پس صغرى ، حق است و نقيض آن‌كه اين نتيجه باشد باطل است ، منشأ بطلان همان نقيض نتيجه است پس نقيض نتيجه باطل و خود نتيجه حق است ، يعنى :\r\n« لا شىء من الانسان بجماد » و هو المطلوب .\r\n\r\n","description":"","footnote":"","page_name":" 65 ","page_number":65},
  {"content":"\r\n\r\n\r\nجدول شكل دوم :\r\n\r\nشكل سوّم\r\nدر رابطه با شكل سوّم از اشكال اربعه ، پنج بحث مطرح است :\r\n1 . تعريف شكل سوّم و وجه تسميهء آن 2 . شرايط انتاج شكل سوّم 3 . ضروب شكل ثالث 4 . براهين انتاج آن 5 . تنبيهات شكل سوّم .\r\nمبحث اوّل : شكل سوّم يك قياس اقترانى است كه اوسط در هردو مقدمه ، موضوع واقع شده باشد و اكبر و اصغر محمول باشند . مانند : « كل انسان حيوان » ، و « كل انسان ناطق » ، « فبعض الحيوان ناطق » .\r\nآن‌گاه در شكل سوم ، برعكس شكل ثانى ، اين اكبر است كه متّحد الوضع است يعنى همان‌طورى كه در نتيجه محمول قرار گرفته همچنين در كبرى نيز محمول واقع شده ولى اصغر مختلف الوضع است يعنى در نتيجه ، موضوع واقع شده ولى در صغرى محمول است ؛ بر همين اساس ، شكل سوم دور از طبع انسان است و انتقال به نتيجه مستقيم و مقبول طبع نيست ، البته شكل دوم هم بعيد از طبع بود ولى شكل سوم از شكل دوم هم بعيدتر است ، زيرا به قول مشهور : شكل دوم در اشرف مقدمتين يعنى صغرى با شكل اوّل مشاركت داشت ولى شكل سوم در اخس مقدمتين با شكل اوّل مشاركت دارد ؛ و به قول مرحوم مظفر : در شكل سوم ، اختلاف در موضوع نتيجه است و موضوع اقرب به ذهن بود پس اختلاف در اقرب الى الذهن است ، لذا نياز بيشترى به استدلال دارد ولى در شكل دوم اختلاف وضع در محمول نتيجه بود نه در موضوع و لذا نياز آن به استدلال كمتر است پس شكل سوم ابعد است ولى در عين حال شكل سوم است و از شكل چهارم يك درجه نزديكتر است ، بدان جهت كه بالاخره شكل سوم در كبرى با شكل اوّل مشاركت دارد و در هردو شكل ، در كبرى « اوسط » موضوع و « اكبر » محمول است ولى در شكل رابع حتى اين مقدار از مشابهت هم نيست و صددرصد بعيد\r\n\r\n","description":"","footnote":"","page_name":" 66 ","page_number":66},
  {"content":"\r\n\r\nاز طبع است .\r\nامّا مبحث دوم : شكل ثالث نيز همانند شكل اوّل و دوّم اگر بخواهد منتج باشد بايد علاوه بر شروط عامّهء مذكور ، داراى يك سلسله شروط اختصاصى باشد كه اين شرايط از حيث كيفيت و كميت و جهت ، مطرح است ولى مصنف ( ره ) تنها از دو جهت اوّل بحث كرده و از هركدام يك شرط معتبر است كه در شعر فارسى نيز آمده بود و رمز « مغكاين » اشاره به اين دو شرط است :\r\n1 . « مغ » اشاره به موجبه بودن صغرى است .\r\n2 . « كاين » اشاره به كليّت احدى المقدمتين است .\r\nبيان اعتبار و اشتراط ايجاب صغرى : اگر صغرى موجبه نباشد حتما سالبه خواهد بود و اگر صغرى سالبه بود ( جزئيه يا كليه ) كبرى از دو حال خارج نيست : يا موجبهء كليه است ؛ و يا سالبهء كليه است .\r\nهركدام كه باشد وضع اكبر با اصغر براى ما روشن نمىشود كه آيا آن دو متلاقان هستند و يك قضيهء موجبه از آن‌ها تشكيل مىشود ؟ يا متباينان هستند و يك قضيهء سالبه از آن‌ها تشكيل مىشود ، بر اين اساس ، قياس منتج نيست .\r\nبيان ذلك : اگر صغرى سالبه باشد و كبرى موجبه ، معناى صغراى سالبه اين است كه اصغر با اوسط متباينان هستند و معناى كبراى موجبه اين است كه اكبر با اوسط متلاقيان هستند و اين را از خارج مىدانيم كه چه بسا شىء واحدى ( در بحث ما ، اوسط ) گاهى ملاقى و مباين باشد با دو شىء ( اصغر و اكبر ) ، كه خود آن دو با يكديگر متلاقيان هستند ، مانند : « انسان » يا « ناطق » كه ملاقى هستند با « حيوان » « بعض الحيوان انسان ، كل انسان حيوان و هكذا در ناطق » و مباين هستند با « فرس » « لا شىء من الانسان بفرس و بالعكس » و خود « حيوان » و « فرس » نيز متلاقيان هستند « كل فرس حيوان ، بعض الحيوان فرس » و گاهى هم شىء واحد ، ملاقى و مباين با دو شىء ديگرى است كه خود آن دو متباينان هستند ، مانند : « انسان » و « ناطق » كه ملاقى هستند با « حيوان » و از آن دو قضيهء موجبه درست مىشود و مباين هستند با « شجر » و از آن‌ها سالبهء كليه درست مىشود « لا شىء من الانسان بشجر و بالعكس » و ضمنا خود « حيوان » و « شجر » نيز مباين هستند و از آن‌ها سالبه تشكيل مىشود « لا شىء من الحيوان بشجر او بالعكس » و چون چنين است ما نمىدانيم كه آيا نتيجهء حق ، ايجابى است ؟ يا سلبى ؟ در بعض موارد نتيجهء حق ،\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nايجابى است و در بعض موارد نتيجهء حق ، سلبى است و اختلاف در نتيجه ، نشانهء عقيم بودن قياس است ، زيرا اگر منتج به نتيجهء ايجابى يا سلبى بود ، همان نتيجه ، لازمهء قياس بود و لازم شىء نه اختلاف‌بردار است و نه تخلّف‌بردار . به اين مثال توجّه كنيد :\r\nاگر بگوييم : « لا شىء من الناطق بفرس » ، و « كل ناطق حيوان » ، نتيجهء حق ، ايجابى است ، يعنى بگوييم : « كل فرس حيوان » ، يا « بعض الفرس حيوان » ، ولى اگر بگوييم :\r\n« لا شىء من الناطق بشجر » ، و « كل ناطق حيوان » ، نتيجهء حق ، سلبى است به اين‌كه بگوييم : « لا شىء من الشجر به حيوان » ، پس منتج ايجاب نيست چون مادهء نقض دارد و به همين دليل منتج سلب هم نيست .\r\nهمچنين اگر كبرى نيز مانند صغرى سالبه باشد ، چنين قياسى همان اشكالى را دارد كه در قواعد عامه ذكر شد ، كه از دو سالبه قياس تشكيل نمىشود و « لا بّد من ايجاب احدى المقدمتين . . . » و خلاصهء مطلب اين است كه : معناى صغراى سالبه ، اين است كه اصغر با اوسط متباينان هستند و معناى كبراى سالبه اين است كه اكبر با اوسط تباين دارند و اين را از خارج مىدانيم كه ممكن است شىء واحدى ( اوسط ) مباين باشد با دو شىء ديگرى كه خود آن دو با يكديگر تلاقى دارند ، مانند : « طلا » كه هم با « حيوان » مباين است و هم با « فرس » « لا شىء من الذهب به حيوان و بالعكس ، و لا شىء من الذهب بفرس و بالعكس » ولى خود « حيوان » و « فرس » با يكديگر متصادقان هستند و از آن‌ها يك موجبه تشكيل مىشود « كل فرس حيوان » ، و چه بسا شىء واحدى مباين باشد با دو شىء ديگرى كه خود آن دو نيز با يكديگر متباينان هستند و از آن دو نيز سالبهء كليه درست مىشود مانند : « طلا » كه هم با « شجر » مباين است « لا شىء من الذهب بشجر » و هم با حيوان « لا شىء من الحيوان بذهب » و خود شجر و حيوان نيز با يكديگر تباين دارند « لا شىء من الحيوان بشجر » و چون چنين است بر ما به‌طور جزم معلوم نمىگردد كه آيا نتيجهء حق ، از دو مقدمهء سالبه در شكل ثالث ، ايجابى است ؟ يا سلبى ؟ چون گاهى ايجاب ، حق است و گاهى سلب و اختلاف در نتيجه نشانهء عقيم بودن است . مثال :\r\nاگر بگوييم : « لا شىء من الذهب بفرس » ، و « لا شىء من الذهب به حيوان » ، نتيجهء حق ، ايجابى است كه : « كل فرس حيوان » ؛\r\nولى اگر بگوييم : « لا شىء من الذهب بشجر » ، و « لا شىء من الذهب به حيوان » ، نتيجهء حق ، سلبى است كه : « لا شىء من الشجر به حيوان » . بنابراين حتما بايد صغراى شكل\r\n\r\n","description":"","footnote":"","page_name":" 68 ","page_number":68},
  {"content":"\r\n\r\nثالث موجبه باشد و اگر سالبه بود چه كبراى آن موجبه باشد و چه سالبه ، منتج نخواهد بود .\r\nشرط ثانى : در شكل ثالث علاوه بر ايجاب صغرى ، كليّت يكى از دو مقدمه نيز در انتاج دخيل است ، بنابراين اگر هردو مقدمه جزئيه بودند قياس منتج نيست البته اين مطلبى جديد يا شرطى اختصاصى نيست بلكه قاعدهء سوم از قواعد عامّه قياس اقترانى اين بود كه : يكى از دو مقدمه بايد كليت داشته باشند و اگر هردو جزئيه بودند منتج نيست ، سرّ مطلب هم اين بود كه اگر هردو جزئيه باشند ما نمىدانيم كه آيا آن بعض اوسطى كه موضوع اكبر واقع شده ، همان بعض اوسطى است كه موضوع اصغر واقع شده يا غير آن و حصهء ديگرى از آن است ؟ لذا در حقيقت ، اوسط ، لفظا تكرار شده ولى معنا تكرار نشده و بدون تكرار اوسط ، قياس منتج نيست ؛ امّا اين‌كه در شكل اوّل و دوّم به‌طور مشخص گفتيم بايد كبرى كليت داشته باشد ، ولى در شكل ثالث تعيين نكرده و مىگوييم يكى از دو مقدمه بايد كليت داشته باشند براى اين است كه در اين‌جا تعيين ، نقشى ندارد و لذا كافى است كه يكى از دو مقدمهء كليّت داشته باشند .\r\nمبحث سوّم ، ضروب شكل ثالث :\r\nدر اين شكل ضروب ممكنه شانزده صورت است كه حاصلضرب چهار قسم صغرى در چهار قسم كبرى است ( به بيانى كه در شكل اوّل گذشت ) و از اين مجموعه ، ده صورت از ضروب و اقترانات عقيم و شش ضرب ، منتج هستند . براى بيان ضروب منتجه دو طريقه وجود دارد كه معمولا طريقهء اوّل را مىآورند .\r\nاوّل . طريقهء حذف و اسقاط : توسط شرط اوّل ( ايجاب صغرى ) هشت ضرب از ضروب شانزده‌گانه اسقاط مىشود كه عبارتند از : 1 و 2 . صغرى يا سالبهء كليه است يا جزئيه و در هريك از دو صورت ، كبرى يا موجبهء كليه است و يا سالبهء كليه و يا موجبهء جزئيه و يا سالبهء جزئيه ؛ حاصلضرب دو در چهار ، هشت مىشود كه در تمام اين هشت صورت ، صغرى سالبه است و لذا شكل ثالث منتج نيست .\r\nو توسط شرط ثانى يعنى كليت احدى المقدمتين نيز ، دو صورت ديگر از درجهء اعتبار ساقط مىشود و آن دو عبارتند از :\r\n1 . صغرى و كبرى هردو موجبهء جزئيه باشند ؛\r\n2 . صغرى موجبهء جزئيه و كبرى سالبهء جزئيه باشد ، در هريك از دو فرض منتج\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nنيست و مجموع ضروب عقيم ، ده ضرب مىشود . باقى مىماند شش ضرب كه آن‌ها منتج هستند و نتيجهء همهء اين ضروب منتجه ، قضيهء جزئيه است منتها در سه صورت موجبهء جزئيه و در سه صورت سالبهء جزئيه .\r\nدوم . طريقهء تحصيل : در شرح المطالع مىخوانيم :\r\n« و بالتحصيل الصغرى الموجبهء امّا كلية او جزئية و الكلية ينتج مع المحصورات الاربع و الجزئيه لا ينتج الّا مع الكليتين » . « 1 »\r\nاز آن رهگذر كه شكل ثالث نيز همانند شكل ثانى نظرى الانتاج است ، لذا پس از بيان هر ضرب از ضروب منتجه و آوردن مثال ، به اقامهء برهان خواهيم پرداخت .\r\nضروب منتجه : جهت انتاج شكل سوم از سه برهان استفاده مىكنيم كه عبارتند از :\r\n1 . برهان عكس صغرى : اين برهان در ضرب 1 و 2 و 3 و 6 به كار مىرود .\r\n2 . برهان عكس كبرى : از اين برهان تنها در ضرب چهارم استفاده مىكنيم .\r\n3 . برهان خلف : از اين برهان در ضرب پنجم استفاده خواهيم كرد .\r\nضرب اوّل . صغرى موجبهء كليه ، كبرى نيز موجبهء كليه و نتيجه ، موجبهء جزئيه .\r\nمثال الف . « هر طلايى معدن است » و « هر طلايى گرانبها است » ، « پس بعض معدن‌ها گرانقيمت است » .\r\nمثال ب . « كل انسان حيوان » ، و « كل انسان ناطق » ، « فبعض الحيوان ناطق » .\r\nبرهان : در اين ضرب ، از برهان عكس صغرى كه يكى از طرق اثبات انتاج شكل ثالث است استفاده مىكنيم يعنى : صغراى اين شكل را به عكس مستوى عكس مىكنيم ، سپس عكس صغرى را صغرى ، و خود كبرى را كبرى ، قرار مىدهيم . شكل ثالث به شكل اوّل ارجاع مىشود و از شكل اوّل همان نتيجه را مىگيريم كه از شكل ثالث مىگرفتيم و چون شكل اوّل ، بديهى الانتاج است ، دليل بر حقانيّت و انتاج شكل ثالث مىشود .\r\nدر قالب مثال ، برهان مذكور را محاسبه مىكنيم :\r\nمرحلهء اوّل . مفروض : صدق مقدمتين قياس شكل ثالث است ، يعنى : « كل انسان حيوان » ، « كل انسان ناطق » .\r\nمرحلهء دوم . مدّعا : اگر مقدمتين مذكور صادق بود ، حتما در نتيجهء آن‌ها يك\r\n\r\n\r\n","description":"","footnote":"\r\n( 1 ) . شرح مطالع ، صفحهء 255 .\r\n","page_name":" 70 ","page_number":70},
  {"content":"\r\n\r\nموجبهء جزئيه صادق است ، يعنى : « بعض الحيوان ناطق » .\r\nمرحلهء سوّم . اگر مقدمتين فوق صادق باشند ، لازمه‌اش اين است كه عكس مستوى صغرى نيز ، صادق باشد و عكس مستوى موجبهء كليه ، موجبهء جزئيه است ، يعنى :\r\n« بعض الحيوان انسان » ، سپس اين صغرى را با كبراى كلّى مذكور ( كل انسان ناطق ) ضميمه مىكنيم و ضرب ثالث از چهار ضرب منتج شكل اوّل پديد مىآيد ، يعنى :\r\n« بعض الحيوان انسان » ، و « كل انسان ناطق » ، « فبعض الحيوان ناطق » و اين همان نتيجه‌اى است كه از شكل ثالث مىگرفتيم و چون از شكل اوّل هم همان را استنتاج كرديم ، دليل بر حقّانيت و منتج بودن اين ضرب از شكل ثالث است .\r\nسؤال : طبق قاعده اگر دو مقدمه ، كليه بودند بايد نتيجه نيز كليه باشد ، و در ضرب اوّل از ضروب شكل ثالث كه فعلا مورد بحث ما است صغرى و كبرى هردو موجبهء كليه هستند ، حال علّت چيست كه نتيجه ، موجبهء جزئيه شده است ؟\r\nجواب : علّت آن است كه گاهى اصغر و اكبر با يكديگر متساويان هستند ، مانند :\r\n« ضاحك » و ناطق » در مثل : « كل انسان ضاحك » و « كل انسان ناطق » ، البته در اين‌جا نتيجه به صورت ايجاب كلّى هم صادق است ؛ ولى گاهى اصغر اخص از اكبر است مانند : « ناطق » و « انسان » در مثل : « كل انسان ناطق » و « كل انسان حيوان » در اين‌جا هم نتيجه به صورت ايجاب كلّى صادق است يعنى : « كل ناطق حيوان » ولى گاهى اصغر اعم مطلق از اكبر است مثل : « حيوان » و « ناطق » در مثال مورد بحث ما « كل انسان حيوان » ، « كل انسان ناطق » .\r\nكه در اين‌جا به صورت ايجاب كلّى كذب است و نمىتوان گفت : « كل حيوان ناطق » چون بالوجدان نقيض آن صادق است كه : « بعض الحيوان ليس بناطق » باشد در حالىكه به صورت موجبهء جزئيه همه‌جا صادق است ، لذا براى اين‌كه قاعدهء منطقى كليت داشته و نتيجه يك نتيجهء ثابت و هميشگى باشد از ابتدا مىگوييم :\r\nنتيجهء موجبتين كليتين از شكل ثالث ، موجبهء جزئيه است تا اختلاف و تخلّف پيدا نكند .\r\nضرب دوم . صغرى موجبهء كليه ، كبرى سالبهء كليه و نتيجه سالبهء جزئيه .\r\nمثال الف . « هر طلايى معدن است ، « هيچ طلايى نقره نيست » ، « پس بعضى از معادن نقره نيست » .\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nمثال ب . « كل انسان حيوان » ، « لا شىء من الانسان بفرس » ، « فبعض الحيوان ليس بفرس » .\r\nبرهان : در اين ضرب نيز مثل ضرب اوّل از برهان عكس صغرى استفاده مىكنيم و تنها در قالب مثال مراحل آن را محاسبه مىكنيم .\r\nمرحلهء اوّل . مفروض : مقدمتين صادق هستند ، يعنى : « كل انسان حيوان » ، « لا شىء من الانسان بفرس » .\r\nمرحلهء دوّم . مدعا : اگر مقدمتين صادق بودند در نتيجه آن دو ، سلب جزئى صادق خواهد بود كه : « بعض الحيوان ليس بفرس » باشد .\r\nمرحلهء سوّم . برهان : صغراى قياس فوق را به عكس مستوى عكس مىكنيم و يك قياس ضرب رابع از شكل اوّل كه صغرى موجبهء جزئيه و كبرى سالبهء كليه باشد درست مىشود : « بعض الحيوان انسان » و « لا شىء من الانسان بفرس » . نتيجه اين‌كه : « فبعض الحيوان ليس بفرس » و اين سالبهء جزئيه عينا همان است كه از شكل ثالث نتيجه مىگيريم ، و اين دليل بر حقانيّت شكل ثالث است .\r\nضرب سوّم . صغرى موجبهء جزئيه ، كبرى موجبهء كليه ، نتيجه موجبهء جزئيه .\r\nمثال الف . « برخى از پرندگان سفيد هستند » ، و « هر پرنده‌اى حيوان است » ، پس برخى از سفيدها حيوان هستند » .\r\nمثال ب . « بعض الانسان ابيض » ، و « كل انسان حيوان » ، « فبعض الابيض حيوان » .\r\nبرهان : برهان اين ضرب نيز مثل برهان ضرب اوّل و دوم از طريق عكس صغرى است كه طريقهء آن قبلا توضيح داده شد ، در اين‌جا كافى است آن را در قالب مثال پياده كنيم :\r\nمرحلهء اوّل ، مفروض : مقدمتين قياس مذكور صادق هستند .\r\nمرحلهء دوم . مدّعا : در نتيجهء ضرب مذكور ، موجبهء جزئيه صادق است .\r\nمرحلهء سوم . برهان : اگر مقدمتين صادق باشند هر آينه عكس صغرى نيز صادق خواهد بود كه : « بعض الابيض طائر ( يا انسان ) » باشد ، بعد اين عكس را به كبراى شكل ثالث ضميمه كرده و ضرب ثالث از چهار ضرب شكل اوّل ، تشكيل مىشود و از اين شكل همان نتيجه را مىگيريم كه از ضرب ثالث شكل ثالث مىگرفتيم يعنى مىگوييم :\r\n« بعض الابيض انسان » ، و « كل انسان حيوان » ، « فبعض الابيض حيوان » و چون شكل اوّل\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nبديهى الانتاج است و نتيجهء شكل سوم هم با شكل اوّل متفق گرديده ، دليل بر حقانيت ضرب سوم از شكل سوم است .\r\nضرب چهارم . صغرى موجبهء كليه ، كبرى موجبهء جزئيه ، نتيجه موجبهء جزئيه .\r\nمثال الف . « كل طائر حيوان » ، و « بعض الطائر ابيض » ، « فبعض الحيوان ابيض » .\r\nمثال ب . « كل انسان حيوان » ، و « بعض الانسان ابيض » ، « فبعض الحيوان ابيض » .\r\nبرهان : در اين ضرب ، از برهان عكس صغرى نمىتوان استفاده كرد ، زيرا مفروض اين است كه كبراى اين قسم ، يك موجبهء جزئيه و صغراى آن يك موجبهء كليه است كه اگر عكس مستوى شود ، يك موجبهء جزئيه خواهد بود و مىدانيم كه از دو قضيهء جزئيه هيچ قياسى منتج نيست ، بنابراين از طريق برهان عكس كبرى عمل مىكنيم ، يعنى :\r\nابتدا كبراى شكل ثالث را عكس مستوى مىكنيم ، آن‌گاه شكل ثالث به شكل رابع مبدّل مىشود ، اين شكل رابع را عكس ترتيب مىكنيم يعنى صغرى و كبرى را جابجا مىكنيم و به شكل اوّل تبديل مىشود و از شكل اول نتيجه‌اى مىگيريم كه آن نتيجه ، حتما صدق است و اگر خود نتيجه صدق بود عكس مستوى آن نيز صادق است كه آن نيز يك موجبهء جزئيه است ، بدين وسيله مطلوب ما حاصل مىشود كه نتيجهء شكل ثالث باشد و اين برهان در ضربهايى مىآيد كه اولا كبراى آن‌ها موجبه باشد تا عكس مستوى آن ، صلاحيت صغرويت براى شكل اول را داشته باشد و ثانيا صغرى ، كليت داشته باشد تا صلاحيت كبرويت براى شكل اول را داشته باشد چنان‌كه در ضرب اول و چهارم وجود دارد ، ولى در احتمالات ديگر منتج نيست امّا در ضرب دوم ، پنجم و ششم جارى نيست چون كبراى آن‌ها سالبه است و صلاحيت صغرويت براى شكل اول را ندارد و امّا در ضرب سوم جارى نيست چون صغرى موجبهء جزئيه است و صلاحيت كبرويت شكل اول را ندارد ، با توجه به اين روش مراحل برهان عكس كبرى را با مثال توضيح مىدهيم .\r\nمرحلهء اوّل . مفروض : مقدمتين صادقند يعنى : « كل انسان حيوان » ، « بعض الانسان ابيض » .\r\nمرحلهء دوم : مدعا : اگر اين دو صادقند پس در نتيجه ، يك موجبهء جزئيه صدق است يعنى : « فبعض الحيوان ابيض » .\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nمرحلهء سوم . برهان : اگر مقدمتين صادق باشند بايد عكس كبرى نيز صادق باشد و كبرى چون موجبهء جزئيه است عكس مستوى آن نيز موجبهء جزئيه است و عكس مستوى « بعض الانسان ابيض » مىشود : « بعض الابيض انسان » ، سپس عكس ترتيب انجام داده و عكس كبرى را صغرى ، و خود صغرى را كبرى قرار داده و مىگوييم :\r\n« بعض الابيض انسان » ، و « كل انسان حيوان » ، از اين دو قضيه يك ضرب ثالث از شكل اول درست مىشود و يك موجبهء جزئيه را نتيجه مىدهد ، كه « فبعض الابيض حيوان » باشد . سپس اين نتيجه را به عكس مستوى ، عكس مىكنيم به يك موجبهء جزئيه ديگر يعنى : « بعض الحيوان ابيض » ، و هذا هو المطلوب ، زيرا كه نتيجهء شكل ثالث هم همين بود و ما اين نتيجه را از شكل اول گرفتيم و اين دليل بر انتاج شكل ثالث است .\r\nضرب پنجم . صغرى موجبهء كليه ، كبرى سالبهء جزئيه ، نتيجه سالبهء جزئيه است .\r\nمثال : « كل حيوان حساس » ، و « بعض الحيوان ليس به انسان » ، « فبعض الحساس ليس به انسان » .\r\nبرهان : در اين ضرب از برهان عكس صغرى نمىتوان استفاده كرد ، زيرا كبرى ، قضيهء جزئيه است و اگر صغرى را هم به عكس مستوى ، عكس كنيم يك قضيهء جزئيه خواهد شد كه از دو جزئيه قياس منتج تشكيل نمىشود . از برهان عكس كبرى نيز نمىتوانيم كمك بگيريم ، زيرا كبرى سالبهء جزئيه است و سالبهء جزئيه عكس مستوى ندارد به ناچار از طريق برهان خلف به نتيجه مىرسيم .\r\nبرهان خلف سه مرحله دارد :\r\nمرحلهء اوّل يا مفروض ، صدق صغرى و كبراى شكل سوم است .\r\nمرحلهء دوم يا مدّعا ، صدق نتيجهء مقدمتين مذكور است .\r\nمرحلهء سوم يا برهان : اگر نتيجه صادق نباشد ، لازمه‌اش آن است كه نقيض نتيجه صادق باشد چون ارتفاع نقيضين محال است سپس نقيض نتيجه را به دليل كليّت آن كبرى ، و صغراى شكل ثالث را به دليل موجبه بودن آن ، صغرى قرار مىدهيم و شكل اول درست مىشود ، از شكل اوّل نتيجه‌اى مىگيريم كه با كبراى شكل ثالث منافات دارد منشأ اين تنافى ، يا صغراى قياس اول است يا كبراى آن يا نتيجهء آن يا شكل قياس دوم و يا نقيض نتيجهء قياس اول است ، چهار احتمال اوّل منشأ بطلان نيست ( به بيانى كه در ضرب چهارم شكل دوم گذشت ) ، پس معلوم مىشود منشأ محال و بطلان ، نقيض\r\n\r\n","description":"","footnote":"","page_name":" 74 ","page_number":74},
  {"content":"\r\n\r\nنتيجه است . نقيض نتيجه ، باطل و خود نتيجه ، حق است و هو المطلوب .\r\nتوضيح مطلب با مثال : مرحلهء اول يا مفروض : « كل حيوان حساس » ، و « بعض الحيوان ليس به انسان » ، صدق است .\r\nمرحلهء دوم . مدّعا : « بعض الحساس ليس به انسان » ، نيز در نتيجه صادق است .\r\nمرحلهء سوم . برهان : اگر اين سالبهء جزئيه صادق نباشد حتما نقيض آن‌كه يك موجبهء كليه است صادق خواهد بود يعنى : « كل حساس انسان » سپس اگر اين نقيض صادق باشد آن را كبراى شكل اول قرار داده و صغراى شكل ثالث را به دليل ايجابش ، صغراى شكل اول قرار داده كه ضرب اول از شكل اول تشكيل مىشود و مىگوييم :\r\n« كل حيوان حساس » ، و « كل حساس انسان » ،\r\nنتيجهء اين ضرب يك موجبهء كليه است يعنى : « فكل حيوان انسان » و اين موجبهء كليه با كبراى شكل ثالث كه يك سالبهء جزئيه باشد تنافى دارد ، اگر اين صادق باشد بايد آن سلب جزئى كاذب باشد و هذا خلف ، چون اول از همه فرض كرديم كه آن كبراى كلّى صادق باشد پس آن كبرى صادق و اين نتيجه كه نقيض آن است باطل ، و منشأ بطلان چيزى غير از نقيض نتيجهء شكل ثالث نيست ، كه در اين‌جا كبرى واقع شده پس نقيض نتيجه ، مستلزم محال است و مستلزم المحال محال ، پس خود نتيجهء شكل ثالث حق و صدق است و هذا هو المطلوب ، كه از طريق برهان خلف بدان رسيديم .\r\nضرب ششم . صغرى موجبهء جزئيه ، كبرى سالبهء كليه ، نتيجه سالبهء جزئيه .\r\nمثال : « بعض الذهب معدن » ، و « لا شىء من الذهب بحديد » ، « فبعض المعدن ليس بحديد » .\r\nبرهان : اين ضرب نيز مثل سه ضرب اوّل اين شكل ، برهان عكس صغرى است و شامل سه مرحله :\r\nمرحلهء اول . مفروض : صدق المقدمتين : « بعض الذهب معدن . . . » .\r\nمرحلهء دوم . مدّعا : صدق النتيجه : « بعض المعدن ليس بحديد » .\r\nمرحلهء سوم . برهان : اگر مقدمتين صادق باشند ، حتما عكس مستوى صغرى نيز صادق خواهد بود و آن يك موجبهء جزئيه است ( بعض المعدن ذهب ) ، كه آن را با كبراى اصل ضميمه كرده و يك ضرب چهارم از شكل اوّل پديد مىآيد و از شكل اول همان نتيجه را به دست مىآوريم كه از شكل ثالث ، به اين بيان :\r\n\r\n","description":"","footnote":"","page_name":" 75 ","page_number":75},
  {"content":"\r\n\r\n« بعض المعدن ذهب » ، و « لا شىء من الذهب بحديد » ، « فبعض المعدن ليس بحديد » . و هذا هو المطلوب پس معلوم مىشود شكل ثالث نيز منتج است .\r\nدر پايان دو نكته را يادآور مىشويم :\r\n1 . قطب الدين رازى مىفرمايند :\r\n« و وجه ترتيب الضروب ان الاول اخص من الضروب المنتجه للايجاب و الثانى اخص من الضروب المنتجة للسلب و قدّما لّان الاخص اشرف ثم اتبعا توابع الاول اذ تابع الاشرف اشرف من تابع الاخسّ » .\r\nنكتهء دوم : از اين‌كه ما شكل دوم و سوّم را به شكل اول ارجاع داديم و از آن طريق به منتج بودن آن‌ها رسيديم و در آينده نيز شكل چهارم را به شكل اول ارجاع خواهيم داد ممكن است اين سؤال به ذهن خطور كند كه پس فايدهء شكل دوم ، سوم و چهارم چيست ؟ در جواب بايد بگوييم اين مطلب ، از نظر منطقيون بزرگى چون ابن سينا ( ره ) مخفى نمانده و آن را بىجواب نگذاشته‌اند بلكه جواب مناسبى را عرضه كرده‌اند كه ما در اين‌جا آن را از قول قطب الدين رازى نقل مىكنيم :\r\n« و ذكر الشيخ في الشفاء : ان هذين الشكلين اى الثانى و الثالث و ان كانا يرجعان الى الشكل الاول فلهما خاصية و هي ان الطبيعى و السابق الى الذهن في بعض المقدمات ان يكون احد طرفيها موضوعا على التعيين و الطرف الاخر محمولا حتى لو عكس كان غير طبيعى و غير سابق الى الذهن امّا في الموجبات فكقولنا الانسان حيوان و كاتب فان طبع الانسان يقتضى موضوعيته للحيوان و الكاتب و امّا في السوالب فكقولنا لا شيئى من النار ببارد و ثقيل فان النار اولى بأن تكون موضوعة يسلب عنها البارد و الثقبل من البارد و الثقبل يسلب عنها النار فاذا الّفت المقدمات على وجه يراعى فيه الحمل الطبيعى و السابق الى الذهن امكن ان لا ينتظم على نهج الشكل الاول بل على احد هذين الشكلين اى الثانى و الثالث فلا يكون عنها غنية [ سپس قطب الدين رازى مىافزايد 
  ] : و هذا بعينه يعرفنا فائدة الشكل الرابع لجواز ان لا ينتظم المقدمات على وجه يراعى فيه الامر الطبيعى او السابق الى الذهن الّا عليه . . . » . « 1 »\r\n\r\n\r\n","description":"","footnote":"\r\n( 1 ) . شرح المطالع ، ص 255 .\r\n","page_name":" 76 ","page_number":76},
  {"content":"\r\n\r\n\r\nجدول شكل سوم :\r\n\r\nتنبيهات شكل سوّم\r\nآخرين مبحث شكل سوم راجع به تنبيهات اين شكل است كه سه مطلب به عنوان تنبيهات بيان شده است .\r\n\r\nتنبيه اول يا طريقهء خلف\r\nيكى از براهين پرفايده و كثير الاستعمال در علوم گوناگون ، برهان خلف است كه تا به حال به مناسبات گوناگون از آن استفاده شد ، منجمله در بيان نسبت‌هاى ميان دو نقيض دو مفهوم كلى در باب نسب اربع ، و نيز در منتج بودن ضرب چهارم از ضروب شكل دوم ، كه در تمرين آن شكل هم اشاره شد كه از اين طريقه ، در همهء چهار ضرب منتج شكل دوم مىتوان استفاده كرد ، در ضرب پنجم شكل ثالث ؛ ضمنا بايد بدانيم كه در همهء ضروب شكل سوم ، اين روش قابل اجرا است . در باب قياس خلف در همين سلسله مباحث قياس به‌طور مفصل در اين باب بحث خواهيم كرد و وجه تسميهء آن را نيز بيان خواهيم كرد . فعلا در اين تنبيه اشاره‌اى داريم به اين‌كه :\r\nبرهان خلف يك نوع از انواع براهين و استدلالات غير مباشرى است كه در آن از راه كذب نقيض مطلوب ، برهان بر صدق خود مطلوب اقامه مىشود يعنى ما مطلوبى داريم كه اگر آن صادق نباشد بايد نقيض آن صادق باشد و چون صدق نقيض تالى فاسد دارد پس صدق مطلوب را نتيجه مىگيريم . استدلال غير مباشرى در مقابل مباشرى است كه در مباشرى از يك قضيه به مطلوب مىرسيديم و در مباحث احكام قضايا بيان شد ، فعلا طريقهء برهان خلف را در باب اشكال اربعه بيان مىكنيم و آن اين‌كه : مطلوب ما ، اثبات نتيجهء شكل ثانى و ثالث است و براى اثبات آن مىگوييم : اگر اين نتيجه‌ها صادق نباشد ، لازمه‌اش آن است كه نقيض آن‌ها صادق باشد چون ارتفاع نقيضين محال است\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nسپس نقائض نتايج را گرفته ، با يكى از دو مقدمهء قياس شكل ثانى يا ثالث كه مفروض الصدق قلمداد شده ، ضميمه مىكنيم و از اين نقيض نتيجه با آن مقدمه ، يك قياس شكل اوّل تشكيل مىشود و نتيجه‌اى مىدهد كه با مقدمهء ديگر قياس شكل ثانى يا ثالث ، تنافى دارد و چون آن مقدمه ، صدق است حتما اين نتيجه كذب خواهد بود ( و گرنه خلف فرض است ) و منشأ كذب آن چيزى نيست مگر كذب نقيض مطلوب ، پس نقيض نتيجه باطل و خود نتيجه صادق است ( مثال‌هاى آن را در شكل ثانى و ثالث بيان كرديم ) .\r\nبسيار بجا است كه خوانندهء عزيز تمام ضروب شكل سوّم و دوم را به طريقهء خلف مبرهن سازد تا آمادگى و تيزفهمى او بيشتر شود و ضمنا بايد توجه داشته باشد كه چنين نيست كه از ضميمه اين نقيض با هر مقدمه‌اى مطلوبش حاصل شود و شكل اول تشكيل شود و . . . . بلكه بايد نقيض نتيجه را با آن مقدمه‌اى ضميمه كند كه شرايط شكل اول را دارا باشد ، مثلا در شكل ثانى ، نقيض نتيجه را با كبراى قياس ضميمه مىكند و گاهى نقيض را صغرى و كبرى را ، كبرى و شكل اول درست مىشود و گاهى نقيض را كبرى و كبرى را صغرى . . . و در شكل ثالث تنها نقيض نتيجه را با صغراى آن مىتواند ضميمه كند تا شكل اول درست شود چون خود نتيجه ، هميشه جزئيه است پس نقيض آن كليت داشته و صلاحيت كبرويت دارد و صغراى شكل ثالث چون موجبه است صلاحيت صغرويت دارد و . . . پس ضوابط را به دقت بايد مراعات كند تا به هدف برسد .\r\n\r\nتنبيه دوم يا دليل افتراض\r\nيكى از ادلّه و براهين انتاج شكل دوم ، سوّم و چهارم ، برهان افتراض است . اين برهان در دو جاى منطق به كار گرفته مىشود :\r\n1 . در پايان مباحث عكس نقيض در رابطه با انعكاس خاصتين « 1 » چون مرحوم مظفر ( ره ) احكام قضاياى موجهات را بيان نكردند ، لذا در آن باب اشاره‌اى به اين برهان نداشتند .\r\n2 . در رابطه با انتاج اشكال اربعه كه هم‌اكنون مطرح است و اين‌كه مصنف در رابطه با شكل دوم و سوم مطرح كرده‌اند براى آن است كه : شكل اول ، بديهى الانتاج\r\n\r\n\r\n","description":"","footnote":"\r\n( 1 ) . الحاشيهء ، صفحهء 111 .\r\n","page_name":" 78 ","page_number":78},
  {"content":"\r\n\r\nاست و برهان‌بردار نيست و شكل رابع هم كه هنوز ضروبش بيان نشده و لذا در ضروب شكل دوم و سوم محاسبات صورت مىگيرد .\r\nفنقول : براى اثبات انتاج شكل ثانى و ثالث چند طريقه وجود دارد :\r\n1 . طريقهء عكس صغرى كه در ضرب ثانى شكل دوم و در ضرب‌هاى 1 و 2 و 3 و 6 شكل سوم از آن استفاده شد .\r\n2 . طريقهء عكس كبرى كه در ضرب 1 و 2 شكل دوم و ضرب چهارم شكل سوم بيان شد .\r\n3 . طريقهء خلف كه در تمام ضروب شكل دوم ( چهار ضرب ) و ضروب شكل سوم ( شش ضرب ) كاربرد داشت و عملا هم در رابطه با ضرب رابع شكل دوم و ضرب پنجم شكل سوّم به كار گرفته شد و بهترين راه بود .\r\n4 . طريقهء افتراض كه فعلا مورد بحث ما است ، البته با وجود سه راه قبلى كه تمامى ضروب منتجه را تحت پوشش قرار داده بودند ديگر حاجتى به اين روش نيست ولى اين هم راهى است كه بزرگان رفته‌اند و ما نيز جهت روشنگرى آن را مىآوريم . قبل از ورود در تشريح اصل برهان به چند نكته اشاره مىشود :\r\n1 . برهان افتراض تنها در آن ضروبى قابل اجرا است كه يكى از دو مقدّمهء قياس ، قضيهء جزئيه باشد ( صغرى يا كبرى ، موجبه يا سالبه ) پس اگر هر م دو مقدّمهء قياس شكل سوم يا دوم كليه بودند ( مانند ضرب 1 و 2 در شكل دوم و ضرب 1 و 2 شكل سوم ) اين طريقه كاربرد ندارد و سرّ مطلب در هنگام تجزيه و تحليل برهان ، روشن مىشود .\r\n2 . برهان افتراض هميشه از دو قياس تشكيل مىشود كه يكى از آن دو حتما شكل اوّل و بديهىّ الانتاج است و ديگرى حتما از همان شكل موردنظر ( دوم ، سوم يا چهارم ) است منتها هر شكلى ضروبى دارد و آن ضروب مراتبى دارند از حيث خفاء و جلاء و اين قياس از ضرب اجلاى آن تشكيل مىشود و به قول قطب الدين رازى در شرح شمسيه :\r\n« فالافتراض يكون ابدا من قياسين احدهما من ذلك الشكل لكن من ضرب اجلى و الآخر من الشكل الاوّل » . « 1 »\r\nبا حفظ اين نكات ، برهان افتراض داراى سه مرحله است :\r\n\r\n\r\n","description":"","footnote":"\r\n( 1 ) . شرح شمسيه ، صفحهء 148 .\r\n","page_name":" 79 ","page_number":79},
  {"content":"\r\n\r\nمرحلهء اوّل . فرض : يكى از دو مقدمه كه قضيهء جزئيه باشد با لفظ « بعض » كه سور جزئيه است شروع مىشود . در قضيهء سالبه مىگوييم : « بعض الحيوان ليس به انسان » و در موجبه مىگوييم : « بعض الحيوان ناطق » ، حال اين « بعض الحيوانى » كه موضوع و مورد حكم ، در قضيهء جزئيه واقع شده ( و در مثال اول ، انسان از او سلب شده و در مثال دوم ، ناطق براى او اثبات شده ) ما فرض مىكنيم كه مثلا حرف « د » است ، البته اصطلاحى است كه منطقيون دارند و سرّ مطلب اين است كه در قضيهء جزئيه ، موجبه يا سالبه وقتى مىگوييم : بعض كذا كذا يا ليس كذا يقينا از اين « بعض » شىء معينى اراده شده و اين موضوع عنوان مشير به آن ذات است و آن ذات و معروض اين عنوان ، بايد چيزى باشد كه با اين موضوع تناسب داشته باشد ( مثلا اگر موضوع صنفى از اصناف است مانند :\r\n« بعض العالم ليس مجتهدا » ، حتما مراد از آن ، شىء معين و ذات ، فرد ، شخص يا اشخاص است يعنى به‌طور مثال « زيد » و « عنوان بعض العالم » به او و امثال او اشاره دارد ، و اگر موضوع نوعى از انواع است ، مانند : « بعض الانسان متحرك الاصابع » حتما آن شيئى معين ، صنفى از اصناف اين نوع خواهد بود يعنى : « الكاتب متحرك الاصابع » ، و اگر موضوع ، جنسى از اجناس باشد حتما آن شىء معين ، نوعى از انواع خواهد بود مانند : « بعض الحيوان ليس به انسان » كه مراد از « بعض » ، نوع فرس ، پرنده و يا هرنوع ديگرى از انواع حيوانات است كه انسان از آن‌ها سلب مىشود و در خارج با يكديگر تصادق ندارد يا « بعض الحيوان ناطق » مراد از « بعض » خصوص نوع انسان است كه موضوع ، براى آن عنوان مشير گرديده و مثال مورد بحث مرحوم مظفر ، از اين قسم اخير است كه جنس و نوع باشد ) .\r\nحال ما از آن بعض معين ، كه اين موضوع به آن اشاره دارد با حرف « د » تعبير مىكنيم و در حقيقت « بعض الحيوان » ، با حرف « د » مساوى هستند و از موضوع اصل قضيه ، با حرف « م » و از محمول آن با حرف « ب » ياد مىكنيم ، مثلا به جاى قضيهء سالبه : « بعض الحيوان ليس به انسان » مىگوييم : « بعض م ليس ب » و « بعض م » عبارت ديگرش « د » است يعنى مىگوييم : « د ليس ب » و به جاى مثال موجبه : « بعض الحيوان ناطق » مىگوييم : « بعض م ب » يعنى « د ، ب » كه « د » عبارت ديگر « بعض م » است ، پس هركجا « د » مىآوريم ، در حقيقت اشاره به آن شىء معينى داريم كه بعض از افراد موضوع قضيهء جزئيه است .\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nمرحلهء دوم . پس از فرض مذكور مىتوانيم به‌طور قطع و جزم از اين قضيهء جزئيه دو قضيهء كليه ، كه هردو صادق باشند استخراج كنيم كه از آن دو قضيه ، يك قضيه هميشه موجبهء كليه است و ديگرى وابسته به كيف جزئيه است كه اگر موجبه باشد آن قضيه موجبهء كليه ، خواهد بود و اگر سالبه باشد سالبهء كليه خواهد بود ، كه هركدام حسابى دارد .\r\nامّا قضيهء اول يا موجبهء كليه قضيه‌اى است كه موضوع آن همان اسم مفروض يعنى « د » است كه اشاره به شىء ، فرد ، صنف يا نوع معينى از افراد ، اصناف و انواع آن موضوع دارد و محمول آن عبارت است از موضوع قضيهء جزئيه‌اى كه در يكى از دو مقدمهء قياس شكل دوم يا سوم به كار رفته است .\r\nمثال . در قضيهء سالبهء مذكور يعنى : « بعض الحيوان ليس به انسان » كه با حروف رمزى شد : « بعض م ليس ب » و به جاى بعض م ، « د » گذاشتيم و گفتيم : « د ليس ب » ، مىگوييم :\r\nاگر اين قضيه صادق است ، حتما « كل د م » نيز صادق است يعنى : « كل فرس حيوان » زيرا : « د - بعض م » يعنى : « بعض الحيوان » پس « م » از « د » اعم است يعنى « حيوان » از « فرس » اعم است ، و واضح است كه هر اعمّى بر جميع افراد اخص ، به‌طور قاطعانه صدق مىكند و گرنه اعم مطلق نبود پس مىتوان گفت : « كل د م » يعنى : « كل فرس حيوان » ، و در قضيهء موجبهء مذكور يعنى : « بعض الحيوان ناطق » كه با حروف گفتيم : « ع م ب » ، مىگوييم : اگر اين صادق باشد ، حتما « كل د م » نيز صادق است يعنى : « كل انسان حيوان » به همان بيان كه الان در سالبه تشريح شد ( كه مصنف اين مثال را آورده‌اند ) .\r\nامّا قضيهء دوم : اين نيز يك قضيهء كليه است كه از حيث كيفيت ( ايجاب و سلب ) تابع قضيهء جزئيه اصل است ( يعنى اگر آن سالبه بود اين سالبه كليه است و اگر آن موجبه بود اين موجبه كليه است ) موضوع اين قضيه نيز همان اسم مفروض است يعنى حرف « د » و محمول آن عبارت است از محمول جزئيه اصل ، كه در قياس شكل دوم و سوّم به كار رفته مثلا در سالبهء مذكور مىگوييم : اگر « س م ب » صادق است پس « لا د ب » يعنى :\r\n« لا شىء من الفرس به انسان » نيز صادق است چون « د » يعنى فرس آن « بعض حيوانى » است كه « ب » يعنى « انسان » از كلّ آن بعض سلب شده و هيچ فردى از آن « بعض » انسان نيست و اگر سلب كلّى شد نتيجه آن است كه بين آن دو تباين كلى باشد و از آن دو سالبهء كليهء مذكور تشكيل شود .\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nدر موجبهء مذكور مىگوييم : « ع م ب » صادق است پس بايد « كل د ب » نيز صادق باشد يعنى : « كل انسان ناطق » زيرا كه « د » يعنى « انسان » آن « بعض حيوانى » است كه تمام آن « ب » است و « ب » يعنى « ناطق » بر كل آن صادق است پس موجبهء كليه را تشكيل مىدهد يعنى : « كل انسان ناطق » ، پس مرحلهء دوم را هم با موفقيت پشت‌سر نهاده و به دو قضيهء كليه دست يافتيم .\r\nمرحلهء سوم . مرحلهء تأليف اقترانات و ضروب منتجه است . پس از استخراج دو قضيهء مذكور سرمايهء علمى ما افزون گرديد و اگر قبل از آن ، دو قضيه بود حالا چهار قضيه شده كه در حقيقت آن جزئيه به دو قضيه تحليل شده و خود او به حساب نمىآيد پس سه قضيهء كليه داريم كه گاهى هرسه موجبه و گاهى دو تا از آن‌ها سالبه است سپس اين دو قضيه كليه را در راه تأليف قياسات و اقترانات نافعه و منتجه ( كه از اين دو ، به ضميمهء دو مقدّمه اصلى قياس ، كه صدق آن‌ها مفروض واقع شده به وجود مىآيند ) به كار مىگيريم و آن نتيجه‌اى را كه از آن ضرب ، مطلوب است با برهان افتراض به دست مىآوريم چنان‌كه با برهان خلف به‌دست مىآورديم .\r\nپس از آشنايى تئوريكى با مراحل و مبانى برهان افتراض ، اين برهان را عملا آزموده و در برخى از ضروب شكل دوم و سوم آن را تجربه و آزمايش مىكنيم تا مشخص شود كه منتج هست يا نه ؟ مرحوم مظفر دو نمونه را بيش‌تر محاسبه نكرده كه يكى از شكل سوم و ديگرى از شكل دوم است ولى ما نمونه‌هاى بيشترى را محاسبه خواهيم كرد و نيز دو موردى كه مصنف ( ره ) محاسبه فرموده هردو سالبهء جزئيه است ما از موجبه‌هاى جزئيه نيز محاسبه خواهيم داشت تا نتيجهء مطلوب را بگيريم :\r\nنمونهء اول . استدلال به طريق برهان افتراض بر منتج بودن ضرب پنجم از شش ضرب شكل سوم : ( ضرب پنجم اين بود كه صغرى موجبهء كليه ، كبرى سالبه جزئيه ، نتيجه سالبهء جزئيه مىشود ) . اين برهان نيز سه مرحله دارد :\r\n1 . مفروض : مقدمتين اين ضرب يعنى : « كل حيوان حساس » و « بعض الحيوان ليس بفرس » صادق هستند .\r\n2 . مدعا : اگر مقدمتين صدق بود حتما در نتيجهء آن‌ها « بعض الحساس ليس بفرس » هم صادق است .\r\n3 . برهان از طريق افتراض : كبراى قياس ، سالبهء جزئيه است و موضوع آن با حرف\r\n\r\n","description":"","footnote":"","page_name":" 82 ","page_number":82},
  {"content":"\r\n\r\n« م » و محمولش با « ج » بيان شده آن‌گاه ما فرض مىكنيم كه « بعض م » يعنى « بعض الحساس » در كبراى سالبه كه « ج » يعنى « فرس » از آن سلب شده ، آن « بعض د » ، « انسان » است كه نوعى از انواع حسّاس است « مرحلهء اوّل برهان افتراض » ، سپس از اين سالبهء جزئيه دو قضيهء كليهء صادقه استخراج مىكنيم :\r\n1 . « كل د م » يعنى : « كل انسان حيوان » ؛\r\n2 . « لا د ج » يعنى : « لا شىء من الانسان بفرس » « مرحلهء دوم » .\r\nسپس در مرحلهء سوّم ، قضيهء اوّل را كه يك موجبهء كليه است گرفته و آن را صغرى از براى صغراى اصل قياس شكل سوم قرار داده و صغراى اصل را ، كبراى اين قياس قرار داده و مىگوييم :\r\n« كل انسان حيوان » ، و « كل حيوان حساس » .\r\nاز اين دو مقدمه قياس ضرب اول ، از چهار ضرب شكل اول كه بهترين نوع است تشكيل مىگردد كه نتيجهء آن نيز يك موجبهء كليه است يعنى : « كل انسان حساس » ( اين قياس اول ) . سپس همين نتيجه را گرفته و صغراى قياس دوم قرار داده و قضيهء شمارهء دو را كه يك سالبهء كليه بود ، كبراى آن قرار مىدهيم و از مجموعهء آن دو ، يك قياس ضرب دوم از شكل سوم پديد مىآيد كه از ضرب پنجم است به اين صورت كه : « كل انسان حساس » ، و « لا شىء من الانسان بفرس » ، نتيجهء اين دو چنان كه در ضروب شكل سوم مبين شد يك سالبهء جزئيه است يعنى : « بعض الحساس ليس بفرس » ، و هذا هو المطلوب . پس منتج بودن ضرب خامس توسط برهان افتراض تبيين گرديد .\r\nنمونهء دوم : برهان افتراض را يك بار ديگر در رابطه با ضرب چهارم از ضروب شكل دوم مىآزماييم و خواهيم ديد كه باز هم منتج است . اين برهان داراى سه مرحله است :\r\nمرحلهء اوّل . مفروض : مقدمتين اين ضرب يعنى سالبهء جزئيهء صغرى و موجبهء كليه كبرى ، صادق هستند يعنى : « بعض الحيوان ليس به انسان » ، و « كل ناطق انسان » .\r\nمرحلهء دوم . مطلوب اين است كه در نتيجهء آن دو ، يك سالبهء جزئيه صادق است يعنى : « بعض الحيوان ليس بناطق » .\r\nمرحلهء سوّم . برهان افتراض : صغرى را كه يك سالبهء جزئيه است اخذ كرده و مىگوييم : فرض مىكنيم كه « بعض الحيوانى » كه « انسان » از آن بعض مسلوب است\r\n\r\n","description":"","footnote":"","page_name":" 83 ","page_number":83},
  {"content":"\r\n\r\nنامش « د » است يعنى « فرس » و خود « حيوان » را با حرف « ب » و « انسان » با حرف « م » نامگذارى مىكنيم ، وقتى مىگوييم « س ب م » گويا گفته‌ايم « كل د ب » و « لا د م » ( مرحلهء اول ) .\r\nسپس مىگوييم : از اين سالبهء جزئيه ، دو قضيهء صادقه كليه استخراج مىشود :\r\n1 . « كل د ب » اى « كل فرس حيوان » .\r\n2 . « لا د م » اى « لا شيئى من الفرس به انسان » . ( مرحلهء دوم )\r\nدر مرحلهء سوم ابتدا قضيهء شمارهء دو را كه يك سالبهء كليه است اخذ كرده و آن را صغرى براى كبراى كلى اصل قرار مىدهيم و از اقتران آن دو يك قياس ضرب دوم از شكل دوم پديد مىآيد بدين صورت كه : « لا شىء من الفرس به انسان » ، و « كل ناطق انسان » ، « فلا شيئى من الفرس بناطق » سپس قضيهء شمارهء اول را كه يك موجبهء كليه بود به عكس مستوى ، عكس كرده و مىگوييم :\r\n« كل فرس حيوان » ، عكس مىشود به : « بعض الحيوان فرس » ، آن‌گاه اين عكس را به نتيجهء قياس قبلى ، كه يك سالبهء كليه بود ضميمه كرده و عكس را ، صغرى و سالبهء كليه را ، كبرى قرار مىدهيم كه قياس شكل اول از ضرب چهارم تشكيل مىشود ، بدين صورت كه : « بعض الحيوان فرس » ، و « لا شىء من الفرس بناطق » ، نتيجه آن است كه :\r\n« فبعض الحيوان ليس بناطق » ، و هذا هو المطلوب ، پس با برهان افتراض منتج بودن اين فرض نيز ثابت گرديد .\r\nنكته : در مرحلهء پايانى از اول ، خود موجبهء كليه را صغرى قرار نداديم و نگفتيم :\r\n« كل فرس حيوان » ، و « لا شىء من الفرس بناطق » ، با اين‌كه اين نيز صحيح است بلكه موجبه را ، عكس مستوى نموده و از آن قياس شكل اول تشكيل داديم ، علّت مطلب آن است كه در برهان افتراض ، بايد قياس دوم اجلى و اظهر باشد و شكل سوّم از شكل دوم متأخر است پس نبايد دوم را بدان ارجاع داد .\r\nنمونهء ديگر كه مصنف با اشاره از آن گذشته و ما تفصيل مطلب را از قول محشّين شرح شمسيه خواهيم آورد اين است كه : در ضرب سوّم ، از چهار ضرب شكل دوم هم كه صغرى ، موجبهء جزئيه و كبرى ، سالبهء كليه باشد با برهان افتراض مسئله اثبات مىگردد و باز با همين ويژگى كه قضيهء كليه اوّل ، به عكس مستوى عكس شود . بيان آن از قول مرحوم ملا محمد آملى مازندرانى ( ره ) به قرار زير است :\r\n\r\n","description":"","footnote":"","page_name":" 84 ","page_number":84},
  {"content":"\r\n\r\n« ان المثال المفروض في الضرب الثانى قولنا : بعض الحيوان انسان و لا شيئى من الصاهل به انسان ، ينتج بعض الحيوان ليس بصاهل و ذلك بدليل الافتراض و هو ان نفرض ذات موضوع الصغرى الكاتب مثلا فنقول : كل كاتب انسان لانه عين بعض الحيوان الّذي هو عين الانسان و كل كاتب حيوان ثمّ نضم المقدمة الاولى الى الاكبر و يقال كل كاتب انسان و لا شيئى من الصاهل به انسان لينتج من اول اقسام الشكل الثانى فلا شيئى من الكاتب بصاهل ثم نعكس المقدمة الثانية و هي قولنا كل كاتب حيوان الى بعض الحيوان كاتب و يضم مع نتيجة القياس الاول هكذا بعض الحيوان كاتب و لا شيئى من الكاتب بصاهل ينتج من الشكل الاول بعض الحيوان ليس بصاهل و هو المطلوب » . « 1 »\r\nدر خاتمه مرحوم مظفر مىفرمايد : بر طالب علم است كه در غير دو يا سه نمونه مذكور ، از ساير ضروب شكل سوم نيز برهان افتراض را به كار بسته و جهت تمرين بيشتر از آن استفاده كند . ما اين بخش را نيز از زبان مرحوم آملى بيان مىكنيم : ضرب رابع از ضروب شكل ثالث آن است كه صغرى ، موجبهء كليه و كبرى ، موجبهء جزئيه باشد مثل :\r\n« كل انسان حيوان » و « بعض الانسان ضاحك » كه نتيجه‌اش : « بعض الحيوان ضاحك » است و اين از راه خلف قابل اثبات است كه گذشت و از راه افتراض نيز قابل اثبات است .\r\nبيان ذلك : « و هو فرض موضوع الكبرى الكاتب مثلا فكل كاتب انسان و كل كاتب ضاحك ثم نقول كل كاتب انسان و كل انسان حيوان فكل كاتب حيوان ثم نقول : كل كاتب حيوان و كل كاتب ضاحك ينتج بعض الحيوان ضاحك و هو المطلوب ضرب ثالث از ضروب شكل ثالث : المركب من موجبة جزئية صغرى و موجبة كلية كبرى نحو بعض الحيوان انسان و كل حيوان ماش ينتج بعض الانسان ماش و ذلك بالخلف و به عكس الصغرى كما مرّ و بدليل الافتراض و هو ان بفرض موضوع الجزئيه الكاتب مثلا و كل كاتب حيوان بالافتراض و كل كاتب انسان ثم نضم المقدمة الاولى الى كبرى القياس فنقول كل كاتب حيوان و كل حيوان ماش ينتج كل كاتب ماش ثم نجعلها كبرى للمقدمة الثانية هكذا كلى كاتب انسان و كل كاتب ماش ينتج من القسم الاول من هذا الشكل بعض الانسان ماش و هو المطلوب » . « 2 »\r\n\r\n\r\n","description":"","footnote":"\r\n( 1 ) . حاشيهء شرح الشمسيه ، صفحهء 147 .\r\n( 2 ) . حاشية شرح الشمسيه ، صفحهء 149 .\r\n","page_name":" 85 ","page_number":85},
  {"content":"\r\n\r\n« تنبيه سوّم » طريقهء ردّ : بطور كلى براهين و طرق اثبات انتاج ، در شكل دوم ، سوم و چهارم ، مشتمل بر سه طريقهء اساسى است :\r\n1 . طريقهء خلف : در تنبيه اول بيان شد و كامل‌ترين روش بود ، زيرا در كليهء ضروب منتجه ، قابل اجراء بود ( چنان‌كه ملاحظه شد و مىشود ) .\r\n2 . طريقهء افتراض : در تنبيه دوم بيان شد ، اين روش مخصوص آن دسته از ضروب منتجهء شكل دوم ، سوم و چهارم است كه يكى از دو مقدمه آن ضروب ، قضيهء جزئيه باشد مانند ضرب 3 و 4 شكل دوم و ضروب 3 و 4 و 5 و 6 شكل سوم و ضرب 2 و 5 شكل چهارم .\r\n3 . طريقهء ردّ : در اين تنبيه مطرح است و آن اين‌كه ، از شكل اوّل ( بديهى الانتاج بود ) كه بگذريم ، در ساير اشكال كه نظرى الانتاج بودند و منتج بودن آن‌ها محتاج به برهان بود ، يكى از براهين انتاج آن اشكال ، عبارت است از برهان ردّ . معناى ردّ :\r\nتحويل و تبديل شكل موردنظر ( دوم ، سوم يا چهارم ) و ارجاع آن به شكل اول ، تا از شكل اول همان نتيجه حاصل شود كه از شكل موردنظر ، مطلوب و متوقع بود و اين دليل بر انتاج آن شكل باشد ، منتها طريقهء ردّ جابه‌جا و مورد به مورد فرق مىكند ، مثلا :\r\nدر شكل چهارم : ردّ آن به شكل اول ، توسط تبديل و جابجايى هردو مقدّمه است ، يعنى اگر صغرى را به جاى كبرى و كبرى را به جاى صغرى بگذاريم و عكس ترتيب انجام دهيم ، خواهيم ديد كه شكل اول تشكيل شده و از آن با شروطى كه بعدا در شكل چهارم خواهد آمد نتيجهء مطلوب را مىگيريم ؛\r\nدر شكل دوم : ارجاع آن به شكل اول ، در بعض ضروب يعنى ضرب 1 و 3 به طريق عكس كبرى است كه كبراى شكل ثانى ، به عكس مستوى عكس و سپس شكل دوم به اول ردّ مىشود ، و از اوّل همان نتيجهء مطلوب حاصل مىشود ، در بعض ضروب كه ضرب دو باشد به وسيلهء عكس صغرى حاصل مىشود ( توضيح آن گذشت ) ؛\r\nدر شكل سوم : ارجاع آن به شكل اول در بيشتر ضروب يعنى ضرب 1 و 2 و 3 از طريق عكس مستوى صغرى انجام مىگيرد و در خصوص ضرب چهارم از طريق عكس مستوى كبرى ، كه دلايل هركدام در باب خود بيان شد .\r\nدر پاره‌اى از ضروب شكل دوم و سوم ، عكس مستوى صغرى يا كبرى ، به تنهايى كفايت نمىكند ، بلكه نيازمند استفاده از قاعدهء نقض محمول در هردو مقدّمه يا قاعدهء\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nعكس نقيض ( موافق يا مخالف ) هستيم تا بدين وسيله شكل اول تشكيل داده و از آن نتيجهء مطلوب را به دست آوريم ، مثلا در ضرب چهارم از شكل دوم برهان ردّ به عكس كبرى يا صغرى جارى نشد ولى اين شيوهء نقض محمول و سپس عكس نقيض قابل جريان است كه در تمرين سوم از تمرينات اشكال اربعه پس از بيان شكل چهارم خواهد آمد ؛ يا در ضرب پنجم از ضروب شكل سوم نيز طريقهء عكس صغرى يا كبرى كافى نيست بلكه يا از راه خلف و يا از راه نقض محمول هردو مقدمه و . . . بايد پيش رفت كه توضيح آن در تمرين چهارم از تمرين‌هاى اشكال اربعه بيان خواهد شد .\r\nدر خاتمه : توصيه مىشود براى تمرين ، آمادگى و مهارت بيشتر ، تمامى چهار ضرب شكل دوم را به طريقهء ردّ برهانى كنيد تا روشن شود در كجاها اين طريقه بدون نقض محمول و عكس نقيض منتج است ؟ و كجاها منتج نيست ؟ همچنين در ضروب شش‌گانهء شكل سوّم همين تطبيق را تعقيب كنيد تا شايد نتيجهء مطلوب حاصل گردد .\r\n\r\nشكل چهارم\r\nدر رابطه با شكل چهارم و آخرين شكل از اشكال اربعهء قياس اقترانى حملى ، كه همان شكل جالينوسى باشد چند مبحث مطرح است :\r\nمبحث اوّل . تعريف و وجه تسميهء آن : شكل چهارم ، يك قياس اقترانى است كه اوسط ، در مقدمهء اول ( صغرى ) ، موضوع و در مقدمهء دوم ( كبرى ) ، محمول واقع شده باشد ، دقيقا به عكس شكل اول كه در آن‌جا اوسط در صغرى ، محمول و در كبرى ، موضوع بود مثلا :\r\n« كل انسان ناطق » ، و « كل ناطق ضاحك » ، « فكل انسان ضاحك » ( شكل اول ) ؛\r\n« كل ناطق ضاحك » ، و « كل انسان ناطق » ، « فبعض الضاحك انسان » ( شكل رابع ) ؛\r\nبر همين اساس مىگوييم : در شكل اول هم اصغر و هم اكبر متحد الوضع بودند يعنى همان وضعى را كه در نتيجه دارند در مقدمتين هم دارند كه ، اصغر در نتيجه ، موضوع در صغرى است و اكبر در نتيجه ، محمول در كبرى است .\r\nدر شكل دوم اصغر ، متحد الوضع و اكبر ، مختلف الوضع بود ؛\r\nدر شكل سوم اكبر ، متحد الوضع و اصغر ، مختلف الوضع بود ؛\r\nدر شكل چهارم اصغر ، مختلف الوضع و اكبر هم مختلف الوضع است ، يعنى :\r\nاصغر در نتيجه ، موضوع است ولى در صغرى محمول ، و اكبر در نتيجه ، محمول\r\n\r\n","description":"","footnote":"","page_name":" 87 ","page_number":87},
  {"content":"\r\n\r\nاست ولى در كبرى ، موضوع واقع شده پس هردو مختلف الوضع هستند . روى همين اصل شكل چهارم از همهء اشكال ديگر پست‌تر و از مقتضاى طبع به مراتب دور تر است و منتج بودن آن نيز از ذهن بسيار فاصله دارد و بايد يك تغيير و تحوّل اساسى در آن ايجاد كنيم و هردو مقدمه را به هم زنيم تا به مطلوب برسيم ، روى همين اصل آن را شكل چهارم گفته‌اند و گروهى از دانشمندان بزرگ منطق ( ابن سينا و فارابى و . . . ) اصلا آن را در كتب و نوشتجات خويش ، عنوان نكرده‌اند و تنها به سه شكل قبلى بسنده كرده‌اند .\r\nمبحث دوم . بيان شروط انتاج شكل چهارم :\r\nمنطقيون شروط انتاج را به دو نحو بيان كرده‌اند : يكى آن‌كه مشهور است و در بيت حروف رمزى هم بدان اشاره شده اين است كه بگوييم : در شكل چهارم به صورت قضيهء منفصلهء حقيقيه بايد يكى از اين دو امر شرط باشد كه ارتفاع محال است .\r\nامر اوّل . « مين كغ » يعنى موجبه بودن هردو مقدمه به اضافهء كليت صغرى ، خلاصه اين‌كه اگر مقدمتين هردو موجبه بودند ، حتما بايد صغرى كليت داشته باشد .\r\nامر دوم . « خين كاين » يعنى اختلاف دو مقدمه به ضميمهء كليت يكى از آن دو ، در كتب معروف از قبيل شرح شمسيه ، حاشيهء مولى عبد اللّه و . . . اين طريقه دنبال شده و برهان نيز براى اين شرطين اقامه شده كه خلاصه‌اش اين است : اگر هيچ‌كدام از دو امر مذكور نباشد ، قياس شكل چهارم از سه حال بيرون نخواهد بود .\r\nالف . يا هردو مقدمه ، سالبه هستند كه خود چهار قسم دارد :\r\n1 . هردو سالبهء كليه 2 . هردو سالبهء جزئيه 3 . صغرى سالبهء كليه و كبرى سالبهء جزئيه 4 . بالعكس .\r\nب . يا هردو مقدمه ، موجبه و صغرى جزئيه خواهد بود كه اين نيز دو قسم دارد :\r\n1 . هردو موجبهء جزئيه 2 . صغرى موجبهء جزئيه و كبرى موجبهء كليه .\r\nج . يا هردو مقدمه ، جزئيه و يكى از آن دو موجبه و ديگرى سالبه خواهد بود كه اين نيز دو قسم دارد :\r\n1 . يا صغرى موجبهء جزئيه و كبرى سالبهء جزئيه 2 . و يا بالعكس .\r\nالبتّه هركدام از اين سه حالت باشد ، قياس شكل چهارم منتج نيست چون اختلاف در نتيجه پيدا مىشود كه سبب عقم است ، حال هركدام را در قالب مثال بيان مىكنيم :\r\n\r\n","description":"","footnote":"","page_name":" 88 ","page_number":88},
  {"content":"\r\n\r\nو امّا بنابر دومى : مثال « بعض الحيوان انسان » و « كل ناطق حيوان » نتيجهء حق ايجابى است « بعض الانسان ناطق » ولى اگر گفتيم و « كل فرس حيوان » نتيجهء حق سلبى است يعنى « بعض الانسان ليس بفرس » .\r\nامّا بنابر اولى : « لا شىء من الحجر به انسان » و « لا شىء من الناطق بحجر » نتيجهء حق ، ايجابى است يعنى : « كل انسان ناطق » يا « بعض الانسان ناطق » ولى اگر در كبرى به جاى « ناطق » ، « فرس » آورده و گفتيم : « لا شىء من الفرس بحجر » ، نتيجهء حق ، سلبى است يعنى : « بعض الانسان ليس بفرس » .\r\nو امّا بنابر سومى : « بعض الحيوان انسان » و « بعض الجسم ليس به حيوان » نتيجهء صحيح ، ايجابى است يعنى : « بعض الانسان جسم » ولى اگر گفتيم : « بعض الحجر ليس به حيوان » نتيجهء حق ، سلبى است يعنى : « بعض الانسان ليس بحجر » .\r\nحاصل كلام اين‌كه : در هرحال اختلاف در نتيجه پيدا مىشود و آن سبب عقيم بودن قياس است .\r\nنحو ديگر كه در كلمات خواجه طوسى و علّامهء حلى در متن و شرح كتاب ارزندهء « الجوهر النضيد » آمده و مرحوم مظفر نيز از آن متابعت كرده اين است كه بگوييم :\r\nقياس شكل چهارم ، با پنج شرط منتج است كه البته سه شرط آن در مباحث قبلى و در رابطه با قواعد عامهء قياس اقترانى ذكر شد و عمومى هم هست يعنى اختصاص به شكل چهارم ندارد و دو شرط ديگر اختصاصى است :\r\n1 . اين‌كه شكل چهارم از دو مقدّمهء سالبه ( كليتين ، جزئيتين يا مختلفتين ) تشكيل نشود بلكه حتما يكى از دو مقدمهء آن موجبه باشد ، اين همان شرط دوم از شروط و قواعد عامّه است كه در مباحث قبل براى همهء اشكال آورده و وجه اشتراط آن را نيز مبرهن ساختيم و گفتيم : « لا بد من ايجاب احدى المقدمتين فلا انتاج من السالبتين » و در اين‌جا نيازى به تكرار نيست .\r\n2 . اين‌كه شكل چهارم از دو مقدمهء جزئيه ( موجبتين ، سالبتين يا مختلفتين ) تشكيل نشود بلكه حتما بايد يكى از دو مقدمهء آن كليه باشد ، اين همان شرط سوم از شروط عامه است كه قبلا ذكر شد و نيازى به اعاده نيست .\r\n3 . اين‌كه شكل چهارم از سالبهء كليهء صغرى و جزئيهء موجبهء كبرى و تشكيل نشود ، كه اين اشاره به شرط پنجم از شروط عامه دارد كه در مقدمه مبحث قياس اقترانى\r\n\r\n","description":"","footnote":"","page_name":" 89 ","page_number":89},
  {"content":"\r\n\r\nبا برهان عنوان شد و نيازى به اعاده نيست\r\n4 . اين‌كه هيچ‌كدام از دو مقدمهء شكل چهارم سالبهء جزئيه نباشند ، بلكه هردو موجبه كليه ( صغرى موجبهء كليه و كبرى موجبهء جزئيه يا صغرى موجبهء كليه و كبرى سالبهء كليه و . . . ) باشند ، برهان اين شرط كه مخصوص شكل چهارم است ، اين‌كه از اين شكل ، سالبهء جزئيه منتج نيست چون اختلاف در نتيجه پيدا مىكند و آن سبب عقم است مثلا در : « بعض الجسم ليس به انسان » ، و « كل حيوان جسم » ، نتيجهء حق ، ايجابى است يعنى : « بعض الانسان حيوان » و سلب غلط است ولى اگر ماده را عوض كرده و به جاى « حيوان » ، « جماد » بگذاريم و بگوييم : « كل جماد جسم » ، نتيجهء حق ، سلبى است يعنى :\r\n« بعض الانسان ليس بجماد » .\r\n5 . اگر مقدمتين ، هردو موجبه بودند حتما بايد صغرى ، موجبهء كليه باشد و گرنه از موجبهء جزئيهء صغرى با موجبهء كليهء كبرى نتيجه‌اى در كار نيست و برهان مطلب همان اختلاف در نتيجه است مثلا : « بعض الحيوان انسان » ، و « كل ناطق حيوان » نتيجهء حق ، ايجابى است يعنى : « بعض الانسان ناطق » ولى اگر بگوييم : و « كل فرس حيوان » نتيجهء حق ، سلبى است يعنى : « بعض الانسان ليس بفرس » و اختلاف در نتيجه ، سبب عقم است تا اين‌جا اين پنج شرط به‌طور مختصر بيان شد . « 1 »\r\nمبحث سوم . ضروب شكل رابع :\r\nشكل چهارم مانند ساير اشكال داراى ضروب ممكنه ، عقيمه و منتجه است .\r\nضروب ممكنه : شانزده ضرب است كه از ضرب چهار قسم صغرى در چهار قسم كبرى حاصل مىگردد كه در آغاز ضروب شكل اول تبيين شد .\r\nضروب عقيمه و منتجه : بنابر قول مشهور متأخرين و منجمله صاحب حاشيه ، از مجموع شانزده ضرب ، هشت ضرب عقيم و هشت ضرب منتج است كه در حاشيه بيان شده و به قول قدماء از منطقيون و مرحوم خواجهء طوسى و علّامه حلّى در الجوهر النضيد « 2 » ضروب عقيمه يازده ضرب و ضروب منتجه پنج ضرب است و قول سوّمى هم درصدد جمع بين اين دو قول برآمده و سخنانى دارد كه در شرح المطالع « 3 » و شرح\r\n\r\n\r\n","description":"","footnote":"\r\n( 1 ) . الجوهر النضيد ، ص 131 ( توضيح مفصل اين شروط با برهان ) .\r\n( 2 ) . الجوهر النضيد ، صفحهء 133 و 134 .\r\n( 3 ) . شرح مطالع ، صفحهء 259 .\r\n","page_name":" 90 ","page_number":90},
  {"content":"\r\n\r\nشمسيه « 1 » عنوان شده ، ولى بيان همهء اين مطالب در اين‌جا لزومى ندارد و ما همان مقدار را كه در متن كتاب المنطق است شرح مىكنيم .\r\nبه عقيدهء مرحوم مظفر به پيروى از خواجه طوسى و علّامهء حلى ضروب عقيم يازده و ضروب منتجه پنج ضرب است و اين را به طريقهء حذف و اسقاط تبيين نموده‌اند كه :\r\nبه بركت شرط اول از شروط 5 گانه شكل چهارم ، چهار ضرب از شانزده ضرب از درجهء اعتبار ساقط مىشوند و آن‌ها از سالبتين صغرى با سالبتين كبرى هستند كه در مجموع چهار قسم مىشوند :\r\n1 . هردو مقدمه سالبهء كليه 2 . هردو سالبهء جزئيه 3 . صغرى سالبهء كليه و كبرى سالبهء جزئيه 4 . عكس قسم سوّم .\r\nو به بركت شرط دوم از شروط 5 گانه سه ضرب از درجه اعتبار ساقط مىشوند و آن‌ها جزئيتان يعنى صغرى و كبرى هردو جزئيه هستند كه خود چهار فرض دارد :\r\n1 . هردو موجبهء جزئيه 2 . هردو سالبهء جزئيه 3 . صغرى موجبهء جزئيه و كبرى سالبهء جزئيه 4 . عكس قسم سوّم\r\n( البته فرض دوم با شرط اول اسقاط شد و سه فرض ديگر با شرط دوم اسقاط مىشوند ) .\r\nبه بركت شرط سوم از شروط پنج‌گانه يك ضرب از درجه اعتبار ساقط شد و آن شكل چهارمى است كه صغراى آن سالبهء كليه و كبراى آن موجبهء جزئيه باشد .\r\nبه بركت شرط چهارم ، دو ضرب از درجه اعتبار اسقاط شد كه عبارتند از :\r\n1 . صغرى ، سالبهء جزئيه و كبرى ، موجبهء كليه\r\n2 . صغرى ، موجبهء كليه و كبرى ، سالبه جزئيه\r\nبه بركت شرط پنجم يك ضرب از درجهء اعتبار ساقط مىشود كه ، موجبهء جزئيه صغرى با موجبهء كليهء كبرى است آن‌گاه مجموع اسقاط شده‌ها يازده ضرب مىشوند كه اگر آن را از شانزده كم كنيم باقيمانده پنج ضرب است كه همهء آن‌ها منتج هستند و هر كدام با برهان انتاجش اثبات مىگردد .\r\nضروب منتجه و ادلّه اثبات آن :\r\n\r\n\r\n","description":"","footnote":"\r\n( 1 ) . شرح شمسيه ، صفحهء 154 .\r\n","page_name":" 91 ","page_number":91},
  {"content":"\r\n\r\nضرب اوّل . صغرى و كبرى هردو موجبهء كليه و نتيجه موجبهء جزئيه است .\r\nمثال : « كل انسان حيوان » ، و « كل ناطق انسان » ، « فبعض الحيوان ناطق » .\r\nبرهان : از راه دليل ردّ كه در تنبيه سوم از شكل سوم بيان شد اين ضرب را مبرهن مىسازيم و طريقهء ردّ در شكل چهارم اين بود كه مقدمتين هردو جابجا شده و عكس ترتيب شود يعنى صغرى به جاى كبرى و كبرى به جاى صغرى قرار گيرد به اين ترتيب شكل چهارم به شكل اول ارجاع و از شكل اوّل نتيجه‌اى مىگيريم كه آن نتيجه را به عكس مستوى عكس مىنماييم و بدين وسيله مطلوب ما حاصل مىشود .\r\nمرحلهء اوّل . مفروض : موجبتين كليتين مذكور صادق هستند .\r\nمرحلهء دوم مدعا : اگر مقدمتين صادق بودند نتيجهء مذكور هم صدق خواهد كرد .\r\nمرحلهء سوم . برهان به طريقهء ردّ : تبديل مقدمتين سبب تشكيل اين قياس مىشود كه ، « كل ناطق انسان » ، و « كل انسان حيوان » ، اين قياس ، ضرب اول از شكل اول است كه بهترين شكل و ضرب است ، زيرا نتيجهء آن عبارت است از اشرف محصورات اربع ، كه موجبهء كليه باشد يعنى : « فكل ناطق حيوان » سپس اين نتيجه را به عكس مستوى عكس مىكنيم و مىشود : « بعض الحيوان ناطق » و هذا هو المطلوب كه از شكل چهارم همين نتيجه را مىخواستيم ، و چون شكل اول بديهى الانتاج است دليل بر حقانيت و صدق اين ضرب از شكل چهارم مىشود .\r\nسؤال . مقدمتين قياس در اين ضرب از شكل چهارم ، هردو موجبهء كليه هستند و طبق قاعده نتيجه بايد موجبهء كليه باشد ، پس علّت اين‌كه شما نتيجه را به صورت ايجاب جزئى بيان كرديد چيست ؟\r\nجواب . گاهى اصغر ، اعم از اكبر است مانند مثال مذكور كه « حيوان » از « ناطق » اعم است و در اين‌گونه موارد موجبهء كليه غلط است ، چون اخص بر تمام افراد اعم ، صادق نيست و نمىتوان گفت : « كل حيوان ناطق » ، امّا به صورت ايجاب جزئى هميشه و همه جا صادق است .\r\nضرب دوّم . صغرى موجبهء كليه ، و كبرى موجبهء جزئيه ، نتيجه موجبهء جزئيه .\r\nمثال : « كل انسان حيوان » ، و « بعض الولود انسان » ، « فبعض الحيوان ولود » .\r\nبرهان : باز هم به طريقهء ردّ است كه با تبديل مقدمتين انجام مىگيرد و سپس با عكس نتيجه و مطلوب ما از شكل اوّل حاصل مىشود .\r\n\r\n","description":"","footnote":"","page_name":" 92 ","page_number":92},
  {"content":"\r\n\r\nمرحلهء اوّل . مفروض : صدق مقدمتين مذكور .\r\n2 . مدّعا : صدق نتيجهء مذكور .\r\n3 . برهان : تبديل مقدمتين مذكور و تحصيل شكل اوّل كه « بعض الولود انسان » ، و « كل انسان حيوان » ، اين قياس ، ضرب سوّم از شكل اول است و نتيجه‌اش ايجاب جزئى است يعنى : « بعض الولود حيوان » عكس مستوى اين نتيجه مىشود : « بعض الحيوان ولود » و هو المطلوب . بدين وسيله منتج بودن اثبات مىشود .\r\nبه دو علّت نتيجه ، موجبهء جزئيه شد نه كليه اول به دليل اين‌كه نتيجه ، تابع اخس مقدمات است و اخس در اين ضرب ، موجبهء جزئيه است و دوم اين‌كه گاهى اصغر اعم از اكبر است ( اعم من وجه يا مطلق ) ، و از اعم و اخص كذايى موجبه كليه صدق نمىكند و نمىتوان در مثال مذكور گفت : « كل حيوان ولود » چون برخى حيوانات ولود نيستند بلكه تخم‌گذار هستند مثل ماهى و بسيارى از پرندگان .\r\nضرب سوّم . صغرى سالبهء كليه و كبرى موجبهء كليه و نتيجه سلب كلّى .\r\nمثال الف . « لا شىء من الممكن بدائم » ، و « كل محل للحوادث ممكن » ، « فلا شيئى من الدائم به محل للحوادث » .\r\nمثال ب . لا شىء من الانسان بفرس » ، و « كل ناطق انسان » ، « فلا شىء من الفرس بناطق »\r\nبرهان ( از طريق برهان ردّ ) : پس از تبديل مقدمتين و تشكيل شكل اوّل از آن نتيجه‌اى مىگيريم كه آن را به عكس مستوى ، عكس مىكنيم و مطلوب حاصل مىشود .\r\nمرحلهء اوّل . مفروض : صدق مقدمتين .\r\nمرحلهء دوّم . مدّعا : صدق نتيجهء مذكور .\r\nمرحلهء سوّم . برهان : با تبديل مقدمتين ، ضرب دوم از شكل اوّل به دست مىآيد كه : « كل ناطق انسان » و « لا شيئى من الانسان بفرس » و نتيجه مىدهد : « لا شىء من الفرس بناطق » و هذا هو المطلوب .\r\nضرب چهارم . صغرى موجبهء كليه ، كبرى سالبهء كليه ، نتيجه سالبهء جزئيه .\r\nمثال الف . « هر جسم سائل « 1 » تبخير « 2 » مىشود » . و « هيچ آهنى سائل نيست » ، « پس\r\n\r\n\r\n","description":"","footnote":"\r\n( 1 ) . سائل : داراى سيلان و جريان در مقابل ثابت .\r\n","page_name":" 93 ","page_number":93},
  {"content":"\r\n\r\nبعض چيزهايى كه تبخير مىشوند آهن نيستند » .\r\nمثال ب . « كل انسان حيوان » ، و « لا شىء من الفرس به انسان » ، « فبعض الحيوان ليس بفرس » .\r\nبرهان : در اين ضرب اقامهء برهان به طريقهء ردّ به اين شكل كه خود مقدمتين را جابجا كرده و به شكل اوّل ارجاع دهيم ممكن نيست . علت اين است كه ، كبراى اين ضرب سالبهء كليه است و پس از تبديل و جابجايى و شكل اول درست كردن خواهيم ديد .\r\nشرايط شكل اوّل را دارا نيست ، زيرا ايجاب صغرى را ندارد ، پس راه ديگرى در پيش مىگيريم كه ، ابتدا هريك از دو مقدمه را به عكس مستوى عكس مىكنيم و از اين دو عكس يك قياس شكل اول ، آن هم از ضرب چهارم تشكيل مىدهيم و به نتيجهء مطلوب مىرسيم به اين صورت كه مىگوييم :\r\nمرحلهء اوّل . مفروض : « كل انسان حيوان » ، و « لا شىء من الفرس به انسان » .\r\nمرحلهء دوم . مدّعا : « فبعض الحيوان ليس بفرس » .\r\nمرحلهء سوّم . برهان : صغرى و كبرى را به دو قضيه عكس مىكنيم : « بعض الحيوان انسان » ، و « لا شىء من الانسان بفرس » و از ضرب چهارم شكل اول اين نتيجه را مىگيريم : « فبعض الحيوان ليس بفرس » ، و هذا هو المطلوب .\r\nتوضيح اين‌كه چرا نتيجه سلب جزئى شده نه كلّى ، در مباحث گذشته بيان شد .\r\nضرب پنجم . صغرى موجبهء جزئيه ، كبرى سالبهء كليه ، نتيجهء سلب جزئى .\r\nمثال الف . « بعض السائل يتبخر » ، و « لا شىء من الحديد بسائل » ، « فبعض ما يتبخر ليس بحديد » .\r\nمثال ب . « بعض الانسان حيوان » ، و « لا شىء من الفرس به انسان » ، « فبعض الحيوان ليس بفرس » .\r\nبرهان : اين ضرب نيز مثل ضرب قبلى از راه تبديل مقدمتين و تشكيل شكل اوّل منتج نيست به همان دليل كه آن‌جا آورديم ، ولى از راه عكس مقدمتين به عكس مستوى ممكن است به اين بيان كه :\r\nمرحلهء اوّل . مفروض : « بعض الانسان حيوان » ، و « لا شىء من الفرس به انسان » .\r\nمرحلهء دوم . مدّعا : « فبعض الحيوان ليس بفرس » .\r\n\r\n\r\n","description":"","footnote":"\r\n. تبخير : آب در درجهء معينى از حرارت به بخار تبديل مىشود .\r\n","page_name":" 94 ","page_number":94},
  {"content":"\r\n\r\nمرحلهء سوّم . برهان : عكس مستوى مقدمتين مىشود : « بعض الحيوان انسان » و « لا شىء من الانسان بفرس » كه ضرب رابع از شكل اوّل است و نتيجه مىدهد : « فبعض الحيوان ليس بفرس » و هذا هو المطلوب از شكل چهارم .\r\n\r\nجدول شكل چهارم :\r\n\r\nتمرينات اشكال اربعه\r\nتمرين 1 . ضرب دوم و پنجم از ضروب منتجهء شكل چهارم را به طريق برهان افتراض مبرهن سازيد .\r\nحل تمرين : امّا ضرب دوم . صغرى موجبهء كليه ، كبرى موجبهء جزئيه ، نتيجهء ايجاب جزئى .\r\nمثال : « كل انسان حيوان » ، و « بعض الاسود انسان » ، « فبعض الحيوان اسود » .\r\nبرهان از طريق افتراض : تا به حال از راه طريقهء ردّ مبرهن كرديم ولى حالا از راه افتراض مبرهن مىسازيم .\r\n1 . مفروض : صدق مقدمتين مذكور .\r\n2 . مدّعا : صدق نتيجهء مذكور .\r\n3 . برهان : كبرى كه موجبهء جزئيه است و گفته‌ايم : « بعض الاسود انسان » اين « بعض الاسود » عنوان مشير از براى شىء معينى است كه مثلا آفريقايى باشد ( به اصطلاح خود منطقيون اسم آن شىء خارجى را با حرف « د » مىآورند كه ما از آن استفاده نكرده و اصل مثال‌ها را مىآوريم و اين برطبق توصيهء خود مصنف در پايان تمرينات است ) ، آن‌گاه دو قضيهء كليهء صادقه كه هردو موجبه هستند تشكيل مىشود كه در قضيهء اوّلى آن شىء معين موضوع و موضوع جزئيه ، محمول آن است به اين صورت كه : « هر آفريقايى اسود است » و در قضيهء دوم همان بعض معين موضوع و محمول آن قضيهء\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nجزئيه ، محمول اين قضيه قرار مىگيرد ، به اين صورت كه : « هر آفريقايى انسان است » سپس مرحلهء اقترانات منتجه شروع مىشود و اين موجبه كليه شمارهء دوم را با صغراى اصل قياس ، ضميمه كرده و صغراى آن قرار داده ، مىگوييم : « هر آفريقايى انسان است » ؛ و « هر انسانى حيوان است » ، « پس هر آفريقايى حيوان است » .\r\nاين قياس ، ضرب اوّل از شكل اوّل است كه بهترين ضروب مىباشد ، سپس نتيجهء اين قياس را با قضيهء كليهء شمارهء يك ضميمه كرده و مىگوييم : « هر آفريقايى حيوان است » ، و « هر آفريقايى اسود است » ، كه ضرب اوّل از ضروب شكل سوم است و از شكل چهارم اجلى است و نتيجهء آن : « بعض از حيوانات اسود » است ، و هو المطلوب .\r\nو امّا ضرب پنجم . صغرى موجبهء جزئيه ، كبرى سالبهء كليه ، نتيجه سلب جزئى .\r\nمثال : « بعض الحيوان ناطق » و « لا شىء من الشجر به حيوان » ، « فبعض الناطق ليس بشجر » .\r\nبرهان به طريق اقتراض\r\n1 . مفروض : صدق مقدمتين مذكور .\r\n2 . مدّعا : صدق نتيجهء مذكور .\r\n3 . برهان : صغراى قياس يك موجبهء جزئيه است و موضوع آن « بعض الحيوان » است ، اين « بعض » عنوان مشير به يك ذات معين و نوع خاصى از انواع است كه انسان باشد و وقتى اين ذات به دست آمد دو موجبهء كليهء صادقه استخراج مىشود :\r\n1 . « كل انسان حيوان » . 2 . « كل انسان ناطق »\r\nسپس مرحلهء اقترانات منتجه شروع مىشود و مىگوييم : قضيه شمارهء يك را با كبراى كلى اصل ضميمه مىكنيم و ضرب اوّل از شكل دوم پديد مىآيد ، به اين صورت : « كل انسان حيوان » ، و « لا شىء من الشجر به حيوان » ؛\r\nو يا به ضرب دوم از شكل دوم ببريم به اين صورت : « لا شىء من الشجر به حيوان » ، و « كل انسان حيوان » ؛\r\nكه در اولى نتيجه عبارت است از : « لا شىء من الانسان بشجر » و در دوّمى « لا شىء من الشجر به انسان » سپس نتيجهء اوّل را با قضيهء شمارهء دوم يعنى : « كل انسان ناطق » ضميمه مىكنيم به اين صورت كه اول ، آن قضيه را عكس مستوى مىكنيم كه مىشود : « بعض الناطق انسان » ، سپس اين نتيجه را ضميمه مىكنيم : « بعض الناطق انسان » و « لا شىء من\r\n\r\n","description":"","footnote":"","page_name":" 96 ","page_number":96},
  {"content":"\r\n\r\nالانسان بشجر » كه ضرب چهارم از شكل اول است و نتيجه‌اش همان است كه مطلوب ما است يعنى : « بعض الناطق ليس بشجر » و اگر آن موجبه را عكس مستوى نكنيم يك شكل سوم پديد آمده و همين نتيجه مطلوب را مىدهد يعنى : « كل انسان ناطق » و « لا شىء من الانسان بشجر » ، « فبعض الناطق ليس بشجر » . . .\r\nضمنا علّت اين‌كه فرمودند : ضرب دوم و پنجم را ، از طريق افتراض اثبات كنيد نه ساير ضروب شكل چهارم را ، آن است كه هردو مقدمهء ساير ضروب ، كليه است و قبلا اشاره شد كه در برهان افتراض حتما بايد يكى از دو مقدّمه جزئيه باشد و گرنه برهان عملى نيست .\r\nتمرين 2 ؛ ضرب سوم و سپس ضرب چهارم از پنج ضرب شكل چهارم را توسط دليل خلف مبرهن سازيد .\r\nحلّ تمرين . ضرب سوم : صغرى سالبهء كليه ، كبرى موجبهء كليه و نتيجه هم سلب كلى . مثال : « لا شىء من الانسان بفرس » ، و « كل ناطق انسان » ، « فلا شىء من الفرس بناطق » ، حال از طريق برهان خلف استدلال مىكنيم :\r\n1 . مفروض : صدق دو مقدّمهء مذكور .\r\n2 . مطلوب : اگر مقدمتين صادق باشند نتيجهء مذكور هم صادق است .\r\n3 . برهان : اگر اين نتيجهء صادق نباشد لازمه‌اش اين است كه نقيض آن صادق باشد تا ارتفاع نقيضين پيش نيايد و نقيض سلب كلّى ، ايجاب جزئى است يعنى : « بعض الفرس ناطق » ، سپس اين نتيجه را با كبراى آن ضرب ضميمه كرده و اين را به دليل ايجابش صغرى و آن را به دليل كليتش كبرى قرار داده و يك قياس ضرب سوم از شكل اول پديد مىآيد به اين صورت : « بعض الفرس ناطق » ، و « كل ناطق انسان » .\r\nاز اين قياس نتيجه مىگيريم كه : « بعض الفرس انسان » ، اين نتيجه را به عكس مستوى عكس مىكنيم مىشود : « بعض الانسان فرس » ، اين عكس مستوى با صغراى قياس اوّل تناقض دارد كه مىگفت : « لا شىء من الانسان بفرس » ، و اگر اين نتيجه و عكس مستوىاش صادق باشند آن صغراى كلى كاذب خواهد بود ، لكن اين خلف فرض است پس آن صغرى صادق و اين نتيجه باطل است . منشأ بطلان چيزى غير از نقيض نتيجهء قياس اول نيست پس نقيض نتيجه باطل است ، چون « مستلزم الباطل باطل » و خود نتيجه حق است و هذا هو المطلوب .\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nامّا ضرب چهارم از شكل چهارم : صغرى موجبه كليه ، كبرى سالبهء كليه و نتيجهء سلب جزئى . مثال : « كل انسان حيوان » ، و « لا شىء من الفرس به انسان » ، « فبعض الحيوان ليس بفرس » . از طريق برهان خلف استدلال مىكنيم :\r\n1 . مفروض : صدق دو مقدمه مذكور .\r\n2 . مدّعا : پس نتيجهء مذكور هم صدق است .\r\n3 . برهان : اگر آن نتيجه صادق نباشد حتما نقيض آن صدق خواهد كرد و گرنه ارتفاع نقيضين پيش مىآيد و هو محال ، نقيض سالبهء جزئيه ، موجبهء كليه است يعنى :\r\n« كل حيوان فرس » سپس اين نقيض را با كبراى قياس اول ضميمه كرده و ضرب دوم از شكل اول پديد مىآيد كه : « كل حيوان فرس » ، و « لا شىء من الفرس به انسان » ، نتيجه مىدهد : « فلا شىء من الحيوان به انسان » آن‌گاه اگر صغراى اصل را به عكس مستوى عكس كنيم مىشود : « بعض الحيوان انسان » كه با اين نتيجه تنافى دارند و يا اگر صغرى به حال خود باشد و نتيجهء مذكور را عكس مستوى كنيم ، مىشود : « لا شىء من الانسان به حيوان » كه با صغراى اصل متضاد هستند و اجتماعشان نشايد ، و چون صغرى مفروض الصدق است پس اين نتيجه و عكس آن باطل و منشأ بطلان ، نقيض نتيجهء قياس اوّل است پس آن نقيض باطل و خود نتيجه صادق است و هو المطلوب .\r\nتمرين 3 . در مباحث قبل ، ضرب چهارم از چهار ضرب شكل دوم را با برهان خلف مبرهن ساختيم حال شما اين ضرب را به طريقهء ردّ مبرهن كنيد منتها ( نه از راه عكس مستوى صغرى يا كبرى كه نشدنى است بلكه ) از راه نقض محمول هردو مقدّمه ، سپس به دست آوردن عكس مستوى منقوضة الكبرى تا به نتيجهء مطلوب برسيد .\r\nحلّ تمرين . ضرب چهارم : صغرى سالبهء جزئيه ، كبرى موجبهء كليه و نتيجه سلب جزئى مثال : « بعض الحيوان ليس به انسان » ، و « كل ناطق انسان » ، « فبعض الحيوان ليس بناطق » .\r\nبرهان : ابتدا مقدمتين را نقض محمول مىكنيم :\r\n« بعض الحيوان لا انسان » ، نقض محمول صغرى\r\nو « لا شىء من الناطق بلا انسان ، نقض محمول كبرى\r\nسپس منقوضة الكبرى را به عكس مستوى عكس كرده مىگوييم : « لا شىء من اللاانسان بناطق » و بعد آن را به منقوضة الصغرى ضميمه كرده و يك قياس شكل اول\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nاز ضرب چهارم آن تشكيل مىشود كه : « بعض الحيوان لا انسان » ، و « لا شىء من اللاانسان بناطق » ، « فبعض الحيوان ليس بناطق » ، و هو المطلوب .\r\n( نكته : در نقض محمول كميت باقى مىماند امّا كيفيت عوض مىشود ضمنا تنها محمول نقض مىشود و جابجايى موضوع و محمول صورت نمىگيرد ) .\r\nتمرين 4 . سابقا براى اثبات انتاج ضرب پنجم از ضروب شكل سوم از راه برهان خلف استفاده كرديم حال شما اين ضرب را به طريقهء ردّ ، مبرهن سازيد منتها نه به عكس صغرى يا كبرى كه نشدنى بود بلكه به اين روش كه : ابتدا هردو مقدمه را منقوضة المحمول كنيد ، سپس منقوضة الكبرى را به عكس مستوى عكس و از ضميمهء آن به صغرى ، شكل اول را به دست آوريد ، نتيجه‌اى را كه مىدهد به عكس نقيض موافق ، عكس كنيد تا به مطلوب برسيد .\r\nحلّ تمرين . ضرب پنجم : صغرى موجبهء كليه ، كبرى سالبهء جزئيه و نتيجه سلب جزئى . مثال : « كل حيوان حساس » ، و « بعض الحيوان ليس بفرس » ، « فبعض الحساس ليس بفرس » .\r\nبرهان به طريقهء ردّ\r\nنقض محمول صغرى : « لا شىء من الحيوان بلاحساس ،\r\nنقض محمول كبرى : و « بعض الحيوان لا فرس » ،\r\nسپس عكس مستوى منقوضة الكبرى : « بعض اللافرس حيوان » ،\r\nسپس تشكيل شكل اول : « بعض اللافرس حيوان » ، و « لا شىء من الحيوان بلاحساس » ، « فبعض اللافرس ليس بلاحساس » .\r\nسپس عكس نقيض موافق اين نتيجه : « فبعض الحساس ليس بفرس » و هذا هو المطلوب .\r\nتمرين 5 . ضرب اول و سپس ضرب دوم از چهار ضرب شكل ثانى را به طريقهء ردّ ، مبرهن سازيد آن هم نه به نحوى كه قبلا از راه عكس كبرى يا صغرى عمل مىكرديد بلكه به اين نحو كه اول مقدمتين را ، نقض محمول كنيد سپس بقيهء برهان ردّ را دنبال كنيد ، خواهيد ديد كه در هردو ضرب از به‌كارگيرى عكس مستوى ناگزيريد .\r\nحلّ تمرين . ضرب اول از ضروب شكل دوم : صغرى موجبهء كليه ، كبرى سالبهء كليه و نتيجه سلب كلى . مثال : « كل انسان حيوان » ، و « لا شىء من الجماد به حيوان » ،\r\n\r\n","description":"","footnote":"","page_name":" 99 ","page_number":99},
  {"content":"\r\n\r\n« فلا شىء من الانسان بجماد » .\r\nبرهان به طريقهء ردّ : ابتدا مقدمتين را نقض محمول كرده مىگوييم : « لا شىء من الانسان بلاحيوان » ، و « كل جماد لا حيوان » سپس منقوضة الصغرى را كه يك سالبهء كليه شده به عكس مستوى ، عكس مىكنيم مىشود : « لا شىء من اللاحيوان به انسان » در مرحلهء بعد اين عكس را با منقوضة الكبرى ، ضميمه كرده شكل اوّل به دست مىآيد كه : « كل جماد لا حيوان » ، و « لا شىء من اللاحيوان به انسان » ، نتيجه مىدهد : « فلا شىء من الجماد به انسان » سپس نياز به عكس مستوى پيدا مىشود كه اين نتيجه را ، عكس مستوى كرده مىگوييم : « لا شىء من الانسان بجماد » و هو المطلوب .\r\nضرب دوم از شكل دوم . صغرى سالبهء كليه ، كبرى موجبهء كليه ، نتيجه سلب كلى .\r\nمثال : « لا شىء من الجماد به حيوان » ، و « كل انسان حيوان » ، « فلا شىء من الجماد به انسان » .\r\nبرهان به طريقهء ردّ : ابتدا مقدمتين نقض محمول مىشوند : « كل جماد لا حيوان » ، « لا شىء من الانسان بلا حيوان » ، سپس منقوضة المحمول كبرى را عكس مستوى مىكنيم : « لا شىء من اللاحيوان به انسان » ، اين عكس را با منقوضة المحمول صغرى ضميمه كرده و شكل اول را تشكيل مىدهيم : « كل جماد لا حيوان » ، و « لا شىء من اللاحيوان به انسان » ، كه نتيجه مىدهد : لا شىء من الجماد به انسان » ، و هو المطلوب .\r\nتمرين 6 . ضرب سوم از ضروب شكل دوم را به طريقهء ردّ ، آن هم به شكل نقض محمول كردن مقدمتين ، مبرهن سازيد بعد از طى مراحلى خواهيد ديد كه به نتيجه نمىرسيد ، شما سرّ عدم وصول به نتيجه را بيان كنيد .\r\nحل تمرين . ضرب سوّم از شكل دوم : صغرى موجبهء جزئيه ، كبرى سالبهء كليه ، مثال : « بعض الحيوان انسان » ، و « لا شىء من الفرس به انسان » ، « فبعض الحيوان ليس بفرس » .\r\nبرهان به طريقهء ردّ نقض محمول مقدمتين : « بعض الحيوان ليس بلا انسان » ، « كل فرس لا انسان » .\r\nحال سرّ عدم انتاج اين است كه اگر منقوضة الصغرى را عكس مستوى كنيم سالبهء جزئيه عكس مستوى ندارد و اگر منقوضة الكبرى را چنين كنيم ، عكس مستوى آن موجبهء جزئيه مىشود و قياس منتج از دو جزئيه نداريم ، لذا اين راه كارساز نيست ، البتّه طريقهء خلف و روش عكس كبرى ، كارگشا است كه در باب خود بيان شد .\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nتمرين 7 . دو ضرب از ضروب شكل سوّم را از طريق برهان خلف مبرهن كنيد ، اختيار با شما است كه هردو ضربى از شش ضرب آن شكل را انتخاب كنيد .\r\nحلّ تمرين . ضرب اوّل : صغرى و كبرى هردو موجبهء كليه و نتيجه ايجاب جزئى .\r\nمثال : « كل انسان حيوان » ، « كل انسان ناطق » ، « فبعض الحيوان ناطق » .\r\nبرهان خلف :\r\n1 . مفروض : صدق المقدّمتان المذكورتان .\r\n2 . مدّعا : اذا صدق المقدّمتان صدقت النتيجه .\r\n3 . برهان : اگر آن نتيجه كه يك موجبهء جزئيه است صادق نباشد لازم مىآيد نقيض آن يعنى سالبهء كليه صادق باشد كه : « لا شىء من الحيوان بناطق » ، اين نقيض را با كبراى كلى مذكور ضميمه كرده مىگوييم : « كل انسان ناطق » ، و « لا شىء من الحيوان بناطق » ، ( ضرب اول از شكل دوم ) كه نتيجه مىدهد : لا شىء من الانسان به حيوان ، اين نتيجه با صغراى اصل تضادّ دارد و منشأ محال نقيض نتيجه است . . .\r\nضرب دوم . صغرى موجبهء كليه و كبرى سالبهء كليه مانند : « كل انسان حيوان » ، و « لا شىء من الانسان بفرس » ، « فبعض الحيوان ليس بفرس » .\r\nبرهان خلف : اگر اين نتيجه صدق نكند نقيض آن‌كه موجبهء كليه است بايد صادق باشد يعنى : « كل حيوان فرس » اين نقيض را با كبراى اصل ضميمه كرده شكل دوم پديد مىآيد كه : « لا شىء من الانسان بفرس » ، و « كل حيوان فرس » ، « فلا شىء من الانسان به حيوان » اين نتيجه با صغراى اصل منافات دارد . . .\r\n\r\n","description":"","footnote":"","page_name":" 101 ","page_number":101},
  {"content":"\r\n\r\n\r\n2 . قياس اقترانى شرطى\r\nدر مقدّمهء سوم از مقدّمات قياس كه پيرامون اقسام قياس بحث مىشد گفتيم كه قياس از حيث هيئت و شكل يا استثنايى است يا اقترانى قياس اقترانى دو قسم داشت :\r\n1 . اقترانى حملى كه به اشكال اربعه تقسيم شد و تفصيلا از هر جهت بحث شد .\r\n2 . اقترانى شرطى كه در اين فصل مورد بحث است .\r\nقبل از ورود به اين بحث به بيان سه نكته مىپردازيم :\r\nالف . تعريف آن : اقترانى حملى آن قياسى بود كه همهء مقدمات آن ( صغرى و كبرى ) از قضاياى حمليّهء صرف باشند امّا قياس اقترانى شرطى آن است كه چنين نباشد يعنى همهء مقدمات آن حمليهء محض نيست ، حال يا هردو مقدمهء آن شرطيه است كه در اين فرض ، تسميهء آن به اقترانى شرطى واضح است و يا حداقل يك مقدّمهء آن شرطيه است و ديگرى حمليه كه در اين فرض نيز ، تسميهء آن به اقترانى شرطى مجاز و از باب تسميه كلّ به اسم جزء است ، يعنى كلّ قياس را به نام يك جزء آن ناميده‌ايم .\r\nممكن است كسى سؤال كند : چرا چنين قياسى كه دو مقدمه دارد ، يكى حملى و ديگرى شرطى به اسم حملى نامگذارى نشد ؟\r\nدر جواب خواهيم گفت : تسميهء كل به اسم جزء يك شرط دارد و آن اين‌كه :\r\nجزء از اجزاء رئيسه باشد و در بحث ما قضيهء شرطيه اجزائش بيشتر و جزء بزرگ‌تر قياس است ، لذا به نام اين جزء ناميده شده ، پس مجاز است .\r\nب . مشتركات اقترانى شرطى با اقترانى حملى :\r\n1 . هردو مشتمل بر حدود ثلاثه يعنى اصغر و اكبر و اوسط هستند .\r\n2 . هردو مشتمل بر دو مقدمه يعنى صغرى و كبرى هستند .\r\n3 . در هردو مورد اشكال اربعه همراه با شرائط انتاج هر شكل ، قواعد عامّه پنج‌گانه ( كه در مقدمهء اقترانى حملى گفته شد ) ، ضروب ممكنه ، عقيمه و منتجه ، بديهى الانتاج بودن شكل اول و نظرى بودن ساير اشكال ، براهين انتاج ضروب منتجه و . . .\r\nجارى و سارى است .\r\nج . تفاوت‌هاى اقترانى شرطى با حملى :\r\n1 . اقترانى حملى چنانچه از نامش مشخص است مشتمل بر قضاياى حمليه محض است و اقترانى شرطى بر قضاياى شرطيه مشتمل است .\r\n\r\n","description":"","footnote":"","page_name":" 102 ","page_number":102},
  {"content":"\r\n\r\n2 . در اقترانى حملى ، حدّين قياس ( اصغر و اكبر ) ، به موضوع و محمول تعبير مىشدند و در اقترانى شرطى به مقدم و تالى تعبير مىشوند كه گاهى هردو ، مقدم و گاهى هردو ، تالى و گاهى متفاوت هستند ( براساس اشكال اربعه ) و نيز اگر مقدمتين ، هردو شرطيه باشد . چنين تعبير مىشوند ، ولى اگر يكى از آن دو حمليه بود به جاى مقدم يا تالى باز تعبير به موضوع يا محمول مىشود ( البته در يك مقدمه ) .\r\n3 . در اقترانى حملى معمولا اوسط يا حدّ مشترك ، جزء تام بود كه يا در هردو مقدمه ، موضوع و يا در هردو محمول و يا مختلف بود و به ندرت پيش مىآمد كه جزء غير تام ، در يكى اوسط باشد مثل : « ديوار موش دارد » و « موش گوش دارد » كه قبلا بيان شد ، ولى در اقترانى شرطى از اين بابت سه قسم وجود دارد :\r\nالف . يا اوسط در هردو مقدّمه جزء تام است .\r\nب . يا در هردو مقدمه جزء غير تام است .\r\nج . يا در يكى از دو مقدمه جزء تام و در ديگرى جزء ناقص است .\r\n( اين اقسام ، در بيان تقسيم دوّم اقترانى شرطى ، با ذكر مثال تبيين خواهد شد ) .\r\n4 . شروط عامّه و خاصهء مذكور در اقترانى حملى ، در شرطى هم معتبر است ، علاوه بر آن‌ها شروط خاصه‌اى در اقترانى شرطى مطرح است از قبيل اين‌كه اگر شرطيهء متصله است بايد لزوميه باشد و اگر منفصله است بايد عناديه باشد و . . . كه تفصيلا در مباحث آينده بيان خواهد شد .\r\n\r\nاقسام اقترانى شرطى\r\nقياس اقترانى شرطى داراى دو تقسيم اساسى است :\r\nالف . تقسيم آن از حيث مقدمات يعنى صغرى و كبرى :\r\nقياس اقترانى شرطى از اين حيث پنج يا هشت قسم دارد كه عبارتند از :\r\n1 . مقدمتين ، هردو شرطيه متصله باشند مثال :\r\n« كلما كانت الشمس طالعة ، كان النهار موجودا » صغرى\r\n« و كلما كان النهار موجودا ، كان العالم مضيئا » كبرى\r\n« فكلما كانت الشمس طالعة ، كان العالم مضيئا » نتيجه\r\n2 - هردو مقدمه ، قضيهء شرطيه منفصله باشند ، مثال :\r\nدائما امّا ان يكون العدد زوجا و امّا ان يكون فردا » صغرى\r\n\r\n","description":"","footnote":"","page_name":" 103 ","page_number":103},
  {"content":"\r\n\r\nو « دائما امّا يكون الزّوج زوج الزوج او زوج الفرد » كبرى\r\n« فدائما اما ان يكون العدد فردا او زوج الزوج او زوج الفرد » نتيجه\r\n3 . صغرى متصله ، كبرى منفصله ، مثال :\r\n« كلما كان هذا الشىء ثلاثه فهو عدد » صغراى متصله\r\n« و دائما اما ان يكون العدد زوجا او فردا » كبراى منفصله\r\n« فكلّما كان هذا الشىء ثلاثه فامّا ان يكون زوجا او فردا » نتيجه\r\n4 . صغرى منفصله ، كبرى متصله ، مثال :\r\n« امّا ان يكون العدد زوجا و اما ان يكون فردا » صغراى منفصله\r\n« و كلما كان العدد زوجا كان منقسما بمتساويين » كبراى متصله\r\n« فامّا ان يكون العدد منقسما بمتساويين او فردا » نتيجه\r\n5 . صغرى حمليه ، كبرى متصله ، مثال :\r\n« كل انسان ناطق » صغرى\r\n« و كلما كان الشيئى ناطقا كان حيوانا » كبرى\r\n« فكلما كان الشىء انسانا كان حيوانا » نتيجه\r\n6 . صغرى متصله ، كبرى حمليه ، مثال :\r\n« قد يكون اذا كان الشىء حيوانا كان انسانا » صغرى\r\nو « كل انسان كاتب » كبرى\r\n« فقد يكون اذا كان الشىء حيوانا كان كاتبا » نتيجه\r\n7 . صغرى حمليه ، كبرى منفصله ، مثال : « هذا عدد » صغرى\r\nو « دائما امّا ان يكون العدد زوجا او فردا » كبرى\r\n« فهذا امّا زوج او فرد » نتيجه\r\n8 . صغرى منفصله ، كبرى حمليه ، مثال :\r\n« اما ان يكون العدد زوجا او فردا » صغرى\r\nو « كل زوج منقسم بمتساويين » كبرى\r\n« فاما ان يكون العدد فردا او منقسما بمتساويين » نتيجه\r\nعلّت اين‌كه در اول بحث گفتيم : پنج يا هشت قسم ، اين است كه اگر كلّى حساب كنيم ، پنج قسم مىشود زيرا مقدّمتين يا متّصله هستند ، يا منفصله يا مختلفين به اتصال\r\n\r\n","description":"","footnote":"","page_name":" 104 ","page_number":104},
  {"content":"\r\n\r\nو انفصال ( كه در واقع دو صورت دارد ) و يا حمليّه و متّصله ( كه اين نيز در واقع دو صورت دارد كه يكى به حساب آمده ) و يا حمليّه و منفصله كه اين نيز به همان صورت است ، ولى اگر تجزيه و تحليل كنيم همان هشت قسم نتيجه‌گيرى مىشود ، كه اين تقسيم بسيار اساسى بوده و در آينده تمام مباحث قياس اقترانى شرطى بر محور اين تقسيم دور خواهد زد .\r\nب . تقسيم ديگر : قياس اقترانى شرطى از حيث اين‌كه اوسط در آن در هردو مقدمه ، جزء تام باشد يا در هردو جزء غير تام يا در يكى تام و در ديگرى غير تام ؛ به سه قسم تقسيم مىشود .\r\nبيان ذلك : مىدانيم كه قضاياى شرطيه عموما به تأليف دومى ( و گاهى سوم يا چهارم و دومى در مقابل اول است نه در مقابل سوم و چهارم ) مؤلف هستند ، زيرا هر شرطيه حدّاقل از دو حمليه تشكيل مىشود كه يكى مقدّم و ديگرى تالى است و هركدام از آن دو اجزائى دارند كه عبارت است از : موضوع ، محمول و تأليف حمليات ، تاليف اولى است كه از مفردات صرفه يا مركبات ناقصه پديد مىآيد ؛ و تاليف شرطيات ، تاليف ثانوى است كه از حمليات محض يا حمليه و شرطيه يا شرطيات محض پديد مىآيد و در تقسيمات قضايا نيز اشاراتى به اين امور شد ، پس هر شرطيه از دو قضيهء بالاصل ( قبل از آمدن ادوات شرط ) ، تشكيل شده و هردو قضيه بالاصل ، نيز داراى دو طرف هستند ( موضوع و محمول ) آن‌گاه بايد ميان دو شرطيه يا يك حمليه و يك شرطيه ، حدّ وسط و حدّ مشتركى باشد كه رابط آن دو به هم باشد و در هردو مقدمه تكرار شود و گرنه قياس تشكيل نشده و نتيجه‌اى حاصل نمىشود ؛ آن حدّ مشترك از سه حال خارج نيست و به اين اعتبار سه قسم پيدا مىشود كه ابتدا آن سه را بيان كرده ، سپس مثال مىآوريم و بيان مىكنيم كه كدام قسم مورد بحث ما هست ؟ و كدام نيست ؟\r\nقسم اول : حدّ وسط در هردو مقدمه ، جزء تام باشد منظور از جزء تام شرطيه ، همان كلّ مقدّم يا كلّ تالى است كه اجزاء اصلى قضيهء شرطيه هستند و منظور از جزء غير تام همان جزء مقدم ( موضوع آن تنها يا محمولش ) يا جزء تالى ( موضوع يا محمولش ) است ، يعنى حدّ وسط يا تمام تالى باشد يا تمام مقدم كه اين خود به اشكال اربعه تقسيم مىشود .\r\nزيرا اوسط يا تمام تالى در صغرى و تمام مقدم در كبرى است كه شكل اول ناميده\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nمىشود ، مثل : « كلما كانت الشمس طالعة ، كان النهار موجودا » ، و « كلما كان النهار موجودا ، كان العالم مضيئا » ، كه « كان النهار موجودا » اوسط است و يا اوسط در هردو ، مقدمه تمام تالى است كه شكل دوم است ،\r\nمانند : « كلما كانت الشمس طالعة ، كان النهار موجودا » ،\r\n« ليس البته كلّما كان الليل موجودا ، كان النهار موجودا »\r\nو يا اوسط در هردو مقدمه ، تمام مقدم است كه شكل سوم ناميده مىشود ، مانند :\r\n« كلما كانت الشمس طالعة ، كان النهار موجودا » ،\r\nو « كلما كانت الشمس طالعة ، كان العالم مضيئا »\r\nو يا اوسط در مقدمه اول ، تمام مقدم و در مقدمهء دوم ، تمام تالى است كه شكل چهارم است ، مانند : « كلما كانت الشمس طالعة ، كان النهار موجودا » ،\r\nو « كلما كان العالم مضيئا ، كانت الشمس طالعة »\r\nقسم دوّم : حدّ وسط در هردو مقدمه ، جزء غير تام باشد يعنى بعض مقدم ( موضوع يا محمول آن ) يا بعض تالى باشد ، كه اين نيز به اشكال اربعه تقسيم مىشود ، زيرا :\r\nيا اوسط ، جزء غير تام تالى در مقدّمهء اول و جزء غير تام مقدم در مقدمهء دوم است « شكل اول » ؛ يا در هردو مقدمه ، جزء غير تام تالى است « شكل ثانى » ؛\r\nو يا در هردو مقدمه ، جزء غير تام مقدم است « شكل ثالث » ؛\r\nو يا به عكس شكل نخستين است كه « شكل رابع » نام دارد .\r\nقسم سوم : و يا اوسط ، در يك مقدمه جزء تام و در ديگرى جزء غير تام است كه خود به اشكال اربعه تقسيم مىشود ، زيرا اوسط ، جزء غير تام تالى از مقدمه اول و جزء تام مقدم از مقدمهء دوم است يا بالعكس « شكل اول » ؛\r\nو يا جزء ناقص ، از تالى مقدمهء اوّل و جزء تام ، از تالى مقدمهء دوم يا بالعكس است ( شكل دوم ) به همين ترتيب ساير اشكال را محاسبه نماييد .\r\nاينك پس از بيان اقسام سه‌گانه براى هريك مثالى مىآوريم .\r\nقسم اول : اوسط در هر مقدمه جزء تام باشد ، مانند :\r\n« كلّما كان الانسان عاقلا ، قنع بما يكفيه » صغرى\r\nو « كلما قنع بما يكفيه استغنى » كبرى\r\n\r\n","description":"","footnote":"","page_name":" 106 ","page_number":106},
  {"content":"\r\n\r\n« فكلما كان الانسان عاقلا استغنى » نتيجه\r\nدر اين مثال جملهء « قنع بما يكفيه » اوسط است كه تمام تالى قضيهء اول و تمام مقدم قضيهء دوم است . ضمنا شما مىتوانيد اين مثال را به هريك از اشكال اربعه تبديل كرده و نتيجه بگيريد چنان‌چه ما در مثال : « كلما كانت الشمس طالعة ، كان النهار موجودا . . . » چنين كرديم و اين ، يك مثال از شرطيتين متصلتين هست ( امّا منفصلتين و مختلفتين در آيندهء مثال‌هايش خواهد آمد ) .\r\nقسم ثانى : اوسط جزء غير تام هردو مقدمه باشد و مقدمتان ( صغرى و كبرى ) در يك جزء غير تام خود ، مشترك باشد . مثال :\r\n« اذا كان القرآن معجزة ، فالقرآن خالد » صغرى\r\nو « اذا كان الخلود معناه البقاء ، فالخالد لا يتبدل » كبرى\r\n« فاذا كان القرآن معجزة ، فاذا كان الخلود معناه البقاء ، فالقرآن لا يتبدل » نتيجه\r\nدر اين قياس شرطى كه از متصلتين تشكيل يافته ، حدّ اوسط كه در هردو مقدمه آمده كلمهء « خالد » است و در هردو مقدمه جزء تالى است منتها در اوّلى ، محمول تالى و در دومى ، موضوع تالى است . طريقهء اخذ نتيجهء فوق از قياس مذكور اين است كه :\r\nبا دقت در تالى مقدمهء اول ، يعنى صغرى و تالى مقدمهء دوم يعنى كبرى مىبينيم كه با يكديگر ، يك قياس اقترانى حملى از نوع شكل اول را تشكيل مىدهند به اين صورت كه : « القرآن خالد » ، و « كل خالد لا يتبدل » ، « فالقرآن لا يتبدل » .\r\nاين نتيجه از شكل اول ، كه بديهى الانتاج و مسلّم است را تالى قرار مىدهيم براى يك قضيهء شرطيه ، كه مقدم آن عبارت است از مقدم كبراى قياس شرطى مذكور يعنى :\r\n« اذا كان الخلود معناه البقاء ، فالقرآن لا يتبدّل » ( لانه خالد و كل خالد كذا فهو كذا ) ، سپس اين قضيه شرطيه را تالى قرار مىدهيم براى يك قضيهء شرطيه‌اى كه مقدم آن عبارت است از مقدم شرطيهء صغرى ، نتيجهء مطلوب حاصل مىشود :\r\n« اذا كان القرآن معجزة ، فاذا كان الخلود معناه البقاء فالقرآن لا يتبدل » .\r\nاين بود طريقهء اخذ نتيجه از قسم دوم كه اوسط در هردو ، جزء غير تام است آن هم از خصوص يك قياس شرطى كه هردو مقدمه‌اش متصله باشد بعد مىفرمايد : ما به همين مقدار در رابطه با اين قسم بسنده كرده و ساير اقسام آن را كه از حيث مقدمات و اشكال اربعه تقسيماتى دارند و همچنين شروطى را كه هر قسم دارد به دو دليل بيان\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nنمىكنيم :\r\n1 . طولانى شدن سخن در رابطه با اين مباحث .\r\n2 . مخالف طبع بودن اين قسم از قياس اقترانى شرطى ، به نحوى كه تحصيل اوسط و رسيدن به نتيجه گاهى براى خواص هم مشكل است تا چه رسد به عوام ، لذا به سراغ اقسامى مىرويم كه مطبوع و كثير الفائده باشند مانند قسم اوّل . « 1 »\r\nقسم سوّم : مقدمتين ( صغرى و كبرى ) آن در اين جهت مشترك باشند كه اوسط در يك مقدمه جزء تام و در مقدمهء ديگر جزء ناقص و غير تام است ، و اين دو فرض دارد :\r\n1 . در موردى كه قياس شرطى مؤلف باشد از يك حمليّه كه اوسط در آن جزء تام است ( يا تمام محمول يا تمام موضوع ) و از يك شرطيه ( متصله يا منفصله ) كه اوسط در آن جزء غير تام است ( جزء مقدم يا تالى ) .\r\nمثال : « كل انسان ناطق » ؛ و « كلما كان الشىء ناطقا كان حيوانا » ، « فكلما كان الشىء انسانا كان حيوانا » .\r\nكه حدّ وسط كلمهء « ناطق » است كه در صغرى تمام تالى ، و در كبرى جزء مقدم است و اين قسم نيز به اشكال اربعه قابل تقسيم است ( به زودى شرح اين قسم و اقسام و شروط آن در مبحث چهارم به بعد خواهد آمد ) .\r\n2 . در موردى كه قياس شرطى از شرطيات محض تأليف شده ، ولى يكى از آن دو شرطيه بسيطه است يعنى از دو حمليه تاليف شده و ديگرى شرطيهء مركبه است كه از يك حمليه و يك شرطيه تاليف شده ، يعنى مثلا مقدم آن يك حمليه و تالى آن جداگانه ، يك شرطيه است و تنها در اين فرض است كه اوسط مىتواند در يكى جزء تام باشد ( شرطيهء بسيطه ) و در ديگرى جزء غير تام باشد ( مركّبه ) .\r\nمثال : « اذا كانت النبوّة من اللّه ، فاذا كان محمّد صلّى اللّه عليه و آله نبيا ، فلا يترك امّته سدى » صغرى\r\nو « اذا لم يترك امته سدى ، وجب ان ينصب هاديا » كبرى\r\n« فاذا كانت النبوة من اللّه ، فاذا كان محمد نبيّا وجب ان ينصب هاديا » نتيجه\r\nچنان‌كه ملاحظه مىفرماييد صغراى اين قياس اقترانى شرطى اتّصالى عبارت است\r\n\r\n\r\n","description":"","footnote":"\r\n( 1 ) . توضيح مفصل اين مطلب در شرح المطالع ، صفحهء 292 .\r\n","page_name":" 108 ","page_number":108},
  {"content":"\r\n\r\nاز : يك قضيهء شرطيهء مركّبه كه از يك مقدم حمليه و از يك تالى شرطيه تركيب يافته و در قضيهء حمليه سخن از يك مبحث اعتقادى است كه نبوت از طرف خدا است ؛ يا به اين معنا كه نبّى صادق را خدا معين مىكند ( و هو المتبادر ) ؛ يا به اين معنا است كه نبّى از خداوند اخبار مىكند   وَ ما يَنْطِقُ عَنِ الْهَوى إِنْ هُوَ إِلَّا وَحْيٌ يُوحى .  \r\nو به‌هرحال در مباحث علم كلام ، اين مباحث به ثبت رسيده و در ما نحن فيه فرضى است كه اگر فرضا نبوت از جانب خداوند باشد . . .\r\nدر مقدم تالى صغرى باز سخن از يك مسئلهء اعتقادى است كه حضرت محمد بن عبد اللّه صلّى اللّه عليه و آله نبى خداوند است و اين مسئله در علم كلا تفصيلا به اثبات رسيده و جاى بحث نيست ، البتّه منطقى كارى به اين امور ندارد و با فرض كارش را پيش مىبرد به اين كه : اگر چنان‌چه محمد صلّى اللّه عليه و آله نبّى باشد . . .\r\nو در تالى تالى صغرى كه اوسط و حدّ مشترك است باز سخن از يك مسئله عقيدتى است كه هر پيامبرى از طرف خداوند و به امر الهى وصى يا اوصيايى داشته و بر پيامبر اسلام صلّى اللّه عليه و آله هم از طرف شارع مقدس فرض و واجب شده بود كه پس از خويش براى مردم هادى و راهنمايى را نصب كند كه در حقيقت اين اوصياء يعنى همان ائمّهء هدى عليهم السّلام از طرف خداوند منصوبند و پيامبر مامور است آن را به مسلمين ابلاغ كند  يا أَيُّهَا الرَّسُولُ بَلِّغْ ما أُنْزِلَ إِلَيْكَ مِنْ رَبِّكَ . . . ،  خلاصه اين‌كه امت را بىهدف و عاطل و باطل رها نسازد و بايد تكليف آن‌ها را پس از خويش معلوم سازد كه اين ، يكى از نقاط حساس اختلاف عقيدتى ميان اهل سنت و شيعه است كه به‌هرحال اين بحث هم مربوط به علم كلام است و منطقى مىگويد : اگر چنين شود چنان مىشود پس تا به حال اجزاء صغرى ، تجزيه و تحليل و معنى شد .\r\nامّا كبراى اين قياس ، يك قضيهء شرطيهء متصلهء بسيطه است كه تمام مقدم آن را ، يك قضيهء حمليه تشكيل مىدهد كه همان اوسط است ( و اذا لم يترك امته سدى ) و تمامى تالى آن را نيز يك حمليه تشكيل مىدهد كه حدّ اكبر باشد ( وجب ان ينصب هاديا ) حال كه حدّ اصغر و حدّ اكبر و حدّ اوسط مشخص شد .\r\nنتيجه مىگيريم : « فاذا كانت النبوة . . . . » كه قبلا ذكر شد و در كتاب « المنطق » با علامت هندسى سه نقطه ( : . ) مشخص گرديده است .\r\nحال طريقهء اين نتيجه‌گيرى از ديد عاميانه اين است كه اوسط را حذف كرده و از\r\n\r\n","description":"","footnote":"","page_name":" 109 ","page_number":109},
  {"content":"\r\n\r\nاوّل شروع مىكنيم به آخر مىرسيم و نتيجه حاصل مىشود ولى طريقهء منطقى اين استنتاج كه براساس ضابطه و يك نتيجه‌گيرى قطعى باشد اين است كه :\r\nدر مرحلهء اوّل ، تالى صغرى را كه خود يك قضيهء شرطيه است با كل كبرى ، كه يك شرطيه بسيطه بود . مقترن كرده و از اقتران آن دو يك قياس اقترانى شرطى از قسم اوّل ( كه اوسط در هردو مقدمه جزء تام باشد ) آن هم از نوع شكل اوّل اين قسم تشكيل مىدهيم كه بديهى الانتاج است و مىگوييم :\r\n« اذا كان محمد نبيّا ، فلا يترك امته سدى » صغرى\r\nو « اذا لم يترك امته سدى ، وجب ان ينصب هاديا » كبرى\r\n« فاذا كان محمّد نبيّا ، وجب ان ينصب هاديا » نتيجه\r\nآن‌گاه اگر صغرى و كبراى اين قياس صادق باشند كه مفروض الصدق هستند نتيجهء مذكور قطعا صادق است و نيازى به اقامهء برهان ندارد . در مرحلهء دوّم اين نتيجه را تالى براى يك شرطيه ديگرى قرار مىدهيم كه مقدّم آن عبارت است از مقدّم صغراى قياس اوّل و مىگوييم : اگر آن نتيجهء اول صادق باشد لازمه‌اش صدق اين شرطيهء دوم است و بدين وسيله مطلوب نهايى تحصيل مىشود كه :\r\n« فاذا كانت النبوة من اللّه ، فاذا كان محمد نبيّا ، وجب ان ينصب هاديا » .\r\nاين بود طريقه و روش نتيجه‌گيرى از قسم سوم ( كه اوسط در يك مقدمه جزء تام و در ديگرى جزء غير تام باشد ) آن هم در خصوص شعبهء دوم كه : قياس از شرطيات محض تاليف شده باشد و در رابطه با خصوص متصلتين .\r\nامّا منفصلتين و مختلفتين عنوان نشد و خود متصلتين هم كه به اشكال اربعه منقسم مىشوند و هر قسمى شروط ، احكام ، ضروب منتجه و . . . دارد هيچ‌كدام بيان نشد و در همين‌جا اين بحث را به اتمام مىرسانيم ، به همان دليل كه قسم دوم دنبال نشد كه دو جهت داشت : يكى طولانى شدن مباحث و ديگرى مخالف طبع بودن آن .\r\nوقتى دو فرض فوق را كنار زديم ، دو فرض ديگر باقى مىماند كه موافق طبع و كثير الفايده هستند ، كه مرحوم مظفر با توضيحاتى آن‌ها را بيان مىكنند و آن دو عبارتند از :\r\n1 . قسم اول از سه قسم مذكور ، كه اوسط در هردو مقدمه جزء تام بود .\r\n2 . شعبهء اول از دو شعبهء قسم سوم ، كه اوسط در يك مقدمه جزء تام و در\r\n\r\n","description":"","footnote":"","page_name":" 110 ","page_number":110},
  {"content":"\r\n\r\nديگرى جزء غير تام بود و ضمنا قياس ما از يك حمليه و يك شرطيه ، مؤلف بود .\r\nبراى بيان اين دو قسم مطلب را از اين‌جا شروع مىكنيم كه :\r\nدر تقسيم اول گفتيم : قياس شرطى برحسب مقدمات ( صغرى و كبرى ) به پنج يا هشت قسم تقسيم مىشوند و اگر اقسام تقسيم اول را در اقسام تقسيم دوّم ضرب كنيم ، پانزده قسم است كه از ضرب سه در پنج حاصل مىشود و به يك اعتبار بيست و چهار قسم است كه از ضرب سه در هشت ، نتيجه‌گيرى مىشود ولى از هشت قسم به پنج قسم اكتفا مىشود و از سه قسم تقسيم بعدى هم به دو فرض ، قناعت شد و هر فرضى هم مورد خاصى دارد كه روشن خواهد شد بنابراين بحث خود را در باب قياس اقترانى شرطى در پنج باب قرار مىدهيم :\r\nباب اول . قياس اقترانى شرطى فراهم آمده از دو شرطيهء متصله ؛\r\nباب دوم . قياس اقترانى شرطى فراهم آمده از دو شرطيهء منفصله ؛\r\nباب سوم . قياس اقترانى شرطى فراهم آمده از يك متصله و يك منفصله ؛\r\nباب چهارم . قياس اقترانى شرطى فراهم آمده از يك حمليه و يك متصله ؛\r\nباب پنجم . قياس اقترانى شرطى فراهم آمده از يك حمليه و يك منفصله .\r\n\r\n1 . المؤلف من المتصلات\r\nقسم اول از پنج قسم در رابطه با يك قياس شرطى است كه مؤلف از دو شرطيهء متصله باشد . مثال :\r\n« كلّما كانت الشمس طالعة ، كان النهار موجودا » صغرى\r\nو « كلّما كان النهار موجودا ، كان العالم مضيئا » كبرى\r\n« فكلّما كانت الشمس طالعة ، كان العالم مضيئا » نتيجه\r\nاين قسم ، خود سه شعبه دارد كه هر شعبه ، داراى اشكال اربعه است :\r\n1 . دو مقدمهء آن در جزء تام ، مشترك باشند يعنى اوسط در هردو جزء تام باشد .\r\n2 . دو مقدمهء آن در جزء غير تام ، اشتراك داشته باشند .\r\n3 . اوسط در يك مقدمه جزء تام و در ديگرى جزء ناقص باشد .\r\nاساس كار ما بر اين شد كه قسم دوم و سوم مطرح نباشد و تنها قسم اول بيان شود ، لذا مصنف ميان دو خط تيره فرموده - اذا اشترك مقدمتاه بجزء تام منهما - .\r\nحكم اين قياس اقترانى شرطى قدم‌به‌قدم و نقطه به نقطه ملحق مىشود به احكام\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nقياس اقترانى حملى و هرچه آن‌جا گفتيم اين‌جا هم مىگوييم و نيازى به تكرار و تفصيل نيست :\r\n1 . در هردو اشكال اربعه وجود دارد و هردو قياس ، مؤلف و محقّق اشكال اربعه هستند .\r\n2 . در شروط عامه و خاصهء انتاج ، از حيث كميت ( كليت و جزئيت ) و كيفيت مشترك هستند .\r\n3 . در نتايج ، كه ضروب ممكنه دارد و ضروب عقيمه و ضروب منتجه و در هر شكلى چند ضرب منتج است و اين‌كه نتيجهء هر شكلى چه قضيه‌اى از محصورات اربع است ، نيز اشتراك دارند .\r\n4 . در بداهت انتاج شكل اول و نظرى بودن انتاج اشكال بعدى كه نياز به برهان داشت ( براهين ، همان براهين عكس صغرى و كبرى ، برهان خلف ، طريقهء ردّ و برهان افتراض است ) مشترك هستند . قياس اقترانى حملى و شرطى در تمام اين جهات مشترك هستند و تنها كافى است كه به اشكال اربعه مراجعه و جاى قضاياى حمليه را به شرطيات متصله دهيم و همان اشكال ، ضروب ، نتايج و براهين را اعمال كنيم .\r\nقوله : نعم تا اين‌جا در جهات مشترك بحث كرديم ولى بايد بدانيم كه يك بحث اختصاصى هم هست كه مخصوص شرطيهء متصله و قياس مؤلف از اين قضايا است كه در اقترانى حملى و شرطى مؤلف از منفصلات نيست و آن اين‌كه :\r\nسابقا در باب تقسيمات قضيهء شرطيه خوانديم كه شرطيهء متصله دو قسم است :\r\n1 . لزوميّه : در آن به اتصال دو نسبت به واسطهء علاقه ، حكم شده بود يعنى ميان دو طرف ، يك نوع ملازمه در كار بود و اجتماعشان تصادفى نبود .\r\n2 . اتفاقيّه : در آن حكم به اتصال دو نسبت بدون علاقه و ارتباط واقعى بود . حال در باب قياس مورد بحث كه از دو شرطيهء متصله تشكيل مىشود سه صورت متصور است :\r\n1 . هردو مقدمه ، متصلهء لزوميه باشند ؛\r\n2 . هردو مقدمه ، متصلهء اتفاقيه باشند ؛\r\n3 . يك مقدمه لزوميه و ديگرى اتفاقيه باشد .\r\n\r\n","description":"","footnote":"","page_name":" 112 ","page_number":112},
  {"content":"\r\n\r\nاز اين سه صورت ، قدر متيقن همان صورت اول ، مورد اتفاق منطقيون است ، كه يقينا قياس شرطى از آن تاليف مىشود و نتيجهء قطعى هم مىدهد منتها گاهى ملازمه ميان مقدم و تالى يك ملازمهء ذاتى است كه در نتيجه هم ، همان ملازمه و علاقهء ذاتى و عقلى محفوظ است مانند : علاقهء عليت ، علاقهء معلوليت ، علاقهء تلازم و در تقسيمات شرطيه در باب قضايا مثال‌هاى اين علاقه‌ها را آورديم ؛ و گاهى ملازمهء بين آن دو يك لزوم اعتبارى و جعلى است كه از جعل شارع مقدس ( در قضاياى شرطيهء شرعى ) و يا از اعتبار عقلاء عالم ( در قضاياى عرفى ، عقلايى و قوانين بين المللى . . . ) ، ناشى مىشود ولى به هر حال همهء اين‌ها شرطيهء متصّلهء لزوميه هستند و از آن‌ها قياس منتج و واقعى داريم\r\nدر باب قضاياى اتفاقيه يا يك اتفاقيه و يك لزوميه اختلاف است كه آيا از اين‌ها قياس منطقى تشكيل مىشود يا خير ؟\r\nجمعى برآنند كه از اين دو قسم اصلا قياس واقعى تشكيل نمىشود و تنها صورت قياس و شكل آن موجود است و رأى مصنف ( ره ) همين است و دليلشان اين است كه در اين‌گونه قضايا ، ميان حدود قياس ( اصغر ، اكبر و اوسط ) يك علاقهء واقعى و ذاتى در كار نيست تا جزم به نتيجه حاصل شود بلكه چون اتفاقيه است تخلّف‌بردار است حال آن‌كه نتيجهء قياس ، لازم لا ينفك قياس است و تخلف‌بردار نيست .\r\nو جمعى برآنند كه از اتفاقيات هم ، قياس تشكيل مىشود منتها فايده‌اى بر آن مترتب نيست چون قياسات علوم ، عموما از قضاياى لزوميه تشكيل مىشود .\r\nو جمعى برآنند كه از اين دو قسم هم قياس تشكيل مىشود ولى كم‌فايده و كاربرد آن نادر است و ضمنا نتيجه هم اتفاقيه خواهد بود تا فرع زائد بر اصل نشود و اگر يكى اتفاقيه و ديگرى لزوميه بود نتيجه ، اتفاقيه خواهد بود ، چون نتيجه تابع اخسّ مقدمتين است و به‌هرحال در بحث اتفاقيات فايدهء چندانى نيست . « 1 »\r\n\r\n2 . المؤلف من المنفصلات\r\nنوع دوّم از انواع پنج‌گانهء قياس اقترانى شرطى قياسى است كه از دو شرطيهء منفصله عناديه ( چون اتفاقيه باز هم مطرح نيست ) تشكيل شود ، مانند :\r\n« دائما امّا اين يكون العدد زوجا و امّا ان يكون فردا » صغرى\r\n\r\n\r\n","description":"","footnote":"\r\n( 1 ) . تفصيل اين مباحث در شرح المطالع ، صفحهء 285 .\r\n","page_name":" 113 ","page_number":113},
  {"content":"\r\n\r\nو « دائما امّا ان يكون الزوج زوج الزوج و امّا ان يكون زوج الفرد » كبرى\r\n« فدائما امّان ان يكون العدد زوج الزوج او زوج الفرد او فردا » نتيجه\r\nپاسخ به يك شبهه : برخى گمان كرده‌اند كه از دو شرطيهء منفصله ، قياس منتج نداريم و تنها از متصلات و . . . قياس داريم ، به اين دليل كه هر قضيه منفصله‌اى ، جداى از ديگرى بر تعاند ، تنافى و انفصال دو طرف ( مقدم و تالى ) دلالت دارد ، منتها گاهى تعاند طرفين در صدق و كذب است يعنى اجتماعشان محال و ارتفاعشان هم محال است ( حقيقيه ) ؛ و گاهى تنها در صدق است يعنى اجتماع محال و ارتفاع ممكن است ( مانعة الجمع ) ؛ و گاهى تنها در كذب است يعنى ارتفاع محال و اجتماع ممكن است ( مانعة الخلّو ) ، كه تفصيلا اين اقسام در باب تقسيمات قضايا بيان شد و در ادامه نيز با مثال خواهد آمد ولى از اين تفاصيل كه بگذريم قدر مسلّم اين است كه در تمامى اين‌ها ميان طرفين تعاندى هست ، حال اگر بخواهيم از منفصلتين يك قياس اقترانى شرطى تشكيل دهيم و آن دو را به يكديگر مقترن سازيم حتما بايد اوسط و حدّ مشتركى باشد كه در هر دو مقدمه تكرار شود ( كه باز يا در هردو مقدمه ، جزء تام است ، يا در هردو مقدمه ، جزء ناقص و يا در يكى تام و در ديگرى ناقص است ولى بنا شد اين تفاصيل مطرح نباشد ) ، آن‌گاه حاصل دو شرطيه منفصله اين است كه ما سه حدّ داريم : حدّ اصغر ، حدّ اكبر و حدّ وسط و اين حدّ وسط كه در هردو مقدمه تكرار شده و جزء مشترك آن دو است هم با حدّ اصغر يعنى جزء مختص مقدمهء اول ( صغرى ) تعاند دارد و از آن دو يك منفصله تشكيل شده ، و هم با حدّ اكبر يعنى جزء مختص به كبرى تنافى دارد ، حتى ممكن است شىء واحدى ( اوسط ) با دو شىء ديگر ( اصغر و اكبر ) تنافى داشته باشد ولى خود آن دو با يكديگر تنافى نداشته و از آن دو يك منفصلهء موجبه تشكيل نشود و نتيجهء حق ، سلبى باشد نه ايجابى ، مانند :\r\n« امّا ان يكون هذا الشىء شجرا او انسانا »\r\n« امّا ان يكون ذاك الشىء شجرا او حيوانا »\r\nدر اين‌جا « شجر » كه اوسط است با « انسان » و « حيوان » تنافى دارد و با هركدام يك منفصلهء موجبه را تشكيل مىدهد ، ولى خود « انسان » با « حيوان » تنافى ندارد و از آن‌ها منفصلهء موجبه تشكيل نمىشود و نمىتوان گفت : « اما هذا الشىء انسان او حيوان » بلكه يك منفصلهء سالبه درست مىشود كه : « ليس البته امّا ان يكون هذا انسانا او حيوانا » بلكه\r\n\r\n","description":"","footnote":"","page_name":" 114 ","page_number":114},
  {"content":"\r\n\r\nممكن است هم انسان باشد و هم حيوان و ممكن است خود آن دو نيز با يكديگر تنافى داشته باشند و از آن دو نيز يك منفصلهء موجبه تشكيل شود مانند « فرس » به جاى « حيوان » در مثال مذكور كه « انسان » با « فرس » منافات دارند و صادق است كه بگوييم :\r\n« امّا هذا انسان او فرس » .\r\nحاصل اين‌كه به‌طور قطع و جزم ، وضع اصغر ، اكبر ، طرفين قياس و حدّين آن براى ما روشن نشد كه آيا رابطهء انفصالى دارند يا سلب انفصالى ؟ ايجابى يا سلبى ؟ پس ما به يك نتيجهء ثابت و دائمى و قطعى نمىريسم و اختلاف در نتيجه ، نشانهء عقم است و در واقع قياس مؤلف از منفصلتين صورتا قياس است نه واقعا .\r\nنظير اين مطلب ، در باب قواعد عامهء قياس اقترانى در قاعدهء دوم بود كه حتما بايد يكى از دو مقدمهء قياس موجبه باشند و از دو سالبه ، قياس منتج نيست ، زيرا مفاد دو سالبه اين است : اصغر با اوسط و اوسط با اكبر تباين دارند پس اوسط شىء واحدى است كه با دو شىء ديگر تباين دارد ولى اين دليل آن نيست كه خود آن دو شىء هم متباينان باشند ، نه دليل تباين است و نه تلاقى بلكه ممكن است آن دو شىء با يكديگر تلاقى داشته باشند . مثل : « لا شىء من الانسان بشجر » ، و « لا شىء من الشجر به حيوان » ، ولى انسان با حيوان متلاقيان هستند و نتيجهء حق ايجابى است و اگر به جاى « حيوان » ، « فرس » بگذاريم نتيجهء حق ، سلبى است و اختلاف در نتيجه ، نشانهء عقيم بودن قياس است .\r\nمرحوم مظفر مىفرمايند : اين سخن در صورتى صحيح است كه ما بر ظاهر منفصلتين جمود داشته و بخواهيم حفظ ظاهر هم بشود كه البته با حفظ ظاهر از دو منفصله نتيجه حاصل نمىشود به همان دليلى كه گفتيم ، ولى اين را بايد بدانيم كه هر منفصله‌اى قابل تحويل به يك يا چند متصله است كه اگر منفصله صادق باشد لازمه‌اش اين است كه آن متصله محوّله نيز صدق باشد آن‌گاه مىتوان منفصلتين را به متصلتين متحول كرده و از متصلتين ، قياس منتج تاليف كرد و يك متصله را نتيجه مىدهد آن‌گاه مىگوييم : هر متصله‌اى هم ، قابل تحويل به يك منفصله است پس اين نتيجه را به منفصله متحول ساخته و نتيجهء دلخواه را به دست مىآوريم به اين صورت كه : اگر منفصلتان در اصل صادق باشند لازمه‌اش اين است كه اين متصلتان هم صادق باشند و اگر آن دو صادق بودند نتيجهء آن‌ها نيز صادق است و اگر نتيجه صادق باشد لازمه‌اش صدق يك منفصلهء متحوّله است ، و هذا هو المطلوب .\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nدر اين‌جا لازم است پيش از بحث قياس مزبور ابتدا طريقهء تحويل منفصله به متصله و طريق تحويل متصلّه به منفصله را بشناسيم ؛ پس بحث ما در دو مقام است :\r\n1 . طريقهء تحويل شرطيهء منفصله به شرطيهء متصله ؛\r\n2 . طريقهء تحويل شرطيهء متصله به شرطيهء منفصله .\r\nمقام اوّل : به‌طور كلى شرطيهء منفصله يا عناديه است ، و يا اتفاقيه ولى چنان‌كه قبلا گفته شد ما از اتفاقيات بحثى نداريم پس بحث منحصر مىشود به عناديّات و منفصلهء عناديه ( چنان‌چه در باب تقسيمات قضايا بيان شد ) به اعتبارى سه قسم مىشود : 1 .\r\nحقيقيه 2 . مانعة الجمع 3 . مانعة الخّلو\r\nو هركدام از لحاظ محصورات اربع به چهار قسم تقسيم مىشوند ، زيرا يا موجبهء كليه هستند ، يا سالبهء كليه و يا موجبهء جزئيه ، يا سالبهء جزئيه و از ضرب سه در چهار دوازده صورت پديد مىآيد و بنابراين قاعده نيازمند دوازده مثال هستيم ولى مطلب را در شش مثال خلاصه مىكنيم كه سه مثال آن از موجبات و سه مثال از سالبه‌ها است ، ضمنا سور قضيهء منفصله را ذكر نمىكنيم تا شما آزاد باشيد و بتوانيد در موجبات ، سور موجبهء كليه را كه « دائما و ابدا » است ، بياوريد و مثال براى موجبهء كليه باشد و يا سور موجبهء جزئيه را كه « قد يكون » است ، بياوريد همچنين در سالبه‌ها سور سالبه كليه را كه « ليس البتة » است ، يا سور سالبهء جزئيه را كه « قد لا يكون » باشد ، بياوريد . اينك اين شش مثال را در دو بخش بيان مىكنيم :\r\n\r\nبخش اول . طريقهء تحويل منفصلات موجبه به متصلات .\r\nبخش دوم . طريقهء تحويل منفصلات سالبه به متصلات .\r\nامّا موجبات : چنان‌كه اشاره شد منفصله موجبهء عناديه ، يا حقيقيه است يا مانعة الجمع و يا مانعة الخّلو و براى هريك مثالى آورده و طريقهء تحويل را محاسبه مىكنيم .\r\n\r\nمنفصله حقيقيه موجبه :\r\nقضيهء منفصله‌اى است كه در آن به تنافى ، انفصال و تعاند دو نسبت هم در صدق و هم در كذب حكم شده باشد ، يعنى هم اجتماع و هم ارتفاع محال است ، مثال : « العدد امّا زوج و امّا فرد » .\r\nحال هر منفصلهء حقيقيهء موجبه ، مستلزم چهار شرطيهء متّصله‌اى است كه از حيث كميت و كيفيت با آن منفصله توافق دارند يعنى اگر قضيهء اصل ، منفصلهء كليه بود اين قضاياى محوّلهء كليه هستند و اگر اصل جزئيه بود ، قضيهء محوله نيز جزئيه هستند و اگر\r\n\r\n","description":"","footnote":"","page_name":" 116 ","page_number":116},
  {"content":"\r\n\r\nموجبه بود اين‌ها نيز موجبه هستند ( سالبه‌ها در آينده بيان خواهد شد ) .\r\nبيان چهار متصله : دو متصله از متصلات اربع عبارتند از قضايايى كه مقدم هر كدام ، عين يكى از دو طرف منفصله و تالى هركدام ، نقيض طرف ديگر منفصله است .\r\nمثلا در : « العدد اما زوج و امّا فرد » اگر اين منفصله صادق باشد ( مفروض ) حتما دو متصلهء زير نيز صادق خواهند بود :\r\n1 . « اذا كان العدد زوجا فهو ليس بفرد » ( مقدم ، عين طرف اول و تالى ، نقيض طرف دوم ) ؛\r\n2 . « اذا كان العدد فردا فهو ليس بزوج » ( مقدم ، عين طرف دوم و تالى ، نقيض طرف اول منفصله ) .\r\nدليل اين صدق و استلزام آن است كه منفصله حقيقيه همانطورى كه بر استحالهء خلّو و ارتفاع دو نسبت دلالت دارد ( بررسى خواهد شد ) همچنين بر استحالهء اجتماع و صدق دو نسبت هم دلالت دارد يعنى اگر يك نسبت متحقق شد و فرض وجودش را كرديم ، حتما نسبت ديگر منتفى خواهد شد و قابل تحقق نيست و گرنه اجتماع نقيضين است ، لذا اگر در قضيه متصله يكى از دو طرف ، مفروض التحقق بود حتما طرف ديگر مفروض العدم خواهد بود ، مثلا اگر عددى زوج بود حتما فرد نيست و اگر فرد بود حتما زوج نيست و هركدام با نقيض ديگرى صدق مىكند و با عدم ديگرى ملازمه دارد پس دو شرطيه تشكيل مىشود .\r\nدو متصلهء ديگر از متصلات چهارگانه عبارتند از قضايايى كه مقدم هركدام ، نقيض يكى از دو طرف شرطيه منفصله و تالى آن‌ها ، عين طرف ديگر منفصله است .\r\nمثلا در همان مثال مذكور ، اگر منفصلهء اصل صادق باشد حتما در تحويل آن دو متصله زير هم صادق خواهد بود كه مجموع چهار متصله مىشود :\r\n3 . « اذا لم يكن العدد زوجا فهو فرد » . ( مقدم ، نقيض طرف اول و تالى ، عين طرف دوم ) .\r\n4 . « اذا لم يكن العدد فردا هو زوج » . ( مقدم ، نقيض طرف دوم و تالى ، عين طرف اول ) .\r\nدليل استلزام آن است كه منفصلهء حقيقيهء موجبه همان‌گونه كه بر تعاند دو نسبت در صدق ، دلالت داشت ( اجتماع آن دو محال بود ) همچنين بر تعاند دو نسبت\r\n\r\n","description":"","footnote":"","page_name":" 117 ","page_number":117},
  {"content":"\r\n\r\nدر كذب هم ، دلالت دارد ( ارتفاع آن دو محال است ) ، بنابراين اگر در قضيهء متصله به عدم ، نفى و ارتفاع يك طرف حكم كرديم ، حتما لازمه‌اش اثبات و صدق طرف ديگر است و گرنه ارتفاع نقيضين پيش مىآيد كه محال است ، پس اگر عددى زوج نبود حتما فرد خواهد بود و اگر فرد نبود حتما زوج خواهد بود .\r\n\r\nمنفصلهء مانعة الجمع موجبه :\r\nقضيهء منفصله‌اى بود كه در آن به تعاند دو نسبت فقط در صدق حكم شده باشد و نه در كذب ، يعنى اجتماع دو نسبت در شىء واحد محال است ولى ارتفاع ممكن است ؛\r\nمثال : « امّا ان يكون الشيئى شجرا او حجرا » .\r\nهر منفصلهء مانعة الجمعى مستلزم دو متّصلهء صادقه است و آن دو عبارتند از : همان دو متّصلهء اول و دوّم كه در منفصلهء حقيقيه بيان شد كه در هركدام ، مقدم قضيهء شرطيهء متصله ، عين يكى از دو صرف منفصله و تالى آن ، نقيض طرف ديگر منفصله است ، مثلا اگر قضيهء منفصلهء : « الشىء اما شجر او حجر » صادق باشد لازمه‌اش اين است كه دو متصله زير صادق باشند :\r\n1 . « اذا كان الشىء شجرا فهو ليس بحجر » ( مقدم ، عين طرف اول و تالى ، نقيض طرف دوم ) ؛\r\n2 . « اذا كان الشىء حجرا فهو ليس بشجر » ( مقدم ، عين طرف دوم و تالى ، نقيض طرف اول ) .\r\nدليل استلزام اين است كه منفصله مانعة الجمع چنان‌كه از اسمش پيدا است از اين حيث مثل منفصلهء حقيقيه است كه بر استحالهء جمع ميان دو نسبت ، دلالت دارد يعنى اجتماع محال است ، چون موجب اجتماع نقيضين مىشود ، بنابراين اگر يك نسبت متحقق شد ، حتما نسبت ديگر منتفى خواهد بود ، يعنى اگر فلان شىء شجر بود لازمه‌اش اين است كه حجر نباشد و اگر حجر بود لازمه‌اش عدم شجريت است ، پس اين دو قضيه صادق هستند .\r\nدو متصلهء ديگر كه مقدم آن‌ها ، نقيض يكى از دو طرف منفصله و تالى آن دو ، عين طرف ديگر باشد صادق نيست و منفصلهء مذكور ، مستلزم آن دو نيست يعنى نمىتوان گفت :\r\n3 . « اذا لم يكن الشىء شجرا فهو حجر » . ( مقدم ، نقيض طرف اول و تالى ، عين\r\n\r\n","description":"","footnote":"","page_name":" 118 ","page_number":118},
  {"content":"\r\n\r\nطرف دوم ) ؛\r\n4 . « اذا لم يكن الشىء حجرا فهو شجر » ( مقدم ، نقيض طرف دوم و تالى ، عين طرف اوّل ) .\r\nو سرّ مطلب آن است كه منفصلهء مانعة الجمع تنها بر منع جمع و استحالهء آن دلالت دارد ، ولى بر منع خلّو دلالت ندارد تا بگوييم : اگر آن شىء شجر نبود حتما بايد حجر باشد و گرنه ارتفاع نقيضين لازم مىآيد ، خير ممكن است نه شجر باشد و نه حجر ؛ و يا بگوييم : اگر حجر نبود حتما شجر است ، خير ممكن است هيچ‌كدام نباشد و شىء سومى باشد مثل : حيوان .\r\n\r\nمنفصلهء مانعة الخلّو موجبه :\r\nدر آن به تنافى دو نسبت در كذب حكم مىشود ، نه در صدق يعنى فقط ارتفاع آن دو محال است ولى اجتماع بلامانع است ، مثال : « زيد امّا في الماء ، او لا يغرق » ، يعنى زيد در آب نباشد ، با اين حال غرق بشود ، محال است ولى در آب بودن و غرق نشدن محال نيست . حال هر منفصلهء مانعة الخلّو ، مستلزم دو متصله‌اى است كه مقدم هركدام ، نقيض يكى از دو طرف منفصله و تالى آن دو ، عين طرف ديگر منفصله است مثلا اگر قضيهء مذكور صادق باشد لازمه‌اش صدق دو قضيهء متصله زير است :\r\n3 . « اذا لم يكن زيد في الماء ، فهو لا يغرق » ( مقدّم نقيض طرف اول و تالى ، عين طرف دوم ) ؛\r\n4 . « اذا غرق زيد ، فهو في الماء » ( مقدم ، نقيض طرف دوم و تالى عين طرف اول ) .\r\nدليل استلزام اين است كه منفصلهء مانعة الخلّو ، تنها از اين جهت مثل حقيقيه است كه بر تنافى دو نسبت در كذب ، دلالت مىكند يعنى بر استحالهء خلوّ واقع از دو نسبت ، به عبارت ديگر ممكن نيست زيد در دريا نباشد و غرق هم بشود ، چون ارتفاع نقيضين لازم مىآيد پس اگر در دريا نبود حتما غرق هم نمىشود و اگر غرق شد پس حتما در دريا و آب بوده است ، بر اين اساس دو متصلهء مذكور صادق هستند .\r\nدو متصلهء ديگر كه مقدم آن دو ، عين يك طرف منفصله و تالى آن دو ، نقيض طرف ديگر باشد ، صادق نيست پس نمىتوان گفت :\r\n1 . « اذا كان زيد في الماء ، فهو يغرق » ؛\r\n\r\n","description":"","footnote":"","page_name":" 119 ","page_number":119},
  {"content":"\r\n\r\n2 . « اذا لم يغرق زيد ، فهو ليس في الماء » .\r\nو سرّ مطلب اين است كه مانعة الخلو ، بر استحالهء خلو دلالت داشت ولى بر استحاله جمع دلالت ندارد ، پس ممكن است هم در آب باشد و هم غرق نشود و ممكن است هم غرق نشود و هم در آب باشد و چنين نيست كه اگر يك طرف اثبات شد حتما طرف ديگر نفى شود ، از « نفى » اثبات ، لازم مىآيد ولى از « اثبات » نفى ، لازم نمىآيد .\r\n( نكته : شما مىتوانيد بر سر تمامى سه منفصلهء مذكور ، سور « دائما و ابدا » را بياوريد تا موجبهء كليه شود و به تبع ، متصلات هم موجبهء كليه شده و بگوييد : « كلّما . . .\r\nو مىتوانيد سور « قد يكون » را بياوريد تا موجبهء جزئيه شود كه به تبع در متصلات هم بگوييد : « قد يكون . . . ) ، در حقيقت حساب شش صورت از دوازده صورت روشن شد .\r\n\r\nبخش دوم . سالبه‌ها :\r\nسالبه‌ها نيز مانند موجبات ، يا حقيقيه هستند يا مانعة الجمع و يا مانعة الخلوّ و هركدام يا كليه هستند يا جزئيه كه شش صورت مىشود ولى بايد دانست كه منفصله‌هاى سالبه ، چه كليه باشند و چه جزئيه ، مستلزم متصلات سالبهء جزئيه هستند نه سالبهء كليه و علّت مطلب در ادامه روشن خواهد شد .\r\n\r\nمنفصلهء حقيقيهء سالبه :\r\nدر آن به سلب انفصال و تعاند دو نسبت صدقا و كذبا حكم مىشود يعنى دقيقا به عكس موجبه ، دلالت مىكند بر اين‌كه دو نسبت مذكور در قضيهء سالبه ، هيچ منافاتى با يكديگر ندارند نه در صدق و اجتماع و نه در كذب و ارتفاع ، بلكه هم اجتماع ممكن است و هم ارتفاع .\r\nمثال : « ليس البتة امّا ان يكون هذا العدد زوجا او منقسما بمتساويين » ؛ چنين نيست كه عدد يا زوج باشد و منقسم به متساويين نباشد يا بالعكس ، بلكه ممكن است عددى هم زوج باشد و هم منقسم به متساويين مثل عدد 4 و عددى نه اين باشد و نه آن مثل عدد 3 پس هم اجتماع و هم ارتفاع ممكن است .\r\nو مانند : « ليس البته امّا ان يكون الاسم معربا او مرفوعا » ؛ چنين نيست كه اسم يا معرب باشد و مرفوع نباشد يا بالعكس بلكه ممكن است هردو باشد ، مثل : « زيد » در ضرب زيد ، و ممكن است هيچ‌كدام نباشد ، مثل مبنيات و ممكن است يكى باشد ديگرى نباشد ، مثل منصوبات و مجرورات كه معرب هستند ولى مرفوع نيستند .\r\nحال هر منفصلهء حقيقيهء سالبه‌اى ، مثل منفصله حقيقيه موجبه ، مستلزم چهار شرطيهء متصلهء سالبهء جزئيه است و اگر اصل صادق باشد ( مفروض ) ، اين محولات هم\r\n\r\n","description":"","footnote":"","page_name":" 120 ","page_number":120},
  {"content":"\r\n\r\nصادق هستند و از اين چهار قضيه ، دو متصله آن‌هايى هستند كه مقدمشان عين يك طرف منفصله و تالى ، نقيض طرف ديگر است :\r\n1 . « قد لا يكون اذا كان الاسم معربا ، فهو ليس بمرفوع » ؛\r\n2 . « قد لا يكون اذا كان الاسم مرفوعا ، فهو ليس بمعرب » .\r\nو دليل استلزام اين است كه در منفصله سالبه ، به سلب انفصال دو نسبت از حيث صدق ، حكم شده است پس اجتماع محال نيست ، لذا چنين نيست كه اگر فلان اسم معرب بود لازمه‌اش اين باشد كه حتما مرفوع نباشد ، بلكه ممكن است مرفوع هم باشد و ممكن است نباشد و نيز چنين نيست كه اگر فلان اسم مرفوع بود حتما معرب نباشد ، بلكه هم مرفوع است و هم معرب و « كل مرفوع معرب و لا عكس كلّيا » ؛ و دو متّصله آنهايى هستند كه مقدم آن دو نقيض يكى از دو طرف منفصله و تالى آن دو ، عين طرف ديگر است و عبارتند از :\r\n3 . « قد لا يكون اذا لم يكن الاسم معربا ، فهو مرفوع » ؛\r\n4 . « قد لا يكون اذا لم يكن الاسم مرفوعا ، فهو معرب » ،\r\nو دليل استلزام اين است كه در منفصله حقيقيه سالبه ، به سلب انفصال دو نسبت از حيث كذب حكم شده است ، پس ارتفاع هردو محال نيست و لذا چنين نيست كه اگر اسمى معرب نبود حتما مرفوع باشد ، خير مرفوع هم نيست بلكه مضموم يا مفتوح يا ساكن است و نيز چنين نيست كه اگر اسمى مرفوع نبود حتما معرب باشد ، خير ممكن است معرب باشد ، مثل منصوبات و مجرورات ، و ممكن است معرب نباشد ، مثل مبنيات .\r\nسؤال : علت اين‌كه در سوالب مىگوييد : « هر منفصلهء سالبه‌اى چه كليه و چه جزئيه مستلزم يك متصلهء سالبهء جزئيه است » چيست ؟ چرا مستلزم متصله سالبهء كليّه نباشد ؟\r\nجواب : علت آن است كه به صورت سالبهء جزئيه هميشه صادق است ولى به صورت سلب كلّى ، گاهى صادق نيست و از آن‌جا كه قواعد منطقى بايد كليت داشته باشند ، لذا مىگوييم : مستلزم سالبهء جزئيه است ، مثلا در متصلهء اول از چهار متصلهء مذكور اگر به صورت سالبهء كليه بگوييم : « ليس البتة اذا كان الاسم معربا فهو ليس بمرفوع » ، قضيهء كذب خواهد بود چون نقيض آن‌كه ايجاب جزئى باشد صدق است :\r\n« قد يكون اذا كان الاسم معربا فهو ليس بمرفوع » ( منصوبات ، مجرورات ) ، ولى به\r\n\r\n","description":"","footnote":"","page_name":" 121 ","page_number":121},
  {"content":"\r\n\r\nصورت سلب جزئى مادّه نقض ندارد .\r\nمنفصلهء مانعة الجمع سالبه : در آن به سلب انفصال دو نسبت در صدق حكم شود ، يعنى اجتماع جايز است نه محال .\r\nمثال : « ليس البتة اما ان يكون الجسم غير ابيض او غير اسود » ؛\r\nو : « ليس البتة اما ان يكون الشىء لا حجر و امّا لا شجر » .\r\nحال هر منفصله كذايى ، مستلزم دو متصلهء سالبهء جزئيه است كه در زير تنها مثال اول محاسبه مىشود :\r\n1 . « قد لا يكون اذا كان الجسم غير ابيض ، فهو ليس غير اسود » ؛\r\n2 . قد لا يكون اذا كان الجسم غير اسود ، فهو ليس غير ابيض » ،\r\nكه در هردو مقدم ، عين يكى از طرفين منفصله و تالى ، نقيض طرف ديگر است ، و دليل استلزام از مقايسه به منفصله سالبهء حقيقيه روشن مىشود .\r\nامّا مستلزم دو قضيهء ذيل نيست :\r\n3 . « قد لا يكون اذا لم يكن الجسم غير ابيض ، فهو غير اسود » ؛\r\n4 . « قد لا يكون اذا لم يكن الجسم اسود ، فهو غير ابيض » .\r\n\r\nمنفصلهء مانعة الخلّو سالبه :\r\nدر آن به سلب تنافى در كذب حكم شود ، يعنى ارتفاع ممكن است .\r\nمثال : « ليس البتة اما ان يكون الجسم ابيض او اسود » ؛\r\nو : « ليس البتة امّا ان لا يكون زيد في البحر و امّا ان يغرق » .\r\nدر مثال اول محاسبه مىكنيم كه اگر اصل صادق باشد ، دو متّصله محولهء زير صدق مىكنند :\r\n3 . « قد لا يكون اذا لم يكن الجسم ابيض ، كان اسود » ؛\r\n4 . « قد لا يكون اذا لم يكن الجسم اسود ، كان ابيض » .\r\nولى دو قضيهء زير كذب است :\r\n1 . « قد لا يكون اذا كان الجسم ابيض ، لم يكن اسود » .\r\n2 . « قد لا يكون اذا كان الجسم اسود ، لم يكن ابيض » .\r\nمقام دوم : طريقهء تحويل متصله به منفصله ؛ متصله يا لزوميه است يا اتفاقيه ، اتفاقيات مورد بحث ما نيست و متصله با منفصلهء اتفاقيه ، كه قابل تحويل به يكديگر\r\n\r\n","description":"","footnote":"","page_name":" 122 ","page_number":122},
  {"content":"\r\n\r\nهستند نيز مدّنظر ما نيستند . متصلهء لزوميه كه مورد بحث است يا كليه است يا جزئيه و هر كدام يا موجبه هستند يا سالبه ، پس متصلهء لزوميه به لحاظ كميت و كيفيت چهار قسم دارد كه همان محصورات اربع باشند كه طريقهء تحويل آن‌ها را به منفصلات در دو مرحله بيان مىكنيم :\r\nمرحلهء اوّل . طريقهء تحويل متصله لزوميهء موجبه ( كليه يا جزئيه ) : هر متصلهء كذايى اگر صادق باشد ، مستلزم دو قضيهء شرطيهء منفصلهء صادق است كه يكى از آن دو مانعة الجمع و ديگرى مانعة الخلّو است و اين دو منفصله هم از حيث كميت ( كليت و جزئيت ) و هم كيفيت ( ايجاب و سلب ) با آن متصله موافق هستند .\r\nمثال : اگر قضيهء « اذا كانت الشمس طالعة ، كان النهار موجودا » ، صادق باشد پس دو منفصله زير صدق خواهد كرد :\r\n1 . « امّا ان تكون الشمس طالعة ، او لم يكن النهار موجودا » ، كه مانعة الجمع است ؛\r\n2 . « امّا ان لا تكون الشمس طالعة ، او يكون النهار موجودا » ، كه مانعة الخلّو است .\r\nتوضيح اين‌كه براى تبديل متصله به منفصله ، چهار صورت متصور است :\r\n1 . از عين مقدم و عين تالى ، يك يا چند منفصله به دست آيد ، مثلا : « امّا ان كانت الشمس طالعة ، و امّا ان كان النهار موجودا » . چنين چيزى از محالات است ، نه منفصله حقيقيه تشكيل مىشود نه مانعة الجمع نه مانعة الخلّو .\r\n2 . از نقيض مقدم و نقيض تالى ، منفصله پديد آيد ، مثلا : « امّا ان لا تكون الشمس طالعة او لم يكن النهار موجودا » ، اين نيز غير ممكن است .\r\n3 . از عين مقدم و نقيض تالى يك منفصله مانعة الجمع پديد آيد ، اين صحيح است ، مثلا : اگر « اذا كانت الشمس طالعة ، كان النهار موجودا » ، صادق باشد لازمه‌اش اين است كه : « امّا ان تكون الشمس طالعة ، او لم يكن النهار موجودا » ، صادق باشد .\r\nبرهان : فرض اين است كه در قضيهء شرطيهء متصلهء لزوميهء موجبه ، ميان مقدم و تالى ملازمه است يعنى مقدّم ، مستلزم تالى است و هرجا كه مقدم بود تالى هم هست چون لازم و ملزوم ، علت و معلول يا متلازمين هستند و وقتى مقدم با خود تالى دائم و لازم الصدق بود يقينا اين مقدم ، با نقيض تالى جمع نخواهد شد و اجتماعشان محال است ، چون مستلزم اجتماع نقيضين است يعنى مستلزم اين است كه تالى و نقيض تالى ، با يكديگر جمع شوند و تناقض محال است ، بر اين اساس هميشه ميان خود مقدم متصله\r\n\r\n","description":"","footnote":"","page_name":" 123 ","page_number":123},
  {"content":"\r\n\r\nبا نقيض تالى آن تناقض است و اجتماع محال است ، لذا از آن دو يك منفصلهء مانعة الجمع تشكيل مىشود و صحيح است كه بگوييم :\r\nاگر قضيهء « اذا كانت الشمس طالعة ، كان النهار موجودا » صادق باشد ؛\r\nقضيّهء « اما ان تكون الشمس طالعة ، و اما ان لا يكون النهار موجودا » نيز ، صادق باشد .\r\nو در مثال مصنف ( ره ) مىگوييم : اگر قضيهء « كلما غرق زيد فهو في الماء » ، صادق باشد ؛\r\nقضيّهء « دائما اما زيد قد غرق او ليس في الماء » هم ، صادق خواهد بود . يعنى اجتماع محال است ، كه در اولى هم شمس طالع باشد و هم روز موجود نباشد و در دومى هم زيد غرق شود و هم در آب نباشد .\r\n4 . از نقيض مقدم و عين تالى ، يك منفصلهء مانعة الخلّو پديد آيد كه اين نيز جايز است مثلا اگر : « ان كانت الشمس طالعة ، كان النهار موجودا » صادق باشد لازمه‌اش اين است كه : « امّا ان لا تكون الشمس طالعة ، او كان النهار موجودا » هم صادق باشد .\r\nيا اگر : « ان غرق زيد فهو في الماء » صادق باشد ، لازمه‌اش اين است كه : « امّا ان لم يغرق و اما هو في الماء » نيز صادق باشد ، كه يك منفصلهء مانعة الخلّو است .\r\nبرهان صدق و استلزام : در بخش مانعة الجمع دانستيم كه جمع شدن مقدم با نقيض تالى ، محال است و وقتى باهم جمع نشدند ، پس واقع و نفس الامر از يكى از آن دو خالى نيست ، يا بايد نقيض مقدم باشد و يا بايد عين تالى باشد و گرنه اگر هيچ‌كدام نباشند و واقع ، از هردو خالى باشد يعنى هردو باهم مرتفع شوند معنايش اين است كه نقيض مقدم ، مرتفع شود و به جاى آن خود مقدم نهاده شود ، چون « نقيض كل شىء رفعه » ، پس رفع نقيض مقدم ، به خود مقدم است و عين تالى مرتفع شود و به جاى آن نقيض تالى گذاشته شود حال اگر ارتفاع آن دو جايز شد معنايش اين است كه خود مقدم و نقيض تالى باهم جمع شده‌اند و اين خلاف فرض است چون در مانعة الجمع ، ثابت شد كه مقدم و نقيض تالى ، قابل جمع نيستند و اللازم باطل فالملزوم مثله كه ارتفاع آن دو محال است پس از آن دو يك منفصله مانعة الخلّو درست مىشود به نحوى كه در مثال بيان شد .\r\nمرحلهء دوّم . طريقهء تحويل متصلهء لزوميهء سالبهء ( كليه يا جزئيه ) به منفصلهء مانعة\r\n\r\n","description":"","footnote":"","page_name":" 124 ","page_number":124},
  {"content":"\r\n\r\nالجمع و مانعة الخلّو ، مانند طريقهء تحويل متصلهء موجبه است ، مثال : اگر اين قضيه صادق باشد : « ليس البتة ان كانت الشمس طالعة ، كان الليل موجودا » ، لازمه‌اش صدق دو منفصله زير است :\r\n1 . منفصله مانعة الجمع سالبه : « ليس البتة اما ان تكون الشمس طالعة او لا يكون الليل موجودا » كه مقدم ، عين مقدم و تالى نقيض تالى است ؛\r\n2 . منفصله مانعة الخلّو سالبه : « ليس البتة اما ان لا تكون الشمس طالعة او يكون الليل موجودا » ، كه مقدم ، نقيض مقدم و تالى ، عين تالى است و روش محاسبهء سالبه‌ها ، همان روش محاسبهء موجبات است .\r\nقوله : التاليف من المنفصلات و شروطه آن‌چه تاكنون عنوان شد در حقيقت مربوط به تمهيد بود كه برخى مدعى بودند كه از منفصلتين ، قياس منتج نداريم ولى ما جواب داديم كه : به‌طور مستقل از منفصلتين قياس منتج نداريم ، ولى پس از تحويل آن‌ها به متصلتين قياس منتج داريم و به مناسبت ، سخن از تحويل منفصله به متصله و بالعكس به ميان آمد و تا اين‌جا مبحث مقدماتى به طول انجاميد .\r\nاينك اصل مطلب : بحث در آن نوع از قياس اقترانى شرطى بود كه مشتمل بر دو شرطيه منفصله بود كه بايد ديد در اين رابطه چه مباحثى مطرح است و چه شروطى دارد ؟\r\nقبل از هر مطلبى اين اعتراض بر مصنف وارد است كه شما قسم دوم و سوم از اقسام سه‌گانهء قياس اقترانى شرطى از جهت اوسط را ( اوسط در هردو جزء غير تام يا در يكى چنين باشد ) ، مطرح نكرديد و ملتزم شديد كه مطرح نكنيد چون هم مباحث آن‌ها طولانى است و هم خلاف طبع هستند ، ما مىگوييم : اگر به اين دليل آن دو قسم با انواع ، اقسام ، شروط و احكام مربوط به هركدام مطرح نشد ، پس بايد به همين دليل ، قياس مؤلف از منفصلات يا متصلات و منفصلات هم مطرح نشود چون به قول خواجه طوسى در شرح اشارات :\r\n« و الشيخ لما اقتصر في هذا الكتاب على ايراد البعض مما هو قريب من الطبع لم يورد المؤلفة من المنفصلات و لا من المتصلات و المنفصلات لان جميعها بعيدة\r\n\r\n","description":"","footnote":"","page_name":" 125 ","page_number":125},
  {"content":"\r\n\r\nعن الطبع » . « 1 »\r\nپس چرا مطرح كرديد ؟ در پاسخ مىگوييم : به علت كثرت فوايد اين دو بخش ، مصنف عنوان كرده و پس از ذكر اعتراض و دفع آن مىگوييم : قياس مؤلف از منفصلتين از حيث اوسط سه قسم مىشود :\r\n1 . يا اوسط در هردو مقدمه ، جزء تام ( تمام تالى يا تمام مقدم ) است ؛\r\n2 . يا در هردو مقدمه ، جزء غير تام ( بعض مقدم يا تالى ) است ؛\r\n3 . يا در يكى از دو مقدمه ، جزء تام و در ديگرى ، جزء غير تام است .\r\nدر هريك از سه صورت قياس مؤلف از منفصلتين شش صورت دارد :\r\n1 . يا صغرى و كبرى هردو منفصلهء حقيقيه هستند ؛\r\n2 . يا هردو مقدّمه ، منفصلهء مانعة الجمع هستند ؛\r\n3 . يا هردو مقدّمه ، منفصلهء مانعة الخلو هستند ؛\r\n4 . يا يكى از دو مقدمه ، حقيقيه و ديگرى مانعة الجمع است ؛\r\n5 . يا يكى از دو مقدمه ، حقيقيه و ديگى مانعة الخلو است ؛\r\n6 . يا يكى از دو مقدمه ، مانعة الجمع و ديگرى مانعة الخلّو است .\r\nحال بدون در نظر گرفتن اين‌كه هريك موجبه دارند و سالبه ، كليه دارند و جزئيه ؛ همان دو تقسيم اساسى را كه درهم ضرب كنيم ، حاصل‌ضرب سه در شش ، هيجده قسم مىشود ولى شش قسم دوم ( اوسط در هردو جزء غير تام ) و شش قسم سوم ( اوسط در يكى جزء غير تام باشد ) مطرح نمىشوند و تنها به شش بخش قسم اوّل كه اوسط در هردو جزء تام باشد مىپردازيم . البته در اين بخش هم ، مصنف همهء آن صور را به تفصيل نياورده و ما فعلا به شرح و توضيح متن كتاب مىپردازيم و در پايان براى شش صورت قسم اول مثال مىآوريم .\r\nفنقول : در باب تقسيمات قضايا خوانديم كه مقدم و تالى در قضيهء شرطيه متصله ، تقدم و تأخر طبعى دارند يعنى مقدم ، ذاتا مقدم است و وضع ، لفظ و طبع با آن سازگار هستند و تالى بالطبع مؤخر است چون مقدم ، ملزوم و تالى ، لازم است و معلول بالطبع از علت متأخر است امّا در قضاياى منفصله ميان طرفين قضيه ، تقدم و تأخر طبعى نيست كه مقدم ، تقدم طبعى بر تالى داشته باشد و سرّ مطلب آن است كه در منفصلات ميان\r\n\r\n\r\n","description":"","footnote":"\r\n( 1 ) . شرح الاشارات ، ج 1 ، صفحهء 273 .\r\n","page_name":" 126 ","page_number":126},
  {"content":"\r\n\r\nطرفين آن نسبت ، تعاند و تنافى است يعنى دو طرف با يكديگر منافات دارند و اين نسبت طرفينى است ، همان‌طورى كه مقدم با تالى تعاند دارد همچنين تالى هم با مقدم عناد دارد ، پس هركدام را مىتوان اول آورد و ديگرى را بعد ، لذا تقدم طبعى نيست البته تقدم ، وضعى است كه شخص قضيه درست كن هر طرف را اول آورد نامش را مقدم مىگذاريم ( لتقدّمه في الذكر ) ، و هركدام را آخر آورد نامش تالى است ( لتلوه الجزء الاول ) و فرقى نيست كه بگوييم : « العدد امّا زوج او فرد » ؛ يا بگوييم : « العدد امّا فرد او زوج » ، و نسبت به هيچ‌وجه عوض نمىشود . حال همانطورى كه ميان مقدم و تالى يك منفصله ، امتياز طبعى در كار نيست همچنين ميان دو شرطيهء منفصله‌اى هم كه از آن دو ، يك قياس تأليف مىشود امتياز طبعى در كار نيست كه حتما فلان منفصله ، صغرى و آن ديگرى حتما كبرى باشد بلكه شما آزاديد كه هركدام را صغرى و ديگرى را كبرى قرار دهيد ، پس از اين نوع از قياس ، اشكال اربعه پيدا نمىشود ؛ بخلاف قياس مؤلّف از متصلتين كه صغرى و كبراى آن معلوم و مشخص است و اشكال اربعه دارد .\r\nقوله : و لكن آن‌چه تا به حال گفتيم اولا و بالذات بود كه ميان دو منفصله ، ترتيبى نيست كه حتما فلان ، صغرى و فلان ، كبرى باشد امّا ثانيا و بالعرض گاهى مضطر مىشويم كه يكى از دو منفصله را به‌طور مشخص صغرى و ديگرى را كبرى قرار دهيم .\r\nبيان ذلك : از آن‌جا كه منفصلتين به‌طور مستقيم و مستقل منتج نيستند بلكه بايد به دو متصله متحول شوند تا از آن طريق نتيجه‌گيرى حاصل شود مىگوييم : ميان خود متصلتين محوّله بايد شكل خاصى از اشكال قياس پديد آيد و داراى شروط آن شكل هم باشد ( شكل اول يا دوم و . . . ) تا منتج شود ، لذا گاهى مضطر مىشويم كه يكى از منفصلتين را معينا صغرى قرار دهيم تا اين‌كه متصله‌هايى كه از او استخراج مىشود با متصله‌هاى منفصلهء كبرى ، جامع شرايط بوده و بتوانند شكل خاصى از اشكال اربعه را ايجاد كنند و منتج نتيجه باشند . پس بالطبع صغرى و كبرايى نيست ولى بالعرض هست .\r\nقوله : و امّا شروط منطقيون براى قياس مؤلف از دو مقدمهء منفصله ، شروطى ذكر كرده و گفته‌اند\r\n\r\n","description":"","footnote":"","page_name":" 127 ","page_number":127},
  {"content":"\r\n\r\nبا اين شروط و بدون آن منتج نيست كه برخى از آن شروط با براهين آن‌ها عبارتند از :\r\n1 . مقدّمتين هردو منفصله موجبه باشند پس اگر هردو يا يكى از آن دو سالبه بودند ، قياس منتج نيست ؛\r\nبرهان : « فلان السالبتين عقيمتان لصدق قولنا : ليس البتة امّا ان يكون هذا الشىء انسانا او حيوانا ، و ليس البتة اما ان يكون حيوانا او ناطقا ، مع التلازم ، و لو بدلّنا الكبرى بقولنا : ليس البتة اما ان يكون حيوانا او فرسا حصل التعاند ، و كذا ان كانت احديهما سالبة لصدق قولنا : دائما امّا ان يكون هذا العدد زوجا او فردا و ليس البتة اما ان يكون فردا او عددا مع التلازم ، و لو بدّلنا الكبرى بقولنا : ليس البتة امّا ان يكون فردا او غير منقسم بمتساويين ثبت التعاند » . « 1 »\r\n2 . مقدّمتين ، جزئيتين نباشند بلكه يا هردو يا يكى از آن دو كليه باشند و اين شرط مقبول است ( قبلا در بيان قواعد عامهء قياس اقترانى بيان كرديم ) ؛\r\n3 . هردو مقدمه مانعة الجمع نباشد و گرنه منتج نخواهند بود .\r\nبرهان : « فلحصول التلازم تارة و التعاند اخرى ، فانّه يصدق : امّا ان يكون هذا الشيئى انسانا او حجرا و امّا ان يكون حجرا او ناطقا مع التلازم ، و لو بدلّنا الكبرى بقولنا : امّا ان يكون حجرا او فرسا ، ثبت التعاند » . « 2 »\r\n4 . مقدّمتين هردو حقيقيه نباشد كه اين شرط را ابن سينا آورده و مدّعى شده كه قياس از دو حقيقيه منتج نيست ،\r\nبرهان : « لان الطرفين اعنى الاصغر و الاكبر لا بّد و ان يتحدا او يتلازما ، لانّ الاوسط ان كان نقيضا لهما اتحدا ، و ان كان لازما مساويا لاحدهما اولهما معا تلازما ، و اذا وجب اتحاد الطرفين او تلازمهما استحال التعاند بينهما » . « 3 »\r\nهمچنين شروط ديگرى هم آورده‌اند ، مرحوم مظفر ( ره ) مىفرمايند : منشأ تمامى اين قيل و قالها و ذكر شروط و . . . در اين است كه منطقيون خواسته‌اند از دو منفصله به طور مستقل و بدون تحويل آن دو به متصلات ، قياس منتج درست كنند و نتيجه\r\n\r\n\r\n","description":"","footnote":"\r\n( 1 ) . الجوهر النضيد ، صفحهء 155 .\r\n( 2 ) . الجوهر النضيد ، صفحهء 155 .\r\n( 3 ) . الجوهر النضيد ، صفحهء 156 .\r\n","page_name":" 128 ","page_number":128},
  {"content":"\r\n\r\nبگيرند ، لذا دچار اين زحمات شده‌اند و سابقا در اوائل تمهيد ملاحظه كرديد كه قياس از دو منفصله مستقيما منتج نيست .\r\nامّا اگر پذيرفتيد و منفصلتين را به دو متصلهء مناسب متحول ساختيد خواهيد ديد كه از دو متصله نتيجهء مطلوب حاصل مىشود ، بدون اين‌كه آن شرايط مراعات شود يعنى بدون رعايت ايجاب دو مقدمه ، از يك سالبه و يك موجبه هم تشكيل مىشود ( البته ، از دو سالبه منتج نيست چنان‌كه در قواعد عامّه گفتيم ) و نيز بدون رعايت شروط بعدى هم منتج است يعنى از دو منفصلهء مانعة الجمع ، و از دو منفصلهء حقيقيه نيز منتج است البته مشروط بر اين‌كه دو متصله‌اى كه به دست مىآيند واجد شروط يكى از اشكال اربعه باشند تا از آن شكل ، نتيجهء مطلوب به دست آيد و گرنه منتج نخواهد بود امّا علاوه بر اين ، شرط ديگرى مطرح نيست .\r\nمثال : اگر دو مقدمهء قياس مؤلف از دو منفصله ، هردو مانعة الجمع باشند حتما بايد آن دو را به دو متصله‌اى تحويل ببريم كه آن دو متصله تشكيل‌دهندهء يك قياس شرطى اتصالى شكل سوم باشند كه تنها در اين فرض منتج هستند و در غير اين صورت از ساير اشكال ، جامع شرايط نبوده و منتج نيستند ( مثالش را خواهيم آورد ) . همچنين اگر مقدمتين ، منفصلتين مانعة الخلّو باشند حتما بايد متحول به دو متصله‌اى شوند كه باز هم تشكيل‌دهندهء شكل سوم باشند . . . ( مثال آن را بيان خواهيم كرد ) .\r\nخلاصه اين‌كه ، در باب قياس مؤلف از منفصلتين هيچ شرط خاصى مطرح نيست ، مگر يك شرط عمومى كه عبارت است از اين‌كه بتوانيم منفصلتين را به دو متصله متحول سازيم آن هم دو متصله‌اى كه تشكيل‌دهندهء شكلى از اشكال اربعه بوده و حاوى شروط آن شكل باشند تا به نتيجهء مطلوب برسيم .\r\nنكته : اگر مىخواهيد نتيجه صحيح را به دست آوريد بايد تمام متصله‌هايى را كه لازمهء صغرى و كبراى منفصله هستند استخراج كنيد سپس آن‌ها را با يكديگر مقايسه كرده و باهم تأليف كنيد تا در اين ميان به شكل مطلوب و قياس دلخواه دست يافته و از آن به نتيجهء دلخواه خويش برسيد .\r\nطريقهء نتيجه‌گيرى : طريقهء اخذ نتيجه در باب قياس فراهم آمده از دو منفصله :\r\nنخست بحث ما در خصوص قياسى است كه مقدمتين آن در جزء تام مشترك باشند و اوسط ، در هردو جزء تام باشد و دو قسم ديگر مطرح نيست ؛ و بعد در همين قسم\r\n\r\n","description":"","footnote":"","page_name":" 129 ","page_number":129},
  {"content":"\r\n\r\nهم اگر بخواهيم از اين قياس نتيجه‌اى بگيريم بايد سه مرحلهء زير را پشت سر هم انجام دهيم :\r\n1 . هركدام از دو قضيهء منفصلهء صغرى و كبرى را ، به كليهء متصله‌هايى تبديل كنيم كه امكان تحويل اين منفصله ، به آن متصلات هست . مثلا اگر حقيقيه باشد ، هر حقيقيه‌اى قابل تحويل به چهار متصله است و اگر مانعة الجمع يا مانعة الخلو باشد هر كدام قابل تحويل به دو متصله هستند كه در مقام اوّل ، در رابطه با طريقهء تحويل منفصلات موجبه به متصلات ، همه با تفصيل و برهان به اثبات رسيد .\r\n2 . پس از استخراج متّصلات ، آن دسته از متصلاتى را كه از منفصلهء صغرى استخراج شده با آن دسته از متصلاتى كه از منفصلهء كبرى استخراج شده مقايسه كرده و با يكديگر تأليف و از آن‌ها قياس درست مىكنيم كه طبعا بعض از صور جامع شرايط نبوده و منتج نخواهند بود ولى پاره‌اى از صور جامع شرايط و منتج هستند ما آن صورى را كه جامع شرايط هستند و اوسط در آن‌ها تكرار شده اختيار كرده و از آن‌ها قياسى به صورت يكى از اشكال اربعه ترتيب مىدهيم و نتيجهء دلخواه را به صورت متصله مىگيريم ، اين را نيز مىدانيم كه چنين نيست كه از همهء صور متصلات ، يك نتيجه « حق » و ما بقى « باطل » باشد بلكه غالبا بيش از يك صورت منتج است ولى يك صورت هم كه منتج مطلوب باشد كافى است .\r\n3 . پس از اين‌كه از دو متّصلهء محوله يك متصلهء سومى را استنتاج كرديم اگر مايل بوديم آن متصله را هم ، به يك منفصلهء مانعة الجمع يا مانعة الخلو تبديل مىكنيم و اگر نخواستيم همان نتيجهء اتصالى ، كفايت مىكند و غير مستقيم از منفصلتين نتيجه را گرفته‌ايم .\r\nمثلا اگر قياس ما از دو منفصلهء حقيقيه تأليف شده باشد براى گرفتن نتيجه ، ابتدا منفصلهء اولى را به چهار متصله و منفصله دوم را نيز به چهار متّصله متحول مىسازيم ، سپس چهار قسم صغرى را با چهار قسم كبرى درهم ضرب مىكنيم و از مجموع ، شانزده شكل قياس به دست مىآيد ، وقتى همهء اين شانزده قسم را مورد مطالعه و تحقيق قرار مىدهيم به اين نتيجه مىرسيم كه هشت قسم از آن‌ها جامع شرايط هيچ‌كدام از اشكال اربعه نيستند ولى هشت قياس ديگر جامع شرايط بوده و بعضى از شكل سوم ، برخى از شكل اول ، برخى از شكل دوم و برخى از شكل رابع نتيجه‌بخش هستند . ( البته\r\n\r\n","description":"","footnote":"","page_name":" 130 ","page_number":130},
  {"content":"\r\n\r\nاگر طبق فرض بحث مرحوم مظفر ( ره ) حدّ وسط را ، جزء تام قرار دهيم كمتر از هشت قسم منتج خواهد بود و اگر حدّ وسطها را اعم از جزء تام و غير تام بگيريم بيش از هشت قسم منتج است كه با مثال بيان خواهد شد ) .\r\nضمنا آن اقسامى هم كه منتج هستند در برخى از آن‌ها ( چهار قسم ) ملازمه ميان دو عين ( دو طرف ، دو حقيقيه ) است ، و در برخى از آن‌ها ( چهار قسم ديگر ) ملازمه ميان نقيضين است و اين بستگى به شكل قياس دارد كه شكل سوم باشد يا شكل اول . . .\r\nكه با مثال واضح‌تر خواهد شد و ما بايد آن شكل را كه با مطلوب ما از منفصلتين مناسب‌تر است اختيار كنيم ؛\r\nو اگر قياس مشتمل بر دو مانعة الجمع است ، بايد ابتدا هركدام را به دو متصله‌اى كه مقدم آن‌ها ، عين يكى از دو طرف منفصله و تالى ، نقيض طرف ديگر باشد تبديل كنيم سپس دو متصله صغرى را ، در دو متصله كبرى ضرب كنيم تا چهار قسم قياس پديد آيد و ببينيم كدام نوع منتج و كدام عقيم است ؟ همچنين است اگر قياس ما از دو مانعة الخلو تشكيل شده باشد منتها در اين فرض ، متصله‌هايى كه تشكيل مىشود مقدمشان نقيض يكى از دو طرف منفصله و تالى آن‌ها عين طرف ديگر است . . .\r\nيا مثلا اگر قياس ما از يك حقيقيه و يك مانعة الجمع تشكيل شده ابتدا منفصلهء حقيقيه را به چهار متصله ، و سپس مانعة الجمع را به دو متصله متحول مىسازيم و از ضرب چهار در دو ، يا بالعكس هشت قياس پديد مىآيد ، كه بايد ببينيم كدام‌ها منتج و كدام‌ها عقيم است ، سپس منتج‌ها را گرفته و نتيجهء آن‌ها را اگر خواستيم به يك منفصله متحول سازيم .\r\nهمچنين است اگر قياس ما از يك حقيقيه و يك مانعة الخلو تشكيل يافته باشد ؛ و يا مثلا اگر از يك مانعة الجمع و يك مانعة الخلو تشكيل شده باشند ، هركدام به دو متصله متحول مىشوند و چهار قياس تشكيل مىدهند كه برخى منتج هستند و برخى نيستند و در اين‌جا ، مطلب بستگى كامل به مهارت و دقت شخص دارد .\r\nدر پايان مرحوم مظفر ( ره ) به يك مثال بسنده كرده‌اند ، ولى ما در حدود نه مثال مىآوريم تا وضع تمامى صور روشن گردد و در ضمن معلوم شود كه آن شروط مذكور بىفايده است و قياس ، از موجبه و سالبه ، از دو حقيقيه و از دو مانعة الجمع نيز تشكيل مىشود .\r\n\r\n","description":"","footnote":"","page_name":" 131 ","page_number":131},
  {"content":"\r\n\r\nمثال اول . از دو منفصلهء حقيقيه :\r\n« دائما اما ان يكون العدد زوجا و اما ان يكون فردا » ؛ صغرى\r\nو « دائما امّا ان يكون العدد فردا و امّا ان يكون منقسما بمتساويين » كبرى\r\nطريقهء نتيجه‌گيرى از آن دو ، سه مرحله دارد ، مرحلهء اوّل :\r\nمنفصلهء اول ، به چهار متصلهء زير متحول مىشود :\r\n1 . « كلّما كان العدد زوجا ، فهو ليس بفرد »\r\n2 . « كلّما كان العدد فردا ، فهو ليس بزوج »\r\n3 . « كلّما لم يكن العدد زوجا ، فهو فرد »\r\n4 . « كلّما لم يكن العدد فردا ، فهو زوج »\r\nمنفصلهء دوم نيز به چهار متصلهء زير متحول مىشود :\r\n5 . « كلّما كان العدد فردا كان غير منقسم بمتساويين يا فلا ينقسم بمتساويين »\r\n6 . « كلّما كان العدد منقسما بمتساويين ، فليس بفرد »\r\n7 . « كلّما لم يكن العدد فردا ، فهو منقسم بمتساويين »\r\n8 . « كلّما لم يكن العدد منقسما بمتساويين ، فهو فرد »\r\nمرحلهء دوّم . از اقتران چهار متصلهء اول در چهار متصلهء دوم شانزده قياس پديد مىآيد كه برخى منتج و برخى عقيم هستند و در منتج‌ها برخى ملازمه بين عينين و برخى ملازمه ميان نقيضين است :\r\n1 و 5 : به عقيدهء مصنف منتج است ولى حق اين است كه منتج نيست چون اوسط در هردو تكرار نشده و جزء تام نيست ولى اگر منتج باشد نتيجه اين است كه : « فكلّما كان العدد زوجا ، فهو ليس غير منقسم ( اى منقسم ) بمتساويين » ، كه شكل اول است و اين نتيجه را داده ضمنا ملازمه ميان دو عين دو طرف است .\r\n1 و 6 : منتج نيست چون در شكل دوم بايد صغرى و كبرى از حيث ايجاب و سلب مختلف باشد و اگر يكى موجبه بود و ديگرى سالبه باشد كه در اين‌جا هردو مقدّمه موجبه هستند .\r\n1 و 7 : شكل اول را تشكيل داده‌اند كه منتج است ، نتيجه عبارت است از : « فكلّما كان العدد زوجا ، فهو ينقسم بمتساويين » ، ضمنا ملازمه ميان دو عين دو طرف منفصلتين است كه « العدد زوج » و « منقسم بمتساويين » باشد .\r\n\r\n","description":"","footnote":"","page_name":" 132 ","page_number":132},
  {"content":"\r\n\r\n1 و 8 : منتج نيست چون اولا اوسط تكرار نشده ، در يكى ايجابى در ديگرى سلبى است و ثانيا در شكل دوم اختلاف مقدمتين در ايجاب و سلب لازم است و اين قياس آن شرط را هم ندارد .\r\n2 و 5 : شكل سوم را تشكيل مىدهند كه منتج نتيجهء زير است :\r\n« فكلما لم يكن العدد زوجا ، فلا ينقسم بمتساويين » ، ضمنا ملازمه ميان دو نقيض دو طرف هست .\r\n2 و 6 : شكل چهارم را تشكيل مىدهند كه منتج نيست چون اوسط تكرار نشده است .\r\n2 و 7 : شكل سوم را تشكيل مىدهند كه عقيم است چون اوسط تكرار نشده است .\r\n2 و 8 : شكل چهارم را تشكيل مىدهند كه منتج نتيجهء زير است :\r\n« فكلّما لم يكن العدد زوجا ، فلا يكون منقسما بمتساويين » ، ضمنا ميان دو نقيض دو طرف منفصله ملازمه وجود دارد .\r\n3 و 5 : شكل اول را تشكيل مىدهند كه منتج نتيجهء زير است :\r\n« فكلّما لم يكن العدد زوجا ، فلا ينقسم بمتساويين » ، كه باز ميان دو نقيض ملازمه وجود دارد .\r\n3 و 6 : شكل دوم را تشكيل مىدهند و منتج نيست چون اوسط تكرار نشده ، و اختلاف دو مقدمه هم در كار نيست .\r\n3 و 7 : اگر اوسط را ، اعم از جزء تام و غير تام بگيريم به عقيدهء مصنّف منتج است و شكل اوّل هم هست كه : « فكلّما لم يكن زوجا ، فلا ينقسم بمتساويين » و ملازمه ميان دو نقيض هست ولى اگر اوسط را ، جزء تام بگيريم اين نيز منتج نيست .\r\n3 و 8 : شكل دوم را تشكيل مىدهند و منتج نيست چون شرط شكل دوم اختلاف دو مقدمه است كه اين دارا نيست .\r\n4 و 5 : شكل سوم را تشكيل مىدهند ، ولى منتج نيست به علت عدم تكرار اوسط .\r\n4 و 6 : شكل چهارم است ، و منتج نتيجهء زير است :\r\n« فكلّما كان العدد زوجا كان منقسما بمتساويين » ، كه ملازمه ، ميان دو عين وجود\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nدارد .\r\n4 و 7 : شكل سوم است و نتيجه زير را دارد :\r\n« فكلّما كان العدد زوجا ، فهو منقسم بمتساويين » ، كه ملازمه بين عينين هست .\r\n4 و 8 : شكل چهارم را تشكيل مىدهد ، ولى عقيم است به علت عدم تكرار اوسط .\r\nصور منتج و صور عقيم به‌طور كامل بيان شد و اين‌كه ملازمه ميان عينين و دو نقيض در چه جاهايى است نيز ، بيان شد .\r\nمرحلهء سوم . اگر مايل بوديد هركدام از هشت صورت منتج را گرفته و نتيجهء آن را كه يك متّصله است با حفظ قانون تحويل متّصله به منفصله به يك منفصلهء به يك منفصلهء مانعة الجمع يا مانعة الخلّو متحوّل سازيد .\r\nمثال دوّم . از دو منفصله مانعة الجمع :\r\n« هذا الشىء امّا ان يكون شجرا ، و امّا ان يكون حيوانا » ؛\r\n« هذا الشىء امّا ان يكون شجرا ، و امّا ان يكون حجرا » .\r\nمرحلهء اول از نتيجه‌گيرى ، تحويل منفصلات به متّصلات است .\r\nمنفصلهء اول به دو متصلهء زير متحوّل مىشود :\r\n1 . « اذا كان الشىء شجرا ، فهو ليس به حيوان » ؛\r\n2 . « اذا كان الشىء حيوانا ، فهو ليس به حيوان » ؛\r\nمنفصلهء دوم نيز به دو متّصلهء زير متحوّل مىشود :\r\n3 . « اذا كان الشىء شجرا ، فهو ليس بحجر » ؛\r\n4 . « اذا كان الشىء حجرا ، فهو ليس بشجر » .\r\nمرحلهء دوم . اقترانات و تشكيل قياس از متّصلات كه چهار قياس است :\r\n1 و 3 : شكل سوم را تشكيل داده‌اند كه منتج نتيجهء زير است :\r\n« فاذا كان الشىء حيوانا ، فهو ليس بحجر » ، يا بالعكس .\r\n1 و 4 : شكل چهارم است ولى منتج نيست ، چون اولا اوسط تكرار نشده است و ثانيا اختلاف در دو مقدمه نيست .\r\n2 و 3 : شكل اوّل را تشكيل مىدهند ، ولى عقيم است چون اوسط تكرار نشده است .\r\n\r\n","description":"","footnote":"","page_name":" 134 ","page_number":134},
  {"content":"\r\n\r\n2 و 4 : شكل دوم را تشكيل مىدهند كه از دو موجبهء منتج نيست .\r\nمرحلهء سوم . اگر تمايل داشتيد آن صورت منتجه را ، كه نتيجه‌اش يك متصله بود به يك منفصلهء مانعة الجمع يا مانعة الخلّو متحوّل سازيد .\r\nمثال سوم . از دو منفصلهء مانعة الخلّو :\r\n« امّا هذا الشىء لا حيوان ، و امّا لا شجر » ؛\r\nو « امّا هذا الشىء لا شجر ، و امّا لا حجر » .\r\nمرحلهء اوّل از طريقهء نتيجه‌گيرى ، تحويل منفصلتين به متّصله‌ها است .\r\nمنفصلهء اول به دو متّصلهء زير متحول مىشود :\r\n1 . « اذا كان الشىء حيوانا ، فهو لا شجر » ؛\r\n2 . « اذا كان الشىء شجرا ، فهو لا حيوان » .\r\nمنفصلهء دوم هم به دو متصلهء زير قابل تحويل است :\r\n3 . « اذا كان الشىء شجرا ، فهو لا حجر » ؛\r\n4 . « اذا كان الشىء حجرا ، فهو لا شجر » .\r\nمرحلهء دوم . اقترانات و تشكيل قياس : از ضرب دو در دو ، چهار قسم قياس پديد مىآيد كه بايد ديد كدام منتج و كدام عقيم است ؟\r\n1 و 3 : شكل اوّل است ولى منتج نيست ، چون حدوسط تكرار نشده است .\r\n1 و 4 : شكل دوم است ولى منتج نيست ، چون شرايط آن را ندارد .\r\n2 و 3 : شكل سوم است و منتج نتيجهء زير است :\r\n« قد يكون اذا كان الشىء لا حيوانا ، كان لا حجرا » .\r\n2 و 4 : شكل رابع است ولى عقيم است ، به علّت عدم تكرار حدّ وسط\r\n( نكته : ضمنا روشن شد كه چگونه از دو مانعة الجمع يا دو مانعة الخلو فقط شكل سوم منتج است و نه غير آن ) .\r\nمثال چهارم . از يك منفصلهء حقيقيه و يك مانعة الجمع :\r\n« امّا ان يكون الشىء جمادا ، او لا جمادا » منفصلهء حقيقيه\r\nو « امّا ان يكون الشىء جمادا ، او حيوانا » مانعة الجمع\r\nمرحلهء اوّل از نتيجه‌گيرى ، تحويل منفصلات به متّصلات است .\r\nمنفصلهء حقيقيه به چهار متّصله متحوّل مىشود :\r\n\r\n","description":"","footnote":"","page_name":" 135 ","page_number":135},
  {"content":"\r\n\r\n1 . « اذا كان الشىء جمادا ، لا يكون لا جمادا »\r\n2 . « اذا كان الشىء لا جمادا ، فهو ليس بجماد »\r\n3 . « اذا لم يكن الشىء جمادا ، فهو لا جماد »\r\n4 . « اذا لم يكن الشىء لا جمادا ، فهو جماد »\r\nو منفصلهء مانعة الجمع به دو متّصله متحول مىشود :\r\n5 . « اذا كان الشىء جمادا ، فهو ليس به حيوان »\r\n6 . « اذا كان الشىء حيوانا ، فهو ليس بجماد »\r\nمرحلهء دوم . مرحلهء اقتران و تشكيل قياس :\r\nاز 1 و 5 : شكل سوّم تشكيل شده و نتيجه دارد چون اوسط تكرار شده ، نتيجه اين است : « اذا لم يكن الشىء لا جماد فليس به حيوان » .\r\nاز 1 و 6 : شكل چهارم يا اوّل و هركدام كه باشد ، منتج نيست چون اوسط تكرار نشده است .\r\nاز 2 و 5 : شكل اوّل يا چهارم ، ولى منتج نيست چون اوسط تكرار نشده است .\r\nاز 2 و 6 : شكل دوم و چون اختلاف دو مقدمه در كيف شرط است و در اين‌جا هردو موجبه هستند لذا منتج نيست .\r\nاز 3 و 5 : شكل سوم و منتج نيست ، چون اوسط تكرار نشده است .\r\nاز 3 و 6 : شكل اوّل يا چهارم و منتج نتيجهء زير است :\r\n« اذا كان الشىء حيوانا ، فهو لا جماد » .\r\nاز 4 و 5 : شكل اوّل و منتج است : « اذا لم يكن الشىء لا جمادا فهو ليس به حيوان » .\r\nاز 4 و 6 : شكل دوم و منتج نيست ، به علت عدم تكرار حدّ وسط و نبود شرط .\r\nمرحلهء سوم . اگر مايل بوديد صور منتجه را كه نتيجه‌اش يك متّصله است به منفصله تبديل كنيد .\r\nمثال پنجم . از يك منفصلهء حقيقيه و از يك مانعة الخلّو :\r\n« امّا زيد في الماء ، او ليس في الماء » « حقيقيه »\r\n« امّا زيد في الماء ، او لا يغرق » « مانعة الخلّو »\r\nمرحلهء اوّل از نتيجه‌گيرى ، متّصلات هركدام را ، كامل استخراج مىكنيم : منفصلهء حقيقيه به چهار متصله و منفصلهء مانعة الخلّو به دو متصله متحوّل مىشود ؛\r\n\r\n","description":"","footnote":"","page_name":" 136 ","page_number":136},
  {"content":"\r\n\r\nو مجموعا هشت قياس ، استخراج مىشود كه بايد ديد كدام‌ها منتج و كدام‌ها منتج نيستند ( خود محاسبه كنيد ) .\r\nمثال ششم . از يك منفصلهء مانعة الجمع و از يك مانعة الخلّو :\r\nتشريح مثال مرحوم مظفر ( ره ) : اگر شخصى را به نزد حاكم شرع بياورند كه متّهم به قتل شخص ديگر است و بر جامهء او لكّه‌هاى قرمزى وجود دارد ، اولياء مقتول ، مدّعى هستند كه اين شخص قاتل پدر آن‌ها است و اين خون‌ها كه در جامهء او است علامت و نشانهء صدق مدعاى آن‌ها است و خود متّهم ، قتل را انكار كرده و مدّعى است كه اين لكّه قرمز رنگ ، مركب است . در اين‌جا حاكم شرع چگونه قضاوت كند ؟\r\nاوّل كارى كه حاكم انجام مىدهد در جهت تاييد يا ردّ مدّعاى متّهم اين است كه مىگويد : بالاخره از دو حال خارج نيست : يا اين لكّهء خون است يا مركّب ، و اين يك قضيهء مانعة الجمع است كه معنايش اين است كه جمع آن دو ممكن نيست .\r\nسپس قضيهء ديگرى درست كرده و مىگويد : اين لكّه ، يا خون است ( پس با شستن پاك مىشود ) و يا مركب است ( پس با شستن از بين نمىرود ) اين هم كه منفصلهء مانعة الخلو است كه خلو از هردو محال است ، كه هم خون نباشد و هم با شستن زائل شود .\r\nپس اولين كارى كه كرد استخراج دو منفصله بود :\r\n« هذه البقعه اما دم او حبر » ؛\r\n« هذه البقعة امّا دم او لا تزول بالغسل » .\r\nمرحلهء اوّل از نتيجه‌گيرى ، هركدام از دو منفصله به دو متّصله متحوّل خواهد شد :\r\nمنفصله مانعة الجمع به دو متّصلهء زير متحوّل مىشود :\r\n1 . « كلما كانت البقعة دما فهى ليست بحبر » ؛\r\n2 . « كلما كانت حبرا فهى ليست بدم » .\r\nو منفصله مانعة الخلّو هم به دو متّصلهء زير متحوّل مىشود :\r\n3 . « كلّما لم تكن البقعة دما فلا تزول بالغسل » ؛\r\n4 . « كلّما زالت البقعة بالغسل فهى دم » .\r\nمرحلهء دوّم . از دو متّصله 1 و 2 با دو متّصله 3 و 4 ، چهار صورت قياس پديد مىآيد كه دو صورت ، از چهار صورت منتج نيستند ، چون اوسط در آنها تكرار نشده و آن دو عبارتند از :\r\n\r\n","description":"","footnote":"","page_name":" 137 ","page_number":137},
  {"content":"\r\n\r\n1 و 3 : شكل سوم را تشكيل مىدهند ولى منتج نيست چون تمام اوسط در آن دو تكرار نشده است .\r\n2 و 4 : شكل دوم را تشكيل مىدهند ولى منتج نيست چون هم اوسط در آن تكرار نشده است و هم دو مقدمه آن موجبه هستند .\r\nولى دو صورت ديگر منتج هستند و عبارتند از :\r\n1 و 4 : اگر قضيّهء شمارهء چهار را ، صغرى و شمارهء يك را ، كبرى قرار دهيم يك قياس شكل اول تشكيل مىدهند كه منتج اين نتيجه است :\r\n« كلّما كانت البقعة تزول بالغسل فليست بحبر »\r\nاين متّصله قابل تحويل به دو منفصله است كه يكى مانعة الجمع و ديگرى مانعة الخلّو است :\r\n1 . « امّا ان تزول البقعة بالغسل و امّا ان تكون حبرا » مانعة الجمع\r\n2 . « امّا الّا تزول بالغسل او ليست بحبر » مانعة الخلّو\r\nو اگر شمارهء يك را صغرى و شمارهء چهار را كبرى قرار دهيم ، از شكل چهارم منتج است .\r\n2 و 3 : اگر شمارهء دوم را صغرى و سوّم را كبرى قرار دهيم ، يك قياس شكل اوّل تشكيل مىشود كه منتج نتيجهء زير است :\r\n« كلّما كانت البقعة حبرا فلا تزول بالغسل »\r\nسپس اين متّصله را مىتوان به يك منفصلهء مانعة الجمع و يك منفصله مانعة الخلّو متحوّل ساخت كه عبارتند از :\r\n1 . « امّا ان تكون البقعة حبرا او لا تزول بالغسل » مانعة الجمع\r\n2 . « امّا ان لا تكون حبرا او لا تزول بالغسل » مانعة الخلّو\r\nملاحظه مىفرماييد ، اين دو منفصله‌اى كه از قياس دوّم نتيجه‌گيرى شد عين دو منفصله‌اى هستند كه از قياس اوّل نتيجه‌گيرى مىشود و تنها فرقشان در تبديل و جابجايى طرفين ( مقدّم و تالى ) است كه آن هم در منفصله مهم نيست ، زيرا گفتيم ، تقدّم طبعى ، ميان دو جزء منفصله در كار نيست .\r\nپس از يك مانعة الجمع و يك مانعة الخلّو هم ، دو صورت از چهار صورت نتيجه‌بخش شد . حال شش مثال لازم را بيان كرديم در پايان سه مثال ديگر مىآوريم كه\r\n\r\n","description":"","footnote":"","page_name":" 138 ","page_number":138},
  {"content":"\r\n\r\nيك مقدمه ، موجبه و ديگرى سالبه باشد تا ثابت كنيم كه از يك موجبه و يك سالبه هم قياس مؤلف از منفصلتين ، منتج است و لازم نيست كه حتما موجبتين باشند آنچنان‌كه برخى شرط دانسته‌اند :\r\nمثال اول : هردو مقدمه ، منفصلهء حقيقيه و يكى موجبه ديگرى سالبه :\r\n« دائما العدد امّا زوج و امّا فرد »\r\n« ليس البتة امّا ان يكون العدد زوجا او منقسما بمتساويين »\r\nشما مىتوانيد در طريقهء انتاج همان سه مرحله را اجرا كنيد ، يعنى ابتدا تمام متّصلات منفصلهء اول و دوم را استخراج كنيد ، سپس از آن‌ها قياس تشكيل دهيد و شانزده ضرب است و صور منتجه را بدست آوريد .\r\nمثال دوم : هردو مقدّمه ، مانعة الجمع و يكى موجبه ديگرى سالبه :\r\n« دائما امّا هذا الشىء انسان ، او فرس »\r\n« ليس البتة امّا ان يكون هذا الشىء فرسا او حيوانا »\r\nباز طريقهء انتاج واضح است .\r\nمثال سوم : هردو مقدمه ، مانعة الخلّو و يكى از آن دو موجبه :\r\n« دائما امّا هذا الشىء لا انسان ، او لا فرس »\r\n« ليس البتة امّا ان يكون هذا الشىء لا فرس ، او لا حيوان »\r\n\r\n3 . المؤلف من المتصلة و المنفصله\r\nنوع سوّم از انواع پنج‌گانه قياس اقترانى شرطى عبارت است از آن قياس اقترانى شرطى كه فراهم شده باشد از دو مقدّمهء شرطيه ، كه يكى از آن دو شرطيهء متّصله و ديگرى شرطيهء منفصله است . فرق ندارد كه صغرى متّصله و كبرى منفصله باشد يا بالعكس ، مثال :\r\n« كلّما كان الشىء ثلاثة ، كان عددا »\r\nو « دائما اما ان يكون العدد زوجا او فردا »\r\n« فكلّما كان الشىء ثلاثة فامّا يكون زوجا او فردا »\r\nحال اين نوع سوّم نيز مانند دو نوع قبلى ( مؤلف از متّصلتين و منفصلتين ) داراى سه قسم است ، زيرا اوسط در هردو مقدمه ، يا جزء تام است و يا جزء غير تام ، و يا در يك مقدمه تام و در ديگرى غير تام است ولى ما از اول ملتزم شديم كه تنها قسم اول را مورد\r\n\r\n","description":"","footnote":"","page_name":" 139 ","page_number":139},
  {"content":"\r\n\r\nبحث قرار دهيم ، پس مىگوييم : قسم اوّل كه جزء مشترك در هردو مقدّمه ، جزء تامّ است از حيث اشكال اربعه به چهار قسم تقسيم مىشود ، منشأ اين تقسيم شرطيهء متصله است زيرا قضيهء متصله يا صغراى قياس است يا كبراى آن و در هريك از دو صورت يا اوسط و جزء مشترك ، مقدم آن است و يا تالى آن‌كه از ضرب دو در دو ، چهار صورت پديد مىآيد كه هركدام شكلى را تشكيل مىدهند ؛ امّا شرطيه منفصله اين محاسبات را ندارد ، زيرا در آنجا ميان اجزاء قضيّه ( مقدّم و تالى ) ، يك امتياز طبعى و ذاتى نيست و هركدام را مىتوان مقدم و ديگرى را تالى فرض كرد و در واقع به تبع متصله ، براى آن هم حسابى باز مىشود و گرنه به‌طور مستقل تمايزى ندارد به‌هرحال چهار شكل در اين‌جا درست مىشود .\r\nنكته : در كتاب « الجوهر النضيد » مىخوانيم :\r\nاقول : الضروب المنتجه في كل صنف من هذه الاصناف « اوسط در هردو جزء تام يا در هردو جزء غير تام يا در يكى غير تام » ، ستة و ثلاثون ضربا لان المتصلة امّا لزومية او اتفاقيه و على كلا التقديرين فهى امّا موجبة او سالبة ، و على التقادير الاربعة فهى امّا كلية او جزئية فهذه ثمانية . و المنفصلة امّا حقيقة او مانعة الجمع او مانعة الخلّو و على التقديرات الثلاث فهى امّا كلية او جزئية فالاقسام ستة ( 48 - 8 * 6 ) فهذه ثمانية و اربعون ضربا و لكن يسقط منها ما يتألف من جزئيتين و هو اثنى عشر ضربا و يبقى المنتج ستة و ثلاثون ضربا » . « 1 »\r\nقوله : شروطه و طريقة اخذ النتيجه واضح است كه از يك متّصله و يك منفصله قياسى كه اجزايش با يكديگر سازگارى داشته باشند تشكيل نمىشود چون متصله بر اتصال و تلازم دوم نسبت و منفصله بر انفصال و تعاند دو نسبت دلالت دارد ، پس ارتباطى به يكديگر ندارند ولى دو طريقه براى تشكيل قياس منتج ، از اين دو قضيه ذكر شده :\r\n1 . آن‌ها كه معتقدند از دو منفصله هم ، قياس منتج داريم مىگويند : مىتوان متّصله را به يك منفصله متحول ساخت و از منفصلتين به نتيجه رسيد ولى گروهى اين معنا را قبول نكرده و منكر انتاج منفصلتين شدند .\r\n\r\n\r\n","description":"","footnote":"\r\n( 1 ) . الجوهر النضيد ، ص 163 .\r\n","page_name":" 140 ","page_number":140},
  {"content":"\r\n\r\n2 . همهء منطقيون برآنند كه منفصله را مىتوان به يك متصله ارجاع داد و از مجموع دو متصله يك قياس منتج و جامع شرايط كه داراى يكى از اشكال اربعه باشد تشكيل داد و نتيجهء مطلوب را گرفت منتها حتما بايد متّصلتين داراى شروط يكى از اشكال اربعه باشند و گرنه عقيم خواهند بود كه رأى مصنف همين است ، لذا مىفرمايند : « لا يلتئم الانتاج . . . الّا برّد المنفصلة الى متصله » مطلب را در قالب سه مثال بيان مىكنيم :\r\nمثال اول . از يك منفصله حقيقيه و يك متّصله لزوميّه :\r\n« العدد امّا ان يكون زوجا و امّا ان يكون فردا » صغرى\r\n« اذا كان العدد زوجا ، فهو منقسم بمستاويين » كبرى\r\nمرحلهء اوّل . براى نتيجه‌گيرى منفصلهء حقيقيه را به چهار متصله زير متحوّل مىكنيم :\r\n1 . « اذا كان العدد زوجا ، فليس بفرد »\r\n2 . « اذا كان العدد فردا ، فهو ليس بزوج »\r\n3 . « اذا لم يكن العدد زوجا ، فهو فرد »\r\n4 . « اذا لم يكن العدد فردا ، فهو زوج »\r\nمرحلهء دوّم . اقترانات منتج و عقيم :\r\nمتصلهء اصل با شمارهء يك : شكل سوم را تشكيل مىدهند كه منتج نتيجه زير است :\r\n« اذا كان العدد منقسما بمتساويين فليس بفرد »\r\nمتّصلة اصل با شمارهء دو : شكل چهارم يا اوّل و منتج نيست ، چون اوسط تكرار نشده است .\r\nمتّصلهء اصل با شمارهء سه : شكل سوم و منتج نيست چون اوسط تكرار نشده است .\r\nمتّصلهء اصل با شمارهء چهار : شكل چهارم يا اوّل را تشكيل مىدهند كه منتج نتيجه زير است :\r\n« اذا كان منقسما بمتساويين فليس بفرد » ، يا « اذا لم يكن فردا فهو منقسم بمتساويين »\r\nمثال دوّم . صغرى منفصله مانعة الجمع و كبرى متصله :\r\n« الشىء امّا انسان ، و امّا شجر »\r\n« اذا كان الشىء انسانا كان حيوانا »\r\n\r\n","description":"","footnote":"","page_name":" 141 ","page_number":141},
  {"content":"\r\n\r\nمرحلهء اوّل . منفصله را به دو متّصلهء زير متحوّل مىكنيم :\r\n1 . « اذا كان الشىء انسانا ، فهو ليس بشجر »\r\n2 . « اذا كان الشىء شجرا ، فهو ليس به انسان »\r\nمرحلهء دوم . اقترانات را بيان مىكنيم و مىگوييم :\r\nاز اقتران متّصلهء اصل با قضيّه شمارهء يك ، شكل سوم پديد مىآيد و منتج است :\r\n« فاذا كان الشىء حيوانا فليس بشجر » ؛\r\nامّا از اقتران متّصلهء اصل با قضيهء شمارهء دو ، قياس منتج نداريم ، چون يا شكل اوّل است يا چهارم و در هيچ‌كدام اوسط تكرار نشده است .\r\nمثال سوّم . از يك منفصله مانعة الخلّو و از يك متّصله :\r\n« الجسم امّا غير ابيض و امّا غير اسود »\r\n« اذا كان الجسم غير ابيض فلا يكون مفرقا لنور البصر »\r\nمرحلهء اوّل . منفصلهء مذكور را به دو متّصلهء زير تبديل مىكنيم :\r\n1 . « اذا كان الجسم ابيض ، فهو غير اسود »\r\n2 . « اذا كان الجسم اسود ، فهو غير ابيض »\r\nمرحلهء دوم . اقترانات منتج و غير منتج را تحصيل مىكنيم :\r\nاز اقتران متّصله اصل با متصلهء شمارهء يك نتيجه‌اى حاصل نمىشود ، چون اوسط تكرار نشده است ؛ ولى از اقتران آن با متصلهء شمارهء دو ، شكل اول تشكيل مىشود كه منتج هم هست : « اذا كان الجسم اسود فلا يكون مفرّقا لنور البصر »\r\nاگر مايل بوديد اين متّصله را به منفصله هم ارجاع دهيد\r\nقوله : و بعضهم به عقيدهء ما قياس مؤلّف از يك متصله و يك منفصله اگر بخواهد منتج باشد يك شرط عمومى بيش‌تر ندارد و آن تبديل منفصله به يك متصله‌اى است كه با متصلهء اصل يك قياس جامع شرايط تشكيل دهند .\r\nولى بعض از منطقيون بزرگ مانند خواجه نصير الدين طوسى فرموده‌اند :\r\nقياس مؤلف از متّصله و منفصله هنگامى منتج است كه منفصلهء آن سالبه نباشد بلكه\r\n\r\n","description":"","footnote":"","page_name":" 142 ","page_number":142},
  {"content":"\r\n\r\nموجبه باشد و گرنه اختلاف در نتيجه پيدا شده و منتج نخواهد بود . « 1 »\r\nمرحوم مظفّر به پيروى از علّامه حلّى مىفرمايند :\r\nاين شرط در بيش‌تر موارد معتبر است ولى عموميت و اطلاق ندارد و در جميع موارد معتبر نيست .\r\nبيان ذلك : قضيّهء منفصلهء ما اگر سالبه باشد و بخواهيم آن را به يك متّصله تبديل كنيم ( چه كليه و چه جزئيه ) ، به يك متصلهء سالبهء جزئيه متحوّل مىشود و سالبهء جزئيه در باب اشكال اربعه محلى از اعراب و نقشى در انتاج ندارد بلكه قادح به انتاج است ، زيرا اگر بخواهيم از متصلهء اصل و متّصلهء سالبهء جزئيهء ، شكل اوّل را تشكيل دهيم ، در شكل اول سالبهء جزئيه اصلا منتج نيست ، چون يا صغرى واقع مىشود كه شرط شكل اول ايجاب صغرى است ؛ و يا كبرى واقع مىشود كه شرط كبراى شكل اول كليت است و سالبهء جزئيه هيچ‌كدام را ندارد پس منتج نيست و اگر بخواهيم شكل چهار تشكيل دهيم باز شرط چهارم از شروط پنج‌گانهء شكل رابع ، اين بود كه مقدّمات آن هيچ‌كدام سالبهء جزئيه نباشند .\r\nالبته ، تنها در ضرب چهارم از ضروب شكل دوم و ضرب پنجم از ضروب شكل سوّم ( صغرى موجبهء كليه و كبرى سالبهء جزئيه ، مثل : « كل حيوان حساس و بعض الحيوان ليس بفرس » ) ، سالبهء جزئيه منتج است ولى اين دو ضرب بسيار نادر و قليل الاستعمال هستند ( و النادر كالمعدوم ) پس با مسامحه مىتوان گفت منفصله نبايد سالبه باشد و سالبه نبودن شرط است ولى با دقّت‌نظر روشن مىشود كه اين شرط كليّت ندارد .\r\nمثال : « ليس البتة امّا ان يكون هذا انسانا او فرسا » مانعة الخلّو سالبه\r\nو « كلّما كان هذا انسانا ، كان حيوانا » متصلهء موجبه\r\nاين دو مقدمه منتج نيستند زيرا كه طريق انتاج عبارت است از تحويل منفصلهء اصل به دو متصلهء بدل و پس از تحويل وقتى متصلهء اصل را ، با هركدام از آن دو مقترن مىسازيم ملاحظه مىكنيم كه جامع شرايط نبوده و منتج نيست .\r\nامّا اصل تحويل : « قد لا يكون اذا لم يكن هذا انسانا ، فهو فرس »\r\n2 . « قد لا يكون اذا لم يكن هذا فرسا ، فهو انسان »\r\nامّا اقتران : اگر متّصلهء اصل را با متّصلهء شمارهء يك مقترن سازيم شكل سوم پديد\r\n\r\n\r\n","description":"","footnote":"\r\n( 1 ) . الجوهر النضيد ، ص 162 .\r\n","page_name":" 143 ","page_number":143},
  {"content":"\r\n\r\nمىآيد كه منتج نيست ، چون اوسط در آن تكرار نشده است ؛\r\nو اگر متّصلهء اصل را با متّصلهء دوّم مقترن سازيم چنان‌چه متصلهء اصل را ، صغرى قرار دهيم و شمارهء دو را كبرى ، شكل چهارم پديد مىآيد كه اگر عكس كنيم شكل اوّل تشكيل مىشود و در هيچ‌كدام از آن دو سالبهء جزئيه منتج نيست و نه مىتواند صغرى واقع شود و نه كبرى ، امّا اگر به جاى متصلهء اصل ، قضيهء متصلهء زير را بگذاريم و بگوييم : « كلّما كان هذا ناطقا كان انسانا » ، از اقتران آن به قضيهء شمارهء دو ، ضرب چهارم از شكل دوم پديد مىآيد كه صغرى سالبهء جزئيه و كبرى موجبهء جزئيه و نتيجه هم سلب جزئى است : « قد لا يكون اذا لم يكن هذا فرسا فهو ناطق » ،\r\nپس در اغلب موارد سالبه نبودن منفصله شرط است ولى در دو مورد شرط نيست امّا قابل تحويل بودن منفصله به متصله در همه‌جا شرطيت دارد .\r\n\r\n4 . المؤلف من الحملية و المتّصلة\r\nنوع چهارم از انواع پنج‌گانهء قياس اقترانى شرطى ، آن نوع از قياس شرطى است كه از يك قضيّه حمليّه و يك شرطيهء متّصله ( كه گاهى صغرى ، حمليه و كبرى ، متصله است و گاهى بالعكس ولى اين مهّم نيست ) ، تشكيل شده باشد . قياس مؤلّف از حمليّه و متصله سه قسم ندارد كه يا اوسط در هردو مقدمه ، جزء تام يا در هردو ، جزء غير تام يا در يكى جزء تام و در ديگرى غير تام باشد ؛ بلكه منحصر به يك قسم است و آن اين كه اوسط در حمليّه ، جزء تام و در شرطيه ، هميشه جزء غير تام است و دو قسم ديگر متصور نيست ، زيرا جزء حمليه ( موضوع باشد يا محمول ) ، هميشه مفرد است جزء شرطيه ، در اصل و بدون لحاظ ادوات شرط ، يك قضيه حمليه است لذا امكان ندارد كه حدوسط و جزء مشترك ، در هردو جزء تام يا در هردو جزء غير تام باشد زيرا يك قضيه با يك مفرد متحد نيست تا جزء مشترك در هردو تام باشد .\r\nاقسام آن : اين نوع از قياس نيز از حيث اشكال اربعه ، چهار قسم مىشود ، چون شرطيهء متصله آن از دو حال خارج نيست :\r\n1 . يا صغراى قياس است ؛ 2 . و يا كبراى آن‌كه در هريك از دو صورت مذكور يا جزء مشترك بعض مقدم متّصله و يا بعض تالى متصله است كه مجموعا چهار قسم\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nمىشود و از اين چهار قسم ، دو قسم به طبع نزديك‌تر و داراى استفاده بيشترى است كه عبارتند از : دو صورتى كه جزء مشترك در آن‌ها ، بعض تالى متصله باشد چه متصلهء ما صغرى باشد و چه كبرى .\r\nطريقهء اخذ نتيجه : اگر بخواهيم از يك حمليه و يك متصله يك قياس منتج به صورت يكى از اشكال اربعه داشته باشيم بايد از دو مرحلهء زير پيروى كنيم :\r\nمرحلهء اول . قضيهء حمليه را با آن طرف متصله كه بعض مشترك در آن واقع شده مقترن سازيم و از آن دو ، يك قياس اقترانى حملى به صورت يكى از اشكال اربعه ( بستگى دارد كه كدام شكل شروطش فراهم باشد ) تشكيل دهيم و نتيجه‌اى بگيريم كه قهرا نتيجه هم يك قضيه حمليه خواهد بود .\r\nمرحلهء دوم . نتيجهء قياس اقترانى حملى را كه يك حمليه است ، با طرف ديگر شرطيه متصله كه جزء مشترك در آن نيست ضميمه كرده و نتيجه را تالى آن طرف يا آن طرف را تالى نتيجه قرار داده و يك قضيهء شرطيهء ديگر تشكيل دهيم كه در واقع ، نتيجهء نهايى قياس مؤلف از حمليه و متصلّه همين امر است .\r\nمثال الف . « كلّما كان المعدن ذهبا ، كان نادرا » صغرى\r\nو « كلّ نادر ثمين » كبرى\r\n« فكلّما كان المعدن ذهبا ، كان ثمينا » نتيجه\r\nطريقهء نتيجه‌گيرى : ابتدا كبراى مذكور را كه يك حمليه است با تالى شرطيهء صغرى ، كه بعض مشترك در آن است ضميمه كرده و يك قياس اقترانى حملى از شكل اول تشكيل مىدهيم : « معدن طلا ، كم است » ، و « هرچيز كمى گرانقيمت است » ، « پس معدن طلا پربها است »\r\nسپس اين نتيجه را ، به مقدم شرطيه اول كه جزء خالى از مشترك است ضميمه كرده و نتيجهء نهايى حاصل مىشود كه : « فكلّما كان المعدن ذهبا ، كان ثمينا »\r\nمثال ب . « هيچ آزاده‌اى ذليل و خوار نيست » صغرى\r\nو « هر زمان كه حكومت ، حكومت ظالمانه باشد ، پس هر انسانى كه در آن مملكت يا شهر به سر مىبرد ذليل است » كبرى\r\n« پس هرگاه حكومتى ظالمانه بود ، احدى از آزادمردان در آن‌جا نخواهند بود » .\r\n( چون يا در تبعيد و زندان به سر مىبرند و يا اعدام شده‌اند ) .\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nطريقهء نتيجه‌گيرى : ابتدا از صغرى كه يك حمليه است يا تالى كبرى كه حد مشترك در او است يك قياس شكل دوم تشكيل مىدهيم :\r\n« لا احد من الاحرار بذليل » ،\r\nو « كل موجود في البلد ذليل » ،\r\n« فلا احد من الاحرار بموجود في البلد »\r\nسپس اين نتيجه را با مقدم شرطيهء كبرى ضميمه كرده و يك قضيهء شرطيه را كه مطلوب ما است به دست مىآوريم : « فكلّما كانت الحكومة ظالمة فلا احد من الاحرار بموجود في البلد » .\r\nشروط اين قياس : قياس مؤلّف از يك حمليّه و يك متّصله به چهار قسم شد ، هر قسمى براى منتج شدن ، بايد داراى شروطى باشد كه آن‌ها را « شروط انتاج » مىنامند .\r\nمرحوم مظفر ، شروط همهء آن اقسام را متعرّض نمىشوند و تنها به ذكر شروط دو قسمى كه به طبع نزديك بودند اكتفا مىكنند و آن دو قسم عبارت بودند از دو موردى كه اوسط و جزء مشترك در هردو ، بعض تالى شرطيه متصله باشد چه متّصله ، صغرى باشد و چه كبرى كه براى هركدام مثال آورديم ( مثال الف براى متصلهء صغرى است و مثال ب براى متصلهء كبرى ) .\r\nاينك اين دو قسم با دو شرط ، منتج هستند :\r\nشرط اول . از قضيهء حمليهء اصل ، با تالى شرطيهء متّصله - كه آن نيز بالاصل ( قبل از جزء شرطيه شدن ) ، يك حمليه بوده - يك قياس اقترانى حملى به صورت يكى از اشكال اربعه ( درحالىكه حاوى شروط آن شكل هم باشد ) تشكيل شود ، پس اگر از حمليه و تالى متصله ، چنين قياسى تشكيل شد البته آن قسم از نوع چهارم منتج خواهد بود كه در دو مثال الف و ب چنين بود ، يعنى در مثال اول از تالى متصله و قضيهء حمليه يك قياس اقترانى شكل اول درست شد كه منتج هم بود و در مثال دوّم هم ، از حمليه و تالى شرطيه ، يك قياس اقترانى شكل دوم ( ضرب دوم يا اول ) تشكيل شد كه منتج بود .\r\nشرط دوم . شرط دوم در حقيقت مكمّل شرط اول و مقدمهء آن است كه : شرطيهء متصلهء ما ، موجبه باشد ، پس اگر سالبه بود مستقيما و بدون تحويل منتج نيست ، چون از حمليه و تالى اين متصله ، يك قياس اقترانى حملى جامع شرايط تشكيل نمىشود .\r\n\r\n","description":"","footnote":"","page_name":" 146 ","page_number":146},
  {"content":"\r\n\r\nاگرچه در يك صورت ، منتج است و آن تحويل متّصلهء سالبه به متّصلهء موجبه ، از طريق قانون نقض محمول ( قضيهء محوّله و منقوضة با قضيهء اصل از حيث كميت موافق و از حيث كيفيت مخالف و محمول نقض شده ) است به اين صورت كه ابتداء متصلهء سالبه را به يك موجبه متحوّل سازيم و تالى سالبه را نقض كنيم يعنى نقيض آن را بياوريم آن‌گاه از انضمام حمليّه به تالى اين متّصله ، يك قياس اقترانى حملى از يكى از اشكال اربعه ( همراه با دارا بودن شروط همان شكل ) تشكيل مىشود كه منتج هم خواهد بود .\r\nمثال : « ليس البتة اذا كانت الدّولة جائرة ، فبعض الناس احرار » ، يك شرطيهء متّصلهء سالبهء كليه است كه صغرى واقع شده است و قضيه : « و كل سعيد حرّ » يك حمليّه است كه محمول واقع شده است ، كه مستقيما از اين دو نمىتوان نتيجه گرفت ، زيرا تالى آن متصله با اين حمليّه ، قياس حملى شكل دوم را تشكيل مىدهند كه اوسط يعنى كلمهء « حرّ » در هردو محمول واقع شده و از شرايط انتاج آن شكل اين است كه دو مقدمه از حيث ايجاب و سلب اختلاف داشته باشند كه در مثال مذكور هردو موجبه هستند ، لذا منتج نيست ؛ امّا اگر متّصلهء سالبهء كليه را به يك موجبهء كليهء نقض محمول كنيم البته منقوضة المحمول آن با قضيهء حمليه يك قياس منتج را تشكيل مىدهند و مىگوييم :\r\n« كلّما كانت الدولة جائرة فلا شىء من الناس باحرار » ، اين صغراى قياس نوع چهارم و منقوضة المحمول هم هست سپس مىگوييم : و « كلّ سعيد حرّ » و از تالى آن متّصله كه سالبهء حمليه كليه است با اين كبراى قياس كه حمليه كليه موجبه است يك قياس حملى شكل دوم با حفظ شروط آن تشكيل مىدهيم كه : « لا شىء من الناس باحرار » ، و « كل سعيد حرّ » ، « فلا شىء من الناس بسعداء » .\r\nدر آخرين مرحله اين نتيجه را ضميمهء جزء ديگر متّصله نموده و نتيجهء نهايى را مىگيريم كه : « فكلّما كانت الدولة جائرة ، فلا شىء من الناس بسعداء » .\r\nتنبيه : اين نوع چهارم از قياس اقترانى شرطى كه از يك حمليّه و يك متصله تشكيل مىشود اهميت فراوانى در استدلالات علمى دارد ، خصوصا از اين جهت كه برهان خلف كه از مهم‌ترين براهين علمى است ، مركب از دو قياس است و به دو قياس منحل مىشود كه يكى از آن دو ، از همين نوع چهارم است ، لذا حفظ اين نوع براى مباحث بعدى هم مفيد است .\r\n\r\n","description":"","footnote":"","page_name":" 147 ","page_number":147},
  {"content":"\r\n\r\n\r\n5 . المؤلف من الحمليّة المنفصلة :\r\nآخرين نوع از انواع پنج‌گانهء قياس اقترانى شرطى ، قياسى است كه مشتمل بر يك مقدمهء حمليه و يك مقدمهء شرطيه منفصله باشد ، فرقى ندارد كه صغرى حمليه و كبرى منفصله باشد يا بالعكس . اين نوع پنجم نيز مانند نوع چهارم كه شامل حمليه و متصله بود ، از لحاظ اوسط يك قسم بيشتر ندارد و آن اين‌كه حدّ وسط در آن ، در يك مقدمهء جزء تام و در مقدمهء ديگر جزء غير تام است به اين‌كه در حمليه ، جزء تام و در منفصله ، جزء ناقص است و دو قسم ديگر در آن متصور نيست كه : حدوسط در هردو مقدمه ، جزء تام يا در هردو جزء ناقص باشد ، و دليل مطلب همان است كه در آغاز نوع چهارم گفته شد كه اجزاء حمليه ( موضوع و محمول ) هركدام اوسط باشند لفظ مفرد خواهند بود و اجزاء منفصله ( مقدم و تالى ) هركدام بالاصالة ، يك قضيهء حمليه هستند و موضوع و محمول دارند ، لذا جزء تام منفصله ، يعنى يك قضيهء حمليه و جزء تام حمليه يعنى فقط موضوع و يا محمول ؛ بديهى است كه اشتراك در جزء تام در هر دو يا جزء ناقص در هردو معقول نيست .\r\nاقسام نوع پنجم : گاهى جزء مشترك و حدّ وسط ، در همهء اجزاء منفصله تكرار مىشود يعنى هم جزء تام حمليه ، هم جزء مقدم منفصله ، و هم جزء تالى آن است كه اين حالت بسيار و به طبع آدمى نزديك‌تر است و گاهى اوسط ، در يك جزء منفصله آمده كه يا بعض مقدم است يا بعض تالى ، البته اين قسم صرف فرض است يا اگر مصداق و مثال داشته باشد بسيار نادر است ، لذا مرحوم مظفر به قسم قبلى توجه دارند . در هر يك از اين دو صورت قضيهء حمليهء ما كه با هردو جزء منفصله يا يك جزء آن شركت دارد يا صغراى قياس است يا كبراى آن ، كه در مجموع چهار صورت پديد مىآيد و اشكال اربعه ايجاد مىگردد ، امّا مثالى كه مىآورند از نوع شكل اول است آن هم از نوعى كه حمليه ، صغرى و شرطيه ، كبرى است و از قسمى كه حمليه با شرطيه در همهء اجزاء مشاركت دارند كه :\r\n« الثلاثة عدد » صغرى\r\nو « دائما العدد امّا زوج او فرد » كبرى\r\n« فدائما الثلاثه امّا زوج او فرد » نتيجه\r\nدر اين قياس اگرچه در منفصلهء آن كلمهء « عدد » كه اوسط است در ظاهر و لفظ\r\n\r\n","description":"","footnote":"","page_name":" 148 ","page_number":148},
  {"content":"\r\n\r\nدر هردو جزء منفصله تكرار نشده ولى در تقدير هست ( المقدر كالمذكور ) و تقدير چنين است : « دائما امّا العدد زوج و امّا العدد فرد » ، چون هر طرف منفصله ، جداگانه بايد يك قضيهء حمليه باشد و هر حمليه‌اى موضوع و محمول دارد ، لذا بايد « عدد » در هردو طرف ، مقدر يا مذكور باشد و معتبر است .\r\nطريقهء نتيجه‌گيرى : اوسط را كه كلمهء « عدد » باشد از حمليه و دو جزء منفصله حذف مىكنيم ، سپس جزء ديگر حمليه را در نتيجه ( كه آن هم يك شرطيه منفصله است ) ، در كنار دو جزء مختص منفصله قرار داده و مىگوييم : فالثلاثه اما زوج و امّا فرد » .\r\nمثالى ديگر : « الاربعة زوج » صغرى\r\nو « دائما امّا ان يكون الزوج زوج الزوج او زوج الفرد » كبرى\r\n« فدائما اما ان يكون الاربعة زوج الزوج او زوج الفرد » نتيجه\r\nو مثالى ديگر : « الثلاثه فرد » صغرى\r\nو « دائما اما ان يكون الفرد فرد الفرد و امّا فرد الزوج » كبرى\r\n« فالثلاثة امّا فرد الفرد و اما فرد الزوج » نتيجه\r\nاين مثال‌ها عموما از شكل اول است ولى شما مىتوانيد از اشكال ديگر ، با رعايت شروط آن‌ها مثال آورده و نتيجه‌گيرى كنيد .\r\n\r\nخاتمة\r\nدر خصوص اقترانيات شرطيه در كتب درسى حوزه‌هاى علّميه ، چندان بحث مفصلى نشده بلكه همهء آن‌ها مطلب را به اجمال بيان كرده‌اند از قبيل :\r\nشرح شمسيه ، شرح منظومه ، حاشيهء مولى عبد اللّه ، امّا در كتب غير درسى از قبيل اساس الاقتباس خواجهء طوسى ، جوهر النضيد علامهء حلى ، شرح المطالع قطب الدين رازى اين امور بسيار گسترده و مفصل بحث شده است . در حقيقت ما در اين بخش ، يك راه وسطى را اختيار كرديم ، نه به آن مقدار موجز و مختصر به كتاب‌هاى درسى اكتفا كرديم كه ايجاز مخلّ است ؛ و نه به آن طول و تفصيل كتاب‌هاى مطوّل وارد بحث شديم كه طولانى شدن مملّ است بلكه مهم‌ترين مباحث ضرورى و كثير النفع اقترانيات شرطيه را عنوان كرده و نوعا به آن بخشى كه اقرب به طبع باشد پرداختيم .\r\n\r\n","description":"","footnote":"","page_name":" 149 ","page_number":149},
  {"content":"\r\n\r\n\r\n3 . القياس الاستثنايى\r\nبطور كلى قياس به اعتبارى ، دو قسم مىشود :\r\n1 . قياس كامل يا بسيط : قياس‌هايى كه مستقيما منتج هستند و از دو مقدمهء اصل ( صغرى و كبرى ) ، ما را به نتيجه مىرسانند ؛ و از آن جهت كه منتج بودن آن‌ها متوقف بر يك مقدمهء خارجى نيست به آن قياس كامل گويند و چون يك قياس بيشتر نيست ، به آن بسيط مىگويند .\r\n2 . قياس ناقص يا مركب : قياس‌هايى هستند كه به تنهايى و بدون ضميمهء مقدمهء خارجى ( بدون استعانت از خارج ) منتج نيستند و با ضميمهء آن مقدمه ، از يك قياس بودن درآمده و دو قياس تشكيل مىدهند ، لذا ناقص و مركب نام دارند همچون : قياس مساوات ، خلف و . . . كه در ملحقات مباحث قياس به زودى بيان خواهيم كرد .\r\nامّا نوع اول يا قياس كامل دو شعبه دارد : 1 . اقترانى 2 . استثنايى\r\nاقترانى نيز خود دو شعبه داشت : 1 . حملى 2 . شرطى كه به تفصيل بحث شد .\r\nاينك بحث ما راجع به يكى از انواع قياس‌هاى كامل يعنى قياس استثنايى و مباحث مربوط به آن است .\r\n\r\n1 . تعريف قياس استثنايى « 1 »\r\nقياسى است كه در آن خود نتيجه يا نقيض نتيجه ( متناسب با موارد ) بالفعل ، يعنى با همان هيئت و ماده‌اى كه در نتيجه دارد ، در مقدمهء اوّل قياس ذكر شده باشد ( در مقابل قياس اقترانى كه نتيجهء آن به ماده و بالقوة در مقدمات قياس مىآمد ولى به هيئت ، صورت و فعليتش در مقدمات نبود ) .\r\n\r\n2 . تأليف قياس استثنايى\r\nاين قياس هميشه از دو مقدمه تشكيل مىشود . مقدمهء اول يا صغرى هميشه يك قضيهء شرطيه ( متصله يا منفصله ) ، مقدمهء دوم يا كبرى يك حمليهء مشتمل بر استثناء است و نتيجه هم يك حمليه است .\r\nسؤال : قبلا گفته بوديم كه در قياس استثنايى خود نتيجه يا نقيض آن ، بالفعل\r\n\r\n\r\n","description":"","footnote":"\r\n( 1 ) . تعريف كامل در مبحث « اقسام قياس » بيان شده است .\r\n","page_name":" 150 ","page_number":150},
  {"content":"\r\n\r\nدر يكى از مقدمات آمده حال مىگوييم : از محالات است كه خود نتيجه يا نقيض آن بالفعل يعنى به هيئت و ماده‌اش در مقدمهء قياس آمده باشد ، آن هم به صورت يك مقدمهء مستقل كه صدق آن مسلّم « 1 » است ، زيرا همان‌طورى كه تعريف الشىء بنفسه ، تعريف دورى ، باطل و محال است ، همچنين اثبات الشىء بنفسه هم مصادره به مطلوب است يعنى خود مطلوب در مقدمات خودش آمده و خودش را به خودش اثبات مىكنيم اين نيز محال است بنابراين شما چگونه در تعريف مىفرماييد : خود نتيجه يا نقيض آن در مقدمه آمده ؛ آيا اين مصادره به مطلوب نيست ؟\r\nجواب : خير ، زيرا اگر نتيجه يا نقيض آن به صورت يك مقدمه ، مستقلّ و مسلّم الصدق و مفروض الصدق آمده بود اشكال وارد بود ولى نتيجه در « مقدمهء قياس » به صورت يك جزء مقدمّه و غير مستقل آمده ، و در « نتيجه » به صورت جزمى و مستقل آمده و اين دو چيز است از اين مطلب استفاده كرده و مىگوييم : كيفيت تأليف قياس استثنائى اين است كه هميشه مقدمهء اول آن ، يك قضيهء شرطيه است - چه متصله چه منفصله - كه نتيجه ، به صورت جزء آن شرطيه ( مقدم يا تالى آن ) در مقدمات آمده و مىدانيم كه خود نتيجه ، يك قضيه است و ممكن نيست قضيه‌اى جزء قضيهء ديگر واقع شود ، مگر آن‌كه قضيهء دوم شرطيه باشد تا اوّلى ، مقدم يا تالى آن شود و از استقلال درآيد ، پس مقدمهء اول حتما شرطيه است ، اما مقدمهء دوم ( كبرى ) يك مقدمهء استثنايى است يعنى مقدمه‌اى كه مشتمل بر ادات استثناء و كلمهء « لكن » است ، بر همين اساس ، نام اين قياس را استثنايى گذاشته‌اند ، كه اشكال مختلفى دارد : گاهى عين يك طرف استثناء مىشود و عين طرف ديگر را نتيجه مىدهد ، و گاهى نقيض ، نقيض را و گاهى عين ، نقيض را و گاهى نقيض ، عين را ، كه تمامى اين صور در جاى خود به تفصيل بيان خواهد شد .\r\n\r\n3 . تقسيم قياس استثنايى\r\nاز آن‌جا كه صغراى قياس استثنايى هميشه يك شرطيه است و شرطيه يا متصله است يا منفصله ، پس قياس استثنائى به دو نوع اساسى تقسيم مىشود :\r\n1 . قياس استثنايى اتّصالى\r\n\r\n\r\n","description":"","footnote":"\r\n( 1 ) . چون در تعريف قياس داريم كه : « قول مؤلف من القضا يا متى سلّمت . . . » .\r\n","page_name":" 151 ","page_number":151},
  {"content":"\r\n\r\n2 . قياس استثنايى انفصالى\r\n\r\n4 . شروط قياس استثنايى\r\nاين قياس چه اتصالى باشد و چه انفصالى ، در صورتى منتج است كه داراى شرايط سه‌گانهء زير باشد :\r\nالف . كليّت يكى از دو مقدّمه : يعنى دو مقدمهء كليه ، و از يك مقدمهء كليه و يك جزئيهء منتج است ، ولى از دو مقدمهء جزئيهء منتج نيست . نظير آن‌چه در باب قواعد عامهء قياس اقترانى گفتيم .\r\nبرهان اين شرط : در شرح الشمسيه مىخوانيم :\r\nو ثالثها احد الامرين و هو اما كلية الشرطيه او كلية الاستثناء اى كلية الوضع او الرفع فانه لو انتفى الامران احتمل ان يكون اللزوم [ در متصله 
  ] او العناد [ در منفصله 
  ] على بعض الاوضاع و الاستثناء على بعض آخر فلا يلزم من اثبات احد جزئى الشرطيه او نفيه ثبوت الآخر او انتفائه اللهم الّا اذا كان وقت الاتصال و الانفصال و وضعهما هو بعينه وقت الاستثناء و وضعه فانّه ينتج القياس حينئذ ضرورة كقولنا ان قدم زيد في وقت الظهر مع عمر و اكرمته لكنه قدم مع عمر و فى ذلك الوقت فاكرمته . « 1 »\r\nب . خصوص قضيهء شرطيهء قياس ، اتفاقيه نباشد : اگر متصله است لزوميه و اگر منفصله است عناديه باشد نظير آن‌چه در قياس اقترانى شرطى گفته شد .\r\nبرهان اعتبار اين شرط :\r\nو ثانيها ان يكون الشرطيه لزومية ان كانت متّصلة و عنادية ان كانت منفصلة لان العلم بصدق الاتفاقيه او كذبها موقوف على العلم بصدق احد طرفيها او كذبه فلوا ستفيد العلم بصدق احد الطرفين او بكذبه من الاتفاقيه يلزم الدور . « 2 »\r\nج : قضيهء شرطيهء ما موجبه باشد و در خصوص متصله مىگوييم : اگر سالبه است قابل تحويل به موجبه باشد از راه نقض المحمول كه در قياس اقترانى شرطى نوع چهارم گفته شد .\r\n\r\n\r\n","description":"","footnote":"\r\n( 1 ) . شرح الشمسيه ، ص 174 .\r\n( 2 ) . شرح شمسيه ، ص 174 .\r\n","page_name":" 152 ","page_number":152},
  {"content":"\r\n\r\nدليل اعتبار اين شرط :\r\nاحدهما ان يكون الشرطية موجبة فانها لو كانت سالبة لم ينتنج شيئا لا الوضع و لا الرفع فان معنى الشرطيه السالبة سلب اللزوم او العناد و اذا لم يكن بين امرين لزوم او عناد لم يلزم من وجود احدهما او عدمه وجود الآخر او عدمه . « 1 »\r\n\r\n5 . احكام قياس استثنايى\r\nمقدمه : چهار احتمال در هر قياس استثنايى ( چه اتصالى و چه انفصالى ) متصور است :\r\n1 . وضع مقدم يا اثبات آن يا استثناء عين مقدم ؛\r\n2 . وضع تالى و يا اثبات و يا استثناء عين تالى ؛\r\n3 . رفع مقدم و يا سلب آن و يا استثناء نقيض مقدم ؛\r\n4 . رفع تالى و يا نفى آن و يا استثناء نقيض آن .\r\nاز مجموعهء اين چهار احتمال ، دو احتمال منتج و دو احتمال نيز منتج هستند .\r\n\r\nاحكام قياس استثنايى اتصالى\r\nدو احتمال منتج : 1 . وضع مقدم ، وضع تالى را نتيجه مىدهد ، يا اثبات مقدم اثبات تالى را نتيجه مىدهد و يا به عبارت ديگر استثناء عين مقدم ، عين تالى را نتيجه مىدهد .\r\nمثال : « ان كان زيد انسانا فهو حيوان ، لكنه انسان ؛ فهو حيوان » .\r\nو يا : « كلما كان الماء جاريا كان معتصما ، لكنه جار ؛ فهو معتصم »\r\nدليل انتاج : در شرطيه متصلهء موجبه مقدم ، ملزوم و تالى ، لازم است و هرجا ملزوم ، اثبات شود و تحقّق يابد لازم هم ، محقق خواهد شد چون انفكاك لازم از ملزوم جزء محالات است و علت بدون معلول نيست .\r\n2 . از رفع تالى ، رفع مقدم را نتيجه مىگيريم ؛ به عبارت ديگر از سلب تالى به سلب مقدم مىرسيم و از استثناء نقيض تالى ، نقيض مقدم را نتيجه مىگيريم .\r\nمثال : « ان كان هذا انسانا كان حيوانا ، لكنه ليس به حيوان ، فهو ليس به انسان »\r\nيا مثلا : « كلّما كان الماء جاريا كان معتصما ، لكنه ليس بمعتصم ؛ فهو ليس بجار »\r\n\r\n\r\n","description":"","footnote":"\r\n( 1 ) . شرح شمسيه ، ص 174 .\r\n","page_name":" 153 ","page_number":153},
  {"content":"\r\n\r\nدليل انتاج : مقدّم ، ملزوم و تالى ، لازم است و هرجا لازم نباشد ، ملزوم هم نخواهد بود .\r\n3 . رفع مقدّم ، رفع تالى را نتيجه نمىدهد ، زيرا مقدم ، ملزوم است و تالى ، لازم و گاهى لازم ، لازم مساوى است كه در اين‌جا با منتفى شدن ملزوم ، لازم هم منتفى مىشود مانند « انسان » و « ضاحك » در : « ان كان هذا انسانا كان ضاحكا لكنّه ليس به انسان ؛ فهو ليس بضاحك » .\r\nامّا گاهى لازم ، لازم اعم است و با انتفاء ملزوم اخصّ ، لازم اعمّ منتفى نمىشود و ممكن است موجود باشد ، مانند :\r\n« كلما كانت الشمس طالعه ، كانت الحرارة موجودة » صغرى\r\n« لكنّ الشمس ليست بطالعة » كبرى\r\nنتيجه نمىدهد : « فليس الحرارة موجودة » چون حرارت لازم اعم ، طلوع خورشيد است . و ممكن است بدون طلوع خورشيد ، در اثر روشن كردن آتش و يا دويدن نيز حرارت ايجاد شود ؛\r\nيا مثلا اگر گفتيم : « ان كان هذا انسانا ، كان حيوانا ، لكنّه ليس به انسان » نتيجه نمىدهد : « فهو ليس به حيوان » ، چون حيوان اعم است و از نفى اخص ، نفى اعم لازم نمىآيد ؛\r\nيا مثلا اگر گفتيم : « كلّما كان الماء جاريا كان معتصما ، لكنه ليس بجار » نتيجه نمىدهد : « فهو ليس بمعتصم » ، چون معتصم بودن ، اعم است و بدون آب جارى هم ، قابل تحقّق است كه : آب راكد كثير باشد .\r\n4 . وضع تالى ، وضع مقدم را نتيجه نمىدهد زيرا مقدم ، ملزوم و تالى ، لازم است و ممكن است لازم ، اعم باشد مثل : حرارت ، حيوانيت و اعتصام در سه مثال قبل ، « واضح است از اثبات اعم ، اثبات اخص لازم نمىآيد و نمىتوان گفت : « لكن الحرارة موجوده فالشمس طالعة » ، « لكن الشىء حيوان فهو انسان ، « لكنه معتصم ، فهو جار » چون شايد حرارت باشد بدون طلوع خورشيد ، حيوانيت باشد بدون انسان ، معتصم باشد بدون جريان . پس دو صورت ، منتج و دو صورت ، عقيم است . چهار قاعده :\r\n1 . از اثبات اخص ، اثبات اعم لازم مىآيد ؛\r\n2 . از نفى اخص ، نفى اعم لازم نمىآيد ؛\r\n\r\n","description":"","footnote":"","page_name":" 154 ","page_number":154},
  {"content":"\r\n\r\n3 . از نفى اعم ، نفى اخص لازم مىآيد ؛\r\n4 . از اثبات اعم ، اثبات اخص لازم نمىآيد ؛\r\n\r\nاحكام قياس استثنايى انفصالى\r\nاز آن‌جا كه قضيهء منفصله سه قسم مىشود :\r\n1 . حقيقيه 2 . مانعة الجمع 3 . مانعة الخلّو\r\nپس قياس استثنايى انفصالى هم ، سه صورت پيدا مىكند :\r\n1 . آن‌جا كه صغراى قياس منفصلهء حقيقيه باشد ؛\r\n2 . آن‌جا كه صغرى ، مانعة الجمع باشد ؛\r\n3 . آن‌جا كه صغرى ، مانعة الخلّو باشد .\r\nصورت اوّل : اگر صغرى ، منفصلهء حقيقيه باشد هريك از چهار احتمال مذكور ، منتج خواهد بود يعنى وضع مقدم ، رفع تالى و رفع تالى ، وضع مقدم و رفع مقدم ، وضع تالى و وضع تالى ، رفع مقدم را نتيجه مىدهد و علت آن است كه در منفصلهء حقيقيه ، اجتماع و ارتفاع دو طرف قضيه محال است در نتيجه هركدام متحقق و اثبات شد ديگرى حتما بايد منتفى و سلب شود و هريك سلب شد ديگرى حتما اثبات مىشود .\r\nمثال : « امّا ان يكون هذا العدد زوجا او فردا »\r\n1 . « لكنّه زوج » ، « فهو ليس بفرد »\r\n2 . « لكنه فرد » ، « فهو ليس بزوج »\r\n3 . « لكنه ليس بزوج » ، « فهو فرد »\r\n4 . « لكنه ليس بفرد » ، « فهو زوج »\r\nصورت دوّم : اگر صغرى ، منفصلهء مانعة الجمع باشد ، دو احتمال از چهار احتمال منتج است و دو احتمال ديگر منتج نيست ؛ امّا دو احتمال منتج :\r\n1 . وضع مقدم ، رفع تالى را نتيجه مىدهد .\r\n2 . وضع تالى رفع مقدم را نتيجه مىدهد .\r\nو اما دو احتمامل عقيم :\r\n1 . رفع مقدم ، وضع تالى را نتيجه نمىدهد .\r\n2 . رفع تالى هم وضع مقدم را نتيجه نمىدهد .\r\n\r\n","description":"","footnote":"","page_name":" 155 ","page_number":155},
  {"content":"\r\n\r\nدليل : در مانعة الجمع ، اجتماع دو طرف در صدق ، محال است بنابراين هركدام كه متحقق شود ديگرى حتما سلب خواهد شد ولى ارتفاع محال نيست ، لذا از انتفاء يكى ، اثبات ديگرى لازم نمىآيد بلكه آن نيز ممكن است مرتفع شود و هيچ‌كدام نباشند .\r\nمثال : « امّا ان يكون هذا شجر ، و امّا ان يكون حجر »\r\n1 . « لكنّه شجر » ، « فهو ليس بحجر » منتج\r\n2 . « لكنه حجر » ، « فهو ليس بشجر » منتج\r\n3 . « لكنه ليس بشجر » ، « فهو حجر » عقيم\r\n4 . « لكنه ليس بحجر » ، « فهو شجر » عقيم\r\nعلت عقيم اين است كه شايد نه حجر باشد نه شجر و شىء ثالثى باشد مانند حيوان .\r\nصورت سوّم : اگر صغرى ، منفصلهء مانعة الخلّو باشد باز دو احتمال از چهار احتمال منتج است و دو احتمال عقيم ؛ امّا دو احتمال منتج :\r\n1 . رفع مقدّم ، منتج وضع تالى است .\r\n2 . رفع تالى ، منتج وضع مقدم است .\r\nدو احتمال عقيم :\r\n1 . وضع مقدم ، منتج رفع تالى نيست .\r\n2 . وضع تالى ، منتج رفع مقدم نيست .\r\nبرهان : در مانعة الخلّو ، انتفاء و ارتفاع دو طرف باهم محال است ، پس اگر يك طرف سلب شد طرف ديگر حتما اثبات مىشود ؛ ولى اجتماع دو نسبت در تحقق محال نيست ، يعنى اگر يكى اثبات شد ممكن است ديگرى هم اثبات شود .\r\nمثال : « امّا هذا لا شجر ، و امّا لا حجر »\r\n1 . « لكنه ليس بلا شجر » ، « فهو لا حجر » منتج\r\n2 . « لكنه ليس بلا حجر » ، « فهو لا شجر » منتج\r\n3 . « لكنه لا شجر » ، « فهو ليس بلا حجر » غير منتج\r\n4 . « لكنه لا حجر » ، « فهو ليس بلا شجر » غير منتج\r\nمثال ديگر : « زيد امّا في البحر ، و امّا ان لا يغرق »\r\n1 . « لكنه ليس في البحر » ، « فهو لا يغرق » منتج\r\n\r\n","description":"","footnote":"","page_name":" 156 ","page_number":156},
  {"content":"\r\n\r\n2 . « لكنه قد غرق » ، « فهو في البحر » منتج\r\n3 . « لكنه في البحر » ، « فهو يغرق » عقيم\r\n4 . « لكنه لا يغرق » ، « فهو ليس في البحر » عقيم\r\nو علّت عقم آن است كه :\r\nممكن است در دريا باشد و غرق نشود .\r\nنكته : در باب منفصلهء حقيقيه ، گاهى منفصلهء ما داراى دو جزء است كه مثالش ذكر شد امّا گاهى داراى سه جزء يا بيشتر است ، مانند : « الكلمة اما اسم ، اما فعل ، اما حرف ، در اينجا استثناء عين يكى از اطراف ، حمليات سلبيه به تعداد بقيهء اجزاء را نتيجه مىدهد .\r\nمثلا اگر گفتيم : « لكنه اسم » ، نتيجه مىدهد : « فهو ليس به حرف » ، « فهو ليس بفعل » ولى استثناء نقيض يكى از اجزاء ، نتيجه‌اش يك منفصله به تعداد بقيهء اجزاء است ؛ مثلا اگر گفتيم : « لكنه ليس باسم » ، نتيجه مىدهد : « فهو اما فعل ، او حرف » و دوباره اگر خواستيم نتيجه قطعى شود اين منفصله را صغراى قياس استثنايى ديگر قرار داده و آزمايش كرده مىگوييم : « هذه الكلمه اما فعل او حرف ، لكنه فعل ؛ فهو ليس به حرف » ، يا « لكنه ليس بفعل ؛ فهو حرف » و . . .\r\nو گاهى ممكن است قضيهء ما داراى پنج جزء باشد . مثلا : « الانسان اما نوع او جنس او فصل او عرضى خاصه او عام » ، در اين‌جا اگر بخواهيم به يكى برسيم و نتيجه جزمى بگريم ، بايد چهار مرحله استدلال انجام دهيم به اين صورت كه اگر استثناء عين كرديم و گفتيم : « لكنه نوع » ، به تعداد بقيه ، چهار حمليهء سالبه خواهيم داشت : « فهو ليس بجنس ، بفصل ، بعرضى خاصة ، بعرضى عام ، و اگر نقيض را استثناء كرديم و گفتيم :\r\n« لكنه ليس بعرضى عام » ، نتيجه‌اش يك قضيهء منفصلهء چهار چزئى است كه : « فالانسان اما نوع ، او جنس ، او فصل ، او خاصة » دوباره استدلال تشكيل مىدهيم تا منتهى شود به اين‌كه مثلا نوع است و اين طريقه از استدلال كه يك بار ديگر در بيان نسبت‌ها ، ميان دو نقيض دو مفهوم كلى از آن استفاده شد به نام طريقهء دوران و ترديد يا سبر و تقسيم معروف است ( در باب تمثيل وجه تسميه‌اش خواهد آمد ) و به نام « طريقهء استقصاء » هم معروف است ( در باب نسبت‌ها ميان نقيضين دو كلى وجه تسميهء آن بيان شد ) .\r\n\r\n","description":"","footnote":"","page_name":" 157 ","page_number":157},
  {"content":"\r\n\r\n\r\nخاتمه : لواحق قياس\r\nمباحث اصلى باب قياس در سه مرحله تبيين شد كه به‌طور خلاصه عبارتند $ 121 $ از :\r\nمرحلهء اول . قياس اقترانى حملى و اشكال اربعه .\r\nمرحلهء دوم . قياس اقترانى شرطى و اقسام آن .\r\nمرحلهء سوم . قياس استثنايى و اقسام آن .\r\nاينك در خاتمهء مباحث قياس ، از ملحقات اين باب بحث مىكنيم و به‌طور فشرده ، چهار نوع از انواع قياس‌ها را كه نسبتا مهم بوده و داراى كاربرد فراوانى در علوم و دانش‌هاى گوناگون استدلالى هستند بيان مىكنيم :\r\n1 . قياس مضمر يا ضمير 2 . قياس‌هاى مركبه 3 . قياس خلف يا خلف 4 . قياس مساوات .\r\n\r\nقياس مضمر\r\nمنطق در نهاد و سرشت هر انسانى به‌طور فطرى و طبيعى جاى دارد انسان منطقى سخن مىگويد ، منطقى مىنويسد منطقى مىانديشد و منطقى با اطرفيانش بحث مىكند .\r\nنيروى نطق و تفكر را خداوند در سرشت انسان‌ها قرار داده و اكتسابى نيست ، بر همين اساس انسان‌ها در بيشتر موارد ، در گفتار ، نوشتار و حتى نامه‌هاى معمولى كه به يكديگر مىنويسند از قياس‌هاى منطقى اقترانى و استثنايى استفاده مىكنند ، حتى ممكن است خود ، توجه به اين امر نداشته باشند ولى شخص منطقى كه قواعد منطقى با روح او عجين شده كاملا توجه دارد كه چگونه افراد سخنان خود را به شيوهء قياس منطقى بيان مىكنند .\r\nپس اصل اين‌كه ما از قياس بهره‌مند هستيم جاى ترديد نيست امّا مطلب اين است كه در غالب اوقات ، آن صورت منطقى قياس را مراعات نمىكنيم و خود را بدان ملتزم نمىسازيم ، شكل طبيعى و منطقى قياس آن است كه اولا همهء مقدمات آن همراه با نتيجه آورده شود و ثانيا با چينش خاصى آورده شوند ( مثلا اول صغرى ، بعد كبرى و سپس نتيجه ذكر شود ) ولى اين شكل مراعات نمىشود و گاهى برخى از مقدمات ( صغرى يا كبرى ) و يا نتيجهء استدلال حذف شده و به صراحت آن را متعرض نمىشوديم . اين حذف و اضمار ناشى از چند عامل است :\r\n\r\n","description":"","footnote":"","page_name":" 158 ","page_number":158},
  {"content":"\r\n\r\nالف . شخص مستدل و قايس بر وضوح و بداهت مطلب اعتماد كرده و به حساب اين‌كه يك مطلب واضحى است و مطمئنا خود مخاطب دريافت خواهد كرد ، آن را نمىآورد .\r\nب . و يا اگر هم مطلب دقيق باشد ، مخاطب يك انسان فوق العاده ، تيزهوش و دانشمندى است كه با يك اشاره مطلب را دريافت مىكند مثلا مباحثه با ابن سينا با ، مباحثه با يك فرد معمولى كاملا متفاوت است و براى نابغه نبايد همهء مبتداها ، خبرها و قضايا را تصريح كرد و . . . ) ، لذا آوردن همهء مقدمات حسنى ندارد .\r\nج . و يا اين‌كه شخص قايس به دنبال مطلب ديگرى بود و كاملا غافل شد از اين‌كه نتيجه يا يكى از مقدمات استدلال قبلى خود را ذكر نكرده است و « الانسان محلّ النسيان » ،\r\nاين سه امر و امثال آن مىتواند عامل حذف بعض از مقدمات باشد ، به‌طورىكه گاهى ترتيب طبيعى مقدمات و نتيجه را به هم مىزند ، مثلا به جاى ذكر نتيجه در پايان ، آن را مقدم بر مقدمات مىآورد ، به جاى اين‌كه اول صغرى و بعد كبرى را بياورد مطلب را عكس نموده و اول كبراى كلى و سپس صغرى را بيان مىكند ، و چه بسا براى افراد غير آگاه برگرداندن اين قياس به شكل طبيعى آن و ترتيب يك قياس كامل منطقى كارى بس دشوار باشد . حال آن قياسى كه نتيجه يا يكى از مقدمات آن حذف و در تقدير باشد در اصطلاح منطقيون به نام « قياس مضمر » خوانده مىشود ، و خصوص آن قياسى كه كبراى كلّى آن محذوف و مقدر باشد علاوه بر نام مذكور ، يك اسم مخصوص به خود به نام « قياس ضمير » نيز دارد .\r\nدانشمندان علم منطق از قبيل خواجه طوسى و علامهء حلى « 1 » دو عامل براى حذف كبرى بيان كرده‌اند :\r\n1 . براى رعايت ايجاز و اختصار : هرچه كلام موجز و مختصر باشد بهتر است و « خير الكلام ما قّل و دّل » ، كه بناى عرب بر مراعات اختصار است مثلا مىگويند : « زيد عالم ، فهو محترم » ، كه در اصل بوده : « زيد عالم ، و كل عالم محترم ؛ فزيد محترم » .\r\nو يا : « العالم متغير ، فهو محدث » ، كه كبراى كلى « و كل متغير محدث » حذف شده است :\r\n\r\n\r\n","description":"","footnote":"\r\n( 1 ) . الجوهر النضيد ، ص 190 .\r\n","page_name":" 159 ","page_number":159},
  {"content":"\r\n\r\n2 . براى مغالطه : يعنى در واقع كبراى كلى ، كذب است ولى براى سرپوش گذاشتن روى آن و پنهان كردن كذبش حذف مىكنند ، مانند :\r\n« فلان يطوف بالليل ، فهو متلصّص » ، كه كبراى كلى اين است : « و كل من يطوف بالليل متلصّص » ، يعنى « فلانى شب‌گرد است و هرشب‌گردى دزد است پس فلانى دزد است » كه كبراى كلّى محذوف ، كذب است چون ممكن است شخصى شب‌گرد باشد ولى دزد نباشد ، بلكه پليس باشد و . . . پس از آشنايى با تعريف قياس مضمر و ضمير ، چند مثال مىآوريم :\r\n1 . آن‌جا كه كبراى كلّى حذف شده باشد و ضمنا نتيجه هم ، مقدم بر صغرى آمده باشد مانند : « اين شخص انسان است ، زيرا ناطق است » .\r\nدر اصل چنين بوده : « اين شخص ناطق است ، و هر ناطق و مفكّرى انسان است ؛ پس اين شخص انسان است » .\r\n2 . آن‌جا كه صغراى استدلال حذف شده و ضمنا نتيجه مقدم بر كبرى باشد : « اين شخص انسان است ، زيرا هر ناطقى انسان است » .\r\nدر اصل چنين بوده : « اين شخص ناطق است ، و هر ناطقى انسان است ؛ پس اين شخص انسان است .\r\n3 . آن‌جا كه صغرى و كبرى به ترتيب خاص خود آمده باشد ولى نتيجه حذف شده باشد : « اين شخص ناطق است ، زيرا هر ناطقى انسان است » .\r\nدر اصل بوده : « هذا ناطق و كل ناطق انسان ؛ فهذا انسان » ، كه اين نتيجه به علت وضوح ، نيازى به ذكر ندارد . شما مىتوانيد مثال‌هاى متعدد ديگرى هم بياوريد .\r\nقوله : كسب المقدمات بالتحليل طريقهء اكتساب مجهولات تصديقيه :\r\nدانشمندان منطقى معمولا در خاتمه كتاب‌هاى منطقى انحاء و شيوه‌هاى مختلف تعليم و تعلّم را بيان مىكنند كه در خاتمهء حاشيهء مولى عبد اللّه در امر ثامن از رؤوس ثمانيه اين مطلب بازگو شده و چهار طريقه را مىآورند كه عبارتند از :\r\n1 . روش تقسيم و تركيب 2 . روش تجزيه و تحليل 3 . روش تحديد ( مخصوص باب تصورات ) 4 . روش برهان .\r\nبا حفظ اين مقدّمه مىگوييم : بحث در اين است كه وقتى ما به يك مجهول\r\n\r\n","description":"","footnote":"","page_name":" 160 ","page_number":160},
  {"content":"\r\n\r\nتصديقى مىرسيم چگونه بيانديشيم تا آن را تبديل به معلوم كنيم ؟ واضح است كه برخى از مجهولات تصديقى ، فقط محتاج به يك تصور صحيح از اطراف آن است .\r\nيعنى كافى است كه موضوع ، محمول و نسبت بين آن دو را تصور كنيم و به دنبال آن تصديق حاصل شود و نيازى به استدلال نيست ، ولى نوع مجهولات تصديقى ما با تصوّر اطراف معلوم نمىشوند بلكه نيازمند فكر ، انديشه و استدلال هستند ؛ پس نخست بايد با فكر و انديشه آشنا شويم .\r\nبر اين اساس مرحوم مظفر مىفرمايند : شما خوانندگان اين كتاب حتما به ياد داريد كه تا به‌حال دو مرتبه مراحل و ادوار پنج‌گانهء فكر را براى شما بيان كرده‌ايم يك بار در اوايل كتاب ، در تقسيم علم به تصور و تصديق ، و هركدام به ضرورى و نظرى ، كه در آن‌جا گفتيم : نظرى آن است كه محتاج به فكر و نظر باشد و به مناسبت ، حقيقت فكر را تجزيه و تحليل كرده و مراحل مختلف آن را بيان كرديم ؛ و بار دوّم در اواخر مباحث معرّف در مبحث قسمت ، كه اين سؤال مطرح بود كه : كيف نفكر لتحصيل المجهول التصورى ( چگونه بيانديشم تا به حقيقت ، ماهيت و تعريف يك شىء راه يابيم و آن را بشناسيم ) ؟ در آن‌جا ما طريقهء تحليل را پيشنهاد كرده و باز مراحل پنج‌گانه فكر را بازگو كرديم و در همانجا وعده داديم كه طريقهء اكتساب مجهولات تصديقى در جاى خود خواهد آمد و اكنون وقت آن فرارسيده كه به وعده وفا كرده و مراحل پنج‌گانه فكر و انديشه را در اين باب پياده كنيم ( البته اين پس از شناخت انواع قياس‌ها از لحاظ هيئت است ، از اقترانى حملى ، شرطى و استثنائى با شروطى كه هركدام داشتند ) .\r\nسؤال : راه اكتساب مجهولات تصديقيه چيست ؟\r\nجواب : براى انديشيدن در اين رابطه و رسيدن به معلومات تازه بايد مراحل پنج‌گانه را طى كنيم ، كه دو مرحلهء اوّل از اين مراحل ، مقدمه و زمينه‌ساز فكر و انديشه هستند و بخش اصلى تفكر براى كسب مجهول سه مرحله بعدى است :\r\n1 . مواجه شدن با مشكل : بدون ترديد تا انسان با مجهولى روبرو نشود و احساس نكند كه مشكلى دارد ، به فكر نيفتاده و درصدد حلّ آن برنمىآيد ( مانند مريضى كه تا مرض را در وجود خود حسّ و لمس نكند درصدد معالجه و مراجعه به طبيب نيز برنمىآيد ) ، بنابراين انسان غافل و بىتوجهى كه اصلا ملتفت اين معنى نيست كه آيا\r\n\r\n","description":"","footnote":"","page_name":" 161 ","page_number":161},
  {"content":"\r\n\r\nمشكلى دارد يا نه ؟ به دنبال راه چاره نخواهد بود ، بايد با مجهول روبرو شود و احساس مشكل كند تا به فكر علاج بيفتد .\r\n2 . شناخت نوع مشكل : فرض اين است كه اين‌بار مشكل و مجهول ما يك حقيقت تصديقى است نه تصورى در اين‌جا منظور از معرفت به نوع مشكل اين است كه از لحاظ هيئت و شكل ، اين مجهول تصديقى را بشناسيم كه آيا از قضاياى حمليه است ؟ يا شرطيهء متصله ؟ و يا منفصله ؟ و در هرحال آيا موجبه و داراى نسبت ايجابى است ؟ يا سالبه است ؟ و باز آيا قضيهء معدوله است كه حرف سلب در آن عدول كرده و جزء موضوع ، محمول يا هردو واقع شده ؟ و يا محصله ؟ و آيا از قضاياى موجهه است يا غير موجّهه ؟ آيا از موجهات بسيطه است ؟ يا مركبه ؟ و . . .\r\nو از لحاظ مادّه نيز بشناسيم كه اين مجهول ما از كدام نوع از علوم و معارف است ؟ آيا از علوم نظرى است ؟ يا عملى ؟ از معقولات است ؟ يا از منقولات ؟ از علوم برهانى است ؟ يا جدلى ؟ و . . . و بايد از قواعد كداميك از صناعات خمس در آن استفاده شود ؟ اگر برهانى است بايد مقدمات آن يقينى و اگر جدلى است از مسلّمات باشند و . . .\r\nبدون ترديد طى اين مرحله و آگاهى با نوع مشكل هم يكى از مقدمات فكر و انديشه است كه تا اين مرحله را پشت‌سر نگذاريم هرگز موفق به طىّ مراحل بعدى نخواهيم شد ، خوشبختانه مباحث قضايا ما را در شناخت نوع مشكل ، از لحاظ هيئت كمك مىكنند ، تا اگر حمليه است از قياس اقترانى حملى و اگر شرطيه است از اقترانى شرطى استفاده كنيم همچنين مباحث صناعات خمس و دقت شخص مستدل او را در شناخت نوع مشكل از لحاظ مادّه يارى مىكند تا به دنبال اين دو معرفت بتواند به معلومات متناسب با مجهول مراجعه و حلّ مشكل كند .\r\n3 . اين مرحله در حقيقت ، اولين حركت فكر است كه به دنبال دو مرحلهء مقدماتى مىآيد . يعنى پس از اين‌كه با مشكل مواجه شديم و نوع آن را تشخيص داديم ، ذهن براى حل مجهول ، به معلومات تصديقى مراجعه و آن‌چه را كه متناسب با آن مجهول است تحصيل مىكند ، اين نخستين مرحلهء اصلى فكر ، يعنى حركت از مطلوب ، به سوى مبادى است « الفكر حركة الى العبادى » .\r\n4 . حركت و سير عقل در ميان معلومات : مهم‌ترين و مشكل‌ترين دوره‌اى كه بر\r\n\r\n","description":"","footnote":"","page_name":" 162 ","page_number":162},
  {"content":"\r\n\r\nفكر مىگذرد همين مرحله است و اين‌جا است كه انسان‌هاى مفكر از ديگران ممتاز مىشوند هر انديشمندى كه در اين مرحله به سلامت تحقيقاتش را كامل نمايد و بتواند در اين سير علمى ، مجهول خويش را تا سرحدّ مقدمات بديهى آن ، تعقيب كند البته به مقصود خويش رسيده است و هركس در اين مرحله موفق نشود هرگز مجهول او تبديل به معلوم نمىشود . براى موفقيت در اين دوره و كسب معلومات متناسب با مجهول .\r\nمرحوم مظفر « طريقهء تحليل » را پيشنهاد مىكنند كه عنوان بحث هم همين بود يعنى : كسب المقدمات بالتحليل ؛ اين روش در سه بخش اجرا مىشود :\r\nبخش اوّل : فرض كنيم كه مجهول ما يك قضيهء حمليّه است ، مثلا : « الانسان جسم » ، و مىخواهيم از طريق قياس اقترانى حملى آن را تبديل به معلوم سازيم خود اين مرحله محتاج به برداشتن سه‌گام است :\r\nگام اوّل : تجزيه و تحليل مطلوب : فرض اين است كه مطلوب ما يك قضيهء حمليه است . هر قضيهء حمليه مركب از موضوع و محمول است ، كه اولين كار جداسازى اين دو از يكديگر است ، مثلا در قضيهء مذكور « انسان » را جدا و « جسم » را جدا در نظر مىگيريم نه به عنوان يك قضيهء مرتبط باهم ، ضمنا اين را هم مىدانيم كه هر آن‌چه « موضوع مطلوب » باشد در مقدمات آن « حدّ اصغر » خواهد بود و قضيهء مشتمل بر آن صغرى است و هر آن‌چه « محمول مطلوب » باشد در مقدماتش « حدّ اكبر » خواهد بود و قضيهء مشتمل بر آن كبرى است .\r\nگام دوّم : پس از تجزيه و تحليل ؛ روى هركدام از موضوع و محمول ، چهار عمل انجام مىدهيم ؛\r\nبراى موضوع مطالب زير را به دست مىآوريم :\r\nتمام آن‌چه بر انسان قابل حمل است : نوع ، جنس ، فصل ، عرض خاص و عرض عام ( چون محمولات يك موضع از اين پنج امر بيرون نيست ) ، مانند : « الانسان ناطق ، حيوان ، ضاحك ، جسم و . . . »\r\n2 . تمام آن‌چه را كه ، انسان بر آن‌ها قابل حمل باشد ، مانند : « زيد انسان » ، « الكاتب انسان » ، « الناطق انسان و . . . »\r\n3 . تمام آن‌چه از اين موضوع ، قابل سلب است ، مانند « الانسان ليس بفرس » ، « الانسان ليس بشجر » ، « ليس بجماد » و . . .\r\n\r\n","description":"","footnote":"","page_name":" 163 ","page_number":163},
  {"content":"\r\n\r\n4 . تمام آن‌چه را كه انسان از آن‌ها قابل سلب باشد ، مانند :\r\n« الفرس ليس به انسان » ، « السماء ليس به انسان » ، « الحجر ليس به انسان » و . . .\r\nو براى محمول مطالب زير را به دست مىآوريم :\r\n1 . تمام آن‌چه بر جسم قابل حمل باشد ، مانند : « الجسم متحيّز ، جوهر ، ممكن و . . . »\r\n2 . تمام آن‌چه كه جسم بر آن‌ها قابل حمل باشد ، مانند : « الحجر جسم » ، « الشجر جسم » ، « الماء جسم » و . . .\r\n3 . تمام آن‌چه كه جسم از آن‌ها قابل سلب باشد ، مانند : « النفس ليس بجسم » ، « العقل ليس بجسم » و . . .\r\n4 . تمام آن‌چه كه آن‌ها از جسم قابل سلب باشند ، مانند : « الجسم ليس بعقل » « ليس بقديم » و . . .\r\nپس از انجام اين كارها خواهيم ديد كه در جانب هركدام از موضوع مطلوب و محمول آن ، تعداد قابل ملاحظه‌اى از قضاياى موجبه و سالبه در اختيار ما است .\r\nگام سوّم : در گام سوم تك‌تك قضايايى را كه « موضوع مطلوب » در آن‌ها آمده ( به عنوان موضوع و يا محمول ، چه سالبه و چه موجبه ) با تك‌تك قضايايى كه « محمول مطلوب » در آن‌ها اخذ شده ( چه موجبه و چه سالبه ، چه محمول در آن‌ها نيز محمول باشد و چه موضوع ) مقايسه نموده و به صورت صغرى و كبرى كنار هم مىگذاريم آن‌گاه اگر موفق به يافتن دو قضيه شديم كه در آن‌ها محمولى از محمولات « موضوع مطلوب » ، موضوع براى « محمول مطلوب » واقع شده و ضمنا شرايط شكل اوّل را نيز دارا هستند ، در اين‌جا شكل اوّل تشكيل داده و مطلوب را تحصيل مىكنيم مثلا :\r\n« كل انسان حيوان ، و كل حيوان جسم ؛ فكل انسان جسم » .\r\nهمچنين اگر محمولى از محمولات « موضوع مطلوب » ، محمول « محمول مطلوب » واقع شده بود و شرايط شكل دوم را هم داشت قياس شكل دوم را تشكيل مىدهيم منتها نسبت به مطلوب موردنظر ، يعنى : « الانسان جسم » ، چنين شكلى منتج نيست مثلا مىتوان گفت : « كل انسان جوهر ، و كل جسم جوهر ؛ فكل انسان جسم » ، ولى در شرايط اشكال اربعه گفتيم كه در شكل دوم اختلاف دو مقدمه در ايجاب و سلب ( خين ) لازم است و در اين‌جا اگر يكى سالبه باشد نتيجهء ايجابى نمىدهد و حال\r\n\r\n","description":"","footnote":"","page_name":" 164 ","page_number":164},
  {"content":"\r\n\r\nآن‌كه مطلوب ما ايجابى است .\r\nو باز اگر موضوعى از موضوعات « موضوع مطلوب » ، موضوع براى « محمول مطلوب » واقع شده بود و شرايط شكل سوم را هم دارا بود ، در اين‌جا قياس شكل سوم را ترتيب داده و نتيجهء مطلوب را مىگيريم مثل : « كل ناطق انسان ، و كل ناطق جسم ؛ فكل انسان جسم » .\r\nو نيز اگر موضوعى از موضوعات « موضوع مطلوب » ، محمول براى « محمول مطلوب » واقع شده بود و شرايط شكل چهارم را هم دارا بود قياس شكل چهارمى را تشكيل داده و نتيجه مىگيريم مثلا : « كل ناطق انسان ، و بعض الجسم ناطق ؛ فبعض الانسان جسم » ، ولى اين نيز منتج نيست ، چون شروط شكل چهارم را ندارد ( مين كغ يا خين كاين ) .\r\nو در هرحال از ان اشكالى كمك مىگيريم كه منتج مطلوب ما هستند . اين بود طريقهء تحليل در خصوص حلّ مشكل قضاياى حمليه از طريق قياس اقترانى حملى ، آن گاه اگر از اين راه موفق شديم ( مانند مثال‌هاى مذكور ) ، فهو المطلوب و گرنه بايد دنبال راه ديگرى باشيم از قبيل : روش تركيب و تقسيم ، روش برهان و . . . .\r\nبخش دوّم : فرض مىكنيم كه مجهول تصديقى ما يك قضيهء شرطيه است ، مثلا :\r\nنمىدانيم كه آيا ميان طلوع شمس و روشنايى عالم ملازمه وجود دارد يا نه ؟ در اين‌جا اگر چنان‌چه قضيهء شرطيه را به يك قضيهء حمليّه ارجاع داديم كه لازمهء آن است ( در مباحث ارجاع حمليه به شرطيه و بالعكس بيان شد ) ، از طريق قياس اقترانى حملى ، بدان استدلال مىشود و مطلب همان است كه ذكر شد ؛ ولى اگر خواستيم حفظ ظاهر نموده و قضيهء شرطيهء مطلوب خود را ، به همان صورت شرطيه بودن ابقاء كنيم بايد از راه قياس اقترانى شرطى استدلال كنيم منتها طريقه ، همان طريقهء تحليل است كه سه گام دارد :\r\nگام اوّل : ابتدا هريك از مقدم و تالى قضيهء مذكور را از يكديگر جدا مىكنيم كه هركدام في حدّ نفسه يك قضيهء حمليّه هستند ، يعنى : « الشمس طالعة » ، « العالم مضيىء » .\r\nگام دوّم : روى هركدام از مقدم و تالى چهار عمل انجام مىدهيم :\r\nامّا روى مقدم :\r\n\r\n","description":"","footnote":"","page_name":" 165 ","page_number":165},
  {"content":"\r\n\r\n1 . تمام ملزومات آن را تحصيل مىكنيم ؛\r\n2 . تمام لوازم آن را بدست مىآوريم ؛\r\n3 . تمام ملزومات نقيض آن را تحصيل مىكنيم ؛\r\n4 . تمام لوازم نقيض آن را به دست مىآوريم .\r\nروى تالى نيز همين چهار عمل را انجام مىدهيم . در نتيجه در هر طرف تعداد قابل ملاحظه‌اى از قضاياى شرطيه ، به دست مىآوريم .\r\nگام سوم : يكايك قضاياى شرطيه‌اى را كه در جانب مقدم به دست آورده‌ايم با يكايك قضاياى شرطيهء جانب « تالى مطلوب » كنار هم قرار مىدهيم و صغرى و كبرى درست مىكنيم ، از هركدام كه به صورت شكلى از اشكال اربعه همراه با شرايط آن شكل ، دو معلوم متناسب با مجهول تحصيل كرديم ، مستقيما به سراغ مجهول آمده و وضع آن را روشن مىسازيم ، به عنوان مثال :\r\n« كلّما كانت الشمس طالعة ، كان النهار موجودا » صغرى\r\nو « كلّما كان النهار موجودا ، كان العالم مضيئا » كبرى\r\n« فكلّما كانت الشمس طالعة ، كان العالم مضيئا » نتيجه\r\nبخش سوم : فرض مىكنيم كه مجهول تصديقى ما يك قضيهء حمليه است و مىخواهيم از طريق قياس استثنايى وضع آن را معلوم كرده و حلّ مشكل نماييم .\r\nدر اين‌جا از باب مقدّمه مىگوييم : هميشه مقدمهء اوّل هر قياس استثنايى يك شرطيه است كه يا شرطيهء متصله ( قياس استثنايى اتصالى ) و يا شرطيهء منفصله ( قياس استثنايى انفصالى ) است ؛ و مقدمهء دوّم آن يك قضيهء حمليه مشتمل بر استثناء ( كلمهء لكن ) است و نتيجه نيز يك حمليه است .\r\nدر استثنايى اتصالى از چهار احتمال متصور دو احتمال منتج است :\r\n1 . استثناء عين مقدم ، عين تالى را نتيجه مىدهد .\r\n2 . استثناء نقيض تالى ، نقيض مقدم را نتيجه مىدهد .\r\nدر انفصالى نيز اگر منفصله حقيقيه باشد هر چهار احتمال آن منتج است و اگر مانعة الجمع يا مانعة الخلو باشد هركدام دو احتمال منتج دارند ( در مباحث گذشته اين مطالب همراه با مثال بيان شده است ) .\r\nبا حفظ اين مقدمه ، اگر بخواهيم از راه قياس استثنايى اتّصالى ، آن مطلوب را ،\r\n\r\n","description":"","footnote":"","page_name":" 166 ","page_number":166},
  {"content":"\r\n\r\nحلّ كنيم بايد دو گام برداريم :\r\nگام اوّل : فرض مىكنيم « زيد حيوان است » مطلوب ما است پس : تمام ملزومات اين مطلوب را ، تحصيل مىكنيم ؛\r\nتمام لوازم اين مطلوب را ، چه مساوى و چه اعمّ به دست مىآوريم ؛\r\nتمام ملزومات نقيض آن را تحصيل مىكنيم ؛\r\nتمام لوازم نقيض مطلوب را همبه دست مىآوريم .\r\nدر نتيجه ، تعداد زيادى قضاياى شرطيه در اختيار ما است .\r\nگام دوّم : تك‌تك قضاياى شرطيه را مىسنجيم تا ببينيم كدام يك مناسب مطلوب ما است اگر از ميان قضايا ، قضيه‌اى يافتيم كه استثناء عين مقدم آن ، عين تالى را نتيجه داد ( كه مطلوب ما باشد ) ، همان قضيه را به عنوان استدلال مىپذيريم ، مثال :\r\n« ان كان زيد انسانا ، فهو حيوان » صغرى\r\n« لكنه انسان » كبرى\r\n« فهو حيوان » نتيجه\r\nو اگر فرضا مطلوب ما اين باشد كه : « فلان شىء انسان نيست » ، مىگوييم : « ان كان هذا انسانا ، فلا يكون شجرا » ، آن‌گاه از راه استثناء نقيض تالى ، نقيض مقدم را نتيجه مىگيريم يعنى مىگوييم : « لكنه شجر ؛ فلا يكون انسانا » ، و اگر بخواهيم از راه قياس استثنايى انفصالى ، مطلوب را حلّ كنيم باز دو گام برمىداريم :\r\nگام اوّل : ابتداء تمام چيزهايى را كه با مطلوب ما ، يا با نقيض آن معاند هستند و بين آن دو تعاند هست ، تحصيل مىكنيم فرقى نمىكند كه اين تعاند در صدق و كذب ، هر دو ( منفصله حقيقيه ) ، و يا تنها در صدق ( مانعة الجمع ) ، و يا تنها در كذب ( مانعة الخلّو ) باشد .\r\nگام دوّم : از اين مطلوب با معاندات يا نقيض آن ، قضاياى منفصله تشكيل مىدهيم ، سپس از راه استثناء عين هر جزء ، نقيض جزء ديگر را نتيجه مىگيريم ، به حسب احتمالات متصور در هر قسم از سه قسم منفصله ؛ مثلا مطلوب ما اين است كه :\r\n« هذا العدد زوج » ، يكى از معاندات اين است : « هذا العدد فرد » ، سپس مىگوييم :\r\n« العدد اما زوج و امّا فرد » صغرى\r\n« لكنه ليس بفرد » كبرى\r\n\r\n","description":"","footnote":"","page_name":" 167 ","page_number":167},
  {"content":"\r\n\r\n« فهو زوج » نتيجه\r\nاين روش در همهء مثال‌ها و موارد يكى است و نكتهء مهمّ در رعايت ضوابط و شرايطى است كه در هريك از قياس‌هاى اقترانى حملى ، شرطى ، استثنايى اتصالى و انفصالى وجود دارد .\r\n5 . پس از اين‌كه مرحلهء چهارم با دقت ، ظرافت و موفقيت به پايان رسيد مرحلهء پنجم آغاز مىشود و آن عبارت است از : حركت فكر از معلومات متناسب به دست آمده به سمت مجهول و مطلوب و تبديل آن به معلوم ، كه گام پايانى است « . . . و من مبادّى الى المراد » . اين طريقهء اكتساب مجهولات تصديقى بود .\r\n\r\nقياس‌هاى مركب\r\nبحث دوّم در خاتمهء قياس ، قياس‌هاى مركب است ، كه شامل سه مبحث است :\r\n1 . تمهيد و مقدمه 2 . تعريف قياس مركب 3 . تقسيم آن\r\nامّا تمهيد : اگر بخواهيم استدلالى ، منتج باشد و مطلوب را ، به معلوم تبديل سازد حتما بايد مبادى و مقدمات آن ( صغرى و كبرى ) به بديهيّات ختم شود ، زيرا ويژگى بديهيات آن است كه نياز به فكر ، انديشه و استدلال ندارند و اگر به بديهيات نرسيم ، بايد تا بىنهايت پيش برويم و هرگز مجهولى براى ما معلوم نخواهد شد ، بلكه آن‌چه كه بدان رسيده‌ايم يك سلسله مبادى نظرى نامتناهى است و به جاى كسب يك معلوم تصديقى صدها و هزاران مجهول ديگر بر مجهول اولى ما افزوده مىشود . در سلسله معلومات تصورى هم مطلب از اين قرار است ، بنابراين چه در بخش تصورات و چه تصديقات ، شناخت از يك حقيقت مجهول تصورى و يا تصديقى در گرو منتهى شدن آن به يك سلسله تصورات و تصديقات بديهى و ضرورى است و گرنه محال خواهد بود كه مطلوبى براى ما تبديل به معلوم شود . البته منتهى شدن به بديهيات دوگونه است :\r\n1 . گاهى بدون واسطه و مستقيم از همان ابتداء امر ، به دو معلوم تصديقى دست مىيابيم و دو معلوم تصديقى بديهى متناسب با مطلوب مىيابيم كه از آن‌ها در راه كسب اين معلوم استفاده مىكنيم ، در اين صورت كار تحقيق به همين‌جا ختم مىشود و نام چنين قياسى را « قياس بسيط » نامند كه در واقع يك قياس بيشتر نيست ؛ مثال :\r\nنسبت مجموعهء اين ساختمان مدرسه به فلان حجرهء آن ، نسبت كل به جزء است صغرى\r\n\r\n","description":"","footnote":"","page_name":" 168 ","page_number":168},
  {"content":"\r\n\r\nو « هر كل و مجموعه‌اى از جزء خود بزرگتر است » كبرى\r\n« پس اين مجموعه ، از آن حجره تنها اعظم است » نتيجه\r\nكه هردو مقدمهء اين مطلوب از بديهيات شش‌گانهء منطقى است .\r\nآن‌چه تا به حال در بخش قياسات مطرح شد بر اين اساس بود كه در فرض ما هر دو مقدمه بديهى باشند و نيازى به استدلال نداشته باشند . ( قياس بسيط ) .\r\n2 . ولى گاهى وقتى با تجزيه و تحليل مىخواهيم معلومات متناسب با مجهول به دست آوريم در به دو امر و مستقيم به بديهيات نمىرسيم بلكه يكى از دو مقدّمهء استدلال ( صغرى يا كبرى ) و يا هردو مقدمهء آن نظرى و اكتسابى هستند ، مثلا در : « العالم متغير ، و كل متغير حادث ؛ فالعالم حادث » ، بر فرض كه صغراى آن بديهى و محسوس باشد ولى كبراى كلّى آن محتاج به استدلال است و يا در : « كل انسان ناطق ، و كل ناطق جوهر ؛ فكل انسان جوهر » ، هردو مقدمهء استدلال اكتسابى هستند همان‌طور كه غالب قياسات و استدلالات در علوم گوناگون از همين قبيل هستند اين‌جا است كه تحقيقات بدينجا ختم نمىشود بلكه آن دو مقدمه ، يكى از آن دو كه براى مطلوب اصلى اقامه شده خود يك مطلوب ديگرى بوده و بايد جهت حلّ آن‌ها و تبديل آن‌ها به معلوم بكوشيم ، آن‌گاه اگر يكى كسبى باشد نياز به يك استدلال خواهد بود و اگر هردو مقدمه كسبى باشند نيازمند دو استدلال خواهيم بود ، پس اگر مبادى و مقدمات استدلال اين دو مقدمه خود بديهى بودند ، مطلب تمام است و اگر آن‌ها نيز هردو با يكى كسبى بودند ، باز محتاج به استدلال خواهند بود ، حتّى ممكن است به تعداد آن‌ها كه چهار مقدمه را تشكيل مىدهند ، ما هم نياز به چهار استدلال ديگر داشته باشيم و همين‌طور اين تحليلات و استدلالات ادامه مىيابد تا زمانى كه به يك امر بديهى ختم شود ، و از بديهيات شروع كرده به سمت مطلوب اصلى بياييم و آن را به معلوم تبديل سازيم . حال نام اين‌گونه از استدلالات مترتّبه و در طول يكديگر « قياس‌هاى مركب » است ، چون در حقيقت از دو يا چند قياس تشكيل شده است ، مثلا در فقه مىگويند : « اجتماع دو مالك مستقلّ ، در آن واحد بر مملوك واحد ، مستحيل است به دليل اين‌كه مستلزم اجتماع مثلين در شىء واحد است » صغرى\r\nو « اجتماع مثلين در شىء واحد ممتنع است » كبرى\r\n« پس اجتماع مالكين كذايى محال است » نتيجه\r\n\r\n","description":"","footnote":"","page_name":" 169 ","page_number":169},
  {"content":"\r\n\r\nسپس مىپرسيم : به چه دليل اجتماع مثلين محال است ؟ در جواب گفته مىشود :\r\n« اجتماع مثلين به اجتماع نقيضين منتهى مىشود » صغرى\r\nو « اجتماع نقيضين محال است » كبرى\r\n« پس اجتماع مثلين محال است » نتيجه ، با دو استدلال به نتيجه رسيديم .\r\nيا مثلا در علوم عقلى و كتب كلامى داريم كه : « دور باطل و محال است به دليل اين‌كه : دور مستلزم توقف الشىء على نفسه است » صغرى\r\nو « توقف الشىء على نفسه محال است » كبرى\r\n« پس دور محال است » نتيجه\r\nسپس مىپرسيم : به چه دليل توقف شىء على نفسه محال است ؟\r\nگفته مىشود : زيرا توقف الشىء على نفسه ، مستلزم تقدم الشىء على نفسه است ، و اين محال است .\r\nباز مىپرسيم : چرا تقدم شىء بر خودش محال است ؟\r\nگفته مىشود : زيرا تقدم شىء بر خودش ، مستلزم اجتماع نقيضين است كه امرى محال است پس دور محال است ؛ كه با سه مرحله استدلال ، مطلب را به بديهيّات منتهى كرديم و قياس ما از سه استدلال مركب است ، همچنين ممكن است پشت سر هم و مرتّب ، گاه تا ده استدلال انجام دهيم تا به مطلوب برسيم .\r\n( نكته : گاهى مىتوان در عرض هم ، براى يك مدّعا چند استدلال آورد كه هر كدام مستقلا مثبت مدّعا است نظير : اثبات وجود صانع از راه برهان صديقين ، برهان امكان و وجوب ، برهان نظم و . . . كه اين‌ها را قياس‌هاى مركب نمىگويند ؛ ولى گاهى يك استدلال بر مدّعا مىآوريم كه مقدمات آن جداجدا بايد تثبيت شود تا منتج باشند نام اين استدلال قياس مركب » است ) .\r\nامّا تعريف :\r\nقياس مركب آن قياس و استدلالى است كه در حقيقت از دو يا چند قياس تشكيل يافته است كه از همهء آن‌ها براى رسيدن به يك مطلوب استفاده مىشود . اقسام قياس مركب :\r\n1 . قياس موصول 2 . قياس مفصول .\r\nقياس موصول : قياس مركبى است كه در تمامى مراحل استدلال‌هاى آن تا انتهاء به\r\n\r\n","description":"","footnote":"","page_name":" 170 ","page_number":170},
  {"content":"\r\n\r\nبديهيات ، بدون كم‌وكاست مقدمات ( صغرى و كبرى ) هر استدلال با نتيجهء آن ذكر شده ، و چيزى از وسط حذف نشده و نتيجهء هر مرحله ، به عنوان صغرى يا كبراى مرحلهء بعدى استفاده شده است .\r\nمثال : مطلوب ما اين است كه : « كل انسان جسم » ، و براى آن چنين استدلال مىكنيم : « كل انسان نام ، و كل نام جسم ؛ فكل انسان جسم » ، ولى صغراى اين استدلال جاى سؤال دارد كه : به چه دليل انسان نامى است ؟\r\nدر جواب مىگوييم : « كل انسان حيوان ، و كل حيوان نام ، فكل انسان نام » ، آن گاه از مجموع دو استدلال ، به طريق زير نتيجهء نهايى را مىگيريم :\r\n1 . « كل انسان حيوان ، و كل حيوان نام ؛ فكل انسان نام »\r\n2 . « كل انسان نام ، و كل نام جسم ؛ فكل انسان جسم »\r\nكه نتيجهء استدلال اولى ، صغراى استدلال دوّم واقع شده و مطلوب نهايى به دست آمده است ، يا به قول مرحوم مظفر مطلوب ما اين است كه : « هر شاعرى داراى عواطف و احساسات بسيار قوّى است » ، و براى آن چنين استدلال مىكنيم :\r\n« كل شاعر يتألم ( آزرده شدن ) ، و كل من يتألم فهو قوى العاطفة ؛ فكل شاعر قوى العاطفة » ، آن‌گاه مىپرسيم به چه دليل شاعران متألم مىشوند ؟ در جواب استدلال مىشود : « هر شاعرى حسّاس است ، و هر حسّاسى متألّم است ؛ پس هر شاعرى متألم است » ، سپس نتيجهء اين مرحله را صغراى مرحلهء مذكور قرار داده و با دو استدلال به نتيجهء دلخواه مىرسيم كه : « هر شاعرى داراى احساسات و عواطف بسيار قوى است » .\r\nقياس مفصول : قياسى است كه همهء مقدمات استدلال‌هاى آن ذكر نشده بلكه نتايج مقطع‌هاى ابتدايى و وسطى معمولا حذف شده و تنها به آوردن « كبراهاى كلى » و يا « صغراها » اكتفا مىشود تا به نتيجهء نهايى مىرسيم .\r\nمثلا در مثال اوّل بگوييم :\r\n1 . « كل انسان حيوان » 2 . و « كل حيوان نام » 3 . و « كل نام جسم » ، سپس نتيجه بگيريم كه : « فكل انسان جسم » .\r\nيا در مثال دوم بگوييم :\r\n1 . « كل شاعر حساس » 2 . و « كل حساس يتألم » 3 . و « كل من يتألم ، قوى العاطفة » ، تا نتيجه بگيريم كه : « فكل شاعر قوى العاطفة » .\r\n\r\n","description":"","footnote":"","page_name":" 171 ","page_number":171},
  {"content":"\r\n\r\nيا در مثال دور بگوييم : 1 . « دور مستلزم توقف الشىء على نفسه است » 2 .\r\nو « توقف كذايى مستلزم تقدم الشىء على نفسه است » 3 . و « تقدم كذايى مستلزم اجتماع نقيضين است » 4 . و « اجتماع نقيضين محال بديهى و باطل است » ، سپس نتيجه بگيريم :\r\n« پس دور محال و باطل است » .\r\nالبته از قياسات مفصوله همان نتيجه را مىگيريم كه از قياسات موصوله مىگرفتيم ولى با تفاوتى كه بين آن دو ديديم . بيشتر استدلالات در علوم به صورت قياس مركب انجام مىپذيرد و از نوع قياس‌هاى مركب مفصول است كه نتايج وسطى در آنها حذف مىشود ، البته علت اين حذف هم ، اعتماد مستدل بر وضوح و بداهت آن است . اين مطالب مختصرى راجع به اصل قياس مركب در منطق بود ، اينك بايد دانست كه پاره‌اى از قياسات مركب منطقى ، نام‌هاى بخصوصى دارند از قبيل : قياس خلف ، مساوات و . . .\r\nكه در اينجا به خاطر اهميت برخى از آنها و آگاهى بيشتر شما به دو نمونه از آنها پرداخته و مختصرى دربارهء آنها توضيح مىدهيم . ( نكته : تصور نكنيد در قياسات مفصوله ، كه گاهى سه يا چهار يا بيشتر مقدمه مىآوريم و در پايان يك نتيجه مىگيريم همه يك استدلال هستند بلكه چند استدلال است كه برخى به صورت مضمر بيان شده است ) .\r\n\r\nقياس خلف\r\nيكى از قياس‌هاى مركب « قياس خلف » است ، كه بار اوّل در آغاز تنبيهات شكل سوم ، از اشكال اربعه كه طرق استدلال ، براى انتاج هريك از اشكال اربعه را بيان مىكرديم و طريقهء اولى و همگانى كه در آنجا بيان شد همين طريقهء قياس خلف بود ، كه از آن در جهت مبرهن ساختن انتاج ضرب چهارم ، از شكل دوم و ضرب پنجم از شكل سوم استفاده كرديم ؛ و بار دوم در مباحث قياس اقترانى شرطى بود كه به پنج قسم تقسيم شد ، قسم چهارم آن قياسى بود كه فراهم شده باشد از يك قضيهء شرطيهء متصلهء صغرى و يك قضيهء حمليهء كبرى ، و در پايان آن قسم تنبيهى بيان ، و در آن اشاره كرديم كه قياس خلف به دو قياس منحل مىشود كه قياس اوّل آن از همين نوع چهارم اقترانى شرطى است . اينك بسيار بجا است كه مطالب گذشته را مجددا تكرار كنيم تا با آمادگى كامل وارد بحث قياس خلف شويم .\r\nبه‌طور كلى استدلال بر يك مطلوب ، گاهى مستقيم و مباشرى است . مثلا از راه\r\n\r\n","description":"","footnote":"","page_name":" 172 ","page_number":172},
  {"content":"\r\n\r\nتغير عالم و حدوث هر متغيرى ، مستقيما حدوث عالم را نتيجه بگيريم و گاهى غير مستقيم و غير مباشرى است .\r\nتوضيح اين‌كه : گاهى انسان عاجز است از اين‌كه مستقيما براى مطلوب خويش صغرى و كبرى چيده و استدلال نمايد ، مثلا براى اثبات اين‌كه : روح انسانى و نفس ناطقه داراى تجرّد است ، مستقيما نمىتواند استدلال كند در اين‌گونه موارد تدبيرى انديشيده و ترفندى عاقلانه به كار برده و از طريقهء غير مستقيم و غير مباشرى مدد مىگيرد ، و با براهين مستحكم ، نقيض مطلوب خويش را ابطال كرده و از راه ابطال نقيض مطلوب ، حقانيت و صدق مطلوب خويش را نتيجه مىگيرد ( به ضميمهء اين مقدمهء خارجى كه ، ارتفاع نقيضين محال است ) مثلا براى اثبات روح ، ادّله‌اى مىآورند مبنى بر ابطال مادّى بودن آن ، و وقتى مادى بودن ابطال شد و ثابت شد كه قوهء مدركهء كليّات همين سلول‌هاى مغزى نيستند ، تجرّد آن را نتيجه مىگيرد ، چون امكان ندارد كه چيزى مادّى باشد و مادى نباشد ، وقتى مادّى بودن باطل شد پس عدم آن ثابت مىشود و گرنه ارتفاع نقيضين پيش مىآيد كه محال و باطل است ، نام اين قياس را « قياس خلف » گويند ( در آينده وجه تسميهء آن را بيان خواهيم كرد ) . با اين محاسبات مىتوان در تعريف قياس خلف چنين گفت :\r\n« قياس خلف » قياس مركبى است كه از راه ابطال نقيض مطلوب ، خود مطلوب را براى ما اثبات مىكند .\r\nسؤال از كيفيت قياس : چگونه مىتوان مطلوب را از راه ابطال نقيض آن ، اثبات كرد ؟ و راه اثبات مطلوب از طريق ابطال نقيض كدام است ؟\r\nمرحوم مظفر مىفرمايد : قبل از اين‌كه طريقهء آن را بيان كنيم باز مىگرديم به مواردى از اشكال اربعه كه جهت انتاج آن موارد ، از قياس خلف استفاده كرديم و يكى از آن موارد متعدّد را به عنوان مثال برگزيده و بحث را با آن دنبال مىكنيم و آن موارد عبارت است از ضرب چهارم از چهار ضرب شكل دوم كه صغرى سالبهء جزئيه و كبرى موجبهء كليه بود و نتيجه هم سلب جزئى بود .\r\nمثلا : « بعض الحيوان ليس به انسان ، و كل ناطق انسان ؛ فبعض الحيوان ليس بناطق » ، براى اثبات منتج بودن اين صورت ، از طريقهء برهان خلف استفاده مىكنيم و به دو شيوه ، مطلب را بيان مىكنيم :\r\n\r\n","description":"","footnote":"","page_name":" 173 ","page_number":173},
  {"content":"\r\n\r\n1 . اجمال برهان : به‌طور خلاصه اين برهان سه مرحله دارد :\r\nمرحلهء اول . مفروض : صدق دو مقدمه يعنى صغرى و كبراى مذكور .\r\nمرحلهء دوم . مدّعا : اگر دو مقدمه ، صادق بودند حتما نتيجهء آن‌ها نيز صادق است .\r\nمرحلهء سوم . خلاصهء برهان : اگر اين مطلوب يا مدعا صادق نباشد لازمه‌اش اين است كه نقيض آن صادق باشد ( نقيض سلب جزئى ، ايجاب كلى است ) و لكن نقيض مطلوب نمىتواند صادق باشد ، زيرا صدق نقيض ، مستلزم خلف و محال و باطل است ( مستلزم كذب يكى از دو مقدمهء قياس اصل مىشود و اين خلاف فرض است ) پس بايد خود مطلوب صادق باشد ( تا ارتفاع نقيضين پيش نيايد ) .\r\nمرحوم مظفر مىفرمايد : اين بيان و خلاصة البرهان كه ذكر شد يك قياس استثنايى اتصالى است كه براى اثبات ملازمهء آن در صغرى ، از راه ارتفاع و اجتماع نقيضين و براى اثبات كبراى آن‌كه با كلمهء « لكن » آغاز شده از راه لزوم خلف پيش رفتيم ، آن گاه اين سؤال پيش مىآيد كه به چه دليل اگر نقيض مطلوب صدق كند ، حتما خلف فرض لازم آيد ؟ كه از راه قياس اقترانى شرطى پيش آمده و آن را اثبات مىكنيم آن هم يك قياس اقترانى ، كه صغراى آن شرطيه متصله‌اى است كه مقدّم آن ، خود مطلوب است ولى نه به صورت ايجابى و مثبت آن بلكه به صورت منفى . و تالى آن نقيض مطلوب ، و كبراى آن يك قضيهء حمليهء مفروض الصدق است و بدين وسيله نتيجهء مطلوب را مىگيريم .\r\n2 . تفصيل برهان : براى وضوح كامل مطلب ، اين طريقه را در قالب مثالى شرح مىكنيم و در چهار مرحله توضيح مىدهيم .\r\nمرحلهء اول . مطلوب ما سلب جزئى بود يعنى : « بعض الحيوان ليس بناطق » ، حال مىگوييم اگر اين مطلوب صادق نباشد ، حتما نقيض آن صدق خواهد كرد و نقيض سالبهء جزئيه يك موجبهء كليه است يعنى : « كل حيوان ناطق » ، سپس اين نقيض را با يكى از دو مقدمهء قياس اصل ( كه به صورت شكل دوم بود ) ضميمه كرده و براى اين‌كه جامع شرايط باشد ، با كبراى كلى آن قياس كه يك موجبهء كليه بود ضميمه مىكنيم به اين صورت كه اين نقيض مطلوب را « صغرى » و آن كبراى اصل را « كبرى » قرار مىدهيم و از اين دو موجبهء كليه ، يك قياس شكل اول تشكيل مىدهيم به اين صورت كه : « كل حيوان ناطق ، و كل ناطق انسان ؛ فكل حيوان انسان » .\r\n\r\n","description":"","footnote":"","page_name":" 174 ","page_number":174},
  {"content":"\r\n\r\nمرحلهء دوّم . نتيجهء به دست آمده از شكل اول را ، با مقدمهء ديگر قياس اصل يعنى صغرى ، مقايسه كرده به اين نتيجه مىرسيم كه اين دو باهم متناقض هستند چون نتيجهء مىگويد : « هر حيوانى انسان است » ، درحالىكه صغراى اصل مىگويد : « بعض از حيوانات انسان نيستند » و اجتماع نقيضين محال است ، پس از دو حال خارج نيست يا بايد بگوييم : صغراى اصل كاذب است كه اين خلف فرض است چون از اوّل فرض را بر اين گذاشته‌ايم كه صغراى اصل صادق باشد و يا بايد بگوييم اين نتيجه كاذب است و هذا هو المتعيّن .\r\nمرحلهء سوّم . منشأ كذب اين نتيجه چيست ؟\r\nآيا منشأ ، شكل قياس است ؟ خير چون شكل ، شكل اول و از امور بديهىّ الانتاج است .\r\nآيا منشأ بطلان انضمام كبراى اصل است ؟ خير چون كبراى اصل ، مفروض الصدق است ،\r\nپس منشأ بطلان نقيض مطلوب است كه در اين استدلال به صورت صغرى مطرح شده كه مىگوييم : نقيض نتيجه باطل ، پس خود مطلوب صادق است و هو المطلوب .\r\nمرحلهء چهارم . پس از تجزيه و تحليل و توضيح كافى در اين رابطه در پايان ، برهان خلف را به شكل صناعى آن بيان مىكنيم و در اين‌جا دو بيان مطرح است :\r\nاوّل . بيان حاشيهء مولى عبد اللّه كه قياس خلف را مركب از دو قياس دانسته‌اند .\r\nقياس اول اقترانى شرطى ؛ و دوم استثنايى است ، منتها قياس اقترانى شرطى را مؤلف از دو متصله دانسته‌اند ( نه از يك متصله و يك حمليه ) به اين شكل :\r\n« لو لم يثبت المطلوب لثبت نقيضه ، و لو ثبت نقيضه لثبت المحال ؛ فلو لم يثبت المطلوب لثبت المحال » ، « لو لم يثبت المطلوب لثبت المحال ، لكن المحال ليس بثابت ؛ فالمطلوب ثابت » .\r\nدوم . بيان مصنف و مشهور كه قياس اقترانى را از يك متصله و يك حمليّه مؤلّف دانسته به اين صورت : « اگر بعض الحيوان ليس بناطق ( مطلوب ) ، صدق نكند پس بايد هر حيوانى ناطق باشد » صغرى ، ( چون ، « كل حيوان ناطق » نقيض آن مطلوب است و ارتفاع نقيضين محال است ) كبراى اين صغرى اين است كه : « هر ناطقى انسانى است » كه ( اين هم مفروض الصدق است در ضرب چهارم از شكل دوم ) ، و هركجا چنين باشد حتما\r\n\r\n","description":"","footnote":"","page_name":" 175 ","page_number":175},
  {"content":"\r\n\r\nاوسط در يك مقدمه ، جزء تام و در ديگرى ، جزء غير تام خواهد بود و آن كلمهء « ناطق » است آن‌گاه در نتيجه ، اوسط حذف شده و مىگوييم : اگر « بعض الحيوان ليس بناطق » صدق نكند ، پس بايد « هر حيوانى انسان باشد » كه اين قياس اول يك قياس اقترانى شرطى از نوع چهارم آن است ؛ و قياس دوم يك قياس استثنايى اتصالى است كه نتيجهء قياس اول در اين‌جا ، صغرى است : اگر « بعض الحيوان ليس بناطق صدق نكند پس هر حيوانى انسان است » صغرى ، و « لكن هر حيوانى انسان باشد كاذب است » ( كبراى كلى كه از راه نقيض تالى پيش آمده ) و دليل كذب آن است كه نقيض آن ، يعنى « بعض الحيوان ليس به انسان » مفروض الصدق است و اجتماع نقيضين محال است .\r\nپس بايد « بعض الحيوان ليس بناطق » صدق كند ( نتيجه كه نقيض مقدم است ) لانّ هذا هو المطلوب .\r\nوجه تسميه : قياس خلف دو اسم دارد : 1 . خلف 2 . خلف .\r\nخلف : به معناى محال است و از آن نظر كه اين قياس بنابر فرض صدق نقيض مطلوب ، به محال منجر مىشود لذا نامش را قياس خلف گفته‌اند .\r\nخلف : يعنى پشت‌سر در مقابل امام يعنى پيش‌رو و چون در اين قياس ما از پشت سر مطلوب به مطلوب مىرسيم ، يعنى از راه ابطال نقيض به مطلوب مىرسيم لذا نامش را خلف نيز گفته‌اند .\r\n\r\nقياس مساوات\r\nيكى از انواع قياس‌هاى مشكل و مهم ، كه كاربرد بسيارى دارد قياس مساوات است ، و بحث شده است كه آيا از قياسات مركبه است يا از بسائط ؟ با اين بحث به پايان مبحث باب قياس مىرسيم .\r\nدر قياس مساوات چند بحث مطرح است :\r\n1 . تعريف : قياس مساوات ، آن قياسى است كه مستقيما و از صغرى و كبراى اوليه ما را به هدف اصلى و نتيجهء نهايى نمىرساند بلكه به واسطهء ضميمهء يك مقدمهء خارجى ، منتج است .\r\n2 . وجه تسميهء : قياس مساوات را از آن رو به اين اسم ناميده‌اند كه از ابتداى طرح اين قياس آن را با مثال معروف زير تبيين كرده و يك مقدمهء خارجى به كار بردند كه آن اين مقدمه بود كه : « مساوى المساوى ، مساوى » . اصل مثال به صورت حروف به اين\r\n\r\n","description":"","footnote":"","page_name":" 176 ","page_number":176},
  {"content":"\r\n\r\nشكل است :\r\n« الف مساوى ب است » صغرى\r\nو « ب مساوى ج است » كبرى\r\n« پس الف مساوى مساوى ج است » نتيجه\r\nو « مساوى مساوى ، مساوى است » پس « الف مساوى ج است » نتيجهء نهائى .\r\nاز اين‌جا نام مذكور را براى اين قياس اختيار كرده‌اند و گرنه از اين جهت كه بگذريم بايد گفت دامنهء قياس مساوات بسيار وسيع بوده و آن مقدمهء خارجى گاهى قاعدهء مما ثلث است كه : « مماثل المماثل ، مماثل » ؛ و گاهى قاعدهء مشابهت است كه :\r\n« مشابه المشابه ، مشابه » ؛ و گاهى قواعد ديگرى است از قبيل : جزء الجزء جزء ، لازم اللازم لازم ، اخص الاخص اخص ، اعم الاعم اعم ، مقوم المقوم مقوم ، مقسم المقسم مقسم و . . . پس مىتوان به مناسبت ، نام آن را قياس مشابهت يا مماثلت و . . . نيز گذاشت ولى اصل تسميه مهمّ نيست و گاهى به كم‌ترين مناسبتى نامگذارى انجام مىگيرد .\r\nچند مثال :\r\nالف . انسان از نطفه است » صغرى ، و « نطفه از عناصر است » كبرى ، « پس انسان از عناصر است » نتيجه\r\nب . « جسم جزء حيوان است » صغرى ، و « حيوان جزئى از انسان است » كبرى ، « پس جسم جزئى از انسان است » نتيجه\r\n3 . صدق و كذب يا منتج و عقيم بودن قياس مساوات :\r\nمنتج بودن يا عقيم بودن قياس مساوات ، در گرو صدق و كذب آن مقدمهء خارجى است كه بدان ضميمه مىشود كه اگر آن مقدمه صادق باشد اين قياس منتج است و اگر كاذب باشد قياس عقيم است .\r\nامّا مقدماتى كه صادقه هستند عبارتند از : همان مقدماتى كه ضمن وجه تسميه بدان‌ها اشاره شد از قبيل : مساوى المساوى مساو . كه با مثال الف ، ب و ج بيان شد و مماثل المماثل مماثل در مثال : « زيد مماثل بكر است ، و بكر مماثل خالد است ؛ پس زيد مماثل خالد است » ، و مشابه المشابه مشابه و جزء الجزء جزء و . . .\r\nامّا مقدماتى كه كاذب باشند ، از قبيل : نصف النصف نصف ، ثلث الثلث ثلث ، مباين المابين مباين و . . . كه ازين مقدمات قياس مساوات منتج نيست ، مثلا اگر بگوييم :\r\n\r\n","description":"","footnote":"","page_name":" 177 ","page_number":177},
  {"content":"\r\n\r\n« عدد دو ، نصف عدد چهار است ، و عدد چهار ، نصف عدد هشت است » نمىتوانيم نتيجه بگيريم كه : پس عدد دو نصف عدد هفت است ؛ و علّت كذب اين مقدمهء خارجى است كه : « نصف النصف نصف » ، كه غلط است ، چون نصف نصف ، ربع است نه نصف .\r\nو يا : « عدد سه ثلث عدد نه است » ، و « عدد نه ثلث عدد بيست و هفت است » ، نمىتوان نتيجه گرفت : « پس عدد سه ثلث عدد بيست و هفت است » ، و علت عدم انتاج كذب مقدمهء خارجى : « ثلث الثلث ، ثلث » است .\r\nو يا : « انسان مباين فرس است » ، و « فرس مباين ناطق است » نمىتوان گفت : « پس انسان هم مباين ناطق است » ، و علت عقم اين قياس ، كذب مقدمهء خارجى : مباين المباين مباين است ، زيرا كليت ندارد . گاهى مباين مباين ، مباين است مثل : انسان ، فرس ، بقر . و گاهى مباين مباين ، مساوى است نه مباين مثل : انسان ، فرس ، ناطق .\r\n4 . تجزيه و تحليل قياس مساوات :\r\nقياس مساوات چنان‌كه مشاهده شد به علت شكل ظاهريش با هيچ‌كدام از انواع قياس از حيث هيئت و شكل منطبق نيست ، نه مىتوان نامش را قياس استثنايى گذاشت چون مشتمل بر استثناء نيست ؛ و نه نامش قياس اقترانى شرطى است ، چون از قضاياى شرطيه در آن به كار نرفته است ؛ و نه نامش قياس اقترانى حملى است به اعتبار هركدام از اشكال اربعهء آن است ، زيرا در قياس اقترانى حملى بايد اوسط به تمام و كمال ، لفظا و معنا در هردو مقدمه تكرار شود ، يا در هردو مقدمه تمام موضوع باشد ، و يا در هر دو مقدمه تمام محمول و جزء تام باشد ، و يا در يكى تمام موضوع و در ديگرى تمام محمول يا بالعكس باشد ، امّا در قياس مساوات ، « اشتراك » در تمام وسط نيست بلكه در جزء وسط است ، مثلا در همان مثال معروف مذكور ، در مقدمهء اول آن ( صغرى ) مىگوييم :\r\n« الف مساوى ب است » ، كه « الف » موضوع و « مساوى ب » محمول است ، ولى در مقدمهء دوم تمام محمول و اوسط نيامده بلكه جزئى از آن ذكر شده ، يعنى گفته‌ايم :\r\n« ب مساوى ج است » و كلمهء « ب » جزء اوسط است نه تمام آن ، تمام اوسط كلمهء « مساوى ب » است كه لفظ « مساوى » نيامده ، لذا موافق قواعد قياس اقترانى هم نيست .\r\nروى همين اصل ناچاريم آن را تجزيه و تحليل كره و به يك قياس منتظم و داراى نظام\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nو شكل منطقى ارجاع دهيم ، و راهش اين است كه آن مقدمهء خارجى را ضميمهء قياس كنيم تا به شكل طبيعى برگردد و منتج شود ، مثلا بگوييم :\r\n« الف مساوى ب است ، و ب مساوى ج است ؛ پس الف مساوى مساوى ج است » ،\r\n« الف مساوى مساوى ج است ، و مساوى المساوى مساو ؛ پس الف مساوى ج است »\r\nولى با اين همه هنوز شكل منطقى قياس تنظيم نشده و اوسط باز هم ، در كبراى مرحلهء اول ، كامل تكرار نشده بنابراين مطلب قدرى پيچيده شده كه چه كنيم تا آن را به قياسى برگردانيم كه همهء مقدمات آن داراى حدّ وسط كامل باشند و همهء آن‌ها در همهء اوسط شريك باشند نه در جزء اوسط ؟ و نيز چه نوع قياسى تشكيل دهيم كه اين نظم منطقى را پيدا كند ؟ قياس استثنايى ؟ اقترانى شرطى ؟ يا حملى ؟ عقيدهء ابن سينا در اين باره اين است كه :\r\nانحلال اين قياس به يك قياس منتظم كه منتج نتيجهء صحيح باشد دشوار است .\r\nهمچنين در اين‌كه آيا اين قياس از قياسات مركبه است يا بسيطيه ؟ دو احتمال آورده‌اند كه : ممكن است آن را از قياس‌هاى بسيطه بشماريم و ممكن است از مركبات به حساب آوريم و هردو را توضيح داده‌اند . « 1 »\r\nو امّا عقيدهء مرحوم مظفر اين است كه : قياس مساوات هم ( مثل قياس خلف ) از جملهء قياسات مركبه است و در حقيقت از دو قياس تشكيل شده است كه هردو قياس آن هم از نوع شكل اول از اشكال اربعهء قياس اقترانى حملى و بديّهى الانتاج هستند .\r\nقياس اوّل :\r\n« الف مساوى ب است » صغرى\r\nو « هر مساوى ب مساوى مساوى ج است » كبرى\r\n« پس الف مساوى مساوى ج است » نتيجه\r\nدر اين قياس صغرى ، همان مقدمهء اوّل قياس اصل است كه دست‌نخورده باقى مانده است و مفروض الصدق است و امّا كبراى كلى از اين راه به دست آمده كه از طرفى فرض اين است كه : « الف مساوى ب است » ؛ و از طرفى هم فرض اين است كه :\r\n\r\n\r\n","description":"","footnote":"\r\n( 1 ) . الاشارات و التنبيهات ، ج 1 ص 279 .\r\n","page_name":" 179 ","page_number":179},
  {"content":"\r\n\r\n« ب مساوى ج است » كه در كبراى قياس اصل داشتيم از اين دو مىتوان نتيجه گرفت كه :\r\n« پس هرچيزى كه مساوى ب باشد ( يعنى خود الف ) مساوى با چيزى است ( يعنى خود ب ) كه آن چيز مساوى ج است » ، و به اين ترتيب كبراى كلى هم تشكيل مىگردد و نتيجهء مذكور حاصل مىشود .\r\nقياس دوم :\r\n« الف مساوى مساوى ج است » صغرى\r\nو « مساو المساوى مساو » كبرى\r\n« پس الف مساوى ج است » نتيجه\r\nدر اين قياس ، صغرى همان نتيجهء قياس اوّل ، كبرى آن مقدمهء خارجى كه ضميمه شده و اوسط جملهء « مساوى المساوى » است كه كاملا تكرار شده و البته نتيجهء مذكور را هم داده است و هو المطلوب كه قياس مساوات از قياسات مركبه است نه بسيط .\r\n\r\n","description":"","footnote":"","page_name":" 180 ","page_number":180},
  {"content":"\r\n\r\n\r\n2 . استقراء\r\nدر آغاز باب پنجم ، بحث حجّت از حيث هيئت و شكل بيان شد كه حجت سه نوع است : 1 . قياس 2 . استقراء 3 . تمثيل كه از هركدام يك تعريف اجمالى ارائه و سپس دربارهء قياس ، كه مهم‌ترين حجت منطقى است بحث شد . قياس در مجموع شامل : يك مقدمه ، سه مبحث اصلى و يك خاتمه بود .\r\nاينك دربارهء قسم دوم از اقسام سه‌گانهء حجت يعنى « استقراء » چند بحث مطرح است :\r\n\r\n1 . معناى لغوى و تعريف استقراء :\r\n« استقراء » در لغت عرب به معناى قريه‌پيمايى است يعنى انسان قريه به قريه در جستجوى امرى باشد و يا به پيمودن قراء اشتغال داشته باشد و در اصطلاح منطقيون عبارت است از اين‌كه ذهن انسان ، احكام برخى از جزئيات و مصاديق يك كلى را ، تتبع و تحصيل كرده و آن‌ها را به دست آورد و از اين جزئيات يك حكم كلى و قاعدهء عامّه‌اى را استنباط و استخراج نمايد ، مثلا مشاهده مىكنيم كه انسان در هنگام جويدن غذا فكّ پايين خويش را مىجنباند ، فرس هم همچنين ، خرگوش هم همچنين ،\r\nو . . . از مجموعهء اين مواردى كه استقراء نموده‌ايم به يك نتيجهء كلى مىرسيم و آن اين‌كه : « كل حيوان يحرك فكه الاسفل عند المضغ » .\r\nيا مثلا در يك سرشمارى عمومى از افراد و خانواده‌هاى يك شهر ، عدّهء زيادى از خانواده‌ها را سرشمارى كرده و مشاهده كرديم كه همهء آن‌ها مسلمان هستند آن‌گاه از راه به دست آوردن حكم عدهء قابل توجهى از خانواده‌ها به يك نتيجهء كلى مىرسيم و آن اين‌كه : « همهء مردم اين شهر مسلمان هستند و . . . »\r\n\r\n2 . كليهء احكام عامه و قواعد كليه‌اى كه ما انسان‌ها در علوم مختلف و امور متنوع داريم چه به صورت موجبهء كليه ، يا سالبهء كليه عموما مبتنى بر استقراء هستند\r\nو با پاى استقراء و تصفح جزئيات ، به آن قواعد كليه مىرسيم ، زيرا ما انسان‌ها عالم به غيب نيستيم و راهى كه پيش روى ما هست همين استقراء است كه پس از تفحص حكم يكايك افراد وقتى كه ديديم همهء اين افراد مستقريه داراى حكم واحدى هستند از اين‌ها يك قاعدهء كلى را استنتاج كرده و مىگوييم همهء افراد فلان نوع يا انواع فلان جنس ، داراى فلان صفت هستند .\r\n\r\n","description":"","footnote":"","page_name":" 181 ","page_number":181},
  {"content":"\r\n\r\nدر اين‌جا شبهه‌اى مطرح است كه با حلّ آن اين بحث كامل‌تر خواهد شد كه در جاى خود مطرح خواهيم نمود .\r\n\r\n3 . تفاوت استقراء با قياس :\r\nدر باب استقراء ما هميشه از خاص به عام و از جزئيات به كلى مىرسيم و به واسطهء تحصيل حكم جزئيات ، حكم كلى را به دست مىآوريم يعنى سير ذهن ما صعودى است و از محدود ، به سمت وسيع كه همان قواعد عامّه باشند مىرسيم .\r\nامّا در باب قياس ، مطلب به عكس استقراء است يعنى هميشه از كلى به جزئيات مىرسيم و به واسطهء حكم كلى ، حكم جزئيات را هم به دست مىآوريم مثلا مىگوييم : « انسان حيوان است » ، و « هر حيوانى جسم است » ، « پس انسان جسم است »\r\nكه به واسطهء « حيوانيت » كه كلى است « جسميت » را براى « انسان » كه فرد حيوان است اثبات نموده‌ايم ، سير ذهن نزولى و از كلّى به جزئى است و سرّ مطلب آن است كه هر قياسى ناچار بايد بر يك مقدمهء كليه ( در اكثر موارد كبراى كلى و گاهى هم صغراى كلى ، كه در اشكال اربعه در ضروب منتجهء آن‌ها گذشت ) مشتمل باشد و از دو مقدمهء جزئيه منتج نيست ( در قواعد عامهء قياس بيان شد ) و هدف از اين كبراى كلى اين است كه به واسطهء اين كلى ، حكم براى اصغر كه همان موضوع نتيجه ، واقع مىشود ثابت گردد .\r\n\r\n4 . اقسام استقراء :\r\nاستقراء به‌طور كلى بر دو قسم است :\r\nالف . استقراء تام آن است كه استقراءكنندهء ، حال تمام جزئيات و مصاديق يك كلى را به دست آورده و استقراء او حاصر همهء افراد باشد به گونه‌اى كه حتى يك فرد هم مستثنى نباشد ، مثلا : « الجسم امّا جماد و اما نبات و اما حيوان » .\r\nيا : « العدد امّا زوج و اما فرد »\r\nو يا مثلا : « الكلمة امّا اسم و اما فعل و اما حرف » ، و . . .\r\nاگر استقراء تام حاصل شود ارزش علمى و يقينى دارد و مانند قياس براى ما يقين‌آور است . به قول مشهور منطقيون ، چنين استقرايى نوعى از انواع قياس بوده و به قياس مقسّم برمىگردد كه در براهين از آن‌ها استفاده مىشود و مىدانيم كه برهان ، امر يقينى و داراى مقدمات يقينى است .\r\nقياس مقسّم ( اسم فاعل يا مفعول باب تفعيل ) ، از نوع قياس‌هاى اقترانى شرطى است كه هميشه از يك صغراى شرطيه منفصله و كبرايى كه به عدد اجزاء منفصله در آن\r\n\r\n","description":"","footnote":"","page_name":" 182 ","page_number":182},
  {"content":"\r\n\r\nحمليه به كار رفته ، تشكيل مىشود . مثال :\r\n« الجسم اما جماد ، او نبات ، او حيوان » صغرى\r\n« كل جماد متحيز ، و كل نبات متحيز و كل حيوان متحيز » كبرى\r\n« فكل جسم متحيز » نتيجه\r\nمىبينيد كه در اين قياس ، كبرى سه قضيهء حمليه است . ضمنا يادآورى مىكنيم كه بايد قضيهء منفصله به حال خود باقى بماند و به يك متصله ارجاع نشود .\r\nمرحوم مظفر در پاورقى مىفرمايند : در حقيقت اين قياس مقسم به تعداد اجزاء منفصله ، به چندين قياس منحل مىشود و در مثال مذكور مىتوان گفت :\r\nاول . « بعض الجسم جماد » ، و « كل جماد متحيز » ، « فبعض الجسم متحيز » ؛\r\nدوم . « بعض الجسم نبات » ، و « كل نبات متحيز » ، « فبعض الجسم متحيز » ؛\r\nسوم . « بعض الجسم حيوان » ، و « كل حيوان متحيز » ، « فبعض الجسم متحيز » .\r\nمثال مرحوم مظفر در اين رابطه از فلسفهء طبيعى است كه :\r\n« هر شكلى يا كروى است يا ضلع‌دار » صغرى\r\nو « هر شكل كروى داراى تناهى ابعاد است ، و هر مضلعى نيز متناهى است » كبرى\r\n« پس هر شكلى متناهى و پايان‌پذير است » نتيجه\r\nب . استقراء ناقص : شخص كاوشگر حكم همهء جزئيات يك كلى را تتبع نكرده بلكه حكم بخش اعظم جزئيات و مصاديق كلى را تفحص نموده و از آن‌ها به يك حكم كلى دست يافته است مانند دو مثال اول بحث كه در رابطه با تعريف استقراء بيان شد .\r\nمنطقيون گفته‌اند : استقراء ناقص حداكثر براى ما گمان مىآورد و يقين‌آور نيست ، زيرا ما تمام افراد كلى را نديده‌ايم بلكه بخش عمده‌اى را ديده‌ايم كه در حكمى باهم متفق و متحدند و شايد در ميان نديده‌ها ، فرد يا افرادى باشند كه داراى اين حكم نباشند يعنى در مثال اول : شايد حيوانى باشد كه در هنگام جويدن ، فك پايين را حركت ندهد بلكه فك بالايش بجنبد ، مثل تمساح و نهنگ دريايى ، يا در مثال دوم : شايد در اين شهر خانواده‌اى باشد كه مسلمان نبوده و مسيحى ، يهودى و . . . باشد ، لذا چون مادّه نقض مىپذيرد يقين‌آور نبوده و جزم به مطلب نمىآورد و منطقيون نتيجه‌گيرى كرده‌اند كه استقراء تام ممكن نيست و استقراء ناقص هم كه فايده‌اى ندارد ( به قول فقهاء : ما\r\n\r\n","description":"","footnote":"","page_name":" 183 ","page_number":183},
  {"content":"\r\n\r\nقصد لم يقع و ما وقع لم يقصد ؛ آن‌كه مفيد است ممكن نيست و آن‌كه ممكن است مفيد نيست ) پس چه بهتر كه اين بحث را همين‌جا به پايان ببريم .\r\nولى مرحوم مظفر و نوع متاخرين به اين بسنده نكرده و مطالب جديدى دارند كه در مبحث پنجم ذيلا تحت عنوان شبهه مطرح خواهد شد .\r\n\r\n5 . شبهه‌اى سركش و دشوار و حلّ آن :\r\nامّا اصل شبهه : اين شبههء بسيار اساسى و قابل توجه مبتنى بر مقدماتى است كه به ترتيب مطرح كرده و از آن‌ها نتيجه مىگيريم :\r\nالف . در ميان انواع شيوه‌هاى استدلالى بهترين ، كامل‌ترين و اصلىترين راه استدلال بر مطالب عقلى ، فلسفى ، اصولى و كلامى و كليه استدلالات در علوم مختلف عقلى و نقلى ، همان شيوهء استدلال قياس منطقى است كه تفصيلا در باب قياس گفته شد و اين تنها استدلالى است كه از لحاظ هيئت مفيد نتايج قطعى و يقينى است ( امّا استقراء و تمثيل اين ارزش را ندارند مگر استقراء تام كه به نوعى از قياس ارجاع شد ( قياس مقسّم ) و مگر استقراء ناقص در بعضى صور آن ، كه باز به نوعى از قياس نوع اول برمىگردد و مثل پاره‌اى از موارد تمثيل كه احراز علّت تامه شود كه آن نيز به زودى خواهد آمد كه به نوعى از قياس برمىگردد ) . و در علوم برهانى ارزش كاربردى دارد .\r\nب . در قواعد عامه قياس ، گفتيم كه هيچ‌گاه قياس منتج ، از دو مقدمهء جزئيه ( صغرى و كبراى موجبتين جزئيتين يا سالبتين جزئيتين يا يك موجبه و يك سالبهء جزئيه ) تشكيل نمىشود ، چون اختلاف در نتيجه پيش مىآيد كه نشانهء عقم قياس است بلكه حتما بايد هردو مقدمه يا يكى از مقدمات آن كليّت داشته باشند ( موجبهء كليه يا سالبهء كليه ) .\r\nج . در مبحث استقراء اشاره شد كه هر قاعدهء عام و قضيهء كليه‌اى ناچار بر استقراء جزئيات ، مبتنى است و ما جز اين هيچ راهى به سوى تحصيل قواعد كليه نداريم .\r\nد . قواعد عامه دو قسم مىشوند :\r\n1 . كلياتى كه افراد آن‌ها محدود و محصور است و به آسانى قابل احصاء و استقراء است ؛ در اين قسم از قواعد عامّه ، استقراء تام ممكن است ، كه البته يقين‌آور هم خواهد بود مثل اين‌كه كلى را وقتى با افراد مقايسه مىكنيم از پنج قسم بيرون نيست :\r\n( نوع ، جنس ، فصل ، عرض خاص ، عرض عام ) :\r\n\r\n","description":"","footnote":"","page_name":" 184 ","page_number":184},
  {"content":"\r\n\r\n2 . كلّياتى كه داراى افراد نامتناهى و غير قابل احصاء هستند از قبيل : « هر آبى از بالا به سمت پايين جارى مىشود » يا « هر آتشى سوزنده است » يا « هر مجموعه‌اى از جزء آن بزرگ‌تر است » و . . .\r\nحال بيشتر قواعد عامه و قضاياى كليهء ما كه در قياس به كار مىرود از نوع همين قواعدى است كه افراد آن‌ها نامتناهى است ، به‌طور طبيعى در چنين مواردى استقراء تام يعنى استقراء تمام جزئيات آن كلى ، ممكن نيست و تنها استقراء ناقص يعنى تحصيل حال عده‌اى يا اغلب افراد آن ممكن است كه استقراء ناقص هم مفيد ظن است .\r\nاز اين چهار مقدمه به اين نتيجه مىرسيم كه : معلوم مىشود قواعد كليه‌اى كه در هر باب و در هر علمى در اختيار ما است غالبا يك سلسله قواعد و تصديقات ظنى هستند ، در نتيجه ، اكثر قياسات ما از مقدمات ظنى ( يا صغراى كلى و يا كبراى آن ) تشكيل يافته ، كه محصول اين قياسات هم يك سلسله اعتقادات و تصديقات ظنّى است ، و چون نتيجه هميشه و همه‌جا تابع اخسّ مقدمات است پس بايد بگوييم اكثر براهينى كه ما در علوم و فنون مختلف از آن استفاده مىكنيم ( مثلا 90 % آن‌ها ) اسم برهان را دارند و گرنه در حقيقت استدلال برهانى و يقين‌آور نيستند و 90 % معلومات ما كه فكر مىكنيم معلومات است در واقع مظنوناتى بيش نيست حال آيا اين مطلب قابل قبول است ؟ و كسى به اين لازم ، ملتزم مىشود ؟ راه حلّ چيست ؟ گره مطلب در كجا است ؟ و . . .\r\nآيا راه‌حلّ اين است كه بگوييم : اكثر استقراهاى ما از مقولهء استقراء تام و يقين‌آور است ؟ خير ، بالوجدان راه‌حلّ اين نيست ، كيست كه بتواند مدّعى شود كه من همهء آب‌هاى عالم ، آتش‌هاى عالم ، انسان‌هاى عالم و . . . را مشاهده كرده و وضع آن‌ها را استقراء نموده‌ام ؟\r\nيا اين‌كه راه‌حلّ اين است كه بر خلاف منطقيون قديم ، سخن جديدى را گفته و ادّعا كنيم كه استقراء ناقص هم از نوع موارد علم‌آور است ؟ ممكن است شما در به دو امر از اين سخن بسيار شگفت‌زده شويد كه چگونه ممكن است استقراء ناقص يقين‌آور باشد ؟ ولى ما به شما توصيه مىكنيم كه گفته‌هاى پيشينيان را وحى منزل و سخن آخر نپنداريد و بدانيد كه براى افكار و انديشه‌هاى شما نيز ميدان سخن وجود دارد و همه چيز را گذشتگان نگفته‌اند تا آيندگان تنها آراء و عقايد آن‌ها را بياموزند و به ديگران\r\n\r\n","description":"","footnote":"","page_name":" 185 ","page_number":185},
  {"content":"\r\n\r\nمنتقل كنند ، و گمان كنند كه راه پايان پذيرفته است . خير ما هنوز اندر خم يك كوچه‌ايم ، اگرچه بزرگان علم و دانش ، سخن‌هاى بسيار و ارزنده گفته‌اند ولى علم نامتناهى است . ما مدّعى هستيم كه ممكن است استقرايى ناقص امّا يقين‌آور باشد و شاهد اين مدعا بسيارى از قواعد عامه و قضاياى كليه است كه به آن يقين داريم ، درحالىكه تنها بخش قليلى از افراد آن‌ها را ، استقراء كرده و اكثريت افراد آن‌ها را مشاهده نكرده‌ايم ، اكنون به چند نمونه اشاره مىكنيم :\r\n1 . همه مىدانيم كه : « كل از جزء بزرگ‌تر است » و در اين امر بديهى ، كوچك‌ترين ترديدى نداريم درحالىكه وجدانا بخش قليلى از جزء و كل‌هاى عالم را ديده و استقراء كرده‌ايم و اكثريت آن‌ها از ديد ما پنهان است .\r\n2 . همه مىدانيم كه : « دو نصف چهار است » و در اين ترديدى نداريم ، در حالى كه همهء دو و چهارهاى عالم را هرگز نديده و نخواهيم ديد و استقراء نكرده و نخواهيم كرد .\r\n3 . همه مىدانيم كه : « هر آتشى در عالم سوزنده است » درحالىكه احدى از انسان‌ها نيامده و نخواهد آمد كه مدّعى شود من همهء آتش‌هاى دنيا را لمس كرده و سوزنده بودن آن‌ها را آزموده‌ام .\r\n4 . همه مىدانيم : « هر انسانى مىميرد » ، هر انسانى دار فانى را وداع كرده و به ديار باقى مىشتابد و ذرّه‌اى در اين حكم ترديد نداريم درحالىكه يقينا وضع همهء آحاد انسان را ، استقراء نكرده‌ايم .\r\n5 . همه مىدانيم كه : « اجتماع و ارتفاع نقيضين محال است » درحالىكه همهء اجتماع‌ها و ارتفاع‌هاى متناقضين را ادراك و مشاهده ننموده‌ايم .\r\nاين‌ها كه برشمرديم نوعا قواعد عام بديهى است ولى از اين بالاتر آن است كه ما به كثيرى از قواعد عام نظرى نيز قطع و جزم داريم مثل اين‌كه : همهء انسان‌ها ناطق هستند ، همهء انسان‌ها جسم هستند و . . . ، درحالىكه حال همهء افراد را تتبع نكرده‌ايم ؛ پس تا اين جا توانستيم در ذهن شما اين فكر را ايجاد كنيم كه ممكن است استقراء ناقص هم مفيد علم باشد ؛ البته نه هر استقراء ناقصى بلكه برخى از انواع استقراء ، مفيد علم هستند كه در حلّ شبهه ، به بيان آن‌ها خواهيم پرداخت .\r\nحلّ شبهه : در واقع مرحوم مظفر از جملهء « فهل يمكن . . . » در مقام رفع شبهه\r\n\r\n","description":"","footnote":"","page_name":" 186 ","page_number":186},
  {"content":"\r\n\r\nو زمينه‌سازى براى جواب آن برآمدند كه در اين‌جا در مقام تكميل آن مطالب مىفرمايند : استقراء ناقص بر چهار نوع است ( كه تنها يك نوع آن گمان‌آور است ) و آن‌ها عبارتند از :\r\n1 . استقراء ناقصى كه فقط بر مشاهده و ديدن بعض افراد كلى ، مبتنى باشد يعنى همين‌كه انسان مستقرى ، برخى از مصاديق يك كلى يا اكثر آنها را مشاهده و زير ذرّه‌بين قرار داد ، به اين نتيجه رسيد كه همگى آن‌ها داراى فلان صفت و فلان حكم هستند و از اين‌جا يك قاعدهء كليه استخراج كرده و اين وصف را براى جميع افراد آن كلى اثبات كند ، نظير مثال مذكور در تعريف استقراء كه : انسانى چندين نوع از انواع حيوانات از : انسان ، اسب ، گاو ، شتر ، گوسفند ، شير ، پلنگ ، شغال و . . . را مشاهده كرد كه در هنگام خوردن غذا ، فك پايين را حركت مىدهند ( به قول ابن سينا : زفر زيرين خود را مىجنبانند ) از اين‌جا يك نتيجه‌گيرى كلى نموده و بگويد : « تمام حيوانات عالم در هنگام جويدن غذا فك پايين را حركت مىدهند » پيدا است كه از لحاظ عقلى چنين استنتاجى ( كه بر صرف مشاهدهء بعض مبتنى باشد نه بر هيچ پايه و اساس ديگرى ) قابل نقض است كه شايد نوعى از حيوانات اين‌گونه نباشند ( چنان‌چه در مورد نهنگ اين مطلب ادّعا شده ) و در نتيجه يقين‌آور نخواهد بود حال منطقيون قديم كه به قول مطلق مىگفتند : استقراء ناقص ظن‌آور است ، منظورشان همين قسم بود ، زيرا آنان از استقراء ناقص ، تنها به اين قسم بسنده نموده و اقسام بعدى را كه در زير خواهيم آورد متعرض نمىشدند .\r\n2 . استقراء ناقصى كه مبتنى بر دو امر باشد كه يكى همان مشاهدهء بعض از جزئيات و ديگرى تعليل و علت‌يابى است يعنى اين‌كه شخص مستقرى حكم عده‌اى از افراد را تحصيل نمود و ديد كه مثلا فلان فرد ، داراى فلان وصف است سپس به دنبال علّت حقيقى اين وصف به تحقيق پرداخته و به اين نتيجه رسيد كه علت واقعى فلان وصف ، وجود فلان ويژگى و خاصيت است كه اختصاصى به اين فرد ندارد بلكه در ذات ، طبيعت و نوع آن ، اين خصوصيت هست ؛ اين‌جا است كه البته شخص مستقرى با جزم و قطع حكم مىكند كه اين حكم ، براى تمام افراد اين نوع ثابت است ، چون همهء افراد ، داراى اين خاصيت هستند و از طرفى هم به حكم عقل ، تخلّف معلول ، از علّت تامه جزء محالات است ، پس حتما همهء افراد را نجسته ، بلكه بعض افراد را ديده ، حتّى\r\n\r\n","description":"","footnote":"","page_name":" 187 ","page_number":187},
  {"content":"\r\n\r\nممكن است تنها يك فرد را مشاهده كرده ولى از راه تحصيل علّت ، حكم را تعميم داده ، كه البته پس از دريافت علّت واقعى ، اين تعميم كاملا به جا و بايسته است و ترديد بردار هم نيست .\r\nمثال : فرض كنيد شخصى در امر گياهان دارويى مطالعه ، بررسى و آزمايش مىكند ، به تجربه درمىيابد كه فلان گياه دارويى ، داراى فلان اثر است مثلا مسهل است و يبوست مزاج را مرتفع مىكند و تنها در يك يا چند فرد آزمايش كرده نه همهء افراد ، ولى به دنبال علت گشته و علت واقعى را به دست آورده كه اين گياه داراى فلان خاصيت ذاتى ، و در نتيجه فلان اثر است ، كه در اين‌جا به صورت كلى مىگويد : اين گياه خاص ، هميشه داراى اين اثر است و منحصر به زمان خاصى نيست و . . .\r\nتكميل بحث : كليهء اكتشافات علمى كه در طول تاريخ نصيب بشر گرديده ، از راه آزمايش ، استقراء ناقص و تحصيل علّت واقعى بوده است ، پزشكان عالم و دانشمندان علوم طبيعى از همين راه به علل امراض و خواص اشياء و . . . پى برده و آن همه ارمغان علمى براى بشر آورده‌اند . باز هم تكرار مىكنيم كه اين احكام كلّى ، قابل نقض نبوده و قطعيت دارند . همچنين اضافه مىكنيم كه : كثيرى از احكام و تصديقاتى كه من و شما داريم و از مشاهداتمان سرچشمه مىگيرد ، از همين نوع استقراء معلّل است مثلا ما همهء آب‌هاى عالم را نديده‌ايم ولى به‌طور قطع مىگوييم : « كليهء آب‌هاى عالم از جهت بالا به پايين سرازير مىشوند » و در اين ترديدى نداريم و اين احكام جزمى تنها به خاطر آگاهى از سرّ مطلب ، و دريافت علّت واقعى يك امر است كه در پرتو علت ، حكم هم تعميم و گسترش پيدا مىكند ( العلّة تعمم ) .\r\nنكته : ممكن است در برهه‌اى از زمان ، شخص محقق به نتيجه‌اى رسيده و پنداشته كه علت واقعى فلان امر را دريافته و براساس آن ، حكم كلى صادر كند ولى در مراحل بعدى و با تحقيقات بيشتر پى به اشتباه خويش برده و ملتفت شود كه در دريافت علّت واقعى بىراهه رفته ، كه طبيعى است پس از كشف خطاء از حكم قبلى برگشته و دانش جديد كسب مىكند ، ولى تا وقتى كه يقين به حكم اولى دارد ( هرچند در واقع اشتباه باشد ) در بيان كبراى كلى و قاعدهء كليه ترديد ندارد .\r\n3 . استقراء ناقصى كه بر يك امر بديهى عقلى كه از بديهيات اوّليهء عقليه است مبتنى باشد مثلا در يك يا چند مورد استقراء نموده و ديده‌ايم كه ، كل از جزء بزرگ‌تر است\r\n\r\n","description":"","footnote":"","page_name":" 188 ","page_number":188},
  {"content":"\r\n\r\nولى به پشتوانهء يك امر بديهى عقلى به صورت كلى حكم مىكنيم كه : « همهء كل‌ها در عالم از جزء خود بزرگ‌تر هستند » كه البته بايد گفت اين در حقيقت از مقولهء استقراء بيرون است ، زيرا حتى اگر يك مورد هم استقراء و مشاهده در كار نباشد باز مىتوانيم به مجرد تصور موضوع ، محمول و نسبت ، قاطعانه حكم كنيم كه : « الكل اعظم من الجزء » ، « النقيضان لا يجتمعان » و . . . پس بخشى از امور عامه هم ، از قبيل بديهيات عقلى هستند كه اصلا محتاج به استقراء نبوده و استقراء در غير آن‌ها جارى است .\r\n4 . استقراء ناقصى كه بر وجود مماثلت و مشابهت كامل در ميان جزئيات يك كلّى ، مبتنى باشد يعنى يك يا چند فرد را استقراء نموده و از اين‌كه همهء افراد اين نوع در اين خصوصيت ذاتى ، طبيعى و تكوينى مانند هم هستند به يك قاعدهء كليه دست پيدا كنيم كه اين نيز حكمى جزمى و قطعى خواهد بود و ترديدبردار نيست .\r\nمثال الف . فرض كنيد شما وارد باغ انارى مىشويد و يك يا چند دانه از انارهاى باغ را مىخوريد ، مىبينيد كه بسيار شيرين و خوش‌طعم هستند ، حكم مىكنيد به اين‌كه تمامى انارهاى اين درخت يا اين باغ يا « همهء باغات انار عالم طعم شيرينى دارند با اين‌كه مزهء جز يك يا چند انار بيش‌تر را استقراء نكرده‌ايد ولى از جهت اين‌كه همهء مصاديق كلى انار در اوصاف ذاتى و تكوينى مماثلت و مشابهت دارند به يك حكم كلى مىرسيد از باب : « حكم الامثال فيما يجوز و فيما لا يجوز سواء » ، پس وصف و حكم يك فرد از كلى ( بما هو فرد من الكلى لا بما هو فرد له خصوصيات فردية و شخصية ) هم وصف همهء افراد آن است و تفاوتى ميان افراد كلى از اين لحاظ نيست ، گرچه بالعرض تفاوت هست كه محل بحث نيست .\r\nمثال ب . فرض كنيد شما مثلثى را بر روى كاغذ ترسيم مىكنيد اين مثلث يك فرد از كل مثلث‌هاى قابل ترسيم در عالم است آن‌گاه با برهان هندسى ثابت مىكنيد كه مجموعهء زواياى داخلى اين مثلث مساوى است با دو زاويهء قائمه ، و از اين‌جا به يك نتيجه كلى مىرسيد كه : « اندازهء زواياى داخلى هر مثلث برابر با دو زاويهء قائمه است » با اين‌كه تنها حكم يك شكل را تحصيل كرده‌ايد ولى به لحاظ مماثلت و مشابهت كامل ميان اين شكل مثلث با اشكال ديگر مثلث ، يك حكم كلى مىدهيد و ترديدى هم در اين قاعده نداريد .\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nنتيجه : از ميان اقسام چهارگانهء استقراء ناقص ، تنها قسم اول از آن‌ها يقين‌آؤر نيست ، و مفيد ظن است و آن استقراء ناقص مبتنى بر صرف مشاهده بود ، امّا ساير اقسام استقراء عموما يقين‌آور هستند چنان‌كه ملاحظه فرموديد . ضمنا يادآورى مىكنيم كه نوع دوم از اين انواع چهارگانهء استقراء ، كه عبارت بود از استقراء مبتنى بر تعليل و علت يا بى ، در اصطلاح منطقيون جديد به نام « استنباط و يا طريق بحث علمى » معروف است و مباحث گسترده ، فنى و تخصصى دارد كه اين مختصر ، گنجايش آن مباحث را ندارد . « 1 »\r\n\r\n\r\n","description":"","footnote":"\r\n( 1 ) . طالبين به كتاب ارزشمند ، الاسس المنطقيه للاستقراء ، تأليف مرحوم آيت اللّه شهيد سيد محمد باقر صدر ( ره ) ؛ و يا به كتاب مبانى منطقى استقراء كه ترجمهء متن مذكور است ، مراجعه نمايند .\r\n","page_name":" 190 ","page_number":190},
  {"content":"\r\n\r\n\r\n3 . تمثيل\r\nنوع سوم ، از انواع حجت به لحاظ هيئت و شكل « تمثيل » است كه در رابطهء با آن سه بحث مطرح است كه به ترتيب عنوان مىشود :\r\nبحث اول . تعريف تمثيل : تمثيل در لغت عرب به معناى تشبيه كردن شيئى به شىء ديگر ، در وصفى از اوصاف بارز آن شىء است ، مثلا مىگوييم : « زيد در شجاعت مثل شير است » و در اصطلاح منطقيون اين است كه ذهن ما از حكم يكى از دو شىء به حكم شىء ديگر منتقل شود و بدين وسيله وضعيت آن را نيز روشن سازد ، و اين انتقال بر اساس وجود يك قدر مشترك و جامع ميان آن دو موضوع باشد ، به تعبير ديگر تمثيل عبارت است از اثبات حكمى در يك جزئى ، به دليل ثبوت آن حكم در جزئى ديگرى كه با آن جزئى اول مشابهت داشته و ميان آن دو وجه شباهتى وجود دارد ؛ و باز به تعبير ديگر از حال يك جزئى بر حال جزئى ديگر استدلال كردن .\r\n( نكته : تعبير به جزئى كامل نيست و بهتر آن است كه بگوييم : استدلال از حال موضوعى بر حال موضوع ديگر ، چه اين دو موضوع جزئى باشند مثل اين انسان و آن انسان و يا هردو كلى باشند مثل خمر و نبيذ كه در مثال اين بحث به آن اشاره مىكنيم ) .\r\nضمنا اين تمثيلى كه منطقيون مىگويند در واقع ، همان قياسى است كه فقهاء و اصوليين مطرح مىكنند و ميان فقهاء عامه و خاصه در رابطه با حجيت آن اختلاف است : فقهاء عامّه غالبا طرفدار قياس بوده و آن را يكى از ادّله احكام شرعى ، و از منابع فقه و استنباط برمىشمرند ولى دانشمندان اماميه به پيروى از پيشوايان معصوم شيعه ، بويژه امام جعفر بن محمد الصادق عليه السّلام منكر قياس شده و حجيت آن را به شدت نفى مىكنند و برآنند كه عمل به قياس در شريعت مايهء اضمحلال و نابودى احكام شريعت اسلام مىگردد . « 1 »\r\nمثال : فرض كنيد ما از خارج احراز كرديم كه نبيذ ( شراب خرما ) ، يا فقاع از حيث تأثيرگذارى در سكر و مستى مانند شراب است و همانطورى كه شراب شاربش را مست و مدهوش مىسازد نبيذ هم موجب مستى و زوال عقل مىشود و از طرفى هم از راه\r\n\r\n\r\n","description":"","footnote":"\r\n( 1 ) . تفصيل اين مباحث را همراه با ادّله طرفين در شرح اصول فقه جلد سوم و شرح اصول استنباط جلد دوّم بيان كرده‌ام .\r\n","page_name":" 191 ","page_number":191},
  {"content":"\r\n\r\nدليل شرعى بر ما ثابت شده كه شراب در اسلام حرام است ، حال معناى تمثيل اين است كه بگوييم : نبيذ يا فقاع هم مثل شراب حرام است و يا حداقل محتمل الحرمة است به دليل اين‌كه هردو در وصف اسكار شريك هستند و در حقيقت چنين گفته‌ايم : « النبيذ حرام لان الخمر حرام و علة حرمته الاسكار و هو موجود في النبيذ » .\r\nبحث دوم . اركان تمثيل : هر تمثيلى بر چهار ركن استوار است كه هركدام نباشد تمثيل از بين مىرود :\r\n1 . اصل يا مشبه به : جزئى يا موضوع اولى است كه حكمش براى ما معلوم و محرز است و به دليل قطعى يا ظنى معتبر ، ثابت گرديده مانند « خمر » در مثال مذكور .\r\n2 . فرع يا مشبه : جزئى يا موضوع دوّمى است كه هدف ممثّل از اين تمثيل ، اثبات حكم موضوع اولى براى اين موضوع است و بدين وسيله مىخواهد وضع اين را روشن سازد ، در مثال مذكور « نبيذ يا فقاع » فرع ناميده مىشود .\r\n3 . جامع ، وجه شبه يا قدر مشترك : جهت شباهتى است كه ميان اصل و فرع ( موضوع اول و دوم ) وجود دارد كه همان واسطه در اثبات است يعنى ما به واسطهء اين جامع ، مىخواهيم حكم اصل را به فرع بكشانيم و در مثال مذكور آن جامع ، وصف « اسكار » است .\r\n4 . حكم : وصف يا محمولى است كه به‌طور يقينى براى اصل ثابت است و منظور اصلى از اين استدلال ، اثبات آن حكم براى فرع است ، مانند « حرمت » در مثال مذكور ، حال اگر در موردى تمامى اين اركان چهارگانه بودند البته تمثيل و استدلال منعقد مىشود و اگر يكى از اين اركان مختل شد مثلا حكم اصل ، براى ما محرز نبود يا قدر جامعى ، ميان دو جزئى نبود و . . . هرگز تمثيل محقق نخواهد شد .\r\nبحث سوم . ارزش علمى و يقينى تمثيل : آيا تمثيل يقين‌آور است ؟ يا گمان‌آور است ؟ و يا حداكثر ، احتمال درست مىكند ؟\r\nمرحوم مظفر مىفرمايند : تمثيل از آن جهت كه تمثيل است با بساطت آن ( بدون پشتوانه تعليل و تقويت وجوه شباهت كه بعدا خواهد آمد ) ، از آن ادّله‌اى است كه حدّاكثر براى انسان « احتمال » ايجاد مىكند يعنى صرفا احتمال مىدهيم كه : شايد حكمى كه براى اصل ثابت شده براى فرع نيز ثابت شود و دليل مطلب آن است كه به صرف اين كه دو چيز در يك يا چند ويژگى با يكديگر مشترك بودند نمىتوان قاطعانه و يا حتى به\r\n\r\n","description":"","footnote":"","page_name":" 192 ","page_number":192},
  {"content":"\r\n\r\nصورت گمان مدّعى شد كه حتما اين دو چيز در جميع اوصاف با يكديگر اشتراك دارند تا در نتيجه هر حكمى براى يكى از آن دو ثابت شد براى ديگرى هم ثابت باشد .\r\nمثال : شما شخص مجرمى را مىشناسيد كه داراى قدّبلند و خطوط ويژه‌اى در چهره است ، به طرز خاصى نگاه مىكند و داراى فلان عادت است ، سپس شخص ديگرى را مىبينيد كه داراى همين ويژگىها است يعنى بلندقد است ، چين‌وچروك و خطوط چهره‌اش چنان است و . . . آيا مىتوانيد به محض اشتراك اين دو در پاره‌اى از صفات ، به قطع و يا حتى به ظن ، حكم كنيد كه پس اين شخص هم مجرم است ؟\r\nهرگز ، به صرف مشابهت در يك يا چند صفت يا عادت ، همهء صفات ، مشترك نمىشود ؛ اين‌جا است كه ما ادّعا مىكنيم كه تمثيل احتمال‌آور است .\r\nقوله : نعم گاهى از احتمال هم گامى فراتر رفته و به سرحدّ گمان مىرسيم و آن در مواردى است كه جهات شباهت ميان اصل و فرع قوىتر و زيادتر باشد ، طبيعى است كه هر اندازه جهات شباهت افزون گردد احتمال مذكور قوىتر شده و گاهى به سرحدّ گمان 99 % كه تالى تلويقين هست مىرسد ولى باز هم يقينى نيست ، زيرا فرضا در 90 % صفات مثل هم باشند ولى شايد در آن 10 % متفاوت باشند و قانون غلبه مىگويد : « الظن يلحق الشىء بالاعم الاغلب » ، ولى خود اين قانون گمان‌آور است نه يقين‌آور .\r\nمسئله قيافه‌شناسى كه امروزه در دنيا رايج است و در موارد جرم‌شناسى و شناخت مجرم از آن استفاده مىكنند نيز از همين باب است به عنوان مثال كودكى را تصور كنيد كه از جهات و ويژگىهاى زيادى ( پيشانى ، چشم ، ابرو ، دهان و . . . ) شبيه شخصى است ولى به صرف اين‌ها نمىتوان به‌طور قطع گفت : حتما اين كودك ، فرزند يا برادر اين شخص است و شرعا از اين طريق نسبت ثابت نمىگردد ؛ يا مثلا شخص خائن ، خائف است و مأمورين مربوطه افراد خائن زيادى را دستگير نموده و ديده‌اند كه آن‌ها به جهت خيانتى كه داشته‌اند خائف هستند و رنگ از چهرهء آن‌ها مىپرد ، حال اگر به شخص بىگناه ، ترسو و بزدلى رسيده كه با يك سؤال عادى مثل پرسيدن آدرس ، آن فرد شروع لرزيدن كرده و لكنت زبان پيدا كند و . . . آيا مىتوان قاطعانه گفت او نيز مجرم ، منافق و . . . است ؟ خير ، حداكثر ظن حاصل مىشود ؛ يا مثلا شخصى را مىشناسيم كه داراى ويژگىهايى است و ضمنا انسان بسيار نيك يا بسيار شرورى است\r\n\r\n","description":"","footnote":"","page_name":" 193 ","page_number":193},
  {"content":"\r\n\r\nآمديم و رسيديم به فرد ديگرى با همان ويژگىها آيا مىتوان قاطعانه گفت اين نيز مجرم يا محسن است ؟ هرگز بلكه اگر حداكثر ، صفات مشترك زياد شد يك گمانى براى انسان حاصل مىشود ولى به نص قرآن و حكم عقل : « ان الظن لا يغنى عن الحق شيئا » ؛ با پاى گمان ، نتوان به واقع و حقيقت رسيد .\r\nقوله : غير انه :\r\nگاهى مطلب از مرحلهء احتمال و حتى ظن ، گذشته و به درجهء يقين مىرسد و آن در موردى است كه ما از خارج احراز و يقين كنيم كه فلان جهت و قدر جامع كه در اصل و فرع هردو موجود است واقعا علت تامه و حقيقى ثبوت اين حكم ، در اصل همين امر است و سپس احراز كنيم كه همين علّت ، بدون كاستى در مورد فرع هم وجود دارد ، اين‌جا است كه يقين پيدا مىكنيم كه حكم اصل براى فرع هم ثابت است از باب اين‌كه حكم وجودا و عدما ، دائر مدار علّت تامّه است و فرضا علت تامهء حكم ، چنان چه در اصل بود در فرع نيز هست و تخلف معلول از علت تامه نيز از محالات است ، پس حتما حكم اصل به فرع سرايت مىكند و در حقيقت بايد گفت : پس از احراز علت تامّه و تحصيل كبراى كلّى ، ديگر اصل و فرع معنا ندارد بلكه اصل همان كبراى كلّى است و هركدام از اين دو موضوع در عرض هم و از مصاديق آن قانون عام به شمار مىآيند و تطبيق كبراى كلى بر همهء مصاديق يكسان است و هيچ‌كدام اولى و احق به صدق اسم ، از ديگران نيستند . در اين فرض ، ذكر فلان موضوع خاص ، خصوصيت و موضوعيتى نداشته و صرفا از باب مثال و نمونه خواهد بود و باز در حقيقت چنين تمثيلى تمثيل محض نبوده بلكه به نوع دوم از انواع چهارگانه استقراء برمىگردد كه استقراء معلّل باشد و آن نيز برمىگردد به قياس شكل اول ، و از اين باب يقين‌آور است .\r\nمثال : « الخمر مسكر ، و كل مسكر حرام ، فالخمر حرام » ؛\r\n« الفقاع مسكر ، و كل مسكر حرام ؛ فالفقاع حرام » ؛\r\n« النبيذ مسكر ، و كل مسكر حرام ؛ فالنبيذ حرام » .\r\nامّا نكتهء اصلى در اين‌جا است كه از چه راهى مىتوانيم به علت واقعى آن حكم در اصل ، دست يابيم تا حكم را تعميم دهيم ؟ انصافا تحصيل علت واقعى ، حتى در امور طبيعى و محسوسات نيز امرى بس دشوار است تا چه رسد به امور معنوى و ماوراء طبيعى ، اين‌جا است كه اين مطالب بيشتر شبيه به يك تئورى و فرضيه خواهد\r\n\r\n","description":"","footnote":"","page_name":" 194 ","page_number":194},
  {"content":"\r\n\r\nبود تا يك واقعيت ملموس در نتيجه آن‌كه ارزشمند است تحقق خارجى ندارد و آن‌كه متحقق است ارزش و اعتبار علمى ندارد .\r\nقوله : اما اثبات :\r\nآن‌چه تا به حال گفتيم در ارتباط با تمثيل منطقى و قياس اصولى در امور و موضوعات خارجى بود ، و مثال منطقيون اين است كه : « ساختمان حادث است ، چون مشكّل است ؛ پس آسمان هم به همين دليل حادث خواهد بود » ، و امّا اشاره‌اى به قياس فقهى داشته باشيم .\r\nاهل سنت براى همه انواع قياس ارزش قائل هستند و آن‌ها را از ادله و حجج احكام شرعى مىشمارند ولى در مكتب اهل بيت و فقهاء شيعه قياس اولويت ( اولويت قطعى ) معتبر است و در حقيقت نمىتوان آن را قياس ناميد بلكه از باب ظواهر است كه به حكم بناء قطعى عقلاء ، حجت است مانند :  « فَمَنْ يَعْمَلْ مِثْقالَ ذَرَّةٍ خَيْراً يَرَهُ »  ، پس به طريق اولى كار خير بيشتر پاداش دارد ، و يا مانند  « فَلا تَقُلْ لَهُما أُفٍّ »  ، پس به طريق اولى ضرب و شتم و قتل والدين حرام است و . . . همچنين قياس منصوص العلّة كه در بيان خود شارع مقدس يعنى خدا و رسول و مبيّنان احكام و دستورات شريعت يعنى ائمه عليهم السّلام فلسفهء واقعى حكم ( آن هم به عنوان علت تامه و نه حكمت حكم ) فلان موضوع بيان شده و ما همين علت را ، در موضوع ديگر هم يافته‌ايم ، پس حق تعدّى داريم مثلا در صحيحهء ابن بزيع از امام رضا عليه السّلام وارد شده كه : « آب چاه به مجرّد ملاقات با نجاست متنجس نمىشود ( و در حكم آب قليل نيست ) ، سپس خود حضرت علّت را آورده كه : « لأنّ له مادة ؛ آب چاه داراى ماده است » ، يعنى وصل به آب‌هاى روى زمين است و ازاين‌رو در حكم آب جارى است نه آب قليل كه به حكم : « العلة تعمّم » ما از اين بيان تعليل ، يك كبراى كلى استخراج نموده و مىگوييم : « كل ماء له مادة فهو واسع لا يفسده شىء » يعنى هر آبى كه داراى ماده و پشتوانه باشد و وصل به آب جارى ، كرّ يا . . . باشد همين حكم را دارد كه نجاستى او را فاسد نمىكند ، پس آب حمام هم همين حكم را دارد چون وصل است ، آب جارىشونده از برف انبوه كوهستان هم همين‌طور و . . . كه اين « علت » موجب تحصيل كبراى كلى مىشود و آن كبراى كلى بر همهء مصاديق به‌طور مساوى منطبق مىشود و مىگوييم : « ماء البئرله مادة ، و كل ماء له مادة واسع لا يفسده شىء ؛ فماء البئر واسع لا يفسده شىء » ، « ماء الحمام له مادة ، و كل ماء له مادة واسع\r\n\r\n","description":"","footnote":"","page_name":" 195 ","page_number":195},
  {"content":"\r\n\r\nلا يفسده شىء ؛ فماء الحمام واسع لا يفسده شىء » و . . .\r\nدر حقيقت چنين استدلالى از نوع تمثيل صرف نبوده بلكه از نوع قياس برهانى شكل اول است كه ارزشمندى و يقين‌آور بودن آن مسلّم است ، به بيان ديگر از قياس فقهى بيرون و در قياس برهانى منطقى داخل مىگردد .\r\nنوع سومى از قياس وجود دارد كه ما به الامتياز خاصه از عامه است به نام قياس مستنبط العلّة ، كه اهل سنت آن را معتبر مىدانند ولى فقها شيعه به پيروى از اخبار متواتر كه از معصومين عليهم السّلام در ردّ و ابطال اين قياس وارد شده مىگويند چنين قياسى باطل است و همان‌طورىكه اصل بيان احكام از وجوب و حرمت و . . . بايد توسط صاحب شريعت انجام گيرد همچنين بيان مناطهاى احكام نيز بايد توسط خود شارع بيان گردد و ما مجتهدين با عقل قاصر خويش نمىتوانيم به ملاك‌ها و فلسفهء واقعى احكام برسيم تا بتوانيم از آن استفاده كنيم . « 1 »\r\nدر خاتمه : دانشمندان اصولى و دانشمندان منطقى ادّله و براهينى مبنى بر ارزشمندى قياس فقهى و تمثيل منطقى آورده‌اند از قبيل برهان سبر و تقسيم ، طريقهء دوران و ترديد ، و . . . كه در كتب مفصل منطقى مثل اشارات ابن سينا و اصولى از قبيل اصول فقه و . . . بايد جستجو كرد و در اين‌جا چون بيان نشده ما از شرح آن‌ها خوددارى مىكنيم ) .\r\nپايان مباحث تمثيل و استقراء و قياس .\r\n\r\n\r\n","description":"","footnote":"\r\n( 1 ) . تفصيل اين مباحث در شرح اصول فقه ، ج 3 ، مبحث قياس .\r\n","page_name":" 196 ","page_number":196},
  {"content":"\r\n\r\n\r\nتمرينات باب قياس\r\nدر پايان مباحث باب قياس ، هيجده امر را به عنوان تمرينات اين باب مطرح مىكنند :\r\nتمرين 1 . از جمله مباحث دقيقى كه در ميان فلاسفه مطرح است مسئلهء وجود ذهنى است عده‌اى منكرين وجود ذهنى هستند و عده‌اى مثبت آن ، منكرنى براى اثبات مدعاى خود دلايلى دارند كه از جملهء آن‌ها اين دليل است :\r\nاگر ماهيات و حقايق ، در محيط ذهن موجود باشند لازمه‌اش آن است كه ذهن ما با تصور و ادراك حرارت ، گرم و با تصور برودت ، سرد و با تصور شىء مستقيم ، راست و با تصور شىء مستدير ، گرد و با تصور شىء عظيمى مثل كوه دماوند ، فراخ و يا تصور شىء كوچك ، تنگ و . . . شود ( چون وجود ، منشأ اثر است و اگر اين امور در ذهن تصور شوند بايد تأثيرات مذكور را داشته باشند ) ولى اين لازم باطل است ، زيرا واقعا كسى با تصور گرما ، گرم و با تصور سرما ، خنك و با تصور سيرى ، سير و . . . نشده و نخواهد شد ، پس ملزوم ( وجود ذهنى داشتن ) نيز باطل مىگردد . در اين‌جا هدف ما از اين تمرين آن است كه مشخص كنيد : اين استدلال ، كدام نوع از انواع استدلال منطقى است ؟ و با نظم و ترتيب منطقى آن را بيان كنيد .\r\nحلّ تمرين . امّا تنظيم :\r\n« لو كانت الماهيات موجودة في الذهن لكان الذهن حارا و باردا و . . . » صغرى\r\n« و لكن الذهن لا يكون حارا و باردا مع ادراك هذه الامور » كبرى\r\n« فالماهيات ليست بموجودة في الذهن » نتيجه\r\nو امّا نوع : اين استدلال از نوع قياس استثنايى اتصالى است كه از راه استثناء نقيض تالى ، نقيض مقدم را نتيجه مىگيريم .\r\nتمرين 2 . يكى از مباحث دقيق در علم كلام ، مسئلهء علم خداوند است كه در اين رابطه اقوال و نظريات فراوانى از سوى حكما عرضه شده و نوع فلاسفهء الهى يكى از صفات كماليه و جماليه خداوند را علم او مىدانند و جهت اثبات آن دلايلى دارند كه يكى از ادّلهء آن‌ها تمسك به قاعدهء زير است :\r\n« فاقد شيئى معطى شيئى نمىشود » ، و به قول شاعر پارسىزبان :\r\n ذات نايافته از هستىبخش * كى تواند كه شود هستىبخش ؟ \r\n\r\n","description":"","footnote":"","page_name":" 197 ","page_number":197},
  {"content":"\r\n\r\n خشك ابرى كه بود ز آب تهى * نايد از وى صفت آب دهى \r\nبيان استدلال : خداوند به ما انسان‌ها علم داده است ( چون علم ذاتى ما نيست ، پس مجعول به جعل مركب است و بر فرض ذاتى بودن ، باز مجعول به جعل بسيط است كه به تبع ذات ايجاد شده است . . . ) و از طرفى هم به حكم عقل فطرى : « فاقد شيئى معطى شيئى نمىشود » پس نتيجه مىگيريم كه : معلوم مىشود خداوند خود عالم على الاطلاق است كه اين كمال را به ما اعطاء فرموده است . حال هدف از اين تمرين آن است كه شما مشخص كنيد : نوع اين استدلال چيست ؟ و چگونه به شكل منطقى تنظيم مىشود ؟\r\nحلّ تمرين . اما نوع : اين استدلال ، از نوع قياس استثنايى اتصالى است كه از راه استثناء نقيض تالى ، نقيض مقدم را نتيجه مىدهد . امّا تنظيم :\r\n« لو لم يكن اللّه تعالى عالما لما خلق فينا العلم » صغرى\r\nو « لكنه خلق فينا العلم » كبرى\r\n« فهو تعالى عالم » نتيجه\r\nتمرين 3 . در حديث معروف مىخوانيم كه : دانشمندان وارثان پيامبرانند و لكن ( اين ارث بردن غير از ساير ميراث‌ها است ) ، علماء از پيامبران اموال و املاك را به ارث نبرده‌اند بلكه علم و اخلاق پيامبران را به ارث برده‌اند . حال هدف اين است كه مشخص كنيد : آيا اين سخن يك استدلال منطقى است يا خير ؟ و اگر هست از كدام نوع است ؟\r\nحلّ تمرين . البتّه يك استدلال منطقى و از نوع قياس استثنايى انفصالى است كه از راه استثناء نقيض يك طرف ، به اثبات طرف ديگر مىرسيم به بيان زير :\r\n« دانشمندان وارثان پيامبرانند يا در اموال و سرزمين‌ها و يا در علم و اخلاق » صغرى\r\nو « لكن در اموال و املاك وارث انبياء نيستند » كبرى\r\n« پس در علم و اخلاق وارث هستند » نتيجه\r\nتمرين 4 . در تمرين اول به يكى از ادّلهء منكرين وجود ذهنى اشاره شد . در اين تمرين به يكى از ادّلهء مثبتين وجود ذهنى اشاره شده است .\r\nاز طرفى : شكى نيست كه ما ، يك سلسله قضايا و تصديقات ايجابى داريم ، كه موضوع آن‌ها در خارج ، از محالات است ، با اين وجود ما اين امر مستحيل را « موضوع » قرار داده و محمولى را براى آن ، اثبات مىكنيم مثلا مىگوييم :\r\n\r\n","description":"","footnote":"","page_name":" 198 ","page_number":198},
  {"content":"\r\n\r\nاجتماع نقيضين غير از اجتماع ضدين است ؛\r\nاجتماع نقيضين محال است ، اجتماع ضدين محال است ؛\r\nشريك البارى ممتنع الوجود است ؛ دور باطل است و . . .\r\nدرحالىكه تمامى اين‌ها به حكم برهان يا بداهت عقلى ، در خارج ممتنع الوجود هستند .\r\nاز طرف دوم : هر قضيهء موجبهء صادقه ، بايد موضوعش « موجود » باشد ( بر خلاف سالبه كه گاهى به انتفاء محمول صادق است مثل : « زيد ليس بقائم » و گاهى به انتفاء موضوع مثل : « ابن اللّه ليس بعالم » و علّت مطلب قاعدهء معروف « فرعيت » است كه در تمرين پنجم عنوان خواهد شد كه بدون وجود موضوع ، وجود محمول براى آن ممكن نيست .\r\nاز سوى سوم : اين موضوعات وجود خارجى ندارند .\r\nاز ناحيهء چهارم : وجود به حكم « حصر عقلى » يا خارجى است يا ذهنى ، پس معلوم مىشود ظرف وجود موضوع اين قضايا ، ذهن است و نه غير آن .\r\nحال هدف از اين تمرين آن است كه مشخص كنيد : اين مقدمات و استدلال چگونه با موازين و معيارهاى منطقى منطبق مىشود ؟ و از چه نوع قياسى است ؟ و آيا قياس بسيط است يا مركب ؟ ضمنا شما را راهنمايى مىكنيم كه : كلمهء « و لما لم يكن . . . » يك قياس استثنايى است .\r\nحلّ تمرين . در واقع اين استدلال يك قياس مركب است كه از دو قياس تشكيل يافته و قياس اول از نوع اقترانى حملى شكل اول و قياس دوم از نوع استثنايى انفصالى است كه با استثناء نقيض يك طرف ، عين طرف ديگر اثبات مىشود .\r\nامّا تنظيم قياس اول :\r\n« قضاياى مذكور ، قضيهء موجبه هستند » صغرى\r\nو « هر قضيهء موجبه‌اى مستدعى وجود موضوع است » كبرى\r\n« پس اين قضايا مستدعى وجود موضوع هستند » نتيجه\r\nقياس دوّم : « وجود موضوع براى آن‌ها يا در ذهن است يا در خارج » صغرى\r\n« لكن در خارج نيست » كبرى\r\n« پس در ذهن است » نتيجه\r\n\r\n","description":"","footnote":"","page_name":" 199 ","page_number":199},
  {"content":"\r\n\r\nتمرين 5 . در تمرين قبل به اين مطلب اشاره شد : هر قضيهء موجبه نيازمند وجود موضوع است و فلاسفه براى اثبات اين مدعا به « قانون فرعيت » تمسك كرده‌اند كه :\r\n« ثبوت شىء لشىء يستدعى ثبوت المثبت له‌اى : الموضوع » . وصف بدون موصوف و عرض بدون معروض و حال بدون محلّ ممكن نيست . مشخص كنيد : اين كدام نوع از انواع استدلال منطقى است ؟ و چگونه تنظيم مىشود ؟\r\nحلّ تمرين . امّا نوع : اين استدلال از نوع قياس اقترانى حملى شكل اول است .\r\nامّا تنظيم :\r\n« القضية الموجبة هو ثبوت شىء لشىء » صغرى\r\nو « ثبوت شىء لشىء يستدعى ثبوت المثبت له » كبرى\r\n« فالموجبة تستدعى ثبوت المثبت له » نتيجه\r\nتمرين 6 . قضاياى پراكندهء زير را در قالب و شكل يك قياس منطقى قرار داده و پس از تنظيم ، نوع اين قياس را هم بيان كنيد .\r\nامّا قضايا : كسى كه داراى حجت برهانى باشد مغلوب واقع نمىشود ، زيرا كه چنين كسى بر حق است ( سخن او مطابق واقع است ) ، و هر انسانى كه بر حق و صاحب حق باشد مغلوب نمىشود .\r\nامّا تنظيم : در حقيقت اختلال در ترتيب حاصل شده و نتيجه بر دو مقدمه سبقت گرفته كه در قياس مضمر هم بدان اشاره شد . شكل اصلى به قرار زير است :\r\n« صاحب الحجة البرهانيّه على حق » صغرى\r\nو « صاحب الحق لا يغلب » كبرى\r\n« فصاحب الحجة البرهانيه لا يغلب » نتيجه\r\nو امّا نوع : اين قياس از نوع اقترانى حملى و از شكل اوّل آن است .\r\nنكته : فرض كنيد قضيهء اوّل ، به صورت يك قضيهء شرطيه بود مثلا : « اذا كانت الحجة برهانية فصاحبها لا يغلب » ، شما از اين قضيهء شرطيه چگونه قياس منطقى درست مىكنيد ؟ و اين نتيجه را از كدام يك از مقدمات به دست مىآوريد ؟ و نوع قياس چگونه خواهد بود ؟\r\nدر پاسخ بايد گفت : قياسى كه در اين فرض تشكيل مىشود از نوع اقترانى شرطى است كه ممكن است از قسم مؤلف از دو متصله باشد به اين بيان :\r\n\r\n","description":"","footnote":"","page_name":" 200 ","page_number":200},
  {"content":"\r\n\r\n« اذا كانت الحجة برهانية فصاحبها على حق » صغرى\r\nو « اذا كان الانسان على حق فهو لا يغلب » كبرى\r\n« فاذا كانت الحجة برهانية فصاحبها لا يغلب » نتيجه\r\nو ممكن است از يك متصله و يك حمليه مؤلف باشد به اين بيان :\r\n« اذا كانت الحجّة برهانية فصاحبها على حق » صغرى\r\nو « كل صاحب حق لا يغلب » كبرى\r\n« فاذا كانت الحجة برهانية فصاحبها لا يغلب » نتيجه\r\nتمرين 7 . لطفا قضاياى زير را در قالب يك قياس منطقى قرار داده و نوع قياس را هم مشخص كنيد .\r\nقرآن فرموده : منحصرا بندگان عالم ، از خداوند مىترسند ، و لكن از آن رهگذر كه آقاى خالد از خداوند خشيت ندارد پس معلوم مىشود از زمزهء عالمان نيست .\r\nحلّ تمرين . امّا تنظيم :\r\nاذا كان الانسان عالما فهو يخشى اللّه » صغرى\r\n« لكن خالدا لم يخش اللّه » كبرى\r\n« فهو ليس بعالم او ليس من العلماء » نتيجه\r\nاما نوع : از نوع قياس استثنايى اتصالى است كه با استثناء نقيض تالى ، نقيض مقدم را نتيجه داده است .\r\nتمرين 8 . از اشكال اربعهء منطقى كدام شكل ، منتج همهء محصورات اربع است ؟\r\nحل تمرين : تنها شكل اول است كه چنين نتيجه‌اى دارد كه در باب خود به تفصيل بيان شد .\r\nتمرين 9 . در شكل سوم از اشكال اربعه ، شش ضرب از ضروب منتج بودند كه همهء آن ضروب منتج ، يك قضيهء جزئيه بودند ، يا موجبهء جزئيه و يا سالبهء جزئيه ، حال شما بگوييد : علّت چيست كه نتايج اين شكل هميشه جزئيه است ؟\r\nحلّ تمرين . علّت آن است كه : در چهار صورت از شش صورت يكى از دو مقدمه ، قضيهء جزئيه بود و نتيجهء تابع اخس مقدمات است ؛ و در دو صورت هم كه هر دو كليه بودند باز به اين خاطر كه گاهى اصغر « اعم » از اكبر است و به صورت ايجاب يا سلب كلى ، نتيجه كذب است و به صورت جزئيه هميشه صادق است ، پس گفته‌اند نتيجه\r\n\r\n","description":"","footnote":"","page_name":" 201 ","page_number":201},
  {"content":"\r\n\r\nهميشه جزئيه است ، مثلا : « كل انسان حيوان ، و كل انسان ناطق » شكل سوم است كه نمىتوان گفت : « فكل حيوان ناطق » و البته « بعض الحيوان ناطق » ، صادق است .\r\nتمرين 10 . كدام شكل از اشكال اربعه ، با وجود جزئيه بودن كبرى منتج است ؟\r\nحلّ تمرين . در بعض از ضروب شكل سوم ( ضرب چهارم و پنجم ) و شكل چهارم ( ضرب دوم ) ، امّا در ساير ضرب‌هاى اين دو شكل و نيز در كليهء ضرب‌هاى منتج شكل اول و دوم ، كليت كبرى ، معتبر است .\r\nتمرين 11 . چرا اگر يكى از دو مقدمهء قياس جزئيه بود حتما بايد مقدمهء ديگر كليه باشد و از دو قضيهء جزئيه قياس منتج تشكيل نمىشود ؟\r\nحلّ تمرين : قبلا در بيان قواعد عامه قياس ، در قاعدهء سوم به‌طور مفصل دليل مطلب بيان شد كه : « لا انتاج من الجزئيتين » . خلاصهء مطلب اين‌كه : با وجود جزئيت هر دو ، ما نمىتوانيم به حال اصغر و اكبر قاطع شويم كه آيا متلاقيان هستند يا متباينان ، لذا نتيجهء قطعى ندارد .\r\nتمرين 12 . آيا اگر صغراى يك قياس سالبه بود ( در بعضى از ضرب‌هاى شكل دوم ) ، كبرى مىتواند قضيهء جزئيه باشد يا خير ؟ چرا ؟\r\nحلّ تمرين . خير ، كبرى حتما بايد قضيهء كليه باشد و برهان مطلب در قاعدهء پنجم از قواعد عامهء قياس بيان شد . خلاصهء مطلب اين‌كه : اگر كبرى جزئيه باشد ، نمىدانيم آيا اصغر و اكبر در نتيجه متلاقيان هستند و نتيجهء ايجابى ، حق است يا متباينان و نتيجهء سلبى ، حق است ؟\r\nتمرين 13 . از دو قضيهء منفصلهء زير چگونه مىتوانيم قياس تشكيل داده و به نتيجه برسيم ؟\r\nالف . « الانسان امّا عالم او جاهل » ، كه يك قضيهء منفصلهء حقيقيه است .\r\nب . « الانسان امّا جاهل او سعيد » ، كه يك قضيهء مانعة الخلّو است .\r\nحل تمرين . ابتدا منفصله‌ها را به متصله ارجاع مىدهيم و از آن طريق نتيجه مىگيريم .\r\nمنفصلهء حقيقيه به چهار قضيهء متّصله ، متحول مىشود :\r\n1 . « اذا كان الانسان عالما فليس بجاهل »\r\n2 . « اذا كان الانسان جاهلا فليس بعالم »\r\n\r\n","description":"","footnote":"","page_name":" 202 ","page_number":202},
  {"content":"\r\n\r\n3 . « اذا لم يكن الانسان عالما فهو جاهل »\r\n4 . « اذا لم يكن الانسان جاهلا فهو عالم »\r\nمنفصلهء مانعة الخلو نيز به دو متصله ، متحول مىشود كه مقدم آن ، نقيض يكى از دو طرف و تالى آن عين طرف ديگر است به اين بيان :\r\n5 . « اذا لم يكن الانسان جاهلا ، فهو سعيد »\r\n6 . « اذا لم يكن الانسان سعيدا ، فهو جاهل »\r\nسپس هركدام از آن چهار قضيه را ، صغرى و هركدام از اين دو را ، كبرى قرار داده و هشت قياس اقترانى شرطى اتصالى تشكيل مىدهيم ، كه در هركدام « اوسط » در صغرى و كبرى ، كامل تكرار شده بود منتج است ، بعد اگر خواستيم آن نتيجه را هم به يك منفصله ارجاع مىدهيم .\r\nمثلا قضيهء شمارهء يك با شمارهء پنج ، منتج است و قضيهء شمارهء 2 با شمارهء 6 منتج است .\r\nتمرين 14 . آيا ممكن است از دو منفصلهء زير يك قياس منتج تشكيل دهيم ؟\r\nالف . « يا دانش‌آموز سعى و كوشش مىكند و يا در امتحان موفق نمىشود » مانعة الخلو .\r\nب . « يا دانش‌آموز كوشش مىكند و يا سستى و تنبلى مىنمايد » مانعة الجمع .\r\nحلّ تمرين . منفصلهء اول را به دو متّصله ارجاع مىدهيم :\r\n1 . « اذا لم يسع الطالب فهو لا ينجح في الامتحان »\r\n2 . « اذا نجح في الامتحان فهو يسعى »\r\nمنفصلهء دوم را هم به دو متّصله ارجاع مىدهيم كه مقدّم ، عين يكى از دو طرف منفصله و تالى ، نقيض طرف ديگر است :\r\n3 . « اذا كان الطالب ساعيا ، فليس بمتهاون »\r\n4 . « اذا كان الطالب متهاونا ، فليس بساعى »\r\nسپس از آن دو با اين دو ، چهار قياس تشكيل مىدهيم تا ببينيم كدام منتج است و كدام نيست .\r\nتمرين 15 . شخصى نزد شخص ديگرى رفته و با اصرار از او كمك مالى مىطلبد ، از اين اصرار بيش از حدّ ، شخص دوم ظنين شده و نتيجه مىگيرد كه : معلوم\r\n\r\n","description":"","footnote":"","page_name":" 203 ","page_number":203},
  {"content":"\r\n\r\nمىشود اين آدم گدا نيست بلكه « گداصفت » است و تكدّى مىكند و گرنه اين همه اصرار نداشت . سؤال اين است كه : اين استنتاج به چه طريقى حاصلى مىشود ؟\r\nحلّ تمرين . در واقع يك قياس استثنايى اتصالى تشكيل مىدهد كه با ابطال تالى ، ابطال مقدم را نتيجه مىگيرد :\r\n« لو كان هذا مستحقا لما الحّ بالطلب » صغرى\r\nو « لكنه الحّ بالطلب » كبرى\r\n« فهو ليس به مستحق » نتيجه\r\nتمرين 16 . در باب نقض محمول بيان شد كه همهء محصورات اربع با بقاء كميت و تغيير كيفيت از طريق نقض محمول ، قابل نقض هستند سپس براى بيان نقض محمول هركدام برهانى اقامه كرديم . حال سؤال اين است كه : آن براهين چهارگانه چگونه تنظيم مىشوند ؟ و از كدام نوع استدلال هستند ؟ و آيا قياس بسيط هستند يا مركب ؟\r\nحلّ تمرين . نقض محمول موجبهء كليه ، سالبهء كليه بود و برهان آن يك قياس اقترانى شرطى و از نوع قياس بسيط است به اين صورت :\r\n« اگر مفروض صادق باشد ، عكس نقيض آن نيز صادق خواهد بود » صغرى\r\nو « اگر عكس نقيض آن صادق بود عكس مستوى آن نيز صادق خواهد بود » كبرى\r\n« پس اگر مفروض صادق بود عكس مستوى هم صدق خواهد كرد » نتيجه\r\nامّا برهان نقض محمول موجبهء جزئيه ، در واقع مركب است از دو قياس اقترانى شرطى و استثنايى اتصالى . همچنين برهان نقض محمول سالبهء كليه و سالبهء جزئيه هم ، به قياس بسيط اقترانى شرطى نقض محمولش دانسته مىشود . تفصيل اين مطلب با مثال در باب خاص خود آمده است .\r\nتمرين 17 . براهين عكس نقيض را بر قواعد قياس منطبق سازيد .\r\nحل تمرين . به‌طور خلاصه غير از موجبهء جزئيه سه قسم از محصورات اربع ، عكس نقيض داشت كه اين اقسام نيز عكس نقيض موافق و مخالف داشت و براهين هم نوعا استدلالات مركّبه است كه تفصيل آن در باب مربوط بيان شد .\r\nتمرين 18 . برهان نقض محمول موجبهء كليه را ، به يك قياس مساوات و يك قياس اقترانى شرطى مؤلف از دو متصله ارجاع دهيد .\r\nحلّ تمرين . امّا قياس مساوات :\r\n\r\n","description":"","footnote":"","page_name":" 204 ","page_number":204},
  {"content":"\r\n\r\n« صدق مفروض ، مستلزم صدق عكس نقيض آن است » صغرى\r\nو « صدق عكس نقيض مستلزم صدق عكس مستوى است » كبرى\r\n« پس صدق مفروض ، مستلزم مستلزم صدق عكس مستوى است ؛ و مستلزم المستلزم مستلزم » .\r\n« پس صدق مفروض مستلزم صدق عكس مستوى است » . نتيجه\r\nامّا قياس شرطى :\r\nاگر مفروض صادق باشد لازمه‌اش آن است كه عكس نقيض آن هم صادق باشد .\r\nو اگر عكس نقيض صادق باشد لازمه‌اش صدق عكس مستوى آن است .\r\nپس اگر مفروض صادق باشد لازم است عكس مستوى آن هم صادق باشد .\r\n\r\n","description":"","footnote":"","page_name":" 205 ","page_number":205},
  {"content":"\r\n\r\n\r\nباب ششم صناعات خمس\r\nكتاب ارزندهء المنطق در سه بخش تنظيم شده است :\r\n1 . بخش اوّل : مباحث مقدماتى و بحث تصورات ؛ شامل سه باب .\r\n2 . بخش دوم : پيرامون تصديقات ؛ شامل : قضايا و حجّت از لحاظ هيئت .\r\n3 . بخش سوم : مبحث صناعات خمس كه مشتمل بر يك باب ( صناعات خمس ) است در كتب متداول درسى حوزه‌هاى علميه از قبيل شرح شمسيه و حاشيهء مولى عبد اللّه بسيار كوتاه بيان شده است . برخى فلاسفهء بزرگ معاصر گفته‌اند كه صناعات خمس به منزلهء واجب و بقيه مباحث به منزلهء نفل و مستحب است . با اين حساب بايد گفت : ترك واجب كرده و سنّت به جا مىآوريم . و متقابلا در مباحث قضايا و بيان موجهات بسيطه و مركّبه ، سپس بيان نقائض آنها ، عكوس مستوى ، عكس نقيض و ترسيم جدول‌هاى بسيار پيچيده و دقيق ، حداكثر تلاش خود را به كار برده‌اند ، بدون اين‌كه ضرورتى داشته باشد .\r\nمرحوم مظفر ( ره ) در اين قسمت‌ها راه وسط را پيموده و مباحث قضايا را به مقدار لازم عنوان كرده‌اند و در مباحث صناعات خمس ، با بيانى منقّح و گويا مباحث اين بخش را عنوان كرده‌اند كه به فضل الهى آن را شرح خواهيم كرد .\r\n\r\nتمهيد\r\nمىدانيم كه هدف از رعايت قواعد منطق ، حفظ ذهن از خطاى در فكر و انديشه است . خطاى فكر در مقام استدلال از دو جهت امكان‌پذير است ، به عبارت ديگر :\r\nانسان متفّكر هنگام انديشه و استدلال از دو ناحيه پيوسته مورد تهديد و در معرض خطر است كه شايد گامهاى انديشهء او لغزيده و به درّه‌هاى مخوف خطا و بيراهه سقوط كند و قواعد منطق ، فكر را از هردو ناحيه بيمه مىكند :\r\n\r\n1 . ناحيهء هيئت و شكل استدلال\r\nچنين نيست كه هر انسانى به هر نحوى كه دلخواه او است قياس ترتيب داده ، صغرى و كبرى چيده و به نتيجهء مطلوب دست يابد ، بلكه بايد به افكارش سامان داده و آنها را در قالب‌هاى صحيح منطقى بريزد و قواعد منطقى را از حيث هيئت و شكل مراعات كند ( از قبيل ايجاب صغرى ، كلّيت كبرى ، تكرّر اوسط لفظا و معنا و . . . ) تا\r\n\r\n","description":"","footnote":"","page_name":" 206 ","page_number":206},
  {"content":"\r\n\r\nقياس او منتج شود و گرنه بدون مراعات اين شروط قياس عقيم خواهد شد .\r\nمباحث باب پنجم از ابواب شش‌گانهء كتاب المنطق براى همين منظور تدوين شده بود . در آن باب تمام سعى خود را وقف ساختار صحيح شكلى و هيوى قياس كرديم براى هر نوعى از انواع قياس ( اقترانى حملى ، شرطى ، استثنائى ) حدود و شرائط ويژه‌اى را مطرح كرديم كه بايد مراعات شود و اگر كسى از آنها سرپيچى كند يقينا از لحاظ هيئت دچار خطا مىشود .\r\nدر باب پنجم هيچ‌كارى با مواد مثلا قياس و مبادى تصديقيهء ( صغريات و كبريات ) استدلال نداشتيم كه آيا در واقع صغرى قضيه‌اى صادقه است يا كاذبه ؟ بر فرض صدق آيا موجب تصديق و اذعان نفس است يا صرفا موجب تأثير و انفعال نفس و عكس العمل انقباضى و انبساطى است ؟ بر فرض كه مفيد تصديق و اعتقاد باشد آيا مفيد اعتقاد جزمى و يقينى است يا مفيد ظن است ؟ و . . .\r\nدر جانب كبرى نيز اين‌چنين بود اصلا اين موارد مطرح نبود ، بلكه مبادى را از اين جهات مفروض الصدق گرفته و روى شكل و هيئت آنها گفتگو مىكرديم ، و لذا در تعريف قياس هم گفتيم :\r\nقول مؤلف من قضايا متى سلّمت . . . كه اين كلمهء متى سلّمت به همين نكته اشاره داشت ، و قواعد مذكور در باب پنجم به شرط مراعات ، ضامن خطاى فكر از حيث هيئت استدلال است و كارى به مادّه استدلال ندارد .\r\n\r\n2 . ناحيه موادّ و مبادى و مقدمات استدلال\r\nمىدانيم كه استدلال‌ها و قياس‌ها انواع و اقسامى دارند و از هركدام نتيجهء خاصى مورد انتظار ما است . مثلا از قياس برهانى انتظار داريم كه ما را به واقع و حقيقت رهنمون شود و يقين به مطلوب بياورد ، از قياس جدلى انتظار داريم كه موجب اقناع و اسكات خصم شده و دماغ او را به خاك بمالد . طبيعى است كه براى هر قياسى و رسيدن خصم به هر نتيجه‌اى مقدمات خاصى لازم است كه بايد قواعد اين باب مراعات شود .\r\nمثلا قطع نظر از شكل ، خود صغرى يك قضيه و مبدء تصديقى است ولى آيا يقين‌آور است يا گمان‌آور ؟ بايد اين جهات روشن شود ، همچنين بايد وضعيّت كبرى روشن شود . شكى نيست كه مواد و مقدمات ، از لحاظ افاده تصديق و عدم آن متفاوت هستند . به قول خواجه طوسى :\r\n\r\n","description":"","footnote":"","page_name":" 207 ","page_number":207},
  {"content":"\r\n\r\nأن القضيّة إما أن تقتضى تصديقا ، أو تأثيرا غير التصديق ، اولا يقتضى أحدهما ، و الاوّل إما أن يقتضى تصديقا جازما ، او غير الجازم و الحازم إما ان يكون لسبب ، او لما يشبه السبب ، و ما يكون لسبب فهو المسلّمات ، و ما يكون لما يشبه السبب فهو المشبهات بغيرها و غير الجازم هو المظنونات ، و ما معها هو المشهورات في بادئ الرأى و المقبولات من وجه ، و ما يقتضى تاثيرا غير التصديق فهو المخيّلات ، و ما لا يقتضى تصديقا و لا تاثيرا فلا تستعمل لعدم الفائده . « 1 »\r\nدر اين بخش كارى به هيئت استدلال نداريم و چه بسا هيئت واحد باشد ، ولى قياس به لحاظ موادش متفاوت باشد . يعنى مثلا همه‌جا شكل قياس ، شكل اوّل است ولى يك‌جا قياس برهانى است و جاى ديگر خطابى ، جدلى ، شعرى يا سفسطى است .\r\nمنشأ تقسيم قياس از لحاظ مادّه به پنج قسم برهان ، جدل ، شعر ، مغالطه ، و خطابه سه عامل است كه همه باهم مؤثرند :\r\n1 . اختلاف و تفاوت مقدّمات از حيث يقين‌آور بودن و نبودن ؛\r\n2 . اختلاف مقدّمات از حيث نتايجى كه مىدهند ( يقين و غيره ) .\r\n3 . اختلاف در اغراض ، كه گاهى هدف ، رسيدن به واقع است و گاهى اقناع خصم .\r\nحال بحث ما ، در اين بخش دربارهء همين اقسام صناعات خمس است . در اين باب مقدمه‌اى بيان مىكنيم و در آن انواع و اقسام قضايايى كه در استدلال كاربرد دارند مطرح مىشود - كه هر قسمى شايد اصنافى داشته باشد - و به تعبير علمى از مبادى تصديقيهء هر قياسى گفتگو مىكنيم كه آيا هردو يقين‌آور هستند يا هردو از مظنونات هستند ؟ و . . . سپس در پنج فصل مباحث صناعات خمس را پى مىگيريم :\r\nفصل اوّل ، صنعت برهان .\r\nفصل دوم ، صنعت جدل .\r\nفصل سوم ، صنعت خطابه .\r\nفصل چهارم ، صنعت شعر .\r\nفصل پنجم ، صناعت مغالطه .\r\n\r\n\r\n","description":"","footnote":"\r\n( 1 ) . شرح اشارات ، ج 1 ، ص 213 .\r\n","page_name":" 208 ","page_number":208},
  {"content":"\r\n\r\n\r\nمقدّمه\r\nمبادى تصديقى و مقدمات قياس كه شامل صغريات ، كبريات و در يك كلام معلومات تصديقيه هستند ، از يك زاويه دو دسته مىشوند :\r\n1 . ضرورى و بديهى .\r\n2 . نظرى و اكتسابى .\r\nمبادى تصديقيه ضروريه عبارتند از : قضايائى كه جهت تصديق آنها ، نيازى به استدلال و بيان نيست و شأن آنها اجل از قبول استدلال است . چون خود به خود معلوم و واضح هستند و با اين وصف بر آنها استدلال كردن تحصيل حاصل است .\r\nمبادى تصديقيه نظريّه عبارتند از : صغريات و كبرياتى كه تصديق آنها براى فكر و ذهن معلوم و مسجّل نيست ، بلكه نيازمند بيان و استدلال هستند .\r\nالبته چنين نيست كه بدون استثناء هر قضيه و تصديقى در عالم نيازمند دليل و حجّت باشد ، بلكه بالضرورة بايد يك سلسله قضاياى بديهيه‌اى داشته باشيم كه معلوميت آنها ذاتى بوده و معلوميت ساير قضايا نيز به آنها باشد و ساير تصديقات تا به آنها منتهى نشوند معلوم نشوند . دليل بر اينكه حتما بايد يك سلسله مقدمات معلومهء بديهيه داشته باشيم و امكان ندارد كه همه معلومات نظرى باشند آن است كه اگر تمام معلومات نظرى باشند هيچ‌وقت به علم تصديقى دست پيدا نمىكنيم و تا ابد در جهل تصديقى مىمانيم .\r\nدرحالىكه اين سخن ، بالوجدان باطل است . به بيان منظم منطقى و فلسفى مىگوييم :\r\nاگر همهء معلومات تصديقيه ، نظرى باشند و به هيچ معلوم بديهى منتهى نشوند يا دور ، لازم مىآيد يا تسلسل ، كه هردو باطل است .\r\nمثلا در قضيهء العالم حادث مىپرسيم :\r\nآيا اين قضيه بديهى است يا نظرى ؟\r\nاگر بپذيرد كه بديهى است فهو المطلوب و اگر بگوييد : نظرى است ، مىگوييم :\r\nاز كجا علم به آن پيدا شده ؟ خواهيد گفت از راه دو مقدمهء ديگر كه عبارتند از :\r\n1 . العالم متغير . 2 . و كل متغير حادث ، نقل كلام به اين دو مقدمه كرده و مىپرسيم خود اين‌ها بديهى هستند يا نظرى ؟\r\nاگر بگوييد : بديهى هستند فثبت المطلوب ، و اگر بگوييد : نظرى هستند ، سئوال را تكرار مىكنيم : از چه راهى به اين دو مقدمه آگاه شديد ؟\r\n\r\n","description":"","footnote":"","page_name":" 209 ","page_number":209},
  {"content":"\r\n\r\nاگر بگوئيد اين دو را از راه حدوث عالم به دست آورده‌ايم خواهيم گفت دور است و محال .\r\nاگر بگوييد اين‌ها را به دو استدلال و چهار مقدمه ديگر تحصيل كرده‌ايم ، نقل كلام به آنها مىشود و همين‌طور يا دور است و محال ، و يا تسلسل است كه سلسلهء قضايا و مقدمات تا بىنهايت خواهد رفت ، سرانجام هم به هيچ معلومى نخواهيم رسيد ، زيرا دور و تسلسل هردو باطلند .\r\nپس ما قضاياى بديهيه‌اى داريم كه همه قضاياى نظرى به آنها منتهى مىشود به حكم ( كل ما بالعرض لا بّد ان ينتهى الى ما بالذات ) . قضاياى بديهيه كه مواد و مبادى اقيسه و مقدمات مطالب و استدلالات ناميده مىشود و هر استدلال بايد به آنها منتهى شود عبارتند از هشت صنف :\r\n1 . يقينيات .\r\n2 . مظنونات .\r\n3 . مشهورات .\r\n4 . وهميات .\r\n5 . مسلمات .\r\n6 . مقبولات .\r\n7 . مشبهات .\r\n8 . مخيلات .\r\nاين هشت صنف را ، در مقدمه با شعب مختلف آن ( كه احيانا بعض از آن‌ها اصناف دارند ) بيان مىكنيم .\r\n\r\n","description":"","footnote":"","page_name":" 210 ","page_number":210},
  {"content":"\r\n\r\n\r\nيقينيات\r\nمقدمه : قسم اوّل از اقسام هشت‌گانهء قضاياى بديهى ، يقينيات هستند و آنها قضايائى هستند كه براى نفس تصديق يقينى مىآورند و يقين به دو معناى اعم و اخصّ به كار مىرود .\r\nيقين به معناى اعم كلمه عبارت است از : مطلق اعتقاد جازم ، يعنى مطلق اينكه انسان به حكمى از احكام و نسبتى از نسبت‌ها ، جازم و قاطع شود ، چه جزم او مطابق واقع باشد يا نه ، و بر فرض مطابقت چه جزم از روى تقليد حاصل شود يا از روى اجتهاد و استدلال . پس يقين به اين معنى شامل جهل مركب و تقليد نيز مىشود .\r\nيقين به معناى اخص كلمه عبارت است از : خصوص اعتقاد و تصديق نفسى ، كه داراى سه ويژگى باشد :\r\n1 . مطابق با واقع باشد ؛ با اين قيد ، جهل مركب خارج مىشود چون اعتقاد جاهل به جهل مركب مطابق واقع نيست بلكه واقع را نشناخته و نمىداند كه نمىداند .\r\n2 . احتمال نقيض در او داده نشود ؛ يعنى اعتقادى جزمى و صددرصد باشد كه حتّى يك درصد هم احتمال طرف مقابل داده نشود ، با اين قيد ظن خارج مىشود چون احتمال خلاف دارد .\r\n3 . از روى تقليد نباشد ؛ يعنى از راه استدلال و اسباب و مقدمات به دست آمده باشد ، با اين قيد ، اعتقاد جازمى را كه با تقليد به دست آمده باشد خارج كرد .\r\nدر بحث ما يقين ، به معناى اخص منظور است و يقينيّاتى كه بعدا عنوان خواهد شد ، بايد عموما ويژگيهاى مذكور را دارا باشند و گرنه محلّ بحث نخواهند بود .\r\nبيان ذلك : يقين به معناى اخص بر دو پايه اساسى استوار است كه هركدام از بين رود يقين تباه خواهد شد . آن دو پايه عبارتند از :\r\nالف ؛ شخص به مضمون و مفاد قضيه اعتقاد پيدا كند ( نه تنها مطلق اعتقاد كه در ظن نيز وجود دارد ) بلكه در كنار تصديق به مضمون ، اعتقاد و حكم ديگرى هم بدان ضميمه شود يعنى بالفعل يا بالقوة القريبة من الفعل ( كه با اندك تأمّلى حاصل مىشود و به فعليّت مىرسد ) معتقد شود كه حكم همين است ، و اين مضمون مورد اعتقاد ، احتمال نقيض ندارد و جزمى است ( بدين وسيله ظن خارج شد ) .\r\nاين عنصر در همهء يقين‌ها وجود دارد و منحصر به يقين بالمعنى الأخص نيست\r\n\r\n","description":"","footnote":"","page_name":" 211 ","page_number":211},
  {"content":"\r\n\r\nبلكه در تقليد نيز هست .\r\nب : عنصر دوم آنست كه اين اعتقاد جزمى به مضمون قضيه ، دوگونه است :\r\n1 . اعتقادى كه با تقليد از ديگران حاصل شده يعنى به گفتار ديگرى ايمان و اطمينان داشته و بر اين اساس يقين پيدا شده است . مثلا طبيب حاذقى پس از معايناتى به بيمارش مىگويد كه داراى فلان مرض است ، يا از هرنوع مرضى سالم است ، و بيمار تشخيص وى را باور كرده و در آن ترديد ندارد .\r\nويژگى اين اعتقاد جازم آن است كه ماندگار نيست و به اصطلاح مانند كوه محكم نيست كه تندبادها آن را نلرزاند و با وارد شدن اشكالات و تشكيك كردن ، يقين از بين مىرود .\r\n2 . اعتقادى كه با به دست آوردن سبب يك امر و پيمودن راه به مقصد رسيده و در طىّ طريق هم اشتباه نكرده و راه صحيح را پيموده است . مثلا با صغرى و كبراى جامع الشرائط ، از حيث مادّه و صورت به نتيجه رسيده و بدان جازم شده است .\r\nبديهى است كه چنين اعتقادى در عمق جان او ريشه كرده و تزلزل‌بردار نيست .\r\nمثل اينكه عقل ما يقين دارد كه هر معلولى داراى علّتى است يا باور دارد كه اجتماع نقيضين محال است و اگر يك ميليارد انسان بگويند : مطلب چنين نيست در اعتقاد ما تزلزلى راه نمىيابد . چون علّت اين اعتقاد را به دست آورده‌ايم و بدنبال اين علّت تامه ، معلوم هم كه اعتقاد و تصديق به نتيجه باشد حاصل شده است چه بخواهيم و يا نخواهيم .\r\nپس عنصر دوم اين است كه يقين موردنظر از نوع دوم باشد نه نوع اوّل كه تقليدى است و ارزش يقينى و علمى ندارد . البته گاهى اسباب ، مقدمات و مبادى اين يقين از نظر پنهان است و با انديشه مىتوان به آن رسيد كه قضيهء يقينيهء نظرى و اكتسابى ناميده مىشود و گاهى اسباب آن بالفعل ، نزد عقل حاضر است كه چنين قضيه‌اى از يقينيات بديهى است اعم از اينكه اوّلا و بالذات و از اصل بديهى بوده يا ثانيا و بالعرض و به بركت استدلال ، بديهى و معلوم شده باشد ، به‌هرحال بالفعل ، معلوم ما است . پس يقينيات دو دسته‌اند :\r\n1 . نظريّات .\r\n2 . بديهيات .\r\n\r\n","description":"","footnote":"","page_name":" 212 ","page_number":212},
  {"content":"\r\n\r\nقضاياى يقينى ( نظرى و اكتسابى ) بايد به بديهيات منتهى شوند و گرنه به حكم دليلى كه قبلا آورديم هرگز تبديل به معلوم نخواهد شد .\r\nبديهيات يقينى شش نوع قضيه هستند كه آنها را اصول و ريشه‌هاى يقينيات گويند و آنها عبارتند از : 1 . اوليّات 2 . مشاهدات 3 . تجربيّات 4 . متواترات 5 . حدسيّات 6 .\r\nفطريات . اين تقسيم براساس استقراء است نه حصر عقلى .\r\nبا حفظ اين مقدمه و تعيين محلّ بحث به بيان اقسام شش‌گانه يقينيات بديهى كه از آنها به بديهيات ستّ منطقى تعبير مىشود ، مىپردازيم .\r\n\r\nالف : اوليّات\r\nچند نكته دربارهء اوليّات :\r\nنكتهء اوّل : معناى اوليّات : قضايايى هستند كه عقل انسان ، بدان‌ها تصديق دارد و طبق آنها حكم مىكند ، صرفا به خاطر ذات آن قضايا ، يعنى حكم عقل برطبق آن ، از خود ذات و متن اين قضايا مىجوشد و نيازى به استعانت از هيچ سبب خارج از متن قضيه نداريم . به عبارت معروف‌تر : اوليّات قضايايى هستند كه تصور اطراف آنها براى تصديق و اذعان به آنها كافى است . زيرا به مجرّد تصور موضوع و محمول و ملاحظهء نسبت بين آن دو عقل معطل نمانده ، جازمانه حكم و تصديق مىكند و نياز به واسطهء ديگرى ندارد قابل ذكر است كه شايد تصديق قضيه‌اى بديهى اولى باشد ولى تصور اطراف آن محتاج به دقّت باشد در اين‌جا نيز توجّه نفس به نسبت لازم است زيرا ممكن است در سايهء غفلت و عدم توجّه ، بديهىترين بديهيات نيز براى انسان بالفعل معلوم نباشد امّا به مجرّد توجّه نفس به آن ، تبديل به معلوم مىشود . توجّه نفس هم داراى اسبابى از قبيل : انتباه ، سلامت ذهن از شبهه و . . . است كه در اوائل جلد اوّل اين شرح تفصيلا عنوان شد .\r\nچند مثال براى اوليّات :\r\nالف . « النقيضان لا يجتمعان » : اگر كسى تصور صحيحى از نقيضين با همهء شروطى كه در باب تناقض آورديم - كه نه وحدت بود و . . . - داشته باشد ( كه نقيضان يعنى دو امرى كه يكى وجودى و ديگرى عدمى است . . . ) و نيز تصور صحيحى از مفهوم كلمهء اجتماع داشته باشد ، همچنين دقّت در نسبت بين آن دو نمايد فورا و بدون معطلى تصديق خواهد كرد كه اجتماع نقيضين محال است و اگر كسانى آن را ممكن يا حتّى ضرورى\r\n\r\n","description":"","footnote":"","page_name":" 213 ","page_number":213},
  {"content":"\r\n\r\nدانسته‌اند در اثر عدم شناخت صحيح از مفهوم اين قضيه و اطراف آن است .\r\nب . « الكلّ اعظم من الجزء » : در اينجا نيز كسى مفهوم لفظ كلّ ، اعظم و جزء را به درستى تصور كرده و توجّه به نسبت بين آن دو نمايد ، به‌طور يقين حكم خواهد كرد كه : « كلّ از جزء بزرگتر است » . اگر احيانا بعضى از فلاسفهء مادّى در آن خدشه كرده‌اند ، در اثر عدم تصور صحيح از مفاهيم و حدود قضيه و امثال آن است ، و گرنه پس از تصور صحيح ، توقف در تصديق آن عاقلانه نيست .\r\nبه قول مرحوم خواجهء طوسى ( ره ) در شرح اشارات :\r\nو اذا توقف العقل في الحكم الاوّلى بعد تصوّر الأجزا فهو امّا لنقصان العزيزة كما يكون للبله و الصبيان ( ابلهان و كودكان ) ، و امّا لتدليس الفطرة ( آميختن فطرت ) بالعقائد المضادّة للاوليّات كما يكون لبعض العوام و الجهّال . « 1 »\r\nنكتهء دوّم : تقسيم اوليّات : اوليّات بر دو قسم هستند 1 . جليّه 2 . خفيّه .\r\nاوليّات جليّه عبارتند از قضايائى كه بديهى بودن آنها جلى و آشكار بوده و نزد همگان ثابت است و اختصاص به فردى دون فرد ندارد و علّت جلى بودن آنها اين است كه تصور حدود و اطراف ( موضوع ، محمول ) آنها براى همه ميسور است ، لذا تصديق به نسبت نيز در آنها همگانى است مانند دو مثال مذكور كه حتّى كودكان مكتب نرفته نيز اين امور را ادراك نموده و طبق آن حكم دارند .\r\nاوليّات خفيّه ، قضايايى هستند كه تصديق به آنها عموميت نداشته و براى همگان روشن نباشد ، بلكه شايد براى گروه يا اكثريتى تصديق به آن ممكن نباشد زيرا تصور صحيحى از اطراف قضيه ندارند و تا زمانى كه اين شناخت صحيح را به دست نياورند تصديق پيدا نخواهند كرد اگرچه وقتى موفّق به تصور صحيح شدند اشتباه آنها زايل شده و عقل فورا تصديق نموده و اعتقاد جازم پيدا خواهند كرد . دو مثال :\r\nالف : آن جايى كه در ناحيهء موضوع اجمال و ابهام وجود داشته باشد ؛ مثل نوع قضايائى كه در علم كلام در بخش خداشناسى مطرح است و موضوع آن‌ها واجب الوجود است . اگر كسى تصور صحيحى از واجب الوجود لذاته ، داشته باشد حتما تصديق خواهد كرد كه : واجب الوجود قديم و ازلى است ، غنى است ، مركب نيست ،\r\n\r\n\r\n","description":"","footnote":"\r\n( 1 ) . الاشارات و التنبيهات ، ج 1 ، ابن سينا ، با شرح خواجه نصير الدين طوسى ، دفتر نشر الكتاب چاپ دوم 1402 ه ق ص 215 .\r\n","page_name":" 214 ","page_number":214},
  {"content":"\r\n\r\nجسم نيست و . . . ولى تصور معناى اصلى واجب الوجود ، امرى دشوار است پس خفاء ، در ناحيه تصور موضوع است و گرنه تصديق واضح است .\r\nبه همين دليل مرحوم خواجهء طوسى ( ره ) در تجريد الاعتقاد و مرحوم علامه در كشف المراد في شرح تجريد الاعتقاد ، ابتدا واجب الوجود را اثبات كرده و سپس تمامى صفات كماليّه و جماليّه و جلاليّه را بر آن متفرع مىسازند كه نيازى به اثبات جداگانه ندارد .\r\nب . آن‌جايى كه اجمال و ابهام در ناحيهء محمول باشد و تصور صحيحى از آن نداشته باشيم ؛ مانند « الوجود موجود » كه اين مثال كاملا فنى است ولى مرحوم مظفر آورده‌اند و قضيه از اين قرار است كه بحثى در ميان فلاسفه است در اين رابطه كه آيا وجود اصالت دارد ؟ يعنى آن‌چه در خارج منشأ آثار است و واقعيت دارد وجود اشياء است كه از آن به هستى اشياء تعبير مىكنيم ؟ يا آن‌چه اصالت دارد ماهيت اشياء است كه از آن به چيستى اشياء تعبير مىكنيم ؟\r\nشيخ اشراق طرفدار اصالة الماهية بوده - به قول بعض از اساتيد بزرگوار : شيخ اشراق بعدها مستبصر شد و از اصالة الماهوى بودن ، برگشت منتها اين بحث همچنان مانده و به دو منسوب است - امّا محققين از فلاسفهء مشاء و پيروان حكمت متعاليه عموما طرفدار اصالة الوجود هستند .\r\nاصولا در رابطه با اصالت ماهيت يا وجود برحسب حصر چهار احتمال متصور است :\r\n1 . هردو اصيل و واقعيت‌دار بوده و در خارج به‌طور مستقل موجود باشند اين احتمال مستلزم آن است كه هر شيئى در خارج دو واقعيت و دو شيئى باشد ( و هو باطل بالوجدان و لا قائل به ) .\r\n2 . هردو اعتبارى باشند ، اين احتمال سر از سفسطه و انكار واقعيّات درمىآورد كه ( كوس رسوايى سوفسطائيان را ارسطو و افلاطون و سقراط بر سر هر كوىوبرزن نواخته‌اند ) .\r\n3 . وجود ، اصيل و ماهيت اعتبارى باشد ( قول حقّ است ) .\r\n4 . ماهيت ، اصيل و وجود ، اعتبارى باشد ( به شيخ اشراق منسوب است ) .\r\nهركدام از طرفداران اصالة الوجود و اصالة الماهيه دلايلى دارند . يكى از شبهات\r\n\r\n","description":"","footnote":"","page_name":" 215 ","page_number":215},
  {"content":"\r\n\r\nطرفداران اصالة الماهية اين است كه ؛ ما مىبينيم اسناد موجود ( كه يك وصف عنوانى اشتقاقى است و از مبدء وجود مشتق شده ) به ماهيات صحيح است ، مثلا مىگوييم :\r\n« الانسان موجود » « الفرس موجود » ، « الماهية موجودة » و . . . ولى اسناد آن به وجود صحيح نيست ، مثلا نمىتوان گفت : الوجود موجود زيرا موجود يعنى دات و شى ثبت له الوجود ، پس وجود ، عارض بر اين ذات است و به قول شما خود اين شئ و ذات هم كه در خارج تحصل دارد ، وجود است پس بايد بتوان به آن هم موجود را اسناد داده و بگوئيم : « الوجود موجود » و هكذا و اين تسلسل است كه براى وجود ، وجودى باشد و باز براى وجود ، وجودى باشد و باز براى وجود اوّلى وجودى باشد و . . . و تسلسل ، محال و باطل است پس حقّ اين است كه ماهيت اصيل است نه وجود .\r\nمرحوم مظفر در جواب مىفرمايند : تمام اشتباه اين قائل از آنجا ناشى مىشود كه تصور صحيحى از معناى موجود ندارد ، بيان ذلك :\r\nلازم به ذكر است عناوين اشتقاقيه و محمولاتى كه بر يك ذات و موضوع ، حمل مىشوند در يك تقسيم دو دسته هستند :\r\n1 . محمولات بالضميمه .\r\n2 . محمولات من صميمه .\r\nبراى تعريف آن دو از مطلبى كه در شرح اصول فقه « 1 » آورده‌ام استفاده مىنمايم .\r\nدستهء اوّل از عناوين ، عبارتند از : عناوينى كه انتزاع آنها از ذات ، در گرو انضمام حيثيتى بر ذات است كه اوّلا آن حيثيت زائد بر ذات است و ثانيا از لحاظ ماهيت و وجود مباين با ذات است . مانند عنوان سفيد نسبت به جسم كه اگر بخواهيم عنوان سفيد را از جسم انتزاع كرده و بر آن حمل كنيم بايد يك صفت زائد ، بر ذات ، به نام خصوصيت سفيدى بر آن ذات عارض شود تا بتوانيم بگوئيم اين جسم سفيد است ، و گرنه حقيقت جسم ، جوهرى است داراى ابعاد ثلاثه كه در هرسه بعد هم قابل قسمت است و سفيدى يا سياهى و . . . در آن ذات دخيل نيست .\r\nدسته دوم عبارتند از : عناوينى كه از مقام ذات معنون انتزاع مىشوند و نياز به ضميمه‌اى ندارند ، به عبارت ديگر از صميم ذات انتزاع مىشوند مانند وصف ابيضيت نسبت به خود بياض كه مىگوئيم : « البياض ابيض » كه خود ذات بياض ، منشأ انتزاع اين\r\n\r\n\r\n","description":"","footnote":"\r\n( 1 ) . جلد 2 ، صفحه 293 .\r\n","page_name":" 216 ","page_number":216},
  {"content":"\r\n\r\nوصف شده و واسطه‌اى در كار نيست زيرا كه هر جسم سفيدى سفيد بودنش به سبب بياض است ، امّا بياض به ذات خويش ابيض و سفيد است نه به واسطهء سفيدى ديگر . از باب اينكه : « كلما بالعرض لا بد ان ينتهى الى ما بالذات » و بلكه اطلاق ابيض بر خود بياض اولوّيت دارد يعنى اگر بياض و سفيدى در خارج مستقلا قابل تحقق بود حتما سفيد بود نه اينكه سياه باشد « ثبوت الشيئى لنفسه ضرورى و سلب الشيئى عن نفسه محال » ، با حفظ اين مقدمه مىگوييم :\r\nكلمهء موجود به دو معناست .\r\n1 . همان معناى مشهور يعنى « شيئى ثبت له الوجود » ، كه به اين معنا بر ماهيات عارض مىشود و خارج از ذات ماهيات است بنابراين گاهى اثبات مىشود و مىگوئيم « الانسان موجود » و گاهى سلب مىشود و مىگوئيم : « الانسان ليس بموجود » و . . .\r\n2 . به معناى وسيع‌ترى و آن اينكه موجود ، يعنى وجود و هستى از ذات موضوع و متن آن مىجوشد نه اينك عرضى بوده و از خارج بر آن عارض شود كه در قضيهء « الوجود موجود » به همين معنا است يعنى موجوديت به عين وجود ، موجود است نه به يك وجود زائد و به اصطلاح محمول من صميمه است نه محمول بالضميمه و منطق هم همين را تأييد مىكند كه هستى در خارج هست ، واقعيات هستند نه اينكه نباشند و اگر ماهيت‌ها به نور وجود موجود هستند يقينا خود وجود موجود خواهد بود و بلكه اسناد موجود به خود وجود اولويت دارد چون عين هم هستند و ذاتا موجود است نه اينكه وجود زائد بر ذات وجود باشد . پس گاهى مشتقات از اتصاف ذات به معناى اشتقاقيهء خارج از ذات انتزاع مىشوند . مانند « زيد قائم » ، « الانسان موجود » ، « الجسم ابيض » و . . .\r\nو گاهى از خود ذات انتزاع مىشود در مثل « البياض ابيض » ، « الوجود موجود » و . . . و بحث موردنظر ما از همين قبيل است .\r\nپس وقتى معناى موجود را به درستى تصور كرديم خواهيم ديد كه تصديق به نسبت ، جاى ترديد ندارد و احتياجى به برهان ندارد بلكه از جمله قضاياى اوليّه است منتها در اثر عدم تصور صحيح ، اين مطلب از مباحث دقيق فلسفى عنوان شده و مسائل بسيارى از دقائق فلسفه را بر آن مبتنى مىكردند .\r\nپس داشتن تصور صحيح شرط اساسى تصديق است و بدون آن تصديق حاصل نمىشود .\r\n\r\n","description":"","footnote":"","page_name":" 217 ","page_number":217},
  {"content":"\r\n\r\n\r\nب : مشاهدات\r\nقسم دوم از بديهيات شش‌گانهء منطقى كه جزء مبادى يقينى هستند مشاهدات يا محسوساتند و آنها قضايائى هستند كه عقل حاكم و جازم به آنها است ، امّا براى تصديق به آنها مجرّد تصور موضوع و محمول و ملاحظه نسبت بين آن دو كافى نيست ، بلكه علاوه بر اين تصورات ، نيازمند واسطه‌اى به نام حس هستيم تا به واسطه به كار گرفتن آن تصديق حاصل شود ، لذا آنها را چون بدون دارا بودن حس مربوطه ، اين ادركات حاصل نشود محسوسات گويند .\r\nروى همين اصل از ارسطو نقل شده : « من فقد حسّا فقد فقد علما »\r\nيعنى : هركس حسى را از دست بدهد دانش‌هاى مربوط به آن حسّ را نيز از دست مىدهد . كسى كه نابينا است از ادراك رنگ‌ها محروم است .\r\nحسّ بر دو قسم است :\r\n1 . حسّ ظاهرى .\r\n2 . حسّ باطنى .\r\nحسّ ظاهرى داراى پنج نوع است :\r\n1 . حسّ باصره كه توسط آن رنگ‌ها را احساس مىكنيم .\r\n2 . حسّ سامعه يا شنوايى كه توسط آن انواع صداها را احساس مىكنيم .\r\n3 . حسّ ذائقه يا چشايى كه با آن انواع مزه‌ها را درك مىكنيم .\r\n4 . حسّ شامّه يا بويايى كه با آن انواع بوها را درك مىكنيم .\r\n5 . حسّ لامسه يا بساوايى كه توسط آن حرارت ، برودت ، نرمى ، زبرى و . . . را درك مىكنيم .\r\nقضايا و تصديقاتى كه توسط هريك از اين حواس ظاهرى حاصل مىشوند حسيّات مىنامند . مثلا مىگوييم : خورشيد تابنده و روشنايىبخش است « ديدنيها » .\r\nاين گل خوشبو است « بوئيدنيها » .\r\nاين صدا گوش‌نواز است « شنيدنيها » .\r\nقضايايى كه توسط حسّ باطن ادراك مىشوند وجدانيّات نام دارند . مثلا : همهء ما بالوجدان احساس مىكنيم كه داراى فكر و انديشه‌ايم ، يا داراى حالت روانى خوف ، درد و رنج ، لذّت ، گرسنگى و تشنگى هستيم و با علم حضورى به اين امور علم داريم .\r\n\r\n","description":"","footnote":"","page_name":" 218 ","page_number":218},
  {"content":"\r\n\r\nوقتى همين امور را تصور كنيم تبديل به علم حصولى شده و از تصديقات بديهى مىگردند .\r\n\r\nج : تجربيات\r\nقسم سوم از اقسام ششگانهء يقينيات بديهيه تجربيات يا مجربّات است .\r\nمجربات قضايايى هستند كه عقل انسان بدانها حكم مىكند و تصديق جزمى پيدا مىكند ، البته علاوه بر آن چه در اوليات ( تصورات ثلاثه ) و در مشاهدات معتبر بود ( استفاده از يكى از حواس خمسه ) دو عامل ديگر هم در تجربيات معتبرند :\r\nعامل اوّل تكرّر مشاهده : گاهى انسان صحنه يا اثرى را يك بار احساس مىكند نه بيشتر ولى گاهى بارها و بارها آن را مشاهده مىكند و توسط يكى از حواس آن را حسّ مىكند و در سايهء همين تكرر مشاهدات ، نفس آدمى به آن مطمئن شده و حكم جزمى پيدا مىكند و گرنه با يك بار و دوبار نمىتوان به امرى مطمئن شد . مثلا با اطمينان مىگوئيم :\r\nالف . سقمونيا مسهل صفراء است در اثر اينكه بارها و بارها اين دارو را آزموده‌ايم .\r\nب . با چوب زدن دردآور است در اثر اينكه كرارا اين اثر را مشاهده كرده‌ايم .\r\nج . هر آتشى سوزنده است ، زيرا در مدّت عمر خويش هر آتش كه ديده‌ايم داراى حرارت و گرما و سوزندگى بوده است .\r\nد . هر جسمى هنگام بالا رفتن درجه‌ى حرارت كشيده شده و بر حجم آن افزوده مىشود و در اثر كم شدن درجه حرارت جمع شده و از حجم آن كاسته مىشود . اين تصديق جزمى را از راه آزمايش اجسام گوناگون و مشاهدهء اوضاع آنها هنگام بالا رفتن و كم شدن درجه حرارت به دست آورده‌ايم ، مثلا بارها ديده‌ايم كه آهن خاصيت مذكور را دارد ، مس را ديده‌ايم كه چنين است ، انواع سنگ‌ها را آزموده‌ايم ، موّادى از قبيل روغن بسته و آب منجمد شده را ديده‌ايم ، لذا از راه مشاهدات مكّرر به اين تصديق جزمى راه يافته‌ايم .\r\nه . هر آبى در صد درجه حرارت به جوش آمده و تبديل به بخار مىشود .\r\nاين چند مثال از تجربيّات بود در پايان به صورت قاعده كلّى مىفرمايد :\r\nبيشتر مسائل علوم طبيعى و تجربى از قبيل فيزيك ، شيمى و اكثر مسائل علم طب\r\n\r\n","description":"","footnote":"","page_name":" 219 ","page_number":219},
  {"content":"\r\n\r\nاز اين قبيل است . يعنى : قضايا و تصديقاتى كه در اين علوم به چشم مىخورد نوعا از مقولهء مجربّات هستند .\r\nعامل دوم : قياس مركب خفّى كه شخص در نهان خانهء جانش آن را انجام مىدهد ، بدون اينكه اصلا خود هم بدان ملتفت باشد ، بلكه اين هنرنمايى ذهن است .\r\nالبته در مقام تجزيه و تحليل ، آن حقيقت هويدا مىشود و اصولا اگر ذهن ، اين قياس خفى را تشكيل ندهد هرگز نمىتواند حكم كلّى و قاعدهء كليّه به دست آورد . چون احدى از انسان‌ها يافت نشده كه بگويد : من همهء آبهاى دنيا را آزمايش كرده و در لابراتوار و آزمايشگاه آنها را زير ذرّه‌بين قرار داده و به اين نتيجه رسيده‌ام كه همهء آبهاى عالم ، فلان خاصيت را دارد . يا بگويد : من همهء آتش‌هاى عالم را تجربه كرده و خاصيت ويژه‌اى به نام حرارت ، در همگى آنها مشاهده نموده‌ام ، بلكه حدّاكثر صد يا هزار مورد مشاهده كرده و معذلك چنين كبراى كلّى را قاطعانه بيان مىكند و رسيدن به آن بدون قياس منطقى ممكن نيست . ( پس آقاى مادّى كه همه‌چيز را در قالب تجربه دنبال مىكند در اينجا به بن‌بست كامل رسيده و راه به جايى نمىبرد . )\r\nو هر تجربه‌اى خود ، قياسى بدنبال دارد و در حقيقت چنان‌كه در باب استقراء در اواخر جلد دوم گذشت ، تجربه از انواع استقراء ناقص مبتنى بر تعليل و علّت‌يابى است ، كه اگر به درستى به علّت واقعى رسيديم البته حكم را تعميم داده و به افرادى هم كه تجربه نشده‌اند سرايت مىدهيم زيرا ؛ قانون كلّى اين است كه : تخلّف معلول از علت تامه محال است . اين نكته مهمى است كه آدمى بتواند به علّت واقعى راه يابد و بفهمد كه اين اثر مخصوص ، ريشه در ذات و ماهيت فلان شى مثل آتش دارد تا بعد بگويد : ذاتيات از ذات جدائىناپذيرند ، پس هر آتشى سوزنده است و گرنه بدون دريافت علّت واقعى هرگز به يك حكم جزمى نخواهيم رسيد . بنابراين آن قياس مركب كه آدمى در هر تجربه‌اى انجام داده و از آن طريق به نتيجه‌اى قطعى رسيده و به صورت موجبهء كليه است ( مثل : هر آتشى سوزنده است ) به قرار ذيل است :\r\nالف : قياس اوّل از نوع قياس استثنايى اتصالى است كه از راه ابطال لازم ابطال ملزوم را نتيجه مىگيريم به اين نحو :\r\nاگر حصول فلان اثر مثلا ( حرارت ) هنگام وجود فلان مؤثر مثل آتش اتفاقى و تصادفى بود ، ( يعنى در يكى دو مورد از آتش اين اثر سر زده و مبتنى بر قانون علّيت\r\n\r\n","description":"","footnote":"","page_name":" 220 ","page_number":220},
  {"content":"\r\n\r\nنبود ) لازمه‌اش اين بود كه چنين اثرى دائمى و هميشگى ( و در هر آتشى ) نباشد « صغرى » .\r\nو لكن حصول اين اثر دائمى است « كبرى » .\r\nپس معلوم مىشود صدور فلان اثر از فلان شئ تصادفى نيست بلكه به خاطر علّتى است كه در ذات آن شئ موجود است و آن موجب اين اثر گرديده « نتيجه »\r\nدر اين‌گونه استدلالات دو مطلب بايد اثبات شود تا قياس نتيجه بدهد :\r\n1 . اثبات ملازمه : اين مطلب واضح است زيرا اگر حصول اين اثر اتفاقى بود .\r\nلازمه‌اش اين بود كه نه دائمى باشد و نه اكثرى ، چون امر اتفاقى نادر الوقوع است پس اگر اثرى دائمى بود معلوم مىشود اتفاقى نيست .\r\n2 . ابطال لازم : اين امر از راه مشاهده حاصل شده زيرا ما صدها مورد را ديده و در تمام آنها به‌طور يك‌نواخت اين اثر را مشاهده كرده‌ايم ، پس نتيجه تا اينجا قطعى است .\r\nب . قياس دوم ، از نوع اقترانى حملى شكل اوّل است كه بديهى الانتاج است و در اين قياس ، نتيجهء قياس قبلى را صغرى قرار داده مىگوئيم :\r\nحصول فلان اثر از فلان مؤثر معلول علّتى است « صغرى »\r\nتخلف معلول از علّت تامه‌اش محال است . « كبرى »\r\nپس تخلف فلان اثر از فلان شئ محال است « نتيجه » و هو المطلوب . در اين قياس اثبات صغرى واضح است چون نتيجهء قياس قبلى است . كبرى نيز از قضاياى بديهيه اوليه است ، كه مجرد تصورات ثلاثه در تصديق به آن كافى است ، ازاين‌رو نتيجه جزمى خواهد بود .\r\nملاحظه مىفرمائيد كه در مجربات نيازمند استدلال هستيم ولى مقدمات استدلال از اوليات و مشاهدات بوده و نيازى به اثبات ندارند . پس مىتوان با قاطعيت گفت : هر آتشى سوزنده است ، هر جسمى متمدد است .\r\nيادآورى : منطق‌دانان بزرگ مانند ابن سينا ، خواجه نصير الدين طوسى گفته‌اند و همچنين مرحوم مظفر در باب حدسيات آورده‌اند كه :\r\nدر تجربيات تنها مىتوانيم علم اجمالى به وجود خاصيتى مثلا در نار پيدا كنيم ؛ امّا مقدور نيست كه از راه تجربه ، علم تفصيلى به ماهيت آن خاصيت پيدا كنيم . و به قول\r\n\r\n","description":"","footnote":"","page_name":" 221 ","page_number":221},
  {"content":"\r\n\r\nخواجه در شرح اشارات :\r\n« فيعلم من ذلك أنّ هناك سببا و إن لم يعرف ماهية ذلك السبب و كلّما علم حصول السبب حكم بوجود المسبب قطعا و ذلك لانّ العلم لسببيّة السبب و ان لم يعرف ماهيّته يكفى في العلم بوجود المسبّب . . . و ليس على المنطقى أن يطلب السبب في ذلك بعد أن لا يشك في وجوده ، إنّما ذلك على الفلسفّى الناظر في كيفيّة استناد المسبّبات إلى اسبابها . » « 1 »\r\nقوله : ثم لا يخفى :\r\nآيا هر تجربه‌اى موفق بوده و شخص مجرّب را به يك نتيجهء قطعى و جزمى مىرساند ، يا خير ؟\r\nدر پاسخ بايد گفت : خير ، چنين نيست كه هر تجربه‌اى مفيد تصديق جزمى باشد ، بلكه شرايط و مقدماتى دارد كه تا آن‌ها فراهم نشود ، يقين حاصل نمىشود . روى همين اصل مىگوئيم : بسيارى از قضايا و تصديقاتى كه عوام الناس و توده‌هاى مردم براساس تجربيات خود دارند مطابق واقع نيست و اشتباه محض است . مثلا فرض كنيد شخصى هر موقع جلوى مغازه و يا وسط خيابان ، اجتماعى را مشاهده كرده صحنهء تصادف يا زد و خوردى بوده حال اگر امروز دوباره اجتماعى را مشاهده نمود ، نمىتواند قاطعانه بگويد : باز تصادفى پيش‌آمده ، بلكه حداكثر گمان است و شايد عامل ديگرى سبب اين اجتماع شده باشد . يا مثلا شخصى مشاهده مىكند كه زيد انسان است و كاتب هم هست ، بكر انسان و كاتب است ، خالد انسان و كاتب است . از اين مشاهدات نمىتواند يك نتيجهء قطعى گرفته و بگويد : « هر انسانى كاتب است ، يا مثلا به چشم ديده كه فلان و فلان با خودكار مطلبى را بر كاغذ ترسيم مىكنند ، نمىتواند بگويد : علّت تامّه نوشتن همانا قلم و حركات انگشتان نويسنده است . خير اين‌ها معدّات و جزء العلّة هستند و جزء اصلى همانا ارادهء شخص نويسنده است . يا ايمان قلبى كه در انسان رزمنده و شمشيرزننده است و شخص ظاهربين تنها بخشى از علّت را ديده و جزء ديگر از ديد او مخفى مانده است . يا كسى كه در ممالك آفريقايى به دنيا آمده و هيچ انسان غير سياهپوست را نديده ، بلكه هر كودكى كه از مادر متولد شده و او ديده سياه بوده است ،\r\n\r\n\r\n","description":"","footnote":"\r\n( 1 ) . الاشارات ، ج 1 ، ص 217 .\r\n","page_name":" 222 ","page_number":222},
  {"content":"\r\n\r\nچنين كسى نمىتواند قاطعانه بگويد : هر كودكى در هركجاى عالم متوّلد شود حتما سياه است . با اينكه اين امر را به كرّات ديده و شاهد بوده است .\r\nعلّت واقعى اين اشتباهات كه در تجارب بيشتر انسانها وجود دارد مىتواند يكى از سه عامل اصلى زير باشد :\r\n1 . آن‌چه را كه علّت واقعى اثرى نبوده ، علّت پنداشته‌اند . همانند آن‌چه در مثال اوّل و اجتماع مردم در خيابان ذكر شد .\r\n2 . آن‌چه را كه علّت ناقصه بوده ، علّت تامه پنداشته‌اند . همانند مثال قلم و نوشتار .\r\n3 . ما بالعرض را به جاى ما بالذات گرفته‌اند . و آن تجربه‌اى موفق است كه در آن به علّت واقعى و ذاتى اثرى برسيم و گرنه بالعرض منتج به قاعدهء كليّه نخواهد شد .\r\nهمانند مثال آفريقايى و تولّد سياهپوستان .\r\nفلسفهء خطا و اشتباه بسيارى از تجربيّات انسانها اين است كه نوعا ملاحظات و بررسىهاى آنان ، از حوادث و پيش‌آمدها و اشياء ، دقيق ، حساب‌شده و كامل نيست تا كبراى كلّى قياس استثنائى مذكور قطعى باشد و بگوئيم : لكنه قد حصل دائما ، چه بسا در واقع حصول فلان اثر ، دائمى نباشد ، ولى براى تجربه‌كننده به لحاظ اينكه يك يا چندبار چنين اتفاقى افتاده ، فلان اثر را دائمى پنداشته ، به آن اعتقاد پيدا كرده و بر اساس آن حكم كلّى صادر كرده است . ولى يقينا اين تصديق ، يقينى نيست . عواملى كه باعث به وجود آمدن اين تجربيّات باطل مىگردند عبارتند از :\r\n1 . جهالت شخص عامى نسبت به حقايق و واقعيات امور ؛\r\n2 . غفلت و بىتوجهى او نسبت به علل واقعى حوادث ؛\r\n3 . پايين بودن سطح دانش و درك كه بيش از اين قادر نيست به ماهيت ذات اشياء راه يافته و علل واقعى را به دست آورد ؛\r\n4 . شتابزدگى در مقام حكم و قضاوت و نتيجه‌گيرى ، كه در بسيارى از افراد مشاهده مىشود . و به همين علّت ، با اينكه حوادث اندكى را مورد مشاهده قرار داده و صدور فلان اثر را ديده‌اند امّا يك حكم كلّى صادر مىكنند . غافل از اين‌كه تجربه با موارد متعدّد و متنوع كاملتر مىگردد و چه بسا در نهايت به عكس تصديق قبلى رسيده و به آن معتقد شوند .\r\n\r\n","description":"","footnote":"","page_name":" 223 ","page_number":223},
  {"content":"\r\n\r\nمثال روشنگر : شايد شما اين مطلب را آزموده باشيد كه وقتى ، چوبى را در ميان آبى كه در ظرف يا حوض يا استخرى است مىاندازيم يا با فشار آن را داخل آب مىكنيم زمانى كه چوب را به حال خود رها كنيم بالا آمده و بر روى سطح آب قرار مىگيرد و اگر همين عمل را چند بار تكرار كنيم و با چندين چوب و آب آزمايش نماييم ، باز همان نتيجه را خواهيم گرفت . آن‌گاه خيال مىكنيم كه هر آبى اين‌چنين است و به صورت قضيهء كليه مىگوئيم :\r\n« هر جسمى بر روى سطح آب قرار مىگيرد » درحالىكه اگر ما انواع گوناگون چوبها را تجربه كنيم و نيز در انواع جسم‌هاى ديگر از آهن - سنگ اين مطلب را بيازمائيم ، خواهيم ديد كه برخى از اجسام به قعر آب فرورفته و در عمق آن قرار مىگيرند و برخى تا وسط عمق آب بيشتر پايين نمىروند و برخى بر روى آب قرار مىگيرند آنگاه اگر آب و ساير اجسام را از جهت چگالى و وزن حجمى مورد بررسى قرار داده و آنها را باهم مقايسه و آزمايش كنيم ، به سه قضيهء ذيل دسترسى پيدا مىكنيم :\r\n1 . هر جسمى كه وزن آن از وزن طبيعى آب كمتر باشد بر روى آب قرار مىگيرد .\r\n2 . هر جسمى كه از حيث وزن طبيعى با آب مساوى باشد تا وسط آب فرو مىرود .\r\n3 . هر جسمى كه وزن طبيعى آن از وزن آب سنگين‌تر باشد ، به قعر آب فرو مىرود ، مثلا وقتى آهن در ميان آب قرار مىگيرد چون سنگين‌تر است به عمق آب مىرود ولى اگر آن را در جيوه قرار دهيم ، روى سطح آن قرار مىگيرد ، چون آهن از جيوه سبك‌تر است .\r\nبنابراين ؛ تجربه‌اى موفق است كه داراى شرايط و مقدماتى باشد و كامل و حساب شده به علّت واقعى رسيده باشد . و گرنه دليلى نداريم كه تجربيّات هركسى را يقينى بدانيم .\r\n\r\nد : متواترات\r\nقسم چهارم از انواع شش‌گانهء بديهيات يقينى ، متواترات است .\r\nدر اين رابطه چند بحث اجمالى داريم :\r\n1 . تعريف : متواترات قضايائى هستند كه نفس انسان به وسيلهء آنها سكون و\r\n\r\n","description":"","footnote":"","page_name":" 224 ","page_number":224},
  {"content":"\r\n\r\nآرامش و اطمينان پيدا مىكند آن‌چنان اطمينانى كه شك و ترديد را از دل بيرون كرده و درخت تنومند يقين را در آن غرس كند . ولى نه از هر راهى بلكه تنها از طريق اخبار جماعتى كه نفس اخبارشان جزم‌آور باشد - توجّه داريم كه با اين تعريف ، مواردى كه داراى قرينه قطعى باشند خارج مىشوند مانند قول معصوم كه عصمتش قرينه قطعى براى يقين پيدا كردن است .\r\nجماعت مذكور بايد داراى دو صنت باشند :\r\nالف ؛ اجتماع و تبانى جماعت مخبرين بر دروغ گفتن ممتنع باشد .\r\nتوضيح اينكه : گاهى چند نفر خبرى را شايع مىكنند ، احتمال اينكه هركدام از اين افراد دروغ گفته باشند وجود دارد . ولى گاهى جمع كثيرى اين خبر را مىدهند و انسان يقين مىكند چنين خبرى بوده و تبانى قبلى در كار نيست .\r\nب : به‌طور عادى ، محال باشد كه اين تعداد از انسانها باهم در خبرى اشتباه كنند .\r\nيعنى اگر يك يا دو نفر در فهم يك حادثه اشتباه كنند و مثلا بگويند قاتل زيد ، بكر است ، كاملا طبيعى است ، امّا اينكه دهها نفر صحنه را ديده و همگى مىگويند : زيد به دست بكر كشته شد . معقول نيست كه همه اشتباه كرده باشند .\r\nمرحوم مظفر در پاورقى مىفرمايند :\r\nمنطقيين و اصوليين مشهور تنها به اين قيد « اخبار جماعة يمتنع تواطؤهم على الكذب » اكتفا نموده‌اند .\r\nولى به عقيدهء ما افزودن قيد دوم هم لازم است ، كه بگوئيم : « يمتنع اتفاق خطأهم في فهم الحادثه » و علّت افزودن اين قيد آن است كه خيلى اتفاق مىافتد انسان‌ها در موردى مجتمع مىشوند و صحنه‌اى را مىبينند امّا دقّت نكرده و دچار اشتباه مىشوند .\r\nقوانين جامعه‌شناسى هم اين مطلب را تأييد مىكنند كه مردم در ملاحظات و محاسبات خود چندان اهل دقّت نيستند و به تقليد كوركورانه از ديگران مىپردازند . مثلا در مد لباس و زينت شعار دادن ، گريه كردن و خنديدن و . . .\r\nمثال روشنگر : در يك محيط تفريحى و سرگرم‌كننده كه انسانها از خستگى كارهاى طول هفته به آنجا پناه برده‌اند و صرفا به دنبال تفريح و تفرج هستند . گاهى در گوشه‌اى اجتماع كوچكى مشاهده مىكنند كه به دور شعبده‌بازى حلقه زده‌اند و او بر حسب ظاهر ، كارهاى خارق العاده انجام مىدهد مثلا : شيشه را با دندان‌هايش خرد\r\n\r\n","description":"","footnote":"","page_name":" 225 ","page_number":225},
  {"content":"\r\n\r\nكرده و سپس به صورت سوزنى از دهان خارج مىكند ، يا چاقوئى بر پيكر خويش مىزند امّا هيچ خونى از او بيرون نمىآيد يا شمشيرى را كاملا در بدنش فرومىبرد ، يا حيوانى را مىبلعد ، و مردم فكر مىكنند كه او واقعا اين كارها را انجام مىدهد . در حالى كه اهل دقّت مىفهمند ، اينها چشم‌بندى و حيله‌اى بيش نيست .\r\nبنابراين افزودن قيد دوم ضرورى به نظر مىرسد و قيد اوّل به تنهايى كافى نيست .\r\nچند مثال از متواترات :\r\nالف ؛ شايد هيچ يك از ما فلان شهر را كه در دورترين نقطه عالم قرار دارد نديده باشيم ولى به وجود آن يقين داريم و آن را از راه خبر متواترا كسب كرده‌ايم .\r\nب ؛ هيچ يك از ما در عصر نزول قرآن و در پانزده قرن قبل نبوده‌ايم ولى هم اكنون يقين به نزول قرآن كريم بر پيامبر اسلام داريم چون نسل به نسل اين امر به‌طور متواتر براى ما نقل شده است .\r\nج ؛ احدى از ما در زمان انبياء پيشين و امم آنان و يا سلاطين قديم و پيروان آنها نبوده‌ايم ولى يقين به وجود قوم موسى و . . . از راه خبر متواتر داريم .\r\nد ؛ هرگز ارسطو ، افلاطون و فيثاغورث را نديده‌ايم بلكه از راه تواتر به وجود آنان علم داريم . به قول ابن سينا در اشارات :\r\nو هذا مثل اعتقادنا بوجود مكّة و وجود جالينوس و اقليدس و غيرهم . « 1 »\r\n2 . آيا تواتر امرى ممكن است يا از محالات مىباشد ؟\r\n3 . بر فرض امكان آيا واقع شده يا خبر ؟\r\n4 . بر فرض وقوع آيا خبر متواتر يقين‌آور است يا خبر ؟\r\n5 . بر فرض كه مفيد علم باشد آيا مفيد يقين بديهى است يا نظرى ؟\r\nاين چهار مبحث را مفصل در شرح معالم ، مبحث اخبار آورده‌ام و تكرار نمىكنم .\r\n6 . آيا در باب تواتر عدد خاصّى ملاك است ؟ در جواب مىگوئيم : بعضى از محدثين براى آن اعدادى را ذكر كرده‌اند از قبيل چهار نفر ، 12 نفر ، 40 نفر ، 70 نفر ، 114 نفر ، و . . .\r\nولى مطلب درست اين است كه از اخبار جماعت يقين حاصل شود به صورتى كه\r\n\r\n\r\n","description":"","footnote":"\r\n( 1 ) . الاشارات و التنبيهات ، ج 1 ، ص 218 .\r\n","page_name":" 226 ","page_number":226},
  {"content":"\r\n\r\nعادتا توافق آنها بر كذب و خطا محال باشد و گرنه عدد خاص ملاك نيست ، و دليلى هم بر آن نداريم .\r\n\r\nه : حدسيات\r\nپنجم از بديهيات شش‌گانهء منطقى حدسيّات است .\r\nدر اين رابطه چند بحث كوتاه داريم :\r\nالف ؛ حدسيات قضايا و تصديقاتى هستند كه نفس و عقل بدانها حكم مىكنند ، آن هم به صورت حكم جزمى و قطعى كه شكى در آن نيست و منشأ اين حكم وجود يك حدس قوى در انسان است ، حدسى كه ، قوى و قطع‌آور بوده و ترديد را از دل مىزدايد و موجب اذعان و اعتقاد ذهن به مضامين و محتواى آن قضايا مىشود . براى روشن‌تر شدن تعبير « حدس قوى » ، مثالى از علم اصول مىآوريم : اگر فقيه و مجتهدى از اتفاق‌نظر سه يا ده نفر از علماء عصر ، حدس قطعى به رأى معصوم پيدا كند اين حدس ، حدس ضعيفى است . حال اگر از اتفاق‌نظر كليهء علماء يك عصر رأى معصوم را حدس بزند ، اين حدس ، حدس متوسطى است . ولى اگر از اتفاق و اجماع همهء علماء امصار و اعصار از زمان ائمه تا امروز حدس به قول معصوم پيدا كند ، چنين حدسى بسيار قوى بوده و يقين‌آور است و براى هر آدم متعارفى حاصل شود يقين مىآورد .\r\nب : چند مثال منطقى 1 . همهء ما مىدانيم ، نور قمر و عطارد ، زهره و ساير سيّارات منظومهء شمسى از نور خورشيد گرفته شده و ذاتى آنها نيست در واقع مثل كرهء ماه مثل آئينه‌اى است كه در مقابل آفتاب قرار مىگيرد و نور را گرفته و به ديوار يا سقف يا فرش اتاق منعكس مىكند ، ماه هم نور را از خورشيد گرفته به زمين منعكس مىسازد . حال اين حكم جزمى ، از راه حدس پيدا شده ، ( يعنى ما در حالات مختلف ماه ( كه به راحتى قابل ديدن است مطالعه كرديم و به اين حكم رسيديم .\r\nهمچنين مىخواستيم بدانيم كه علّت تغيير شكل ماه چيست ؟ چرا ماه در شب اول رؤيت ، هلالى است و تدريجا در تربيع اوّل ، نيمهء قرص آن نورانى است و تا تربيع دوم ، ماه تمام و بدر مىشود و تا تربيع سوم مجددا به نصف ، عود مىكند و سپس تا تربيع چهارم ( بيست و هشتم ) ماه بكلّى ناپديد مىشود به فرمودهء قرآن شريف :\r\n\r\n","description":"","footnote":"","page_name":" 227 ","page_number":227},
  {"content":"\r\n\r\n وَ الْقَمَرَ قَدَّرْناهُ مَنازِلَ حَتَّى عادَ كَالْعُرْجُونِ الْقَدِيمِ  « 1 »\r\nدر جستجوى علّت واقعى اين فراز و نشيب‌ها ، پىبرديم كه منشأ اين اختلاف شكل‌ها ، قرب و بعد و مقابله و مقارنهء ماه با خورشيد است . از اينجا بطور قطع حدس زديم كه نور ماه و ساير ستارگان سيّار نيز گرفته شده از نور خورشيد است ، و گرنه آنها بالذات جرم نورانى آسمانى نيستند و مانند كره زمين ذاتا  ظُلُماتٌ بَعْضُها فَوْقَ بَعْضٍ  « 2 » هستند .\r\n2 . همه ما به‌طور جزم حكم مىكنيم به اينكه : زمين كروى است نه مسطح و . . . يكى از دلايلى كه مىتوان براى اين حكم اقامه كرد اين است كه : اگر شخصى در ساحل دريا ايستاده باشد و از دور شاهد نزديك شدن يك كشتى باشد ، اوّل قسمتهاى فوقانى ، و به تدريج كه كشتى به ساحل نزديك مىشود تمام بدنهء آن را مشاهده مىكند .\r\nمشاهده مكّرر اين پديده سئوالى را در ذهن بينده ايجاد مىكند ، كه علّت اين امور چيست ؟ پس از مطالعه و تحقيق ، حدس قطعى مىزنيم كه زمين هموار نيست بلكه كروى است و گرنه بايد همهء بدنه كشتى يك جا ديده مىشد .\r\n3 . در هيئت قديم ، يعنى هيئت بطليموسى اين عقيده مسلّم بود كه زمين مركز عالم بوده و ساكن است و خورشيد و ماه و ساير سيارات به دور زمين مىچرخند . ولى هيئت جديد بر روى اين نظريه خط بطلان كشيد . و از قرن شانزدهم ميلادى دانشمندى لهستانى به نام كپرنيك و بعدها توسط دانشمند آلمانى بنام كپلر و امروزه توسط همهء علماى هيئت اين نظريه تأييد شده و قاطعانه اعلام شده كه : زمين و ساير سيارات منظومه شمسى به دور خورشيد مىگردند و اين قانون جاذبه و دافعه است كه آنها را در مدارهاى معين خودشان به حركت درآورده است » .  وَ كُلٌّ فِي فَلَكٍ يَسْبَحُونَ  « 3 » و اين حدس قطعى كه زمين به دور خورشيد مىگردد از جهت مشاهدهء اختلاف اوضاع اين سيارات نسبت به خورشيد و نسبت به ما انسانها حاصل گرديده است و اوضاع فلكيهء كواكب ، اين امر را براى ما قطعى ساخته است .\r\n\r\n\r\n","description":"","footnote":"\r\n( 1 ) . سوره يس / 39 .\r\n( 2 ) . سوره نور / 40 .\r\n( 3 ) . سوره انبياء / 33 .\r\n","page_name":" 228 ","page_number":228},
  {"content":"\r\n\r\nج : مشتركات حدسيات با مجربّات و مميزات آن دو از يكديگر :\r\nامّا مشتركات : همانطور كه تجربيات نيازمند دو عاملند تا مفيد يقين باشند .\r\n1 . مشاهدات مكرّر\r\n2 . تشكيل يك قياس خفى ( به بيانى كه در باب خود ذكر شد ) . همچنين حدسيات نيز محتاج به اين دو عامل هستند :\r\n1 . مشاهدات مكرّر : از زمانى كه به ياد داريم ماه را با فراز و نشيب و اوج و حضيض مشاهده كرده‌ايم و چنين نبوده كه به‌طور اتفاقى در يك ماه اين اختلافات بروز كرده و در ماه‌هاى ديگر به اين صورت نباشد .\r\n2 . تشكيل قياس خفى : اگر اين اختلافى كه در نور ماه مشاهده مىشود تصادفى يا معلول عامل ديگرى غير از خورشيد بود لازمه‌اش اين بود كه در طول ساليان و بلكه قرون متمادى بر يك منوال نباشد ( بلكه گاهى نورش ثابت و گاهى مختلف باشد ) « صغرى » .\r\nو لكن اين اختلاف نور پيوسته چنين بوده و دوام داشته و دارد . « كبرى » .\r\nنتيجه مىگيريم كه ، اين امر تصادفى نيست و مستند به عاملى غير از خورشيد هم نمىباشد بلكه سبب اين اختلاف ، انعكاس اشعهء خورشيدى بر ماه است .\r\nو امّا مميزات : در مجربات يك قياس تشكيل شده و به اختلاف موارد ، مختلف نمىشود . ولى در حدسيات ، اين گونه نبوده و به اختلاف موارد متفاوت مىشود و سرّ مطلب آن است كه : در تجربيات از راه تجربه و تشكيل قياس ، علم اجمالى به علّت پيدا مىكنيم « مثلا مىفهميم : در آتش خصوصيتى ذاتى وجود دارد كه سبب حرارت مىشود . امّا آن صفت و خصيصه چيست ؟ چه بسا كاملا از آن آگاهى نداشته باشيم ولى در حدسيات به علّت واقعى رسيده و ماهيّت آن را مىشناسيم ، بنابراين برحسب اختلاف علل ، قياسهاى مختلفى تشكيل مىشود . در حقيقت حدسيات همان تجربيات هستند به اضافه يك حدس قطعى به ماهيّت سبب . لذا خواجه طوسى چنين فرموده :\r\nأنّ السبب في المجربّات معلوم السببيّة غير معلوم الماهيّة و في الحدسيّات معلوم بالوجهين . « 1 » .\r\n\r\n\r\n","description":"","footnote":"\r\n( 1 ) . الاشارات ، جلد 1 ، ص 218 .\r\n","page_name":" 229 ","page_number":229},
  {"content":"\r\n\r\nد : تفاوت حدسيات و تجربيات و متواترات با اوليات و مشاهدات و فطريات .\r\nهر انسانى كه با علوم مختلف سروكار دارد و قضاياى آنها را مورد دقّت و مطالعه قرار مىدهد با قضاياى حدسى زيادى روبرو مىشود كه هيچ شكى در اصل قضيه و تصديق ندارد ، تنها خصوصيتشان اين است كه در حدسيات بقيهء افراد با او مشترك نيستند ، و مىدانيم كه ، اين قضايا را با تلقين نمىتوان به افراد آموخت كه : شما هم مثل من حدس بزنيد و چنين قطعى پيدا كنيد . مگر اينكه راهى را كه شخص حدس‌زننده رفته ، ديگرى هم طى كند و همان شرائط علمى و روحى را داشته باشد ، ( يعنى صفاى نفس ، درجه علمى ، تيزهوشى ، سرعت انتقال ) تا بتواند به آن حدس قطعى برسد . حال اگر كسى اين امر حدسى را انكار كند ، شخص حدس‌زننده راهى به سوى اثبات آن امر ندارد . همين خصوصيت در متواترات و تجربيات هم هست يعنى تا خود شخص ، تجربه و آزمايش نكند هرگز يقين پيدا نمىكند كه مثلا هر آتشى سوزنده است يا اينكه تا براى خود شخص خبرى در حدّ تواتر اثبات نشود ، هرگز يقين پيدا نخواهد كرد . به همين علّت افراد در اين امور متفاوت هستند به عبارت ساده‌تر همگانى نيست ، يعنى ممكن است براى برخى حدس يقينى حاصل شود و براى ديگران خير . امّا اولّيات همگانى است ، يعنى هر انسانى به درستى موضوع و محمول و نسبت بين آن دو را تصور كند چنين تصديق جزمى پيدا مىكند چه بخواهد يا نخواهد ، مشاهدات نيز براى هر انسانى كه واجد حسّ مربوطه باشد ، جزمى و يقين‌آور است ؛ و فطريات هم براى هر فردى كه داراى فطرت و عقل فطرى باشد و درست مطلب را تجزيه و تحليل كند يقين‌آور است . اين مطلب همگانى است و اختصاصى نيست .\r\nه : فرق بين فكر و حدس در فكر ، انتقال ذهن از مبادى به سوى مطالب ، و تبديل مطلوب مجهول به نتيجهء معلوم ، تدريجى و گام‌به‌گام است . يعنى بايد مراحلى را پشت‌سر گذارد تا به نتيجه برسد . اين مراحل اصلى كه مكّرر در اين كتاب بدان اشاره شده ، عبارتند از :\r\n1 . سير از مطلوب به سمت مبادى .\r\n2 . سير در ميان مبادى به منظور يافتن معلومات مناسب .\r\n3 . سير از مبادى به سمت مطلوب و تبديل آن به معلوم .\r\nولى در باب حدس ، انتقال ذهن از مبادى به مطالب ، دفعى است يعنى يك دفعه و به\r\n\r\n","description":"","footnote":"","page_name":" 230 ","page_number":230},
  {"content":"\r\n\r\nطور ناگهانى انسان به امرى كه چه بسا بدنبال آن هم نبوده ، قاطع مىشود .\r\nو . فطريات قسم ششم و آخرين قسم از مبادى بديهى يقينى كه از جملهء بديهيات شش‌گانهء منطقى به حساب مىآيند فطريات هستند . فطريات ، قضايا و تصديقاتى هستند كه قياسات آنها همراه خودشان است و از آنها جدا نمىشود . به اين معنى كه عقل فطرى به مجرّد تصوّر طرفين و ملاحظه نسبت ، قطع به حكم پيدا نمىكند ( آنچنان‌كه در اوليّات بود ) بلكه علاوه بر اين تصورات ، نيازمند واسطه در اثبات و تصديق است و استدلال لازم دارد امّا اين استدلال ، استدلالى است كه هميشه در ذهن حاضر و آماده است .\r\nهر موقع اين قضيه و تصديق را به ذهن مىآوريم استدلالش هم همراه او تشكيل و تصوير مىشود و نيازمند اعمال‌نظر و تحقيق و بررسى نيست و روى همين جهت از بديهيات به شمار مىآيد . مثلا همهء ما حكم مىكنيم به اينكه :\r\nچهار زوج است زير به دو قسمت مساوى تقسيم مىشود . مىبينيم كه استدلال اقامه شد ولى وقتى خود قضيه را تجزيه و تحليل مىكنيم با يك استدلال همراه است :\r\nچهار به دو قسمت مساوى تقسيم مىشود . « صغرى » .\r\nو هرچيزى كه به دو قسمت مساوى تقسيم شود زوج است . « كبرى » .\r\nپس چهار زوج است « نتيجه » .\r\nيا مثلا : عدد دو يك پنجم عدد ده است . اين تصديق از بديهيات است ، ولى با يك استدلال به دست مىآيد و آن اينكه :\r\nعدد دو عددى است كه عدد ده به اين دو و به چهار عدد ديگر كه با اين دو مساوى هستند منقسم مىشود « صغرى » .\r\nهر عددى كه يك عدد ديگر ( 10 ) به آن و به چهار قسم مساوى آن تقسيم شود پس آن عدد ( 2 ) يك پنجم اين عدد ( 10 ) خواهد بود « كبرى » .\r\nپس عدد دو يك پنجم عدد ده است « نتيجه » .\r\nحال اين يك مثال بود و گرنه مانند چنين استدلالى در هر نسبت عددى با عدد ديگر هست ، مثلا در نسبت 2 / 1 ، 3 / 1 ، 4 / 1 ، 5 / 1 امّا ذهن ما با بعضى از نسبتها ، انس و الفت بيشترى دارد يا به خاطر بساطت و قلّت عدد آنها و يا به خاطر تمرين زياد و عادت كردن ، به همين علّت سريعتر به آن منتقل مىشود و با بعضى نسبت‌ها انس كمترى دارد\r\n\r\n","description":"","footnote":"","page_name":" 231 ","page_number":231},
  {"content":"\r\n\r\nو لذا ديرتر به آن منتقل مىشود . مثلا نسبت عدد 2 به 4 با نسبت عدد 13 به 26 هردو نسبت 1 / 2 است ولى دو نصف چهار است ، تصديقش به مراتب راحت‌تر است تا اينكه بگوئيم : سيزده نصف بيست و شش است . يا مثلا نسبت 3 به 12 و نسبت 17 به 68 نسبت ربع و 1 / 4 است ولى انتقال به نسبت اوّل ، به مراتب سريع‌تر از انتقال به نسبت دوم است ، و شكى نيست كه همهء بديهيات ، در يك رتبه نيستند بلكه از حيث ظهور و خفاء فرق دارند . در خاتمه سخنى را از مرحوم علامّه نقل مىكنيم :\r\nو هذه الاربعة ( حدسيات ، متواترات ، فطريات ، تجربيات ) ليست من المبادى ، لتوقّفها على وسائط و مبادى غيرها ، و لانّها غير عامّة لاختلاف العقلاء فيها . و المعتمد انّما هو الاوليّات ، فّان المحسوسات ايضا غير مشتركة بين العقلاء . « 1 »\r\nپس مهمترين قسم همان بديهيات اوّليه يا اوليّات هستند .\r\n\r\n\r\n","description":"","footnote":"\r\n( 1 ) . الجوهر النضيد ، ص 202 .\r\n","page_name":" 232 ","page_number":232},
  {"content":"\r\n\r\n\r\nتمرينات :\r\nدر خاتمهء بديهيات شش‌گانه شش تمرين مطرح مىكنند :\r\nتمرين 1 . از بديهيات ششگانهء مذكور ، كدامها مورد اشتراك همگان است و همهء انسانها در تصديق به آنها مساوى هستند ؟ و در كدا مورد اختلاف است و بعضى از انسانها بدان‌ها تصديق مىكنند ولى بعضى نه ؟\r\nحل تمرين : اوليّات ، مشاهدات و فطريات مورد اشتراك است ولى حدسيات ، متواترات و تجربيات مورد اختلاف است .\r\nتمرين 2 . آيا جهالت بعضى از مردم به برخى بديهيات ، لطمه‌اى را متوجّه بداهت آن بديهى مىسازد . به عبارت ديگر بايد بديهى چيزى باشد كه همگان بدان عالم باشند ، يا خير ؟ چرا ؟\r\nحل تمرين : خير در بديهيات هم اسباب توجّه نفس لازم است كه اگر حاصل نشود علم به هيچ امر بديهى پيدا نمىشود . آن اسباب در اوائل جلد اوّل اين شرح بيان شد . )\r\nتمرين 3 . با توجّه و دقّت در مطالبى كه در جزء اوّل ، تحت عنوان : « اسباب توجّه نفس براى شناخت بديهيات » آورديم ، بيان كنيد كه :\r\nهر قسم بديهيات سّت به كدام سبب از اسباب توجّه نفس نيازمندند سپس آن را در جدولى قرار دهيد .\r\nتمرين 4 . با دقّت در مثالهاى زير نوع بديهيات منطقى را مشخص نمائيد .\r\nالف ؛ هر معلولى داراى علّت است . « اوليات » .\r\nب ؛ تخلّف معلول از علت تامّه محال است . « اوليات » .\r\n\r\n","description":"","footnote":"","page_name":" 233 ","page_number":233},
  {"content":"\r\n\r\nج ؛ تقدم معلول بر علّت محال است . « اوليات » .\r\nد ؛ تقدم شئ بر خودش محال است . « اوليات » .\r\nه اجتماع ضديّن محال است . « اوليات » .\r\nو ؛ هر ظرفى از مظروف خود وسيعتر است . « اوليات » .\r\nز ؛ نماز در دين مبين اسلام واجب است . « متواترات » .\r\nح ؛ آسمان بالاى سر ما و زمين زير پاى ما است . « مشاهدات » .\r\nط ؛ هرگاه لازم منتفى شد ملزوم نيز منتفى مىشود . « فطريات » و استدلالش اين است كه : و گرنه ملازمه نخواهد بود .\r\nى ؛ عدد سه قابل تقسيم به دو عدد صحيح مساوى نيست . « فطريات » .\r\nيا : با انتفاء ملزوم ، انتفاء لازم حتمى نيست چون شايد لازم يك لازم اعمى باشد و با نبود ملزوم همچنان وجود داشته مانند حرارت نسبت به خورشيد . « فطريات » .\r\nيب : دو نقيض متساويان هستند . مثلا در لا انسان و لا ناطق مانند انسان و ناطق دو تساوى كلّى ، حاكم است . « فطريات » .\r\nو استدلالش اين است كه در غير اين صورت بايد دو قضيه اصلى ما هم متساوى نباشند .\r\nتمرين 5 . منطقيون مىگويند : « شكل اوّل بديهى الانتاج » است . بيان كنيد ، اين بداهت از كدا نوع از بديهيات است ؟\r\nحلّ تمرين : از اوليّات است .\r\nتمرين 6 . دانشمندان رياضى كلّيه براهين و استدلالات رياضى خود را بر يك سلسله مبادى تصديقيهء بديهيه ، بسيطه و اوّليه بنا مىكنند كه هر عاقلى آنها را در اولين لحظه ادراك نموده و بدان تصديق مىكند . در اينجا تعدادى از آن بديهيات را مىآوريم .\r\nاين بديهيات از كدام نوع از بديهيات شش‌گانه هستند ؟\r\nالف . هرگاه دو يا چند مقدار مساوى را به دو يا چند مقدار مساوى ديگر اضافه كنيم ، نتيجه آنها نيز مساوى خواهد بود . مثلا الف - ب است ، الف + 4 ب + 4 .\r\nب . هرگاه دو يا چند مقدار مساوى را از دو يا چند مقدار مساوى ديگر كم كنيم باز باقيمانده‌ها با يكديگر نسبت تساوى خواهند داشت . مثلا الف و ب مساوى هستند يا\r\n\r\n","description":"","footnote":"","page_name":" 234 ","page_number":234},
  {"content":"\r\n\r\nالف و ب و ج مساوى هستند حال اگر عدد چهار را از همهء آنها كم كنيم و بگوئيم :\r\nالف - 4 - ب - 4 - ج - 4 باز نسبت برقرار است .\r\nج . اگر دو يا چند مقدار مساوى را در يك عدد معين ضرب كنيم آنها را دو يا سه برابر كنيم باز نسبت مساوى خواهند داشت . مثلا : ده با ده مساوى است ، يا الف با ب مساوى است و اگر هركدام را در عدد دو يا سه يا چهار ضرب كنيم باز نسبت تساوى برقرار خواهد بود . مثلا سه سيب با سه گلابى متساويان هستند حال اگر هركدام را سه برابر كنيم باز نسبت مساوى خواهيم داشت كه نه با نه باشد .\r\nد ؛ هرگاه اشياء مساوى را به يك عدد معيّنى تقسيم كنيم اجزاء و اقسام برابر خواهند بود مثلا اگر ده را به پنج تقسيم كنيم اجزاء آن پنج ، دوتايى است كه برابر هستند .\r\nاين چهار مثال همان چهار عمل اصلى رياضى است كه ضرب و تقسيم و جمع و تفريق باشد .\r\nه دو يا چند شئ كه هركدام قابل انطباق بر ديگرى باشند با يكديگر متساويان خواهند بود مثلا عدد ده با ده ، بيست با بيست و . . .\r\nجواب و حلّ تمرين : اينها از فطريّات هستند .\r\n\r\n","description":"","footnote":"","page_name":" 235 ","page_number":235},
  {"content":"\r\n\r\n\r\n2 . مظنونات\r\nقسم دوم از مبادى هشتگانهء بديهيات كه هر استدلال و قياسى ناگزير از منتهى شدن به آنها است تا منتج باشد مظنونات است .\r\nكلمهء مظنونات جمع مظنونة كه از ريشهء ظن مشتق شده و اين كلمه همانند كلمه يقين داراى دو معنى است :\r\n\r\n1 . ظن به معناى اعم :\r\nاعتقاد مطلق نسبت به يك امر غائب ، براساس حدس و تخمين است .\r\nقيد « حدس و تخمين » در اينجا ضرورى است زيرا ؛\r\nاگر آن امر را ديده باشد ، جزء مشاهدات ، و از بديهيات يقينى محسوب مىشود ؛\r\nو اگر داراى دليل شرعى باشد ( مانند ظاهر آيات و روايات و يا امور نقلى ) شرعا متعبد به قبول است ،\r\nو اگر امر بر برهانى از امور عقلى استوار شده باشد به حكم عقل ملزم به قبول خواهد بود .\r\nمثلا عدّه‌اى از مشركان عرب در اثر انحطاط فكرى و نداشتن علم و دانش ، خداوند را با خود قياس كرده و براى او همسر و فرزندانى قائل بودند و از جملهء پندارهاى باطل آنها اين بود كه فرشتگان را دختران خدا مىدانستند . قرآن كريم از سه طريق تجربى ، نقلى و عقلى به آنها پاسخ داده « 1 » و نظريهء باطل آنها را برملا ساخته است :\r\nامّا از طريق حسّى :  أَمْ خَلَقْنَا الْمَلائِكَةَ إِناثاً وَ هُمْ شاهِدُونَ \r\nامّا از طريق عقلى :  أَمْ لَكُمْ سُلْطانٌ مُبِينٌ \r\nامّا از طريق نقلى :  فَأْتُوا بِكِتابِكُمْ إِنْ كُنْتُمْ صادِقِينَ \r\nاين مثال بسيار گويايى است براى تأمين هر سه جهت كه اعتقاد به يك امر غايب يعنى مؤنث بودن فرشتگان باشد كه نه ديده‌اند نه دليلى از وحى و كتب آسمانى دارند و نه برهان و سلطان مبينى دارند كه قاطع عذر باشد . )\r\nكلمهء ظن برحسب لغت عرب و تتبع موارد استعمال آن در زبان عاميانه و عرب زبان‌ها به همين معناى وسيع استعمال شده « الظّن اى : مطلق الاعتقاد في غائب . . . » .\r\n\r\n\r\n","description":"","footnote":"\r\n( 1 ) . سورهء صافات آيات 149 تا 160 .\r\n","page_name":" 236 ","page_number":236},
  {"content":"\r\n\r\nظن به اين معنا سه شعبه دارد :\r\n1 . اعتقاد جازمى كه مطابق واقع است ولى مستند به علّت نيست تا قطعى و برهانى باشد و تخلّف معلول از علّت تامه ، محال باشد بلكه مستند به تقليد از غير است مانند كثيرى از مسلمانان كه روى تقليد از آباء و اجداد ، بسيارى از حقايق اسلام را پذيرفته و بدان باور و اعتقاد جازم دارند ولى چون اين اعتقاد ريشه‌دار و مبرهن نيست لذا با تشكيك مشككين زايل مىشود ، پس بايد در اصول دين ، اعتقاد جازم همراه با برهان و دليل باشد تا در برابر گردباد حوادث و شبهات مانند كوه استوار و مستحكم باشد .\r\n2 . اعتقاد جازمى كه مطابق با واقع نبوده و در حقيقت جهل مركب باشد يعنى شخص نداند كه نداند . در اينجا نيز كلمهء ظن ، زعم و اعتقاد به كار مىرود . مانند مثال اوّل كه از قرآن آورديم . و مانند اعتقادات فاسد و باطلى كه مشركين و بت‌پرستان عالم در طول تاريخ داشته و دارند كه براساس تقليد كوركورانه از آباء و اجداد خود براى بت‌ها ارزش قائل بوده و آنها را مىپرستيدند و در برابر آنها قربانى مىكردند و از آنها طلب حاجت مىنمودند . غافل از اين‌كه اين بت‌هاى سنگى و چوبى و بىجان ساختهء دست خود آنها است چقدر انسان خود را خوار و كوچك كند كه در برابر مصنوع دست خويش به خاك افتد و بر او سجده نمايد و به قول قرآن كريم :\r\n  قالَ أَ تَعْبُدُونَ ما تَنْحِتُونَ وَ اللَّهُ خَلَقَكُمْ وَ ما تَعْمَلُونَ   « 1 »\r\n3 . اعتقاد غير جازم يعنى اعتقادى كه سبب ترجيح يكى از دو طرف قضيه بر طرف ديگر مىشود امّا با احتمال طرف ديگر همراه است ولو وهمى مثلا جانب ثبوت قيام را براى زيد ترجيح مىدهد ولى احتمال ضعيفى هم مىدهد كه زيد قائم نباشد يا جانب سلب قيام از زيد را ترجيح مىدهد ولى احتمال طرف مقابل هم منتفى نيست .\r\n\r\n2 . ظن به معناى اخص :\r\nآن ظنى كه در اصطلاح منطقيين و اصوليين به كار برده مىشود ، خصوص شعبه سوم از ظن به معناى اعم است . يعنى اعتقاد غير جازم و ترجيح يكى از دو طرف همراه با احتمال طرف مقابل ، و ظن در مقابل يقين ، به معناى اعم همين ظن است . منظور از يقين ، مطلق اعتقاد جازم است و منظور از ظن ، اعتقاد غير جازم است . با اين مقدمه و شناخت معناى ظن مىتوان گفت :\r\nمظنونات ، قضايايى هستند كه انسان بدان‌ها تصديق كرده و برطبق آنها حكم\r\n\r\n\r\n","description":"","footnote":"\r\n( 1 ) . سورهء صافات : آيه 95 و 96 .\r\n","page_name":" 237 ","page_number":237},
  {"content":"\r\n\r\nمىكند ، صرفا از جهت پيروى از ظن غالب يعنى احتمال قوى مىدهد كه اين‌چنين باشد ولى صددرصد نمىداند ، بلكه عكس آن را نيز احتمال مىدهد . چند مثال :\r\n1 . فلانى هم‌راز و هم‌سرّ دشمن من است پس بر ضرر من سخن مىگويد .\r\nاين قضيهء ظنيه است كه شخص گوينده ظن به آن دارد يعنى احتمال قوى مىدهد كه فلانى با دشمن او دربارهء او سخن مىگويد و عليه او نقشه‌اى دارند درحالىكه چه بسا آنها به نفع وى سخنى مىگويند يا اصلا دربارهء موضوع ديگرى كه ربطى به او ندارد گفتگو مىكنند .\r\n2 . فلانى داراى شغلى نيست پس انسان پستى است .\r\nچرا كه آدم پست غالبا انسان بيكار تنبل و بىعار است ولى ممكن است گاهى همچنين نباشد و فلانى بسيار آدم شريفى باشد .\r\n3 . فلانى داراى نقص‌عضو است ( عضوى از اعضاء بدن را از اوّل خلقت نداشته يا بالعرض از دست داده ) پس در او مركب نقص است و غالبا افراد معلول و ناقص الخلقه اين احساس حقارت را دارند ، بويژه اگر جامعه با اين‌گونه افراد برخورد ناسالمى داشته باشد . امّا چه بسا در ميان اين گونه انسانها ، افرادى هم بسيارقوى ، داراى اعتماد به نفس باشند و با همتى عالى ، كارهاى بزرگ انجام دهند .\r\nشاهد مثال ما معلولينى هستند كه شاهكارهاى هنرى خود را با بالاترين معلوليت‌ها آفريدند و آثار ارزشمندى را در صحنهء روزگار ، به يادگار گذاشتند .\r\nدر خاتمه : كاربرد مظنونات در قياس خطابى و در باب خطابه است ( كما اينكه كاربرد يقينيات در باب برهان بود ) زيرا كه در باب خطابه هدف ، وعظ و پندواندرز است كه آن را با يك قضيه ظنيهء نيز مىتوان انجام داد مثلا با يك خبر واحد ثقه يا با ظاهر يك آيه و حتّى با يك خبر ضعيف هم مىتوان افراد را موعظه كرده و از عذاب الهى ترسانيد و به نعمتهاى الهى بشارت داد . ( تفصيلا در باب خود خواهد آمد . )\r\n\r\n","description":"","footnote":"","page_name":" 238 ","page_number":238},
  {"content":"\r\n\r\n\r\n3 . مشهورات\r\nقسم سوم از اقسام هشت‌گانهء بديهيات قضاياى مشهوره هستند كه نام ديگر آنها ذايعات است و آنها قضايا و تصديقاتى هستند كه در ميان مردم شهرت و شيوع و ذيوع داشته و خاص‌وعام بدان حكم مىكنند . مشهورات ، مراتبى دارند كه به‌طور خلاصه به سه مرتبه اشاره مىكنيم .\r\nالف ؛ برخى از مشهورات ، شهرت جهانى دارند و همه انسانها در همهء زمانها و مكانها بر طبق آن حكم مىكنند و « ممّا تطابقت عليها آراء العقلا » مثل حسن عدل و قبح ظلم ، و نيكى احسان و بدى خيانت و . . .\r\nب ؛ پاره‌اى از مشهورات ، قضايائى هستند كه بيشتر مردم طبق آن حكم مىكنند .\r\nمثل : جهان را خالقى باشد خدا نام ، خداوند يكتا است .\r\nج ؛ بسيارى از مشهورات مخصوص عدّهء خاصى است . مثلا كسانى كه داراى فلان عادت باشند ، چنين حكمى دارند و فلان عمل را تحسين يا تقبيح مىكنند .\r\nمشهورات به دو معنى است ( مثل يقينيات و مظنونات ) :\r\n1 . مشهورات به معناى اعمّ : قضايائى هستند كه در ميان همهء مردم از خاص‌وعام شهرت و مقبوليت دارند و از امورى هستند كه آراء عقلاء بر آنها تطابق دارد .\r\nاعم از اينكه غير از همين شهرت و تطابق آراء عقلاء هيچ واقعيتى براى آنها نباشد ، بلكه تمام حقيقت آنها را همين اشتهار تشكيل دهد ( كه داخل در مشهورات به معناى اخص مىشوند و به تفصيل با مثال خواهد آمد ) و يا اينكه ماوراء تطابق آراء عقلاء عالم ، از براى اين قضايا واقع و نفس الامرى باشد كه اين قضيه را با آن مىسنجيم و حكم به درستى آنها مىكنيم و چون همه اين نسبت واقعى را ادراك مىكنند ، پس همه بر طبق آن حكم دارند . همانند اوّليات كه جزء مشهورات به اين معنا هستند . مثل : الكلّ اعظم من الجزء و همچنين فطريات كه مشهوره هستند . مثل : الاثنان نصف الاربعة كه همگان بدان حكم مىكنند .\r\nپس مشهورات به معناى اعم ، شامل يقينيات نيز مىشود . در نتيجه مىشود قضيه‌اى هم از يقينيات باشد و هم از مشهورات . مثلا قضيهء « الكلّ اعظم من الجزء » از هردو باب است ، امّا هركدام به اعتبارى . از جهت اينكه داراى واقعيتى است كه با آن سنجيده مىشود از يقينيات است و به اعتبار اينكه همگان به آن حكم مىكنند و مما\r\n\r\n","description":"","footnote":"","page_name":" 239 ","page_number":239},
  {"content":"\r\n\r\nتطابقت عليها آراء العقلاء است ، از مشهورات شمرده مىشود .\r\n2 . مشهورات به معناى اخص يا مشهورات صرفه - حقيقتا عنوان مشهوره بودن بر اين قسم صدق مىكند و براى اين نوع برازندگى دارد - و آن‌ها قضايائى هستند كه هيچ واقعيتى ماوراء تطابق آراء عقلاء ، ندارند بلكه تمام حقيقت و واقعيت آنها را همين تطابق آراء عقلاء تشكيل مىدهد . اين قضايا ، مشهوره و مورد تحقّق هستند در صورتى كه عقلاء عالمى باشند و اينها را ادراك كنند و تطابق آراء بر طبق آنها پيدا شود . و گرنه بدون در نظر گرفتن تطابق آراء چيزى وجود ندارد .\r\nبه فرمودهء ابن سينا در اشارات اگر انسان با عقل ، حسّ و وهم خود خلوت كند و تنها به مقتضاى اينها بخواهد حكم كند و يكى از اسباب و عوامل شهرت ( از قبيل عادت ، انفعالات نفسانيه ، خلق انسانى و . . . براى او حاصل نشود هرگز چنين احكام و تصديقاتى نخواهد داشت .\r\nاشكال : زمانى كه به وجدان خود مراجعه مىكنيم اين مطلب را درمىيابيم كه :\r\nعقل ما به حسن عدالت حكم مىكند و عادل را مىستايد ، همچنين به قبح ظلم حكم مىكند و ظالم را مذمت مىنمايد بدون اينكه منتظر حكم ديگران و تطابق آراء باشد ، پس چگونه ادعا مىكنيد اى قضايا تمام ماهيّتشان در گرو تطابق آراء است ؟\r\nجواب : آرى هر انسانى مستقلا و قطع‌نظر از ديگران چنين احكامى دارد ولى اين حكم شخصى ، غير از مسأله تطابق آراء عقلاء است و ما در مشهورات با اين سروكار داريم .\r\nبنابراين مشهورات اينچنين هستند كه لا واقع لها وراء تطابق آراء العقلاء بر خلاف اوليّات از قبيل : « الكل اعظم من الجزء » ، « النقيضان لا يجتمعان » و . . . كه كارى به تطابق آراء عقلاء ندارد . زيرا تطابق آراء را در نظر بگيريم يا خير ، اينها سلسله قضاياى واقعى هستند كه هر انسانى لو خلّى و طبعه ( اگر با خودش خلوت كند ) بر طبق آنها حكم مىكند چه ديگران حكم بكند يا نه .\r\nقوله : « و على هذا » :\r\nبنابر مطالب گفته شده ما به الاشتراك و ما به الامتياز مشهورات و يقينيات را بيان كنيم :\r\nما به الاشتراك : هردو دسته از قضايا ، مفيد تصديق يقينى و جزمى مىباشند .\r\n\r\n","description":"","footnote":"","page_name":" 240 ","page_number":240},
  {"content":"\r\n\r\nما به الامتياز : معيار در يقينيات ، مطابقت آنها با واقع و نفس الامر است ، كه واقعى هست و اينها را با آن مىسنجيم و حكم به حقانيّت و صدق اينها مىكنيم ، چه مدرك و معتبرى باشد يا نباشد ، چنين احكامى هست . امّا ميزان در مشهورات ، موافقت و مطابقت آنها با آراء عقلاء عالم است و هيچ واقعيتى غير از همين تطابق آراء عقلاء براى آنها نيست .\r\nبر همين اساس ، مشهور در مقابل كاذب نيست بلكه مشهور در مقابل شنيع است .\r\nقضيهء مشهوره ، قضيه‌اى است كه اكثر يا عموم آن را بپسندند و طبق آن حكم كنند . حال آن‌كه شنيع آن است كه اكثر يا عموم آن را انكار كرده و طبق آن حكم نكنند و لو شاذ و نادرى چنين حكمى داشته باشند و قضيهء كاذبه در برابر قضيهء صادقه است كه صادق يعنى مطابق واقع و كاذب يعنى مخالف واقع .\r\nدر اينجا توجّه خوانندهء گرامى را به تأمل در سخنى از ابن سينا جلب مىكنم :\r\nو هذه المشهورات قد يكون صادقة و قد يكون كاذبة ، و إذا كانت صادقة ليست تنسب الى الاوّليات و نحوها اذا لم تكن بينّه الصدق عند العقل الاوّل الا به نظر ، إن كانت محمودة عنده ، و الصادق غير المحمود ، و كذلك الكاذب غير الشنيع فرّب شنيع حقّ و ربّ محمود كاذب . « 1 »\r\nو به قول مرحوم علامه :\r\nو ليس كل مشهور صادقا ، فان المشهور لا يقابل الكاذب حتّى يجب أن يكون صادقا ، بل يقابل الشنيع ، كما انّ الصادق يقابل الكاذب ؛ و انّما يقابل المشهور الشنيع لانّ المشهور لا ينكر و الشنيع ينكر ، و هما متقابلان . « 2 »\r\n\r\nاقسام مشهورات\r\nبا توجّه به معناى مشهورات ، تقسيمات گوناگونى براى آن ذكر شده كه به سه تقسيم اشاره مىشود :\r\n1 . مشهورات در تقسيمى دو قسم مىشوند :\r\nالف . مشهورات مطلقه .\r\n\r\n\r\n","description":"","footnote":"\r\n( 1 ) . اشارات ، جلد 1 ، ص 22 .\r\n( 2 ) . جوهر النضيد ، ص 235 .\r\n","page_name":" 241 ","page_number":241},
  {"content":"\r\n\r\nب . مشهورات محدوده .\r\nمشهورات مطلقه مشهوراتى هستند كه نزد همهء مردم و همهء دانشمندان شهرت داشته و اختصاص به قوم يا علم خاصى ندارند . همانند حسن عدل و قبح ظلم .\r\nمشهورات محدوده : قضايائى هستند كه شهرت آنها در يك علم خاص و نزد علماء آن علم مىباشد . مثلا در ميان متكلّمين اين قضيه مشهور است كه « تسلسل باطل و محال است » شايد عالم نحوى از اين قضيه اطلاعى نداشته باشد . همچنين در نزد اصوليين و فقهاء ؛ قضاياى مشهوره‌اى هستند كه ممكن است عالم به طب و يا هندسه از آن اطلاعى نداشته باشد و بالعكس .\r\n2 . تقسيم ديگر مشهورات :\r\nالف . مشهورات حقيقيه .\r\nب . مشهورات ظاهريه يا شبيه به مشهورات ( در مباحث جدل اين اقسام تبيين خواهد شد ) .\r\n( ضمنا از اينجا استفاده مىشود كه كاربرد مشهورات در باب جدل است ) .\r\n3 . مشهورات در تقسيم سوم به شش قسم تقسيم مىشوند كه مهمترين تقسيم همين است و بحث ما روى آن متمركز است . اين تقسيم بنابر استقراء است نه حصر عقلى ، و ملاك اين تقسيم اسباب شهرت است ، يعنى مشهورات به لحاظ اسباب ، عوامل ، موجبات شهرت و تطابق آراء به اين اقسام ششگانه تقسيم شده‌اند .\r\n\r\nالف : واجبات القبول\r\nقسم اوّل از اقسام شش‌گانه مشهورات واجبة القبول است يعنى مشهوراتى كه عقل به حكم وجدان ، بداهت و ضرورت ملزم به پذيرش آنهاست طبق آنها حكم مىكند و همهء عقلاء عالم به آن حكم مىكنند و منشأ اين حكم و اشتهار و تطابق آراء عقلاء ، عبارتست از اينكه : اين گونه از احكام « حق جلى » هستند ، يعنى هم حق و مطابق واقع هستند و هم حقّانيت آنها جلى و آشكار است و براى همگان قابل ادراك است ، بنابراين همهء عقلاء طبق آن حكم دارند ، از قبيل اوليات ، مثل : الكلّ اعظم من الجزء و فطريات ، مثل : چهار نصف هشت است ، دو 1 / 5 ده است . و مشاهدات ، مثل آتش گرم است ، خورشيد تابنده است و . . . اين قسم از مشهورات ، همان مشهورات به معناى اعم كلمه هستند كه قبلا معنا شد . در اينجا به وجه تسميهء ديگرى اشاره مىكنيم كه به معناى\r\n\r\n","description":"","footnote":"","page_name":" 242 ","page_number":242},
  {"content":"\r\n\r\nاعمّ يا مشهورات عامّه گويند چون عموم انسانها بدان معترف بوده و تصديق مىكنند و اين قسم هم از مشهورات بوده و هم از يقينيات به حساب مىآيد .\r\n\r\nب : تأديبات صلاحيّه\r\nقسم دوم از اقسام شش‌گانهء مشهورات قضاياى محموده هستند كه به محمودات ، آراء محموده يا تأديبات صلّاحيه نيز خوانده مىشوند و اين‌ها قضايا و تصديقاتى هستند كه مشهور خاص‌وعام بوده و ممّا تطابقت عليها آراء العقلاء هستند ( همهء عقلاء عالم بر طبق آنها حكم دارند ) . سبب اين شهرت وجود مصلحت عامه و اجتماعيه و يا مفسدهء كذايى است . مثلا همهء خردمندان عالم قبول دارند كه عدل‌وداد ، حسن و بايستنى است ، چرا كه مصلحت اجتماع را در بردارد . يعنى به واسطهء عدل است كه نظام اجتماعى محفوظ مانده و مردم مىتوانند ادامهء حيات داده ، زندگى مسالمت‌آميز و انسانى داشته باشند . همچنين نظام زندگى انسان هم براساس عدل برپا است . همهء انسان‌هاى عالم ظلم را قبيح شمرده و شخص ظالم را سرزنش مىكنند ، زيرا ظلم داراى مفسدهء اجتماعى است و در سايه ظلم و تجاوزگرى نظام زندگى بشر به هم خورده و اين شيرازه از هم مىپاشد و حرث و نسل به تباهى كشيده مىشود .\r\n\r\nتوضيح بيشتر :\r\nما انسانها داراى اين ويژگى هستيم كه ( در برخى حيوانات هم اين خصيصه وجود دارد ولى در انسانها كاملا مشهود است ) اگر ديگرى براى ما كارى انجام دهد به مصلحت شخص ما تمام شود از آن فرد خشنود گرديده و متقابلا ما نيز درصدد جبران برآمده و مىكوشيم تا در فرصت مناسب ، آن كار خير را به مانند آن يا به وجه احسن پاسخ دهيم و به فرمودهء قرآن كريم :\r\n هَلْ جَزاءُ الْإِحْسانِ إِلَّا الْإِحْسانُ  « 1 » كه استفهام تقريرى است يعنى : يعنى تقرير و امضاى حكم عقل است . و كمترين كارى كه انجام مىدهيم ، مدح‌وستايش زبانى است كه از احسان او قدردانى نموده و كار نيك او را بازگو مىكنيم . و متقابلا اگر كسى در حقّ ما بدى كند و با سخن يا عملش به مصلحت ما ضرر بزند كينهء او را به دل گرفته و در صدد انتقام و خنك كردن دل برمىآييم ( البته نوع انسانها چنين هستند ولى منطق انبياء\r\n\r\n\r\n","description":"","footnote":"\r\n( 1 ) . سورهء الرحمن / 60 .\r\n","page_name":" 243 ","page_number":243},
  {"content":"\r\n\r\nو ائمه عليهم السّلام و دانشمندان فروتن بسيار بالاتر از اينست و بدى را هم با نيكى پاسخ داده و بدين وسيله مايهء نجات و هدايت انسانهاى بسيار گرديده‌اند . زندگى انبياء عظام الهى و پيشوايان معصوم شيعه عليهم السّلام و علماء راستين اسلام مملو از شواهد و داستانها در اين رابطه است ) آن شخص را سرزنش نموده و قباحت و زشتى كار او را عيان كرده و مىفهمانيم كه كار خطايى نموده و اگر هم خيلى او را دوست بداريم لا اقّل يك گلايهء دوستانه از او مىكنيم . تمام اينها براساس مصالح و مفاسد شخصى است و حول اين محور مىچرخد .\r\nاين مطلب در مقياس وسيع‌تر نيز صدق مىكند ، چنانچه اگر فرد يا گروهى عملى انجام دهند كه علاوه بر اينكه به مصلحت شما نيست به ضرر شما نيز باشد ، امّا از آن جهت كه اين عمل به صلاح جامعه و داراى مصلحت اجتماعى است و سبب حفظ نظام اجتماعى و بقاء و ادامهء حيات نسل بشر در روى كرهء زمين است ، وجدان و فطرت پاك شما وادارتان مىكند كه واكنش نشان داده و درصدد ستايش عمل نيك آن فرد يا جمع برآئيد و حداقل به زبان از اين عمل خير قدردانى كنيد . مثلا وجود عدالت اجتماعى ، مساوات در برابر قانون ، مراعات حقوق انسانها و رعايت شؤون افراد ، از امورى است كه به صلاح جامعه بوده و باعث صلاح و فلاح جامعه است . لذا ما اين امور را تحسين كرده و حاكم عادل و دادگر را مدح مىكنيم با اينكه چه‌بسا مستقيما سودى عايد مادح نشود . متقابلا اگر شخص يا جمعيّتى كارى انجام دهند كه به ضرر جامعه و مخّل به نظام اجتماعى و بقاء نوع انسانى باشد ، از قبيل : ظلم ، طغيان ، خيانت در امانت و . . . همهء آحاد جامعهء آن فرد مفسد في الارض را محكوم كرده ، مستحق مذمت دانسته و كار او را تقبيح مىكنند هرچند كه به‌طور مستقيم به ضرر آن عمل زشت دامنگير شخص ما نباشد ولى وقتى به فساد جامعه بود غير مستقيم به ضرر ما نيز خواهد بود و حتّى اگر غير مستقيم هم ضرورى متوجه ما نشود بلكه در فلان گوشه دنيا و دورترين نقاط قتل ، غارت ، جنابت ، خيانت ، خونريزى ، تجاوز به جان‌ومال و ناموس انسانها صورت پذيرد باز وجدان بيدار همهء انسانهاى عالم آن افراد متجاوز را محكوم مىكند چون به ضرر هم‌نوع ما تمام مىشود و ما انسانها اعضاء يك پيكر را تشكيل مىدهيم كه هر عضوى بدون تأمين سلامتى عضو ديگر نمىتواند زندگى كند و آرام داشته باشد و به قول سعدى شيرازى :\r\n\r\n","description":"","footnote":"","page_name":" 244 ","page_number":244},
  {"content":"\r\n\r\n بنى آدم اعضاى يكديگرند * كه در آفرينش ز يك گوهرند\r\nچو عضوى به درد آورد روزگار * دگر عضوها را نماند قرار \r\nچرا دنيا تجاوز آمريكا را به ويتنام و گرانادا محكوم مىكند ؟\r\nچرا بشريّت ، تجاوز ارتش سرخ را به افغانستان محكوم مىكند ؟\r\nو چرا بشريّت ، تجاوز صرب‌ها را به منطقهء مسلمان‌نشين بوسنى و هرزگوين محكوم مىكند ؟ تمام اين‌ها براساس همان وجدان و فطرت بيدار انسان‌ها است كه اين اعمال ننگين و قرون وسطائى متجاوزان را محكوم مىكند .\r\nو اين دادگاه تاريخ است كه ظلم ، جنايت و خيانت هزاران انسان را در طول صدها سال ديده و همواره براساس وجدان و فطرت بيدار انسانها ، حكم به محكوميت متجاوزين مىنمايد .\r\nاين دسته از احكام و قضايا كه همهء عقلاء عالم به مقتضاى حكم عقل آنها را قبول دارند ، آراء محموده ( افكار و نظريات پسنديده و ستوده ) ناميده مىشوند و نام ديگر آنها تأديبات صلاحيّه است يعنى از آن رهگذر كه اين امور به صلاح جامعه است ، هر انسانى نفس خويش را مؤدب ساخته تا بدانها تن در دهد و خود را ملزم سازد . اين گونه قضايا از مشهورات صرفه هستند يعنى از امورى كه وراء تطابق آراء عقلاء واقعيتى ندارند بلكه تمام حقيقت آنها به همين اشتهار و تطابق آراء عقلاء است و چنان‌كه گفتيم سبب اين تطابق آراء همان ادراك مصلحت عامه يا مفسدهء عامه‌اى است كه در اين‌گونه اعمال موجود است .\r\nضمنا « عقل عملى » حاكم به حسن و قبح اين گونه موارد مىباشد .\r\nبيان ذلك : عقل به معناى قوهء مدركه است كه انسان با آن كليّات را ادراك مىكند و اين قوهء دو شعبه دارد :\r\nشعبهء عقل نظرى و شعبه عقل عملى .\r\nبا عقل نظرى ، امورى را درك مىكنيم كه از مقوله دانستنىها و از امور نظرى هستند يعنى شناخت آنها مطلوبيّت دارد و ربطى به مقام عمل و به كار بستن ندارند . مثلا شناخت اينكه : كل از جزء بزرگتر است ، تناقض محال است ، اجتماع ضدّين باطل است .\r\nبا عقل عملى امورى را كه از مقولهء به كار بستنىها و از امور عملى باشند ، ادراك\r\n\r\n","description":"","footnote":"","page_name":" 245 ","page_number":245},
  {"content":"\r\n\r\nمىكنيم يعنى امورى كه به كار بستن آنها مطلوب اصلى است و شناخت آنها هم مقدمه‌اى براى عمل به آنها است مثل : حسن عدالت و احسان ، قبح ظلم و خيانت و . . .\r\nالبته منظور اين نيست كه ما دو نوع عقل داريم و هر انسانى داراى دو نيروى مدركه است ، بلكه فقط يك عقل و مدرك كليّات در انسان است ، ولى مدركات و معلومات عقل به دو بخش تقسيم مىشود :\r\nبخشى از امور نظرى و بخش ديگر از امور عملى هستند و به لحاظ نوع مدركات آن اسم‌گذارى صورت گرفته و گرنه حقيقتا دو عقل در كار نيست .\r\nتا اينجا مطلب اصلى اين بخش تمام شد . در پايان مرحوم مظفر مطلبى را گذرا عنوان مىكنند . ( تفصيل آن در علم كلام و كتب كلاميه مطرح است و ما در شرح كشف المراد ، بخش افعال خداوند و نيز در شرح اصول فقه جلد 2 ، بخش مستقلات عقليه اين بحث را بطور مبسوط بيان كرده‌ايم ) اجمال مطلب در حدّى كه مباحث اين بخش از كتاب المنطق تبيين شود از اين قرار است :\r\nاز روزگار قديم ميان متكلمين اسلامى - اعم از اشاعره ، معتزله و اماميه - بحثى تحت عنوان « حسن و قبح عقلى » بوده و اينكه آيا اشياء داراى حسن و قبح ذاتى و عقلى هستند و قطع‌نظر از حكم شارع مقدس و امرونهى او عقل ما به‌طور مستقل حسن بعض اشياء و قبح بعض ديگر را ادراك مىكند ؟ يا اينكه حسن و قبح هرچيزى صد در صد اعتبارى و تابع امرونهى شارع است و قطع‌نظر از حكم شارع ، ما به عقل خود نمىتوانيم درك كنيم كه كدام امر حسن و بايستنى و كدام قبيح و نبايستنى است ؟\r\nدر اين باب دو نظريه مطرح است :\r\n1 . اشاعره برآنند كه حسن و قبح اشياء تابع امرونهى شارع است ، هيچ كارى ذاتا و بدون امر شارع بايستنى نيست و هيچ كارى بدون نهى شارع نبايستنى نيست بلكه به هر آن‌چه شارع امر كند ، پس از امر او ، حسن و بايستنى مىشود ولو ( العياذ باللّه ) امر به زنا با محارم باشد ، يا امر به قتل و تجاوز به مال ، جان و ناموس مردم باشد ، و از هرچه شارع نهى كند آن امر قبيح و ناپسند مىشود ولو نهى از عدالت ، احسان و ردّ امانت باشد . در يك كلام شعار اشاعره اينست كه :\r\n« الحسن ما حسنّه الشارع و القبيح ما قبحّة الشارع . »\r\n2 . در مقابل اشاعره ، عدليّه - يعنى اماميه و معتزله - برآنند كه پاره‌اى از اشياء ذاتا\r\n\r\n","description":"","footnote":"","page_name":" 246 ","page_number":246},
  {"content":"\r\n\r\nو با قطع‌نظر از امر شارع داراى حسن بوده و بايستنى هستند و عقل ما مستقلا حسن آنها را ادراك مىكند و فاعل آن‌ها را ستايش مىكند از قبيل عدالت ، احسان ، صدق و . . . و برخى از كارها ذاتا قبيح بوده و زشتى آن را عقل ما مىفهمد و فاعل آن افعال را مذّمت مىكند مانند ظلم ، اسائه ، خيانت ، كذب . و شارع مقدس امر نمىكند مگر به آنچه كه حسن و بايستنى باشد و نهى نمىكند مگر از چيز كه قبيح و نبايستنى و شعارشان اينست كه :\r\n« او امر و نواهى شارع مقدس تابع مصالح و مفاسد واقعيه‌اى است كه در متعلقات آنها وجود دارد . »\r\nحال هركدام از دو فرقه براى اثبات مدعاى خود دلائل و براهينى دارند كه در جاى خود قابل بحث و بررسى است و فعلا درصدد صحت و سقم آنها نيستيم ، آنچه مربوط به مطلب ما مىشود ، دليلى است كه اشاعره بر نفى تحسين و تقبيح عقلى بيان كرده‌اند كه :\r\nاگر حسن و قبح اشياء ، عقلى مىبود نبايستى ميان اين حكم عقل ( اشياء ، حسن و قبح عقلى دارند ) و حكم ديگر عقل ( كلّ بزرگتر از جزء است ) تفاوتى باشد . امّا بين اين دو حكم در نزد عقل تفاوت وجود دارد .\r\nپس نتيجه مىگيريم حسن و قبح اشياء عقلى نيست .\r\nمىدانيم كه اين استدلال ، از نوع قياس استثنائى اتصالى است و از راه ابطال لازم ، نتيجه مىگيريم ابطال ملزوم را . يعنى دو كار بايد انجام دهيم تا به نتيجه برسيم .\r\nاوّل . اثبات ملازمه : مصنّف در يك جمله فرموده :\r\n« لّان العلوم الضروريه لا تتفاوت » ؛\r\nيعنى احكام عقل ضرورى و بديهى تفاوتى ندارند پس اگر حسن و قبح اشياء هم عقلى بديهى بود پس بايد مثل « الكلّ اعظم من الجزء » بود .\r\nدوم . ابطال لازم : يعنى بين آن دو تفاوت است زيرا كه در « الكل اعظم من الجزء » حتّى دو نفر هم اختلاف ندارند بلكه مورد قبول همگان است ولى در باب حسن و قبح اشياء اختلاف فراوان است و طرفداران حكمت و عدل الهى قائل به عقلى بودن حسن و قبح هستند ولى ما اشاعره طرفدار حسن و قبح شرعى هستيم و حسن و قبح عقلى را انكار مىكنيم .\r\n\r\n","description":"","footnote":"","page_name":" 247 ","page_number":247},
  {"content":"\r\n\r\nمرحوم مظفر در مقام جواب مىفرمايند : اشتباه شما در اين است كه باب حسن و قبح اشياء را به باب الكلّ اعظم من الجزء قياس كرده‌ايد و ميان اين دو باب فرقها وجود دارد كه سبب مىشوند تا قياس مع الفارق باشد كه در اصول فقه جلد 2 به سه فرق اشاره نموده و در اينجا به دو فرق اشاره كرده‌اند :\r\n1 . قضيه « الكلّ اعظم من الجزء » از جمله يقينيات است كه ماوراء تطابق آراء عقلاء داراى واقع و نفس الامر هستند كه اينها را با آن سنجيده و حقانيّت و صدق آنها را به دست مىآوريم ولى قضيهء « العدل حسن » و « الظلم قبيح » از جملهء مشهورات صرفه‌اى هستند كه : « لا واقع لها وراء تطابق آراء العقلاء » و اينها قسيم و مقابل يكديگر هستند نه قسم يكديگر .\r\n2 . حاكم به قضيهء « الكلّ اعظم من الجزء » عقل نظرى است ، ولى حاكم به قضيهء حسن و قبح عدل و ظلم عقل عملى است و تفاوت اين دو عقل هم بيان شد و لذا قياس مع الفارق است و چنين قياسى نزد خود اهل قياس هم باطل است .\r\n\r\nج . خلقيات\r\nقسم سوم از اقسام شش‌گانهء مشهورات ، قضاياى خلقيّه يا خلقيّات يا آراء محموده مىباشند .\r\nخلقيات عبارتند از : قضايا و تصديقاتى كه در ميان جمهور شهرت داشته و ممّا تطابق عليها آراء العقلاء هستند . يعنى خاص‌وعام بر طبق آنها حكم و تصديق مىكنند و سبب اين شهرت و تطابق آراء ، وجود خلق انسانى است كه در همهء افراد بشر وجود دارد و همه به مقتضاى آن امورى را تحسين و امورى را تقبيح مىكنند . مثلا همهء انسانها حكم مىكنند به اينكه دفاع از حرم و اهل و عيال واجب است ، انسان مدافع از حرم را تحسين نموده و مستحق مدح مىدانند و كسى را كه مدافع حرم نباشد تقبيح كرده و مستحق مذمت مىدانند . يا مثلا همه دفاع از وطن را لازم دانسته و انسان‌هاى رزمنده را كه جان بر كف نهاده و با چنگ و دندان از وطن خويش پاسدارى مىكنند تحسين نموده و براى آنها ارزش ويژه‌اى قائلند ، و متقابلا انسان‌هايى را كه در مواقع حساس و بحرانى كنار كشيده و انزوا اختيار نموده و به ميادين نبرد نمىروند تقبيح مىنمايند . همچنين همهء انسانها صفت شجاعت را يك كمال دانسته و آن را امرى بايستنى مىدانند و شخص شجاع را مىستايند و به هر شكل ممكن در برابر او به ابراز\r\n\r\n","description":"","footnote":"","page_name":" 248 ","page_number":248},
  {"content":"\r\n\r\nاحساسات مىپردازند ، در مقابل ترس و بزدلى را تقبيح كرده و به شخص ترسو با ديدهء تحقير مىنگرند و ترس او را ضد ارزش به حساب مىآورند ، يا مثلا هر انسانى به موجب خلق انسانى صفت كرم و بخشندگى را كمال دانسته و انسان كريم را از اين حيث شخصى كامل مىداند و متقابلا انسان بخيل و ممسك را ناقص و فاقد اين كمال مىداند و او را مذمت مىكند .\r\nاين گونه از احكام ، قضايا و تصديقات در ميان انسانها فراوان به چشم مىخورد و علّت آن هم خلق انسانى است . حال سئوال اين است كه خلق انسانى چيست ؟\r\nبيش‌تر حكيمان و منطقيان و دانشمندان اخلاق در تعريف خلق « چنين گفته‌اند :\r\n« خلق » عبارت است از ملكهء نفسانيه‌اى كه در سايه تكرار يك عمل براى نفس انسان حاصل مىشود و بدنبال آن ، فلان عمل از انسان به سهولت صادر مىگردد و نيازى به تكلّف و تمحّل و خود را به زحمت انداختن ندارد . مثلا انسانى كه تجربه‌اى ندارد و به اصطلاح سردوگرم روزگار را نچشيده ، پيوسته در ناز و نعمت بوده و با كمترين خطرى مواجه نشده ، اوّلين بار كه با خطر روبرو مىشود شديدا دلهره و اضطراب پيدا كرده رنگ از رخسارش پريده و لرزه بر اندامش مىافتد امّا هنگامى كه يك‌بار ، دوبار و چندين بار با خطر مواجه شد و مقاومت كرد ، خود را به آب و آتش زد و ورزيده و آبديده شد كم‌كم ترس و اضطراب او بر طرف شده و صفت ترس از سرزمين جانش رخت برمىبندد ، به استقبال خطر مىشتابد و ديگر ترس براى او مفهومى ندارد در اين مرحله است كه مىگوييم :\r\nشجاعت در اين فرد ملكه گشته و شخص شجاعى شده است . همچنين انسانى كه براى بار اوّل درصدد انفاق و بخشش برمىآيد شايد بذل مال قدرى براى او دشوار باشد امّا هنگامى كه دهها بار بىمهابا خيرات و مبرّات از او سر زد و براى هر امر خيرى كه از او طلب كمك شد بىدريغ انفاق كرده ، تدريجا ملكه جود و سخا در او پيدا شده و بىاختيار دست در جيب برده و مستمندان را يارى مىرساند . اين حالت را ملكه كرم مىگوييم . همانطور كه ديگرى ممكن است ملكهء بخل و امساك پيدا كند چرا كه هيچگاه حاضر نشده به مستمندان كمك كند .\r\nمرحوم مظفر مىفرمايد : اگرچه مشهور « خلق » را به‌گونه‌اى كه ذكر شد معنا كرده‌اند ولى اگر ما اهل دقّت باشيم درمىيابيم كه اين تعريف ناقص است ، بيان ذلك :\r\n\r\n","description":"","footnote":"","page_name":" 249 ","page_number":249},
  {"content":"\r\n\r\nاز طرفى شكى نيست كه احكام و قضاياى مذكوره يعنى « الشجاعة حسن » ، « الجبن قبيح » ، « الكرم حسن » ، « البخل قبيح » و . . . از قضايا و تصديقاتى هستند كه تطابق عليها آراء العقلاء و كسى را در دنيا پيدا نخواهيم كرد كه شجاعت را تقبيح و جبن را تحسين نمايد يا كرم را تقبيح و بخل را تمجيد كند و . . .\r\nهمچنين شكى نيست كه اخلاق حميده و ملكات فاضله در همهء افراد بشر نيست يعنى همهء انسانها شجاع ، كريم ، عادل و صادق نيستند بلكه عدّه كمى از انسانها به اين فضائل و كمالات آراسته و از رذائل مقابل آنها پيراسته‌اند و اكثر انسانها ملكهء عدالت ، شجاعت ، صداقت و . . . را دارا نيستند .\r\nپس اگر « خلق » ، به معناى ملكه نفسانيهء مذكور باشد لازمه‌اش اينست كه انسانهاى شجاع ، شجاعت را تحسين و ترس را تقبيح كنند چون داراى ملكه شجاعت هستند و متقابلا انسانهاى ترسو و بزدل كه از سايهء خود هم وحشت دارند ترس را تحسين و شجاعت را تقبيح نمايند چون اينان داراى اين ملكه هستند . درحالىكه اين لازم باطل است يعنى عملا مشاهده مىكنيم كه همهء انسانها اعم از شجاعان و ابطال روزگار و انسان‌هاى بزدل و ترسو ، شجاعت را تحسين و شخص شجاع را مدح مىكنند و آرزو مىكنند ، كاش آنها نيز شجاع و بىباك بودند ! ولى در مقام عمل از خود ضعف نشان داده و در مواقعى كه جاى قدرت‌نمايى است به گوشه‌اى خزيده و جرئت اظهار وجود ندارند آنگاه در خلوت صدها بار خود را مذمت كرده و مورد ملامت و سرزنش وجدان خويشند ، هربار كه شكست مىخورند و سرخورده مىشوند خود را دلدارى داده و به نفس خود تلقين مىكنند ، اين‌بار ديگر شكست نخواهم خورد و وارد عمل مىشوم ، ولى باز هنگام عمل كه مىرسد جرئت انجام كار را ندارند . يا مثلا اگر « خلق » به معناى مشهور بود بايد انسان‌هاى كريم ، صفت كرم وجود را كمال و بايستنى دانسته و انسان‌هاى پست و خسيس خست و بخل را حسن بپندارند چون در اينها اين ملكه موجود است . حال آن‌كه همهء مردم چه كريم و چه بخيل بدون استثناء كرم و بخشندگى را بايستنى مىدانند و همان شخص بخيل هم آرزو مىكند كه دست و دلباز باشد ولى به هنگام عمل چيزى از او مشاهده نمىشود . بنابراين نتيجه مىگيريم كه « فالملزوم مثله » يعنى اينكه خلق به معناى ملكه نفسانيه باشد ، باطل است . پس خلق انسانى چيست ؟\r\nمصنّف ( ره ) مىفرمايد : « خلق يك حسّ باطنى است كه خداوند در درون جاتن\r\n\r\n","description":"","footnote":"","page_name":" 250 ","page_number":250},
  {"content":"\r\n\r\nانسانها آفريده است و به بركت آن انسان حسن و قبح افعال را ادراك مىكند و اين همان است كه در اصطلاح علم اخلاق جديد از آن به ضمير تعبير مىشود و در كتب اخلاق قديم با تعبيرات مختلف از آن ياد مىگردد از قبيل :\r\nقلب ، عقل عملى ، عقل مستقيم ، حسّ سليم و . . .\r\nبه‌هرحال تعبير از آن حسّ باطنى به عبارت خاص ، مهمّ نيست آنچه كه مهّم است اينكه هريك از ما انسانها واقعا وجود چنين حسّ و قوه‌اى را در خويش درمىيابيم و به مقتضاى آن حكم مىكنيم كه فلان كار حسن و فلان عمل قبيح است . اين حسّ باطنى كه در روح و قلب فردفرد انسانها قرار داده شده ، همان آواى ملكوتى حقّ است كه در اعماق جان انسانها رسوخ كرده و خداوند انسانها را به سبب همان حسّ در دنيا مخاطب قرار داده و امرونهى مىكند ، در قيامت هم بواسطه همان حسّ به محاكمه كشيده و از ما حساب مىكشد ( در روايات باب عقل و جهل از اصول شريف كافى كرارا به اين مطلب اشاره شده كه ذات حقّ تبارك و تعالى هنگامى كه عقل را آفريد و به او خطاب كرده فرمود : « بك أثيب و بك اعاقب و . . . » كه اين همان عقل عملى است ) اين حس در انسان‌ها آفريده شده و به موجب آن همهء نفوس و ضمائر بشرى در اين جهت متحّد هستند كه همگان عدل و انصاف و كرم و شجاعت و . . . را تميز داده و تحسين مىكنند و در مقابل ، ظلم‌وجور و بخل و ترس را شناخته و تقبيح مىكنند و فضائل را از رذائل باز مىشناسند .\r\nالبّته مدعى نيستيم كه اين حسّ در همهء انسانها بطور مساوى وجود دارد بلكه در برخى از انسانها قوىترين و در برخى ضعيف‌تر است ولى اصل وجود آن در همه ، جاى ترديد نيست .\r\nپس فلسفهء اشتهار خلقيات در ميان مردم همين است كه همگان داراى اين حسّ هستند و به مقتضاى آن حكم مىكنند و چنين قضايائى « مما تطابق عليها آراء العقلاء » مىشود .\r\nمطلبى كه در پايان قابل ذكر است اينكه : اين منادى باطنى در همهء انسانها هست و همه را به كمالات دعوت و از رذائل منزجر مىسازد همچنان كه مناديان ظاهرى و انبياء و ائمه و مبلغين دين نيز همه را بسوى انسان شدن هدايت مىكنند ولى همه موفق به هدايت نمىشوند امّا گوش فرا دادن به فريادهاى عرشى اين منادى ملكوتى كار آسانى\r\n\r\n","description":"","footnote":"","page_name":" 251 ","page_number":251},
  {"content":"\r\n\r\nنيست و نصيب هركسى نمىشود و معمولا ساعات عمر بشر را مسائل زندگى مادى و دنيوى پر كرده و هواها و هوسها و شهوات گوناگون دست‌وپاى افكار و انديشه‌هاى انسان را به كلّى بسته و حصار در حصار گرديده و خورشيد عقل در كسوف هواهاى نفسانى فرورفته كه :\r\n انارة العقل مكسوف بطوع هوى * و عقل عاصى الهوى يزداد تنويرا \r\nو با كمال تأسف حرص و آزمندى ، اكثر مردم را در خود غوطه‌ور ساخته و فرصت انديشه در امور معنوى را از آنها گرفته ، وقت نمىكنند كه با خويشتن خويش خلوت كرده و گمشدهء اصلى را كه خودشان مىباشند باز شناسند ، پس نداهاى كوبندهء وجدان نيز آنها را از پاى در نياورده و اين مدهوشان و مستان دنيا را به هوش نياورده ، گويى اين خفتگان وادى بىپايان غفلت را ، بانگ بيدارباشى نيست ، همچنان پيش مىتازند و بر سر جيفهء دنيا چنگ و دندان نشان مىدهند ، بالاخره زمانى بيدار مىشوند كه به آخر خط رسيده و ديگر مهلت كوشش ، تلاش و آراسته شده به كمالات بسر آمده ، خود را در خانهء قبر مىبينند كه :\r\n   أَلْهاكُمُ التَّكاثُرُ * حَتَّى زُرْتُمُ الْمَقابِرَ    « 1 »\r\nو آنگاه با عجز و لابه به درگاه قادر مطلق هستى عرضه مىدارند :\r\n  رَبِّ ارْجِعُونِ * لَعَلِّي أَعْمَلُ صالِحاً فِيما تَرَكْتُ   « 2 » ولى خطاب  كَلَّا  را دريافت مىكنند . . .\r\nآرى ؛ كمتر كسى توفيق شنيدن و گوش دادن به اين نداى باطنى را پيدا مىكند و تازه آن كس كه گوش مىدهد به مجرّد شنيدن ، ملكات فاضله نصيب او نمىشود بلكه بايد رياضت‌ها ، مجاهدت‌ها و مشكلات را بر خود هموار سازد تا موفق شود ، چرا كه در درون جان هر انسانى پيوسته لشكر عقل با جهل و جنود رحمان با شيطان در پيكارند و بايد آدمى بكوشد تا در اين پيكار جنود رحمن غلبه كنند ، و اين مشقّت دارد ، مجاهدات مىطلبد و طبيعى است كه تا جنگى نباشد ظفر و پيروزى معنا ندارد . همان گونه كه در روايات نيز داريم :\r\nحفّت الجنّة بالمكاره و حفّت النّار بالشّهوات ؛ يعنى راه بهشت سربالايى است و\r\n\r\n\r\n","description":"","footnote":"\r\n( 1 ) . التكاثر / 1 و 2 .\r\n( 2 ) . مؤمنون / 99 و 100 .\r\n","page_name":" 252 ","page_number":252},
  {"content":"\r\n\r\nبايد انسان با تمام قدرت و قوّت عقل و ايمان و اراده بتازد تا قلّه را فتح كند ولى راه جهنم سرازيرى است و خودبخود آدمى در اين راه پيش مىرود و نيازى به هل دادن و موتور محرّكه نيست .\r\nنتيجه اينكه : خلقيّات از مشهورات است ولى نه به معنايى كه مشهور گفتند بلكه به آن معنايى كه مرحوم مظفر براى خلقيّات آوردند .\r\n\r\nد : انفعاليّات\r\nقسم چهارم از مشهورات عبارتند از : انفعاليّات و آنها قضايا تصديقاتى هستند كه همهء انسانها آنها را مىپذيرند و بر طبق آنها حكم دارند و ممّا تطابق عليها الآراء هستند و سبب اين اشتهار و تطابق آراء ، وجود يك سلسله حالات و اوصاف انفعالى نفسانيه است كه در انسانها هست و به واسطه آن حالات ، آدمى از امورى منفعل و متأثر شده و تحت تأثير اين حالات روانى ، احكام و قضايايى از او صادر مىشود و معمولا انسان‌هايى كه بر همان طبيعت اوّلى خود باقى باشند چنين حالاتى را دارند مگر كسانى كه بالعرض حالت جديدى پيدا كرده‌اند . مثلا حالت رقّت ( نرمى ) و رحمت ( مهربانى ) و شفقت ( دلسوزى ) و حياء ( شرم ) و انفة و حميت و غيرت ( مردانگى ، تعصب ، ننگ و عار دانستن يك كارى ) و . . . در نوع انسانها وجود دارد و براساس آنها احكامى دارند كه ذيلا با مثال خواهد آمد .\r\nآرى ممكن است فردى بالعرض حالت رقّت قلب را از دست داده و قسىّ القلب شده باشد همانند انسانى كه پيوسته با كشتار حيوانات سروكار دارد و چون اين امر براى او عادت شده مثل آب خوردن سر از بدن حيوانات جدا مىكند يا حتّى قساوت را به حدّى مىرساند كه آدم كشتن براى او امرى عادى مىشود . چند مثال :\r\nمىدانيم كه همهء انسانها اذيّت و آزار حيوانات را بدون غرض عقلائى تقبيح مىكنند و شعارشان اينست كه :\r\n ميازار مورى كه دانه‌كش است * كه جان دارد و جان شيرين خوش است \r\nاين حكم براساس وجود حالت روانى رقّت و رحمت است كه در افراد وجود دارد ، و حتّى با وجود غرض عقلايى و فايده داشتن نيز اذيّت و آزار حيوانات را تقبيح مىكنند ، امّا به علّت اينكه شرايع آسمانى يا عرف و عادات بشرى اين امر را تجويز كرده‌اند لذا خصوص اين مورد را استثناء مىكنيم ، چون حيوانات مسخر انسان‌ها هستند\r\n\r\n","description":"","footnote":"","page_name":" 253 ","page_number":253},
  {"content":"\r\n\r\nپس انسان مىتواند از منافع آنها بهره‌مند شود ولى بدون جهت درصدد آزار آنها بر آيد كار زشتى كرده است .\r\nو نيز مىبينيم كه همهء افراد جامعه ، انسانهايى را كه به افراد مريض و مستضعف و بىسرپرست كمك مىكنند و براى ايتام و مجانين ، دار الايتام و دار المجانين و . . .\r\nتشكيل مىدهند اينها را همه مدح نموده و كارشان را حسن و بايستى مىدانند و اين به مقتضاى حالت دلسوزى و شفقت و رحمتى است كه در افراد بشر وجود دارد .\r\nو نيز همهء انسانها كشف عورت را تقبيح كرده و ستر آن را تحسين مىكنند و اين نيست مگر به خاطر حالت نفسانى حجب و حياء كه در انسانها وجود دارد .\r\nهمچنين همهء انسان‌ها مدافعين از اهل و عيال ، قوم و قبيله ، كشور و وطن ، دين و مذهب و . . . را تحسين مىكنند چون اين امر مقتضاى غيرت و مردانگى است و شخص مدافع اين را براى خويش ننگ و عار مىشمارد كه سكوت كرده ، دست روى دست گذاشته و اقدامى ننمايد .\r\n\r\nه . عاديات\r\nقسم پنجم از اقسام مشهورات عبارتند از قضاياى عاديه يا عاديات و آنها قضايا و تصديقاتى هستند كه در ميان مردم شهرت دارند و جمهور يعنى همهء مردم آنها را قبول دارند و مما تطابق عليها آراء العقلاء هستند و سبب اين اشتهار و تطابق آراء ، وجود عادات عامه و خاصّه در ميان انسانهاست كه به مقتضاى آن حكم به حسن برخى از اعمال و قبح بعض ديگر مىكنند . مثلا عادت انسانها بر اينست كه به احترام شخص تازه وارد از جاى برمىخيزند ، يا از شخص مهمان به بهترين شكل پذيرايى مىكنند ، يا دست مرجع تقليد يا شخص اوّل مملكت را مىبوسند و . . . و به مقتضاى عادت انجام چنين كارهايى را لازم مىشمارند و آن كس را كه از اين عادت خارج شود و آن را زيرپا گذارد تقبيح مىكنند .\r\nعادت‌ها انواع و اقسامى دارند :\r\n1 . عادت‌هاى عامّه كه در ميان همه يا عده‌اى از مردم دنيا رايج است و خود اقسامى دارد :\r\nالف . مخصوص مردمان يك شهر است . مثلا تهرانىها داراى فلان عادت‌اند و يا اصفهانىها فلان خصلت را دارند و . .\r\n\r\n","description":"","footnote":"","page_name":" 254 ","page_number":254},
  {"content":"\r\n\r\nب . مخصوص انسان‌هاى يك منطقه است مثلا خراسانىها فلان عادت را دارند .\r\nج . مخصوص يك امّت و پيروان يك دين است . مثلا مسلمانان فلان عادت را دارند .\r\nد . مربوط به همهء مردم دنيا است . مثلا در سراسر عالم مهمان را ضيافت مىكنند .\r\n2 . برخى از عادات هم شخصى بوده و مخصوص شخصى معيّنى است كه در اينجا كارى به آن نداريم و به صرف عادت يك نفر كه قضيه‌اى مشهوره نمىشود .\r\nو چون عادتهاى عامّه گوناگون است مشهوره بودن قضاياى عاديه نيز متفاوت است . برخى از آنها نزد اهل يك شهر مشهورند و برخى نزد مردمان يك استان و برخى نزديك امّت و شايد قضيه‌اى نزد عدّه‌اى مشهوره باشد ولى نزد عده ديگر مشهوره نباشد و يا حتّى ضد آن شهرت داشته باشد .\r\nاز خصوصيت انسانها اين است كه افرادى را كه عادت را محترم شمرده و حفظ و رعايت كنند گرامى مىدارند و مدح مىكنند و در مقابل كسانى را كه به عادات آنها بىاعتنايى كرده و آن را ناديده بگيرند تقبيح و مذمت مىكنند و فرقى نمىگذارند ميان اينكه فلان عادت از ديدگاه عقلى و شرعى يك عادت نيك و پسنديده باشد يا زشت و ناپسند بلكه صرفا چون عادت شده ، براى آنها محترم است مثلا : در مناطقى كه ريش گذاشتن عادت شده اگر جوان يا ميانسالى ريش خود را بتراشد مردم منطقه او را به انتقاد گرفته و مذمت مىكنند و در مناطقى كه تراشيدن ريش عادت شده ( و اين نعمت خدا دادى محاسن را كه مايهء زينت مرد است به دست خود نابود مىسازند و خود را شبيه زنان مىسازند ) اگر كسى ريش خود را نتراشد او را مذمت مىكنند ،\r\nيا مثلا در مناطقى كه پوشيدن لباس خاصى معتبر و عادت است ( مثلا در ميان عشاير ، عربها ، كردها و بالاخره در هر منطقه‌اى كه باشد ) اگر كسى از مردمان آنجا از آن لباس خارج شده و لباس مناطق ديگر را بپوشد او را مذمّت مىكنند كه چرا از لباس آباء و اجدادى خود خارج گشته است .\r\nروى همين اصل در شرع مقدس پوشيدن لباس شهرت حرام شده زيرا با پوشيدن اين لباس همه به او اشاره مىكنند كه فلانى لباس جديدى غير از لباس اصلى اين منطقه به تن كرده و اعتراضات و انتقادات و غيبت‌ها شروع مىشود و شارع اين را تحريم كرده و اعتراضات و انتقادات و غيبت‌ها شروع مىشود و شارع مقدس اين را تحريم كرده و\r\n\r\n","description":"","footnote":"","page_name":" 255 ","page_number":255},
  {"content":"\r\n\r\nفلسفه حرمت لباس شهرت آنست كه اين لباس سبب اشمئزاز و تنفر مردم از آن شخص و باعث مذمت آنها مىشود درحالىكه از جمله مهمترين اهداف شارع مقدس اسلام اينست كه در ميان افراد جامعه انس و الفت ايجاد كرده و دلهاى مردمان را به يكديگر نزديك ساخته و ميان آنها وحدت كلمه ايجاد كند و در قرآن مىخوانيم :\r\n فَأَلَّفَ بَيْنَ قُلُوبِكُمْ فَأَصْبَحْتُمْ بِنِعْمَتِهِ إِخْواناً  « 1 »\r\nو نيز مىخوانيم :\r\n وَ اعْتَصِمُوا بِحَبْلِ اللَّهِ جَمِيعاً وَ لا تَفَرَّقُوا  « 2 »\r\nو در روايات اسلام مىخوانيم :\r\nخداوند رحمت كند آن انسانى را كه در غيبت را به روى خود ببندد و آن را قطع سازد .\r\nهمچنين در شريعت مقدّس و مطهر اسلام امورى كه منافى مروّت باشند مضرّ به عدالت دانسته شده‌اند و اگر امام جماعت يا مجتهدى اين امور را مرتكب شود از عدالت ساقط مىشود . مثلا : خوردن در حال راه رفتن در محلّهاى عمومى ، دويدن در خيابان خنديدن با صداى بلند ، نشستن در قهوه‌خانه‌ها و مراكزى كه در شأن او نيست و جامعه از اين صنف اين انتظارات را ندارد و . . . اينها منافى عدالت مىباشند و نيك مىدانيم كه منافيات مروّت همان منافيات عادات مألوفه و مأنوسه است و چيزى غير از آن نيست ( البّته همانگونه كه در شرح اصول فقه جلد 2 بيان كرده‌ام : شارع مقدّس نيز چنين احكامى دارد ولى نه براساس اينكه تابع عادت باشد و هرچه را عادت حسن تشخيص داد شارع هم واجب كند و آنچه را عادت تقبيح كرد شارع تحريم كند بلكه احكام شارع مقدّس تابع ملاكات و مصالح و مفاسد است و چون در موارد فوق مفسده در كار است لذا لباس شهرت را تحريم كرده ، منافيات مروّت را منافى عدالت خوانده و . . . ) .\r\n\r\nو . استقرائيات\r\nقسم ششم از اقسام شش‌گانه مشهورات عبارتست از استقرائيات و آنها قضايا و تصديقاتى هستند كه در ميان مردم شهرت دارند و مردم آنها را قبول دارند و مما تطابق عليها الآراء هستند . سبب اين شهرت ، استقراء و تتبع موارد مختلف است ، اعم از اينكه\r\n\r\n\r\n","description":"","footnote":"\r\n( 1 ) . آل عمران / 103 .\r\n( 2 ) . آل عمران / 103 .\r\n","page_name":" 256 ","page_number":256},
  {"content":"\r\n\r\nاستقراء تام باشد و يا استقراء ناقص كه از راه تتبع اكثر موارد چنين حكمى را صادر مىكند . مثلا همهء انسانها مىگويند ، تكرار يك كار ملال‌آور است و انسان دوست دارد در زندگى تنّوع داشته باشد و به قول معروف : « لكلّ جديد لذّة » ( برخى از ماديّون مىگويند : زندگى تكرار مكّررات است پس چه بهتر كه دست به خودكشى زده و خود را از اين تكرار مكّررات بىپايان راحت كنيم ولى از ديدگاه يك انسان موحّد زندگى لحظه به لحظه سبب كمال ، رشد و تعالى انسان بوده و او را به زندگى سعادتمندانه جاودانى نزديك مىكند ) .\r\nيا مثلا پادشاه فقير و تهيدست حتما و ناگزير ستمگر خواهد بود چون با زورگوئى ، قتل ، غارت و به يغما بردن اموال مردمان مىخواهد ثروتمند شود و خيلى از مثالهاى اجتماعى ، اخلاقى ، اقتصادى ، سياسى ، فرهنگى ، نظامى وجود دارد كه از همين قماش استقرائيات مىباشد .\r\nبسيار پيش مىآيد كه مردم عامى در مقام قضاوت به يك يا چند مثال اكتفا كرده و حكم كلّى مىكنند و قضيه در ميان آنها مشهور مىشود و تا زمانى كه خلاف آن ثابت نشود بر آن حكم ، باقى مىمانند . مثلا اروپائيها از عدد 13 متنفرند و به آن فال بد مىزنند و اگر پلاك منزلى باشد خود عدد سيزده را نمىآورند بلكه 1 + 12 را مىآورند فقط بخاطر اينكه براى يك يا چند نفر پيش‌آمدى رخ داده و در هنگام دارا بودن اين عدد خاص ( حال سيزده ماشين داشته يا منزل يا گوسفند و . . . ) دچار مصيبت و نگون بختى گرديده است . در ميان ما ايرانيان هم سيزده‌بدر در نوروز مشهور است در حالى كه اعداد تقصيرى ندارند .\r\nيا مثلا عرب‌ها از فرياد قارقار كلاغ يا صيحهء جغد فال بد مىزنند يا مثلا مردم جاهليت به وجود پيامبران فال بد مىزدند به فرمودهء قرآن كريم :\r\n قالُوا إِنَّا تَطَيَّرْنا بِكُمْ لَئِنْ لَمْ تَنْتَهُوا لَنَرْجُمَنَّكُمْ وَ لَيَمَسَّنَّكُمْ مِنَّا عَذابٌ أَلِيمٌ  « 1 »\r\nو قرآن در جواب مىفرمايد :  « طائِرُكُمْ مَعَكُمْ . . . »  چه اينكه الآن هم در ميان مردمان كسانى يافت مىشوند كه به وجود سيّد يا روحانى فال بد مىزنند و همان افكار پوسيدهء جاهلى را دارند .\r\nآرى هنگامى كه سطح فرهنگ يك جامعه پايين باشد و مردم با حقايق سروكار\r\n\r\n\r\n","description":"","footnote":"\r\n( 1 ) . سوره يس آيه 18 .\r\n","page_name":" 257 ","page_number":257},
  {"content":"\r\n\r\nنداشته باشند قهرا به دامان خرافات پناهنده مىشوند و در روايات اسلامى آمده كه وقتى فال بد زدى بر خدا توكل كن و راهت را ادامه بده و مسافرت اگر مىروى برو .\r\nاين فكر غلطى است كه با عطسه يك كودك عوام مىگويند يا صاحب الصبر يا صبر آمد و . . . در روايات اسلامى مىخوانيم :\r\n« الطيرة شرك ، من ردّته الطيرة عن حاجته فقد اشرك ، اذا تطيرت فامض ، كفارة الطيرة التوكل و . . . »\r\n\r\n","description":"","footnote":"","page_name":" 258 ","page_number":258},
  {"content":"\r\n\r\n\r\n4 . وهميّات\r\nقسم چهارم از اصناف هشتگانه مبادى تصديقى بديهى ، وهميّات هستند كه در تقسيمى دو دسته مىشوند :\r\n1 . وهميّات صرفه\r\n2 . وهميّات غير صرفه ( اين تقسيم بعدا بيان خواهد شد و فعلا غرض از اشارهء به آن ، بيان اين نكته است كه بحث ما ، در اين باب چهارم پيرامون قسم اوّل است ) .\r\nقضاياى وهميهء صرفه قضايا و تصديقاتى هستند كه صددرصد وهمى بوده و حاكم به آنها صرفا وهم انسانى است و حسّ و عقل ، وهم را همراهى و مساعدت نمىكنند .\r\nبيان ذلك : در اوئل جلد اوّل اين شرح ملاحظه شد كه انسان با نفس ناطقه و ذهن ، امور و اشياء را ادراك مىكند منتها نفس داراى قوائى است كه هركدام مدرك امر خاصى هستند :\r\nتوسط حواس ظاهرى محسوسات را ادراك مىكند ، مانند ديدنيها ، شنيدنيها و . . .\r\nتوسط قوّه خيال صور محسوسات را ادراك مىكند .\r\nتوسط قوّة وهم معانى جزئيه و مجرّده را ادراك مىكند ، مانند دشمنى دشمنان و محبّت والدين و . . .\r\nو توسط قوّهء عقل امور كلّيه را چه در بخش نظرى و چه عملى ادراك مىكند . فعلا بحث ما در وهميات است يعنى قضايائى كه با قوهء واهمه ادراك مىشود . فنقول :\r\nهمانگونه كه مرحوم صدر المتألهين در كتاب ارزشمند اسفار تجزيه و تحليل نموده ، انسان در دوران طفوليّت ادراكات عقليّه ندارد بلكه با مدركات و معلومات حسيّه و در مرحلهء بالاتر با صور خياليه ، اوهام و ادراكات وهمى سروكار دارد و اين قوا در جان انسان ريشه كرده و چونان درختى تنومند مىگردند و به مرور زمان و در سنين خاصى ( مراحل تميز يا بلوغ شرعى ) عقل در انسان پيدا شده و امور عقليه را ادراك مىكند و چون وهم سابقه‌دار است و در وجودش رخنه كرده به راحتى نمىشود با عقل آن را از صحنه خارج نمود بلكه پيوسته وهم به جنگ عقل آمده ، غالب و فاتح بر مىگردد . با عنايت به اين نكته مىگوئيم : قضاياى وهميهء صرفه ، در حقيقت يك سلسله قضاياى كاذبه‌اى هستند كه اگرچه از ديدگاه عقلى بارها برهان اقامه شده و خلاف آنها ثابت شده و عقل به خلاف آنها ايمان دارند ولى وهم آدمى هم‌چنان حاكم به آن قضايا\r\n\r\n","description":"","footnote":"","page_name":" 259 ","page_number":259},
  {"content":"\r\n\r\nاست و در اين حكم و قضاوت بسيار شديد القّوه است و به هيچ‌وجه حاضر نيست زير بار عقل برود و آنچه را كه ضد و مقابل حكم وهم باشد با سرسختى تمام رد مىكند و به غير محسوسات لباس محسوسات مىپوشاند . روى همين اصل كه وهم انسان بدانها قاطع و حاكم است و تصديق مىكند ، نام اين قضايا را تصديقات و معتقدات ناميده‌اند بر خلاف مخيّلات كه موجب تصديق و اعتقاد نيستند . دو مثال :\r\nالف : همهء ما بالعيان مىبينيم كه اكثر مردم از تاريكى وحشت دارند و هنگامى كه در بيابان تاريك يا اتاق و حمام تاريك قرار مىگيرند يا شب‌هنگام از كنار حمام قديمى عبور مىكنند ، از كنار قبرستانى مىگذرند و يا از يك درّه مخوف و هولناكى كه چيزهايى راجع به آن شنيده‌اند ردّ مىشوند پيش خود تصورات و توهماتى نموده و بدنبال آن تپش قلبشان مضاعف مىشود ، شايد شروع به لرزيدن كنند بىاختيار فرياد بزنند و يا حتّى از آن مكان بگريزند درحالىكه از ديدگاه عقلى هيچ فرقى ميان مكان روشن و تاريك نيست . تاريكى نبودن نور است و يقينا از ديد عقل ، تاريكى موجب ضرر يا هلاكت انسان نمىشود ولى چون از كودكى و نوجوانى اين توهمات در ذهن انسان ريشه كرده بر عقل غالب شده و او را رها نمىسازد بلكه پيوسته دل او را خالى كرده و موجبات ترس او را فراهم مىكند .\r\nب . هر انسانى به مقتضاى عقل خويش يقين دارد كه مرده جمادى بيش نيست و همانطور كه دروديوار و ساير جمادات بىروح ، بىحركت و بىآزار هستند همچنين مرده نيز نه نفعى دارد ، نه ضررى ، نه حركتى ، و بر فرض محال كه به قدرت الهى و به معجزهء انبياء ( مثل عيسى بن مريم عليه السّلام و احيى الموتى باذنه ) زنده شوند همانند ساير انسانها هستند كه آرام در كنار ديگران زندگى مىكنند چه بسا از محبوبترين انسان‌ها باشند ولى با اينكه تمام اينها را عقل تصديق مىكند و بدانها ايمان و باور دارد با اين وجود نوع انسانها از مرده همنوع خود ترس دارند و بهيچ‌وجه حاضر نيستند در مكان خلوتى با مرده باشند . تمام اينها بواسطه قوهء وهم است كه براى انسان توهماتى مىآفريند و او را از مرده انسانى بوحشت مىاندازد حتّى هنگاميكه عيسى بن مريم عليه السّلام باذن الهى مرده‌ها را در انظار وحشت‌زدهء هزاران نفر زنده كرد مردم پابه‌فرار گذاشتند . . .\r\nملاحظه مىفرمائيد كه با اينكه مطلب از ديدگاه عقلى بديهى است كه تاريكى موجب ضرروزيانى نيست يا ميّت جمادى بيش نيست و ضررى به انسان نمىرساند امّا\r\n\r\n","description":"","footnote":"","page_name":" 260 ","page_number":260},
  {"content":"\r\n\r\nانسانها در مواجهه با ظلمت و ميّت مضطرب شده ، مىترسند و اين بخاطر تأثير قوى و مستحكمى است كه وهم در انسان مىگذارد .\r\nمثال ديگر : هنگامى كه دورهء روزها و ماه‌هاى سال براى كودك يا نوجوانى توصيف مىشود شايد او آنها را به صورت شكل محسوسى از اشكال هندسى در ذهن خويش مجسّم كند ، مثلا به صورت دائره يا يك شكل ضلع‌دار متساوى الاضلاع مثل مربع يا غير متساوى الاضلاع مثل مستطيل يا شش‌ضلعى و يا سه‌ضلعى مثل مثلث و خلاصه از عرضهء آن به ديگران خجالت مىكشد ولى اين توهمات را دارد . در حالى كه همه مىدانيم كه كلماتى از قبيل سال ، ماه ، گردش ايّام ماه و سال از امور مادّى و محسوس نيستند بلكه از مفاهيم مجرّده هستند . ولى وهم تسليم عقل نشده و باز هم همان توهمات دوران طفوليّت در نفس او نقش مىبندد .\r\nسرّ مطلب چيست كه وهم به همه‌چيز لباس محسوسات مىپوشاند ؟\r\nجواب اين است كه ، قوهء واهمه صددرصد تابع بىچون‌وچراى حسّ است و بسته ، اسير و زندانى دست حسّ مىباشد پس آنچه را كه حسّ نمىپذيرد و نمىتواند ادراك كند ، وهم نيز قبول نكرده و زيربار نمىرود مگر اينكه به آن امر غير حسّى جامهء محسوسات بپوشاند ، هرچند وهم قابليت ادراك امور مجرّدهء جزئيه را دارد همانطور كه قابليت ادراك محسوسات را دارد منتها از آنجا كه اسير در زندان حسّ است چنين اشتباهاتى دارد .\r\nقوله : فاذا كانت :\r\nحالا كه وهم قابليّت ادراك محسوسات و غير محسوسات را دارد مىگوئيم قضاياى وهميه دو قسم هستند :\r\n1 . اگر چنانچه احكام و قضاوتهاى وهم در امور محسوسه جارىوسارى باشد البّته عقل هم ، وهم را تصديق و تأييد كرده و با يكديگر در حكم اتفاق‌نظر پيدا مىكنند و چنين قضايائى صادقه هستند . مثلا در احكام هندسى چنين است كه حسّ ، يك شكل هندسى از قبيل مثلث را ادراك مىكند و قوهء واهمه مىگويد :\r\nاين مثلث مجموع زوايايش با دو زاويه قائمه برابر است . عقل مىگويد : هر مثلثى اين‌چنين است و اين حكم كلّى است .\r\nيا مثلا حسّ ، اين جسم را درك مىكند . وهم مىگويد : اين جسم معين در آن\r\n\r\n","description":"","footnote":"","page_name":" 261 ","page_number":261},
  {"content":"\r\n\r\nواحد محال است كه هم باشد و هم نباشد . عقل مىگويد : اختصاص به اين جسم ندارد .\r\nهر جسمى در عالم در آن واحد وجود و عدمش هردو محال است . اين گونه از احكام وهم صادقه هستند ( وهم صرف نيست ) .\r\n2 . ولى اگر چنانچه احكام وهم در امور غير محسوسه باشد ( كه منظور از وهميّات صرفه در اوّل بحث هم همين است ) اينجا است كه وهم دچار خطا و اشتباه مىشود و عقل قضاياى وهم را تكذيب مىكند . چون وهم مىكوشد تا به غير محسوسات لباس محسوس پوشانده و ملاكها محسوسات را در آنها پياده كند و با اين ديد به غير محسوس مىنگرد . البّته دچار اشتباه خواهد شد چون محسوسات براى خود ويژگيهايى و غير محسوسات هم خصوصياتى دارند . سه نمونه از مثالهاى وهمى صرف را آورديم . اينك نمونهء كامل‌تر و روشن‌ترى را بيان مىكنيم :\r\nاز نظر برهان عقلى ، حقيقت مطلقى به نام واجب الوجود تبارك و تعالى كه حقيقتى است مجرّد از مادّه ، حركت ، تغيير ، زمان ، مكان ، كميّت ، كيفيت ، وضع و . . .\r\nكه جامع جميع كمالات و منزه از جميع نقائص باشد ، ثابت است . برهان كلامى گويد :\r\nخداوند جسم نيست ، داراى زمان‌ومكان نيست ، قبليت و بعديّت زمانى در آن ذات مفهوم ندارد ، او نامتناهى است ، او سرمدى است ( از بىنهايت بوده و تا بىنهايت هست ) ، او نه داراى كميّت است و نه كيفيت و . . . ولى قوهء واهمه انسانها از آنجا كه هميشه با محسوسات و موجودات مادى روبرو بوده ، در اينجا هم آزاد نيست و حتّى ذات واجب الوجود را هم مىگويد : خداوند در جهت بالاى سر ما است  الرَّحْمنُ عَلَى الْعَرْشِ اسْتَوى  « 1 » يا او را به شكل و هيئت انسانى تصوير مىكند ( مشبهه ) براى او زمان بسيار طولانى در نظر مىگيرد و او را نيز محدود به زمان مىكند ، سئوال مىكند اگر واجب الوجود همهء موجودات را آفريده پس او را چه كسى آفريده ؟ در كجا است ؟ از چه زمانى بوجود آمده ؟ تا چه زمانى خواهد بود ؟ چيست ؟ چقدر است ؟ چگونه است ؟ و . . .\r\nغافل از اينكه تمام اين‌ها را آن حقيقت آفريده و او مزّمن زمان و مؤيّن اين و مكيّف كيفيّات و مكمّم كميّات و . . . است . خود محكوم به اين قوانين نيست . هرچند برهان عقلى قاطع اين امر را گوشزد مىكند ولى آدمى زيربار نرفته و تسليم نمىشود و\r\n\r\n\r\n","description":"","footnote":"\r\n( 1 ) . سورهء طه / 5 .\r\n","page_name":" 262 ","page_number":262},
  {"content":"\r\n\r\nپيوسته بدنبال توهمات مىرود و از همين‌جا است كه كثيرى از انسانها ملحد ، كافر و منكر وجود حقيقت كذايى مىشوند و مىگويند :\r\nهر موجودى مادى و محسوس است ، و چيزى كه مادى نباشد موجود نيست ، پس اللّه موجود نيست .\r\nبسيارى از كسانى هم كه ايمان به خدا دارند او را موجودى جسمانى و شبيه انسان تصوير كرده‌اند و كمتر كسى موفّق شده كه منوّر به نور عقل گرديده و نفس را از غلبهء اوهام رها ساخته باشد تا بتواند آنچه را كه با وهم ادراك نمىكند با عقل ادراك كند .\r\nو لذا مىبينيم كه خداوند مىفرمايد :\r\n وَ ما أَكْثَرُ النَّاسِ وَ لَوْ حَرَصْتَ بِمُؤْمِنِينَ  « 1 »\r\nيعنى : اى پيامبر تو هرچند كه در راه ارشاد حريص باشى بيشتر مردمان ايمان نخواهند آورد .\r\nطبق اين آيه از بيشتر انسانها بالمطابقه نفى ايمان شده و بالملازمه مفهومش اين است كه گروه قليلى از انسان‌ها ايمان آورده و به اسلام خواهند گرويد و تازه نسبت به همين اقليّت هم مىفرمايد :\r\n وَ ما يُؤْمِنُ أَكْثَرُهُمْ بِاللَّهِ إِلَّا وَ هُمْ مُشْرِكُونَ  « 2 »\r\nيعنى اكثريت كسانى كه ايمان آورده‌اند در همان آنى كه مؤمن هستند مشرك هم هستند ! !\r\nدر اين‌جا سئوالى مطرح مىشود كه چگونه ممكن است اكثر مؤمنين در حين ايمان مشرك هم باشند درحالىكه ايمان و شرك نقطهء مقابل يكديگر بوده و اجتماعشان در آن واحد محال است ؟\r\nدر جواب بايد گفت : اگر منظور شرك جلّى باشد يعنى اكثر مؤمنين و خداپرستان ، بت‌پرست هم هستند و سنگ ، چوب و معبودهاى ساختگى خود را مىپرستند البّته چنين چيزى ممكن نيست . امّا منظور شرك خفى است يعنى خدايى را كه اكثر مؤمنان باور دارند خداى واقعى نيست بلكه ساخته و پرداختهء اوهام است و آنچه را كه ذهن آنها تراشيده مىپرستند و فرمودهء قرآن كريم :\r\n\r\n\r\n","description":"","footnote":"\r\n( 1 ) . يوسف / آيهء 104 .\r\n( 2 ) . سورهء يوسف / 106 .\r\n","page_name":" 263 ","page_number":263},
  {"content":"\r\n\r\n أَ تَعْبُدُونَ ما تَنْحِتُونَ  « 1 »\r\nكه اگرچه معناى ظاهرى آيه بت‌پرستى باشد ولى معناى باطنى آيه خداى وهمى ، خيالى و ساخته ذهنى را هم شامل مىشود . پس خدايى را كه عقل ، ايمان و عرفان بايد بشناسد با توهمات شناخته‌اند . واضح است كه خداى وهمى گاهى جسمانى و گاهى شبيه به انسان و . . . درمىآيد .\r\nخلاصه اين‌كه : قضاياى وهميهء صرفه قضايا و احكامى هستند كه حاكم به آن‌ها وهم است آن هم در امور مجرّده از مادّه و مادّيات و چنين احكامى كاذبه بوده و سهمى از حقيقت ندارند و سايه‌اى از حقيقت نصيب آنها نشده ولى با اين حال و هم زيربار نرفته و غير از آنها را نمىپذيرد ، لذا در قياسهاى مغالطه‌اى و سفسطه از آنها استفاده مىكند . راه درمان اين امر ، استفاده از عقل سليم و عقل فطرى است كه اگر عقل حاكم شد جلوى خطاها و انحرافات و توهمات گرفته مىشود .\r\n\r\n\r\n","description":"","footnote":"\r\n( 1 ) . سورهء صافات / 95 .\r\n","page_name":" 264 ","page_number":264},
  {"content":"\r\n\r\n\r\n5 . مسلّمات\r\nقسم پنجم از اصناف هشت‌گانهء تصديقات بديهى كه مبادى و مقدمات و صغرى و كبراى استدلال‌ها يا مستقيما از آنها تشكيل شده و يا بدانها منتهى مىشود ، عبارتند از قضاياى مسلمه يا مسلمات كه مشتق از تسليم به معناى قبولى هستند . همانگونه كه از نامشان پيداست مسلمات ، قضايا و تصديقاتى هستند كه طرفين مباحثه با يكديگر توافق و تسالم نموده‌اند كه در برابر آنها تسليم شده و آنها را به عنوان يك امر مسلم و يك قضيه صادقه و حقّه بپذيرند و مباحثات خود را بر آنها مبتنى كنند . البّته مهم همين تسليم طرفين است كارى به واقع و نفس الامر نداريم . چه بسا قضيه مورد تسالم طرفين داراى واقع و نفس الامر نباشد بلكه تمام واقعيت آن را همان ادراك عقلاء و تطابق آراء عقلا تشكيل دهد و ممكن است داراى ما بازائى در واقع و نفس الامر باشد ، كه وقتى با آن مىسنجيم صادقه باشد . همانند تسالم طرفين بر استحاله تناقض يا بر اعظميت كلّ از جزء كه هم از اوّلياتند ، هم از مشهورات به معناى اعم كلمه و هم از مسلمات مىباشند .\r\nيا به حسب واقع كاذبه باشند ولى طرفين بر آن تسالم دارند . مثلا هردو متفق هستند بر اينكه : هر موجودى مادى و محسوس است . اگرچه مطابق واقع نيست و نقيض آن صادق است كه بعضى موجودات مادى نيستند .\r\nيا به حسب واقع و نفس الامر مشكوك الصدق و الكذب باشند ولى در مسلمات اين جهت مهّم نيست ، مهّم همان حيثيت تسالم طرفينى بر تسليم در برابر آن است .\r\n\r\nهدف از كاربرد مسلّمات\r\nهدف دو امر است :\r\n1 . در برابر خصم و انسان مجادله‌گر لجوج و متعصب به كار برده مىشوند و مقصود افحام و به خاك ماليدن دفاع خصم و شرمنده كردن او است ، در اينجا براى شاهد مثال اين نكته قصّه‌اى را مىآورم :\r\nدر اوائل پيروزى انقلاب در حوزهء علميه مشهد مقدّس اشتغال به تحصيل داشتم .\r\nجمعه شبها مرحوم عالم شهيد هاشمىنژاد جلسات بحث آزادى داشتند كه به صورت دوره‌اى در مساجد گوناگون برگزار مىشد . در يكى از جلسات كه ايشان شبهاتى را جواب مىدادند ، يكى از اعضاء سازمان منافقين خلق با شهيد عزيزمان وارد بحث شد و\r\n\r\n","description":"","footnote":"","page_name":" 265 ","page_number":265},
  {"content":"\r\n\r\nطبق معمول اعتراضات و اشكالات فراوانى به دولت و انقلاب نمود وقتىكه سخنان او به پايان رسيد شهيد مظلوم با متانت خاص خود درحالىكه تبسّمى بر لب داشتند فرمودند :\r\n« ما نوكر مدرك هستيم . شما كه اين ادعاها را مىكنيد مدركتان چيست ؟\r\nاو در جواب گفت : « مدرك من فلان مجلّه آمريكايى است . . . »\r\nمرحوم شهيد هاشمىنژاد فرمودند : « عجبا شما كه اين همه فرياد مبارزه با آمريكا را سر مىدهيد و خود را ضد امپرياليسيم معرفى مىكنيد چگونه سخنان يك مجله آمريكايى را كه دشمن سرسخت انقلاب است و از انقلاب تو دهنى خورده و . . . را باور كرده و آن را مدرك قرار مىدهيد ؟ اين با موضع ضدّ امپرياليستى شما چگونه مىسازد ؟ » و او را رسواى خاص‌وعام نمود .\r\n2 . اگر در برابر فرد جاهل و بىخبرى كه واقعا قصد هدايت و ارشاد شدن را دارد از اين مسلمات استفاده شود هدف ارشاد و اقناع او مىباشد البتّه بهترين راه اقناع ، برهان است ولى از آن رهگذر كه انسان‌ها نوعا قدرت درك برهان و كشش بار سنگين برهان عقلى را ندارند از مسلمات استفاده مىشود كه براى آنها بهترين و آسانترين راه است .\r\nدر قرآن مىخوانيم كه : اگر شما مردم يهودى ، مسيحى از حقانيّت پيامبر اسلام با خبر نيستيد از اهل ذكر و دانايان امّت موسى و عيسى بپرسيد :  فَسْئَلُوا أَهْلَ الذِّكْرِ إِنْ كُنْتُمْ لا تَعْلَمُونَ  « 1 » كه آنان پيامبر اسلام را خوب مىشناسند و فرمودهء قرآن كريم :\r\n يَعْرِفُونَهُ كَما يَعْرِفُونَ أَبْناءَهُمُ  « 2 »\r\n وَ جَحَدُوا بِها وَ اسْتَيْقَنَتْها أَنْفُسُهُمْ  « 3 »\r\n\r\nاقسام مسلّمات\r\nمسلمات در تقسيمى به دو دسته مىشوند :\r\n1 . مسلمات عامه\r\n2 . مسلمات خاصه\r\nمسلمات عامه : قضايائى هستند كه تسليم به آنها منحصر به طرفين مباحثه نيست\r\n\r\n\r\n","description":"","footnote":"\r\n( 1 ) . سورهء انبياء / 7 .\r\n( 2 ) . سورهء انعام / 20 .\r\n( 3 ) . سورهء نمل / 14 .\r\n","page_name":" 266 ","page_number":266},
  {"content":"\r\n\r\nبلكه عموميّت دارد و اين خود اقسامى دارد :\r\nالف . مسلمات عامّه كه در نزد همهء انسانها عموميّت دارند ، اين در هنگامى است كه قضيه‌اى نزد همهء مردم مشهور باشد و مما تطابق عليها آراء جميع العقلاء باشد همانند حسن عدل ، قبح ظلم ، احسان ، قبح خيانت و . . .\r\nب . مسلمات خاصه : قضايائى هستند كه تنها گروه و طائفه خاصى از انسانها در برابر آن تسليم هستند و نزد ديگران از مسلمات نيستند كه اين سه شعبه دارد :\r\n1 . نزد پيروان يك دين معروف و مسّلم باشند . مثلا ما مسلمانان اعم از شيعه و سنى قرآن را به عنوان كلام خداوند كه بر پيامبر اسلام صلّى اللّه عليه و آله نازل شده و وحى آسمانى است ، قبول داريم . سخنان پيامبر اسلام ، قول ، فعل و تقرير حضرت را عموما حجت مىدانيم . آن‌گاه در مقام مباحثهء يك عالم شيعى با دانشمند سنّى ، وى براى اثبات امامت و خلافت ، از آيات قرآن و سنت نبوى استفاده مىكند .\r\n2 . در نزد يك ملّت و پيروان يك مسلك مورد قبول است . مثلا مسيحىها مطلبى را قبول داشتند و امام رضا عليه السّلام در جلسهء بحثى كه با علماء اديان داشت هر عالمى را از راه آنچه كه او خود قبول داشت و هم‌كيشان او قبول داشتند محكوم نمود . به قول مرحوم شهيد آيت اللّه مطهرى رحمهم اللّه :\r\nمأمون مجلس مباحثه‌اى براى علماى مذاهب و اديان تشكيل داده بود و حضرت رضا عليه السّلام نماينده مسلمانان بود . بين حضرت رضا عليه السّلام و عالم مسيحى دربارهء الوهيت يا عبوديت عيسى عليه السّلام بحث در گرفت عالم مسيحى براى عيسى مسيح مقام الوهيت و فوق بشرى قائل بود . حضرت رضا عليه السّلام فرمود :\r\n« عيسى مسيح همه چيزش خوب بود جز يك چيز و آن اينكه بر خلاف ساير پيامبران به عبادت علاقه‌اى نداشت » .\r\nعالم مسيحى گفت : « از تو اين چنين سخن عجيب است ، او از همه مردم عابدتر بود » .\r\nهمين‌كه حضرت رضا عليه السّلام اعتراف عبادت عيسى را از عالم مسيحى گرفت فرمود : « عيسى چه كسى را عبادت مىكرد ؟ آيا عبادت دليل عبوديّت نيست ؟ آيا عبوديّت دليل عدم الوهيت نيست ؟ »\r\nبه اين ترتيب حضرت رضا عليه السّلام با استفاده از امرى كه مقبول طرف بود البتّه مقبول\r\n\r\n","description":"","footnote":"","page_name":" 267 ","page_number":267},
  {"content":"\r\n\r\nخود امام هم بود او را محكوم كرد .\r\n2 . در يك علم خاص و ميان دانشمندان آن علم از مسلمّات باشد . مثلا دانشمندان منطق قبول دارند كه بايد عكس مستوى موجبهء كليه ، موجبهء جزئيه باشد يا در قياس حداقل يك مقدمه ، كليّت داشته باشد ، بايد حداقل يك مقدمه موجبه باشد .\r\nيا مثلا دانشمندان اصولى مسلك قبول دارند كه : « الاصل دليل حيث لا دليل » ، حكم عقل مستقل در مواردى حجت است ، ظواهر حجيت دارند در تعارض دو دليل وظيفه اخذ به راجح است و . . .\r\nخلاصه اينكه در هر علمى يك سرى قضاياى مسّلمه وجود دارد . خود اين‌گونه قضايا در تقسيمى دو دسته مىشوند :\r\nالف . اصول موضوعه : قضايا و تصديقاتى هستند كه متعلّم از معلّم آنها را شنيده و از باب حسن‌ظن به معلّم آنها را مىپذيرد . اين اصول موضوعه همان مبادى تصديقى يك علم هستند كه به عنوان يك اصل مسّلم تلقى شده و مباحث آن علم بر آنها مبتنى مىشود . و نوعا ، مبادى تصديقى يك علم به نوبهء خود از مسائل علم ديگر به حساب مىآيند ، و در آنجا مورد بحث واقع مىشوند . مثلا در علم اصول فقه يك سلسله قواعد كلّيه‌اى را فقيه اثبات مىكند ، از قبيل اينكه : امر ظهور وجوب دارد ، جمله شرطيه مفهوم دارد ، ظواهر حجت است ، خبر ثقه حجت است ، اصول عمليه حجت هستند و . . . سپس فقيه در علم فقه و در مقام استنباط احكام ، از آن قواعد استفاده مىكند و ديگر در علم فقه از اين امور گفتگو نمىشود . و گاهى هم در علم ديگر بحث نشده در همين علم و در مباحث آينده مورد بحث خواهد شد ولى فعلا به عنوان يك اصل مسلم مىپذيريم مثلا مىگوئيم :\r\nاگر مقدمهء واجب ، شرعا واجب باشد پس نصب سلّم ، مشى الى السوق و . . . واجب خواهند بود ولى هنوز جاى آن بحث نرسيده و در مباحث بعدى خواهد آمد يا مثلا در مباحث بعدى ثابت مىشود كه برهان يقين‌آور است ولى فعلا لضرورة نياز به برهان پيدا شده ادعا مىكنيم كه برهان يقينى است ولى چراى آن بعدا خواهد آمد .\r\nب . مصادرات : قضايايى هستند كه متعلّم از معلّم مىشنود ولى همراه با استنكار و تشكيك و مطالبه به دليل مىپذيرد . اين قضايا بيشتر در مجادلات به كار مىرود ، مثلا كسى ادعايى مىكند ، ما مىگوييم : دليل شما چيست ؟\r\n\r\n","description":"","footnote":"","page_name":" 268 ","page_number":268},
  {"content":"\r\n\r\nبه فرمودهء قرآن كريم :  قُلْ هاتُوا بُرْهانَكُمْ  « 1 »\r\nيا معلّم مىگويد : دور باطل است ، تسلسل باطل است و . . .\r\nمتعلّم مىپرسد : به چه دليل فلان سخن مستلزم دور است ؟ و بر فرض استلزام ، به چه دليل دور باطل است ؟ . . .\r\nو امّا مسلمات خاصه : قضايايى هستند كه خصم و طرف بحث انسان به تنهايى قبول دارد و ما از او اعتراف گرفته سپس عليه او احتجاج مىكنيم . همانند مباحثهء امام رضا عليه السّلام با عالم مسيحى ، و شهيد هاشمىنژاد با آن فرد منافق . مثلا ماركسيستها مىگويند : هرچيزى در درون خود ضدّ خود را مىپروراند ؛ و اين اصل تضاد درونى و قانون جهش را ، بر حركت جوامع منطبق كرده و مىگويند :\r\nجامعه‌هاى سرمايه‌دارى در درون خود ضدّ خود را كه حكومت پرولتاريا و طبقهء كارگرى باشد مىپرورانند .\r\nما مىگوئيم : اگر اصل تضاد ، قانونيت دارد پس بايد جوامع كمونيستى و حكومتهاى كارگرى هم دستخوش همين تحول باشند و در درون خود ضدّ خود را بپرورانند و شما ماركسيستها بدان ملتزم نيستيد .\r\nكاربرد مسلمات در مجادله است . چند مثال از قرآن كريم :\r\n ادْعُ إِلى سَبِيلِ رَبِّكَ بِالْحِكْمَةِ  ( برهان ) « 2 »\r\n وَ الْمَوْعِظَةِ الْحَسَنَةِ  ( خطابه ) « 3 »\r\n وَ جادِلْهُمْ بِالَّتِي هِيَ أَحْسَنُ  ( جدل ) « 4 »\r\n\r\n\r\n","description":"","footnote":"\r\n( 1 ) . سورهء انبياء / 24 .\r\n( 2 ) . سورهء نحل / 125 .\r\n( 3 ) . سورهء نحل / 125 .\r\n( 4 ) . سورهء نحل / 125 .\r\n","page_name":" 269 ","page_number":269},
  {"content":"\r\n\r\n\r\n6 . مقبولات\r\nقسم ششم از اقسام هشت‌گانهء تصديقات بديهى ، قضاياى مقبوله يا مقبولات هستند . آنها قضايا و تصدياتى هستند كه انسان از روى تقليد و تبعيت بىچون‌وچرا به آنها معتقد شده و تصديق پيدا كرده است . زيرا آنها را از كسانى اخذ و اقتباس نموده كه مورد وثوق و اطمينان وى مىباشند .\r\nدر مورد علّت و منشأ اين اطمينان مىتوانيم موارد زير را بيان كنيم :\r\nالف . وجود يك امر سماوى ، مثلا يكى از پيامبران الهى از امرى خبر دهد ، يا حكمى از احكام و شريعتى از شرايع را بيان نمايد كه براساس عصمتى كه در امام عليه السّلام و پيامبر صلّى اللّه عليه و آله وجود دارد ، ما سخن او را تصديق كرده و از وى مطالبهء دليل نمىكنيم و ضمنا تصديق جزمى هم هست .\r\nب . مزيد عقل و حكمت در شخص مخبر ، مثلا لقمان حكيم را كه در حكمت او ترديدى نداريم اگر سخنى از در موعظه و حكمت بيان نموده ، وى را تصديق مىكنيم بدون اين‌كه مطالب بالدليل باشيم يا اگر فيلسوفى قضيه و قاعده‌اى را مطرح كرد ما بدون چون‌وچرا تصديق مىكنيم و . . . چه در بخش حكمت نظرى و چه عملى .\r\nج . خبرويت و مهارت كامل فرد مخبر ، مثلا : طبيب ماهرى اگر بگويد : من در معاينات خود به اين نتيجه رسيده‌ام كه فلان دارو براى فلان مرض خوب است يا فلان مريض مبتلا به فلان مرض است . ما او را تصديق كرده و درصدد معالجهء مرض برمىآيد . هم‌چنين اگر يك جامعه‌شناس خبير مطلبى را در باب جامعه‌شناسى و مسأله جمعيت ، حال و آينده به زبان آورد و در يك محاسبهء تحقيقى ، مطلبى را ابراز نمود ما او را تصديق مىكنيم . اين مطلب در مورد دانشمندان اخلاق ، روانشناسان ، اقتصاددانان ، سياستمداران و . . . نيز صدق مىكند .\r\nد . ابيات و اشعارى كه به عنوان شاهد مثال مطرح مىشود ، سبب اعتماد بدانها آن است كه مثلا اين بيت از يك شاعر معروف عرب زبان صادر شده و در هر زبانى شاعران بزرگ و اديبان سترگى هستند كه شعر آنها مورد استشهاد و استدلال قرار مىگيرد ، يا مثلا در خصوص زبان عربى آيات و روايات مورد استشهاد واقع مىشود .\r\nه . ضرب المثل‌هايى كه بر سر زبان‌ها است و هر صبح‌وشام مردمان آنها را به كار مىبرند و از جملهء مشهورات است . مثلا در عربى مىگويند : ما حكّ ظهرى مثل\r\n\r\n","description":"","footnote":"","page_name":" 270 ","page_number":270},
  {"content":"\r\n\r\nظفرى ، معادل آن در فارسى است كه :\r\n كس نخارد پشت من * جز ناخن انگشت من \r\nدر كتاب : امثال الحكم » دهخدا ، مثل‌هاى مشهور و معروف بسيارى است كه در نزد همهء مردم جا افتاده و مورد قبول واقع شده ، اگرچه بيشتر مردم ريشهء آنها و اين‌كه از چه كسى اقتباس شده را نمىدانند .\r\nو . قضاياى فقهى و احكام شرعى كه مقلّدين از مجتهدين مىگيرند . مثلا غير مجتهد از فقيه جامع شرائط استفتاء مىكند و وى در جواب ، فتوا به وجوب يا حرمت و . . . مىدهد و مستفتى بدون درخواست دليل آن را قبول كرده و طبق آن عمل مىكند .\r\nمجموعهء اين‌گونه قضايا از مقبولات بوده و مقبولات از معتقدات است ، يعنى از امورى كه نه تنها موجب تأثيرى در نفس مىشود و از وهم و شك بالاتر مىرود بلكه موجب اعتقاد و تصديق مىگردد . حال برخى از آن‌ها موجب تصديق جزمى و قطعى است ، از قبيل سخنان پيامبر و معصومين عليه السّلام و برخى موجب ظن غالب ، اطمينان و سبب تصديق ظنى است . در هرحال منشأ اين تصديقات ، تقليد از غيرى است كه مورد وثوق است . تفاوت يقينيات و مظنونات با مقبولات در اين است كه يقينيات با مقبولات ، عام و خاص من وجه هستند .\r\nماده افتراق يقينيات : يقينياتى كه از روى دليل و كسب علّت تامه حاصل مىشوند .\r\nماده افتراق مقبولات : قسمتى از آنها گمان‌آور هستند .\r\nماده اجتماع : تصديقات جزميه‌اى كه از روى تقليد حاصل شود . كه البتّه يقين به معناى اعّم با مقبولات جمع مىشود و به معناى اخص مباين است .\r\nو مظنونات با مقبولات هم عامين من وجه هستند .\r\nماده افتراق مظنونات : تصديقات ظنى كه از غير راه تقليد حاصل شود .\r\nمادهء افتراق مقبولات : تصديقات يقينى كه از راه تقليد و غيره حاصل شود .\r\nمادّهء اجتماع : تصديقات ظنى كه از راه تقليد حاصل شود .\r\nتذكّر : قضيهء واحده نسبت به افراد مختلف ، حيثيات و عناوين مختلف پيدا مىكند يعنى مىتواند نسبت به شخصى از جمله يقينيات باشد و نسبت به فرد دوم از قبيل مقبولات ، و نسبت به شخص ثالث از مسلمات و نسبت به چهارمى از مشبهات باشد .\r\nضمنا كاربرد مقبولات در صنعت خطابه است .\r\n\r\n","description":"","footnote":"","page_name":" 271 ","page_number":271},
  {"content":"\r\n\r\n\r\n7 . مشبهات\r\nهفتم از اصناف هشت‌گانهء تصديقات بديهى مشبهات هستند ، و آنها قضايائى هستند كه در واقع كذب محض هستند ، ولى در اثر مشابهت آنها با يقينيات و يا مشهورات ، مورد اعتقاد و تصديق واقع مىشوند . كاربرد آنها در صنعت مغالطه و قياس سفسطه است . علّت كاربرد آنها مىتواند اين باشد كه مخاطب انسان ضعيفى است و چندان قدرت تجزيه‌وتحليل مطلب را ندارد و مستدل بدين وسيله او را در مغالطه مىافكند و از آب گل‌آلود ماهى مقصود را مىگيرد و يا علّت اين است كه خود شخص مستدل علم چندانى نداشته و واقعا امر بر خود او هم مشتبه شده و غير برهان را بجاى برهان به كار مىبرد . و يا اغراض و مطامع ديگرى در كار است اعم از اقتصادى و سياسى و غيره .\r\nمشابهت قضاياى كاذبه با صادقه از دو ناحيه ممكن است :\r\n1 . لفظى ، مثلا در استدلال از مشترك لفظى استفاده كرده كه در صغرى به يك معنى و در كبرى به معناى ديگر اراده شده است مثل : در باز است و هر بازى پرنده است . پس در پرنده است ، يا مثلا : از لفظى استفاده كرده كه در صغرى به معناى مجازى و در كبرى به معناى حقيقى است و حدّ وسط به درستى تكرار نشده مثل : زيد شير است و هر شيرى درنده است پس زيد درنده است .\r\n2 . معنوى ، مثلا علّت ناقصه را بجاى علّت تامه گرفته ، و يا ما بالعرض را به جاى ما بالذات به كار برده و يا ماليس بعلة را به جاى علّت پنداشته ، ( قبلا براى اين قسمت مثالهايى آورديم ، بعدا هم به تفصيل در صناعت مغالطه خواهد آمد ) .\r\nكاربرد هريك از وهميات و مشبهات قياس مغالطه‌اى است ولى بيشتر از مشبهات استفاده مىشود .\r\n\r\n","description":"","footnote":"","page_name":" 272 ","page_number":272},
  {"content":"\r\n\r\n\r\n8 . مخيّلات\r\nقسم هشتم و آخرين قسم از اصناف هشت‌گانهء مبادى تصديقى بديهى عبارتند از قضاياى مخيلّه يا مخيلّات ، و آنها قضايايى هستند كه از شأن آنها اين نيست كه براى نفس تصديق‌آور باشند و شنونده بدانها اذعان و اعتراف نمايد منتها اين نقش را دارند كه در نفس و جان آدمى تخييلات و صور خياليّه‌اى بوجود مىآورند كه منجر به يك سلسله انفعالات و تأثرات نفسانى مىشوند . از قبيل :\r\nالف . انبساط در نفس ، يعنى با به‌كارگيرى تعبيرات زيبا موجب انبساط روح شده و در نتيجه آثار آن در چهره‌نمايان مىشود و چهره را باز و شكفته مىبينيم . مثلا زشت‌ترين قيافه‌ها را با زيباترين تعابير و الفاظ وصف مىكنند ، درحالىكه مخاطب يقين به زشتى چهرهء شخص موصوف دارد ، ولى تعابير زيبا كار خود را كرده و نقش خويش را بازى مىكنند و طرف را منبسط مىنمايند . يا تعريف تلخ‌ترين موّاد خوراكى با شيرين‌ترين الفاظ كه موجب انبساط نفس شده و شنونده هوس خوردن آن غذا را مىكند . مثال معروف منطقى اين امر اينست كه : الخمر يا قوتية سيالة . . .\r\nب . انقباض در نفس ، يعنى انسان با استفاده از الفاظ ناهنجار سبب انقباض و گرفتگى نفس شده ، اثر آن در چهرهء مخاطب نمايان مىشود ، ابرو درهم مىكشد و چهره ناراحت و گرفته به نظر مىرسد . انسان قدرت دارد در سايهء تيغ بيان و تعابير ، زيباترين را زشت‌ترين و زشت‌ترين را زيباترين تصوير كند . مثال معروف اين است كه :\r\nالعسل مرة مهّوعة .\r\nج . كوچك شمردن يك امر خطير و مهمّ : در سايه تعابير و قضاياى خيالى انسان مىتواند يك امر مهمّ و سرنوشت‌ساز را بسيار كوچك و كم‌اهمّيّت و بىارزش جلوه دهد ، و از شيرى روباهى بسازد .\r\nد . در سايه تعابير مىتوان يك شئ بسيار ناچيز و بىاهمّيّت را عظيم و مهّم جلوه داد و خلاصه اينكه از كاهى كوهى بسازد .\r\nه . در سايه تعابير فريبا مىتوان در مخاطبين سرور و شادمانى ايجاد كرده و آنها را خنداند ، و يا حزن و دردورنج ايجاد كرده و آنها را گرياند .\r\nو . شجاعت و جسارت در انجام كار يا ترس و كناره گرفتن از اقدام به كارى را مىتوان در سايه تعابير عملى ساخت .\r\n\r\n","description":"","footnote":"","page_name":" 273 ","page_number":273},
  {"content":"\r\n\r\nمنشأ تأثير اين قضايا : تأثير قضاياى مخيّله ( كه مواد ، مقدّمات ، صغريات و كبريات قياسات شعرى را تشكيل مىدهند ) در نفس آدمى از آنجا سرچشمه مىگيرد كه شخص به كار برندهء اين قضايا يك امر خيالى محض را كه هيچ واقعيتى ندارد با تعبيرات خاصى بيان مىكند سپس در پوششى از الفاظ فريبنده به مخاطبين ارائه مىدهد و آن تأثيرات را ايجاد مىكند . از آنجا كه زيبايى الفاظ در قالب مجازات ، تشبيهات ، استعاره‌ها و انواع و اقسام محسنات لفظى و معنوى كه در علم بديع مطرح است ، صد چندان مىشود اگر شخص اين قضاياى خيالى را در قالب مجازات و تشبيهات و . . . به كار ببرد و كلام خويش را نمكين سازد البتّه تأثير كلامش در مخاطب دو چندان خواهد شد و اگر به امور مذكور امر شعر را نيز بيافزايد يعنى در قالب وزن و قافيه باشد و يا آن را به نثر بيان كند ، نثرى كه مزدوج و مسجع باشد ، ( هردو جمله را به يك آهنگ بيان كردن ) البتّه تأثير كلام صد چندان مىشود . از همهء اينها گذشته اگر اين اشعار و كلمات را با صداى دلنشين و آهنگ موسيقى آن هم‌آهنگى كه متناسب با وزن باشد و متناسب با نوع تخييل ( در شادى آهنگ خاص و در غم‌ومصيبت آهنگ مخصوص ) همراه كنند ديگر تأثير كلام هزار چندان شده و قابل وصف نيست ، آن‌چنان‌كه با شعرى جمعيتى را گريان و يا خندان مىكنند و با تحريك احساسات آنها را آرام يا برافروخته مىسازند .\r\nتمام اين عوامل نشان مىدهد كه تأثيرگذارى مخيلّات در نفس انسان نه از اين جهت است كه آنها متضمّن يك سلسله حقايقى هستند كه انسان آنها را تصديق مىكند بلكه حتّى با علم به كذب آن قضايا نيز اين تأثيرات هست و اين نيست مگر به خاطر تصوير اين قضايا در قالب الفاظ و تعابير خاص به اضافهء آن‌چه كه بدان ضميمه شده و سبب جذابيّت آن مىشود .\r\n\r\n","description":"","footnote":"","page_name":" 274 ","page_number":274},
  {"content":"\r\n\r\n\r\nاقسام قياس‌ها برحسب مادّه\r\nتا اين‌جا آنچه از باب تمهيد لازم بود بيان شد . ملاحظه فرموديد كه موادّ اقيسه و مبادى تصديقى بديهى آنها هشت صنف بود . اكنون قبل از ورود به مباحث اصلى دو نكته را بطور اجمال بررسى مىكنيم .\r\nنكتهء اوّل : بيان اجمالى صناعات خمس :\r\nصناعات خمس عقلا منحصر به اين پنج قسم بوده و شق ديگرى ندارند و اجمال قضيه اين است كه : قياس از حيث مادّه يا مفيد تصديق است و يا مفيد تصديق نيست آن كه مفيد تصديق نيست قياس شعرى ناميده مىشود و آن‌كه مفيد تصديق هست يا اين است كه مفيد تصديق جازم است و يا مفيد تصديق جازم نيست ، آن‌كه نيست قياس خطابى نام دارد و آن‌كه هست يا هدف از آن رسيدن به حقّ واقعى است و يا هدف اين نيست ، آن‌كه نيست نامش قياس جدلى است و آن‌كه هست يا ما را به حقّ واقعى مىرساند و يا نمىرساند ، آن‌كه مىرساند نامش برهان است و آن‌كه نمىرساند نامش مغالطه است .\r\nتعريف اجمالى هريك از صناعات خمس\r\n1 . برهان : و آن عبارت است از قياسى كه :\r\nاولا مفيد تصديق است .\r\nو ثانيا مفيد تصديق جزمى است .\r\nو ثالثا هدف از آن وصول به « حقّ بما هو حقّ » است .\r\nو رابعا ما را به حقّ واقعى مىرساند . مثل : « العالم متغير و كل متغير حادث فالعالم حادث . »\r\n2 . مغالطه عبارت است از قياسى كه مفيد تصديق جزمى است ولى ما را به واقع نمىرساند بلكه به خلاف واقع هدايت نموده و انسان را در جهل مركب مىافكند .\r\nمثال : « اللّه موجود و كلّ موجود مادّى ، و محسوس ، فاللّه مادّى و محسوس . »\r\n3 . جدل : و آن عبارت است از قياسى كه مفيد تصديق جزمى است ولى هدف آن رسيدن به واقع نيست ( حتّى گاهى واقعى در كار نيست كما في المشهورات الصرفه ) بلكه هدف تسليم خصم و اسكات و افحام او است و يا ارشاد جاهل است همانطور كه در مسلمات بيان شد .\r\n\r\n","description":"","footnote":"","page_name":" 275 ","page_number":275},
  {"content":"\r\n\r\n4 . خطابه : عبارت است از قياسى كه مفيد تصديق ظنى است و هدف اقناع جمهور است يعنى خطيب با يك خطابه مىتواند احساسات برانگيخته هزاران انسان را خاموش سازد و با وعده‌ها ، وعيدها و استفاده از مقبولات ( قبلا معنى شد ) آنها را قانع كند .\r\n5 . شعر : عبارت است از قياسى كه اصلا مفيد تصديق نيست بلكه صرفا موجب تأثير در نفس و ايجاد تخيّل و تعجّب مىشود و غرض همان حصول انفعالات و تأثرات نفسانيّه است .\r\nحال اين اقسام پنج‌گانه را « صناعات » مىگويند كه جمع صناعت است و صناعت يا صنعت به معناى ملكهء نفسانيه و قدرت مكتسبه‌اى است كه آدمى در اثر ممارست و مداومت بر امرى از امور و رشته‌اى از رشته‌ها آن را تحصيل كرده و براى اهدافى كه دارد به كار مىبرد به‌گونه‌اى كه از روى بصيرت و آگاهى كامل انجام مىگيرد . بنابراين كسى كه آگاهانه و با عمد و التفات و آشنايى به همه مبانى مغالطه و انواع مغالطات لفظى و معنوى آن را به كار مىگيرد ، داراى صنعت مغالطه است . امّا كسى كه هيچ آشنايى به اين امور ندارد احيانا اگر در موردى هم مغالطه‌اى كرده باشد نمىگويند كه وى داراى اين صنعت است همانطور كه اگر كسى اتفاقى داروئى داد و مريضى بهبودى حاصل كرد نمىگويند كه او داراى صنعت طبابت است .\r\nصناعت دو شعبه دارد :\r\n1 . علمى ، مثل : اجتهاد در احكام شرعيه يا برهان بر هر امرى از امور نظرى و . . .\r\n2 . عملى ، مثل : مثل طبابت ، و . . .\r\nصناعات خمس موردنظر از صناعات علمى است كه در موارد بسيار ، مفيد فايده است .\r\n\r\nفائده صناعات خمس\r\nنكته دوم : در مورد منافع و فوايد صناعات خمس است و اينكه انسان چه نيازى به اين صناعات دارد ؟\r\nفايدهء برهان و مغالطه : اين دو معمولا در علوم نظرى و استدلالى محض و علوم مربوط به حقائق و واقعيات عالم به كار مىرودند ، مثلا در فلسفه ، كلام ، رياضيات و . . . و اگرچه مخصوص قشر خاصى هستند يعنى موارد استفاده آن نزد گروهى است كه در اين وادى گام برمىدارند و بدنبال اين گونه از علوم و دانش‌ها مىروند و به درد عموم\r\n\r\n","description":"","footnote":"","page_name":" 276 ","page_number":276},
  {"content":"\r\n\r\nمردم نمىخورند ولى صنعت برهان اصالة و ذاتا در اين جهت سودمند است يعنى هدف اصلى شناخت برهان و به كار بردن آن براى نيل به مقصود است ، و صنعت مغالطه بالعرض در اين جهت سودمند است يعنى هدف شناخت مغالطه به منظور اجتناب از آن است .\r\nتنظير : مثل برهان ، و مثل مغالطه مثل شناخت انواع سموم غذايى است كه احتراز و اجتناب از آنها سودمند است ، غذا براى بدن لازم و سمّ مضر است متقابلا برهان براى عقل لازم و مغالطه خطرناك است .\r\nفايدهء صنعت خطابه ، جدل و شعر : اين سه عموميّت داشته ، براى همگان قابل درك‌وفهم و براى عموم نافع است و در نوع مصالح عامه و اجتماعى و برنامه‌هاى سياسى ، اقتصادى ، اجتماعى ، دولت‌ها براى جاانداختن برنامه‌هاى خود از اينها استفاده مىكنند . منتها خود اين سه متفاوت هستند . مثلا صنعت جدل بيشتر به درد ارباب اديان ، فقهاء مذاهب و مكتبهاى سياسى عالم مىخورد ، چون آنها نياز به مناظرات تلويزيونى و بحثهاى آزاد در ملاء عام دارند و براى فهم عموم ناچارند از قضاياى مسلّمه استفاده كنند كه مبادى جدليّات است .\r\nهمانند مباحثات ائمه عليهم السّلام با علماء اديان مسيحى ، يهودى و . . . همچون مباحثه امام رضا عليه السّلام با علماء اديان در مجلس مأمون ( لع ) ، نيز مباحثات فقهاء شيعه با فقهاء عامّه در طول تاريخ و گفتگوهاى كانديداهاى رياست جمهورى در يك كشور كه هركدام برنامه‌هاى سياسى ، اقتصادى و فرهنگى خود را بيان كرده و ملّت را روشن مىسازند و . . . .\r\nصنعت خطابه و شعر ( مخصوصا خطابه ) بيشتر براى رهبران سياسى كشورها و فرماندهان جنگ و مصلحان جامعه مفيد است و كاربرد دارد چون سياستمداران و مصلحين ، نيازمند قانع كردن مردم و راضى كردن آنها هستند . و نيز براى تحريك همّت‌ها و اراده‌هاى مردم جهت هميارى و همكارى با دولت براى تأمين رفاه مردم و بهتر شدن زندگى آنها به اين ابزار نياز دارند . گاهى احساسات و عواطف ملّت به جوش آمده و اقداماتى عليه دولت‌ها به هر شكلى انجام مىدهند در اينجا رؤساى جمهور با خطابه‌اى آتشين آنها را آرام ساخته و از اين احساسات در راه مصلحت كشور استفاده مىكنند . فرماندهان جنگ نيز نياز دارند كه افراد تحت فرماندهى آنها جان بركف بر\r\n\r\n","description":"","footnote":"","page_name":" 277 ","page_number":277},
  {"content":"\r\n\r\nدشمن بتازند و فتح و ظفر را نصيب خويش سازند و آزادانه به مسلخ عشق و قربانگاه ميادين جنگ روند و اين در سايه خطبه‌هاى مؤثّر و آتشين ايجاد مىگردد ، شبيه خطبه‌اى كه « طارق بن زياد » فرمانده لشكر مسلمين در فتح اسپانيا ايراد كرد كه در تاريخ معروف است كه پس از اين‌كه دستور داد كشتىهايى را كه با آن از دريا عبور كرده‌اند و همچنين آنچه كه از خواربار و مواد غذايى همراه دارند همه را آتش بزنند و فقط به اندازهء يك وعده غذا نگهدارند . . . در فرازى از خطبه گفت : اى لشكر مسلمان دريا پشت سر شما و دشمن پيش روى شما است ، در پيش‌رو اميد زندگى هست امّا در پشت‌سر مرگ قطعى است ! اكنون جز استقامت و تحمّل چاره‌اى نداريد . . . .\r\nاصولا منحصر به رهبران سياسى و فرماندهان نظامى نيست بلكه هر رئيسى و هر صاحب دعوتى كه مىخواهد مردم و جامعه به او روى آورند ، و از وى پيروى كنند ( چه صاحب دعوت حقّه باشد مثل انبياء عظام الهى و چه صاحب دعوت باطله مثل پيامبران دروغين تاريخ ) براى اقبال جامعه به آنها از اين صناعات مستغنى نيستند . در خاتمه به دو نكته اشاره مىشود :\r\nالف . مؤلفان منطق دو گروه‌اند : آنها كه منطق را به عنوان مقدمهء فلسفه نوشته‌اند مانند ابن سينا در اشارات و حكيم سبزوارى در منظومه تنها به دو صنعت برهان و مغالطه اهتمام ورزيده‌اند . بر اينها ايرادى نيست چون فن خطابه و جدل و شعر به درد مسايل فلسفى نمىخورد .\r\n2 . آن دسته از مؤلفين كه به‌طور مستقل در باب منطق كتاب نوشته‌اند همانند شرح مطالع ، شرح شمسيه و . . . بر اين‌ها اعتراض وارد است كه چرا بدون عذر موجّه صناعات خمس را عموما و اين سه صنعت را خصوصا نياورده‌اند ؟\r\nب . از ميان صناعات خمس از همه مهم‌ّتر و مورد نيازتر سه صنعت است كه عبارتند از : صنعت برهان ، صنعت جدل ، صنعت خطابه .\r\nو در قرآن شريف : به اين سه صنعت اشاره شده آنجا كه مىفرمايد :\r\n ادْعُ إِلى سَبِيلِ رَبِّكَ بِالْحِكْمَةِ وَ الْمَوْعِظَةِ الْحَسَنَةِ وَ جادِلْهُمْ بِالَّتِي هِيَ أَحْسَنُ  « 1 »\r\nكه مراد از حكمت همان برهان و استدلال محكم است و مراد از موعظهء حسنه\r\n\r\n\r\n","description":"","footnote":"\r\n( 1 ) . سورهء نحل / 125 .\r\n","page_name":" 278 ","page_number":278},
  {"content":"\r\n\r\nهمان خطابه است و مراد از جادلهم . . . صنعت مجادله است كه از آداب آن جدل به احسن است در مقابل خصومت و لجاجت و . . . ( كما سيأتى ) .\r\nصناعات خمس به ترتيب در پنج فصل مورد بحث‌وبررسى قرار مىگيرد :\r\nفصل اوّل : صنعت برهان\r\nفصل دوم : صنعت جدل\r\nفصل سوم : صنعت خطابه\r\nفصل چهارم : صنعت شعر\r\nفصل پنجم : صنعت مغالطه\r\n\r\n","description":"","footnote":"","page_name":" 279 ","page_number":279},
  {"content":"\r\n\r\n\r\nفصل اوّل صناعة البرهان\r\nفصل اوّل از فصل‌هاى پنج‌گانهء باب صناعات خمس ، پيرامون صناعت برهان است . قبلا با تعريف اجمالى و بيان فايدهء آن آشنا شديم . اينك درصدد تفصيل مطلب برهان هستيم . در اين مقام يازده مبحث در باب برهان مطرح است .\r\n\r\n1 . حقيقت برهان\r\nبراى بيان چيستى ، حقيقت و ماهيّت « برهان » نياز به مقدّماتى است . مىدانيم كه علوم و دانش‌هاى بشرى در تقسيمى دو دسته مىشود :\r\nالف . علوم اعتبارى : از قبيل قوانين اجتماعى كه براى ادارهء جوامع وضع مىشود ، قواعد راهنمايى و رانندگى ، قواعد دستور زبان هر قومى ، قواعد ادبيات عرب و . . .\r\nب . علوم حقيقى ، علومى كه در آن هدف اصلى ، رسيدن به حقايق و واقعيات هستى ، به قدر طاقت بشرى است . از قبيل فلسفه ، كلام ، رياضيات و . . . مثلا غرض يك فيلسوف شناخت واقعيّات و تحصيل يك جهان‌بينى صحيح و كامل است تا زندگى را براى خود و ديگران معنا و مفهوم بخشد . طريقه و روش برهان ، تنها راه منحصر به فردى است كه شخصى را به حقّ و واقع مىرساند . راه‌هاى ديگر يعنى مجادله خطابه و . . . در اين وادى مثمر ثمر نيستند . علّت مطلب آن است كه از ميان انواع پنج‌گانه قياس - از حيث مادّه ( برهان ، مغالطه و . . . ) - اين تنها برهان است كه ما را به حقّ رسانيده و موجب يقين به واقع مىگردد . اين تنها برهان است كه هدف اصلى از اقامهء آن عبارت است از حقّ بما هو حقّ و هيچ هدف ديگرى از مغالطه و . . . مدّنظر نيست . در علوم حقيقى هم ما بدنبال همين مطلب هستيم پس در علوم نظرى و استدلالى حرف آخر را برهان مىزند .\r\nبرهان در دو جا به كار مىرود :\r\nالف . در هنگام سعىوكوشش انسان ، براى اين‌كه خود به واقعيّتى دست يابد ؛ يعنى خود انسان هنوز در شك‌وترديد است و نسبت به حقيقتى ( مثلا تجرّد نفوس ناطقه انسانى ) مردّد است لذا در اطراف آن مطالعه نموده و پس از مدّتى تفكّر و انديشه از راه برهان به اين نتيجه مىرسد كه نفس ناطقه و نيروى مدركه در انسان ، يك حقيقت مجرّد است . در حقيقت ، خويشتن خويش را مخاطب قرار داده ، براى خود استدلال مىكند تا\r\n\r\n","description":"","footnote":"","page_name":" 280 ","page_number":280},
  {"content":"\r\n\r\nخويش را آرام سازد و عقل را در سايهء معرفت حقيقتى از حقايق احياء كند و صاحب نظران و مكتب‌سازان اين‌گونه بوده‌اند .\r\nب . فلان حقيقت براى شخص مبرهن حلّ شده و جا افتاده و او يقين دارد به اين كه : « وجود ذهنى داريم » ، « حقائق مجرّده ثابت است » ، « اللّه تعالى موجود » و . . . ولى براى افراد جاهلى كه طالب حقيقت هستند برهان اقامه مىكند تا آن‌ها را آگاه نموده و به سوى حقّ و واقع راهنمايى كند . مانند استدلال‌هايى كه فلاسفه ، رياضىدانان ، متكلّمين و . . . در كتاب‌هاى خويش آورده‌اند و از راه براهين متعدد مدعاى خود را ثابت كرده‌اند .\r\nاز آن‌جايى كه تنها راه رسيدن به حقّ و واقع ، راه برهان است پس بر جويندهء حقيقت است كه از هيچ راهى غير از راه برهان متابعت نكند و اينجا وادى تقليد ، حدس ، گمان ، وهم‌وخيال نيست بلكه تنها وادى عقل ، استدلال‌هاى متقن و مستحكم و خالص عقلى است كه بايد از برهان تبعيت كند . اگرچه برهان موجب شود كه شخص مبرهن ، منفرد شده و نظريّه‌اى را برگزيند كه احدى پيش از او بدان قائل نشده ( مثلا فلاسفهء پيرو افلاطون ، قائل به قدم ارواح انسانى بودند و مشائين ، قائل به تجرّد نفوس ناطقه و حدوث آن‌ها بودند كه روحانية الحدوث و روحانية البقاء است . ولى صدر المتالهين براساس حركت جوهرى اثبات كرد كه نفوس ناطقه انسانى « جمسانية الحدوث و روحانية البقاء » هستند . قبل از ايشان اين رأى و اصولا كلّ مسئله حركت جوهرى به اين شكل مطرح نبود و حركت را در اعراض مىدانستند . . . ) ما بايد تابع برهان باشيم و به قول قرآن شريف :  قُلْ هاتُوا بُرْهانَكُمْ إِنْ كُنْتُمْ صادِقِينَ *  و از حقّ متابعت كنيم اگرچه قائل نداشته باشد و باز به قول قرآن كريم :  الْحَقِّ أَحَقُّ أَنْ يُتَّبَعَ  « 1 »\r\nآرى شخصيت‌هاى ممتاز علمى و فلسفى محترم هستند و ارزش كار آنان بجاى خود محفوظ است . ولى طالب حقيقت در مقام نيل به حقيقت بايد تابع برهان باشد .\r\nارسطوها ، ابن سيناها و ملاصدراها بسيار بزرگ هستند ولى حقّ از همهء آن‌ها بزرگتر است و ما بايد تابع برهان و حقّ باشيم .\r\nپس از عنايت به اين مقدّمه و در حقيقت بيان جايگاه ، ارزش و اهمّيّت برهان ، وارد تعريف آن شده و در مقام تعريف ، همان تعريف مرحوم خواجه طوسى را مىآوريم :\r\n\r\n\r\n","description":"","footnote":"\r\n( 1 ) . سوره يونس / 35 .\r\n","page_name":" 281 ","page_number":281},
  {"content":"\r\n\r\nالبرهان : قياس مؤلّف من يقينيّات ينتج يقينيّا بالذات اضطرارا . « 1 »\r\nمرحوم مظفر مىفرمايد : اين تعريف نيكو تعريفى است . چرا كه هم سهل‌وآسان است و هم واضح ، روشن و مختصر است .\r\nخلاصه اينكه : برهان عبارت است از قياسى كه از مقدّمات و مواد يقين‌آورى فراهم آمده كه نتيجهء آن‌ها يك قضيهء يقينى است و آن قياس ، بالذات منتج اين نتيجه است و اين نتيجه اضطرارى است .\r\nقبل از توضيح اين تعريف سخنى از علامهء در جوهر النضيد مىآوريم :\r\nو اعلم ان اكمل الحدود ما اشتمل على العلل الاربع الّتي هي الفاعلية و الغائيّة و المادّيه و الصورّيه ، و قد اشتمل هذا الحدّ على علل البرهان الثلاث ، فالقياس هو الصورة ، و اليقينيّات أعنى المقدّمات اليقينيه هي المادة ، و الشىء المستفاد أعنى النتيجة هي الغاية . « 2 »\r\nمصنف در توضيح تعريف فوق مىگويد :\r\nبارها گفته‌ايم كه هر حجّت و استدلالى ( قياسى ، استقرايى و . . . ) بايد از دو مقدّمه فراهم شده باشد ( صغرى و كبرى ، و در قياس‌هاى مركب كه در حقيقت دو قياس است از چهار مقدّمه فراهم شده ) ، مقدمتين قياس يا از يقينيات است كه صنفى از اصناف ثمانيهء مبادى تصديقيهء بديهيّهء اقيسه بود و قبلا به‌طور مفصّل بيان كرديم و يا هردو مقدّمهء قياس از قضاياى يقينى بالمعى الاخص نيستند بلكه يكى از دو مقدّمهء قياس يا هر دو مقدّمهء آن از انواع هفت‌گانهء ديگر بديهيّات مذكور در مقدّمه‌اند يعنى از مظنونات ، مقبولات ، مشبّهات و . . . قسم دوم مربوط به صناعات چهارگانهء بعدى است كه در فصول مربوط به آن‌ها خواهد آمد و قسم اوّل كه مقدّمات آن يقينى هستند ؛ يا اين مقدّمات در نفس خود از بديهيّات بوده و جزء بديهيّات ستّ منطقى ( اوليات ، مشاهدات ، متواترات و . . . ) هستند و تصديق به آن‌ها محتاج به استدلال نيست مانند : « الكل اعظم من الجزء » ، « النقيضان لا يجتمعان » و . . . و يا از مقدمات نظرى بوده و محتاج به استدلال هستند ولى به بديهيّات منتهى شده و از اين طريق تصديق يقينى به آن‌ها پيدا مىشود .\r\nحال هرگاه حجّت و دليل از دو مقدّمهء يقين‌آور تأليف و فراهم آمد ( چه بديهيّات\r\n\r\n\r\n","description":"","footnote":"\r\n( 1 ) . جوهر النضيد ، صفحهء 199 .\r\n( 2 ) . جوهر النضيد ، صفحهء 199 .\r\n","page_name":" 282 ","page_number":282},
  {"content":"\r\n\r\nو چه نظريات ) نامش برهان خواهد بود . پس برهان آن قياسى است كه از يقينيات مؤلف شده است . آنگاه چنين مقدّماتى كه از حيث مواد يقينى هستند اگر از حيث صورت و شكل استدلال هم ( كه در باب پنج گفتگو شد ) كامل و يقينى باشد و شرائط شكل را هم دارا باشد ( مثلا شكل اوّل باشد ) البتّه به‌طور قطع و جزم نتيجهء اين مقدّمات ، يك قضيهء يقينى خواهد بود كه لازمهء ذات قياس است و محال است كه اين نتيجهء قطعى از آن‌ها حاصل نشود چون تخلّف معلول از علّت جزء محالات است و مقدّمات ، علّت و نتيجه ، معلول است و هركجا علّت بود معلول هم خواهد بود و معناى بالذات اين است كه نيازى به مقدّمهء خارجيه ندارد بر خلاف قياس مساوات و معناى « اضطرارا » اين است كه اين نتيجه مضطر اليه و لا بدّ منه است .\r\nتوضيح اين‌كه : كلمهء ضرورت در هر جايى ، معنايى دارد . گاهى ضرورت به معناى بداهت مىآيد در مقابل نظرى و اكتسابى و گاهى ضرورت جهت قضيه است ، در قضاياى موجّهه در مقابل امكان و دوام و فعليّت . ولى در باب برهان ضرورت به معناى اين است كه وقتى مقدّمات را پذيرفتيم و يقين به آن‌ها پيدا شد و آن‌ها واجب القبول بودند البتّه نتيجه هم قطعى بوده و عقلا واجب القبول خواهد بود و لا بدّ منه است و گرنه تخلّف معلول از علّت است كه محال خواهد بد . چه مقدمتين از يقينيات بديهى باشند يا غير بديهى و چه مقدمتين از قضاياى غير موجّهه باشند يا از موجّهات ، خواه از موجّهات ضروريه ، دائمه ، فعليه و يا ممكنه و به قول شيخ الرئيس :\r\nفان كانت ضروريّة يستنتج منها الضرورى على نحو ضرورتها ، او ممكنته يستنتج منها الممكن . « 1 »\r\nو در پاورقى همان صفحه مىخوانيم :\r\nقوله : القياسات . . . قد ورد في التعليم الاوّل أن مقدمات البرهان ضروريّة و نتايجها ضروريّة و فهم من ذلك قوم أنها تجب أن تكون ضروريّة مقابلة للامكان فرد الشيخ عليهم بان المراد انّ مقدّماتها يقينية واجب قبولها سواء كانت ممكنة أوّلا و نتايجها ايضا واجب قبولها . « 2 »\r\nخلاصه اين‌كه : برهان قياسى است كه يقينى و واجب القبول است چه از حيث ماده\r\n\r\n\r\n","description":"","footnote":"\r\n( 1 ) . اشارات ، ج 1 ، صفحهء 287 .\r\n( 2 ) . اشارات ، جلد 1 ، صفحهء 287 .\r\n","page_name":" 283 ","page_number":283},
  {"content":"\r\n\r\nو چه از حيث صورت و نتيجهء آن هم يك قضيهء يقينى واجب القبول است كه همان يقين به معناى اخصّ كلمه باشد در مقابل يقين به معناى اعّم كه قبلا معنا شد .\r\nو به قول خواجهء طوسى :\r\nامّا القياسات البرهانية فهى القضايا الواجب قبولها و هي التّى يكون التصديق بها ضروريّا سواء كانت في انفسها ضروريّة او ممكنة فان كانت ضروريّة في انفسها كانت نتائجها ضروريّة بحسب الأمرين جميعا ، و إن كانت ممكنة في انفسها كانت نتائجها ممكنه في انفسها ضروريّة القبول ، و بالجمله : فالقياسات البرهانيّة يقينيّة مادة و صورة و غايتها ان ينتج اليقينيّات . « 1 »\r\n\r\n2 . برهان نوعى قياس است\r\nدر مباحث قبل دانستيم كه حجت بر سه نوع است :\r\n1 . قياس 2 . استقراء 3 . تمثيل .\r\nحال سؤال اين است كه استدلال و حجت برهانى ، از كدام نوع از انواع ثلاثهء حجت است ؟\r\nمىفرمايد : از تعريفى كه براى برهان آورديم دانسته شد كه برهان نوعى از انواع قياس است و قياس انواعى دارد : جدلى ، خطابى ، مغالطى و . . . كه يك نوع آن ، برهانى است . بنابراين استقراء و تمثيل برهان ناميده نمىشوند و ما تمثيل برهانى يا استقراء برهانى نداريم ، حال علّت چيست ؟\r\nمشهور برآنند كه : علّت عدم مجيىء برهان در آن دو باب اين است كه : اين دو استدلال يقين‌آور نيستند زيرا استقراء گمان‌آور و تمثيل ، احتمال درست كن است همان‌طور كه سابقا بيان شد درحالىكه از مسلّمات باب برهان اين است كه يقين‌آور باشد پس تمثيل و استقراء برهان ناميده نمىشوند .\r\nمصنف رحمه اللّه مىفرمايد : ما اين توجيه را قبول نداريم زيرا معتقديم كه برخى از اقسام استقراء يقين‌آور هستند ( همانند استقراء تام ، استقراء ناقص معلّل و . . . ) همچنين تمثيل نيز گاهى مفيد يقين است ( و آن در صورتى است كه علّت تامهء حكم را در مورد اصل بدست آوريم و بعد يقين كنيم كه همين علّت به تمام و كمال در مورد فرع هم وجود\r\n\r\n\r\n","description":"","footnote":"\r\n( 1 ) . شرح اشارات ، جلد 1 ، صفحهء 289 .\r\n","page_name":" 284 ","page_number":284},
  {"content":"\r\n\r\nدارد كه البتّه به حكم « العلّة تعمّم » اين حكم را تعميم مىدهيم ) استقراء نه تنها گاهى يقين آور است بلكه اساس و ريشهء بيشتر كبراهاى كلّى كه در قياسات به كار برده مىشود همين « استقراء ناقص مبتنى بر علّت » است و گرنه كجا همهء موارد را ، استقراء كرده‌ايم پس اين توجيه ناقص است .\r\nفما السّرفى عدم تسمية الاستقراء و التمثيل برهانا ؟ مصنف مىفرمايد : سرّ مطلب آن است كه ، استقراء و تمثيل در مواردى هم كه يقين‌آور هستند از باب اين است كه متكى بر قياس بوده و به قياس منطقى برمىگردند و از اين طريق يقين‌آور هستند . در حقيقت پس از تحصيل علّت واقعى ، علّت به منزله كبراى كلى مىشود و حكم همهء مصاديق را روشن مىسازد و ديگر استقراء صرف يا تمثيل خالص نيست پس استقراء اگر تمثيل صرف باشد يقين‌آور نيست و اگر يقين‌آور است در حقيقت ، استقراء و تمثيل محض نيست بلكه پشتوانهء قياسى دارد و به اعتماد بر آن يقين‌آور است پس باز هم يقين زير سر قياس است و تنها استدلال قياسى ، يقين‌آور است تفصيل اين مطالب را سابقا در باب استقراء و تمثيل آورديم .\r\nضمنا سخنان مذكور به اين معنا نيست كه از شأن استقراء و تمثيل بكاهيم و يا در علوم و دانش‌ها خود را بىنياز از آنها بدانيم بلكه علوم طبيعى عموما و طب و امثال آن ، همه مبتنى بر تجربيّات هستند و تجربه از راه استقراء و تمثيل حاصل مىشود منتها افادهء يقين در زير سايهء قياس است و ما دنبال اين حقيقت هستيم .\r\n\r\n3 . اقسام برهان\r\nبه‌طور كلّى برهان در يك تقسيم اساسى عند المشهور به دو قسم و عند جماعة به سه قسم تقسيم مىشود و بيان مطلب از اين قرار است كه چنان‌كه در قواعد عامه قياس در باب پنج گفته شد آن‌كه در هر قياسى عمده و اصل كار است و نقش اصلى را بازى مىكند حدّ وسط است زيرا توسّط اوسط ميان اصغر و اكبر علاقه و ارتباط ايجاد مىشود و آن دو بر يكديگر قابل حمل مىگردند و همين اوسط است كه ما را به نتيجه مىرساند و آن‌چه را كه قبل از استدلال مطلوب بود پس از آن نتيجه مىكند و خود هم‌چون شمعى مىسوزد و محفل اكبر و اصغر را روشن مىسازد آنگاه در كليهء استدلالات منطقى اين اوسط است كه واسطهء در اثبات اكبر للاصغر و تصديق ذهن به ثبوت اكبر براى اصغر است منتها در بعض موارد تصديق ظنى است و . . . و در خصوص برهان ، تصديق\r\n\r\n","description":"","footnote":"","page_name":" 285 ","page_number":285},
  {"content":"\r\n\r\nيقينى است . لذا مصنف مىفرمايد : و در خصوص برهان حدّ وسط واسطه و علّت ، يقين ( تصديقى جزمى ) به نتيجه است يعنى به نسبت اكبر به سوى اصغر است ، به دليل اين‌كه اگر اوسط ، علّت يقين مذكور نبود امتيازى نداشت كه بدان استدلال شده و واسطهء ثبوت اكبر براى اصغر شود ، پس واسطه در تصديق ذهن است و بر همين اساس آن را « واسطه در اثبات » گويند . وقتى همين امر را با خارج و واقع مىسنجيم از دو حال خارج نيست :\r\n1 . يا اين است كه حدّ وسط همان‌طور كه واسطه در اثبات و تصديق ذهن است ، واسطه در ثبوت و وجود خارجى هم هست يعنى به حسب واقع و نفس الامر و خارج اوسط علّت ثبوت للاصغر است . يعنى هم واسطه در اثبات و هم در ثبوت باشد نامش برهان لمّى است چون با اين برهان ، لميّت و علّيت مطلقه به دست مىآيد يعنى علّت واقعى ثبوت اكبر للاصغر به دست مىآيد و در حقيقت استدلال از علّت به معلول است كه كامل‌تر است و منظور از مطلقه بودن يعنى ثبوتا و اثباتا ، چند ، مثال :\r\nالف : هذه الحديدة ارتفعت حرارتها « صغرى »\r\nو كلّ حديدة ارتفعت حرارتها فهى متمدّدة « كبرى »\r\nفهذه الحديدة متمدّدة « نتيجه »\r\nتوضيح اين مثال : در اين مثال به توسّط ارتفاع درجه حرارت استدلال شده براى ثبوت اكبر للاصغر و اين حدّ وسط همان‌طورى كه در محيط ذهن واسطه در اثبات است و معطى حكم تمدد به حديد است هم‌چنين در خارج هم معطى وجود تمدّد به حديد است .\r\nب . « العالم متغير » و « كلّ متغير حادث » « فالعالم حادث »\r\nدر اين مثال ، تغير هم‌واسطه در اثبات است و هم‌واسطه در ثبوت .\r\nج . هذه الخشبة مسّتها النار « صغرى »\r\nو كلّ خشبه مسّتها النار فهما محرقة « كبرى »\r\nفهذه الخشبة محرقة « نتيجه »\r\nمماس بودن و تماس گرفتن با نار ( آتش ) واسطه در اثبات و ثبوت احراق ( آتش گرفتن ) براى خشبه ( چوب ) است .\r\n2 . و يا اين است كه اوسط تنها واسطه در اثبات است امّا واسطه در ثبوت نيست كه به آن برهانى انّى مىگويند زيرا انّيت يعنى تحقّق و وجود در عقل را مىرساند و لا غير ،\r\n\r\n","description":"","footnote":"","page_name":" 286 ","page_number":286},
  {"content":"\r\n\r\nو تفصيل آن در مبحث چهارم ذيلا خواهد آمد .\r\n\r\n4 . اقسام برهان انّى\r\nبرهان انّى در تقسيمى دو قسم مىشود :\r\n1 . گاهى اوسط در برهان انّى ، به حسب مقام اثبات و تصديق ، واسطه براى اثبات اكبر از براى اصغر است ، ولى برحسب مقام ثبوت ، مطلب بالعكس است يعنى اين اكبر است كه واسطه در ثبوت اوسط مىباشد چنين استدلالى را استدلال از معلول به علّت مىگويند يعنى ما از راه علم به معلول ، علم به علّت پيدا كرده و در حقيقت كشف از وجود علّت مىكنيم . مثال :\r\nهذه الحديدة متمددة « صغرى »\r\nو كل حديدة متمددة مرتفعة درجة حرارتها « كبرى »\r\nفهذه الحدية مرتفعة درجة حرارتها « نتيجه »\r\nدر اين مثال اوسط تمدّد است و ما از راه تمدّد بر ارتفاع درجه حرارت فلان جسم استدلال كرده‌ايم و در حقيقت از راه آثار به وجود مؤثر پىبرده‌ايم منتها در مقام تصديق و علم ، ابتدا علم به معلول و به واسطهء آن علم به علّت پيدا كرده و از آن كشف كرده‌ايم ؛ ولى در مقام ثبوت و وجود خارجى مطلب به عكس است يعنى اين ارتفاع درجه حرارت است كه سبب تمدّد و علّت انبساط و ذوب شدن گرديده و اين علّت به وجود آورندهء معلول است .\r\nنكته : در مسايل عقيدتى و خداشناسى دو روش از استدلال وجود دارد :\r\n1 . از راه شناخت علّت ، به شناخت معاليل برسيم يعنى ابتدا خدا را شناخته و در سايهء نور حقّ اشياء ديگر را بشناسيم كه اين مخصوص اولياء الهى و معصومين عليهم السّلام است و در روايات آمده :\r\nاعرفوا اللّه باللّه ، الهى يك عرفتك و انت دللتنى عليك و لو لا انت لم ادر ما انت و . . .\r\n2 . از راه شناخت معلول و اثر به علّت و مؤثر واقعى برسيم كه براى نوع انسان‌ها در اعتقادات همين راه قابل ادراك است و از آثار به وجود مؤثر استدلال مىكنند و از راه حدوث عالم به وجود محدث و از راه نظم به وجود ناظم و . . . استدلال مىكنند و سخنان دانشمندان خداشناس در اين باب فراوان است .\r\nحال خصوص اين قسم از برهان انّى نام ديگرى هم دارد كه از آن تعبير به دليل\r\n\r\n","description":"","footnote":"","page_name":" 287 ","page_number":287},
  {"content":"\r\n\r\nمىشود .\r\n2 . گاه اوسط در برهان انّى ، به حسب مقام تصديق و علم ، واسطه در اثبات اكبر للاصغر است ولى به حسب مقام ثبوت و واقع نه اوسط علّت ثبوت خارجى اكبر است و نه اكبر علّت ثبوت اوسط است بلكه هردو معلول يك علّت ثالثهء مشتركى هستند و با يكديگر تلازم وجودى دارند در چنين مواردى هم از راه علم به وجود احدهما ، علم به وجود ديگرى پيدا مىشود مثال :\r\nكلما كانت الشمس طالعة كان النهار موجودا « صغرى »\r\nو كلما كان النهار موجودا كان العالم مضيئا « كبرى »\r\nفكلما كانت الشمس طالعة كان العالم مضيئا « نتيجه »\r\nدر اين مثال اوسط كه وجود نهار باشد واسطه در اثبات تالى يعنى « كان العالم مضيئا » براى مقدم ( طلوع شمس ) شده و ما از راه علم به وجود نهار علم به روشنايى عالم پيدا كرده‌ايم ولى نه وجود نهار ، علّت ثبوت و وجود خارجى روشنايى عالم است و نه روشنايى عالم ، علّت واقعى وجود نهار است بلكه هردو معلول علّت مشتركى به نام طلوع شمس هستند كه وقتى شمس طالع شد حرارت ، روشنايى ، نهار و . . . موجود مىشوند .\r\nدر چنين مواردى هيچ‌كدام از متلازمين ذاتا اولويّت ندارند واسطه در اثبات باشند . بلكه ملاك ، سبق علم است يعنى به هركدام از آن دو كه زودتر از ديگرى علم پيدا كرديم ، علم به همان يكى واسطه در تصديق و علم به ديگرى مىشود و در مقام استدلال اوسط واقع مىشود . تجزيه‌وتحليل مطلب اين است كه :\r\nما از علم به احد المتلازمين ( مثلا وجود نهار ) علم به وجود علّت آن پيدا مىكنيم و كشف از علّت آن ( طلوع شمس مثلا ) مىكنيم . زيرا وجود معلول بدون علّت تامّه از محالات است ، و محال است كه ممكن و حادث بدون علّت پيدا شود و اين قضيه همانطور كه در امر بعدى بيان مىكنيم - از بديهيّات اوّليّه است و قابل انكار نيست . وقتى علم به علّت پيدا كرديم ، در قدم بعدى از علم به علّت ( طلوع شمس ) علم به معلول ديگر هم ( روشنايى عالم ) پيدا مىكنيم و يقين مىكنيم كه آن نيز موجود است . چرا كه ، تخلّف معلول از علّت تامّه از محالات است . يعنى ممكن نيست كه علّت تامّه باشد معلول نباشد همان‌طور كه ممكن نبود كه معلول باشد ولى علّت نباشد پس در حقيقت ما با يك\r\n\r\n","description":"","footnote":"","page_name":" 288 ","page_number":288},
  {"content":"\r\n\r\nواسطه از راه احد المتلازمين علم به ملازم ديگر پيدا كرديم ، كه آن‌هم عبارت است از علم به وجود علّت به اين صورت : از علم به وجود نهار ، علم به طلوع شمس ، و از آن علم به روشنايى پيدا كرديم ( به قول منطقىها شييه دور است ولى دور حقيقى نيست ) .\r\nحال قسم اوّل از دو قسم برهان انّى نام خاصى داشت كه عبارت بود از دليل . ولى قسم دوم از دو قسم آن‌كه از احد المتلازمين به ديگرى منتقل شديم نام خاصى ندارد بلكه به قول مطلق به او برهان انّى گفته مىشود . البتّه در اين رابطه دو نظريّه است :\r\n1 . مشهور منطقيون مىگويند برهان بر دو قسم است :\r\nالف . لمّى كه از راه علّت به معلول مىرسيم .\r\nب . انّى كه از راه معلول به علّت مىرسيم و اين دو شعبه دارد به بيانى كه ذكر شد .\r\n2 . جمعى از منطقيون معتقدند قسم دوم از دو قسم برهان انّى يك قسم جداگانه است و داخل در برهان انّى نيست و در حقيقت برهان سه نوع دارد :\r\nالف . لمّى .\r\nب . انّى .\r\nج . واسطه بينهما كه از احد المتلازمين به ملازم ديگر مىرسيم ؛ علّت اين‌كه آن را واسطه بين لمّى و انّى قرار داده‌اند آن است كه اين قسم جامع بين هردو طريقه است و در آن از هر دو استدلال استفاده مىشود .\r\nبيان ذلك : برهان لمّى يك برهان بيش نيست و آن از علّت به معلول است و برهان انّى هم يك برهان بيش نيست كه از معلول به علّت است ولى اين نوع سوم در حقيقت دو استدلال و استكشاف است :\r\nاستدلال اوّل ، استدلال از احد المعلولين بر وجود علّت است ؛\r\nاستدلال دوم ، استدلال از وجود علّت بر وجود معلول ديگر است ؛ پس اين نوع دوم هم ويژگى برهان انّى را دارد كه از معلول به علّت رسيدن باشد و هم ويژگى برهان لمّى را كه از علّت به معلول رسيدن باشد و لذا واسطه بين آن دو است . و برهان سه شعبه دارد .\r\nمرحوم مظفر رحمه اللّه مىفرمايند : بهتر اين است كه ما اين قسم را همانند مشهور ، قسم دوم از دو قسم برهان انّى قلمداد كنيم نه يك قسم سوم كه قسيم آن دو باشد . جهت حسن و اولويّت همان مراعات جانب استدلال اوّلى است كه در آن از معلول به علّت\r\n\r\n","description":"","footnote":"","page_name":" 289 ","page_number":289},
  {"content":"\r\n\r\nمشتركه رسيده‌ايم و استدلال بعدى تبعى است پس به اين جهت آن را انّى مىناميم ( شبيه نامگذارى مركّبات و قضاياى مركبه كه به لحاظ جزء اوّل است كه صريحا در كلام آمده است ) ولى در هرحال مطلب سهل‌وآسان است و قسم سوم به حساب بياوريم يا قسم دوم از دو قسم برهان انّى ، فرقى به حال ما ندارد و ثمره ظاهر نمىشود .\r\nدر خاتمه به دو نكته اشاره مىشود :\r\nنكتهء اوّل : در كتب ديگر منطق از قديم الايام براى اقسام ثلاثهء مذكور مثال ذيل را اختيار كرده‌اند و در حاشيهء ملا عبد اللّه هم همين مثال آمده :\r\nبرهان لمّى :\r\nهذا متعفن الاخلاط « صغرى »\r\nو كلّ متعفن الاخلاط محموم « كبرى »\r\nفهذا محموم « نتيجه »\r\nدر اين مثال متعفن الاخلاط بودن هم‌واسطه در اثبات حمّى براى اين شخص است و هم‌واسطه در ثبوت است .\r\nبرهان انّى قسم اوّل :\r\nزيد محموم « صغرى »\r\nو كلّ محموم متعفن الخلاط « كبرى »\r\nفزيد متعفن الاخلاط « نتيجه »\r\nدر اين مثال حمّى و تب داشتن واسطه در اثبات تعفن اخلاط براى زيد است ولى در واقع حمّى معلول تعفن اخلاط است .\r\nبرهان انّى قسم ثانى :\r\nهذه الحمّى تشتّد غبّا « روز در ميان شدّت مىگيرد » « صغرى »\r\nو كلّ حمّى تشتّد غبّا محرقة « كبرى »\r\nفهذه الحمّى محرقة « نتيجه »\r\nكه واسطه در اثبات ، اشتداد غبّا است و حكم ، محرقة بودن است و هردو معلول تعفن اخلاط هستند ( اخلاط اربعه : بلغم ، صفراء ، دم ، سوداء ) .\r\nنكتهء دوم : علامه طباطبائى رحمه اللّه فرموده :\r\nو خامسا ان كون موضوعها اعّم الاشياء يوجب ان لا يكون معلولا لشيىء خارج\r\n\r\n","description":"","footnote":"","page_name":" 290 ","page_number":290},
  {"content":"\r\n\r\nمنه اذ لا خارج هناك فلا علة له فالبراهين المستعمله فيها ليست ببراهين لمية و امّا برهان الّان فقد تحقق في كتاب البرهان من المنطق ان السلوك من المعلول الى العلة لا يفيد يقينا فلا يبقى للبحث الفلسفى الّا برهان الّان الّذي يعتمد فيه على الملازمات العامة فيسلك فيه من احد المتلازمين العاميّن الى الآخر . « 1 »\r\n\r\n5 . طريق اساسى انديشه براى تحصيل برهان\r\nدر اين مبحث به اين مطلب مىپردازيم كه ، چه نوع معلومات تصديقى نيازمند برهان است ؟ و چگونه برهان براى ما يقين جزمى و لا ريب فيه مىآورد ؟\r\nمقدّمه : چنان‌كه سابقا در باب يقينيات بديهية روشن شد ما يك سلسله قضايا و تصديقات اوّليّه داريم كه مجرّد تصور اطراف قضيّه و ملاحظهء نسبت بينهما موجب تصديق جزمى مىشود و نياز به كمك هيچ عامل خارجى نيست .\r\nو مثال آورديم به قضيهء معروفهء : « الكل اعظم من الجزء » ، « النقيضان لا يجتمعان » ، حال مىگوئيم : در نزد همهء عقلاء عالم دو قضيهء اوّليّه ديگر موجود است كه به بداهت عقل ثابت بوده و هرگز قابل انكار نيستند . حتّى محلّ كمترين خدشه و شكى نيستند ، مگر انسان مكابر ( زورگو ) يا مريض العقل ( كه نتوانسته اطراف قضيه را به درستى تصوّر كند ) آن‌ها را انكار كند . علّت اين‌كه آن دو قابل انكار نيستند آن است كه اين دو قضيه اساس هر تفكّر و استدلال را تشكيل مىدهند و بدون آن‌ها هيچ اختراع ، ابتكار ، استنباط ، اجتهادى ، برهان و استدلال عقلى تام نبوده و مثمر ثمر نيست و حتّى مسئله اعتقاد به وجود خداوند و صفات كماليهء ذات حقّ نيز بر آن دو قضيه استوار است و با انكار آن دو هيچ علم تصديقى قابل قبول نيست . آن دو قضيه عبارتند از :\r\n1 . هر ممكنى در عالم داراى علّتى است و بدون علّت محال است كه ممكنى تحقّق يابد چون ممكن آن است كه لا اقتضاى صرف و « بالنظر الى ذات الممكن » نه اقتضاى وجود دارد و نه عدم ، پس هرطرف كه ترجيح پيدا كند حتما بايد زير سر علّت باشد .\r\n2 . هر معلولى در هنگامى كه علّت تامه‌اش موجود شود واجب الوجود شده حتما و جزما موجود مىشود و از اين تعبير مىشود به اين‌كه تخلّف معلول از علّت تامّه محال است . به‌طور خلاصه :\r\n\r\n\r\n","description":"","footnote":"\r\n( 1 ) . نهاية الحكمة ، صفحهء 6 .\r\n","page_name":" 291 ","page_number":291},
  {"content":"\r\n\r\n« كلّما وجد العلّة وجد المعلول و كلمّا عدم العلّة عدم المعلول . »\r\nبه عبارت ديگر هيچگاه معلولى بدون علّت يافت نمىشود و هيچگاه معلول از علّت تامّه جدا نمىشود و محال است كه يكى بدون ديگرى باشد اين قضيه نيز از بديهيّات بوده و كافى است كه ما علّت تامّه را تصوّر كنيم و به ضرورت و وجوب وجود معلول حكم كنيم .\r\nبا حفظ اين مقدّمه مىگوييم :\r\nاز جملهء ممكنات و حوادث عالم عبارت است از معلومات تصديقى ما و يقين ما به اين‌كه مثلا : « اللّه تعالى موجود » ، « الملك موجود » و . . . اين يقين ما محتاج به علّت است ( به حكم قضيه اوّل از دو قضيه مذكور در مقدّمه ) و عاملى بايد آن را به وجود آورده باشد حال علّت به وجود آورندهء اين يقين تصديقى چيست ؟ علّت يقين در تقسيمى دو قسم مىشود :\r\n1 . علّت داخلى\r\n2 . علّت خارجى\r\nمنظور از علّت داخلى عبارت است از علّتى كه داخل در ذات قضيه است و نيازى به كمك از خارج ندارد و منظور از اين‌كه علّت در ذات قضيه است يعنى اين‌كه مجرّد تصور اطراف قضيه ( موضوع و محمول ) علّت از براى حكم و تصديق و علم به نسبت است و تصوّرات ثلاث علّت اين تصديق است .\r\nمثال : « الكل اعظم من الجزء » ، « النقيضان لا يجتمعان »\r\nاين مطلب در باب اوّليّات از يقينيّات توضيح داده .\r\nمثال ديگر : وجود ممكن و معلول بدون علّت محال است ، و تخلّف معلول هم از علّت تامّه محال است . دو قضيهء مذكور كه در مقدّمه اين بحث بودند ، از بديهيّات اوّليّه هستند . يعنى در قضيهء اوّل كافى است كه مسئلهء ممكن يا حادث و مسئلهء علّيت را به درستى تصوّر كنيم كه البتّه موجب حكم و تصديق مىگردد و يا در مثال دوم كافى است كه ما مفهوم علّيت تامّه و معلوليّت را به درستى تصوّر كنيم . به عبارت ديگر به محض تصوّر صحيح از اطراف قضيه به تصديق آن مىرسيم . پس اين‌گونه قضايا نيازمند علّتى خارج از قضيه نيستند بلكه نفس تصوّر اطراف قضيه موجب اين تصديقات است و لذا اين‌ها را اوّليّات گويند چون اوّل هستند و از هر قضيهء ديگرى جلوتر در ذهن مىآيند و\r\n\r\n","description":"","footnote":"","page_name":" 292 ","page_number":292},
  {"content":"\r\n\r\nهمين قضايا مبدء المبادى و علة العلل تصديقات ديگر هستند .\r\nو منظور از علّت خارجى علّتى است كه خارج از ذات قضيه باشد يعنى مجرّد تصوّر اطراف كافى نيست بلكه علاوه بر آن محتاج به سبب خارجى هستيم . علّت خارجى خود بر دو قسم است :\r\n1 . گاهى علّت خارجى حسّى از حواس انسان است چه حسّى از حواس پنج‌گانهء ظاهرى ( باصره ، سامعه ، ذائقه ، شامه ، لامسه ) يا حسّى از حواس پنج‌گانهء باطنى باشد ( حس مشترك ، قوهء خيال ، قوهء واهمه ، حافظه ، متصرفه . ) پس سبب اين يقين و علم تصديقى حسّى از حواس ظاهر و باطن است نه قياس و استدلال و اين در دو دسته از قضايا و تصديقات وجود دارد :\r\nالف . در مشاهدات كه شامل محسوسات ( حسيّات ) و وجدانيات مىشود .\r\nب . در متواترات كه از طريق شنيدن و اخبار جماعت كثيره به دست مىآيد . هردو دسته از جملهء بديهيّات ششگانه يقينى منطقى بودند كه سابقا بحث شد و اين‌ها نيازمند عمليّات و تلاش غير فكرى هستند . مانند :\r\nهذه النار حارّة « حسيّات » و انا عطشان « وجدانيات » و مكة موجودة « متواترات » .\r\nمطلب قابل ذكر اين است كه : مدركات ما در يك تقسيم دو دسته مىشوند :\r\nالف . جزئيّات يعنى مدركات و معلوماتى كه مربوط به يك امر جزئى شخصى خارجى است كه در مكان معين و زمان خاص و با ويژگىهاى منحصر به آن فرد مىباشد ، مانند مثال‌هاى مذكور كه موضوع آن‌ها امور شخصى هستند و به اصطلاح باب قضايا ، اين‌ها جزء قضاياى شخصيّه و مخصوصه هستند در مقابل محصورة و . . .\r\nامور كليّه يعنى معلوماتى كه فراتر از زمان ، مكان ، مادّه و خصوصيّات فرديّه است بلكه كلّى و فراگير بوده و جهان شمول است از قبيل ادراك اين‌كه :\r\n« الكلّ اعظم من الجزء » ، « النقيضان لا يجتمعان » ، « كلّ ممكن او حادث فله علّة و محدث » و . . . در بخش معلومات نظرى و مانند : العدل حسن ، الظلم قبيح و . . . در قسمت علوم عملى .\r\nامورى كه توسّط حواس ظاهر يا باطن ادراك مىگردد عموما قضاياى جزئيه بوده و مربوط به موضوع معين و خاصّى است . اين دسته از معلومات مخصوص انسان نيست\r\n\r\n","description":"","footnote":"","page_name":" 293 ","page_number":293},
  {"content":"\r\n\r\nبلكه حيوانات ديگر نيز در اراكات حسّى با انسان مشترك هستند . اين‌گونه از معلومات به فرمودهء شهيد مطهرى رحمهم اللّه داراى ويژگىهاى ذيل هستند :\r\nآگاهى حيوانات از جهان تنها به وسيلهء حواس ظاهره است . ازاين‌رو :\r\nاولا سطحى و ظاهرى است و به درون و روابط درونى اشياء نفوذ نمىكند .\r\nثانيا فردى و جزئى است و از كلّيّت و عموميّت برخوردار نيست ،\r\nثالثا منطقه‌اى است و محدود به محيط زيست حيوان است و به خارج محيط زيست او راه پيدا نمىكند .\r\nرابعا حالى است يعنى بسته به زمان حال است ، از گذشته و آينده بريده است . . . » « 1 »\r\nدر لابلاى فرمايشات مرحوم مظفر نيز به ويژگى چهارم اشاره شده است . به هر حال اين ادراكات حيوانى است و انسان هم از اين جهت كه داراى جنبهء حيوانى است اين اراكات حسّى محدود را دارد . اگر بخواهيم از اين امور جزئى تجاوز كرده و به ادراكات كلّى كه فراتر از زمان احساس و مكان آن باشد حتما نيازمند يك سلسله مقدّمات عقلى و قياس‌هاى منطقى هستيم تا با تجزيه‌وتحليل و با تجريد و تعميم ، خصوصيّات فرديّه و شخصيّه را از اين جزئيات ، الغاء كنيم و ما به الاشتراك آن‌ها را به تنهايى مدنظر قرار داده و از آن‌ها احكام و قضاياى كليّه استفاده كنيم . مثلا بگوئيم : هر انسانى چنين است ، هر آتشى سوزنده است ، هر حيوانى حسّاس است و . . .\r\nو از آن جايى كه تجريد و تعميم كار ذهن و عقل انسان است بنابراين مشاهدات و متواترات در يك سلسله قضاياى كلّيه مىتوانند مبادى تصورى يا تصديقى داشته باشند .\r\nو از آن‌ها تصوّرات و تصديقات كلّى و شامل به دست آيد و نه تنها مىتوانند چنين باشند بلكه عملا و در واقع مطلب همين‌طور است يعنى اكثر مفاهيم كليّه ( در بخش تصوّرات ) و تصديقات عامه و آراء و افكار علمى متّكى بر همين استقراء و تتبع محسوسات است ( چنان‌كه در بحث استقراء به تفصيل گذشت ) .\r\nو بر همين اساس از ارسطو نقل شده كه : « من فقد حسا فقد علما »\r\nيعنى هركس حسّى از حواس را نداشته باشد علم مربوط به آن حس را هم نخواهد داشت . مثلا اگر از قوهء بينايى محروم باشد يقينا از ادراك انواع رنگ‌ها ناتوان بوده و دانش اين بخش را نخواهد داشت و اگر ناشنوا باشد از انواع صداها محروم خواهد بود\r\n\r\n\r\n","description":"","footnote":"\r\n( 1 ) . انسان و ايمان ، صفحهء 2 .\r\n","page_name":" 294 ","page_number":294},
  {"content":"\r\n\r\nو . . . نه جزئيّات را ادراك مىكند و نه مىتواند از آن‌ها به كلّيّات دسترسى پيدا كند و . . .\r\nپس مشاهدات و متواترات هم‌ارزش يقينى داشته و پس از دخالت عقل و انجام عمليّات تجريد و تعميم و كلّىسازى - مستقيما - مىتومانند مبدأ تصديقى قياس واقع شوند .\r\nقوله : فان العقل . . . :\r\nمطالب اصلى مربوطه به بحث منطقى در اين قسمت تمام شد ولى در اين اثناء مرحوم مظفر به يك نكتهء اساسى اشاره مىكنند كه جاى اصلى اين مبحث در فلسفه و مباحث علم النفس فلسفه است كه تفصيلا در جلد هشتم به بعد اسفار مرحوم ملاصدرا بيان شده و آن اين‌كه به عقيدهء حكماء مشاء ، عقل فقط و فقط مدرك كلّيّات است و امور جزئيّه را انسان با عقل ادراك نمىكند بلكه ماديّات و محسوسات را با حواس ظاهرى و باطنى ادراك مىكند ، صور جزئى را با قوهء خيال ، معانى جزئى را با قوهء وهم و امور كليّه نظرى و عملى را با عقل ادراك مىكند كه فصل قريب انسان همين ناطق بودن يعنى ادراك كلّيّات است . ولى مرحوم صدر المتألهين و پيروان او ( و مرحوم مظفر بر اين اساس مشى كرده است ) برآنند كه مدرك همهء حقايق ماديّه و مجرّده ، جزئيه و كلّيهء نفس ناطقه يا همان عقل انسانى است و آن حقيقت ، واحد است و ذاتا مجرّد ولى فعلا مادّى است و تا زمانى كه در اين عالم و متعلّق به اين تن خاكى است چاره‌اى ندارد كه از اين ابزار مادّى استفاده كند ولى آن‌كه مدرك است همان حقيقت مجرده است كه با ابزار حواس ظاهرى ، امور محسوسه را ادراك مىكند و با ابزار حسّ باطن يا وجدان ، امور وجدانى را ادراك مىكند و توسّط قوهء خيال صور جزئيه را و توسّط قوهء واهمهء ، معانى جزئيه را و توسّط عقل امور كليّه و قواعد عامه را ادراك مىكند و قواعدى كه در چهارچوب زمان‌ومكان و در اين زندان محدود نمىباشند ولى تمام اين‌ها يك حقيقت هستند و « النفس في وحدتها كلّ القوى » و حواس خمسه لشگريان نفس هستند كه با آن‌ها مزه‌ها ، رنگ‌ها و . . . را ادراك مىكند . ( البتّه اقامهء برهان بر اين مطلب مربوط به فلسفه و علوم استدلالى مىشود و كار منطق نيست و في الجمله در مبحث ادراك يا سميع و بصير بودن خداوند در شرح كشف المراد در اين رابطه بحث كرده‌ام ) .\r\nقوله : و قول الحكماء ؛ در اين قسمت مرحوم مظفر به پيروى از صدر المتألهين رحمهم اللّه درصدد توفيق و جمع\r\n\r\n","description":"","footnote":"","page_name":" 295 ","page_number":295},
  {"content":"\r\n\r\nميان دو نظريهء مذكور و در حقيقت به حكم اين‌كه كلام بزرگان را حتّى الامكان بايد توجيه كرد در مقام توجيه نظريه فلاسفه مشاء هستند كه اگر در كتب منطق و فلسفه فراوان مىشنويد كه عقل مدرك جزئيات نيست و در حاشيه ملا عبد اللّه در تعريف علم مىخوانيم :\r\nالعلم ملاحظة المعقول لتحصيل المجهول .\r\nگفته‌اند :\r\nعلّت تعبير به معقول به جاى معلوم بيان اين نكته است كه كار عقل ادراك امور عقليّه و كلّيه است نه معلومات جزئيه و در منطق راجع به معقولات بحث مىشود نه مطلق معلومات و مدركات « لّان الجزئى لا يكوم كاسبا و لا مكتسبا » . و تازه راجع به خصوص معقولات ثانيه گفتگو مىشود . . .\r\nمنظور حضرات اين است كه عقل مستقيما و بدون به‌كارگيرى اين ابزار و آلات ادراك ( قوه باصره ، سامعه و . . . ) مدرك جزئيات نيست نه اين‌كه مطلقا مدرك جزئيات نباشد و گرنه مدرك همه مدركات نفس است و اين ابزار مادّى بدون قوّهء عاقله و توجّه نفس ناطقه ادراكى ندارند ، لذا هنگامى كه مطلبى تمام توجّه انسان را به خود جلب كرده و از چيزهاى ديگر منقطع شده با اين‌كه چشم دارد و گوش دارد ولى چيزى را نمىبيند ، صدايى را نمىشنود ، سرما يا گرمايى احساس نمىكند و . . . و در اين زمينه شواهد فراوانى موجود است كه جاى طرح آن‌ها در اين‌جا نيست .\r\nپس اين‌كه مىگوئيم : مدرك جزئيات هم عقل است منظورمان اين است كه ؛ عقل توسّط ابزار و جنودى كه خدا در اختيارش گذاشته ( حواس ) اين امر را ادراك مىكند و حكماء قبل كه مىگويند : عقل مدرك جزئيات نيست منظور اين است كه مستقيما و بلاواسطه مدرك نيست ، فالنزاع لفظى .\r\n2 . علّت خارجى ، قياس و استدلال منطقى است كه سبب يقين به قضيه‌اى از قضايا مىشود يعنى ما از راه قياس و به سبب صغرى و كبرى يقين به فلان امر پيدا كرده‌ايم نه به واسطهء حواس و امثال آن ، اين قسم نيز خود دو شعبه دارد :\r\nالف . يقين تصديقى محتاج به قياس منطقى است و استدلال ، علّت آن است ولى قياس يك قياسى است كه همراه آن قضيّه در ذهن و در پيشگاه عقل حاضر است و هيچ گاه از نظر عقل غائب نيست تا نيازمند تأمل و به‌كارگيرى فكر و انديشه باشد كه از\r\n\r\n","description":"","footnote":"","page_name":" 296 ","page_number":296},
  {"content":"\r\n\r\nمطلوب به سوى مبادى حركت كند و سپس در ميان مبادى سير كند و سپس از مبادى به سوى مراد پرواز كند و . . . بلكه خودبه‌خود در ذهن حاضر است و البتّه وقتى قياس كه علّت تامّه است در ذهن حاضر بود معلول آن هم كه يقين به نتيجه باشد در ذهن حاضر بوده و ضرورى الثبوت ( به معنايى كه در تعريف برهان براى ضرورى ذكر شد ) خواهد بود .\r\nقضاياى مجريّات ، حدسيّات فطريّات كه از اقسام شش‌گانه بديهيّات شمرده شد ( سابقا به تفصيل بحث شد ) از اين قسم هستند يعنى محتاج به استدلال هستند ولى استدلال آن‌ها از نظر غايب نيست تا محتاج به فحص و نظر باشد . قبلا گفتيم كه هر تجرّبه‌اى همراه با يك قياس خفى است كه در حقيقت قياس مركّب هم مىباشد . و در بيشتر اوقات ، انسان توجّه به اين قياس ندارد ولى با تجزيه‌وتحليل ، كاملا معلوم مىگردد . همچنين مىدانيم كه حدسيّات همان تجربيّات هستند به اضافهء علم تفصيلى به ماهيّت علّت ( قبلا ذكر شد ) پس اين‌ها نيز قياسى را با خود يدك مىكشند . راجع به فطريات هم گفتيم كه « قضاياء قياساتها معها » . پس هرسه دسته محتاج به استدلال بودند و بدان جهت كه اين قياسات علّت يقين تصديقى هستند و همواره لدى العقل حاضرند ، نيازمند كسب و نظر نيستند ، پس آن‌ها را از بديهيّات به شمار مىآوريم .\r\nتا اين‌جا بديهيّات شش‌گانه را كه اساس براهين بوده ، هر تفكّر و استدلالى بر آن‌ها مبتنى است و سرمايهء اصلى بازرگان بازار علوم استدلالى مىباشند بيان كرديم و معلوم شد كه اسباب اليقين در بخش يقينيّات بديهى منحصر است در سه سبب :\r\nاوّل ؛ سبب داخلى كه مربوط به اوّليّات بود .\r\nدوم ؛ سبب خارجى حسّى كه مربوط به مشاهدات و متواترات بود .\r\nسوم ؛ سبب خارجى عقلى ، استدلال و قياس حاضر كه مربوط به حدسيّات ، تجربيات و متواترات بود و بحث از برهان و نياز به آن و استدلال از راه علّت بر معلول يا معلول بر علّت ، خلاصه برهان لمّى يا انّى مربوط به اين بخش نيست چون در اين جاها نيازى به فكر و نظر نيست .\r\nب . قسم دوم آن است كه يقين به قضيه ، نيازمند علّت باشد آن هم علّت خارجى ، و قياسى كه با سعىوكوشش علمى و فحص در ميان معلومات و اندوخته‌هاى ذهنى براى انسان حاصل مىگردد و نزد عقل حاضر نيست بلكه غائب بوده ، نياز به طى مراحل\r\n\r\n","description":"","footnote":"","page_name":" 297 ","page_number":297},
  {"content":"\r\n\r\nسه‌گانه فكر و انديشه دارد و تا به مبادى تصديقى متناسب ( كه خود يا بديهى باشند يا به بديهيّات منتهى شوند ) دسترسى پيدا نكنيم هرگز عالم به آن قضيه نخواهيم شد . پس از دسترسى به مبادى مناسب و كسب صغرا و كبراى متناسب با اين مجهول ، البتّه قياس و استدلال در نزد عقل حاضر شده و برهان شكل مىگيرد و از طريق لمّى يا انّى مجهول را تبديل به معلوم مىكنيم ، بنابراين علّت و سبب يقين كه خودبه‌خود در نزد عقل حاضر باشد نيازى به كسب و نظر ندارد ، آرى علّت يقين ( قياس غايب از نظر و غير حاضر ) محتاج به نظر و فكر است .\r\nدر اينجا لازم است آن‌چه را در آغاز همين امر پنجم گفتيم تكرار كنيم كه : آن‌چه باعث مىشود ما براى يقين به قضيّه به سراغ قياس رفته و مقدّمات را در ذهن حاضر كنيم ، همان قضيّه بديهى اوّليّه است كه « هيچ ممكنى در عالم بدون علّت تامّه نمىشود » از آن‌جا كه يقين به قضيّه امرى ممكن است پس محتاج به علّت است و علّت همان صغرى و كبرى است ، و با احضار مبادى تصديقى كه كسب كرده‌ايم قياسى تشكيل مىدهيم . البتّه رسيدن به نتيجه و علم به آن حتمى است و اين به مقتضاى بديهى دوم است كه « تخلّف معلول از علّت تامّه از محالات است » . پس روشن شد كه :\r\nكجاها نيازمند برهان هستيم ، و هر برهانى چگونه مبتنى بر آن دو بديهى است و بدون آن‌ها يقين به نتيجه حاصل نمىشود ؛ و با صرف‌نظر كردن از آن دو قضيه بديهى ، هيچ برهانى شكل نمىگيرد .\r\n\r\n6 . اقسام برهان لمّى\r\nقبل از بيان اقسام برهان لمّى نكاتى را مىآوريم :\r\nاوّل . در مباحث قبلى گاهى تعبير مىكردند به اين‌كه اوسط ، علّت يا معلول ثبوت اكبر در اصغر است . سرّ اين تعبير در اين درس روشن خواهد شد . البتّه منطقيون اين بحث را جداگانه مطرح نكرده‌اند ولى مرحوم مظفر آن را به صورت امر ششم ، عليحده بحث كرده‌اند .\r\nدوم . چنان‌كه در قياس ( باب پنجم ) از حيث هيئت ، حدود قياس عبارتند از : حدّ اصغر حدّ اوسط و حدّ اكبر و از اين مجموعه سه قضيه تشكيل مىگردد كه عبارتند از :\r\nصغرى ، كبرى ، نتيجه .\r\nهنگامى كه در قضيهء صغرى اوسط را با اصغر مىسنجيم از سه حال خارج نيست :\r\n\r\n","description":"","footnote":"","page_name":" 298 ","page_number":298},
  {"content":"\r\n\r\nيا اصغر معلول اوسط است ؛\r\nيا اوسط معلول اصغر است ،\r\nو يا هردو معلول علّت سومى هستند و هيچ‌كدام علّت يا معلول يكديگر نيستند .\r\nهم‌چنين در قضيهء كبرى وقتى اوسط را با اكبر مىسنجيم همين سه صورت مطرح است .\r\nدر قضيهء نتيجه نيز وقتى اكبر را با اصغر مىسنجيم همين سه صورت متصوّر است كه ذيلا به كثيرى از اين صور اشاره شده و با مثال حكم آن‌ها بيان خواهد شد .\r\nسوم . ما مىخواهيم توسّط حدّ وسط ، اكبر را براى اصغر ثابت كنيم . اين اكبر داراى دو نحوه وجود است :\r\nالف . وجود اكبر في نفسه - يعنى با قطع‌نظر از ثبوت آن در اصغر و حمل آن بر اصغر - كه توسّط قياس نتيجه‌گيرى مىشود ، قطع‌نظر از اين خود ذات اكبر در خارج مستقلا موجود است . مثلا جسميّت موجود است و وجود جوهرى هم دارد ، تمدّد موجود است و وجود عرضى هم دارد و . . .\r\nب . وجود و ثبوت اكبر در اصغر كه ما در قياس به دنبال اين هستيم يعنى ثبوت مقيّد مدّنظر ما است نه ثبوت مطلق و اصل الثبوت في نفسه .\r\nالبتّه ممكن است وجود في نفسه اكبر ، عين وجودش في غيره يعنى في الاصغر باشد مثل اعراض كه وجود في نفسه آن‌ها عين وجودشان في غيره‌اى في الجوهر و المحّل و المعروض است و وجود جدائى ندارند همانند تمدّد كه وجود في نفسه آن در خارج عين وجود في غيره است يعنى هميشه به واسطهء ارتفاع حرارت ، تمدّد در خارج موجود مىشود امّا نه به‌طور مستقل بلكه مثلا در جسمى از اجسام از قبيل آهن .\r\nهم‌چنين ممكن است كه وجود في نفسه غير از ثبوت في الاصغر باشد همانند جسميّت ، كه در خارج مستقلا موجود است و در مقام استدلال هم توسّط اوسط بر اصغر حمل مىشود و در اصغر موجود مىشود كه بعدا مثال آن خواهد آمد . با حفظ اين نكات مىگوئيم :\r\nبرهان لمى در تقسيمى به دو قسم مىشود :\r\n1 . برهان لمّى مطلق\r\n2 . برهان لمّى غير مطلق\r\n\r\n","description":"","footnote":"","page_name":" 299 ","page_number":299},
  {"content":"\r\n\r\nبرهان لمّى مطلق آن است كه اوسط هم علّت باشد از براى وجود اكبر در خارج في نفسه و هم علّت براى وجود الاكبر في الاصغر باشد . و به قول خواجهء طوسى :\r\nو اعلم أنّ علّة وجود الاكبر انّما يكون علّة لوجوده في الاصغر في موضعين احد هما أنّ لا يكون للاكبر وجود الّا في الاصغر كالخسوف الّذى لا يوجد الّا في القمر فعلّته علّة وجوده في القمر ، و الثانى أن يكون علّة الاكبر علّته أينما وجدت كالصفراء المتعفّنه خارج العروق الّتى هي علّة لحمّى الغبّ أينما وجدت فهى علّة لوجودها في بدن زيد و امّا في غير هذين الموضعين فعلّتا هما متغايرتان . « 1 »\r\nمرحوم مظفر به موضع اوّل اشاره كرده و مىفرمايند : سرّ اين‌كه اوسط ، علّت وجود اكبر است به قول مطلق ( چه في نفسه و چه في الاصغر ) آن است كه محمول در نتيجه ( اكبر ) وجود في نفسه‌اش عين وجودش في الاصغر است يعنى غير از وجود در موضوع و محلّ وجودى ندارد و همين‌كه ثابت شد كه اين اكبر در خارج موجود شده حتما حمل آن بر اصغر و ثبوت آن در اصغر هم ثابت مىگردد .\r\nمثال : هذه الحديدة ترتفع درجة حرارتها « صغرى »\r\nو كلّ حديدة ترتفع درجة حرارتها فهى متمددة « كبرى »\r\nفهذه الحديدة متمدّد « نتيجه »\r\nدر اين مثال ارتفاع درجهء حرارت هم علّت اصل ثبوت و تحقّق خارجى تمدّد است و هم علّت ثبوت آن در اصغر يعنى آهن است و مىدانيم كه تمدد از اعراض است و اعراض وجود في نفسه‌شان عين وجود في غيره‌شان است يعنى وجود آن‌ها در خارج عين وجود آن‌ها در موضوع است و وجود مستقلّى ندارند .\r\nاين قسم را برهان لمّى مطلق گويند ، چون اوسط به قول مطلق علّت ثبوت اكبر است .\r\nبرهان لمّى غير مطلق آن است كه : اوسط علّت براى ثبوت اكبر به قول مطلق نيست ، به عبارت ديگر علّت وجود اكبر في نفسه ( علّت ذات الاكبر ) نيست . بلكه تنها علّت ثبوت اكبر در اصغر است .\r\nسئوال : آيا ممكن است كه چيزى علّت اصل ثبوت چيز ديگر نباشد ولى علّت ثبوت آن در موضوع باشد ؟\r\n\r\n\r\n","description":"","footnote":"\r\n( 1 ) . شرح اشارات ، ج 1 ، ص 308 .\r\n","page_name":" 300 ","page_number":300},
  {"content":"\r\n\r\nجواب : بله ممكن است زيرا كه وجود الاكبر في الاصغر يك نوع وجود است و ذات اكبر وجود ديگرى است . ممكن است هر وجودى داراى علّت خاص به خود باشد و علّت ذات الاكبر و وجود في نفسه آن غير از علّت وصف الاكبر و وجود في غيره آن باشد .\r\n( حال برهان لمّى آن است كه اوسط علاوه بر اين‌كه واسطه در اثبات اكبر للاصغر در ذهن و در مقام استدلال است ، حداقل و قدر متّقين واسطه در ثبوت الاكبر في الاصغر خارجا هم باشد ) اعّم از اين‌كه واسطه در ثبوت الاكبر في نفسه باشد ( كه نامش را برهان لمّى مطلق گذاشتيم و مثال آورديم به تمدّد و ارتفاع درجهء حرارت ) و يا واسطه و علّت ذات الاكبر نباشد ، بلكه به يكى از سه صورت ذيل باشد :\r\n1 . اوسط خارجا معلول وجود اكبر في نفسه و يا معلول ذات الاكبر باشد اگرچه علّت ثبوت اكبر در اصغر هم هست .\r\nمثال : هذه الخشبة تتحرك اليها النار ( چوب در سمتى قرار گرفته كه مسير آتش به سوى او است يا در جهت بالا است كه نار به‌طور طبيعى به سمت بالا زبانه مىكشد و يا در جهت مشرق ، مغرب ، شمال يا جنوب قرار گرفته است و عامل خارجى از قبيل باد و غيره اين آتش را به سوى آن چوب هدايت مىكند ) « صغرى »\r\nو كلّ خشبة تتحرك اليها النار توجد فيها النار ( هر چوبى كه آتش به طرفش رفت حتما آن را مىسوزاند و در آن آتش ايجاد مىكند چون مقتضى سوختن موجود و كليّه موانع هم على الفرض مفقود است ) « كبرى »\r\nفهذه الخشبة توجد فيها النار « نتيجه »\r\nدر اين مثال ، حدّ وسط ، حركت نار به سمت خشبة و حكم يا اكبر وجود النار در خشبة و اصغر هم خود خشبة است .\r\nحال در اين استدلال ، اوسط ، واسطه در ثبوت الاكبر خارجا في الاصغر است يعنى عامل ديگرى سبب وجود نار در خشبه سوختن آن نبوده و اين حركت نار به سمت او است كه موجد نار در آن گرديده است . ولى اوسط ، علّت ثبوت الاكبر في نفسه يا علّت ذات الاكبر نيست بلكه مطلب بالعكس است يعنى اين وجود نار در خارج است كه علّت حركت نار است چون طبيعت نار اقتضا دارد كه زبانه بكشد و به هرسو حمله‌ور شود و همه‌جا را به آتش بكشد .\r\n\r\n","description":"","footnote":"","page_name":" 301 ","page_number":301},
  {"content":"\r\n\r\n2 . اوسط واسطه در ثبوت الاكبر في الاصغر هست ولى خود در خارج معلول وجود اصغر است يعنى اصغر اوسط را به وجود آورده و سپس واسطهء علّت ثبوت الاكبر در اصغر گرديده است .\r\nمثال : كلّ انسان حيوان « صغرى » .\r\nو كلّ حيوان جسم « كبرى »\r\nفكلّ انسان جسم « نتيجه »\r\nدر اين‌جا « اوسط » كه حيوان باشد معلول « اصغر » يعنى انسان است و كسى نمىگويد كه فلان چيز چون حيوان است پس انسان هم هست ! خير ممكن است حيوان باشد و انسان نباشد از اعمّ بر اخصّ استدلال نمىشود ( از حيوان بودن بر انسان بودن استدلال نمىشود ) بلكه مىگويند : چون انسان است پس حيوان هم هست كه از اخصّ يا مساوى بر اعمّ يا مساوى ديگر استدلال مىشود پس اوسط معلول اصغر است ولى در عين حال واسطه در ثبوت جسميّت از براى اصغر هم هست ، و كسى نمىگويد : چون جسم است پس حيوان يا انسان هم هست خير از اعمّ بر اخصّ استدلال نمىشود ، بلكه مىگويند :\r\nچون انسان است حيوان نيز هست و چون حيوان است جسم نيز هست پس چون انسان است جسم نيز هست .\r\nب : مجموعهء زواياى مثلث ، مساوى با دو زاويهء قائمه ( 90 درجه ) است « صغرى » .\r\nهر آن‌چه مساوى دو قائمه باشد نصف مربع است ( مربع از چهار زاويه قائمه تشكيل شده و 360 درجه است و دو قائمه ، نصف آن يعنى 180 درجه مىباشد ) .\r\n« كبرى »\r\nپس مجموعه زواياى مثلث ، نصف مربع است . « نتيجه »\r\nدر اين مثال اوسط ، مساوى دو قائمه بودن ، حكم يا اكبر ، نصف مربع بودن و موضوع يا اصغر ، زواياى مثلث است . حال اوسط ، خود معلول اصغر است يعنى چون مثلث است پس زواياى آن مساوى دو قائمه است و هم‌چنين همين اوسط ، واسطه در ثبوت اكبر يعنى نصف مربع بودن در اصغر ( زوايا المثلث ) هم هست و ما توسّط اين اوسط در خارج ، آن اكبر را در اين اصغر ثابت كرده‌ايم .\r\n3 . اوسط واسطه در ثبوت اكبر در اصغر است ولى نه معلول اصغر است و نه معلول\r\n\r\n","description":"","footnote":"","page_name":" 302 ","page_number":302},
  {"content":"\r\n\r\nاكبر بلكه معلول علّت ديگرى است و معذلك علّت اين ثبوت مقيد هم مىباشد .\r\nمثال : هذا الحيوان غراب « صغرى »\r\nو كلّ غراب اسود « كبرى »\r\nفهذا الحيوان اسود « نتيجه »\r\nكه غراب معلول حيوان نيست و كسى نمىگويد : اين شيىء چون حيوان است پس غراب هم هست ! خير ، از اثبات اعّم به اثبات اخصّ نمىرسيم چون ممكن است حيوان باشد و غراب نباشد و نيز معلول اكبر هم نيست يعنى كسى نمىگويد : اين موجود چون اسود است پس غراب است ! خير ممكن است اسود باشد ولى غراب نباشد پس معلول هيچ‌كدام نيست ولى واسطه و علّت ثبوت اكبر « اسود » در اصغر « حيوان » است يعنى ما توسّط اين اوسط وصف عنوانى اسود را بر حيوان بار كرديم و گرنه واسطهء ديگرى در كار نيست .\r\nپس كاملا روشن شد در برهان لمّى كه اوسط واسطه در ثبوت است منظور ثبوت الاكبر في الاصغر است .\r\nدر خاتمه كلامى از خواجه مىآوريم .\r\nو ببايد دانست كه وجود اكبر اصغر را غير نفس اكبر و اصغر بود پس علّت او غير علّت هر يكى از اين دو حدّ باشد . و وضع علّت اوست تنها در اوسط كه مقتضى لمّيت برهان بود نه وضع علّت نفس اكبر ، اگرچه باشد كه يك چيز هم علّت اكبر بود . و هم علّت وجود اكبر اصغر را ، و آن‌چنان بود كه علّت اكبر مساوى او باشد در وجود تا علّت او بود هركجا كه بود در اصغر و غير اصغر ، يا اكبر را خود وجود جز در اصغر نبود ، تا علّت اكبر بعينه علّت وجودش بوده باشد در اصغر ، مثال اوّل زيد را خلط صفراء خارج عروق متعفن است پس تب غبش مىآيد ، چون اين وسط علّت اين تب است علّتى مساوى پس علّت اوست در ابدان يك‌يك شخص كه زيد از آن جمله است ، و مثال دوم قمر را زمين حجاب آفتاب شده است پس متخسف است . چه اين اوسط علّت اكبر است و اكبر را جز در اصغر وجود نيست پس علّت وجود اوست در اصغر ، و در غير اين دو صورت باشد كه اوسط علّت اكبر نبود ، بل معلول او بود ، و يا معلول اصغر ، و يا معلول هيچ‌كدام نبود و ليكن علّت وجود اكبر بر اصغر را و برهان لم بود . « 1 »\r\n\r\n\r\n","description":"","footnote":"\r\n( 1 ) . اساس الاقتباس ، ص 363 .\r\n","page_name":" 303 ","page_number":303},
  {"content":"\r\n\r\nمثال اوّل : اين چوب در مسير حركت آتش است پس آتش به او رسيده است .\r\nزيرا حركت آتش ، معلول آتش و علّت رسيدن آن به چوب مىباشد . و هم‌چنين جسم مؤلف است پس او را مؤلفيست چه وجود مؤلف اوّل مؤلف را بود كه اعّم است و توسّط او جسم را كه مؤلفى خاصّ است .\r\nو مثال دوم : مجموع زواياى مثلث مساوى دو قائمه است پس نصف زواياى مربع است . زيرا اوسط كه معلول اصغر است علّت حصول اكبر است . همچنين انسان حيوان است پس جسم است يا حساس ، چه اوسط معلول اصغر است در وجود ، و علّت وجود اكبر است .\r\nو مثال سوم : اين حيوان كلاغ ( غراب ) است ، پس سياه است چه اوسط در اين صورت معلول يكى از دو وصف ديگر نيست امّا علّت سياه بودن اين حيوان است .\r\n\r\n7 . اقسام علّت\r\nامر هفتم از امور يازده‌گانه مربوط به باب برهان ، راجع به معناى عليّت و اقسام علل است :\r\nقبلا بيان كرديم كه برهان لمّى آن است كه اوسط در آن علّت براى ثبوت اكبر در اصغر باشد . حال ممكن است به ذهن كسى اين مطلب تبادر كند كه منظور از علّت ، خصوص علّت فاعلى و به وجود آورندهء اين امر است ولى اين اشتباه است .\r\nعلّت داراى چهار قسم است كه هركدام از آن‌ها صلاحيّت دارند اوسط واقع شوند و توسّط آن‌ها اكبر در اصغر ثابت گردد . آن‌ها عبارتند از :\r\n\r\n1 . علّت فاعلى :\r\nعلّت فاعلى را با تعبيرات گوناگونى به كار مىبرند ؛\r\nگاهى مىگويند : فاعل يعنى كنندهء كار و كسى كه اين فعل از او صادر شده و ايجاد كنندهء اين امر است .\r\nگاهى مىگويند : سبب يعنى به سبب او فلان امر صادر شده .\r\nگاهى مىگويند : مبدأ حركت مثلا مىگويند اراده مبدأ حركت انسان است ، ميل غريزى سبب و مبدأ حركت حيوانات است و . . .\r\nو گاهى از علّت فاعلى تعبير به « مامنه الوجود » مىكنند كه خود اين اصطلاح دو معنا\r\n\r\n","description":"","footnote":"","page_name":" 304 ","page_number":304},
  {"content":"\r\n\r\nدارد :\r\nالف . گاهى به معناى اعّم استعمال مىشود يعنى آن حقيقتى كه افاضه و افادهء وجود مىكند و معطى الوجود است ( كه ذات اقدس الهى باشد ) و يا حقيقتى كه مسبّب وجود است و به سبب او فلان شيىء موجود شده مثل علل و اسباب موجوده در اين عالم غير از حقّ تعالى كه همهء آن‌ها معدّات هستند و مؤثر واقعى خداوند است مثلا بنّا نسبت به بناء و ساختمان كه علّت فاعلى است ، و نجّار نسبت به تخت ، و پدر نسبت به فرزند ، و كشاورز نسبت به زراعت   أَ فَرَأَيْتُمْ ما تَحْرُثُونَ أَ أَنْتُمْ تَزْرَعُونَهُ أَمْ نَحْنُ الزَّارِعُونَ     أَ فَرَأَيْتُمْ ما تُمْنُونَ أَ أَنْتُمْ تَخْلُقُونَهُ أَمْ نَحْنُ الْخالِقُونَ   « 1 » به اين معنا كلمهء مامنه الوجود هم بر مسبب الاسباب و علة العلل يعنى حقّ تعالى اطلاق مىشود و هم بر اسباب و عوامل ديگرى كه خود ذات حقّ آن‌ها را سبب قرار داده است گفته مىشود .\r\nب . به معناى اخصّ كه مراد از مامنه الوجود خصوص معطى الوجود و خالق هستى و مصور صور نوعيه و انواع موجودات است كه خداوند هستى باشد آنگاه به اسباب و علل طبيعى موجوده در عالم از قبيل آتش نسبت به حرارت ، كاتب نسبت به كتابت ، صانع نسبت به مصنوعاتش و . . . كه مفيض وجود نيستند ما به الوجود گفته مىشود كه باء براى سببيّت است ( آن چيزى كه به سبب او وجود و هستى است ) .\r\nمثال براى موردى كه علّت فاعلى حدّ وسط باشد :\r\nسؤال : چرا چوب را هنگامى كه در آب مىاندازيم بر روى سطح آب قرار مىگيرد و به عمق آب فرونمىرود ؟\r\nدر جواب گفته مىشود : به علّت اين‌كه معمولا وزن طبيعى چوب‌ها از وزن طبيعى آب‌هاى عالم سبك‌تر است پس روى آب قرار مىگيرند .\r\nشكل قياس برهانى :\r\nالخشب ثقله النوعى اخف من ثقل الماء النوعى « صغرى »\r\nو كلّ شيىء ثقله النوعى اخف من ثقل الماء النوعى يطفو على الماء « كبرى »\r\nفالخشب يطفو على الماء « نتيجه »\r\nو يا :\r\nسؤال : چرا اين آهن متمدّد و كشيده شد ؟\r\n\r\n\r\n","description":"","footnote":"\r\n( 1 ) . سوره واقعه ، آيه 63 و 64 .\r\n","page_name":" 305 ","page_number":305},
  {"content":"\r\n\r\nجواب به علّت اين‌كه درجهء حرارت آن بالا رفته است .\r\nشكل منطقى قياس :\r\nهذه الحديدة ترتفع درجة حرارتها « صغرى »\r\nو كلّ حديدة ترتفع درجة حرارتها متمدّدة « كبرى »\r\nفهذا الحديدة متمدّدة « نتيجة »\r\n\r\n2 . علّت مادّى :\r\nاز آن به مادّه تعبير مىشود و مادّه همان چيزى است كه اگر شىء بخواهد متكوّن و متحقّق شده و در خارج بالفعل موجود شود و مصوّر به فلان صورت نوعيّه گردد بدون اين مادّه ممكن نيست و هر موجود مادى و جسمانى در عالم يك وجود بالقوه دارد كه همان استعداد فلان موجود شدن است و از آن به مادّه تعبير مىشود و يك وجود بالفعل دارد كه داراى فلان صورت نوعيّه است و مثل مادّه مثل موم است كه به هر شكل و صورتى كه بخواهيم آن را درمىآوريم ، گاهى به شكل انسان و گاهى فيل و . . . پس علّت مادّى همان مادّه است كه بدون آن فعليّت موجود ممكن نيست .\r\nگاهى نيز از علّت مادى به ما فيه الوجود تعبير مىشود يعنى چيزى كه وجود و تحقّق خارجى و فعليّت در او است . مثلا گچ ، آجر ، آهن ، چوب و امثال اين‌ها از مصالح ساختمانى علّت مادّى يا مواد ساختمان تشكيل مىدهند كه بدون آن‌ها ساختمان موجود نمىشود و مانند نطفه كه علّت مادى يا مادّه فلان مولود انسانى يا حيوانى است و اگر نطفه نبود صورت نوعيه انسانى هم روى آن نمىآمد .\r\nمثال براى برهانى كه اوسط در آن علّت مادّى باشد :\r\nسؤال : چرا حيوانات عالم فاسد مىشوند ؟ ( عالم كائنات عالم كون و فساد است يعنى هر موجود مادى كه متكون مىشود پس از مدّتى فاسد مىشود و تبديل به موجود ديگرى مىشود ) .\r\nجواب : به علّت اين‌كه حيوانات مركب از اضداد هستند ( منظور از اضداد همان عناصر اصلى و اوّليّه هر حيوان است كه به قول قدماء چهار عنصر آب ، هوا ، خاك و آتش است و به قول متأخر متجاوز از صد عنصر در وجود حيوانات است و اين عناصر با يكديگر تزاحم و تعارض دارند و سبب فساد حيوان مىشوند ) .\r\nشكل منطقى استدّلال :\r\n\r\n","description":"","footnote":"","page_name":" 306 ","page_number":306},
  {"content":"\r\n\r\nالحيوان مركّب من الاضداد « صغرى »\r\nو كلّ مركّب من الاضداد يفسد « كبرى »\r\nفالحيوان يفسد او فاسد « نتيجه »\r\n\r\n3 . علّت صورى\r\nاز آن به صورت هم تعبير مىشود و مراد از صورت همان فعليّت شيىء است كه داراى فلان صورت نوعيّه باشد و گاهى از آن تعبير به « ما به الوجود مىشود » يعنى چيزى كه به سبب او شىء در خارج فعليّت پيدا كرده و بالفعل موجود مىشود و واضح است تا به مادّه صورت نوعيّهء خاصّى مقترن نشود آن مادّه متحقّق و متكون نشده و فعليّت پيدا نمىكند مثلا هيئت و صورت نوعيّهء سريرى ( تخت ) كه وقتى در مادّه يعنى چوب و ميخ موجود شد تخت يا منبر ايجاد مىشود . هم‌چنين هيئت ساختمان و صورت نوعيّه انسانى كه بر روى جنين و نطفه مىآيد و به واسطهء اين صورت آن نطفهء انسان بالفعل مىشود و گرنه بدون آن انسان بالقوّه بوده است .\r\nمثال اخذ علّت صورى در وسط برهان :\r\nسؤال : چرا اين زاويه قائمه است ؟ در جواب : به علّت اين‌كه دو ضلع آن عمود بر يكديگر هستند .\r\nشكل منطقى استدّلال :\r\nهذه الزاوية ضلعاها متعامدان « صغرى »\r\nو كلّ زاويه ضلعاها متعامدان قائمة « كبرى »\r\nفهذه الزاويه قائمة « نتيجه »\r\n\r\n4 . علّت غائى\r\nبه آن غايت و مقصد و هدف نيز گفته مىشود و گاهى از آن به عنوان « ماله الوجود » تعبير مىشود يعنى آن چيزى كه براى خاطر آن فلان شىء موجود و متكون شده ، خالق هستى و معطى الوجود ، فلان موجود را براى فلان هدف آفريده يا فلان صانع ، فلان مصنوع ، را براى فلان هدف ساخته است . هدف و غايت ساختن تخت عبارت است از جلوس بر آن ، هدف از ساختن منزل ، سكونت در آن است و . . . ،\r\nمثال براى اخذ علّت غائى يا غايت در وسط برهان :\r\n\r\n","description":"","footnote":"","page_name":" 307 ","page_number":307},
  {"content":"\r\n\r\nسؤال : چرا اين منزل يا آپارتمان ساخته شده و به وجود آمده است ؟\r\nجواب : براى اين‌كه در آن ساكن شوم .\r\nو يا : چرا فلانى رياضت مىكشد ؟\r\nجواب : تا صحت و سلامتى خود را باز يابد و . . .\r\nشكل منطقى اين دو استدّلال :\r\nهذه الدار انشأت « صغرى »\r\nو كلّ دار نشأت فهو مسكون « كبرى »\r\nفهذه الدار مسكون « نتيجه »\r\nو\r\nفلان يرتاض « صغرى »\r\nو كلّ من يرتاض يصح « كبرى »\r\nففلان يصح « نتيجه »\r\nنكته : در موجودات مادّى اعّم از اجرام علوى و اجسام سفلى آن هم اعّم از جمادات و نباتات و حيوان ، علل اربعه موجود است ولى در مجرّدات تنها علّت فاعلى و غائى مطرح است امّا علّت مادى و صورى ندارند .\r\n\r\n8 . توضيح و تكميل مبحث قبل و دفع شبهه\r\nامر هشتم در حقيقت توضيح و تكميل مبحث هفتم بوده و جواب از يك اشكال است .\r\nبيان ذلك : از طرفى در مباحث قبل روشن شد كه برهان آن قياسى است كه يقين آور باشد و نتيجه‌اش مثل مقدّمات آن ضرورى و واجب القبول باشند و گرنه برهان نبوده و از ساير صناعات خواهد بود .\r\nاز طرف ديگر قبلا روشن شد كه در برهان لمّى ما از راه علم به علّت ، علم به وجود معلول پيدا مىكنيم آن هم يقين واجب ، ضرورى ، و لا بدّ منه و مسلّم القبول همان‌طور كه در برهان انّى از علم به معلول علم به علّت پيدا كرديم كه فعلا كارى به او نداريم .\r\nاز طرف سوم در برهان لمّى وقتى از راه علم به علّت ، علم به معلول پيدا مىكنيم آن هم علمى يقينى و ضرورى كه علّت به گونه‌اى باشد كه هنگام حصول علّت ، حتما معلول هم حاصل شود و گرنه يقين به نتيجه پيدا نمىشود . معناى اين سخن اين است كه :\r\n\r\n","description":"","footnote":"","page_name":" 308 ","page_number":308},
  {"content":"\r\n\r\nعلّت ، علّت تامّه و كاملة السببيّه باشد يعنى يك علّتى باشد كه داراى تمام اجزاء و شرايط باشد و هيچ جزء يا شرطى متخلف نباشد تا اين‌كه تمام روزنه‌هاى عدم را بر روى معلول ببندد و معلول واجب الوجود و ممتنع العدم گرديده و به دنبال آن موجود شود زيرا كه « الشيىء ما لم يجب لم يوجد و ما لم يمتنع لم يعدم » و الّا اگر علّت ، علّت تامّه نباشد و ناقصه باشد بديهى است كه با حصول و تحقّق آن ، معلول متحقّق نمىشود ( فى الواقع و نفس الامر ) و از علم به علّت ناقصه هم علم به معلول پيدا نمىشود ( در مقام تصديق ، علم و اثبات ) .\r\nمثلا تأثير آتش اين است كه چوب ، فرش يا مادّه قابل احتراق را در صورتى مىسوزاند كه اوّلا ، مقتضى موجود باشد ( آتش )\r\nثانيا ، مانع مفقود باشد ( رطوبت و امثال آن )\r\nثالثا ، شرط هم موجود باشد يعنى ( مماس بودن و برخورد و اتصال آتش به آن مادّه ) ، با اين شرايط آتش كار خود را كرده و فرش را مىسوزاند و از علم به اين علّت ، علم به معلول حاصل مىشود .\r\nيا مثلا در ايجاد موجودات طبيعى عالم كائنات اعّم از جماد ، نبات ، حيوان ، انسان و يا در ايجاد مصنوعات بشرى كه به دست انسان‌ها ساخته مىشود بايد علّت فاعلى باشد ( خداوند با علل و اسباب موجوده در اين عالم ) و علّت مادّى و غائى و صورى هم باشد تا آن شىء موجود شود و از علم به چنين علّتى علم به معلول حاصل مىشود نه از علم به علّت ناقصه علم به معلول .\r\nاز طرف چهارم در مباحث قبل مطرح شد كه هركدام از علل اربعه به تنهايى با اين كه علّت ناقصه هستند ، با اين وجود مىتوانند اوسط واقع شده و واسطه باشند در ثبوت الاكبر في الاصغر و براى هركدام مثال آورديم .\r\nحال با عنايت به اين نكات اشكال‌كننده‌اى مىگويد :\r\nآن علّت تامّه‌اى كه در كائنات موجود است و با وجود آن تخلّف معلول از علّت محال است و از علم به آن حتما علم به معلول پيدا مىشود علتى است كه از همهء چهار علّت فراهم باشد ( البتّه در مجرّدات چنانچه گفته شد تنها علّت فاعلى و غائى مطرح است ) و امّا يكايك علل اربع ، علّت تامّه نيستند بلكه ناقصه هستند با اين حساب چگونه مىگوئيد : هركدام از اين‌ها در برهان لمّى مىتوانند اوسط باشند و از علم به آن‌ها علم به\r\n\r\n","description":"","footnote":"","page_name":" 309 ","page_number":309},
  {"content":"\r\n\r\nنتيجه حاصل شود ، درحالىكه از علم به علّت ناقصه علم به معلول ، قطعى و واجب الوجود و ضرورى نيست و برهان بايد نتيجه‌اش يقين واجب القبول باشد ؟\r\nمرحوم مظفر در جواب از اين اشكال كه ضمنا تكميل بحث قبل نيز هست مىفرمايند :\r\nسخن مستشكل في نفسه و با قطع‌نظر از مطلب ذيل كاملا صحيح است و از علم به علّت ناقصه ، علم به معلول حتمى نيست ولى ما كه در امر هفتم گفتيم : هركدام از اين چهار علّت به تنهايى مىتوانند در برهان لمّى اوسط واقع شوند منظورمان اين نبود كه مع قطع النظر از علل ديگر و آن‌ها چه باشند چه نباشند اين علم به نتيجه حتمى است در خصوص اين باب نيازى به علّت تامّه نداريم و نيز منظورمان اين نبود كه يكى از اين چهار علّت همهء چهار علّت است و در عين حال كه يكى است چهارتا است و در عين اين كه ناقص است تامّ است ( شبيه سخن مسيحىها كه مىگويند : خدا در عين حال كه يكى است سه‌تا است ) خير ، اين يك بام و دو هوا و كوسه و ريش پهن است . بلكه منظورمان اين است كه : در جايى يكى از اين علل اربع اوسط واقع مىشود كه باقى علل مفروض الحصول و التحقّق هستند و بالفرض موجودند . اگرچه در قياس و استدلال بدانها تصريح نشده باشد و واضح است كه در چنين فرضى وقتى ما يكى از اين چهار علّت را اوسط قرار داديم حتما علم به نتيجه مىآيد چون بقيهء علّت‌ها نيز موجودند و در حقيقت ، علّت يك علّت تامّه است و از علم به آن ، علم به معلول حتمى است .\r\nتا اين‌جا مشكل حلّ شد امّا اين سؤال مطرح مىشود كه : كيف يكون فرض وجود احدى العلل الاربع فرضا لبقية العلل ؟\r\nدر جواب اين سؤال و توضيح مطلب يكايك علل اربع را مورد بحث قرار داده و تبيين مىكنيم كه چگونه بقيهء علل هم مفروض الحصول بوده و جاى بحث ندارند .\r\nعلّت صورى : در مواردى كه علّت صورى اوسط باشد و به واسطهء او اكبر در اصغر ثابت شود . معناى علّت صورى همان صورت نوعيهء شىء و فعليّت آن است . پس وقتى فرض كرديم كه صورت يا علّت صورى موجود است مثلا فلان شكل قائمه است و . . .\r\nالبتّه فرض هم شده كه معلول بالفعل موجود است چون فعليّت و وجود خارجى صورت به فعليّت و تحقّق خارجى صاحب صورت ( معلول ) است . آنگاه همين‌كه فعليّت معلول مسلّم شد حتما باقى علل هم موجودند . و الّا اين شيىء به درجهء فعليّت نرسيده و در\r\n\r\n","description":"","footnote":"","page_name":" 310 ","page_number":310},
  {"content":"\r\n\r\nخارج موجود نمىشد و فرض اين است كه موجود است ، پس حتما علّت فاعلى هم هست و الّا بوجودآورنده نداشت ، علّت مادّى هم هست چون صورت بر روى اين مادّه مىآيد ( نظير موم كه قبلا مثال زديم ) علّت غائى هم هست . زيرا تا فاعل فعل ، غايت و هدف را تصوّر نكند آن را ايجاد نمىكند و حيث اين‌كه موجود شده پس غايت هم دارد . پس در ظاهر و در منطق برهان ، تنها علّت صورى اوسط است ولى در باطن و در حقيقت ، همه علل هستند به همين دليل از علم به علّت تامّه علم به معلول ، ضرورى و حتمى است .\r\nعلّت غايى : در مواردى كه غايت اوسط واقع مىشود باز بقيهء علل تماما مفروض الحصول هستند ، زيرا كه وجود غايت و هدف در خارج ، بعد از وجود ذى الغاية يعنى معلول و متأخر از وجود آن است . مثلا تخت كه ساخته شد جلوس حاصل مىشود ، خانه كه ساخته شد سكونت حاصل مىشود و . . .\r\nواضح است كه وقتى غايت موجود شد پس ذى الغايه موجود شده و وقتى ذى الغاية موجود بود پس حتما علّت فاعلى و صورى و مادى هم موجودند و الّا ذى الغاية موجود نمىشد پس باز هم باطنا همهء علل مجتمع‌اند و از علم به علّت تامه علم به معلول حتمى است .\r\nسوءال : به چه دليل وجود غايت پس از وجود ذى الغاية فرض مىشود ؟\r\nجواب : به اين دليل كه غايت به دو نحو وجود دارد :\r\n1 . به وجود ذهنى علمى و تصورى كه به اين لحاظ غايت ، بر همهء امور ديگر - حتّى بر علّت صورى و مادى و فاعلى - مقدم است چون فاعل ، اوّل غايت و هدف را تصوّر مىكند سپس شروع به ساختمان مىكند و اراده انجام كار مىكند و ساير علل متحقّق مىشوند و لذا گفته‌اند علّت غائى از حيث مقام تصوّر ، بر جميع علل مقدم و از حيث مقام تحقّق خارجى ، از همهء علل متأخر است .\r\n2 . به وجود خارجى عينى كه به اين لحاظ از وجود معلول متأخر است و حتّى معلول وجود معلول و از آثار وجود معلول است ، يعنى از آثار و منافع تخت ، نشستن و از آثار منزل ، سكونت و . . . مىباشد و پيداست وقتى مىپرسيم : لم انشأت الدار ؟ يا لم ارتاض فلان ؟ و . . . يعنى اصل ساختن خانه و رياضت فلان در خارج مسلّم است . و دنبال غايت آن هستيم . وقتى اصل وجود معلول مسلّم شد قطعا علل فاعلى ، مادى ،\r\n\r\n","description":"","footnote":"","page_name":" 311 ","page_number":311},
  {"content":"\r\n\r\nصورى و غايى تصورى بوده كه موجود شده و الّا هرگز موجود نمىشد .\r\nعلّت مادّى : در اينجا با تفصيل ، مطلب سه صورت دارد :\r\n1 . در بسيارى از امور و موجودات طبيعى و تكوينى عالم ، مطلب از اين قرار است كه « عند حصول العلة الماديه » يعنى عند حصول الاستعداد ، حتما علّت صورى و صورت نوعيّه هم بالفعل در خارج موجود مىشود و واضح است كه اينها بدون علّت فاعلى موجود نمىشوند . فاعل هم كه خداوند و معطى الوجود است بدون علّت غائى ، فعلى انجام نمىدهد پس همهء علل در اينجا نيز جمع هستند و از علم به علّت تامّه ، علم به معلول حتمى است .\r\nبيان ذلك ؛ از طرفى فرض اين است كه علّت مادى يا مادّه ، استعداد و قابليتش از براى قبول صورت ، تامّ و تمام است يعنى مثلا بذر در سرزمين طيّب و طاهر و آماده براى كشت‌وزرع پاشيده شده و يا هستهء فلان درخت در زمين مناسب براى بوجود آمدن درخت خرما پنهان شده و در شرايط آب‌وهوائى مناسب و در فصل مناسب مرتب آبيارى انجام شده بگونه‌اى كه همهء جهات مربوط به انفعال و تأثر و استعداد ، موجود است و در يك كلام ، قابل ، قابليّتش تامّ است .\r\nيا مثلا نطفهء انسان يا حيوان ديگر در زمان مناسب و با شرايط مناسب در رحم ماده از همان نوع قرار داده شده و همهء زمينه‌ها از براى رشد و تبديل آن به يك انسان يا يك موجود زندهء ديگر فراهم است و كمبودى از جهات قابليّت نيست و بالقوه اين موجود و مادّه ، يك خوشهء گندم ، يك درخت خرما ، يك انسان ، يك اسب ، يا . . . است  وَ الْبَلَدُ الطَّيِّبُ يَخْرُجُ نَباتُهُ بِإِذْنِ رَبِّهِ وَ الَّذِي خَبُثَ لا يَخْرُجُ إِلَّا نَكِداً  « 1 » گوئى چنين مادّه مستعدّى با زبان حال و تكوين مىگويد : بار الها ! مرا به يك درخت تنومند يا يك انسان كامل و . . . تبديل كن و فلان صورت نوعيّه را به من اعطا كن .\r\nاز طرفى هم فاعل و معطى الوجود ، ذات اقدس بارى الكائنات ( آفريدگار هستى ) فاعليّتش تام‌ّوتمام و آمادهء فيض‌بخشى ، افاضهء فيوضات و اعطاء وجودات است و هيچ كمبودى در اين ناحيه نيست چون ذات حقّ موجودى مجرّد و نامتناهى و داراى قدرت نامتناهى است . پس نسبت او به همهء موجودات يكسان ، نسبت قدرت هم كه عين ذات است به همهء موجودات عالم يكسان است . بنابراين مقتضى از ناحيهء ذات حقّ\r\n\r\n\r\n","description":"","footnote":"\r\n( 1 ) . سورهء اعراف ، آيهء 58 .\r\n","page_name":" 312 ","page_number":312},
  {"content":"\r\n\r\nكاملا موجود است و مانعى هم در آن ذات نيست كه مثلا به خاطر بخل و امساك ، اعطاء وجود نكند بلكه از كامل على الاطلاق جز كمال و اعطاء كمالات نسزد . لذا علّت فاعلى هم در چنين موردى حتما هست و وقتى فاعليّت فاعل تامّ ، قابليّت قابل هم تامّ بود حتما و جزما خداوند به آن مادّه ، وجود لايق و مناسب به حال او را خواهد داد و در خارج آن شيىء بالفعل موجود مىشود .\r\nپس علّت صورى و صورت نوعيّه هم حتمى و موجود است و وجود صورت ، همان وجود معلول و ذى الصورة است و وقتى موجود شد حتما غايت و هدفى دارد .\r\nدر اين‌جا نيز با وجود علّت مادّى ، ساير علل هم حتما موجودند و قطعا علّت تامّه مستلزم وجود معلول است .\r\n2 . در پاره‌اى از امور طبيعى چنين نيست كه از حصول و تحقّق استعداد و قابليّت مادّه و خلاصه از تحقّق علّت مادّى حتما صورت و علّت صورى هم بالفعل متحقّق شود و آن شيىء به وجودى لايق به حال خود دست‌يابد بلكه علاوه بر اين‌ها نيازمند يك علّت خارجى و موتور محرّكهء خارج از ذات شيىء است كه تا آن نباشد اين شيىء وجود فعلى پيدا نمىكند .\r\nمثلا در درخت خرما استعداد و قابليّت خرما دادن و مثمرثمر بودن وجود دارد ولى چنين نيست كه خودبه‌خود ميوه دهد بلكه نياز به عمل تلقيح است كه با دست ملقّح و كسى كه عمل لقاح را انجام مىدهد صورت مىگيرد و بايد گرد مخصوص از درخت خرماى بدون ثمر به خرماى قابل ثمر برسد تا ميوه دهد حال در چنين مواردى با فرض علّت مادّى ، فرض ساير علل حتمى نيست و لذا علم به نتيجه هم قطعى نيست كه تا فهميديم اين درخت خرما استعداد ثمر دارد يقين كنيم كه ثمره خواهد داد بلكه تلقيح هم لازم است .\r\n3 . در مورد مصنوعات بشر هم مطلب از اين قرار است كه علّت مادّى تنها كافى نيست و با فرض وجود آن نتوان گفت حتما علّت صورى هم مىآيد .\r\nمثلا چوب استعداد آن را دارد كه كرسى شود ولى مجرّد اين استعداد و قابليّت باعث نمىشود كه بالفعل هم در خارج اين چوب‌ها كرسى و منبر و تخت زيبا شوند بلكه نياز به عمليّات شخصى صانع و صنعتگر دارد كه ابتدا با ابزارى از قبيل ارّه آن را بريده بعد تكه‌تكه كند و با ابزار ديگر آن‌ها را بتراشد ، مناسب و موزون كند و سپس با ميخ و\r\n\r\n","description":"","footnote":"","page_name":" 313 ","page_number":313},
  {"content":"\r\n\r\nوسائل ديگر آن‌ها را با يكديگر تركيب كرده و يك منبر مناسب به وجود آيد .\r\nهم‌چنين در ساختمان و مصالح كه به صرف وجود مصالح ، ساختمان به وجود نمىآيد بلكه بايد بنّاء و معمار ماهرى باشد تا آن‌ها را با چينش خاصّى كنار هم قرار دهد .\r\nپس علّت مادّى تنها در اين‌گونه موارد اوسط واقع نمىشود و نمىتوان گفت : هذا كرسّى لانّه خشب يا لم صار هذا كرسيا ؟ لانّه خشب ،\r\nچون چوب است پس كرسى شده ، خير ممكن است چوب باشد ولى كرسى نشود .\r\nعلّت فاعلى : علّت فاعلى هم مثل علّت مادّى است يعنى در بسيارى از موارد علّت فاعلى كافى نيست و نمىتوان آن را اوسط قرار داد و با فرض وجود آن ساير علل موجود نمىشوند مگر در يك صورت و آن صورتى است كه فاعليّت فاعل تامّ باشد يعنى همهء جهات تأثير ( از عوامل درونى : قدرت ، اراده و . . . و همهء عوامل بيرونى : مادّه مناسب ، زمان‌ومكان مناسب ، و هر آن‌چه دخيل در تأثير است ) در فاعلى مجتمع شده و فاعلى ، مشتمل بر تمام آن جهات باشد . در اين‌جا است كه از فرض وجود فاعل تامّ ، فرض وجود بقيهء علل هم مىشود و يكى از جهات تأثير فاعل در مادّيات نيز وجود يك مادّه مناسب است كه داراى استعداد تامّ باشد تا فاعل آن را ايجاد كند و صورت نوعيّه به او بدهد . مثلا ارتفاع درجه حرارت ، فاعل است و موجب تمدّد مىشود ولى اين در جسمى مثل آهن است كه استعداد ذوب شدن را دارد . يا مثلا آتش فاعل و مؤثر در احراق است مشروط بر اين‌كه بر جسمى وارد شود كه آن هم قابل احتراق باشد و گرنه آتش در سنگ تاثير ندارد و . . .\r\nپس فاعليّت فاعل بدون قابليّت قابل ، تام‌ّوتمام نيست همان‌طور كه قابليّت قابل هم به تنهايى كافى نيست و بدون فاعلى اگرچه قابل بالقوه باشد ، قابل بالفعل نيست . پس اگر جميع جهات تأثير در فاعل مجتمع شد البتّه با فرض وجود آن ، بقيه علل هم مفروض الحصول خواهند بود .\r\nقوله : و من هذا الكلام ؛ گاهى در مقام استدّلال و اقامه برهان ، جميع علل اربع را اوسط قرار مىدهيم . اگر چه چنين برهانى صورتا و سيرتا ، ظاهرا و باطنا كامل بوده و از علم به آن علم به نتيجه حتمى است و ديگر جاى چرا باقى نيست ولى اين‌طور استدلال به‌ندرت انجام مىگيرد .\r\n\r\n","description":"","footnote":"","page_name":" 314 ","page_number":314},
  {"content":"\r\n\r\nگاهى نيز در ظاهر و صورت تنها يكى از علل اربع اوسط واقع شده ولى در باطن همهء علل مفروض الحصول هستند و در اين‌جا كه در ظاهر تنها يك علّت آمده ، چه بسا چهار برهان به تعداد چهار علّت اقامه شود ولى در تمام آن‌ها مطلوب واحدى در كار است و آن شناخت فلان ويژگى است از همه جهات و كيفيات و كميّات . و چون مطلوب ، شناخت آن چيز از همه جهات است ، اگر كسى با علّت ناقصه از اين سؤال به لم پاسخ گويد ، جوابش ناتمام بوده و سؤال قطع نمىشود بلكه هميشه اين سؤال ادامه دارد و مادامى كه يكى از اجزاء و شرايط مربوط به يكى از علل ، باقى مانده سؤال هست .\r\nآرى ، هنگامى كه من جميع الجهات پاسخ داده شد و تمام حقيقت براى ما روشن شد ديگر سؤال با لم قطع مىگردد .\r\n\r\n9 . شروط مقدّمات برهان\r\nامر نهم از امور يازده‌گانهء كتاب برهان ، پيرامون شرايط مقدّمات ( صغريات و كبريات ) برهان است : همان‌طورى كه از لحاظ هيئت و شكل استدلال ، هر قياسى بديهىّ الانتاج نيست ( مانند شكل اوّل كه شروطى دارد و تا آن‌ها فراهم نباشند اصلا منتج نيست تا چه رسد به بديهى الانتاج بودن ) هم‌چنين از لحاظ مادّه و مقدّمات استدلال نيز هر قياسى ، برهانى نيست بلكه قياس برهانى ، قياسى است كه داراى چند شرط باشد كه منطقيون بزرگ مانند خواجهء طوسى رحمهم اللّه و علامّهء حلّى رحمهم اللّه هفت شرط را آورده‌اند كه چهار شرط عموميّت دارد و از آن همهء اقسام برهان ( لمّى و انّى ) و مربوط به همهء صور و نتايج است ( شرط 1 و 3 و 4 و 5 ) ، و يك شرط ، مخصوص برهان لمّى ( شرط 2 ) و دو شرط ششم و هفتم نيز مخصوص مطالب و نتايج و كليّه است ( كما سيأتى ) . « 1 »\r\nو امّا تفصيل اين شروط ؛\r\nشرط اوّل : قياس هنگامى برهانى است كه همهء مقدّمات آن ( صغرى و كبرى ) يقين آور باشند چه از جملهء يقينيات بديهى باشند كه شش قسم بود و قبلا ذكر شد و چه از نوع يقينيّات نظرى باشند ، ولى حتما بايد يقينى باشند ( و سابقا در تعريف و بيان ماهيّت برهان به اين نكته اشاره شد كه مراد از يقين در اين‌جا يقين به معانى اخصّ كلمه است كه تفصيلا گذشت ) . وقتى مقدّمات يقين‌آور بود حتما نتيجه نيز يقينى خواهد بود زيرا كه\r\n\r\n\r\n","description":"","footnote":"\r\n( 1 ) . اساس الاقتباس ، ص 378 ؛ الجوهر النضيد ، ص 208 .\r\n","page_name":" 315 ","page_number":315},
  {"content":"\r\n\r\nتخلّف معلول از علّت تامّهء آن از محالات است چه اين‌كه تحقّق معلول بدون علّت تامّه محال است . متفرع بر اين شرط اگر چنان‌چه يكى از دو مقدّمه با هردو مقدّمه يقينى نبودند يقينا چنين قياسى برهانى نبوده و تعريف برهان بر آن صادق نيست بلكه اگر مقدّمات آن از جملهء مظنونات يا مقبولات باشد ، قياس مؤلف از آن‌ها « خطابى » خواهد بود ، و اگر از جملهء مشهورات يا مسلّمات باشد قياس « جدلى » مىشود و اگر از جملهء وهميات و مشبهات باشد « مغالطى » و اگر از جمله مخيلات باشد « شعرى » خواهد بود كه تفصيلا خواهد آمد .\r\nقاعدهء كليه : هميشه قياس چه از حيث هيئت و چه مادّه تابع اخسّ مقدّمات است ( مراجعه شود به قواعد عامّهء قياس در باب پنجم ) يعنى از حيث كيفيت تابع سلب است ( اگر يكى از دو مقدّمه سالبه باشد ) . از حيث كميّت تابع جزئيّه است ( اگر يكى از دو مقدّمه جزئّيه باشد ) . از حيث جهت تابع دوام - امكان - فعليّت است ( اگر يكى از دو مقدّمه ضروريّه نبوده و يكى از اقسام ديگر موجّهات باشند ) . و از حيث مادّه نيز نتيجه تابع اخسّ مقدّمات است و مقدّمات غير يقينى اخسّ هستند پس نتيجه تابع آن‌ها است .\r\nاين ضابطه در حقيقت بيان دليل اين مدعا است كه چرا اگر هردو مقدّمه يقينى نبود قياس برهانى نخواهد بود ؟\r\nشرط دوم : اين شرط مخصوص برهان لمّى است . به اين صورت كه : مقدّمات يعنى صغرى و كبرى علاوه بر اين‌كه در مقام تعقّل و در محيط ذهن و در مقام اثبات و تصديق ، اقدم و اسبق از نتيجه هستند . هم‌چنين نسبت به نتيجه ، به حسب مقام ثبوت و واقع و نفس الامر و خارجا هم بايد اقدم و اسبق بالطبع باشند و گرنه از اين مقدّمات ، قياس برهانى لمّى تشكيل نمىشود .\r\nدليل اعتبار اين شرط : در برهان لمّى ، مقدّمات ( و در حقيقت اوسط ) علل واقعى و خارجى مطالب و نتايج هستند ( چون از علم به علّت ، علم به معلول پيدا مىكنيم و اوسط ، واسطه است در ثبوت مقيّد يعنى ثبوت اكبر در اصغر در قبال ثبوت مطلق ، كه قبلا بيان شد ) و واضح است كه علل خارجى تقدّم طبعى و ذاتى بر معاليل خود دارند پس بايد مقدّمات برهان لمّى نسبت به نتيجهء تقدّم طبعى داشته باشند .\r\n( در برهان انّى چنين نيست و در شرط بعدى واضح‌تر خواهد بود ) .\r\nشرط سوم : اين است كه مقدّمات برهان عند العقل ( در مقام تصديق و اثبات و\r\n\r\n","description":"","footnote":"","page_name":" 316 ","page_number":316},
  {"content":"\r\n\r\nتعقّل و ادراك ذهن ) از حيث زمانى اقدم از نتايج باشند يعنى ابتدا صغرى و كبرى به عقل آيد و انسان آن‌ها را تصوّر كند ، سپس از آن‌ها قياسى موزون از حيث هيئت و مادّه تشكيل داده و علم به نتيجه پيدا كند ( خلاصه : همان مراحل اصلى فكر را كه تدريجا انجام مىگيرد طى كند تا به نتيجه برسد ) .\r\nدليل اعتبار اين شرط : ما مىخواهيم از راه مقدّمات به نتايج برسيم پس بايد حضور آن‌ها عند العقل اقدم و اسبق باشد و الّا هرگز ما را به نتيجه نرسانيده و موصل الى المطلوب نخواهند بود .\r\nسؤال : آيا همان شرط دوم يعنى اقدميّت و اسبقيّت طبيعى ، كفايت نكرده و ما را از شرط سوم بىنياز نمىكند ؟\r\nجواب : خير ، شرط دوم كافى نيست و بار شرط سوم را به دوش نمىكشد زيرا كه اقدميّت به حسب واقع و نفس الامر - همان اقدم بالطبع - يك مطلب است ( شرط دوم ) و اقدميّت نسبت به ما و به حسب عقل ما مطلب ديگرى است ( شرط سوم ) .\r\nبيان ذلك : ميان اين دو شرط عموم و خصوص من وجه است :\r\nمادّهء افتراق شرط ثانى : ممكن است مقدّمات ، اقدم بالطبع باشند ولى اقدم عند العقل نباشد بلكه عند العقل همزمان با نتايج حاضر شوند و يا متأخر از آن‌ها باشند و علم به معلول از علم به علّت اسبق باشد ، همچنان كه در برهان انّى اين‌گونه است . التزام و تعهد عقلى يا شرعى نداريم كه حتما هر چيزى اقدم بالطبع بود اقدم في العقل هم باشد .\r\nماده افتراق شرط ثانى : ممكن است مقدّمات اقدم عند العقل باشند و به حسب مقام اثبات و تصديق جلوتر باشند ولى اقدم بالطبع نباشند و به حسب مقام ثبوت با نتايج متلازمان باشند يا معلول آن‌ها باشند ( كما في البرهان الانّى ) .\r\nمادّهء اجتماع : ممكن است مقدّمات برهان ، هم عند العقل و في المعرفة و هم باطبع و خارجا اقدم و اسبق باشند كه در اين صورت برهان لمّى درست مىشود . پس كاملا شرط سوم ضرورى است .\r\nشرط چهارم : اين‌كه مقدّمات ، نزد عقول و افكار ما ( استدلال‌كنندگان ) اعرف و اجلى از نتايج باشند تا بتوانيم توسّط اين مقدّمات واضح و معلوم ، آن نتايج را نيز واضح ساخته و تبديل به معلوم سازيم .\r\nو دليل اعتبار اين شرط آن است كه : اگر مقدّمات از حيث وضوح و يقين با نتيجه\r\n\r\n","description":"","footnote":"","page_name":" 317 ","page_number":317},
  {"content":"\r\n\r\nبرابر باشند ترجيح بلا مرجح است كه ما از آن مقدّمات به يان نتيجه برسيم و اگر مقدّمات از اين حيث حتّى مخفىتر هم باشند ترجيح مرجوح بر راجح است و هردو از نظر عقلى محال است پس مقدّمات بايد اعرف از نتايج باشند يعنى روشن‌تر و يقينىتر باشند تا به سبب علم به آن‌ها بتوانيم علم به نتايج كسب كنيم ، در حقيقت علم به مقدّمات اوّلا و بالذات و علم به نتايج ثانيا و بالعرض است . ( نظير اين سخن را در باب معرّف هم داشتيم ) .\r\nشرط پنجم : اين‌كه مقدّمات برهان با نتايج آن‌ها تناسب داشتته و از يك وادى و هم‌سنخ باشند . منظور از مناسبت مقدّمات با نتيجه نيز آن است كه محمولات مقدّمات ، نسبت به موضوعات آنها داراى دو ويژگى ذيل باشند :\r\n1 . ذاتى بودن\r\n2 . اوّلى بودن ( در مبحث دهم و يازدهم كتاب برهان به تفصيل اين دو امر بيان خواهد شد ) .\r\nو در يك كلام اين محمولات يا از داتيات ( اجناس و فصول ) باشند و يا از لوازم ذات و عوارض ذاتيهء آن‌ها يعنى عوارضى كه عارض بر شيىء مىشوند اوّلا و بالذات و بلا واسطة في العروض ( كما سيأتى ) متفرع بر اين شرط : عوارض غريبه يعنى كليهء عوارضى كه عارض بر شيىء مىشوند به واسطهء امر اعّم داخلى ، امر اعّم خارجى ، امر مساوى خارجى ، امر مباين ، از محلّ بحث در باب برهان خارج مىشوند مثلا نمىتوان گفت : اين موجود چون حسّاس يا رونده و . . . است پس انسان است . خير ممكن است حسّاس باشد و انسان نباشد و از اثبات اعم ، اثبات اخصّ لازم نيايد نه به حسب مقام تصديق و نه به لحاظ مقام ثبوت و وقوع خارجى .\r\nعلّت اعتبار اين شرط اين است كه : مقدّمات برهان ، علّت علم به نتيجه هستند و ما بين علّت و معلول بايد سنخيت باشد و عوارض غريبه با موضوعات سنخيت ندارند پس از راه علم به آن علم به شيىء ديگر كه از آن اجنبى و بيگانه است حاصل نمىشود .\r\nسپس مرحوم مظفر كلامى از شيخ الرئيس نقل مىكنند كه نيازى به بيان ندارد .\r\nشرط ششم : اين‌كه مقدّمات ضروريّه باشند اعّم از اين‌كه ضروريّه ذاتيه باشند ( كل انسان حيوان بالضرورة الذاتيه ) يا ضروريّه و صفيه يعنى مشروطهء عامّه باشند ( كلّ كاتب متحرك الاصابع بالضرورة مادام كاتبا ) و يا ضرورت در وقت معين باشد ( كلّ قمر\r\n\r\n","description":"","footnote":"","page_name":" 318 ","page_number":318},
  {"content":"\r\n\r\nمنخسف وقت الحيلولة بالضرورة ) و يا در وقت غيرمعيّن ( كلّ انسان متنفّس بالضرورة وقتامّا ) .\r\nنكته : ضرورت در باب برهان غير از ضرورت در باب قياس است ، بيان ذلك :\r\nدر باب قياس وقتى مىگوييم : كلّ انسان حيوان بالضرورة مثلا منظورمان اين است كه هر ذاتى كه متصف مىشود به وصف انسانيّت ( مثل زيد ، عمر و ، بكر و . . . ) حال اين اتصاف به هر نحوى كه باشد و كيف اتّفق يعنى بالضرورة باشد ( مثال مذكور ) يا بالدوام باشد ( اسوديت اسود ) يا بالفعل باشد ( كاتبيّت كاتب ) يا بالامكان باشد . . . و خلاصه به هر نحوى كه باشد اين ذات موضوع متصف مىشود به وصف محمولى ( يعنى حيوانيّت و . . .\r\nدر مثال اوّل ) بالضرورة ، يعنى ثبوت محمول براى موضوع ضرورى است اعّم از اين‌كه ثبوت وصف عنوانى موضوع براى ذات آن ضرورى باشد مثل انسانيّت و حيوانيّت و يا ممكن باشد مثل علم و كتابت براى انسان و . . .\r\nو امّا مقصود از ضرورى در باب برهان ، اعّم از ضرورت ذاتيه و وصفيه يا همان مشروطهء عامّه است يعنى هر آن چيزى كه وصف عنوانى موضوع براى او ضرورت دارد ، اين محمول براى او ثابت است مثل ناطقيّت نسبت به ذات كه متصف به وصف عنوانى محمول هم هست ولو اين محمول براى او ضرورت مادام الذات نداشته باشد .\r\nپس شرط ششم ضروريّه بودن مقدّمات است .\r\nشرط هفتم : اين‌كه مقدّمات كليه باشند تا نتيجه نيز كليه باشد . مقصود از كلّيّت نيز در باب برهان با كلّيّت در باب قياس فرق دارد .\r\nبيان ذلك : كلّيّت در ما نحن فيه بايد داراى سه ويژگى باشد :\r\n1 . محمول اين قضيه ( صغرى يا كبرى ) مقول و محمول بر تمامى آحاد و اشخاص موضوع باشد .\r\n2 . اين مقوليّت مربوط به زمانى خاصّ نباشد بلكه همه زمان‌ها را شامل شود .\r\n3 . اين قول و حمل به نحو قول اوّلى و حمل اوّلى باشد نه حمل دومى و . . . كه خواهد آمد .\r\nو از اين جهت فرقى نيست كه قضيهء ما محصوره باشد كه در آن كميّت قضيه بيان شده و يا مهمله باشد مثل « الانسان حيوان ناطق » . در محصوره نيز فرقى نيست كه قضيهء كليه باشد مثل « كلّ انسان حيوان » يا جزئيه باشد مثل « بعض الانسان حيوان » يا « بعض\r\n\r\n","description":"","footnote":"","page_name":" 319 ","page_number":319},
  {"content":"\r\n\r\nالحيوان انسان » . فقط مهمّ اين است كه قضيهء ما شخصيه نباشد كه مربوط به فرد خاصّ و زمان مخصوص است . ولى مراد از كلّيّت در باب قياس ، داشتن همان ويژگى اوّل است ، يعنى اين‌كه : محمول بر جميع افراد موضوع حمل مىشود و كلّيّت دارد ولى مربوط به همهء زمان‌ها نيست و اصولا لازم نيست چنين باشد و نيز لازم نيست كه به حمل اوّلى باشد پس كلّيّت در اين‌جا در مقابل شخصيه ، مهمله ، جزئيه است . يعنى\r\n1 . موضوع كلّى است نه شخصى ( انسان ) .\r\n2 . كميّت بيان شده پس مهمله نيست ( كل انسان ) .\r\n3 . كليّت دارد و جزئيه نيست ( بعض الانسان ) .\r\nدو نكته : نكتهء اوّل ؛ دو شرط ششم و هفتم عموميّت نداشته و در همهء براهين جارى نيست بلكه مخصوص مواردى است كه نتايج و مطالب ، ضروريّه و كلّيّه باشند مانند :\r\nكلّ انسان حيوان بالضرورة « صغرى »\r\nو كل حيوان جسم بالضرورة ، « كبرى »\r\nفكل انسان جسم بالضرورة « نتيجه »\r\nكه ضرورت و كليّت به معناى باب برهان را دارند ولى چنين نيست كه هميشه و همه‌جا نتيجهء برهان ضرورى و كلّى باشد بلكه امكان دارد نتيجهء برهان قضيهء غير ضروريّه و يا غيركلّيّه باشد . به قول علامه :\r\nو هذا الشرط مختص بالمطالب الضرورية . لا لكل مطلب برهانى ، فان من المطالب البرهانيه قضايا ممكنة اكثرية تستعمل في بيانها امثالها و كذلك المطالب الجزئيه قد تستعمل في البرهان المقدّمات الجزئية لانتاجها . « 1 »\r\nبنابراين ممكن است مقدمتين ضروريتين مادام الذات او الوصف او الوقت باشند و ممكن است دائمتين يا احديهما دائمه باشد و ممكن است مطلقتين يا احديهما مطلقه عامه باشد و چه‌بسا ممكنتين يا كلاهما ممكنه باشند و نتيجه از اين حيث هم تابع اخسّ مقدّمات است كما اين‌كه ممكن است مقدمتين هردو كلّى به معناى باب برهان نباشند بلكه از اين حيث جزئيه باشند يعنى براى بعض الافراد و يا بعض الازمنه ثابت باشند كه در اين صورت نتيجه هم جزئيه خواهد بود و محال است كلّيّه باشد لانّها تتبع اخسّ\r\n\r\n\r\n","description":"","footnote":"\r\n( 1 ) . جوهر النضيد ، ص 211 .\r\n","page_name":" 320 ","page_number":320},
  {"content":"\r\n\r\nالمقدّمات .\r\nنكتهء دوم : ضرورت به معناى مذكور كه در مقابل امكان و فعليّت بود مخصوص نتائج ضروريّه است و از آن همه براهين نيست . آرى ممكن است مراد قائلين به اين‌كه همه‌جا بايد مطالب برهانى ، ضرورى باشند ضرورت به اين معنا نباشد بلكه ضرورت به معنايى باشد كه در تعريف برهان ذكر شد اى الاضطرار و وجوب قبول كه وقتى علم به مقدّمات يقينى شد علم به نتيجه مىآيد آن هم يك يقينى كه واجب القبول است و تخلّف‌بردار نيست چه جهت قضيه ضرورت باشد يا امكان يا فعليّت يا اصلا موجّه نباشد . حال اگر مراد اين باشد خواهيم گفت پس اين شرط هفتم يك شرط مستقلى نبوده و به شرط اوّل برمىگردد كه همان اشتراط يقينى بودن مقدّمات باشد .\r\nدر پايان جهت آگاهى بيشتر نكتهء اوّل ، از دو نكتهء مذكور به كتاب اساس الاقتباس مراجعه فرماييد . « 1 »\r\n\r\n10 . ذاتى باب برهان\r\nمبحث دهم از مباحث كتاب برهان ، در رابطهء با بيان معناى ذاتى باب برهان است .\r\nپيش از اين در مبحث نهم در رابطه با شرائط مقدّمات برهان ، در شرط پنجم ، گفتيم كه بايد محمولات مقدّمات برهان ، با موضوعات آن‌ها متناسب و هم‌سنخ باشند و اشاره شد مراد از مناسب را ذاتى و اوّلى بودن محمولات مىدانيم حال در اين‌جا معناى ذاتى باب برهان را بيان مىكنيم .\r\nكلمهء ذاتى در اصطلاح منطقيون به معانى متعدّد استعمال شده است كه در اين‌جا به تمام آن‌ها اشاره كرده و معناى مقصود ، در كتاب برهان را تبيين مىكنيم .\r\n1 . ذاتى باب ايساغوجى ( باب كلّيّات خمس ) : ذاتى در آن باب در مقابل عرضى به كار مىرود و به تفصيل در باب كلّيّات خمس معناى آن دو گذشت و اجمال مطلب اين كه : ذاتى عبارت است از « ما يتقوم به الذات » يعنى چيزهايى كه قوام ذات به آن‌ها است و آن‌ها مقوّم اين ذات هستند و تمام حقيقت و ماهيّت اين ذات يا جزء ماهيّت آن را تشكيل مىدهند ، چه جزء مختص و چه مشترك و آن‌ها ، جنس و فصل هستند .\r\nو عرضى عبارت است از « الخارج المحمول » يعنى عناوين كلّى كه خارج از ذات\r\n\r\n\r\n","description":"","footnote":"\r\n( 1 ) . اساس الاقتباس ، صفحهء 391 تا 393 .\r\n","page_name":" 321 ","page_number":321},
  {"content":"\r\n\r\nموضوع بوده و بر موضوع حمل مىشوند چه عرض مختصّ به‌همين موضوع و چه اعّم از آن ، و آن‌ها عبارتند از عرض خاصّ مانند ضاحك و كاتب و . . . و عرض عام مانند راه رنده ، خورنده ، . . .\r\n2 . ذاتى در باب حمل و عروض كه گاهى گفته مىشود اين عرض ، عرض ذاتى است و گاهى مىگويند فلان عرض ، عرض غريب است پس ذاتى در اين اصطلاح در مقابل غريب است و منطقيون در مقام تعريف « مطلق العلم » مىگويند :\r\nموضوع كل علم ما يبحث فيه عن عوارضه الذّاتيه\r\nكه منظورشان از عوارض ذاتيه عبارت است از : ما يعرض الشيىء اوّلا و بالذات اى بلا واسطة في العروض كالتعجب للانسان و . . . در مقابل عوارض غريبه كه عبارتند از :\r\nما يعرض الشيىء مع واسطة في العروض كه آن واسطه يا امر اعّم يا امر مساوى ، يا امر مباين و يا امر اخصّ است .\r\nحال عوارض ذاتيه به اين معنا ، مراحل و مراتبى دارد كه مصنف به چهار مرتبه از اين مراتب با ذكر مثال اشاره كرده‌اند و قبل از بيان اين مراتب مىگوييم :\r\nدر اصطلاح قبلى كه ذاتى در مقابل عرضى به كار مىرفت ، اين محمولات بودند كه در تعريف موضوعات اخذ مىشدند و مىگفتيم : الانسان حيوان ناطق ولى در اين اصطلاح مطلب بالعكس است يعنى اين موضوعات يا يكى از مقومات موضوعات هستند كه در تعريف محمولات اخذ مىشوند با عنايت به اين فرق درجات و مراتب اربعه را بيان مىكنيم :\r\nدرجهء اوّل : آن محمولات ذاتيه‌اى كه خود موضوعات آن‌ها در حدّ و تعريف ماهوى آن‌ها اخذ شده باشد . همانند انف « بينى » كه در تعريف فطوست ؛ يعنى « پهن و پخش بودن بينى » اخذ مىشود و در مقام قضيه درست كردن مىگوييم : « الانف افطس » ، اين محمول را ذاتى موضوع مىدانند براى اين‌كه وقتى مىخواهيم افطس را تعريف كنيم ، اين موضوع كه انف باشد در تعريف آن مىآيد مىگوييم : افطس دماغ پهن را گويند يا الافس انف كذا و كذا .\r\nدرجهء دوم : و گاهى خود موضوع اين محمول ذاتى در تعريف آن اخذ نمىشود ولى موضوع اين معروض له ( به عبارت ديگر موضوع موضوع و به عبارت سوم نوع موضوع ) در تعريف آن محمول اخذ مىشود ( و مراد از معروض له يعنى آن چيزى كه\r\n\r\n","description":"","footnote":"","page_name":" 322 ","page_number":322},
  {"content":"\r\n\r\nاين محمول در قضيه بر او عارض شده و از عوارض ذاتيه آن است و مراد از موضوع معروض له يعنى چيزى كه خود اين معروض له بر او عارض مىشود و او نوع و كلّى اين معروض له است مثلا در علم نحو مىگوئيم : الفاعل مرفوع ، در اين مثال مرفوعيّت از عوارض ذاتيه فاعليّت است ، امّا فاعليّت در تعريف آن اخذ نمىشود و كسى نمىگويد :\r\nالمرفوع فاعل كذا و كذا چون معرف بايد با معرّف مساوى باشد نه اعّم ، اخصّ يا مباين و فاعل با مرفوع مساوى نيستند بلكه اخصّ از مرفوع است و لكن خود فاعل عارض مىشود بر كلمهء اسمى كه نوعى از انواع كلمه است و در تحت آن اصنافى وجود دارد و كلمهء اسمى كه معروض فاعل و موضوع آن است در تعريف مرفوع اخذ مىشود و مىگوئيم : المرفوع كلمة كذا و كذا چه اين‌كه عنوان كلمه در تعريف خود فاعل هم كه معروض له مرفوع مىباشد اخذ مىشود و مىگوئيم : الفاعل كلمة كذا و كذا .\r\nدرجهء سوم : و گاهى جنس المعروض له ( و نه نوع آن‌كه در درجهء دوم بود ) در حدّ اين عرض ذاتى اخذ مىشود . مثلا مىگوئيم : الماضى مبنى كه عنوان مبنى از عوارض ذاتيهء فعل ماضى است و فعل ماضى ذاتا مبنى است ولى در تعريف مبنى نمىتوان كلمهء ماضى را آورد و گفت : المبنى فعل ماض كذا و كذا چون تعريف به اخصّ خواهد بود امّا جنس فعل ماضى را كه عنوان كلمة باشد مىتوان در تعريف آورد . چون فعل ماضى صنفى از اصناف فعل و فعل نوعى از انواع كلمة است پس كلمه مىشود جنس معروض له يعنى جنس فعل ماضى و مىگوئيم : المبنى كلمة كذا و كذا . . .\r\nدرجهء چهارم : و گاهى نه خود موضوع و نه نوع آن و نه جنس آن هيچ‌كدام در تعريف محمول و عرض ذاتى اخذ نمىشوند بلكه معروض جنس موضوع اين محمول در حدّ آن اخذ مىشود مثال : « المفعول المطلق منصوب » كه منصوب از عوارض ذاتيه مفعول مطلق است ولى در تعريف آن نتوان مفعول مطلق را آورد و گفت : المنصوب مفعول مطلق كذا و كذا چون تعريف به اخصّ است و نتوان جنس مفعول مطلق را كه عنوان مطلق المفعول است در تعريف آن آورد و گفت : المنصوب مفعول كذا و كذا چون باز هم تعريف به اخصّ است . آرى ، معروض المفعولية اى معروض الجنس را كه كلمه باشد مىتوان در تعريف آورد و البتّه پيش از عنوان كلمهء عنوان اسم در كار است كه آن نيز در تعريف نمىآيد چون اخصّ از منصوب است زيرا فعل مضارع هم منصوب واقع مىشود پس در حقيقت كلمهء جنس الجنس ، معروض له و موضوع است و\r\n\r\n","description":"","footnote":"","page_name":" 323 ","page_number":323},
  {"content":"\r\n\r\nمىگوييم : المنصوب كلمهء اسمى كذا و كذا . . .\r\nو در يك كلام مىتوان گفت : عرض ذاتى آن است كه خود موضوع يا يكى از مقومات موضوع در تعريف آن اخذ شده باشد كه كلمهء « احد مقومات الموضوع » شامل سه مرحله ديگر مىشود ، زيرا كه نوع الموضوع ، جنس الموضوع ، معروض الجنس و يا جنس الجنس همه‌وهمه از مقومات هستند تا مىرسد به جنس الاجناس و جنس عالى .\r\n3 . ذاتى در باب حمل و عروض ، منتها محمولات دو قسم هستند :\r\nالف . پاره‌اى از محمولات را در اصطلاح منطقى و فلسفى محمولات من صميمه گويند ، يعنى محمولاتى كه از صميم ذات و از حاقّ ذات انتزاع شده و بر خود ذات حمل مىشوند و در اين حمل نيازى به ضم ضميمه نيست بلكه براى انتزاع اين محمول و وصف عنوانى و حمل آن بر ذات ، نفس ذات كافى است ، و بدين‌جهت آن را ذاتى مىگويند يعنى « ما ينتزع عن مقام الذات » مانند « البياض ابيض » كه نفس سفيدى و اين ذات و ماهيّت كافى است كه ما وصف ابيض را انتزاع كرده و به او نسبت دهيم و مانند « الوجود موجود » و . . .\r\nب . برخى از محمولات را در اصطلاح منطق و فلسفه محمولات بالضميمه گويند يعنى محمولاتى كه در انتزاع آن‌ها از ذات ، نياز به ضم ضميمه هستيم و تا خصوصيتى زائده بر ذات ، به ذات ضميمه نشود انتزاع اين وصف از آن ذات و حمل آن بر ذات ممكن نيست . مانند : « الجسم ابيض » كه ذات الجسم عبارت است از : « جوهر قابل للابعاد الثلاثة » ولى هنگامى كه ملوّن به لون بياضى شد عنوان اشتقاقى ابيض به او مستند مىشود و يا « الماهية موجودة » ، كه خود ماهيّت و طبيعت « من حيث انّها طبيعة من الطبايع » ، هيچ اقتضايى ندارد و به قول حكيم سبزوارى :\r\n و ليست الّا هي من حيث هى * مرتبة نقائض منتفيه \r\nيعنى نه موجود است و نه معدوم ، نه سفيد و نه سياه ، نه چاق و نه لاغر و . . . ولى هنگامى كه وجود بر آن عارض شد وصف عنوانى موجود بدان اسناد داده مىشود و مىگوييم : الماهية موجودة و . . . پس ابيض نسبت به بياض ، موجود نسبت به وجود ؛ ذاتى است ولى موجود نسبت به ماهيّت و ابيض نسبت به جسم عرضى است ( تفصيل اين مطلب سابقا در بيان اوّليّات ذكر شد ) .\r\n4 . ذاتى در باب حمل منتها به معنايى كه ذيلا خواهد آمد و آن اين‌كه مىدانيم كه\r\n\r\n","description":"","footnote":"","page_name":" 324 ","page_number":324},
  {"content":"\r\n\r\nحمل در يك تقسيم دو قسم مىشود :\r\nالف . حمل اوّلى ذاتى\r\nب . حمل شايع صناعى\r\nحمل اوّلى ذاتى منحصر است به حمل الذات على الذات مثل « الانسان انسان » و حمل تمام ذاتيات شيىء يعنى حدّ تامّ آن بر شيىء مثل « الانسان حيوان ناطق » .\r\nو حمل شايع صناعى مربوط به حمل بعض ذاتيات بر ذات است . مثلا حمل جنس تنها « الانسان حيوان » و حمل فصل تنها « الانسان ناطق » و حمل امورى كه خارج از ذات و از عوارض عامّه و خاصّه هستند مثل « الانسان كاتب ، ماش . . . »\r\n( تفصيل اين مطلب نيز در باب كلّى و در بيان اقسام حمل گفته آمد ) .\r\n5 . ذاتى در باب علل و اسباب كه در مقابل اتّفاقى به كار مىرود . برخى از امور اتّفاقى و تصادفى يعنى علّت خاصّ در واقع دارند ولى نسبت به فلان امر اتّفاقى هستند و برخى از امور ذاتى هستند يعنى داراى علّت هستند و بديهى است كه معلول نسبت به علّت هميشگى است و از ذات آن مىجوشد چند مثال براى ذاتى :\r\nالف . آتش شعله‌ور شد پس هيزم سوخت كه اشتعال آتش علّت احتراق هيزم است .\r\nب . برق در آسمان درخشيد پس صداى غرّش رعد برخاست كه برق آسمان علّت غرّش رعد است .\r\nچند مثال براى اتّفاقى :\r\nالف . در باز شد پس آسمان برق زد و درخشش برق در آن ديده شد كه ميان گشودن در و برق آسمان رابطهء علّى و معلولى نيست و اتّفاقا چنين شده است .\r\nب . فلانى بر من نگاه كرد پس هيزم من سوخت كه ميان‌نظر فلان و آتش گرفتن هيزم رابطه‌اى نيست .\r\nج . فلانى به من رشگ برد پس من مريض شدم كه باز هم ميان حسادت او و مريضى من رابطه‌اى در كار نيست .\r\nنتيجه : پس از اين‌كه اصطلاحات گوناگون ذاتى را دانستيم مىگوييم : مراد از ذاتى باب برهان به معناى اعّم از ذاتى باب ايساغوجى ( اصطلاح اوّل ) و ذاتى در مقابل غريب ( اصطلاح دوم ) است . يعنى ذاتى در اين‌جا اعّم است از ذاتيات و اجناس و فصول و يا\r\n\r\n","description":"","footnote":"","page_name":" 325 ","page_number":325},
  {"content":"\r\n\r\nعوارض ذاتيه « اى ما يعرض الشيىء بلا واسطه في العروض » . و اگر بخواهيم در يك تعريف جامع ، ذاتى باب برهان را تعريف نمائيم بايد بگوئيم :\r\nالذاتى هو المحمول الّذي ( حيوان و ناطق ) يؤخذ في حدّ الموضوع ( انسان ) ( اين مال ذاتى باب ايساغوجى ) او الموضوع ( انف مثلا ) او احد مقوماته ( نوع معروض له ، جنس آن ، معروض جنس ) يؤخذ في حدّه .\r\n\r\n11 . معناى اوّلى\r\nآخرين بحث راجع به بيان اوّلى است . اين‌كه گفتيم در باب برهان محمولات نسبت به موضوعات ذاتى و اوّلى هستند معناى ذاتى را دانستيم ولى معناى اوّلى چيست ؟ مىفرمايند : محمولات در تقسيمى دو دسته مىشوند :\r\n1 . محمولاتى كه بر ذات حمل مىشوند بلا واسطة في العروض يعنى واسطه‌اى در عروض ، براى حمل اين‌ها بر موضوعات خودشان نيست .\r\n2 . محمولاتى كه بر ذات حمل مىشوند مع الواسطة في العروض مثال : گاهى مىگوييم : « الجسم ابيض » و گاهى مىگوييم : « السطح ابيض » كه حمل ابيض بر سطح حمل اوّلى است يعنى واسطه در عروض نمىطلبد و حمل ابيض بر جسم حمل ثانوى است يعنى واسطه در عروض دارد كه همان سطح باشد پس يك حمل اولا و بالذات است و يك حمل ثانيا و بالعرض است .\r\nدر خاتمه : برخى از اصوليين متأخر در مقام تفسير عوارض ذاتيه كه در موضوع علم استعمال مىشود و در مقابل عوارض غريبه است دچار اشتباه شده و ذاتى را به معناى حمل اوّلى كه ما در اين‌جا آورديم تفسير كرده‌اند و گفته‌اند : عوارض ذاتيه « اى بلا واسطه في العروض » و بر اين اساس دچار اشتباه شده ولى شما مىتوانيد با بيان فرق ميان بين ذاتى و اوّلى كه ما براى شما آورديم اين اشتباه را برملا كرده و خود دچار اين خلط مبحث‌ها نشويد ( شايد مراد مصنف رحمهم اللّه مرحوم آخوند خراسانى باشد كه در آغاز كفايهء جلد 1 عوارض ذاتيه را تفسير كرده : « اى بلا واسطه في العروض » كه تفصيل آن را در شرح كفايهء جلد 1 بيان كرده‌ام ) .\r\n\r\n","description":"","footnote":"","page_name":" 326 ","page_number":326},
  {"content":"\r\n\r\n\r\nفصل دوم صناعة جدل يا آداب مناظره\r\nدومين فصل از فصول پنج‌گانهء باب صناعات خمس ، دربارهء صنعت جدل و يا آداب مناظره است . در اين صنعت سه مبحث اصلى مطرح است :\r\nالف . قواعد و اصول صناعت جدل « يازده مطلب »\r\nب . مواضع « پنج مطلب »\r\nج . وصايا و سفارشات « سه مطلب »\r\n\r\nمبحث اوّل ، قواعد و اصول\r\nبحث اوّل از سه مبحث باب جدل در ارتباط با اصول و قواعد كلّى اين باب است و در آن يازده مطلب مطرح است كه به ترتيب و تفصيل بيان خواهد شد .\r\n\r\n1 . مصطلحات صناعت جدل\r\nمطلب اوّل از يازده مطلب صناعت جدل ، در رابطهء با اصطلاحات و كلماتى است كه در اين صنعت متداول است . صناعت جدل همانند هر صنعت ديگرى ( از صناعات علميه مانند برهان و خطابه و . . . و صناعات عملى مانند پزشكى و خياطى و . . . ) داراى اصطلاحات ويژه‌اى و فراوانى است كه مخصوص اين باب بوده و در اين صنعت ، متداول است . در اين‌جا به مقدار ضرورت اكتفا كرده و به پاره‌اى از اين اصطلاحات اشاره‌اى نموده و با معناى آن‌ها آشنا مىشويم و ساير اصطلاحات را در جاى خود به مناسبت بيان خواهيم كرد ( مثل اصطلاح مواضع كه در آغاز مبحث ثانى جدل ، خواهد آمد ) حال دو كلمه را معنا مىكنيم :\r\n1 . كلمهء جدل ؛ در لغت عرب معنايى دارد و در اصطلاح منطقيون معنايى دارد .\r\nمعناى لغوى ؛ جدل در لغت به معناى لجاجت و لج‌بازى كردن و سرسختى نشان دادن در مقام مناظره و منازعه و كشمكش‌هاى علمى ، فلسفى ، اجتماعى ، سياسى ، اقتصادى ، فرهنگى ، دينى و . . . است ؛ يعنى اين‌كه دو فرد در رابطه با امرى از امور ياد شده يا جز آن‌ها با يكديگر به گفتگو مىپردازد و هركدام مىكوشند تا رقيب و طرف بحث خود را مغلوب سازد و در نزد ديگران او را ملزم سازد . در قرآن هم مىخوانيم :\r\n وَ مِنَ النَّاسِ مَنْ يُعْجِبُكَ قَوْلُهُ فِي الْحَياةِ الدُّنْيا وَ يُشْهِدُ اللَّهَ عَلى ما فِي قَلْبِهِ وَ \r\n\r\n","description":"","footnote":"","page_name":" 327 ","page_number":327},
  {"content":"\r\n\r\n هُوَ أَلَدُّ الْخِصامِ  « 1 »\r\nترجمه : برخى از مردمان كسانى هستند كه گفتار آن‌ها در زندگى دنيا مايهء شگفتى تو مىشود و خداوند بر آن‌چه در دل « پنهان مىدارند » گواه است « درحالىكه » آنان سرسخت‌ترين دشمنانند . « 2 »\r\nغالبا مجادله و مخاصمة نمودن همراه حيله‌گرى و فريب دادن خصم و طرف بحث است و در اصل ، هدف شخص مجادل يا جدلى همين است . و گهگاهى اين حيله‌بازى از عدل‌وانصاف خارج شده و از هر راهى چه حقّ و چه باطل مىكوشد مطلوب خود را به كرسى بنشاند . به قول مادّيون : « هدف وسيله را توجيه مىكند . » شرع مقدّس اسلام برخى از مجادلات را منع فرموده و از آن نهى نموده است ؛ چرا كه باعث خروج از عدل‌وانصاف ، حق‌ّكشى و بگومگوهاى بىخود است . اسلام در مسألهء اعتكاف باب حج از جدل منع فرموده است آن‌جا كه فرموده :\r\n الْحَجُّ أَشْهُرٌ مَعْلُوماتٌ فَمَنْ فَرَضَ فِيهِنَّ الْحَجَّ فَلا رَفَثَ وَ لا فُسُوقَ وَ لا جِدالَ فِي الْحَجِّ  « 3 »\r\n( اگر مجادله منصفانه و عادلانه باشد و شخص مجادل جهات اخلاقى ، انسانى ، عقلى و شرعى را مراعات كند هرگز جدالش منع نشده است و بلكه به چنين جدلى دستور هم داده شده است آن‌جا كه مىفرمايد :\r\n ادْعُ إِلى سَبِيلِ رَبِّكَ بِالْحِكْمَةِ وَ الْمَوْعِظَةِ الْحَسَنَةِ وَ جادِلْهُمْ بِالَّتِي هِيَ أَحْسَنُ إِنَّ رَبَّكَ هُوَ أَعْلَمُ بِمَنْ ضَلَّ عَنْ سَبِيلِهِ وَ هُوَ أَعْلَمُ بِالْمُهْتَدِينَ  « 4 »\r\nبرابر اين آيهء شريفه به جدال نيكو دعوت شده‌ايم . )\r\nريشه‌يابى اصطلاح جدل : در لغت يونانى و در زبان ارسطوئيان ، اسم اين صنعت ، به « طوبيقا » معروف بوده و هنگامى كه منطق ارسطوئى را از يونانى به عربى ترجمه كردند صنعت طوبيقا را صنعت جدل نام گذاشتند . البتّه اصطلاحات و الفاظ ديگرى نيز در اين راستا وجود دارد كه برخى از آن‌ها عبارتند از : مناظرة ، محاورة ،\r\n\r\n\r\n","description":"","footnote":"\r\n( 1 ) . سورهء بقره آيهء ، 204 .\r\n( 2 ) . در كتب لغت نيز مىخوانيم : اللدّد الخصومة الشديدة ، يعنى لدد به معناى خصومت و دشمنى شديد و سرسختانه است .\r\n( 3 ) . سورهء بقره ، آيهء 197 .\r\n( 4 ) . سورهء نحل ، آيهء 125 .\r\n","page_name":" 328 ","page_number":328},
  {"content":"\r\n\r\nمباحثه كه هركدام با اين صنعت متناسب‌اند و لكن مناسب‌ترين نام ، نام جدل مىباشد كه از همه جامع‌تر است . خواجه نصير الدين طوسى رحمهم اللّه مىنويسد :\r\nو اين لفظ « جدل » از ديگر الفاظى كه به ضد و اشتراك بود در محاورات علمى با اين صناعت « جدل » مناسب‌تر است ، چه محاورات مثلا ميان دو مستفيد بود كه از انضمام مقتضاء حدس هردو با يكديگر اقتباس علمى ميسّر شود ، تا هريك به اعتبارى جز و معلّمى باشند و به اعتبارى متعلّمى تمام ، و مناظرة ميان دو صاحب رأى متقابل بود كه هر يك متكفّل بيان بيان رأى خود باشند به شرط آن‌كه هردو بعد از وضوح ، مساعدت حقّ كنند ، و اين معانى متعلّق به علم مطلق بود . و مباحثه استكشاف غامضى بود كيف ما اتّفق به طريق تعاون . و امّا معاندة و امتحان و مغالطه از مواد مغالطى باشد الّا آن‌كه غرض معاند اظهار نقصان مخاطب و تفحيم او بود ، و غرض ممتحن استكشاف قوّت او در استعمال حجّت و غرض مغالط تمويه و تلبيس بر او و تشبه به فيلسوف يا مجادل ، و ديگر الفاظ متداول كه مناسب اين معانى باشد همين حكم دارد و هيچ‌كدام مناسب اين صناعت نيست . « 1 »\r\nمعناى اصطلاحى جدل : جدل در اصطلاح منطق به دو معنا به كار رفته است :\r\nالف . معمولا جدل را به صناعت جدل يا ملكه و قوهء استعمال اين فنّ اطلاق مىكنند و منظور ما از صناعت جدل همين است .\r\nب . گاهى لفظ جدل بر صناعت علمى جدل اطلاق نمىشود بلكه بر استعمال و به كارگيرى اين صناعت اطلاق مىكنند كه همان عمليّات شخص مجادل و دارندهء اين صنعت و فنّ است كه با استفاده از قواعد صناعت جدل ، استدلال خويش را بر آن‌ها مبتنى مىكند و منظور همان قياس جدلى يا استدلال جدلى يا حجت جدلّيه يا قول جدلى است . استدلال جدلى عبارت است از استدلالى كه از مشهورات يا مسلّمات فراهم آمده باشد مبادى اوّليّه جدل را قضاياى مشهوره و مسلمه تشكيل مىدهند و هدف از اين استدلال همانا الزام و افحام خصم مىباشد . وقتى يك استدلالى جدلى است كه براساس قواعد و اصول اين فن بيان شود و گرنه قياس جدلى نيست ؛ پس اين استدلال را استدلال جدلى گويند و شخصى را كه از اين شيوه استفاده مىكند و چنين استدلالى را به كار مىبرد ، مجادل يا جدلى گويند .\r\n\r\n\r\n","description":"","footnote":"\r\n( 1 ) . اساس الاقتباس ، ص 448 .\r\n","page_name":" 329 ","page_number":329},
  {"content":"\r\n\r\n2 . كلمهء وضع : وضع در لغت به معناى نهادن آمده و در اصطلاح منطقى در مورد صناعت جدل معناى ويژه‌اى دارد كه عبارت است از رأى و نظريه . البتّه رأى دو شعبه دارد :\r\nالف . رأى معتقد به ؛ يعنى نظريه‌اى كه شخص قلبا بدان معتقد بوده و به‌همين جهت از عقيدهء خود دفاع مىكند و اعتراضات را پاسخ مىگويد .\r\nب . رأى ملتزم به ؛ يعنى رأيى كه شخص به آن معتقد نيست ولى بنابر مصالحى خود را ناچار به دفاع از آن مىبيند مثلا شيوهء اقتصادى ، سياسى ، اجرائى ، قضايى يا قانون‌گذارى مورد قبول يكى نيست و شيوه‌اى ايده‌آل نمىباشد ولى از شيوه‌هاى موجود ديگر بهتر است ازاين‌رو شخصى از آن دفاع مىكند .\r\nغرض جدلى به هردو قسم تعلّق مىگيرد ، چه آن‌كه پرسشگر است و مىخواهد اين رأى را نقض و ابطال نمايد و چه آن‌كه پاسخگو است و مىخواهد با دفع شبهات اين رأى معتقد به يا ملتزم به را اثبات نمايد . منطقيون از اين دو قسم به يك عبارت جامع تعبير كرده‌اند تا كلام مختصر و مفيد باشد ازاين‌رو از كلمهء « وضع » استفاده برده‌اند و منظورشان از « وضع » همان مطلق الرأى است چه معتقد به و چه ملتزم به . شايد وجه تسميه اين باشد كه مجيب‌خواهان حفظ و بقاء وضع موجود است و سائل خواهان تغيير اين شيوهء موجود مىباشد . همانند صاحبان اديان و مذاهب و ملل و نحل و خداوندان انديشهء سياسى ، اجتماعى ، اقتصادى كه هريك مىكوشند رأى مورد قبول يا التزام خويش را به كرسى بنشانند . اين معناى اصلى كلمهء « وضع » بود ولى گاهى به نتيجهء قياس جدلى هم ، وضع ، اطلاق مىگردد . طبق معناى اوّل مىتوان گفت : معناى وضع نزديك به معناى مدّعا است همان‌گونه كه شخصى ادعايى دارد و ديگرى مىخواهد آن را ردّ كند و او مىخواهد آن را اثبات كند .\r\n\r\n2 . چه نيازى به صناعت جدل داريم ؟\r\nمطلب دوم از يازده مطلب اين باب ، پيرامون وجه نيازمندى ما به فنّ جدل است .\r\nما چه نيازى به فن جدل داريم ؟ جدل كدام مشكل ما را حلّ مىكند ؟ براى پاسخ اين پرسش نيازمند مقدّمه‌اى مىباشيم :\r\nبىگمان زندگى ما انسانها يك زندگى اجتماعى و دسته‌جمعى است و ما در كنار هم زندگى مىكنيم ، با يكديگر رفت‌وآمد ، دادوستد و . . . داريم ، و از آن رهگذر كه\r\n\r\n","description":"","footnote":"","page_name":" 330 ","page_number":330},
  {"content":"\r\n\r\nهر انسانى در مسائل اجتماعى و امور مربوط به فرد و اجتماع ، جامعه و كشورش و در مسائل دينى ، عقيدتى ، اقتصادى و جز آن داراى عقيده و رأى مىباشد ؛ ازاين‌رو كاملا طبيعى است كه در محافل ، مجالس ، اجتماعات و شب‌نشينىها اين مسائل مطرح شده و مورد بحث و گفتگو واقع مىشود . روشن است كه نسبت به هر عقيده‌اى گروهى از آن دفاع مىكنند و با همهء وجود آن را يارى مىكنند و دستهء ديگر درصدد نقض و منهدم ساختن آن نظريه برمىآيند . اين امر منجر به كشمكش ، مناظره و مجادله مىگردد و هر گروهى مىكوشد تا با ادّله متعدد و متنوع مدعاى خويش را به اثبات رساند و طرف مقابل را ناكام گرداند و از صحنه خارج سازد .\r\nبراى اقامهء دليل بر هر مطلبى روش برهان و حكمت ، بهترين و متقن‌ترين راه براى نيل به مطلوب است كه موصل بودن آن به مطلوب كاملا تضمين شده است و با امكان برهان اقامهء برهان ، نوبت به راههاى ديگر نمىرسد ؛ ولى در هر مقامى و به هر مناسبتى به راههاى ديگر نمىرسد ؛ ولى در هر مقامى و به هر مناسبتى نمىتوانيم با برهان استدلال كنيم بلكه عوامل و اسبابى در كار است كه شخص يا در كل موارد يا در بعضى موارد ناچار است از شيوهء استدلالى ديگرى غير از برهان استفاده كند . مهمترين روش استدلالى بعد از برهان كه بسيار عام المنفعة مىباشد روش جدل است كه در اين فصل ، پيرامون صنعت جدل از ابعاد مختلف بحث‌وگفتگو مىشود .\r\n\r\nعواملى كه مانع اخذ به برهان مىشود .\r\nچهار عامل يافت مىشود كه مانع اخذ به برهان مىشود\r\n1 . نتيجهء برهان در هر مسأله‌اى يكى بيش نيست يا نفى است يا اثبات . طرفين دعوا هردو نمىتوانند از برهان بهره‌مند شوند اگر يكى از برهان استفاده كرد ديگرى ناچار است از شيوه‌هاى ديگر بهره برد ؛ يعنى يا مغالطه كند يا از جدل و مبادى جدليه استمداد بطلبد . سرّ اينكه نتيجهء برهان يكى مىباشد آن است كه حقّ و واقع يكى است كه يا در جانب اثبات است يا نفى ، وقتى حقّ يكى بود برهان هم يكى است و بر همان طرف حقّ است و لا غير . وقتى حقّ با يك طرف نزاع بود و او بر مدعاى خود برهان آورد طرف ديگر ناچار مىشود كه به منظور تأييد مدّعا و مطلب خويش از جدل استفاده كند و راه ديگرى ندارد .\r\n2 . هدف اصلى شخص مجادله‌كننده آن است كه در يك مناظره و بحث آزاد\r\n\r\n","description":"","footnote":"","page_name":" 331 ","page_number":331},
  {"content":"\r\n\r\nشركت كرده و در پيشگاه همهء مردم طرف مقابل را مجاب و ملزم بسازد و عقيدهء او را ابطال كند بگونه‌اى كه جمهور ، مطلب او را بفهمند و قانع شوند . شكّى نيست كه جمهور و توده‌هاى مردم قادر بر درك ، فهم و هضم برهان و استدلالهاى برهانى نيستند ، مگر آنكه مقدّمات آن از قضاياى مشهوره باشد . مستدل در اين هنگام ناگزير مىشود از شيوهء جدل استفاده كند و خصم را به عقيدهء خويش ملزم گرداند . اگر چه حقّ با جدل‌ّكننده است و اين حقّ را با برهان نيز مىتوان اثبات كرد ؛ ولى برهان در اين مقام هدف او را تأمين نمىكند و ناچار از شيوهء استدلال جدلى براى رسيدن به مقصود خويش بهره مىبرد .\r\n3 . عامل دوم بر اين فرض بود كه طرفين بحث هردو عالم و فيلسوف و اهل استدلال و برهانند و مىتوانند با برهان مطلب خود را اثبات كنند ولى براى اقناع جمهور و الزام خصم به قبول مطلب خويش در نظر مردم ناچار بودند از مشهورات و مسلّمات مدد بگيرند . عامل سوم بر اين فرض استوار است كه هر مجادله‌كننده‌اى اهل برهان نيست و نمىتواند با برهان پيش آيد بلكه چه‌بسا از اقامهء برهان عاجز باشد يا او قادر است ولى طرف بحث او فرد ضعيفى است و توان فهم برهان را ندارد بنابراين با او مدارا كرده و جهت الزام او و رسيدن به يك نتيجه‌اى از شيوهء جدل استفاده مىشود .\r\n4 . اشخاصى كه تازه به علمى وارد مىشوند و هنوز به درجه‌اى نرسيده‌اند كه بتوانند براى هر مسئله از مسائل آن علم برهان اقامه كنند ، قبل از اين مرحله دو نياز دارند :\r\nيكى اين‌كه نيازمند به تمرينات فراوان ذهنى و قوّت عقلى هستند تا بتوانند فعلا به طريق غيربرهان كه همان جدل باشد بر مطالب علمى استدلال كنند . ديگر اين‌كه گاهى محتاج مىشوند پيش از نيل به مراحل عالى علمى و توانمندى از اقامهء برهان ، يك اطمينان و آرامشى كسب كنند تا در باب خود و مسئله خود بدان استدلال كنند و كسب اطمينان از راه استدلال جدلى ميسّر است .\r\nحال با عنايت به اسباب و عوامل چهارگانه‌اى كه ذكر شد كاملا اهميّت جدل و نياز شديد ما به جدل و استدلال جدلى آشكار مىگردد و به جرئت مىتوانيم حكم كنيم به اين‌كه : هركسى كه معرفت و شناخت حقائق براى او مهمّ است و كسانى كه مىخواهند از عقائد و آراء خود دفاع كنند و مدافع و محافظ وضع موجود هستند چه آن عقيده و\r\n\r\n","description":"","footnote":"","page_name":" 332 ","page_number":332},
  {"content":"\r\n\r\nرأى ، مورد قبولشان باشد يا ملتزم به باشند ( چه نسبت به امر دينى باشد و يا ساير امور ) بر همهء اين‌ها فرض و لازم است كه از صناعت جدل بحث كنند و قوانين و اصول اين صناعت را نيك به خاطر بسپارند تا در مقام حاجت از آن‌ها استفاده كنند .\r\nدر خاتمه متقدمين از فلاسفه ( حكماى يونان باستان از ارسطو و ديگران ) به فنّ جدل عنايت ويژه‌اى داشته و اهميّت خاصّى قائل بودند ولى متأخرين از آن‌ها و فلاسفهء اسلامى نوعا به اين مباحث اهميّتى نداده و آن‌ها را مسكوت گذاشته و در كتب منطقى و فلسفى خود عنوان نمىكنند و البتّه هيچ عذر موجه‌اى براى اين اهمال ندارند و تنها گروه قليلى از بزرگان از حكماى اسلامى بدان اهتمام ورزيده‌اند از قبيل رئيس العقلاء ، شيخ الرئيس ابن سينا در كتاب شفاء و امام المحقّقين ، استاد البشر ، خواجه نصير الدين طوسى در اساس الاقتباس و جوهر النضيد .\r\n\r\n3 . مقايسه‌اى ميان برهان و جدل\r\nهمان‌گونه كه در مطلب دوم گفته شد مهمترين شيوهء استدلالى و طريق صحيح براى نيل به حقايق راه برهان است ولى گاهى بنا به دلائلى از اين راه نتوان استفاده كرد و به ناچار بايد از شيوه‌هاى ديگر استدلالى مدد بگيريم و در اين مرحله مهمترين شيوه ، استدلال جدلى است . در اين مطلب سوم مقايسه‌اى انجام مىدهيم بين برهان و جدل و در يك كلام وجوه امتياز و مفارقت ميان آن دو را بيان مىكنيم . مرحوم مظفر چهار فرق ما بين آن دو ذكر كرده‌اند :\r\n1 . برهان فقط و فقط به مقدّمات يقين‌آور و حقّ تكيه دارد آن هم از اين زاويه كه من حيث هو حقّ مدّنظر مبرهن است نه از حيثيات ديگر و هدف از برهان هم انتاج حقّ و رسيدن به يك مطلب حقّ و واقعيّت داراست ولى جدل به مقدّمات مشهوره و مسلّمه تكيه دارد آن هم از اين زاويه كه من حيث هي مشهورة او مسلّمة مدّنظر جدلى يا مجادل است و البتّه شرط نيست كه حتما اين مقدّمات حقّه هم باشند بلكه مهم همان جنبهء اشتهار و تسليم آن‌ها است و باز البتّه مانعى ندارد كه چيزى هم مشهور و هم حقّ باشد ولى در اين‌جا حقّ بودن مدخليّتى ندارد و مشهور يا مسلّم بودن دخيل است .\r\nواضح است كه ميان حقّ بودن و مشهور يا مسلّم بودن عموم و خصوص من وجه است :\r\nممكن است قضيه‌اى هم حقّ و صدق و مطابق واقع باشد و هم مشهوره مانند\r\n\r\n","description":"","footnote":"","page_name":" 333 ","page_number":333},
  {"content":"\r\n\r\nقضاياى « النقيضان لا يجتمعان » ، « النار حارة » ، « الكل اعظم من الجزء » و . . . « ماده اجتماع » . ممكن است قضيه‌اى حقّ باشد ولى مشهور يا مسلّم نباشد و تنها فلان فيلسوف با برهان از آن آگاه است و نزد ديگران شهرتى ندارد « مادهء افتراق از ناحيهء برهان » . همچنين شايد قضيه‌اى مشهوره باشد ولى حقّ و واقعيّت‌دار نباشد همانند مشهورات صرفه از قبيل : « العدل حسن » ، « الظلم قبيح » و . . . كه لا واقع لها وراء تطابق آراء عقلاء عالم « مادهء افتراق از ناحيهء جدل » .\r\nعلّت اين‌كه در باب جدل ، مشهوره يا مسلّمه بودن معتبر و شرط است و حقّ بودن مطرح نيست ، آن است كه شخص مجادل كه در انظار مردم با فرد ديگرى به نبرد تن به تن استدلالى مىپردازد ، هدفش رسيدن به حقّ بما هو حقّ نيست بلكه تمام هم‌ّوغمّ او افحام خصم ( به خاك ماليدن دماغ او ) و الزام طرف است از طريق مقدّمات مشهوره و مسلّمه عند الخصم و البتّه چنان‌كه سابقا در بيان اصناف هشت‌گانه مبادى گفته شد مشهورات اقسامى دارد « شش قسم » و مسلّمات نيز اقسامى دارد كه اجمال قضيه اين بود :\r\nگاهى قضيه‌اى نزد مردم از مسلّمات است و طرفين بحث هم بدان تسليم‌اند و اين‌ها همان مشهورات عامّه و يا ذايعات و شايعات هستند و گاهى قضيه‌اى در نزد طائفه خاصّى ( اهل يك علم ، يا اهل يك دين و . . . ) مورد تسليم است و خصم از آن طائفه است و بدان تسليم است و گاهى هم ممكن است قضيه‌اى در نزد شخص خصم مورد تسليم باشد و ما از مبانى خود او استفاده كرده او را محكوم مىسازيم .\r\n2 . جدل حتما قائم به دو شخص است كه با يكديگر مجادله و مناظره و مخاصمه دارند ( در مباحث بعدى نام يكى از آن دو را مجيب و نام ديگرى را سائل خواهيم گذاشت ) ، ولى برهان اين‌چنين نيست كه هميشه ميان دو كس باشد بلكه گاهى هدف از اقامهء برهان ارشاد جاهل و آگاه كردن او از يك واقعيّت و ايصال او به مطلوب است مثل معلّم و متعلّم . در اين‌جا قطعا قوام برهان به دو شخص است و گاهى شخص مبرهن در كتاب‌خانهء شخصى خود نشسته و سر در جيب انديشه فروبرده و غوّاص بحر معانى و حقائق است و مرتّب استدلال و برهان مىآورد تا فلان مسئله عقيدتى براى خود او حلّ شود و تا يك جهان‌بينى واقع‌بينانه‌اى به دست آورده و خود را از اضطراب و دلهره خارج سازد و به اطمينان نائل گردد كه آرامش و اطمينان و امنيّت فكرى بالاترين هدف\r\n\r\n","description":"","footnote":"","page_name":" 334 ","page_number":334},
  {"content":"\r\n\r\nاست .\r\n3 . همان‌گونه كه در مطلب دوم گفته شد برهان در هر مسأله‌اى يكى بيش نيست و اگرچه مثلا در ظاهر و صورت چهار برهان اقامه شود ولى در باطن و سيرت يك برهان است منتهى به تعداد علل اربع برهان متعدّد شده ( سابقا در مبحث برهان اين مطلب تفصيلا بيان شد ) و چون برهان يكى است لذا طرفين دعوى و منكر و مثبت هردو نمىتوانند بر مدّعاى خود اقامه برهان كنند بلكه يكى كه برهان آورد ديگرى ناگزير است از شيوه‌هاى ديگر استدلالى استفاده كند ، ولى جدل ميدانش وسيع است و هريك از طرفين دعوى به منظور اثبات مدّعاى خويش و الزام الخصم به قبول مطلب خود مىتوانند استدلال جدلى آورده و از مشهورات و مسلّمات استفاده كنند زيرا كه مشهورات و مسلّمات بسيارند و ممكن است براى هريك از دو طرف نفى و اثبات ، يك سلسله مشهورات و مسلّماتى وجود داشته باشد كه هردو از آن‌ها مدد بگيرند و يا شايد مثلا در طرف اثبات تنها ، مشهورات و مسلّمات فراوانى وجود داشته باشد كه مدافع اين وضع از همهء آن‌ها بتواند به مطلوب خويش برسد كه در اين صورت چندين استدلال جدلى بر يك مطلب ميسور است بر خلاف برهان كه اشاره شد .\r\n4 . برهان از حيث هيئت و شكل هميشه به شكل قياس و حجّت قياسى است و در اوّل مبحث برهان هم ، در تعريف برهان بدان اشاره شد كه « البرهان قياس . . . » امّا جدل به هريك از سه صورت حجّت مىتواند باشد يعنى شخص مجادل مىتواند به طريقهء قياس استدلال كند و مىتواند به شيوهء استقرائى دليل بياورد و مىتواند به روش تمثيل اقامهء دليل كند پس از لحاظ هيئت و صورت ميان آن دو عموم و خصوص مطلق است و جدل اعم است . نهايت ، غالبا استدلال جدلى به شيوهء قياس و استقراء است نه به صورت تمثيل . چند مثال :\r\nالف . جدل به شيوهء قياس : در مباحث بعدى تفصيلا خواهد آمد .\r\nب . جدل به سبك استقرايى : مثلا طرف بحث مىگويد : نظر مبارك امام رحمهم اللّه راجع به فلان مسئله چنين است و سپس شروع مىكند به بيان موارد كه در فلان سخنرانى چنين فرموده در فلان اعلاميّه چنين فرموده و در فلان كتاب و در فلان ديدار خصوصى و عمومى و . . .\r\nج . جدل به سبك تمثيل : منافقين به مبارزه و آيات جهاد معتقد بودند ولى به\r\n\r\n","description":"","footnote":"","page_name":" 335 ","page_number":335},
  {"content":"\r\n\r\nعبادت و بندگى خدا و آيات صوم و صلوة معتقد نبودند و قرآن از زبان آن‌ها حكايت مىكند : « نؤمن ببعض و نكفر ببعض » و سپس مىفرمايد :  أُولئِكَ هُمُ الْكافِرُونَ حَقًّا  « 1 » اسلام هم‌دين مبارزه با طاغوت ، شرك ، كفر ، بت‌پرستى و ظلم است و هم‌دين عبادت و بندگى و پرهيز از همهء محرّمات و انجام همهء واجبات است دين يك بعدى نيست ، بلكه جامع و همه‌سونگر است و مسلمان بايد به تمام آن‌ها معتقد و عامل باشد .\r\n\r\n4 . تعريف جدل\r\nمطلب چهارم از مطالب يازده‌گانهء باب اوّل جدل ، پيرامون تعريف جدل است . در مطلب اوّل اصطلاح جدل را معنا و به‌طور اجمال به تعريف آن اشاره كرديم . در اين‌جا تفصيلا تعريف جدل را مىآوريم .\r\nجدل در اصطلاح منطق عبارت است از : يك نوع صناعت و فنّ علمى كه با دارا بودن اين صناعت ، شخص قادر مىشود « برحسب امكان » از مقدّمات مسلّمه و مشهوره بر هر مطلوبى كه بخواهد و بر محافظت هر وضعى كه پيش آيد آن هم بر وجهى كه هيچ تناقضى متوجّهء او نشود ، اقامه حجّت و دليل كند .\r\nتوضيح اين تعريف : كلمهء صناعت به معناى فن و ملكه است يعنى در اثر ممارست و مداومت داراى اين صنعت و ملكه شده و به قول علامه رحمهم اللّه :\r\n« و الصناعة ملكة نفسانية يقتدر بها على استعمال موضوعات نحو غرض مّا صادرا عن بصيرة بحسب الامكان فيها » « 2 »\r\nپس تا شخص از روى بصيرت كامل از اين صناعت استفاده نكند او را جدلى نگويند و كلمهء علميّه اشاره دارد به اين‌كه صناعت دو شعبه دارد :\r\n1 . علمى مثل صنعت برهان و مغالطه و . . .\r\n2 . عملى مثل صنعت خياطت ، طبابت ، مكانيكى و . . .\r\nو صنعت جدل از نوع صناعات علميّه است نه عمليّه .\r\nو كلمهء « يقتدر على اقامة الحجة من المسلّمات » خارج مىسازد ساير صناعات خمس را كه از مقدّمات مسلّمه و مشهوره تشكيل نشده بلكه از غير آن‌ها متشكّل است\r\n\r\n\r\n","description":"","footnote":"\r\n( 1 ) . جوهر النضيد ، ص 232 .\r\n( 2 ) . جوهر النضيد ، ص 232 .\r\n","page_name":" 336 ","page_number":336},
  {"content":"\r\n\r\nو كلمهء « حسب الامكان » براى اين است كه ممكن است شخصى مجادل بوده و در رشته‌هاى مختلف آمادگى جدل داشته باشد ، يا در يك رشته « مثلا مسائل دينى » در نود درصد ، قادر به جدال هست ولى در يك يا چند مورد هم از مجادله عاجز است ولى اين عجز به قدرت او و مجادل بودن او لطمه نمىزند . آرى اگر در نوع مسائل مربوطه به يك رشته قادر بر مجادله و استدلال جدلى نباشد نمىتوان او را مجادل ناميد . نظير طبيب ماهرى كه در بسيارى از بيمارىها تخصّص دارد و توانايى معاينه و معالجه دارد ولى احيانا از مداواى برخى امراض ناتوان است ولى اين ناتوانى باعث نمىشود كه ما او را طبيب به حساب نياوريم .\r\nو كلمهء « على اىّ مطلوب يراد » اشاره دارد به وسعت دامنهء جدل كه بر مطالب فلسفى ، اجتماعى ، دينى ، علمى ، سياسى ، ادبى و در جميع فنون و معارف مىتوان از اين طرق استدلالى بهره‌مند شد .\r\nو كلمهء « على محافظةاى وضع يتفق » اشاره دارد به اين‌كه رأى اعّم است از رأى معتقد به و يا ملتزم به تا و در هر موردى بتواند مدافع آن وضع باشد .\r\nو كلمهء « على وجه لا يتوجه عليه مناقضة » بيان مىكند كه بايد شخص مجادل كاملا هوشيار باشد و دچار تناقض‌گوئى نشود و گرنه طرف بحث مچ او را گرفته و مشت او را باز مىكند و او را رسواى خاص‌ّوعامّ مىسازد .\r\nممكن است جدل را به عبارت ديگر چنين تعريف كنيم :\r\nجدل صناعتى است « علمى » كه انسان را از اقامه حجج و ادله‌اى كه از مسلّمات تشكيل شده « از سوى مدافع يك وضع » و يا ردّ آن ادلّه « از سوى سائل و مخالف وضع موجود » برحسب اراده « نسبت به هر مطلوبى » متمكن مىسازد . هم‌چنين صاحبش را از احتراز و دورى جستن از لزوم تناقض‌گوئى در محافظت بر فلان وضع ، توانمند مىكند .\r\n\r\n5 . فوائد جدل\r\nمطلب پنجم از مطالب باب اوّل از ابواب جدل ، در رابطه با بيان فوائد و منافع جدلّ است : به‌طور كلّى صناعت جدل داراى دو دسته فوائد مىباشد كه هركدام به نوبت خود اهميّت دارد .\r\n1 . فايدهء اصلى و منفعت مقصود بالذات .\r\n\r\n","description":"","footnote":"","page_name":" 337 ","page_number":337},
  {"content":"\r\n\r\n2 . فوائد جنبى و منافعى كه بالعرض مراد و مقصود است .\r\nامّا فايدهء اصلى صناعت جدل : اين صنعت صاحبش را ( شخص مجادل ) متمكن مىسازد از اين‌كه بتواند رأى مورد اعتقاد يا التزام خويش را با استدلالات جدلى تقويت و تأييد نموده و آن را به كرسى بنشاند و بدين‌وسيله خصم را به قبول اين وضع ملزم بسازد و بر شعبده‌بازان ( حيله‌گران ) و صاحبان آراء و انديشه‌هاى فاسد و باطل ، غلبه كرده و آن‌ها را نزد مردم منكوب ساخته و انديشهء خويش را به آن‌ها بقبولاند به‌گونه‌اى كه حضار ، شنوندگان ، بينندگان و يا خوانندگان هم اين معنا را درك كنند كه مثلا فلانى در فلان مناظرهء تلويزيونى بر خصم فائق آمده است .\r\nامّا منافع جنبى : بر اين صنعت فوائد بىشمارى مترتب است كه مرحوم مظفر رحمهم اللّه در اين مقام به اهمّ آن‌ها اشاره فرموده‌اند و آنها عبارتند از شش فائده :\r\n1 . يكى از فوائد جنبى جدل اين است كه مايهء رياضت كشيدن اذهان و تقويت آن‌ها در جهت تحصيل و اكتساب مقدّمات و صغريات و كبريات فراوان مىباشد .\r\nبيان ذلك : شخصى كه صناعت و ملكهء جدل را دارا شده در وسعت بوده و مىتواند در هر رشته و فنّ و علمى و بر هر مطلبى از مطالب دلخواه خويش چندين مقدّمهء مشهوره و مسلّمه كه به حال وى مفيد و براى نيل او به مقصودش نافع باشد اقامه كند .\r\n2 . يكى ديگر از فوائد جنبى جدل تحصيل حقّ و يقين در مسئله مورد بحث است .\r\nتوضيح اين‌كه : هدف اصلى شخص مبرهن از اقامهء برهان رسيدن به حقّ و يقين است ( چنان‌كه تفصيلا بيان شد ) ، ولى هدف اصلى شخص مجادل رسيدن به حقّ و يقين نيست بلكه « الزام الخصم امام الجمهور » است منتهى گاهى به دنبال نيل به اين هدف ، به هدف برهان يعنى يقين هم نائل مىشود ، بدين‌صورت كه وى با نيروى جدل ، مقدّمات فراوانى بر نفى يا اثبات يك وضعى اقامه نموده و به هدف اصلى رسيده امّا به دنبال آن در اطراف اين مقدّمات به تأمّل و تعمّق پرداخته و از اين زاويه آن‌ها را مورد مطالعه قرار مىدهد كه آيا مقدّمات جانب اثبات ، حقّ و يقينى و مطابق واقع هستند ؟ و يا مقدّمات جانب سلب ؟ و اگر به اين نتيجه رسيد كه طرف اثبات ، مطابق واقع هم هست از اين طريق به واقع و حقّ هم دسترسى پيدا كرده و يقين مىكند كه حقّ در كدام طرف و باطل در كدام طرف است .\r\n3 . سومين فايدهء جنبى از فوائد جدل همانا تسهيل امر بر شخص متعلّم مبتدى\r\n\r\n","description":"","footnote":"","page_name":" 338 ","page_number":338},
  {"content":"\r\n\r\nاست .\r\nبيان ذلك : گاهى نياز است كه معلّم در آغاز تعليم علمى ، يك سلسله قضايا را به متعلّم عرضه كند كه فعلا اين مقدّمات براى متعلّم از مصادرات است يعنى يك سرى مبادى است كه متعلّم با ترديد و استنكار آن‌ها را مىگيرد و خواهان دليل است و از طرفى هم هنوز توانايى اقامهء برهان و دليل بر آنى مطلب را ندارد ، بايد صبر كند و انتظار بكشد تا در اواسط علم يا اواخر آن به مناسبت و در باب خود ، براهين آن قضّيه اقامه شود تا تأثير بيشترى در نفس داشته باشد و از طرفى هم فعلا و در آغاز راه نمىتواند متعلّم را بىجواب بگذارد و لذا با استفاده از جدل يعنى مقدّمات مشهوره و مسلّمه فعلا داروى مسكنى به او مىدهد تا درد را آرام سازد و در فرصت مناسب به معالجة اصلى اقدام كند . مقدّمات جدلى او را مطمئن مىسازد و فعلا احساسات او را فرومىنشاند و قانع مىشود كه بايد قدرى صبر كند و صبر اگرچه تلخ است و ليكن بر شيرين دارد و در اثر صبر نوبت ظفر آيد .\r\n4 . فائدهء جنبى ديگر اين صنعت اين است كه هر انسانى به‌طور فطرى و غريزى خواهان پيروزى و غلبه در هر رشته‌اى و بر هر رقيبى است چه مطلبش حقّ باشد يا باطل چه در انظار مردم باشد يا دوبه‌دو با يكديگر مجادله كنند و . . . ، صنعت جدل صاحبش را قوّت مىبخشد كه به اين آرزو نائل شود چون شخص مجادل اهل محاوره ، مخاصمه و مراوغه است و آمادگى كامل براى اين منظور دارد و زبان‌باز ماهرى است و همان طورى كه يك شمشير باز ماهر در ميدان مسابقه بر حريف غالب مىشود همين‌طور مجادل هم با شمشير بيان تاخت‌وتاز كرده و ميدان‌دار مىشود و عنان سخن را در دست گرفته و بر مركب سخن سوار و به هر مقصدى كه بخواهد مىتازد و پيش مىرود و به ويژه اگر خصم او و طرف بحث وى فردى ضعيف باشد كه با او هماورد نيست كه در اين صورت ميدان سخن براى او وسيع‌تر است مخصوصا در عصر ما كه منازعه و مناظره در آراء و انديشه‌هاى سياسى ، اجتماعى و . . . فراومان و بازار اين مباحث از طريق راديو ، تلويزيون ، روزنامه ، مجله و كتاب بسيار داغ است و بر سر هر كوىوبرزن طرفداران اين جناح و آن جناح ، اين خطّ و آن خطّ ، اين حكومت و آن حكومت همواره با يكديگر مناظره داشته و با شور و حرارت تا پاى جان از مرام ، مسلك ، عقيده و رأى خود و رهبرانشان دفاع مىكنند ، كه « انّ الحياة عقيدة و جهاد » .\r\n\r\n","description":"","footnote":"","page_name":" 339 ","page_number":339},
  {"content":"\r\n\r\n5 . پنجمين فائدة جنبى جدل آن است كه رهبران و پيشوايان هر مذهب ، دين و مرامى را كمك مىكند تا عقايد پيروانش را از بدعت‌ها و تحريفات و انحرافات حفظ كند .\r\nبيان ذلك : ترديدى نيست كه هر دسته‌اى طرفدار مرامى هستند و به مرام‌هاى ديگر دهها و صدها اشكال و اعتراض واهى ، تهمت ، دروغ و برچسب مىزنند تا بدين‌وسيله پيروان آن مرام را دل‌سرد كنند و اين‌جا است كه رهبران آن مسلك بايد از طريق جدل بكوشند تا اعتراضات را جواب داده و آراء و انديشه‌هاى خود و پيروانشان را از بدعت مبتدعين حفظ كنند .\r\n6 . آخرين فايدهء جنبى كه در اين كتاب آمده اين است كه صنعت جدل براى وكلاى دادگسترى كه از طرف مدّعى يا منكر وكيل شده و در محكمه از حقوق موكّل خويش دفاع مىكنند بسيار سودمند و بلكه صنعت جدل جزئى از حرفه و شغل آنان است .\r\n\r\n6 . سؤال و جواب\r\nمطلب ششم از مطالب يازده‌گانهء مبحث اوّل ، راجع به سؤال و جواب است :\r\nسابقا در مطلب سوم در بيان فرق‌هاى برهان و جدل گفته شد كه برهان قائم به دو شخص نيست . چه‌بسا يك نفر با خود حديث نفس گفته و براى اقناع عقل و وجدان خويش اقامهء برهان نمايد ، ولى جدل قوامش به دو شخص است كه با يكديگر منازعه دارند پس همواره جدل‌كننده دو شخص مىباشد كه يكى از آن دو حامى و مدافع فلان وضع و رأى بوده و بدان معتقد يا ملتزم است و تمام سعى او اين است كه غير يعنى طرف بحث او ، وى را ملزم و مفحم نكند و در محضر مردم سرافكنده و شرم‌سار نسازد ، و شخص ديگر مخالف وضع موجود بوده و خواهان برچيده شدن بساط موجود و تغيير بنيادين ( انقلاب ) يا تغيير روبنايى ( اصلاحات ) است و پيوسته از در انتقاد و اعتراض بر آمده و اشكال‌تراشى نموده و مرتّب مادّهء نقض پيدا كرده و ذكر مىكند و تمام تلاش او براى اين منظور صرف مىشود كه شخص محافظ و مدافع وضع موجود را ملزم و مفحم ساخته و احساسات همگان را برانگيزاند و در يك قيام و اقدام عمومى فلان حكومت ، يا نظام اقتصادى ، مالى ، ادارى و . . . را براندازند .\r\nحال از اين دو كس اوّلى را مجيب گويند كه قدم‌به‌قدم ماده‌هاى نقض و\r\n\r\n","description":"","footnote":"","page_name":" 340 ","page_number":340},
  {"content":"\r\n\r\nاعتراضات مخالفين را پاسخ داده و احساسات و عواطف مردم را فرونشانده و آن‌ها را راضى مىسازد به اين‌كه به فلان وضع راضى و تسليم و قانع باشند ، شخص مجيب براى اين منظور تنها حقّ دارد از مشهورات ( مقدّمات مشهوره استفاده كند مساوى است كه از مشهورات ) عامّه و مطلقه مدد بگيرد يا از مشهورات خاصّه و محدوده .\r\nدومى را سائل گويند كه از هر نقطهء ضعفى استفاده كرده و بر مجيب مىتازد تا او را ملزم سازد و وى مىتوانند در مقام سؤال و انتقاد هم از مقدّمات مشهوره و هم از مقدّماتى كه نزد مجيب از مسلّمات مىباشند استفاده كند ، هرچند كه اين امر مسلّم از مشهورات نباشد ( ميان مشهورات و مسلّمات عموم و خصوص مطلق است ، هر مشهوره‌اى مسلّمه هست ولى هر مسلّمه‌اى مشهوره نيست ) .\r\nالبتّه مطلق سؤال و جواب و سائل و مجيب را جدلى نگويند بلكه جدلى كسى است كه سؤالاتش روى حساب و براساس قواعد اين فنّ بوده و جواب‌ها نيز روى ضابطه و معيار باشد و گرنه دو انسان عامى مكتب نرفته و فنّ جدل نياموخته و داراى اين ملكه نشده نيز ، ممكن است با يكديگر بحث كرده و به سؤال و جواب بپردازند .\r\nبراى توضيح لازم است بگوئيم سؤال و جواب در اين فن داراى چهار مرحله است كه سه مرحلهء آن مربوط به سائل و مرحلهء چهارمش مربوط به مجيب است . بيان ذلك :\r\nمرحلهء اوّل : شخص سائل و ناقض فلان وضع سؤالاتى را رديف كرده و به طريق استفهام انكارى يا تقريرى تيرهاى سؤالات را به سمت مجيب روانه مىكند و تدريجا از دور تر از مقصود شروع كرده و با هوشيارى تمام به مقصود نزديك مىشود ( مانند مناظرهء زيبا و جاودانهء هشام با دانشمند شامى در رابطه با مسئله امامت كه :\r\n- آيا تو چشم دارى ؟\r\n- آرى !\r\n- با چشم چه مىكنى ؟\r\n- مبصرات را مىبينم .\r\n- آيا گوش دارى و . . . تا مىرسد به اين‌كه :\r\n- آيا قلب دارى ؟\r\n- آرى !\r\n- با آن‌چه مىكنى و . . .\r\n\r\n","description":"","footnote":"","page_name":" 341 ","page_number":341},
  {"content":"\r\n\r\nو بالاخره مطلب امامت را جا انداخته و دانشمند را مجاب مىسازد ، اين داستان معروف و در كتب مربوطه مضبوط است ) ضمنا از ابتدا طرف را از نقشه و مقصود خويش آگاه نمىسازد تا مجيب از همان ابتداء راه را بر او سدّ سازد و يا اگر هم طرف مىداند كه سائل قصدش الزام او است ولى نمىداند كه وى از چه طريقى درصدد الزام و افحام است چون اگر بداند او نيز فكرى كرده و اعتراضات را بىپاسخ نمىگذارد .\r\nمرحلهء دوم : هدف سائل از اين سؤالات پىدرپى اين است كه از خصم اعتراف بگيرد و دانسته و ندانسته وى تسليم شود و به مقدّماتى اعتراف كند كه به ضرر خود او تمام خواهد شد ( در قصهء هشام روشن شد ) .\r\nمرحلهء سوم : پس از اين‌كه سائل از خصم اعترافات فراوانى گرفت و زمينه مهيّا شد و انظار عموم به سمت او جلب شد و جلسه يك پارچه سكوت و سراپاگوش شد ، سائل از همان قضايا استفاده كرده و قياس جدلى خود را به صورت اقترانى ، استثنائى ، حملى ، شرطى و غيره بيان كرده و در محضر جمع ، نتيجهء دلخواه خويش را مىگيرد و رأى مجيب را ابطال مىكند .\r\nمرحلهء چهارم : تا اين‌جا كاروتلاش سائل به پايان مىرسد و از اين‌جا عمليّات مجيب شروع مىشود و وى بايد بكوشد تا خود را از اين تهاجم خلاص كرده و راه نجاتى يافته و متقابلا با استفاده از مشهورات استدلال كرده و كارى كند كه هم سؤال كننده و هم مردم در برابر او سر تسليم فرود آورند . يا از اوّل هر سؤالى كه سائل مىكند به‌گونه‌اى جواب دهد كه بهانه به دست سائل ندهد و يا وقت نتيجه‌گيرى و استدلال سائل ، ملازمهء استدلال او و يا ابطال لازم او را قبول نكند و . . . كاملا روشن شد كه هرنوع سؤال و جوابى منظور نيست بلكه سؤال و جواب خاصّى است و مهارت افراد هم در همين‌جا روشن مىشود يعنى مهارت سائل در اين است كه به‌گونه‌اى سؤالات را طرّاحى كند كه خودبه‌خود مجيب را مجاب سازد و مهارت مجيب هم در اين‌جا ظاهر مىشود كه با چيره‌دستى هرچه تمام‌تر يكايك سؤالات سائل را جواب داده و كمترين بهانه‌اى به دست معترض ندهد و اين مهارت با آشنايى به اصول و قواعد صناعت جدل و به كار بستن و تمرين آن‌ها براى شخص حاصل مىشود .\r\n\r\n","description":"","footnote":"","page_name":" 342 ","page_number":342},
  {"content":"\r\n\r\nقوله : و نحن يمكننا ؛ تا اين‌جا مطالب در رابطه با سؤال و جواب بود حال دائرهء بحث را توسعه داده و مىگوئيم ممكن است به صورت سؤال و جواب مستقيم هم نباشد ولى قياس ، جدلى بوده و از مسلّمات و مشهورات استفاده شود مثل اين‌كه رهبر گروهى ، حزبى يا جمعيتى در اجتماع خصوصى ياران ، مطالب را بيان مىكند و با استدلالات جدلى آن‌ها را دل گرمتر كرده و اعتراضات مخالفين را يك‌يك پاسخ مىدهد و يا با خصم گفتگو مىكند ولى به صورت سؤال و جواب هم نيست .\r\nقوله : بل يمكن ؛ اصل اوّلى در جدل همان طريق محاوره و مناظره و گفتگوى طرفينى است كه از طريق مشافهت و رودررو انجام مىگيرد ولى منحصر به اين نبوده و دامنهء جدل و مجادله به باب كتابت هم توسعه داده مىشود يعنى دو دانشمند يا دو مجادل و صاحب رأى از طريق كتاب‌ها ، مجلات ، روزنامه‌ها ، مكاتبات و نامه‌ها با\r\nيكديگر بحث كرده و از مشهورات و مسلّمات استفاده كرده و طبق موازين و اصول و قواعد باب جدل به الزام يكديگر مىپردازند كه باز هم نامش استدلال جدلى است و اتّفاقا در عصر ما بيشتر اين مباحثات از همين طريق انجام مىگيرد و صاحب نظران سياسى ، اقتصادى ، علمى ، دينى و . . . از طريق مقالات ، نظرات خود را بيان كرده و به انتقادات پاسخ مىدهند و خوانندگان از طريق روزنامه و مجلّه با اين آراء و افكار آشنا مىشوند نمونه‌اش مناظرات استاد شهيد مرتضى مطهرى است در رابطه با حقوق زن در اسلام و مسئلهء حجاب كه در مجلّات آن عصر به چاپ مىرسيد و به قول بعضى از بزرگان : شهيد مطهّرى با سلاح قلم مخالف خود را ترور كرده . . . ) .\r\n\r\n7 . مبادى جدل\r\nمطلب هفتم در رابطه با مبادى جدل است ( سابقا با معناى كلمهء مبادى آشنا شديم ) در تعريف مبادى به‌طور خلاصه مىگوئيم :\r\nمبادى قضايا و تصديقات بديهيه‌اى هستند كه پايه و اساس استدلالات مىباشند و يك استدلال يا مستقيما از آن‌ها تشكيل شده يعنى صغرى و كبرايش از بديهيات است و يا غيرمستقيم به اين مبادى ختم مىشود و در مقدّمه مبحث صناعات خمس تفصيلا با\r\n\r\n","description":"","footnote":"","page_name":" 343 ","page_number":343},
  {"content":"\r\n\r\nمبادى تصديقى آشنا شديم و آن‌ها را به هشت صنف تصنيف كرديم ، و در فصل برهان گفتيم كه مبادى برهان عبارتند از يقينيّات كه شش دسته بودند ( اوّليّات ، مشاهدات و . . . ) .\r\nاينك درصدد بيان مبادى جدل و استدلال جدلى هستيم و در اين مطلب با مقدّمه چينىهاى زياد هدف اصلى بيان يك سؤال و جواب و سپس تقسيمى براى مشهورات و در خاتمه توضيح مىدهيم ، كدام دسته از مشهورات از مبادى جدل واقع مىشوند ؟ و كدام‌ها مربوط به ساير صناعات هستند ؟\r\n\r\nمقدّمات :\r\n1 . مبادى اوّليّه صنعت جدل و تصديقات بديهى ، كه جدل از آن‌ها تشكيل مىشود و يا بدان‌ها منتهى مىشود و تا منتهى نشود منتج نخواهد بود عبارتند از مشهورات ( با اقسامش ) و مسلّمات ( با اقسامى كه داشت ) .\r\n2 . در مطلب ششم گفته شد كه شخص مجيب تنها مىتواند از مشهورات استفاده كند ولى سائل در وسعت است و مىتواند هم از مشهورات استفاده كند و هم از مسلّمات خصم . پس در اين‌جا نتيجه مىگيريم كه مشهورات مشترك است ميان سائل و مجيب ولى مسلّمات مختصّ به سائل است و تنها او حقّ استفاده دارد .\r\n3 . هم‌چنين قبلا گفتيم كه قضيهء مشهوره و مسلّمه ممكن است صددرصد مشهوره بوده و از مشهورات صرفه باشد كه « لا واقع لها و راء تطابق آراء عقلائيه » كه فعلا مورد بحث است و ممكن است علاوه بر مشهوره بودن ، حقّ واقعى هم باشند و شخص جدلى حقّ دارد كه از هردو دسته مشهورات در قياس جدلى استفاده كند منتها از حيث مشهوره بودن آن‌ها حقّ دارد نه از حيث حقّ بودن مقدّمات . امّا اگر از مقدّمه‌اى كه في الواقع حقّ و صدق است ولى مشهوره نيست استفاده كند اين استدلال براى جدلى مغالطه خواهد بود چون « وضع الشيىء في غير موضعه » است اگرچه همين استدلال براى شخص مبرهن ، برهانى و صحيح باشد ولى به درد جدلى نمىخورد چون او درصدد اثبات حقّ و واقع نيست بلكه در مقام افحام و الزام خصم است و لذا بايد از مقدّماتى استفاده كند كه مقبول خاص‌وعام باشند و هدف او را تأمين كنند ، پس مجادل از مشهورات صرفه حقّ استفاده دارد ، از مشهورات حقّه نيز حقّ استفاده دارد ولى از غير مشهور ، حقّ استفاده ندارد ( و سابقا نسبت بين آن دو را آورديم كه عموم و خصوص من وجه است ) .\r\n\r\n","description":"","footnote":"","page_name":" 344 ","page_number":344},
  {"content":"\r\n\r\n4 . در باب مشهورات در مقدّمهء صناعات خمس گفته شد كه شهرت ، اسباب و عواملى دارد از قبيل : حقّ جلى بودن ، مصلحت و مفسدهء عامّه داشتن ، خلق انسانى ، انفعالات نفسانيه ، عادات و . . . و براساس اسباب شهرت ، مشهورات نيز اقسامى دارند كه شش قسم قبلا بيان شد : واجبات القبول ، تأديبات صلاحيه ، خلقيات ، انفعاليات ، عاديات ، استقرائيات .\r\nدر اين‌جا سؤالى مطرح مىشود كه : چرا شهرت و مشهوره بودن نيازمند به اسباب است ؟ آيا بدون سبب ، شهرت درست نمىشود ؟ و قضيه‌اى مشهوره نمىشود ؟\r\nجواب : خير ، شهرت سبب و عامل خارجى لازم دارد از قبيل خلق انسانى ، عادت و . . . كه تفصيلا در بيان مشهورات گفته شد و سرّ مطلب آن است كه شهرت يك قضيهء مشهوره ذاتى آن نيست و چنين نيست كه از روز اوّل فلان قضيه ، مشهوره باشد بلكه شهرت يك امر عارضى است خارج از ذات كه بر ذات عارض مىشود و واضح است كه هر امر عارضى محتاج به سبب و علّت است . ولى به‌خلاف حقيّت حقّ كه ذاتى حقّ بوده و تابع اسباب و عوامل خارجى نيست . خاصيّت ذاتيات اين است كه غير از علّت ذات ، علّت ديگرى لازم ندارد و با خلق ذات ، ذاتيات هم خلق مىشوند و به اصطلاح حكماء ، ذاتيات و لوازم ذات ، مجعول به جعل بسيط هستند نه به جعل مركّب ( كه تفصيلا در شرح اصول فقه ج 3 مقدّمهء هفتم از مقدّمات مباحث توضيح داده‌ام ) .\r\n5 . سبب شهرت مشهورات بايد امرى باشد كه اذهان با آن انس و الفت داشته و عقول بشرى به راحتى آن را بفهمند تا همگان طبق آن حكم داشته باشند و گرنه فلان قضيه نزد مردم مقبول نبوده و در ميان آنان شايع نخواهد بود پس بايد منشأ و سبب شهرت ، امرى مألوف و مأنوس باشد مثل عادت ، خلق انسانى و . . .\r\nقوله : و على هذا :\r\nبا عنايت به مقدّمه چهار و پنج ، اين سؤال مطرح مىشود كه :\r\nاز طرفى شما مشهورات را از مبادى تصديقى قياس جدلى برشمرديد و از طرف ديگر مبادى را در اوّل اين امر معنا كرديم به تصديقات بديهى كه محتاج به اكتساب نيستند و از طرف سوم گفتيد كه شهرت مشهورات ، مستغنى از سبب و علّت نيست بلكه شهرت را از سبب و عامل خارجى كسب مىكنند . با اين ملاحظات سؤال اين است كه :\r\nچگونه شما مشهورات را از جمله مبادى اوّليّه كه محتاج به اكتساب نيستند به\r\n\r\n","description":"","footnote":"","page_name":" 345 ","page_number":345},
  {"content":"\r\n\r\nحساب آورديد ؟\r\nدر جواب مىگوئيم : نظير اين سخن را در باب يقينيّات تجربى ، حدسى ، فطرى هم داشتيم كه تجربيّات ، قضايائى هستند كه يقين‌آور بودن آن‌ها زيرسر يك قياس خفى است آن هم نه قياس بسيط بلكه قياس مركّب ، هم‌چنين حدسيّات هم به تجربيّات ملحق شد و فطريات هم كه اصلا تعريفشان اين بود : « قضايا قياساتها معها » ولى با اين‌حال مشهور منطقيون اين‌ها را از جملهء بديهيّات يقينى به حساب مىآورند به لحاظ اين‌كه در اين‌گونه قضايا آن قياس‌ها و استدلال‌ها مغفول عنها است و در مقام انتقال ذهن به آن قضيه و حكم بر طبق آن و تصديق بدان ، توجّهى به اين استدلال ندارد اگرچه با تجزيه و تحليل دانسته مىشود ولى مورد توجّه و التفات نيست .\r\nحال در مشهورات هم از آن رهگذر كه سبب شهرت يك امر مأنوس و معهود و معروفى است لذا مغفول عنه است و هنگام حكم و تصديق اصلا توجّهى به آن سبب و عامل نمىشود ، لذا گويا اصلا سببى ندارد و شهرت مشهورات هم مثل حقيّت حقّ ذاتى و بدون سبب جداگانه است .\r\nقوله : ثم لا يخفى ؛ آيا هرگونه قضيهء مشهوره‌اى ، از جملهء مبادى جدل واقع مىشود يا مشهورات خاصّى چنين هستند ؟\r\nدر جواب بايد گفت : خير يعنى چنين نيست كه هر قضيهءاى كه در ظاهر و اسم ، به نام مشهوره ناميده شد از جمله مبادى تصديقى اوّليّهء جدل باشد بلكه مشهورات در يك تقسيم سه دسته مىشود و منشأ اين تقسيم اختلاف مشهورات برحسب اختلافى اسباب شهرت از حيث نحوهء تأثيرگذارى آن‌ها در شهرت است .\r\n1 . مشهورات حقيقيّه و آن‌ها عبارتند از مشهوراتى كه حقيقتا شهرت دارند و بعد از تأمّل و تعمّق در حدود و اطراف آن‌ها هم شهرتشان باقى است و زائل نمىشود ، همانند نوع مشهورات شش‌گانه‌اى كه در مبادى ذكر شد از قبيل : مشهورات واجبة القبول ، تأديبات صلاحيه و . . . ، مثلا « العدل حسن » براى هميشه و در همهء حالات و از منه و امكنه ، شهرت دارد و مخصوص به حالى دون حال نيست هم‌چنين « الشجاعة حسن » و « الجبن قبيح » ، « كشف العورة قبيح » و . . .\r\n2 . مشهورات ظاهريه و آن‌ها عبارتند از مشهوراتى كه در ظاهر امر و در به دو نظر\r\n\r\n","description":"","footnote":"","page_name":" 346 ","page_number":346},
  {"content":"\r\n\r\nجزء مشهورات هستند ولى با دقّت و موشكافى در اطراف آن‌ها به اين نتيجه مىرسيم كه در حقيقت خود اين‌گونه قضايا مشهوره نيستند بلكه مقابلات آن‌ها مشهوره‌اند مثلا در ميان عرب‌هاى جاهلى و شايد امروزه هم در ميان بسيارى از عوام ، با هر زبانى اين قضيه مشهوره باشد كه : « انصر اخاك ظالما او مظلوما » ؛ يعنى برادرت را يارى كن چه ظالم باشد و چه مظلوم . ولى هنگامى كه ما به عقل عملى مراجعه مىكنيم جنبهء مصلحت و مفسدهء عامّه را مدّنظر قرار مىدهيم به اين نتيجه مىرسيم كه آن قضيه‌اى كه واقعا مشهوره است و شهرت او ثابت و پايدار است اين قضيه مىباشد كه : « لا تنصر الظالم و ان كان اخاك » يعنى ستمگر را يارى ننما اگرچه برادر تو باشد .\r\n3 . قضاياى شبيه به مشهورات : و آن‌ها قضايائى هستند كه شهرت خود را از يك عامل خارجى عارضى كه از اعراض مفارقه است و قابل زوال مىباشد كسب كرده و لذا شهرت آن ، مخصوص به زمانى دون زمان ديگر ، حالى دون حال ديگر و . . . مىباشد و مربوط به همهء زمان‌ها و حالات و . . . نيست . مثلا در گذشته عدّه‌اى از انسان‌ها به تقليد از ملوك و سلاطين سبيل‌هاى بلند و چنگيزى مىگذاشتند و انسان‌ها اين امر را تحسين مىكردند و در ميان جمع كثيرى شهرت داشت ولى امروزه چون سبب اين عادت يعنى تقليد از ملوك ، زائل شده آن استحسان و حكم مشهور به حسن اين كار هم از بين رفته است .\r\nحال از ميان اين سه قسم تنها مشهورات حقيقيّه صلاحيّت دارند كه در مقدّمات قياس جدلى اخذ شوند و شخص مجادل از آن‌ها استفاده كند و امّا دو قسم ديگر مربوط به باب جدل نيست بلكه مشهورات ظاهريّه ، با صنعت خطابه متناسب است ( كما سيأتى تفصيلا ) . مشبهات به مشهوره هم با صنعت مغالطه تناسب دارد كه در آن‌ها گاهى قضيه شبيه به برهان است نامش سفسطى است و گاهى شبيه به جدليّات است نامش مشاغبى است كه لغتا و اصطلاحا در اوّل صنعت مغالطه بيان خواهد شد .\r\n\r\n8 . مقدّمات جدل\r\nمطلب هشتم از مطالب يازده‌گانهء مبحث اوّل ، پيرامون مقدّمات جدل است . در مطلب هفتم ، مبادى جدل را معنا كرديم و اينك مقدّمات جدل را معنا مىكنيم و آن اين‌كه :\r\nصغرى و كبراى استدلال جدلى را مقدّمات جدل گويند و از حيث نسبت ، مبادى با\r\n\r\n","description":"","footnote":"","page_name":" 347 ","page_number":347},
  {"content":"\r\n\r\nمقدّمات ، عموم و خصوص مطلق هستند يعنى مبادى اخصّ و مقدّمات اعّم هستند زيرا كه هر آن‌چه از مبادى و تصديقات بديهيّه باشند صلاحيّت آن را دارند كه مقدّمه براى استدلال جدلى هم باشند ( صغرى يا كبرى ) و لكن چنين نيست كه هر مقدّمهء جدلى صلاحيّت مبدء بودن را دارا باشد بلكه مقدّمات يعنى صغريات و كبريات دو دسته هستند :\r\n1 . پاره‌اى از آن‌ها خود از مشهورات و مسلّمات بوده و از مبادى اوّليّه محسوب مىشوند .\r\n2 . و پاره‌اى از آن‌ها خود از مشهورات نيستند و لكن به مشهورات و مسلّمات منتهى و از آن‌ها اكتساب مىشوند و لذا مقدّمات اكتسابيه هستند همانند مقدّمات برهان كه برخى از آن‌ها مستقيما از يقينيّات بديهى بودند و برخى از آن‌ها از نظريّات بودند ولى به بديهيّات منتهى مىشدند .\r\nمنتهى شدن مقدّمات غيرمشهوره به مشهورات و مسلّمات به يكى از دو نحو ذيل است :\r\n1 . يا به اين نحو است كه يك مقدّمهء غيرمشهوره ، شهرت خود را از راه مقايسه با يك مشهوره تحصيل مىكند كه نامش مشهورهء بالذات نيست بلكه مشهورهء بالقرائن است و مقايسه ميان دو قضيه دوگونه است :\r\nالف : يا به لحاظ مشابهت آن دو در حدود است كه قرينهء تشابه نام دارد و به واسطهء مشابهت يك غيرمشهوره با يك مشهوره ، اين غيرمشهوره هم معتبر و مشهوره مىشود .\r\nب : و يا به لحاظ مقابلهء يك غيرمشهوره با يك مشهوره است كه به قرينهء مقابله آن هم معتبر مىشود و اين‌گونه مشهورات اگرچه في نفسها مشهوره نيستند ولى به بركت قرينه ، شهرت و اعتبار پيدا كرده و مستدل يعنى جدلى مىتواند بدان‌ها استناد كند . اينك دو مثال براى دو قرينهء مذكور مىآوريم :\r\nالف : مثال تشابه و علاقهء مشابهت ؛ اين قضيهء اطعام مهمان حسن و بايستنى است يك قضيهء مشهوره است و همگان آن را قبول دارند و كسى را كه به اين عادت احترام بگذارد تحسين مىكنند و كسى را كه اين سيره را زيرپا بگذارد مذمّت مىكنند حال اين قضيهء كه : برآوردن حاجت مهمان هم بايستنى است با همين عنوان از مشهورات نيست\r\n\r\n","description":"","footnote":"","page_name":" 348 ","page_number":348},
  {"content":"\r\n\r\nولى با مقايسهء آن با قضيهء اوّلى و وجود مشابهت ميان آن دو ، انسان حكم مىكند به حسن اين امر و مىگويد : اگر اطعام مهمان حسن است پس برآوردن حوائج او نيز حسن است .\r\nب : مثال تقابل و قرينهء مقابله ؛ قضيهء مشهوره‌اى داريم به اين عنوان كه احسان و نيكى به دوستان پسنديده است و همگان بر طبق آن حكم دارند و اين قضيه ميان خاص و عام شهرت دارد . هم‌زمان قضيهء ديگرى داريم به اين عنوان كه :\r\nاسائه و بدى كردن به دشمنان نيز پسنديده است كه نقطهء مقابل احسان ، اسائه است و مقابل صديق ، عدوّ است و خود اين قضيه اگر هم مشهوره نباشد ولى به قرينهء مقابله مشهوره شده و همگان بدان حكم مىكنند و از يكى از آن دو قضيه ، به ديگرى منتقل مىشويم .\r\n2 . و يا به اين نحو است كه يكى از دو مقدّمهء جدل يا هردو مقدمهء آن از غير مشهورات و مسلّمات مىباشند ولى منتهى مىشوند به مشهورات و مسلّمات و از آن‌ها كسب شهرت مىكنند و بدين‌لحاظ در استدلال جدلى اخذ مىشوند . نظير مقدّمات نظريه و اكتسابيه در باب برهان كه منتهى مىشوند به بديهيّات يقينى و تا بدان‌ها ختم نشوند قياس ما منتج نخواهد بود .\r\n\r\n9 . مسائل جدل\r\nمسائل جدل داراى معناى وسيعى است و آن اين‌كه : هر قضيه‌اى را كه شخص سائل عين آن را يا مقابل آن را مورد سؤال قرار مىدهد مثلا مىپرسد : « هل الاحسان الى الاصدقاء حسن ام لا ؟ » يا مىگويد : « هل الاسائة الى الاعداء حسن ؟ » كه در اوّلى عين قضيه مورد سؤال واقع شده و در دومى مقابل آن . تمام اين قضايا جزء مسائل جدل بوده و مسئله جدلى ناميده مىشوند و سائل حقّ دارد از آن‌ها بپرسد و هنگامى كه مجيب آن قضيّه را پاسخ داد ، شخص سائل همين قضيهء مورد اعتراف خصم را به عنوان جزء و مقدّمهء قياس و استدلال خود به كار مىبرد تا مجيب را محكوم سازد ، در اين مرحله همان قضيه كه مسئله جدلى بود حالا مقدّمهء جدل و استدلال جدلى مىگردد . با حفظ اين مقدّمه و دانستن معناى مسائل جدل و مقدّمات آن مىگوئيم :\r\nهر قضيه‌اى كه به نحوى از انحاء چه مستقيم و يا به صورت غيرمستقيم به هدف سائل مرتبط شود و در رابطه با نقض وضع موجود سائل را كمك كند همه صلاحيّت\r\n\r\n","description":"","footnote":"","page_name":" 349 ","page_number":349},
  {"content":"\r\n\r\nدارند كه مورد سؤال سائل واقع شوند و از خود آن‌ها يا مقابلات آن‌ها با هل و همزهء استفهام بپرسد منتها به سائل توصيه مىكنيم از پرسش از چند دسته از قضايا دورى كند كه اهمّ آن‌ها سه دسته مىباشد :\r\n1 . عدم پرسش از مشهورات عامّه ، مشهورات را مورد سؤال قرار ندهد مثلا نپرسد كه آيا : عدل حسن دارد يا خير ؟ آيا احسان به صديق بايسته است ؟ و . . . زيرا كه استفهام از اين امور به معناى در معرض شك‌وترديد قرار دادن اين امور است و در اذهان مخاطبين تخم شك‌وترديد را كاشتن و بذر شبهه را پاشيدن است و همين امر زمينهء خوبى است براى اين‌كه مجيب را تشجيع نموده و به او جرئت انكار اين امر مشهور و مسلّم را بدهد و او بگويد : خير من حسن فلان عمل يا قبح فلان و . . . را قبول ندارم و اين باعث مىشود كه موقعيّت سائل در ميان جمع پايين آيد و همهء حضار به همراه مجيب از سائل طلبكار جواب شوند ، تو كه فلان مشهوره را منكر نيستى دليلت چيست ؟ پس از مشهورات نپرسد و اگر احيانا مضطر و ناچار شد به اين‌كه از اين‌گونه قضايا سؤال كند به صورت سؤال و استفهام مطرح نكند بلكه آن‌ها را به عنوان تمهيد و مقدّمه‌چينى براى قواعد و اصولى كه مىخواهد از آن‌ها استفاده نمايد ذكر كند و بگويد : فلان امر مشهور را كه همه قبول داريم و فلان مقدّمه ديگر هم كذلك و . . . سپس از مجموعهء اين مقدّمه چينىها استدلال كرده و نتيجه مطلوب را به دست آورد .\r\n2 . از ماهيّت اشياء نيز با « ما هو » سؤال نكند مثلا نپرسد كه : « الانسان ما هو ؟ » چون سؤال با ما هو به درد مقام تعليم و تعلّم مىخورد و با آن مقام مناسب است كه متعلّم از معلّم مىپرسد تا بداند و هيچ‌كدام قصد غلبه و الزام ديگرى را ندارند و با مقام جدل كه بنيانش بر مغالبه و مغابنه است سازگار نيست و اگر احيانا نيازمند سؤال از ماهيّت شيئىاى شد سؤال خويش را به صورت استفسار از معناى لفظ قرار دهد كه شما از اين اصطلاح چه معنايى اراده مىكنيد ؟ و يا از رأى و قول مجيب سؤال كند مثلا بگويد : آيا به نظر شما انسان حيوان ناطق است يا خير ؟ يا بگويد : اگر به عقيدهء شما حدّ تامّ انسان ، حيوان ناطق نيست پس چيست ؟\r\n3 . از لمّيّت و عليّت اشياء هم با لم هو سؤال نكند به همان دليل كه در سؤال با ما هو بيان كرديم و سخن جديدى در اين باب نيست .\r\n\r\n","description":"","footnote":"","page_name":" 350 ","page_number":350},
  {"content":"\r\n\r\n\r\n10 . مطالب جدل\r\nدر مطلب دهم پيرامون مطالب جدل گفتگو مىشود و سؤال اين است كه :\r\nاستدلالات جدلى براى چه نوع مطالب و مقاصد و مجهولاتى نافع است ؟ آيا براى مطالب فلسفى ؟ علمى ؟ و . . . ؟\r\nمصنف رحمهم اللّه مىفرمايد : استدلالات جدلى داراى باب واسعى است و در كليه علوم و فنون ، نافع و سودمند است . در كليه مسائل فلسفى ، جدل راه دارد و دو فيلسوف براى اثبات وضع خود و ابطال رأى ديگرى حقّ دارند از جدل استفاده كنند . در مسائل اجتماعى نيز جدل نافع است و مهمترين راه استدلال است ، در مسائل دينى ، علمى ، سياسى ، ادبى ، در كليه علوم ، فنون ، معارف الهى و بشرى نافع است و هر قضيه‌اى از قضاياى اين علوم صلاحيّت آن را دارند كه مطلوب به جدل باشند و با استدلالات جدلى بدان‌ها برسيم . البتّه برخى از قضايا هم هست كه استثنا بوده و با استدلال جدلى مطلوب واقع نمىشوند و ما در اين‌جا به برخى از آن‌ها اشاره مىكنيم .\r\nالف . قضايايى كه از جملهء مشهورات حقيقيّهء ( مشهورات ظاهريّه و شبيه به مشهورات خارج شد ) مطلقه ( محدوده‌ها خارج شدند ) هستند ، شخص مستدل بايد از استدلال بر آن‌ها اجتناب كند زيرا اين‌گونه قضايا داراى شهرت جهانى بوده و همگان در همهء زمان‌ها و مكان‌ها و حالات بدان معترفند لذا قابل انكار و تشكيك نبوده و ما فوق استدلال هستند و خود مبدء استدلال واقع مىشوند با اين حساب جا ندارد كه شخص جدلى ، تازه درصدد اثبات آن‌ها برآيد و مشهورات عامّهء حقيقيه از اين حيث كه استدلال‌بردار نيستند همانند بديهيّات شش‌گانهء منطقى كه در بخش يقينيّات گفته شد خود مبادى برهان بوده ما فوق استدلال‌اند . خلاصه چه آن بديهيّات يقينى و چه اين مشهورات هردو از اين حيث مثل همند كه بديهى بوده و محتاج به اكتساب نيستند تا توسّط استدلال ثابت شوند . اگر احيانا شخص مجادلى اين‌گونه از مشهورات را منكر شود استدلال جدلى با او فايده‌اى نخواهد داشت چون تازه ما با استدلال جدلى مىخواهيم مطلب را به همان مشهورات عامّه ارجاع دهيم و او از ريشه اين مشهورات را منكر است و لذا با چنين انسان معاند و لج‌باز والدّ الخصامى بايد از راه ديگر وارد شده و برخورد ديگرى كرد تا آدم شود و راه ديگر عقاب است ، استهزاء و به سخريه گرفتن است ، احساس آن امر منكر است .\r\n\r\n","description":"","footnote":"","page_name":" 351 ","page_number":351},
  {"content":"\r\n\r\nمثلا كسى مىگويد : به نظر من شكر منعم پسنديده نيست ، پرستش معبود حقيقى و خالق متعال نيكو نيست ، و عاق والدين شدن ناپسند نيست و . . . سزاى چنين انسانى همانا عقاب و كيفر و عذاب كردن است تا بفهمد و سر عقل آيد و حسن و قبح اين قضايا را قبول كند . يا مثلا كسى كه اين قضيهء مشهوره را منكر است و مىگويد من قبول ندارم كه نور قمر مستفاد از نور شمس باشد بايد در محضر جمع او را مسخره نموده تا مردمان بر او بخندند و با زبان حال به او بگويند كه تو كه اين‌قدر كوته‌نظرى چرا در بحث آزاد شركت كردى ؟\r\nيا مثلا كسى كه منكر اين معنا است كه آتش سوزندگى و حرارت داشته باشد بايد او را در ميان آتش انداخت تا از نزديك حرارت را بچشد و لمس و احساس كند تا باورش شود .\r\nاين راجع به مشهورات حقيقيّه مطلقه بود ، امّا مشهوراتى كه محدود به گروهى است و يا در آن‌ها اختلاف است كه آيا مشهوره هستند يا نه ؟ اين‌ها را با استدلال جدلى به دست آوردن و با يك مشهورهء اعرف و اظهر و اشهر بر آن‌ها استدلال كردن ، در مقابل منكرين اين مشهورات بلامانع است .\r\nب . قضاياى رياضى ( حساب ، هندسه و . . . ) و قضاياى تجربى از قبيل علم كيمياء ( علم خاصّيّت اجسام ) و علم مكانيك ( علم ماشين‌آلات صنعتى ) و . . . كه در اين‌ها راهى براى جدل نيست بلكه راه حسّ و تجربه و آزمايش است . امّا از اين‌ها كه بگذريم « باب الجدل واسع كما قلنا في صدر هذا الامر . »\r\n\r\n11 . ابزار و ادوات صناعت جدل\r\nمطلب يازدهم ، آخرين و مهم‌ّترين مطلب مبحث اوّل ، در رابطه با ابزار صناعت جدل و شخص مجادل است .\r\nمقدّمه : مكرّر در مباحث پيشين گفتيم كه صناعت جدل بر دو دسته از مبادى تصديقى بديهى متّكى است :\r\nالف . مسلّمات\r\nب . مشهورات\r\nو گفتيم تا انسان ، صناعت و ملكهء جدل را كسب نكند او را مجادل نگويند ولى سخن در اين است كه تحصيل ملكهء اين صناعت ( يعنى توانمندى شخص مجادل در\r\n\r\n","description":"","footnote":"","page_name":" 352 ","page_number":352},
  {"content":"\r\n\r\nاستفاده كردن از مشهورات و مسلّمات ، عند الضرورة و الحاجة و در مقام مجادله با رقيب و احتجاج بر خصم اگر مجادل سائل است . يا استفاده از آن‌ها در مقام جواب و دفاع و فرار از مغلوبيّت و تسليم در برابر خصم ) كارى آسان نيست ، هرچند كه در به دو امر پنداشته شود كه اين امر آسان است ولى در عمل روشن مىشود كه رسيدن به چنين ملكه‌اى كار آسانى نيست بلكه نيازمند تمرينات طولانى و مدّت‌هاى متمادى است تا بدان ملكه دست يازد و البتّه اين مطلب ، منحصر به تحصيل ملكه و صناعت مجادله نيست بلكه در هر صنعت و فنّى ( طبابت ، خياطت ، قضاوت ، عدالت ، اجتهاد و . . . ) رسيدن به حدّ اعلاى آن و دارا شدن ملكهء آن صنعت ، محتاج به خون‌دل خوردن ، تحمّل سختىها و ممارست و مداومت ، بر آن امر است ( مگر به آسانى كسى مىتواند به درجهء اجتهاد برسد ؟ ! به قول بعضى از بزرگان مجتهد شدن مانند كندن كوه است با يك سوزن تا به آب برسيم ، و مگر تحصيل ملكهء عدالت ، امر آسانى است ؟ ! مدّت‌هاى مديد مبارزه با هواها و هوس‌هاى نفسانى لازم است تا شخص ، عادل شود و . . . ) حال چگونه تمرين كنيم و با چه ابزار و آلاتى اين تمرينات را انجام دهيم تا به ملكهء جدل برسيم ؟\r\nدر جواب مىفرمايند : ملكه و صنعت جدل چهار ابزار و وسيله دارد كه اگر انسان بتواند همهء آن‌ها را حائز شود البتّه با استفاده از اين ابزار و تمرينات فراوان قادر خواهد بود به ملكهء جدل دست‌يابد و اين ابزار ره‌توشهء شخص براى نيل به اين قلّه مىباشد و شخص جدلى را از رسيدن به هدف متمكن مىسازد و به خاطر اهمّيّت فراوان اين ابزار ، ما در اين مبحث آن‌ها را براى شما بازگو مىكنيم و قبل از آن خاطرنشان مىسازيم كه :\r\nچنين نيست كه هركسى مبحث طوبيقا و جدل منطق را خواند بالفعل در خارج يك شخص مجادل و ماهر در صنعت جدل شود ، خير مطالب منطقى راه‌ورسم تحقيق در اين موضوع و شيوهء به كار بردن آن را ياد مىدهد و اين خود جوينده است كه بايد يك يك مشهورات و مسلّمات را تحصيل كرده و به خاطر خود بسپارد و با ترفندهاى لازم آن‌ها را به كار ببرد تا به هدف برسد ، مثلا فرض كنيد شخصى معناى منشار ( ارّه ) را مىداند كه وسيله‌اى است براى نشر و بريدن چوب‌ها امّا به صرف شناختن معناى آن ، اين ابزار در نزد او حاضر نمىشود و در خارج فلان چوب را نمىبرد و هيزم زمستان او نمىشود بلكه كسى قادر به اين كار مىشود كه در خارج ارّه‌اى به دست آورده و چوبى\r\n\r\n","description":"","footnote":"","page_name":" 353 ","page_number":353},
  {"content":"\r\n\r\nدر اختيار داشته باشد و راه‌ورسم بريدن بلد باشد تا به هدف برسد . آرى ، شناخت معنا و مفهوم و اوصاف آن تنها مقدّمه‌اى براى رسيدن و استفادهء مناسب از آن است تا ما را به نتيجهء مطلوب برساند . با حفظ اين مقدّمه ، ابزار و ادواتى كه استفاده از آن‌ها براى مجادل لازم است عبارتند از چهار ابزار كه به ترتيب عنوان مىكنيم .\r\nاوّلين وسيله : آن است كه شخص در ذهن خود انواع و اصناف مشهورات ، از هر باب و از هر مادّه‌اى را ( من المواد المنطقيه و الطبيعية و الخلقيّه و . . . ) با همهء تفاوت‌ها و اختلافاتى كه دارند حاضر كند و آن‌ها را در قوهء ذاكرهء خويش نگهدارى نموده و براى روز مبادا ( وقت حاجت و مجلس مجادله ) آماده نگهدارد و بداند كه در نزد پيروان هر مذهب ، مسلك و صاحبان هر فنّ و صنعتى چه نوع قضايائى جزء مشهورات مطلقه و چه نوع قضايائى از مشهورات محدوده است تا با هر گروهى و با صاحب هر صنعتى از مشهورات مناسب با آن مذهب و صنعت ، استفاده كند .\r\nهم‌چنين مشهورات حقيقيّه را از مشهورات ظاهريّه و شبيه به مشهورات تميز دهد تا در مقام جدل دچار مغالطه نشده و تنها از دسته اوّل استفاده كند و اگر احيانا خصم او ،\r\nاز مشهورات ظاهريه و شبيه به مشهورات استفاده كرد مغالطه او را آشكار سازد .\r\nو همچنين بايد راه‌ورسم استخراج مشهورات را بداند كه چگونه توسّط قرائن ، مشهورات جديد تحصيل كند ( سابقا به قرينهء تشابه و تقابل مثال زديم ) و بايد بشناسد كه چگونه مىتواند حكم يك مشهوره را به مشهورهء ديگر سرايت دهد . هنگامى كه مشهورات فنون و علوم مختلفه را تحصيل نمود و نحوهء كاربرد آنها را آموخت البته با دستى پر در بحث آزاد شركت نموده و از مبارزهء با خصم وحشتى ندارد .\r\nحال اين ابزار و وسيله براى شخص مجادل بسيار ضرورى است چون او بايد بكوشد تا در محضر مردم مغلوب نشود بلكه زبان‌زنى ماهر و حاضرجوابى توانا باشد كه مسلسل‌وار همهء سئوالات را جوابگو باشد ، زيرا آنجا كه جاى فكر و تأمل نيست كافى است كه در جواب يك سئوال قدرى سربزير انداخته و در انديشه فرورود يا رنگ چهره‌اش متغير شود يا صدايش لرزان باشد يا بگويد : مهلت مىخواهم كه مراجعه كرده و بعدا پاسخ بگويم و . . . كه اين حركات و اقوال همان و شكست خوردن و مفتضح شدن همان .\r\nسرّ مطلب اين است كه هدف از جدل آنى و لحظه‌اى و في المجلس است و هركس\r\n\r\n","description":"","footnote":"","page_name":" 354 ","page_number":354},
  {"content":"\r\n\r\nدر آنجا مغلوب شد ، مردم او را شكست‌خورده و برنامه‌هاى او را ناصحيح مىدانند و وقتى امرى نزد مردم شايع شد هيهات كه بتواند آب از جوى رفته را دوباره به جوى برگرداند و آبروى از دست رفته را مجددا بدست آورد . از اين جهت جدل دقيقا بر عكس برهان است ، در برهان هرچه تأنى ، تأمل ، حوصله ، مراجعه و روزها و شبها مهلت خواستن بيشتر باشد رأى صحيح‌تر و نظر دقيق‌تر است چون هدف رسيدن به حقّ و واقع است و شايد كه شايد از روزها ، هفته‌ها ، ماهها و بلكه سالها به نتيجه برسد كه هيچ مانعى نداشته و مذموميّتى ندارد .\r\nقوله : ممّا ينبغى ؛ نكتهء قابل ذكر اين است كه ملكه جدل يك ملكه‌اى است كه تبعيض‌بردار است يعنى ممكن است شخصى در دهها رشته اهل جدل و بحث‌وگفتگو باشد ولى ديگرى تنها در يك رشته سرآمد بوده و اهل جدل باشد و اين منافاتى با مجادل بودن او ندارد و لازم هم نيست كه از مشهورات رشته‌ها و صنعت‌هاى ديگر مطلع باشد . مثلا كسى كه در مسائل دينى ( اعتقادى ، فقهى و . . . ) مباحثه مىكند كافى است كه مشهورات رشتهء خود را به نيكى بشناسد و او را در همان مباحث مجادل گويند . همچنين سياست‌مدار در مسائل و قضاياى مربوطه ، بايد ملكهء جدل را دارا باشد و نيز بر اديب در ادبيات ، فقيه در فقه و . . . همانطورى كه طب رشته‌هاى متنوع دارد و چنين نيست كه يك انسان در همهء رشته‌هاى پيچيدهء طبى ماهر و طبيب حاذق باشد بلكه شخصى چشم‌پزشك است ، ديگرى دندانپزشك است سومى پزشك مخصوص نوزادان است و چهارمى روانشناس ماهرى است . بنابراين در هر رشته‌اى كه به مجادله مىپردازيم بايد مشهورات همان رشته را در خاطر داشته باشيم تا مغلوب نشويم .\r\nدومين ابزار و وسيله : شخص مجادل بايد داراى ملكه‌اى باشد كه در زير سايه آن بتواند معانى الفاظ ذيل را به خوبى تميز و تشخيص دهد و براى اهداف خود از آن استفاده كند .\r\nالف : معانى الفاظ مشتركه ، را بشناسد مثلا بداند كه عين در لغت عرب داراى چند معنا است و براى كدام معنا وضع شده است .\r\nب : معانى الفاظ منقوله ، مجادل بايد بداند كه فلان لفظ در اصطلاح قديم ، داراى فلان معنى بوده و هم‌اكنون در اصطلاح جديد ، معناى ديگرى دارد و استعمالات\r\n\r\n","description":"","footnote":"","page_name":" 355 ","page_number":355},
  {"content":"\r\n\r\nجديد ، تابع همين معنى است .\r\nج : معناى الفاظ مشككه ، را بشناسد يعنى الفاظى كه داراى معناى كلّى هستند و صدق آنها بر افرادشان متفاوت است . از قبيل مفهوم نور ، وجود و . . .\r\nد : معناى الفاظ متواطيه ، يعنى الفاظى كه داراى معناى كلّى بوده و صدق آنها بر همهء افرادشان مساوى است . از قبيل مفهوم كلّى انسان ، فرس ، غنم ، و . . .\r\nه معانى الفاظ متبانيه ، بداند كه فلان لفظ و فلان لفظ ديگر داراى معناى متباينى بوده و يكى را بجاى ديگرى استعمال نكند تا مورد مضحكه قرار نگيرند .\r\nو : معانى الفاظ مترادفه را بداند كه چه نوع الفاظى ، مترادف بوده و بجاى يكديگر استعمال مىشود تا بتواند زبان‌بازى كرده و براى هر مطلبى چندين لفظ رديف كند .\r\nز : ساير احوالات مختلفهء الفاظ را نيك بشناسد از قبيل انواع و اقسام كنايات ، مجازات ، استعارات ، تشبيهات و . . .\r\nح : در دوران ميان بعضى از حالات و معانى با بعض ديگر كدام را ترجيح دهد ؟\r\nمثلا هنگامى كه امر دائر شد ميان مشترك لفظى و مشترك معنوى كدام اولويت دارند ؟ و يا هنگامى كه امر دائر باشد ميان حقيقت و مجاز و اشتراك لفظى كدام اولى است ؟ يا اذا دار الامر ميان حقيقت و مجاز كدام اولويت دارد و اذا دار الامر ميان مجاز بعيد و مجاز قريب كدام اولى است ؟ از چه راهى تشخيص دهيم كه فلان لفظ ، مشترك لفظى است يا معنوى ؟ و . . . كه تفصيل اين مباحث تحت عنوان تعارض احوال ، مطرح است و از مجموعهء كتب لغت ، صرف ، نحو ، معانى ، بيان ، بديع و اصول بايد اين امور را به دست آورد و مخصوصا در كتب اصولى مطوله از قبيل « مفاتيح الاصول » ، « بدايع الافكار » و . . . اين مباحث به تفصيل بيان گرديده است ، ولى مرحوم مظفر از طرفى چون بنائشان بر اختصار است و از طرف ديگر چون كثيرى از آن مباحث ، به مباحث الفاظ شبيه‌تر است و هدف اصلى منطقى نيست و از طرف سوم چون بخشى از اين مسائل در آغاز المنطق و در مباحث الفاظ عنوان شد لذا در اين مقام به تفصيل وارد آن مباحث نمىشوند و تنها به ذكر دو مثال و ارائهء طريق براى پىبردن به اشتراك لفظى و امثال آن بسنده مىكنند .\r\nمثال اوّل : كلمهء قوّه از كلماتى است كه به دو معنى استعمال شده است :\r\n\r\n","description":"","footnote":"","page_name":" 356 ","page_number":356},
  {"content":"\r\n\r\n1 . قوّه به معناى قدرت و توانايى كه شخص بالفعل توان انجام فلان كار را دارد مثلا داراى قدرت راه رفتن ، ايستادن ، سخن گفتن ، نوشتن ، و . . . است .\r\n2 . قوّه به معناى قابليّت ( استعداد ) و تهيّؤ ( آمادگى ) از براى وجود يافتن ، يعنى اين كه چيزى بالفعل موجود نيست ولى بالقوّه موجود است يعنى قابليّت و استعداد موجود شدن را دارد . مثلا انسان اخرس و گنگ بالقوّه ناطق است يعنى قابليّت نطق و تكلّم را دارد ، هسته درخت خرما بالقوّه درخت خرما است و گرنه بالفعل هسته‌اى بيش نيست ، بذرى كه به زير كشت مىرود ، بالقوّه گندم است . نطفه ، بالقوّه انسان است و . . .\r\nحال اگر يقين داشتيم كه كلمهء قوّه براى هردو معنا جداجدا وضع شده و مشترك لفظى است كه هيچ ، و اگر يقين به اشتراك معنوى داشتيم يعنى اين‌كه براى يك معناى كلّى و قدر جامع بين آن دو وضع شده و اين دو ، مصاديق آن معنى هستند ، باز بحثى نيست ولى اگر شك كرديم كه آيا اين كلمه مشترك لفظى است ؟ يا مشترك معنوى ؟\r\nآيا راهى براى تشخيص داريم يا نه ؟ مصنف رحمهم اللّه مىفرمايند : ما به قرينهء مقابله مىتوانيم بفهميم كه كدام حقّ است ؟\r\nبيان ذلك : لفظ قوّه را با مقابلات آن مقايسه مىكنيم اگر ديديم در مقابل هركدام از دو معنى ، يك لفظ جداگانه استعمال مىشود پس مىفهميم كه ما بين آن دو معنا ، قدر جامع و مشتركى نيست و اگر در مقابل هردو معنى يك لفظ به كار رفت ، كشف مىكنيم كه اين‌ها مشترك معنوى هستند و ما نحن فيه از قبيل قسم اوّل است زيرا كه در مقابل قوّه به معناى قدرت ، كلمهء ضعف و عجز به كار مىرود و در مقابل قوّه به معناى قابليت و استعداد ، فعليّت و بالفعل بودن به كار مىرود پس مىتوانيم حدس بزنيم كه اين‌ها دو معناى جداگانه بوده و به يك قدر جامع عود نمىكنند .\r\nمثال دوم : ( مادّهء 1 ، م ، ر ) در معانى متعدّدى استعمال مىشود « 1 » آنگاه در ميان اصوليان و اهل ادب بحثى است كه آيا مادّه امر ، مشترك معنوى است ميان همهء اين معانى ؟ يا مشترك لفظى است بين همه ؟ يا در بعضى حقيقت و در بعض ديگر مجاز است عقيدهء جماعتى از متأخّرين ، از جمله مرحوم مظفر رحمهم اللّه در اصول فقه اين است كه :\r\nمادّهء امر ، مشترك لفظى است ميان دو معنى :\r\n1 . شيىء\r\n\r\n\r\n","description":"","footnote":"\r\n( 1 ) . شرح اصول فقه ، ج 1 ، ص 133 .\r\n","page_name":" 357 ","page_number":357},
  {"content":"\r\n\r\n2 . طلب الفعل\r\nو براى اثبات اين مدّعا دو شاهد و مؤيد آورده‌اند :\r\n1 . از امر به معناى شيىء ، اشتقاق صحيح نيست ولى امر به معنى طلب ، مشتقات ( ماضى ، مضارع ، امر و . . . ) دارد .\r\n2 . امر به معناى شيىء ، بر امور جمع بسته مىشود و امر به معناى طلب ، بر او امر جمع بسته مىشود و اين اختلافات امارهء اين است كه امر مشترك لفظى ميان اين دو معنا است . پس قرائن ، ضوابط و معيارهايى وجود دارد مبنى بر بازشناسى اشتراك لفظى از اشتراك معنوى كه شخص مجادل ، نيك بايد در اين امور بنگرد تا به مقصود رسد .\r\nقوله : ثم ان ؛ در اين قسمت اهميت و نقش ارزندهء اين ادوات و ابزار را بيان مىكنند . بسيارى از منازعات در عالم كه ميان دو مشرب فلسفى ، كلامى ، سياسى ، علمى ، دينى و . . . است و يا پيدا شدن فرقه‌هاى مختلف و تخطئه كردن هركدام ، ديگرى را از اين‌جا ناشى مىشود كه : محلّ نزاع را به درستى تنقيح نكرده‌اند و هركدام از آن‌ها مطلب و معنايى در ذهن دارند . لذا عدّه‌اى به قول مطلق ، نافى مىشوند و عدّه‌اى مطلقا مثبت مىگردند و عدّهء زيادى قائل به تفصيل مىشوند . كشمكش‌ها شروع مىشود و كتاب‌ها پر مىشود از ردّ و ايراد ، نقض و ابرام ، پرسش و پاسخ درحالىكه اگر از آغاز هر دانشمندى مراد خود را به خوبى و به وضوح روشن ساخته و در اختيار ديگران قرار دهد يقينا تصالح بر قرار شده و اقوال مختلف آشتى كرده و گاهى نزاع‌هاى صدها و هزاران ساله مرتفع مىشود و لذا در كتب اصولى و فقهى ، فقهاء و دانشمندان بزرگ را مىبينيم كه در آغاز معمولا يك يا چند مقدّمه آورده و در آن محلّ نزاع و موضع نفى و اثبات را روشن مىسازند تا سر بىصاحب نتراشيده باشند و بىجهت خود را به منازعات نكشانند .\r\nافرادى هم كه اهل خبره باشند بسيارى از اين مغالطات را برملا ساخته و رفع نزاع مىنمايند .\r\nچند مثال روشن‌گر :\r\nمثال اوّل : يكى از مباحثى كه در علم كلام و ميان متكلّمين اشاعره و اماميّه مورد اختلاف است ، داستان رؤيت خداوند است . هردو گروه قبول دارند كه در دنيا خداوند\r\n\r\n","description":"","footnote":"","page_name":" 358 ","page_number":358},
  {"content":"\r\n\r\nديده نمىشود و به قول قرآن كريم  قالَ لَنْ تَرانِي  « 1 » ولى در قيامت آيا قابل رؤيت است يا نه ؟ اشاعره مىگويند : آرى در قيامت ما خداوند را مىبينيم ، و به قول قرآن شريف :   وُجُوهٌ يَوْمَئِذٍ ناضِرَةٌ * إِلى رَبِّها ناظِرَةٌ   « 2 » و  وَ جاءَ رَبُّكَ وَ الْمَلَكُ صَفًّا صَفًّا  « 3 » اماميّه برآنند كه رؤيت ذات حقّ با چشم سر در هردو جهان از محالات عقليه است حال ممكن است كسى درصدد توجيه برآمده و ميان دو قول را جمع كند و بگويد :\r\nمنظور اشاعره از رؤيت خداوند ، رؤيت با چشم سر نيست بلكه رؤيت قلبى است يعنى همان ادراك و شناخت توسّط عقل كه در قيامت بر همگان يقينى مىشود . اماميّه اين معنا را نفى نمىكنند بلكه شواهد فراوانى بر اين قسم از رؤيت در روايات و كلام امام العارفين و امير المؤمنين عليه السّلام بيان شده و منظور اماميّه از استحالهء رؤيت ، رؤيت با چشم سر است و اشعرى آن را اثبات نمىكند پس نزاعى نيست و « يقع التصالح ، و يعود النزاع لفظّيا » ( البتّه اين توجيه با كلام برخى از بزرگان عامّه از قبيل امام رازى ممكن است ولى در سال 1361 هجرى شمسى كه براى تبليغ به استان آذربايجان غربى مسافرت كرده بودم ، در شهرك زيوه با عالم پيرمرد سنّى ملاقات كردم . در جلسهء مباحثه‌اى كه در حضور عدّه‌اى از برادران اهل سنّت داشتيم از او سؤال كردم كه منظور شما از رؤيت ، چه نوع رؤيتى است ؟\r\nاو در جواب درحالىكه با دو انگشت سبّابه به چشمانش اشاره مىكرد و كاملا چشمانش را باز و گشاده مىنمود اظهار داشت : با همين چشم سر در قيامت خدا را مىبينيم ! ! ) .\r\nمثال دوم : مرحوم خواجه نصير الدين طوسى در اساس الاقتباس پس از ذكر مثال مذكور ، اين مثال را آورده :\r\nچنان‌كه متكلّمان سنّى و عدلى در اثبات و نفى رؤيت اللّه ، و قدم و حدوث كلام او متخالفند و به حقيقت وضع ( رأى و عقيده ) هردو متقابل نيست ، چه يكى به رؤيت ادراك بصرى مىخواهد ، مانند آن‌چه در مرثيات مقابل احساس مىكند ، و آن را نفى مىكند و ديگرى معنيى مىخواهد كه از آن عبارت نمىتواند كرد و آن را اثبات مىكند ، و يكى به\r\n\r\n\r\n","description":"","footnote":"\r\n( 1 ) . سورهء ، آيهء .\r\n( 2 ) . سورهء قيامت ، آيهء 22 و 23 .\r\n( 3 ) . سورهء فجر ، آيهء 22 تفصيل اين مباحث را در شرح كشف المراد در باب صفات سلبيّه خداوند آورده‌ام ، طالبين مراجعه كنند ) .\r\n","page_name":" 359 ","page_number":359},
  {"content":"\r\n\r\nكلام مسموعى مؤلّف از حروف مىخواهد و آن را محدث مىگويد . و ديگر معنيى مىخواهد كه از تصوّر و تعريف آن عاجز است ، و آن را قديم مىگويد و اسم رؤيت و كلام بر هردو به اشتراك است . « 1 »\r\nخلاصه اين‌كه در باب حدوث و قدم كلام الهى نيز دعوى است و هركدام معنايى را اراده مىكنند . « 2 »\r\nمثال سوم : مرحوم علّامه مىفرمايند :\r\nو ذلك مثل قول الاصوليين في الواجب المخير « انّ الجميع واجب » و قال بعضهم :\r\n« ان الواجب واحد لا بعينه » و حصول الخلاف الشديد في ذلك ، و السبب فيه الغلط اللفظى ، فان القائلين بوجوب الجميع انّما عنوا به انّه « اىّ واحد فعله المكلّف كان قد ادّى به الواجب ، و لا يجوز له الاخلال بالجميع ، و لا يجب عليه الجميع فحينئذ يزول الخلاف . « 3 »\r\nسومين ادات و ابزار : سومين وسيله براى شخص مجادل آن است كه داراى ملكه و قوّه‌اى باشد كه بتواند ميان امور متشابه و متجانس را تمييز داده و آن‌ها را از يكديگر تفكيك كند چه اين تمييز به ذاتيات ( فصول ) باشد و چه به عرضيات ، ( عوارض خاصّه ) اين قوّه و توان از طريق بحث و برّرسى در اختلافات ميان الفاظ ، كلمات و امور متشابه به دست مىآيد ( بعضى از بزرگان هم در اين زمينه كتابى تأليف كرده‌اند و نامش را « الفروق اللغويّه » گذاشته‌اند كه بسيار كتاب نفيسى است ) . شخص مجادل بايد بتواند امور متشابه را از هم تميز دهد و فرق ميان آن دو بدست آورد و بدين‌وسيله فصول و يا خواصّ اشياء را به دست آورد . مثلا زيد و بكر كه در انسانيّت مثل هم هستند ، در چه جهاتى فرق دارند ؟ انسان و اسب كه در حيوانيّت مشترك هستند در چه جهاتى مفارقت دارند ؟ و به اين ترتيب پيوسته بكوشد و مفارقات را تحصيل كند .\r\nفايدهء اين ادات : فايده‌اش اين است كه اگر خصم و طرف مقابل ، در استدلالاتش خواست مغالطه كرده و موضوعى را با موضوع ديگر قياس نموده و حكم موضوعى را به موضوع ديگر سرايت دهد و . . . شخص مجادل بتواند به راحتى مغالطه او را آشكار\r\n\r\n\r\n","description":"","footnote":"\r\n( 1 ) . اساس الاقتباس ، ص 465 .\r\n( 2 ) . مطلب در اين باب در شرح كشف المراد بخش صفات ثبوتيّه بيان شده است .\r\n( 3 ) . جوهر النضيد ، ص 239 .\r\n","page_name":" 360 ","page_number":360},
  {"content":"\r\n\r\nساخته و ثابت كند كه قياس اين دو موضوع با يكديگر صحيح نيست ، سپس شروع كند به بيان وجوه مفارقت ميان آن دو تا صرف ادّعا نباشد . در اين‌جا به ذكر دو مثال بسنده مىكنيم .\r\nالف . اشاعره منكر حسن و قبح عقلى اشياء هستند و در مقام استدلال گفته‌اند :\r\nاگر حاكم به حسن و قبح اشياء عقل باشد لازمه‌اش اين است كه فرقى نباشد ميان حكم عقل به حسن و قبح اشياء با حكم آن به اين‌كه : « الكل اعظم من الجزء » و حال آن‌كه فرق موجود است پس نتيجه مىگيريم كه حاكم به حسن و قبح ، عقل نيست . ( و اين در باب مشهورات ذكر شد )\r\nولى جواب ما اين بود كه قياس اين دو قضيّه به يكديگر مع الفارق است و دو فرق را در گذشته آورديم : يكى اين‌كه حاكم به حسن و قبح ، عقل عملى و حاكم به اين‌كه « الكل اعظم من الجزء » عقل نظرى است ، و ديگر اين‌كه : قضيّه اوّلى از مشهورات صرف و دومى از يقينيّات بديهى است ، پس نتوان حكم يكى از آن دو را به ديگرى سرايت داد .\r\nب . در علم اصول بحثى است كه آيا صيغهء افعل ظهور در دوام و تكرار دارد ؟ يا دالّ بر مرّه است ؟ و يا معناى سومى دارد ؟ مشهور برآنند كه : فعل امر بر اصل طلب ايجاد طبيعت دلالت مىكند و خصوصيّات مرّة و تكرار از معناى آن بيرون است و به كمك قرائن دانسته مىشود . ولى عدّه‌اى گفته‌اند : فعل امر دالّ بر دوام و تكرار است و براى اين مطلب ادلّه‌اى آورده‌اند كه يكى از آن ادّله كه در معالم الاصول عنوان شده اين است كه : نهى دالّ بر دوام و تكرار است پس امر هم بايد چنين باشد چون هردو در دلالت بر طلب مشترك هستند . ولى مرحوم صاحب معالم و ديگران جواب داده‌اند كه :\r\nقياس مع الفارق است زيرا امر ، بر طلب ايجاد طبيعت دلالت دارد و قانون ايجاد طبيعت اين است كه : « الطبيعة توجد بوجود فردمّا » ولى نهى بر طلب ترك طبيعت يا بر زجر از طبيعت دلالت دارد و « الطبيعة تنعدم بانعدام جميع افرادها به حكم العقل » پس قابل قياس نيستند .\r\nچهارمين ادات و ابزار : چهارمين وسيلهء لازم و ضرورى براى شخص مجادل اين است كه داراى ملكه‌اى باشد كه توسّط آن بتواند ميان اشياء مختلف و متباين وجوه شبه و جهات مشابهت و تشبيه را به دست آورد ( برعكس وسيلهء سوم كه براى تحصيل وجوه\r\n\r\n","description":"","footnote":"","page_name":" 361 ","page_number":361},
  {"content":"\r\n\r\nمفارقت به كار مىرفت ) فرقى نيست در اين‌كه تشابه در ذاتيات باشد ( اجناس ) يا در عرضيّات باشد مثلا چون زيد و بكر هردو انسان هستند و زيد عالم است پس بايد بكر هم عالم باشد و . . .\r\nهم‌چنين فرقى ندارد كه ما به الاشتراك دو يا چند چيز با يكديگر در يك امر وجودى باشد مثل حيوانيّت ، ناطقيّت ، عالميّت و . . . يا در يك امر عدمى باشد ، مثل اين كه ممكنات در اين جهات اشتراك دارند كه بالذات داراى هيچ كمالى نيستند و در فقر و ندارى مثل هم هستند . يا مثالى كه مرحوم علّامه در جوهر النضيد آورده‌اند : « الجوهر و الكم يتشاركان في انّه لا ضّد لهما . »\r\nهم‌چنين گاهى وجه تشابه در يك نسبت ذاتى است از قبيل جنس ، فصل ، نوع و گاهى يك نسبت عارضى است از قبيل عرض عامّ و حدود ( موضوعات و محمولات ) در باب نسبت ، گاهى متصله هستند يعنى ميان آن‌ها پيوستگى و ارتباط برقرار است و گاهى منفصله هستند يعنى ميان اطراف نسبت هيچ ارتباطى نيست بلكه از يكديگر جدا هستند .\r\nآن‌جا كه متصله باشد خود سه قسم دارد :\r\n1 . شيئى واحد در هردو طرف محكوم به يا منسوب و يا محمول واقع شود مثل اين‌كه مىگوييم : نسبت امكان به وجود همانند نسبت امكان به عدم است و يكى از آن دو را با ديگرى قياس مىكنيم و نتيجه مىگيريم كه ميان آن دو فرقى نيست و در هردو شيئ واحدى منسوب است كه به صورت قضيّهء ذيل مىگوييم : الوجود ممكن ، العدم ممكن ، منسوب همان ممكن يا امكان است و منسوب اليه در يكى وجود و در ديگر عدم است .\r\n2 . شيئى واحد ، در هردو طرف منسوب اليه ، و طرف نسبت باشد . مثل اين‌كه بگوييم : نسبت بينايى به نفس انسان همانند نسبت شنوايى به نفس است و ميان آن دو از حيث نسبت به نفس ، فرقى نيست و در هردو طرف منسوب اليه ، نفس است كه مىگوييم : النفس سميع ، النفس بصير و . . .\r\n3 . شيئى واحد ، در يك طرف منسوب و در طرف ديگر منسوب اليه باشد مثل اين كه بگوييم : نسبت نقطه به خط همانند نسبت خط به سطح است . مثل اين‌كه مىگوئيم :\r\n« النقطة طرف الخطّ » و « الخطّ طرف السطح » و « السطح طرف الجسم » و « الجسم قابل\r\n\r\n","description":"","footnote":"","page_name":" 362 ","page_number":362},
  {"content":"\r\n\r\nللقسمة في الابعاد الثلاثة » كه در قضيّهء اوّل ، طرف الخطّ منسوب است و در دومى منسوب اليه است .\r\nامّا آن‌جا كه حدود و اطراف نسبت از يكديگر جدا و منفصل باشند ، مواردى است كه دو طرف نسبت در هيچ جهتى با يكديگر مشترك نباشند بلكه صددرصد از هم گسسته باشند مثل اين‌كه به قول مصنف رحمهم اللّه بگوييم : نسبت چهار به هشت همانند نسبت سه به شش است كه يكى از دو نسبت را با ديگرى قياس كرده و گفته‌ايم هردو مثل هم هستند يعنى چهار 2 / 1 هشت و سه 2 / 1 شش است . ولى حدود كه 4 و 8 يا 3 و 6 باشد ربطى به هم ندارند و به قول خواجهء طوسى در اساس الاقتباس : نسبت حس با محسوس همانند سبت علم با معلوم است كه از جهتى با يكديگر اتّحاد دارند و از جهتى افتراق و . . .\r\nو به قول مرحوم علّامه :\r\n« نسبة الربّان في السفينة الى السفينة كنسبة الملك في المدينة الى المدينة » . « 1 »\r\nهدف از اين ابزار و وسيله همانند هدف از ابزار و وسيله سومى ، اقتناص و به چنگ آوردن حدود و رسوم اشياء است منتهى با اين تفاوت كه با ادات سومى ما به الامتياز ذاتى و عرضى يعنى فصول و اعراض خاصّه اشياء را بدست مىآورديم ( براى منظورى كه ذكر شد ) و با ادات چهارمى ما به الاشتراك اشياء را بدست مىآوريم يعنى اجناس و اعراض عامّه را و هردو به ضميمهء يكديگر ، معرّف ماهيّت و حقيقت اشياء به تعريف حدّى يا رسمى هستند .\r\nفايده اين ادات و ابزار اين است كه : شخص مجادل پس از تحصيل وجوه مشابهت دو يا چندچيز با يكديگر مىتواند بعضى را به بعض قياس كرده و حكم ثابت شده براى يكى را به ديگرى سرايت دهد . همانند كارى كه در تمثيل منطقى انجام مىداد كه موضوعى را يا موضوعى قياس كرده و حكم را به آن موضوع فرعى مىكشانيد . البتّه پس از احراز علّت واقعى فلان حكم در اصل ( مثلا علّت حرمت خمر ، اسكار است و همين علّت در فقاع نيز هست پس حرام است ) .\r\nفائده ديگر اين كار اين است كه وقتى در مجلس بحث ، شخص مجادل مدّعى شد كه اين دو امر مثل هم هستند و حكم واحدى دارند و شخص مقابل مدّعى شد كه قياس مع الفارق است مجادل فورا مىتواند بگويد : ما وجوه شبه را برشمرديم و مىگوئيم :\r\n\r\n\r\n","description":"","footnote":"\r\n( 1 ) . جوهر النضيد ، ص 239 .\r\n","page_name":" 363 ","page_number":363},
  {"content":"\r\n\r\nمثل هم هستند ، شما كه مدّعى فرق هستيد لطفا بگوييد بدانيم : ما الفرق بينهما ؟ اگر توانست وجوه فرق قابل‌قبولى ارائه كند ما به سراغ مطلب ديگرى مىرويم اگر عاجز ماند همين كافى است كه او را مغلوب و منكوب سازد و مجادل را به هدفش نايل سازد و او را وادار به اقرار و اعتراف كند . البتّه از نظر دقّت عقلى و تحقيقات علمى ، « عدم الوجدان لا يدل على عدم الوجود » يعنى نيافتن فرق ميان آن دو از سوى خصم ، دليل بر نبودن فرق در واقع نيست بلكه بالاتر ، بر فرض كه در واقع فرقى نباشد دليل آن نيست كه هر حكمى كه موضوعى داشت همان حكم را موضوع ديگر نيز داشته باشد . زيرا امكان دارد در فلان موضوع تعبدا اين حكم صادر شده و . . . ولى به‌حسب مقام مجادله كه هدف تسليم خصم و الزام او به قبول است ، نياوردن فرق اين هدف را تأمين مىكند و به قول مرحوم خواجه طوسى :\r\n« و اين مقابله در جدل عدل باشد هرچند به‌حسب تحقيق عجز از ايراد فرق ، بل عدم فرق مقتضى الحاق چيزى به شبيه نبود » . « 1 »\r\n* * *\r\n\r\n\r\n","description":"","footnote":"\r\n( 1 ) . اساس الاقتباس ، ص 466 .\r\n","page_name":" 364 ","page_number":364},
  {"content":"\r\n\r\n\r\nمبحث دوم مواضع\r\nمبحث اوّل از مباحث صناعت جدل ، پيرامون اصول و قواعد بود كه بيان شد . اينك مبحث دوم از سه مبحث اين باب ، در رابطه با مواضع است و در آن پنج بحث مطرح است :\r\n\r\n1 . معناى موضع\r\nمطلب اوّل از مطالب پنج‌گانه باب دوم ، مربوط به بيان معناى مواضع است .\r\nكلمهء مواضع ، جمع موضع است و تعبير به موضع در اين باب اهميّت ويژه‌اى دارد . به‌جا است كه قبل از هرچيز با معناى آن در اين صنعت آشنا شويم . معناى لغوى كلمه روشن است چون موضع اسم مكان است و به معناى جايگاه و محلّ استقرار هر چيزى است .\r\nولى در اصطلاح صناعت جدل ، معناى خاصّى دارد كه مرحوم مظفر رحمهم اللّه به دو بيان آن را مىآورند و قبل از آن مىتوان موضع را به قانون كه در تعريف منطق آورده‌اند تشبيه كرد و همان‌طورى كه قانون عبارت است از قضيّهء كليّه‌اى كه احكام جزئيّات و مصاديق آن ، از او شناخته مىشود ( مثلا كلّ فاعل مرفوع ، كل ظاهر حجة و . . . ) موضع هم يك چنين معنايى دارد .\r\nبيان اوّل : موضع عبارت است از اصل يا قاعدهء كليّه‌اى كه قضاياى مشهورهء فراوانى از آن منشعب و بر آن متفرع مىشوند و حكم همهء آن‌ها از اين اصل و قضيّهء كلّى سرچشمه مىگيرد .\r\nبيان دوّم : موضع عبارت است از هر حكم و تصديق كلّى ، كه از آن سلسله‌اى از احكام و تصديقات مشهوره ، منشعب شود ( همانند لولهء اصلى و شاه‌لولهء آب كه از آن لوله‌ها و شاخه‌هاى فرعى انشعاب پيدا كرده و ميان منازل و ساكنان شهر يا روستا تقسيم مىشود ) و بر آن قضاياى مشهورهء بسيارى متفرع مىگردد كه اين قضايا در مقايسه با آن قضيّهء اصلى و بالنسبة به آن جزئى هستند ( و به اصطلاح منطقيون ، جزئى اضافى هستند ) اگرچه خود اين قضايا في حدّ نفسها قضاياى كلّى هستند كه مشتمل بر مصاديق و جزئيّات بسيار هستند .\r\nنكته : قضاياى جزئيّه‌اى كه از قضيّهء اصل و كليّه ( موضع ) انشعاب پيدا مىكنند بايد\r\n\r\n","description":"","footnote":"","page_name":" 365 ","page_number":365},
  {"content":"\r\n\r\nيك سلسله قضاياى مشهوره باشند تا مجادل بتواند از آن‌ها در مقدّمات استدلال جدلى استفاده كند . گرچه خود موضع ، اصل و قاعدهء كليّه ممكن است از قضاياى مشهوره باشد و به‌ندرت در مقدّمات جدل مورد استفاده قرار گيرد . مثلا « كلّ ظاهر حجة » يك اصل است كه مشتمل بر فروعات بسيارى است از قبيل : ظهور امر در وجوب ، نهى در حرمت ، مطلق در اطلاق ، جمله شرطيّه در مفهوم و . . . و هركدام از اين‌ها براى كسى كه در فنّ اصول يا فقه جدل مىكند مفيد است خود قضيّهء اصل هم كذلك . ممكن است خود قضيّهء اصليّه از قضاياى مشهوره نباشد ولى قضايايى كه از آن منشعب مىشوند از مشهورات باشند كما هو الغالب .\r\nدر اين‌جا سه مثال مىآوريم براى موضع كه در هريك از آن‌ها خود موضع مشهوره نيست ولى انشعابات آن همه از مشهورات و مسلّمات بوده و مورد اعتراف مردم است .\r\nمثال اوّل : قضيّهء اصل يا موضع يا قاعدهء كليّه :\r\nهرگاه احد الضدين ( حدوث ، زوجيّت ، احسان و . . . ) در موضوعى ( ممكنات ، عدد چهار ، اصدقاء و . . . ) يافت شود لازمه‌اش آن است كه ضدّ ديگر ( قدم ، فرديّت ، اسائه و . . . ) در موضوعى ديگر ( واجب الوجود ، عدد سه ، اعداء و . . . ) كه ضدّ موضوع قبلى است موجود شود . خود اين قضيّه با همين تعبيرات در ميان مردم از جملهء مشهورات نيست و هدف مجادل را تأمين نمىكند و به زودى وجه عدم شهرت آن خواهد آمد ولى فروعات آن مشهورانند .\r\nقضاياى فرعيه و انشعابات :\r\n1 . اگر احسان كردن به دوستان پسنديده باشد پس اسائه و بدى كردن با دشمنان هم نيكو است .\r\n2 . اگر معاشرت و هم‌نشينى با جاهلان ناپسند است پس به‌همين نسبت بريدن از دانشمندان مذموم است .\r\n3 . اگر حقّ آمد حتما باطل مىرود ( و اجتماع آن دو نشايد چون اجتماع ضدّين است ) .\r\n4 . هرگاه اغنياء و ثروتمندان فزونى يافتند حتما فقراء در جامعه كم مىشوند .\r\n5 . اگر فقراء افزون شدند پس اغنياء كم مىشوند و . . .\r\n\r\n","description":"","footnote":"","page_name":" 366 ","page_number":366},
  {"content":"\r\n\r\nحال هريك از اين‌ها و امثال اين‌ها خود قضاياى مشهورهء كليّه‌اى هستند كه مصاديق كثيره دارند ولى همه‌وهمه در تحت قضيّهء كلّى اصل يا موضع داخل هستند .\r\nمثال دوم : هرگاه چيزى در وقتى از اوقات ، مكانى از امكنه ، حالى از حالات ، موضوعى از موضوعات پيدا شد پس آن چيز هميشه موجود خواهد بود . اين يك قضيّه و بلكه در حقيقت چند قضيّهء كليّه است و به ازاى هر قيدى يك مثال جزئى و قضيّهء فرعيه مىآوريم كه از اين‌ها انشعاب پيدا كرده‌اند .\r\n1 . اگر فردى ، يك‌بار و در يك زمان دروغ گفت پس او مطلقا كاذب است ( از نظر عقلى ملازمه‌اى نيست ولى از نظر مردم چنين است كه يك‌بار اگر دروغ بگويد مانند چوپان دروغگو مىشود و مردم به او ظنين شده و سخنانش را باور نمىكنند ) .\r\n2 . اگر فردى سياسى ، در يك موضع ( در منزل و ميان اهل بيتش ) يك مطلب سياسى را كه از اسرار است فاش كرد پس او به‌طور مطلق افشاكنندهء اسرار سياسى ، نظامى و اقتصادى مملكت است .\r\n3 . هرگاه انسان در حال شدّت و سختى صبر كند در همهء حالات صابر و شكيبا است .\r\n4 . هرگاه انسان مالك عقار شد ( باغ و بوستان و مزرعه ) پس او مالك مطلق است نسبت به همهء امور مربوطه به آن زمين و كسى حقّ ندارد بدون اجازهء او در زمين او راه رود .\r\nمثال سوم : هرچيزى كه بالعرض ممكن ، نافع ، جميل و يا نيكو بود پس آن چيز مطلقا ممكن ، نافع يا جميل خواهد بود .\r\nاين يك موضع است كه از او قضاياى ذيل منشعب مىشود :\r\n1 . اگر براى طالب ، اجتهاد در يك مسئله ممكن شد پس اجتهاد براى او مطلقا ( در همهء مسائل ) ممكن است .\r\n2 . هرگاه صدق در حال عادى نافع و سودمند بود پس مطلقا نافع است .\r\n3 . هرگاه مجامله و خوش‌روئى با دشمنان در هنگام ملاقات با آن‌ها پسنديده بود پس مطلقا جميل است .\r\nو اين فروعات كه در هرسه مثال ذكر شد تنها گوشه‌اى از مشهوراتى است كه در تحت يك اصل كلّى داخل هستند و شخصى كه داراى ملكهء جدل باشد مىتواند از هر\r\n\r\n","description":"","footnote":"","page_name":" 367 ","page_number":367},
  {"content":"\r\n\r\nيك از اين‌ها ده‌ها و صدها مشهوره استخراج نمايد .\r\nقوله : و اكثر المواضع ؛ همان‌طورى كه اشاره شد اكثر مواضع و قواعد كلّى خودشان جزء مشهورات نيستند و تنها جزئيّات كه در تحت آن‌ها داخل هستند از مشهورانند و اينك سؤال مطرح است كه سرّ مطلب چيست ؟ چرا اكثر مواضع ، از مشهورات نيستند ؟ در جواب مىفرمايند : دو عامل اساسى سبب اين امر است :\r\n1 . مواضع و قواعد عامّه ، موضوعات و محمولاتشان خيلى كلّى و وسيع است و عموم از تصوّر مفاهيم عامّه و كلّى فاصله دارند و با جزئيّات و محسوسات بيشتر سروكار دارند و لذا هرچه دائرهء مفهوم وسيع‌تر شود تصوّر آن براى مردم مشكل مىگردد و تا تصوّر صحيح نباشد نوبت به تصديق نمىرسد ( چون تصوّر يا شرط تصديق است و مشروط بدون شرط نمىشود و يا جزء تصديق است و « المركب ينتفى بانتفاء احد اجزائه » ) ، لذا به هر اندازه كه تصوّر مشكل‌تر باشد به همان نسبت تصديق هم صعوبت پيدا مىكند و چه‌بسا به كلّى قابل درك‌وفهم و تصديق براى همگان نباشد ، در نتيجه شهرتى حاصل نشده و يا لااقل شهرت مواضع ، كمتر از شهرت جزئيّات مىباشد . اين است كه نوعا مواضع از مشهورات نيستند ولى ادراك جزئيّات و مفاهيم خاص‌ّتر آسان‌تر است و لذا شهرت آن‌ها بيشتر است .\r\n2 . معمولا عمومات و قواعد عامّه ( به غير از قواعد عقلى كه استثناءبردار نيستند ) ، چه قوانين اجتماعى و چه نظامى ، و سياسى ، دينى ، شرعى و . . . در معرض نقض و مادّه اشكال بوده و هركدام مبتلا به تخصيصاتى هستند و اين در قضاياى عامّه بيشتر است تا قضاياى خاصّه . سرّ مطلب اين است كه نقض هر خاصّى مستلزم نقض عام هم هست ولى نقض عامّ مستلزم نقض خاصّ نيست و چون بيشتر در معرض نقض هستند لذا دسترسى به كذب اين عمومات آسان‌تر و سريع‌تر انجام مىگيرد و هركسى به راحتى مىتواند به آن‌ها برسد . از اين حيث ، اشتهار خود را از دست مىدهند و قابل‌قبول نيستند . در اين جا براى توضيح بيشتر عامل دوم ، مطلب را در رابطه با موضع اوّل از سه موضع مذكور محاسبه مىكنيم :\r\nموضع اوّل اين بود كه : « اذا كان احد الضدين موجودا في موضوع . . . »\r\nاين موضع نسبت به پاره‌اى از موارد صحيح و غيرقابل نقض است و آن نسبت به\r\n\r\n","description":"","footnote":"","page_name":" 368 ","page_number":368},
  {"content":"\r\n\r\nزوجيّت و فرديّت است كه هرگاه يكى از آن دو ( مثلا زوجيّت ) در موضوعى ( مثلا عدد چهار ) موجود شد لازم مىآيد كه ضدّ ديگر ( فرديّت مثلا در موضوع ديگرى كه ضدّ موضع اوّل باشد ( يعنى در عدد سه مثلا ) موجود شود و محال است كه در آن واحد و يا متعاقبا و در دو آن يا بيشتر زوجيّت و فرديّت در موضوع واحد جمع شوند . مثلا عدد چهار هم زوج باشد و هم فرد چه بالفعل و چه متعاقبا امّا نسبت به برخى از موارد قابل نقض است از قبيل :\r\nسياهى و سفيدى كه قطعا دو متضاد هستند ولى با اين‌حال آن قاعده كليّه و موضع در اين‌جا پياده نمىشود زيرا كه سياهى و سفيدى چنين نيست كه اگر مثلا سياهى در نوعى از جسم موجود شد حتما سفيدى در نوع ديگرى از آن‌كه ضدّ او است موجود شود بلكه سفيدى هم در همان جسم قابل وجود است امّا متعاقبا و در دو زمان ، و همين كه يك قاعدهء كلّى يك مادهء نقض پيدا كرد از كلّيّت و عموميّت افتاده و تكذيب مىشود امّا اين منافاتى با صدق و مشهوره بودن قضاياى داخله در تحت اين كلّى و اصل ندارد زيرا كه نقض عام و كذب آن مستلزم نقض خاصّ و تكذيب آن نيست و ممكن است اين جزئيّات از قبيل : اگر احسان به اصدقاء حسن باشد پس اسائه به اعداء هم حسن دارد و . . . از قبيل زوجيّت و فرديّت باشند نه سياهى و سفيدى و لذا ما خود هريك از اين جزئيّات را كه ملاحظه مىكنيم مىبينيم مادّه نقض ندارند و حكم به مشهور حقيقى بودن آن‌ها مىكنيم كارى هم به نوع ديگرى نداريم كه در آن‌جا اين اصل و موضع صادق است يا نه ؟\r\nو خلاصه اين‌كه : كذب موضع ، مستلزم كذب حكم مشهور منشعب از آن موضع نيست .\r\n\r\n2 . فايدهء مواضع و وجه تسميه به آن\r\nمطلب دوم دربارهء دو نكته است :\r\n1 . بيان فايدهء مواضع\r\n2 . بيان وجه تسميهء آن\r\nامّا اوّلى ؛ گويا كسى مىپرسد : شما در باب جدل از مشهورات و احكام آن‌ها بحث مىكنيد و از طرفى هم مىگوييد : چه بسيارند ، مواضع و قواعد عامّه‌اى كه خود از جملهء مشهورات نبوده و مقدّمهء قياس جدلى واقع نمىشوند . در اين‌جا اين سؤال مطرح\r\n\r\n","description":"","footnote":"","page_name":" 369 ","page_number":369},
  {"content":"\r\n\r\nمىشود كه : بنابراين بحث از مواضع در صناعت جدل چه فايده‌اى دارد ؟\r\nدر جواب بايد گفت : فايدهء اين بحث آن است كه خود قضاياى مشهوره و احكام جزئيّه‌اى كه تحت اين مواضع مطرح هستند حدّ و حصرى ندارند و چه‌بسا در تحت هر موضعى از مواضع و اصول و قواعد عامّه ، ده‌ها و صدها قضيّهء مشهوره داخل باشد ، لذا شمارش همهء آن‌ها و حفظ و آماده داشتن تمامى آن‌ها ( تا در مجلس بحث از آن‌ها استفاده كند ) امرى بس دشوار است و حافظه كامپيوترى لازم دارد امّا مواضع و اصول در هر رشته‌اى محدود به ده‌ها مورد است و حفظ و ضبط و آماده داشتن آن‌ها براى روز مبادا كار آسانى است و لذا شخص مجادل و مجتهد در جدل ، خود اين مواضع را حفظ مىكند تا عند اللزوم از آن‌ها ده‌ها قضيّهء مشهوره استخراج نمايد .\r\nاين است فائدهء بحث از مواضع ، و بر همين اساس به شخص مجادل توصيه شده كه تا مىتواند از ذكر خود مواضع در مقام جدل خوددارى كند زيرا اگر خود موضع را بيان كند طرف مقابل و خصم متوجّه شده و ماده نقضى پيدا كرده و سخن وى را ابطال مىكند پس نبايد بهانه به دست خصم دهد و قضيّه‌اى نگويد كه در معرض نقض و ابرام است بلكه مواضع را پيش خود حفظ كند و آن‌ها را در خاطر داشته باشد تا از مصاديق و جزئيّات آن‌ها استفاده كند .\r\nو امّا دومى ؛ از همين‌جا وجه تسميه هم روشن مىشود كه چرا اين قواعد عامّه را مواضع گويند ؟\r\nعلّتش آن است كه اوّلا اين مواضع در حقيقت موضع حفظ و نگهدارى و انتفاع بردن است ( نظير سرمايه‌اى كه محفوظ است و آدمى از سود آن استفاده مىكند ) . ثانيا ممكن است وجه تسميه به خاطر اين باشد كه اين موضع از امورى است كه صلاحيّت دارد محلّ بحث و نظر باشد ولو بالفعل عنوان نمىشود تا نقض و ابرام پيدا كند . ثالثا شايد موضع گفته‌اند به خاطر اين‌كه : محلّ امن و خوف هستند و به قول خواجهء طوسى :\r\n« و فائدهء موضع آن بود كه صاحب صناعت را اصولى باشد معدّ و محفوظ كه از آن مقدّمات مىانگيزد به‌حسب حاجت و تصريح نكند به آن اصول تا آن را در معرض ردّ و نقض نياورده باشد . و آن را موضع از ان خوانند كه موضع انتفاع يا اعتبار يا حفظ بود ، چنان‌كه گويند : موضع نظر و بحث ، و موضع امن و خوف » . « 1 »\r\n\r\n\r\n","description":"","footnote":"\r\n( 1 ) . اساس الاقتباس ، ص 451 .\r\n","page_name":" 370 ","page_number":370},
  {"content":"\r\n\r\nولى مرحوم مظفر رحمهم اللّه مىفرمايند :\r\nحقيقت مطلب روشن شد و وجه تسميه چندان مهمّ نيست .\r\n\r\n3 . اصناف مواضع\r\nمطلب سوم راجع به انواع و اقسام مواضع است . به‌طور كلّى هدف از به كار بردن مواضع و قواعد عامّه ، در باب جدل و مطالب جدليّه دو امر است . يا اثبات يك وضع و رأى كه وظيفهء مجيب است و يا ابطال يك وضع كه كار شخص سائل است پس مواضع جدليّه كلّا مربوط به اثبات يا ابطال هستند ،\r\nمصنف مىفرمايد : اين مطلب به‌همين اندازه خيلى كلّى است و ما براى تسهيل امر در حفظ اين مواضع و به خاطر سپردن آن‌ها ناچاريم از تصنيف و صنف‌صنف كردن آن‌ها تا هر صنفى از آن‌ها را در جاى خود و عند الحاجة به كار بنديم . در مقام تصنيف مىگوييم :\r\nموضوع قضاياى جدليّه هميشه كلّى هستند ( نوع ، فصل ، جنس و . . . چون قضاياى شخصيّه موضوع بحث منطقى نيست ) . امّا محمولات كه اين تقسيم‌بندى براساس آن است و در كلّيّه قضايا محمول كلّى است مىگوييم : تقسيم‌بندى محمولات كليّه در باب كليّات خمس به‌گونه‌اى بود و اجمال مطلب اين‌كه : كلّى محمول و مقول بر شيىء يا ذاتى موضوع است و يا عرضى . اگر ذاتى باشد يا تمام ذات شيىء بر آن حمل مىشود مثل « الانسان انسان » يا « حيوان ناطق » و يا بعض ذاتيّات ، آن هم يا جزء مشترك است مثل « الانسان حيوان » و يا جزء مختصّ است مثل « الانسان ناطق » و اگر عرضى باشد يا عرضى خاصّه است و يا عرضى عامّ ، اوّلى مثل « الانسان ضاحك » و دومى مثل « الانسان ماش » و . . . پس محمولات پنج قسم پيدا كرد .\r\nولى تقسيم‌بندى در باب جدل ( در ما نحن فيه ) به گونهء ديگرى است و آن اين‌كه :\r\nبه‌طور كلّى هنگامى كه ما نوعى از انواع ( مثلا انسان ) را موضوع قرار داده و محمولى از محمولات را بر آن حمل مىكنيم يا اين است كه آن محمول ، مساوى با اين موضوع است ( يعنى جامع افراد موضوع است و بر تمام افراد و مصاديقى كه موضوع ، صادق است و يا امكان صدق دارد ، محمول نيز صادق است و متقابلا بر تمام افرادى كه محمول صادق است يا امكان صدق دارد ، موضوع نيز صادق است و ميان آن دو از نسب اربع ، نسبت تساوى كلّى برقرار است ) و يا مساوى نيست . قسم اوّل كه محمول\r\n\r\n","description":"","footnote":"","page_name":" 371 ","page_number":371},
  {"content":"\r\n\r\nمساوى با موضوع باشد خود دو شعبه دارد :\r\n1 . يا آن محمول دالّ بر ماهيّت و حقيقت موضوع است كه آن دو چيز است :\r\nالف . حدّ تامّ يا حدّ ناقص ، مثل حيوان ناطق ، و جوهر ناطق ، كه مبين ماهيّت انسان هستند .\r\nب . اسم ، مثل « الانسان انسان » كه خود لفظ انسان بر خودش حمل شده و اين هم اسم است براى آن ذات و ماهيّت . از اين دو چيز تنها اوّلى ارزشمند است و دومى به حال جدلى فايده‌اى نداشته و در اين باب ارزشى ندارد چون مجادل ، به دنبال اثبات يا ابطال امرى است و با چنين حملى چيز جديدى حاصل نمىشود بلكه حمل لفظى است كه لفظى را بر لفظ ديگر حمل كرده‌ايم و لذا محمولى كه دالّ بر ماهيّت باشد منحصر مىشود در حدّ .\r\n2 . يا آن محمول دلالت بر اصل ماهيّت و ذاتيات آن ندارد بلكه از عوارض آن ذات و خارج از آن ماهيّت بوده كه بر آن حمل مىشود و نامش عرض خاصّه است و گاهى نامش را رسم يا تعريف رسمى مىگذارند ، چون همان‌طورى كه با ذاتيات و حدود ، يك ماهيّت تعريف شده و از ساير ماهيّات جدا مىشود هم‌چنين با عرض خاصّه نيز ماهيّتى از ماهيّات ديگر ممتاز مىشود و منظور خصوص عرض خاصّه مساوى با موضوع است مانند « الانسان ضاحك ، متعجّب . »\r\nو قسم دوم كه محمول مساوى با موضوع نباشد خود بر دو قسم است و از يكى از اين دو قسم خالى نيست :\r\n1 . يا اين است كه اين محمول در طريق ما هو واقع مىشود به قول علّامه رحمهم اللّه : اعنى جواب ما هو « 1 » يعنى هنگامى كه توسّط ما هو از آن پرسيده مىشود اين محمول در جواب واقع مىشود نامش به اصطلاح باب جدل ، جنس است مانند « الانسان حيوان » ، « الانسان ناطق » و . . . و بايد توجّه داشت كه در باب كليّات خمس ، جنس در مقابل فصل و قسيم يكديگر بودند ولى در باب جدل جنس شامل فصل نيز مىباشد چون از جهت اغراض و اهداف باب جدل تفاوتى ميان آن دو نيست .\r\nسؤال : چرا فصل را از جملهء محمولات غيرمساوى با موضوع به حساب آورديد درحالىكه به نظر مىرسد كه فصل ، مخصوص يك نوع بوده و از مختصات و ذاتى\r\n\r\n\r\n","description":"","footnote":"\r\n( 1 ) . جوهر النضيد ص 242 .\r\n","page_name":" 372 ","page_number":372},
  {"content":"\r\n\r\nمساوى آن نوع است ؟\r\nجواب : علّت آن است كه همان‌طورى كه در مباحث الفاظ اين كتاب در مبحث تباين و ترادف گفتيم : كلمهء ناطق از حيث معنا و مفهوم داراى معناى وسيعى است و به معناى مدرك كلّيّات بودن است و ناطق يعنى « ذات ثبت له النطق يا شيئ له النطق » و اين معناى كلّى قابليّت دارد بر اشياء مختلفة الحقائق از انسان و غيرانسان صدق كند پس مفهوما اوسع است اگرچه بالفعل و در خارج افراد آن على المشهور ، منحصر در انسان بوده و تنها بر اشخاص متفقة الماهيّة يعنى مصاديق انسان صادق است ولى اين مطلب موجب محدوديّت معنا و مفهوم آن نمىشود و در مباحث كلّى در رابطهء با اقسام كلّى اشاره شد كه چه‌بسا مفهومى في حدّ نفسه كلّى باشد و معذلك ممتنع الافراد يا ممكن الافراد باشد و در خارج فردى پيدا نكرده و . . . و تازه از لحاظ انحصار فعلى هم مطلب قابل بحث است چرا كه ادراك كلّيّات منحصر به انسان نبوده و فرشتگان نيز كه به قول فلاسفه ، مجرّدات مىباشند مدرك كلّيّات هستند ، لذا برخى برآنند كه انسان حيوانى است كه ناطق و مائت است و به‌هرحال مفهوم ناطق وسيع‌تر از مفهوم انسان است . ولى بالقوّة و به‌حسب مفهوم قابليّت صدق بر كثيرين را دارد و تعريف مفهوم كلّى بر آن صادق است كه : « ما لا يمتنع فرض صدقه على كثيرين » ، در نتيجه مفهوم ناطق با مفهوم انسان مساوى نبوده بلكه اعمّ از آن است و هر ذات اعمّى ، جنس ناميده مىشود .\r\n2 . يا اين است كه اين محمول در طريق ما هو واقع نمىشود ، كه در اين صورت نامش را عرض مىگذاريم و عرض در اصطلاح باب كليّات خمس مقسم است براى سه قسم .\r\n1 . عرض خاصّهء مساوى با معروض ( بسيط يا مركّب ) .\r\n2 . عرض خاصّهء اخصّ از معروض مثل عالم ، كاتب ، طبيب و . . .\r\n3 . عرض عامّ مثل ماشى ، آكل ، شارب و . . .\r\nولى در باب جدل ، عرض خاصّه در قسم محمول مساوى داخل شد و اصطلاح عرض ، دو قسم را شامل است .\r\n1 . عرض عامّ .\r\n2 . عرض اخصّ از معروض ،\r\nوجه مشترك هردو در اين است كه اوّلا مساوى با موضوع نبوده بلكه اعمّ يا\r\n\r\n","description":"","footnote":"","page_name":" 373 ","page_number":373},
  {"content":"\r\n\r\nاخصّ هستند و ثانيا هيچ‌كدام در جواب ما هو واقع نمىشوند .\r\nخلاصه اين‌كه : محمولات در باب جدل چهار قسم مىشوند :\r\n1 . حدّ 2 . خاصه 3 . جنس 4 . عرض .\r\nقوله : و امّا مقدّمه ؛ به‌طور كلّى محمولاتى كه بر نوع حمل مىشوند عبارتند از :\r\n1 . حدّ ، مثل الانسان حيوان ناطق .\r\n2 . خود نوع ، مثل الانسان انسان .\r\n3 . جنس ، مثل الانسان حيوان .\r\n4 . فصل ، مثل الانسان ناطق .\r\n5 . عرض عامّ ، مثل الانسان ماش .\r\n6 . عرض خاصّهء مساويّهء ، مثل الانسان ضاحك .\r\n7 . عرض خاصّهء اخصّ ، مثل الانسان عالم .\r\nبا حفظ اين مقدّمه گويا كسى مىگويد : شما در باب كليّات خمس ، كلّى مقول و محمول را پنج قسم كرديد و قسم پنجم آن عبارت بود از خود نوع كه مىگفتيد : « هو الكلّى المقول على الافراد المتفقة الحقائق في جواب ما هو مثل زيد ما هو ؟ انسان ، زيد و بكر و . . . ما هم ؟ انسان و . . . » ولى در باب جدلّ چهار قسم محمول ذكر گرديد ، سؤال اين است كه چرا نوع را نياورديد ؟\r\nدر جواب مىگوئيم : آن‌جا كه نوع محمول واقع مىشود از سه حال خارج نيست :\r\n1 . موضوع هم خود همين نوع است مثل الانسان انسان كه قبلا جواب داديم و گفتيم به درد جدلى نمىخورد .\r\n2 . موضوع ، صنفى از اين نوع باشد ، مثل « العالم انسان » كه در اين فرض اگرچه موضوع كلّى است ولى نوع نسبت به صنف به ما هو صنف ذاتى نيست بلكه از لوازم ذات است و حمل لوازم ذات شامل آن هم شد كه يا در خاصّه داخل است و يا در عرض كه همين دومى صحيح است .\r\n3 . موضوع ، شخصى از اشخاص باشد مثل زيد انسان كه اين هم قضيّهء شخصيّه است و منطقى را بحث در قضاياى كليّه است نه قضاياى شخصيّه ، و اين‌گونه است كه نوع به ما هو نوع در باب جدل ، موضوع واقع مىشود و غرض مجادل بدان تعلّق\r\n\r\n","description":"","footnote":"","page_name":" 374 ","page_number":374},
  {"content":"\r\n\r\nمىگيرد ولى محمول ، واقع نمىشود .\r\nقوله : اذا عرفت ؛ حال كه اين مقدّمهء مفصّل را در رابطه با انواع چهارگانهء محمولات جدلى شناختيم مىگوييم : غرض مجادل در مقام جدل و در مجلس مجادله به هيچ‌يك از اين انواع چهارگانه به‌خصوص تعلّق ندارد بلكه تمام هدف او عبارت است از اثبات يك حكم ، وضع و عقيده و يا ابطال آن ( ايجاب يا سلب ) . امّا اين‌كه محمولش حدّ تامّ موضوع است يا عرض خاصّهء آن ، يا عرض عامّ و يا جنس و . . . هيچ‌كدام مهمّ و مورد نياز نيست ( حتّى گاهى جدلى را از هدف دور تر مىكند چون او در محضر مردم بحث مىكند و هدفش اقناع آنان است و طرح اين اصطلاحات كه حتما اين محمول ذاتى هم هست نه عرضى و . . . موجب مىشود كه امر بر مردم مشتبه شده و تشخيص ندهند كه حقّ با كدام طرف است ) .\r\nسؤال : اگر غرض مجادل به‌خصوص هريك از اين چهار امر تعلّق نمىگيرد و بلكه به اصل اثبات يا ابطال مربوط مىشود . پس چرا شما اين مباحث را عنوان مىكنيد ؟\r\nجواب : هدف ما از طرح اين مباحث اين نيست كه در مجلس جدل هم از اين امور گفتگو شود بلكه هدف اين است كه بايد شخص پيش خود و قبل از شركت در مجلس بحث و مذاكره مشهورات آن فنّ را آماده ساخته و به خاطر بسپارد و مطلب براى او ملكه شود و از آن رهگذر كه مشهورات بسيارند بايد آن‌ها را تحت عنوان مواضع و قواعد كليّه حفظ و ثبت و ضبط نمايد و باز از آن‌جا كه مواضع نيز بسيارند براى سهولت مطلب و اين‌كه به راحتى بتواند در هنگام بحث از هر موضعى ، قضاياى مشهورهء مناسب را استخراج كند ، اين مواضع را برحسب محمولات دسته‌بندى كند تا براى هر منظورى از مواضع مناسب استفاده كند . و گرنه اين امور نيز همانند خود مواضع ، نوعا مشهوره نبوده و قابل درك براى مردم نيست .\r\nقوله : و عليه فالمواضع ؛ تا اين‌جا چهار موضع از اصناف مواضع را بيان نموديم كه در اين‌جا به‌طور مجمل به تعريف هركدام از آن‌ها مىپردازيم :\r\n1 . مواضع حدّ ؛ براى اثبات حدّ يك شىء ، بايد ويژگىهاى ذيل مراعات شود :\r\n\r\n","description":"","footnote":"","page_name":" 375 ","page_number":375},
  {"content":"\r\n\r\nالف . حدّ بايد براى موضوعش موجود باشد مثل حيوان ناطق نسبت به انسان .\r\nب . حدّ بايد با محدودش مساوى باشد همانند مثال مذكور .\r\nج . حدّ بايد بتواند در طريق ما هو و در جواب سؤال با ما هو واقع شود .\r\nد . حدّ بايد بتواند در دلالت بر موضوع قائم‌مقام اسم باشد و همان‌طورى كه مثلا اسم انسان دالّ بر آن ماهيّت است حدّ نيز چنان باشد و آن را با تفصيل به ما معرّفى كند حال اين مجموعه را به نام موضع حدّ مىناميم كه در خارج مىتواند ده‌ها و صدها مصداق داشته باشد كه از اين موضع منشعب مىشوند مثل « الانسان حيوان ناطق » ، « الفرس حيوان صاهل » ، « البقر حيوان خائر » و . . .\r\n2 . مواضع خاصّه . براى اثبات عرض خاصّهء يك شيىء توجّه به امور ذيل لازم است :\r\nالف . خاصّه بايد يك امر وجودى باشد و براى موضوعش موجود باشد .\r\nب . خاصّه بايد مساوى با موضوعش باشد .\r\nج . خاصّه نبايد بتواند در طريق ما هو واقع شود .\r\nحال نام اين مجموعه را موضع خاصه مىگذاريم و كبراى كلّى است كه از آن صغريات و فروعات فراوان استخراج مىشود ، مثل « الانسان ضاحك » ، « الانسان متعجّب » ، « الحيوان ماش » .\r\n3 . مواضع جنس ؛ براى اثبات آن امور ذيل لازم است :\r\nالف . امر وجودى باشد .\r\nب . مساوى با موضوع نباشد .\r\nج . در طريق ما هو واقع شود .\r\nنام اين مجموعه موضع الجنس است و تحته جزئيّات كثيرة از قبيل : « الانسان حيوان » ، « الفرس حيوان » ، « الحيوان جسم » ، « النبات جسم » ، « الجماد جسم » و . . .\r\n4 . مواضع عرض ؛ براى اثبات آن امور زير لازم است :\r\nالف . امر وجودى باشد .\r\nب . مساوى با موضوع نباشد .\r\nج . در طريق ما هو واقع نشود نام اين مجموعه ، موضع عرض است و مصاديق فراوان دارد ، از قبيل : « الانسان عالم » ، « الانسان ماش » و . . .\r\n\r\n","description":"","footnote":"","page_name":" 376 ","page_number":376},
  {"content":"\r\n\r\nاين بود اصناف اربعهء مواضع .\r\nحال علاوه بر اين چهار موضع ، سه موضع ديگر نيز وجود دارد كه از اهميّت ويژه‌اى در فنّ جدل برخوردار هستند و به آن‌ها نيز اشاره‌اى اجمالى مىكنيم .\r\nالف . مواضع اثبات و ابطال ، و آن‌ها مواضع و قواعد عامّه‌اى هستند كه هدف اصلى از آن‌ها ، صرفا اثبات يك مطلوب و يا ابطال آن است بدون اين‌كه غرض به خصوص اثبات حدّ تامّ يا عرض و . . . متعلّق باشد ، بلكه اصل اثبات يا نفى موردنظر است و سابقا در اين رابطه مثال‌هايى داشتيم و بعدا هم در امر چهارم مثالى خواهيم آورد .\r\nب . يكى ديگر از اين مواضع ، موضع اولى و آثر است كه در باب جدل بسيار حائز اهمّيّت است و به قول علّامه در جوهر النضيد :\r\n« و في الجدل اكثر المطالب مبنية عليه »\r\nو آن عبارت است از اين‌كه : شخص جدلى در بسيارى از موارد نياز پيدا مىكند به اثبات اين‌كه : اين محمول از آن محمول ديگر ، شديدتر است يا اين از آن ضعيف‌تر است يا اين اولويّت دارد و آن ديگرى غيراولى است و . . . كه تفصيلا در امر پنجم با ذكر مثال خواهد آمد . ضمنا موضع اولى و آثر مخصوص مواردى است كه محمول از اعراض خاصّه باشد چون تنها اين سرى از اعراض هستند كه تفاوت و تشكيك‌پذيرند و اشدّ و اضعف ، اكثر و اقل ، انفع و غيرانفع و . . . دارند ( هم‌چنان‌كه بيان خواهد شد ) .\r\nج . يكى ديگر از اين مواضع ، موضع « هوهو » و « اين همانى » است و اين موضع در مواردى مورد حاجت و نياز جدلى است كه بخواهد ميان دو چيز اتّحاد و وحدت را اثبات كند چه وحدت آن‌ها در جنس باشد مثل انسان و فرس كه در حيوانيّت اتّحاد دارند و يا در نوع باشد مثل زيد و عمرو كه در انسانيّت شريكند و يا بالعارض باشد مثل زيد و عمرو در عالميّت و . . .\r\nبا اين محاسبات ، مواضع هفت صنف شد :\r\n1 . مواضع حدّ\r\n2 . مواضع جنس\r\n3 . مواضع خاصّه\r\n4 . مواضع عرض\r\n\r\n","description":"","footnote":"","page_name":" 377 ","page_number":377},
  {"content":"\r\n\r\n5 . مواضع اولى و آثر\r\n6 . مواضع اثبات و ابطال\r\n7 . مواضع هوهو ،\r\nالبتّه در جوهر النضيد هشت موضع آورده كه يكى هم مواضع فصل است ولى مرحوم مظفر آن را در جنس داخل كردند به بيانى كه گذشت .\r\nدر خاتمه : تفصيل اين مواضع و بيان شقوق ، اقسام ، قواعد ، ضوابط و امثله هر كدام اوّلا ، محتاج به يك فنّ مستقلّى است و از عهدهء اين كتاب كه بنابر اختصار دارد خارج است و ثانيا معمولا بيان اين امور وظيفهء منطقى نيست تا ما وقت خود را در آن امور مصروف داريم زيرا كه هر فنّى براى خود مشهوراتى دارد كه بايد شخص مجادل در همان فنّ به دنبال آن مشهورات و مواضع باشد مثلا فقيه در علم فقه ، متكلّم در علم كلام ، وكيل دادگسترى در كتب مربوطه ، سياسى در فنّ خود كه با زحمت و تمرين و ممارست ، بايد به مواضع فنّ خود دسترسى پيدا كنند و از اين طريق بتوانند مشهورات بسيارى را استخراج نموده و در مقام بحث مقاومت كنند و كار منطقى نيست كه بيان بكند كه در فلان فنّ ( مثلا علم كلام ) مواضع و مشهورات كدام است و . . . لذا از طرح تفصيلى اين مباحث صرف‌نظر مىكنيم . با اين حال براى اين‌كه جويندگان را به كلّى از طرح اين مواضع سبعه محروم نكرده باشيم به دو نمونه از آن‌ها كه از ديدگاه جدلى بسيار مهمّ است اشاراتى كرده و مثال‌هايى براى آن‌ها مىآوريم و شقوق مطلب را بيان مىكنيم . طالبين شرح و بسط اين مطلب را به كتب شفاء ابن سينا ، اساس الاقتباس خواجهء طوسى ، جوهر النضيد علّامه و . . . ارجاع مىدهيم .\r\n\r\n4 . مواضع اثبات و ابطال\r\nمطلب چهارم از مطالب مبحث دوم يعنى باب مواضع پيرامون يكى از مواضع سبعه است و آن عبارت است از موضع اثبات و ابطال كه بسيار مهمّ و ارزشمند و عامّ المنفعة مىباشد و اصولا همان‌طورى كه قبلا بدان اشارت رفت هدف اصلى انسان مجادل همين اثبات يا ابطال است ، امّا اين‌كه فلان محمول ، ذاتى فلان موضوع هم هست يا از عوارض خاصّه يا عامّه او است اين‌ها چندان مهمّ نيست در نتيجه موضع حدّ يا جنس مخصوص محمولات ذاتيه بود و موضع خاصّ و عرض مخصوص محمولات عرضى بود ولى مواضع اثبات و ابطال تعميم داشته و هردو يا هرچهار دسته از محمولات را\r\n\r\n","description":"","footnote":"","page_name":" 378 ","page_number":378},
  {"content":"\r\n\r\nشامل است و خود اين باب داراى بيست موضع فرعى و جزئى است كه در همهء آن‌ها هدف اثبات يا ابطال است و هركدام به نوبهء خود كلّى و قاعدهء عامّه مىباشند كه در تحت آن‌ها فروعات و مشهورات بسيارى داخل مىباشند و ذيلا به برخى از آن‌ها اشاره مىشود :\r\n1 . موضع لحوق الضد 2 . موضع التساوى 3 . موضع الاوّلى 4 . موضع المتشابهات 5 . ما يتعلق بالنضاد 6 . مواضع النظائر 7 . مواضع الاشتقاقات 8 . مواضع التصاريف و . . . « 1 » در اين‌جا مرحوم مظفر تنها به ذكر مثال بسنده كرده و مىفرمايد : سابقا سه مثال براى موضع اثبات و ابطال آورديم كه عبارت بودند از :\r\n« اذا كان احد الضدين في موضع فالضد الآخر . . . » و\r\n« اذا كان شيئى موجودا في وقت أو حال . . . »\r\n« و كلّ شيئى به‌حسب عرض ممكن و نافع . . . »\r\nامّا مثالى كه اين‌جا مىآوريم اين است كه : وقتى ما موضوع و محمولى داريم و از آن‌ها قضيّهء حمليه تشكيل داده‌ايم مىگوييم : هر آن‌چه كه عارض بر محمول اين موضوع شود با واسطه بر خود اين موضوع هم عارض مىشود ( العارض على المحمول عارض على موضوعه ) در نتيجه به حكم اين قاعده مىتوانيم آن‌چه را كه براى محمول اثبات شده به واسطهء آن بر موضوع هم بار كنيم و آن‌چه را كه از محمول سلب مىشود از موضوع سلب كنيم و حمل آن را ابطال نمائيم و در تحت اين موضوع مشهورات فراوانى مىتواند داخل باشد ( قبل از بيان آن‌ها دو مثال از خارج مىآوريم .\r\nالف . الانسان حيوان ، و كلّ حيوان جسم ، فالانسان جسم كه به‌سبب حيوانيّت جسميّت را براى انسان اثبات كرديم .\r\nب . الانسان حيوان ، و لا شيئى من الحيوان بجماد ، فلا شيىء من الانسان بجماد كه قياس تشكيل داده و به‌سبب حيوان بودن ، جماديّت را از انسان سلب كرده‌ايم ، اوّلى را اثبات و دومى را ابطال گوئيم ) اينك چند مثال و فرع و قضيّهء مشهوره كه از اين موضوع كلّى استنباط مىشود :\r\n1 . جمهور ( توده‌هاى مردم ) عاطفى هستند ( احساسات و عواطف آن‌ها بر عقل آنان غالب است و يا احساسات و عواطف در آن‌ها بسيار قوّى است . لذا امروزه در دنيا\r\n\r\n\r\n","description":"","footnote":"\r\n( 1 ) . تفصيل آن‌ها را بايد از كتاب ارزشمند جوهر النضيد از صفحهء 245 تا صفحهء 250 اقتباس كرد .\r\n","page_name":" 379 ","page_number":379},
  {"content":"\r\n\r\nاز اين عواطف پاك انسان‌ها حسن استفاده‌ها و سوءاستفاده‌ها فراوانى مىشود مثلا براى كمك به محرومين و مستضعفان عالم و افرادى كه درگير جنگ و كشتار بىرحمانه‌اى واقع شده‌اند از صحنه‌هاى دلخراشى كه عواطف را جريحه‌دار نموده و انسان‌ها را براى كمك به آن‌ها برمىانگيزاند استفاده مىشود و . . . )\r\nحال اين يك قضيّه است كه كلمهء مردم موضع آن و كلمهء عاطفى محمول است .\r\nآنگاه مىگوئيم : موجودى كه عاطفى است ( مخصوصا در جامعهء زنان كه عاطفىتر هستند و مسألهء محاكات و چشم و هم‌چشمى در آن‌ها محسوس‌تر است ) داراى اين صفت است كه طبيعت ، عادت محاكات ، تقليد از يكديگر ، چشم و هم‌چشمى ، در كارها به يكديگر نگاه كردن و اقدام نمودن دارد ، سپس توسّط عاطفى بودن همين صفت را براى مردم اثبات مىكنيم و به صورت قياس منطقى مىگوئيم :\r\nمردم عاطفى هستند « صغرى » .\r\nو موجود عاطفى داراى طبيعت محاكات است « كبرى » .\r\nپس مردم داراى اين طبيعت هستند « نتيجه » .\r\n2 . رجل سياسى نفعى ( سودجو ) و دنبال منافع خويش است . كه سياسى موضوع و نفعى محمول است . سپس مىگوئيم :\r\nموجود نفعى نوعا منافع و مصالح شخصى خود را بر مصالح جامعه مقدّم مىدارد .\r\nنتيجه مىگيريم : پس سياسى چنين است يعنى منافع شخصى خود را مقدّم مىدارد .\r\n3 . انسان صادق و راستگو و باصداقت عادل است ، سپس مىگوييم :\r\nانسان عادل ظالم نيست و ظلم بر او عارض نمىشود پس انسان صادق هم ظالم نيست چون احتياجى به ظلم‌وستم ندارد ، او هرچه دارد صادقانه با امّت و ملّت خود در ميان مىگذارد و ملّت هم به او حسن اعتماد دارند ، لذا نيازى به ظلم‌وستم ندارد .\r\nخلاصهء مطلب اين‌كه : معناى موضع اثبات و ابطال اين است كه ما در اين موضع از دو قضيّهء مشهوره كه به صورت صغرى و كبرى چيده‌ايم به يك قضيّهء مشهورهء سوم دسترسى پيدا مىكنيم و آن دو مشهوره در دو مثال اوّل و دوم عبارتند از : حمل محمول بر موضوع ( الجمهو عاطفى ، السياسى نفعى ) و اتصاف محمول به يك صفتى ( عاطفى و نفعى ) كه از آن‌ها به اين نتيجه رسيديم كه پس اين صفت براى موضوع هم‌بار مىشود ( موضع اثبات ) دو مشهوره ما در مثال سوم عبارت است از حمل محمول\r\n\r\n","description":"","footnote":"","page_name":" 380 ","page_number":380},
  {"content":"\r\n\r\nبر موضوع ( الصادق عادل ) و عدم اتصاف محمول به صفتى ( و العادل ليس به ظالم ) نتيجه مىگيريم ابطال اتصاف موضوع را به آن صفت ( موضع ابطال ) .\r\n\r\n5 - مواضع اولى و اثر\r\nمطلب پنجم و آخرين مطلب در باب مواضع در اين كتاب ، پيرامون يكى ديگر از مواضع مهمّ است كه تقريبا بيشترين كاربرد را در مجادلات دارد و آن موضع اولى و آثر است :\r\nتعريف : معناى اصلى اين باب عبارت است از ترجيح و تفضيل يكى از دو كس يا دو چيزى كه ميان آن دو از بعض جهات مشاركت وجود دارد بر ديگرى ، و اثبات تفاضل احدهما على الاخر از جهتى از جهات .\r\nالفاظى كه در باب تفضيل و برترى كثير الاستعمال و متداول هستند عبارتند از :\r\n1 . ادوم ؛ هر آن‌چه كه پاينده‌تر و بادوام‌تر باشد مؤثر و بهتر است .\r\n2 . اشرف ؛ هر آن‌چه كه اشرف باشد از اخسّ بهتر است مانند حكمت از موسيقى .\r\n3 . انفع ؛ هر آن‌چه انفع باشد بهتر است مثل صحت كه از جمال انفع است .\r\n4 . اقدم ؛ هر آن‌چه اقدم باشد مؤثرتر است مثل صحت كه از قوّت آثر است لّان الصحة في الاخلاط الاوّلى و المزاجات و هذا فيما بعد ،\r\nهمچنين الفاظى از قبيل افضل ، اكثر ، اشدّ ، اغنى ، اقل ، اكمل و . . .\r\nو نكتهء مقابل اين الفاظ عبارتند از : انقص ، اخسّ ، اقل ، اضعف و . . .\r\nهركدام از اين اصطلاحات را خصوصيّتى و موارد كاربردى هست كه مرحوم مظفر عنوان نكرده‌اند . « 1 »\r\nما ، در چه مواردى نيازمند اين موضع هستيم ؟\r\nجواب : گاهى تفاضل ميان دو چيز يا دو شخصى كاملا ظاهر و هويدا است كه اين يكى بر آن ديگرى ترجيح و برترى دارد . مثلا همه مىدانند كه نور و روشنايى خورشيد از نور ماه به مراتب بيشتر و قويتر است در اين‌گونه موارد استدلال كردن و اثبات تفاضل ، زيادى و عبث است و حاجتى به استدلال نيست و بلكه مضحكهء مردم مىشود .\r\nچيزى كه عيان است حاجتى به بيان ندارد . نه مستدل مىتواند براى آن استدلال كند و نه\r\n\r\n\r\n","description":"","footnote":"\r\n( 1 ) . طالبين به كتاب ارزشمند جوهر النضيد صفحهء 251 و 252 مراجعه نمايد .\r\n","page_name":" 381 ","page_number":381},
  {"content":"\r\n\r\nخصم مىتواند آن را انكار كند . ولى گاهى تفاضل ميان آن دو احتياج به بحث و بررسى دارد و در به دو امر چندان واضح و روشن نيست موضع اولى و آثر در اين‌گونه موارد به كار مىآيد و اتفاقا در خارج و در مجامع از اين‌گونه بحث‌ها فراوان است كه گاهى دو نفر راجع به برترىهاى دو شيىء بحث مىكنند مثلا فلان خوردنى و نوشيدنى بهتر است يا آن ديگرى ؟ فلان لباس و پوشيدنى بهتر است ( از حيث گرمى ، نرمى ، زيبايى و . . . ) يا آن ديگرى ؟ فلان منزل مسكونى ، وسيلهء سوارى و . . . بهتر است يا آن ديگرى ؟ فلان كتاب درسى كامل‌تر است يا آن ديگرى ؟ و . . . كه هركدام طرفى را گرفته و با يكديگر به مباحثه مىپردازند يا گاهى راجع به فضيلت و برترى يكى از دو شخص بر ديگرى گفتگو مىكنند مثلا از حيث مراتب فضل ، علم و كمال فلان عالم افضل و اعلم و اكمل است يا آن ديگرى ؟ از حيث وظائف و مسئوليت‌ها فلانى مسؤليتش بيشتر يا وظيفه‌شناس‌تر است و يا آن ديگرى ؟ از حيث اخلاق و عادات فلانى داراى خلقيّات پسنديده‌ترى هست يا آن ديگرى ؟ فلانى بخشنده‌تر و شجاع‌تر و . . . است يا آن ديگرى ؟ و . . .\r\nدر مواردى كه راجع به افضليّت و برترى يكى از دو شخص بر ديگرى بحث مىشود گاهى به اين صورت است كه متنازغين هردو در وجه فضيلت و برترى اتّفاق‌نظر دارند مثل اين‌كه دو نفر بحث مىكنند كه آيا حاتم طايى ( شهرهء خاصّ و عامّ در جود و كرم ) كريم‌تر و بخشنده‌تر است يا معن بن زائده ( ابو الوليد معن زائدة بن عبد اللّه الشيبانى امير و قائد اموى من اشهر اجواد العرب كان شجاعا فصيحا اكرمه المنصور العباسى و ولّاه سجستانى ، اغتيل ) كريم‌تر است ؟ درحالىكه طرفين بحث هردو قبول دارند كه كرم و بخشندگى يك فضيلت و كمال است و هردو متّفق هستند كه هم حاتم و هم معن به اين كمال متصف بوده‌اند ولى در « كريم‌تر » بودن بحث دارند در چنين مواردى البتّه بايد به كتب تاريخ و حوادث تاريخى مراجعه كرد و احوالات آن دو را مطالعه نمود تا بدانيم كدام كريم‌تر بوده‌اند ؟ و جاى استدلال منطقى و استفاده از قواعد فنّ جدل و منطق نيست .\r\nو گاهى نزاع آن دو در اصل وجه افضليّت و ملاك افضليّت است مثل اين‌كه هردو قبول دارند كه : حاتم طايى تمام هستى خود را بذل و بخشش مىكرد و آن‌چه دار و ندارش بود انفاق مىكرد ولى معن بن زائده تنها زيادى اموالش را مىبخشيد و ما يحتاج خود را نگهدارى مىكرد و هردو قبول دارند كه همان مقدار زيادى مال آقاى معن از\r\n\r\n","description":"","footnote":"","page_name":" 382 ","page_number":382},
  {"content":"\r\n\r\nحيث رقم ، به مراتب بيشتر از بذل‌وبخشش تمام اموال حاتم بود ( مثلا زيادى مال معن صدهزار درهم مىشد و تمام مال حاتم 50 هزار درهم ) .\r\nولى سخن در اين است كه معيار در كريم‌تر بودن چيست ؟ آيا ملاك بذل و بخشش مال زيادتر و رقم درشت‌تر است كه معن داشته يا معيار ، فداكارى و ايثارگرى و بذل تمام هستى است كه حاتم داشته ؟ آن‌كه مىگويد : معن كريم‌تر بوده ، به يك قضيّهء مشهوره متمسك است كه هركس سود بيشترى به جامعه مىرساند و مال بيشترى انفاق مىكند اجود و كريم‌تر است و آن‌كه مىگويد : حاتم كريم‌تر بوده به مشهورهء ديگرى متمسك است كه : هركس فداكارى كرده و با وجود نياز ، ديگران را بر خود مقدّم مىدارد كريم‌تر است پس حاتم افضل است و خود اين دو مشهوره دو موضع هستند كه مصاديق و متفرّعات بسيارى مىتوانند داشته باشند .\r\nبراى تفصيل بيشتر اين مباحث به كتب مطولهء فنّ از قبيل اساس الاقتباس ، الجوهر النضيد مراجعه كنيد .\r\n* * *\r\n\r\n","description":"","footnote":"","page_name":" 383 ","page_number":383},
  {"content":"\r\n\r\n\r\nمبحث سوم وصايا\r\nمبحث سوم از مباحث سه‌گانهء باب جدل ، پيرامون وصايا و سفارشاتى به شخص مجادل است . مجموعهء وصايا در سه بخش عرضه مىشود .\r\n1 . سفارشاتى كه به شخص سائل داريم .\r\n2 . سفارشاتى كه به شخص مجيب داريم .\r\n3 . سفارشاتى كه به طرفين مباحثه مشتركا داريم .\r\n* * * \r\n1 . تعليمات للسائل\r\nقسمت اوّل ؛ در رابطه با تعليمات و آموزش‌هايى است كه به شخص سائل داريم .\r\nدر مبحث اوّل ، با تعريف سائل آشنا شديم و دانستيم كه سائل كسى است كه پيوسته سؤال مىكند و در سايهء اين سؤالات مىخواهد رأى و وضعى را نقض كرده ، ابطال نمايد و طرف مقابل را مجاب و ملزم به اقرار و اعتراف نمايد . و براى وصول به اين هدف لازم است تعليمات سه‌گانهء ذيل را به دقّت به كار بندد .\r\n1 . قبل از هر سؤالى ، آن موضع و قاعدهء كلّى را كه اين سؤال و قضيّهء مشهوره را از آن استخراج مىكنند بايد در ذهن خويش آماده سازد تا اگر مجيب ، سؤال اوّل را جواب داد وى بتواند از همين موضع ، مقدّمات مشهورهء ديگرى را استخراج كرده و عرضه كند و مورد سؤال قرار دهد و گرنه چه‌بسا با اوّلين سؤال درمانده شده و مغلوب شود .\r\n2 . قبل از هر سؤالى اين نكته را در نظر بگيرد كه چگونه از شخص مجيب اعتراف گرفته و او را وادار به قبول كند و يا اگر انكار نمود چگونه بر او تشنيع كرده و امر او را شنيع و ناهنجار بنماياند .\r\n3 . هيچ‌گاه به موضع و قاعدهء كليّه‌اى كه اين مشهورات را از آن استخراج كرده ، تصريح ننمايد و اگر احيانا نيازمند به تصريح شده و ناچار مىگردد كه آن را ذكر كند حتما در آخر امر و پس از اقرار و اعتراف گرفتن از خصم آن را بيان كند تا مجالى براى نقض و ايراد از سوى خصم و مجيب نباشد اين بود خطوط كلّى و چهارچوبهء اصلى كار سائل ، كه بادقّت تمام بايد اين امور را مراعات كند و گرنه به مقصود نمىرسد .\r\n\r\n","description":"","footnote":"","page_name":" 384 ","page_number":384},
  {"content":"\r\n\r\nحال طريقهء اعتراف و اقرار گرفتن از اشخاص هم فرق دارد به دليل اين‌كه انسان‌ها فرق دارند و به دسته‌جات مختلف تقسيم مىشوند و در برابر هر دسته‌اى راهى وجود دارد .\r\nمثلا پاره‌اى انسان‌ها بسيار خجالتى و باحيا هستند و متقابلا پاره‌اى از افراد بسيار وقيح ، بىحيا ، گستاخ و صلف ( پرمدعا و لاف‌زن ) هستند . در ميان اين دو حاشيهء افراط و تفريط مراتب و درجات گوناگون ، و انسان‌هاى مختلفى وجود دارند . يا از جهت ديگر پاره‌اى از افراد بسيار صابر ، شكيبا ، چابك و تيزتك در سخن و بحث هستند و متقابلا كسانى هم ضعيف ، ناتوان ، خوار و ذليل هستند و ميان آن دو مراتبى وجود دارد . يا پاره‌اى از انسان‌ها بسيار ماهر ، زبردست و زبان‌زن هستند و گروهى عاجز ، ناتوان و داراى لكنت‌زبان هستند و ميان آن‌ها درجاتى وجود دارد .\r\nيا مثلا برخى از افراد بسيار اعتماد به نفس داشته و به رأى خود بسيار اعتماد دارند و در برابر عقيدهء خود سخت‌گير ، لجوج و متعصّب هستند و برخى مقلّدصفت و بسيار حالت اطاعت و تسليم در برابر ديگران دارند و ميان آن دو مراتب و درجاتى است و هر كدام از اين طبقات شأنى و خصوصيّتى مخصوص به خود دارند كه بايد شخص مجادل سائل به نيكى اين افراد را بشناسد و در مقام بحث از راهش وارد شود و طريقهء مناسب با همان را برگزيند و در مثل مشهور عربى گويند : « لكل مقام مقال »\r\nو در فارسى گويند : هر سخن جايى و هر نكته مقامى دارد .\r\nحال مجموعهء طرق و راه‌هاى اساسى اعتراف‌گيرى از خصم را در ده فصل كلّى و طريقهء اصلى عرضه مىكنيم .\r\n1 . بايد توجّه داشته باشد كه از همان ابتداء مستقيما به سراغ مطلوب نرفته و سؤالى از مطلوب خويش ننمايد و گرنه چه‌بسا مجيب از ابتدا ناراحت شده و تعصّب به خرج دهد و حاضر به بحث نشود و يا اين‌كه چون در آغاز بحث آمادگى بيشترى دارد فورا پى به مقصود سائل برده و از در انكار و مخالفت درآمده و سائل را ناكام بگذارد ، بلكه از دورترها شروع كند و سؤالات غيرمربوطى بپرسد تا كم‌كم كه ميدان مباحثه گرم شد و تمامى چشم‌ها و همهء حواس‌ها به آن‌ها متوجّه شد وارد مبحث اصلى شده و از مطلوب خويش بپرسد . شبيه دو قهرمان كشتى در وسط تشك ، كه يكى از آن دو خام و ناپخته باشد و ديگرى بسيار پخته و صاحب فنون باشد كه اوّلى به مجرّد ورود در مبارزه ،\r\n\r\n","description":"","footnote":"","page_name":" 385 ","page_number":385},
  {"content":"\r\n\r\nآخرين تلاشهايش را مىكند و فنون خويش را به كار مىبرد و در وسط كار مىماند ولى ديگرى ابتدا روى سروگردن حريف كار مىكند او را مىآزمايد تا بداند طرف چه‌قدر آمادگى دارد و كدام نقطه ضعف را دارد تا از همان نقطه ضربه را وارد كند و طبيعى است كه معمولا چنين كسى برنده است ) .\r\n2 . بايد بداند هنگامى كه سؤالات متعددى نمود و تدريجا به مطلوب خويش رسيد باز تا مىتواند طفره رفته و مستقيما از مطلوب خويش نپرسد تا مبادا مجيب ملتفت شده و از زير بار اعتراف گريزان باشد . البتّه براى سائل راه چاره وجود دارد و آن اين‌كه يكى از راه‌هاى ذيل را بپيمايد :\r\nالف . اگر مناسب ديد از شيوهء قياسى مدد بگيرد يعنى از يك امر عامّ و كلّى سؤال كند و بعد در جزئى و اخصّ نتيجه را بگيرد كه شيوهء قياسى سير از كلّى به جزئى است .\r\nمثلا طرف قبول ندارد كه انسان حسّاس باشد ، سائل از او مىپرسد ؛\r\nبگو بدانم آيا هر حيوانى حسّاس است يا خير ؟ وقتى كه مجيب به اين كبراى كلّى اعتراف كرد مىگويد :\r\nبگو بدانم : آيا انسان حيوان است يا خير ؟ و وقتى در اين‌جا هم اعتراف گرفت مىگويد :\r\nخود قبول دارى كه : هر انسانى حيوان است و قبول هم دارى كه هر حيوانى حساس است پس ناچار بايد بپذيرى كه هر انسانى حسّاس است .\r\nب . اگر صلاح دانست از شيوهء استدلال استقرايى پيش آيد . مثلا كسى قبول ندارد كه انسان داراى ويژگى كتابت باشد سائل دست او را گرفته و نزد افراد انسان برده و مىپرسد : آيا زيد كاتب است يا نه ؟ مىگويد : آرى ، بكر كاتب است ؟ جواب : آرى ، خالد چه‌طور ؟ كاتب است ، حسن چه‌طور ؟ كاتب است و . . . از اين راه به يك كلّى مىرسد كه پس « كلّ انسان كاتب » و مجيب را از قبول و اعتراف ناگزير مىكند .\r\nج . اگر لازم بود از طريق تمثيل و سير از جزئىبه‌جزئى ديگر پيش آيد .\r\nمثلا طرف ، استدلال تمثيلى را حجّت مىداند . ما به او مىگوييم :\r\nشما قبول دارى كه شراب حرام است يا نه ؟\r\nمىگويد : آرى ،\r\nمىپرسيم : قبول داريد كه علّت حرمت شراب ، مستى است ؟\r\n\r\n","description":"","footnote":"","page_name":" 386 ","page_number":386},
  {"content":"\r\n\r\nمىگويد : آرى ،\r\nمىپرسيم : آيا نبيذ هم مسكر است يا نه ؟\r\nمىگويد : آرى ،\r\nمىگوييم : پس ناچاريد از اعتراف به اين‌كه نبيذ هم حرام است . و بدين‌وسيله به مطلوب خود مىرسيم .\r\nد . اگر صلاح ديد به جاى سؤال از خود مطلوب از مبادى آن و از امورى كه اين مطلوب از آن‌ها مشتق شده سؤال كند مثلا فرض كنيد شخص منكر اين معنا است كه آدم غضبناك مشتاق انتقام‌گيرى باشد ، ما اگر مستقيما از او بپرسيم كه آيا غضبان مشتاق انتقام‌گيرى هست يا نه ؟\r\nاو در جواب انكار كرده و مادّهء نقض هم مىآورد كه خير چنين نيست به دليل اين كه : پدر از كار فرزند بارها ناراحت و خشمگين مىشود با اين حال مشتاق انتقام‌گيرى نيست . در اين‌جا راه ديگرى وجود دارد و آن اين‌كه سائل مىپرسد :\r\nبگو بدانم ، آيا غضب همان شهوت و ميل به انتقام‌گيرى نيست ؟\r\nمجيب جواب مىدهد : آرى همان است .\r\nبلافاصله سائل مىگويد : پس انسان غضبناك اشتهاء و ميل انتقام‌گيرى دارد ، و او را ملزم به قبولى مىكند .\r\nهنگامى موقعيّت ايجاب مىكند كه وارونه و به‌عكس مطلوب سؤال را طرح كند تا خصم را به اشتباه اندازد مثلا به جاى اين‌كه بپرسد :\r\nآيا لذّت خير نيست ؟\r\nمىپرسد آيا چنين نيست كه لذّت خير نيست ؟\r\nطرف گمان مىكند كه سائل عقيده به نفى و عدم خيريّت دارد و لذا فورا مىگويد :\r\nخير ، چه كسى ادعا مىكند كه لذّت خير نيست ؟ بلكه خير است و بدين‌وسيله با زبان خود ، مطلوب سائل را اقرار مىكند و مخصوصا اگر مجيب انسان عنود و لجوجى باشد كه اصلا بنايش بر اين است كه هرچه را شخصى گفت او عكس و مقابل آن را بر زبان جارى كند براى چنين كسى اين‌گونه سؤال نافع است .\r\n3 . به سائل سفارش مىشود كه در مقام سؤال و ايراد مقدّمات ، با نظم و ترتيب خاصّ منطقى پيش نرود و گرنه ممكن است در اثناء بحث ، طرف ملتفت شده و به نحوى\r\n\r\n","description":"","footnote":"","page_name":" 387 ","page_number":387},
  {"content":"\r\n\r\nاز زير بار اعتراف به مطلوب وى شانه خالى كند بلكه بهتر آن است كه مقدّمات را مشوّش و غيرمرتّب ذكر كند . مثلا اوّل كبرى را ، سپس صغرى را بياورد و . . . تا خصم را فريب داده و غيرمستقيم مطلوب را به طرف بقبولاند .\r\n4 . در مقام پرسش حتّى الامكان خود را به‌گونه‌اى وانمود كند كه واقعا مطلب را نمىداند و مىپرسد تا بداند و انصاف را بر غالب شدن بر رقيب مقدّم مىدارد و حتّى اگر مىتواند در به دو امر به‌گونه‌اى برخورد كند كه طرف فكر كند كه واقعا او هم با وى موافق است تا اين‌كه خصم را فريب داده و اطمينان او را به خود جلب كند ، در نتيجه آن‌چه را كه حرف‌دل خصم است به او بزند و سپس وى در مقام گفتگو برآمده و از هر طريق ممكن از وى اقرار و اعتراف بگيرد .\r\n5 . در بيشتر موارد مقدّمات مشهوره را كه مىآورد به عنوان ضرب المثل يا خبر از يك امر مسلّم بيان كند و مدّعى شود كه اين‌ها از مسلّمات و مشهورات بوده و خاصّ و عامّ آن‌ها را قبول دارند و هدفش از اين كار آن باشد كه خصم را بترساند چون وقتى خصم مىبيند اين مقدّمات را به عنوان امور مشهوره و مسلّمه ذكر كرده و همه آن را قبول دارند جرئت نمىكند كه آن‌ها را انكار كند زيرا مىبيند اين انكار ، سبب كوچك شدن وى و بىاعتبار شدن او در نزد مردم مىشود .\r\n6 . تمام سؤالات را از آن‌چه مطلوب او است نپرسد بلكه در اثناء ، مطالب ديگرى هم كه در مطلوب و مقصود او نقش مستقيم ندارد مخلوط ساخته و از آن‌ها نيز بپرسد تا در اين اثناء رشته سخن را از دست خصم خارج ساخته و ناخودآگاه از وى اقرار بكشد .\r\n7 . برخى از خصم‌ها و مجادله‌كنندگان از آن‌جا كه دانشمندى مشهور هستند و به زيركى و تيزهوشى معروفند به خود مغرور شده و طرف را به هيچ مىانگارند و در به دو امر هرچه كه از او مىپرسد با غرور و خندهء مسخره‌آميز جواب مىدهد و تسليم مىشود به گمان اين‌كه سائل هرگز نمىتواند بر او غلبه كند و عقيدهء او را ابطال كند در اين‌جا بسيار به‌جا است كه سائل از مطالب و مقدّمات فراوان و غيرنافع در مقصود خود آن قدر سؤال كند تا طرف را خسته كرده و او را وادار به تسليم كند ( نظير كارى كه هشام با آن دانشمند شامى در رابطهء با اثبات امامت انجام داد ، كه از او پرسيد آيا تو چشم دارى يا نه ؟ و . . . )\r\n8 . هنگامى كه همهء مقدّمات را پشت‌سر گذاشته و خصم ، اقرار و اعتراف كرد\r\n\r\n","description":"","footnote":"","page_name":" 388 ","page_number":388},
  {"content":"\r\n\r\nنتيجه را با بيانى قاطع و قوى اظهار كند نه اين‌كه با شك‌وترديد و با استفهام و سؤال كه آيا چنين است يا خير ؟ چون اگر با ترديد بگويد ، بهانه بدست خصم داده و به او جرئت بخشيده كه اين نتيجه‌گيرى را انكار كند و آنگاه مطلب دوباره عود مىكند و بايد وى از اوّل مقدمه‌چينى كند تا به مطلوب برسد و ممكن است اين‌بار از ذكر مقدمات مناسب عاجز شود و بالآخره بجاى غلبه ، مغلوب و بجاى پيروزى ، شكست بخورد .\r\n9 . روحيات جمعيتى را كه مستمع كلام او هستند بشناسد و بداند كه براى اين تيپ از افراد ، كلمات زيبا و آراسته چقدر ارزشمند است و از همين امور استفاده كند چون هدف ، غلبه بر خصم و راضى كردن مردم است . ضمنا تا مىتواند خود را حاميم ، مدافع ، طرفدار و دلسوز مردم نشان دهد تا نظر آنان را به خود جلب كرده و بدين‌وسيله آنان با كف زدن و سوت كشيدن و صلوات فرستادن و . . . او را تأييد و همراهى كرده و به هر شكلى كه هست بر رقيب غالب آيد و حتى الامكان بكوشد بهانه بدست مردم ندهد و با نرمى و مدارا برخورد كند مثلا نگويد مطلب همين است كه مىگويم يا مردم چه مىفهمند و عوام الناس كالانعام ، چه مىدانند ! مطلب همين است كه من يا حزب من ، گروه من و خطّ من و . . . مىگويند .\r\n10 . آخرين سفارش ما به شخص سائل يك نكتهء اخلاقى و جدلى است ، كه وقتى با موفقيّت بحث را به آخر رساند و بر خصم غالب شد همانجا رشتهء كلام را قطع كرده و محترمانه بحث را به پايان ببرد نه اين‌كه يكه‌تاز ميدان شده و خصم را ملعبه قرار داده و به باد تمسخر بگيرد و بگويد : ديدى كه چگونه رسوا شدى ؟ من از اوّل هم مىدانستم كه تو حريف من نيستى ، من قبل از تو هم با فلان و به همان مباحثه كرده و غالب شده بودم و يقين داشتم كه بر تو هم غالب مىشوم ولى خواستم تفريحى كرده باشم ! خير ، هرگز اين كلمات را بر زبان نياورد و اظهار نكند كه الحمد للّه چگونه مفتضح و رسوا شدى و عرق خجالت بر جبينت نشست و . . . چرا كه اين‌گونه لاف‌زنىها موجب مىشود كه احساسات و عواطف مردم عليه او برانگيخته شود و ارزش و احترامش از بين برود و همه بگويند : چه انسان مغرورى ، حالا يك‌بار غلبه كردن كه اين‌قدر سروصدا و توپ و تشر ندارد .\r\nخلاصه به جاى تقدير و تشكّر از او ، زبان به مذمّت او نگشايد .\r\n\r\n","description":"","footnote":"","page_name":" 389 ","page_number":389},
  {"content":"\r\n\r\n\r\n2 . تعليمات للمجيب\r\nبخش دوم ، وصايا ، سفارشات و آموزش‌هايى است به شخص مجيب كه در مقام مجادله چگونه وارد بحث شود ؟ چگونه سؤالات سائل را جواب دهد ؟ و به چه نحوى از وضع خويش دفاع كند ؟\r\n\r\nمقدّمه\r\nشخص سائل چنان‌كه قبلا گفته آمد هميشه به يك وضع ، معترض و منتقد بوده و موضع تهاجمى دارد و سؤالات پىدرپى را مطرح مىكند تا شخص مجيب را در بن بست قرار داده و وادار به اعتراف نمايد . متقابلا شخص مجيب وضعى را پذيرفته و بدان ملتزم شده و در برابر تهاجمات خصم و بمباران سؤالات او ، حالت تدافعى به خود مىگيرد و اجازه نمىدهد كه خصم مهاجم به حريم وضع او نفوذ كند ( شبيه اين‌كه در خارج عدّه‌اى در سنگرها ايستاده و مقاومت مىكنند و دشمن بر آن‌ها شبيخون زده و هجوم آورده و مىخواهد آنان را تارومار كرده و از سنگرهايشان بيرون بكشد ) .\r\nواضح است كه شخص مدافع ، معمولا ضعيف‌تر از مهاجم و نزديك‌تر به شكست است و قدرت مقاومت آن‌چنانى ندارد و هر لحظه در معرض آن است كه سنگرش سقوط كرده و به دست دشمن بيافتد ، و سرّ مطلب آن است كه شروع مبارزه و پرسش و پاسخ به دست فرد يا گروه مهاجم است و آنان دستشان باز است كه از هرطرف خواستند هجوم برده و به هرگونه‌اى سؤالاتشان را تنظيم كنند تا زودتر به هدف رسيده و فاتح نبرد ميدان سخن و بحث آزاد شود .\r\nاز آن‌جا كه سؤال سائل پيوسته از مشهورات عامّه و يا از مسلّمات خصم ( مجيب ) است ، مجيب به ناچار با وى همراهى كند و مرتّب به مشهورات اعتراف كند اين‌جا است كه موضع سائل قوىتر از موضع مجيب است و كار مجيب به مراتب سخت‌تر و دقيق‌تر از كار سائل است . حال منطقى چه توصيه‌هايى به شخص مجيب و مدافع دارد كه بتواند به راحتى به سؤالات سائل جواب داده و در دام اقرار ، اعتراف و تسليم شدن نيافتد ؟\r\nمىفرمايد : در اين‌جا پنج راه اساسى وجود دارد كه مجيب بايد آن‌ها را بپيمايد و از آن‌ها استفاده كند و اين طرق در عرض هم نيستند تا مجيب مجبور باشد در يك مباحثه همهء آن‌ها را بپيمايد ، بلكه در طول هم و مترتّب بر يكديگر هستند يعنى در مرحلهء اوّل تا مىتواند از اوّلين طريقه‌اى كه ارائه خواهد شد حركت كند و خصم را مغلوب و\r\n\r\n","description":"","footnote":"","page_name":" 390 ","page_number":390},
  {"content":"\r\n\r\nمنكوب سازد و اگر اين طريقه به روى او مسدود بود در مرحلهء دوم به سراغ راه بعدى برود و به‌همين ترتيب تا آخرين مرحله كه خواهد آمد .\r\nآن طرق پنج‌گانه به ترتيبى كه ذيلا خواهد آمد عبارتند از :\r\nطريق اوّل : در قدم اوّل اگر توانست درصدد برآيد كه مطلب را بر سائل پيچانده و سخن را به شخص سائل برگرداند و عنان سخن را او به دست گرفته و به جاى اين‌كه در طول بحث مدافع باشد از اوّلين سؤال سائل ، سؤالى را توليد كرده و اين‌بار او بشود مهاجم و از سائل سؤال كند و او را در معرض خطر بياندازد . اگر چنين كرد ، مجيب و مدافع ، مهاجم مىشود و سائل ، مدافع مىشود و البتّه اين مدافع اوّلى و مهاجم دومى است كه زمام امر بحث را به دست گرفته و هرگونه كه مايل باشد بحث را هدايت مىكند . اين بهترين راه مقابله به‌مثل است .\r\nطريق دوم : راه اوّل سودى نداشت و برايش موفقيّت‌آميز نبود درصدد برآيد كه سؤال‌كننده را دچار مشكل ، زحمت و پيچ‌وخم كرده ، به يك سلسله امور و مطالب جنبى مشغول سازد و تا سائل به خود آيد و از اين امور بعيده جواب دهد مجيب فكرى كرده و جواب شافى و وافى از سؤال او فراهم كند و در كف دست او قرار دهد . مثلا فرض كنيد سائل در مقام سؤال كلماتى را به كار برد ، مجيب براى دور كردن سائل از مقصد كلمه و واژه‌اى را از ميان كلمات سائل بيرون كشيده و بپرسد مراد شما از اين كلمه چيست ؟ كدام معنا را اراده مىكنيد ؟ البتّه سائل ناگزير است براى روشن ساختن مراد خويش و پرهيز از كلّىگويى و مجمل‌بافى ، كلّى وقت صرف كند تا يك‌يك معانى آن واژه را ذكر كند و معناى مقصود خويش را عرضه كند كه البتّه در اين فاصله ، اگر مجيب ماهر و چيره‌دست باشد به راحتى به جواب مطلوب مىرسد و سؤال سائل را پاسخ مىدهد بدون اين‌كه كمترين لطمه‌اى به حال وى داشته باشد و مىتواند به جاى استفسار و پرسش از سائل كه به نظر شما معناى فلان كلمه چيست ؟ خود تفصيل آن معانى را متولى و عهده‌دار شود و يك‌يك بيان كند و بپرسد كه آيا مراد شما اين معنا است ؟ يا معنى دوم ؟ يا سوم ؟ و . . . تا جواب مناسب را پيدا كند و گاهى فايدهء اين طول و تفصيل دادن‌ها راه فرار تازه‌اى است كه براى مجيب پيدا مىشود . مثلا مىگويد :\r\nشماى سائل از اين لفظ مشترك ، فلان معنا را اراده مىكنيد و ما كه مجيب هستيم فلان معناى ديگر را اراده مىكنيم پس در حقيقت نزاعى نيست . ( قبلا نيز مثال‌هايى براى\r\n\r\n","description":"","footnote":"","page_name":" 391 ","page_number":391},
  {"content":"\r\n\r\nاين منظور آورديم ) .\r\nطريق سوم : اگر مجيب در مراحل مقدّماتى سؤالات سائل كه از دور تر شروع كرده و كم‌كم مىخواهد به مقصود نزديك شود ، نتواند تهاجمى عمل كرده و يا او را مشغول بدارد راه ديگرى پيش‌پاى او است و آن اين‌كه : به مشهوراتى كه در سؤال سائل مطرح است اعتراف كند و از اين بابت نگرانى نداشته باشد چرا كه اگر وضع مجيب ، يك وضعى است كه جزء مشهورات عامّه و مطلقه و حقيقه است ، مبادى مشهورهء مورد اعتراف به ضرر او تمام نمىشود چون‌كه معمولا قضاياى مشهوره نتيجهء مشهوره به بار مىآورند و به ضرر او نيست و تنها اگر مىتواند به آن آخرين سؤال سائل را كه به ضرر او است و وضع او را مىخواهد نقض كند ، اعتراف نكند و آن را انكار نمايد چرا كه اگر از اوّل بحث هر سؤالى را كه سائل نمود مجيب منكر شود و مرتّب سركشى و طغيان نموده و تسليم نشود به وضع خود لطمه زده و مردم او را فردى معاند ، لج‌باز و مشاغب مىخوانند و مورد استهزاء آنان قرار مىگيرد كه اين‌چه بحثى شد ؟ هر چه سائل مطرح مىكند و مىپرسد تنها حربهء شما انكار و امتناع است ، اگر اهل بحث هستيد درست جواب دهيد ، تجزيه و تحليل كنيد تا حقيقت بر ما بينندگان روشن شود ! آرى در آخرين وهله كه مهاجم مىخواهد تير خلاص را بزندن و وضع مجيب را خراب كند ، وى بايد ايستاده و مقاومت كند و با انكار مطلب از وضع خود دفاع كنيد .\r\nطريق چهارم : در قدم چهارم اگر هيچ‌يك از راه‌هاى فوق الذكر به حال او سودى نبخشيد و سؤال سائل به‌گونه‌اى بود كه قابل انكار نيست . مثلا از يك قضيّه مشهورهء مطلقه پرسش كرده كه انكار آن خشم عمومى شنوندگان را برمىانگيزد . در اين‌جا بايد مدافع هم خوب توجّه كند كه انكار صريح مطلب چه تبعات و آثار شومى را براى او دارد و اگر انكار كند همه مىگويند : او شخصى بىانصاف و غيرعادل است ! اگر مرد بود و شجاعت اقرار داشت و داراى كرامت نفس بود در اين‌جا اعتراف مىكرد كه خيلى جاها اقرار به خطا و اشتباه بهتر و آسان‌تر است از عذرهاى صدبار بدتر از گناه . . . ! لذا در چنين موردى كه مجيب به صراحت قدرت انكار ندارد به وى توصيه مىشود كه يكى از دو كار را انجام دهد :\r\n1 . علنا و آشكارا در محضر مردم ، اعتراف كند و حقانيّت موضع خصم را بپذيرد كه از اين ناحيه به او ضرر چندانى متوجّه نمىشود ، به جهت اين‌كه ، اين اعتراف اگر هم\r\n\r\n","description":"","footnote":"","page_name":" 392 ","page_number":392},
  {"content":"\r\n\r\nدليل مطلبى باشد ، دليل بر ضعف ، قصور و بىپايه بودن موضع و رأى مجيب است ولى دليل بر قصور نفس او ( كه كريم النفس نباشد ) يا قصور علم او نيست ( چون علّامهء دهر هم اگر باشد گاهى دچار چنين شكستى مىشود ) و بر فرض هم كه دليل بر قصور نفس يا علم او باشد كه چرا توجّه بيشترى نكرده و وضع باطلى را مورد التزام و دفاع قرار داده ؟\r\nاين قابل جبران است به اين‌كه به مردم بگويد : ما طرف‌دار حقّ هستيم و عدل و انصاف را بر تعصّب ، عناد و لجاجت مقدّم مىداريم و حرف حقّ را از هركه بشنويم قبول مىكنيم ، روى اين اصل من اعتراف مىكنم كه حقّ با خصم است و البتّه مردم هم او را بر اين روحيّهء بالا و شهامت اعتراف به اشتباه تحسين مىكنند و موقعيّت علمى ، اسمى و شهرت خويش را هم از دست نمىدهد چرا كه روزگار از اين فرازونشيب‌ها بسيار دارد و چنين نيست كه انسان غيرمعصوم در همهء مبارزات و مباحثاتش فاتح بدر آيد بلكه يك‌بار طعم تلخ شكست را مىچشد و صدبار براى او تجربه مىشود و طعم شيرين فتح و ظفر ذائقهء او را معطر مىسازد .\r\n2 . اگر هم اعتراف به حقانيّت موضع خصم ، براى مجيب گران است ( مثلا نمايندهء يك مذهب با نمايندهء مذهب ديگر بحث مىكند و اقرارش به موضع خصم ، موجب تزلزل اركان عقايد و ايمان پيروان آن مذهب مىگردد و اين امر براى او بسيار سنگين و غيرقابل تحمّل است ، از راه ملاطفت و نرمى وارد شده و با لطافت و ظرافت خاصّى از اعتراف امتناع كند يا به اين‌كه در كلام خويش توريه نمايد ( كه بسيار دشوار است و كار هركسى نيست ) و يا اين‌كه وزر و و بال مطلب را به گردن پيشوايان آن بياندازد مثلا بگويد : من چه كار كنم ، رئيس اين مذهب اين مطلب را قبول ندارد و . . . و يا اين‌كه كم كم به پايان بحث نزديك شده و بگويد : من چگونه اعتراف نمايم و سخن شما را بپذيرم درحالىكه هنوز مراد خودم را به روشنى بيان نكرده‌ام و نقاط ضعف و ابهامى در كار هست و چون فرصت گذشته در جلسه بعدى با يكديگر به بحث و تبادل‌نظر خواهيم پرداخت . بدين‌وسيله جلسه را ختم كرده و از همان‌جا به سراغ كتب مورد حاجت يا دانشمندان فنّ رفته و با آن‌ها به مشورت پرداخته و نقاط ضعف خويش را يافته آن‌ها را بر طرف سازد ، مجددا با آمادگى نسبتا خوبى در جلسه بعدى شركت كند ، باشد كه اين بار او بر خصم غالب آيد .\r\nطريق پنجم : در قدم پنجم پس از اين‌كه دستش از همهء طرق قبلى خالى ماند ،\r\n\r\n","description":"","footnote":"","page_name":" 393 ","page_number":393},
  {"content":"\r\n\r\nهيچ راه فرارى نداشت و ناچار شد به فلان قضيّهء مشهوره اعتراف كند ، تنها راه باقيمانده اين است كه در ملازمهء ما بين آن قضيّهء مشهوره با وضع خويش ، مناقشه كند و بگويد :\r\nلازمهء قبول اين مطلب ، اين نيست و منافاتى ميان اين مشهوره با رأى و وضع من نيست زيرا كه اين مشهوره را با فلان قيدوشرط قبول داريم و با اين قيد بر بحث ما ، منطبق نمىشود ، مطلب من صغراى آن كبراى كلّى نيست پس اين اعتراف ضررى به حال من ندارد و . . .\r\nكليّهء مراحل پنج‌گانه بسيار دقيق است و به‌ويژه مرحلهء اخير كه سخت ، دشوار و نيازمند علم ، آگاهى و هوشيارى فوق العاده شخص مجيب است .\r\n\r\n3 . تعليمات مشتركه\r\nدر بخش سوم كه پايان بخش مطالب جدل نيز مىباشد به بيان يك سلسله سفارشات به طرفين بحث مىپردازيم ، اعمّ از مجيب و سائل .\r\nو آن‌ها مجموعا يازده توصيه مىباشد :\r\n1 . مهارت در سه امر ذيل :\r\nالف . با استفاده از قواعد مذكور در تقابل تناقض و تضادّ بتواندن از هر قياسى چهار قياس تشكيل دهد . مثلا : اگر اين عدد زوج باشد پس فرد نيست و لكن فرد است پس زوج نيست ، اگر فرد باشد پس زوج نيست و . . .\r\nب . بتواند عكس مستوى ، عكس نقيض ، نقض محمول و نقض موضوع يك قضيّه را استخراج كند تا بدين‌وسيله قادر باشد بر ايراد حجج متعدّده بر مطلوبش ( اگر مجيب است ) يا ابطال مطلوب خصم ( اگر سائل است ) .\r\nج . براى اثبات هر مطلبى بتواندن مقدّمات فراوان مشهوره از مواضع و قواعد كلّى مختلف استنباط و استخراج كند تا راحت‌تر در بحث شركت كند .\r\n2 . مجادل بايد انسانى زبان‌باز و فردى منطقى باشد كه بتواند منظّم و منسجم بحث كند ، رشته سخن را نگسلد تا بتواند توجّه حاضرين را به خود جلب كند ، انظار و افكار آنان را با خود همراه سازد و اعجاب آن‌ها را نسبت به بحث و گفتگوى خويش با خصم برانگيزد و در سخن گفتن مهارتى از خود نشان دهد كه مايهء تقدير و سپاس‌گذارى همگان شود .\r\n3 . تا جايى كه ممكن است كلماتى ارزشمند و جملات بزرگ ، زيبا و دهان‌پركن\r\n\r\n","description":"","footnote":"","page_name":" 394 ","page_number":394},
  {"content":"\r\n\r\nانتخاب كند و از عبارت ركيك و ناهنجار كه گوش‌ها را مىآزارد بپرهيزد . از به كار بردن عبارات عاميانه اجتناب كند ( مىگويند : رضا خان در مجلس وقتى شروع به سخنرانى كرد از آن‌جا كه فردى بىسواد و بىفرهنگ بود گفت : اولادش . . . و مايه ريشخند خاص‌ّوعامّ شد ) و نيز از تمتمه يعنى ت ت م ت ، بپرهيزد و بكوشد تا الفاظ را غلط و اشتباه تلفّظ نكند ( زيرا گاهى حروفى قريب المخرج پيش هم واقع مىشود و چه بسا وى به جاى شين ) سن بگويد مثلا شاهد را ساهد و . . . تلفّظ كند و نيز از خطأ در اسلوب و روش تلفّظ اجتناب كند تا در نتيجه توجّه حاضرين را به خود جلب كند .\r\n4 . به خصم اجازه ندهد كه ميدان‌دار سخن و يكه‌تاز كلام و به قول معروف ، متكلّم وحده شود و فرضا نيم ساعت از وقت مجلس را او حرف بزند و وى ساكت و تماشاچى باشد و براى رسيدن به هدف كلّى سرمايه‌گذارى كند و حاضرين بپندارند كه حقّ با خصم است و گرنه اين شخص مثل مجسّمه‌اى در پشت ميز قرار نمىگرفت ! بلكه طبيعى مطلب همين كارى است كه در مجلس‌هاى دنيا انجام مىگيرد كه نمايندگان مخالف و موافق هركدام طبق ساعت مثلا 5 دقيقه يا ده دقيقه سخن مىگويند تا همگان منصفانه سخن دل را زده باشند .\r\n5 . اهل مطالعه بوده و بتواند در هر موردى مثال‌هاى گوناگون ، ضرب المثل‌هاى مختلف و شواهدى از اشعار شاعران نامى ( سعدى ، حافظ و . . . ) نصوص دينى ( از آيات ، و روايات ) و سخنان فلاسفهء بزرگ ( ابن سينا و صدر المتالهين و . . . ) سخنان دانشمندان نامى ( محمد زكرياى رازى ، انشتين و . . . ) كلمات بزرگان عالم ( امثال سيّد جمال الدين‌ها و . . . ) بياورد و از حوادث كوچك و بزرگى كه ملايم و مناسب با بحث باشد استفاده كند .\r\nالبتّه منظور اين نيست كه شخص مجادل هرچه محفوظات دارد بيرون بريزد و تمام‌وقت را با اين شواهد ، نظاير ، امثال و حكم اشغال كند بلكه به‌قدر نياز مجلس و اقتضاى حال بياورد و تا آن‌جا كه جا دارد از آوردن اين امور كوتاهى نكند . چرا كه اين امور تأثير به‌سزايى در نفوس مردم دارد و مجادل را در راه رسيدن به هدف كه همان غلبه بر خصم باشد كمك مىكنند . چه‌بسا مثل واحد يا شعر واحد آن‌چنان تأثير سحرآميزى در نفوس مستمعين مىكند كه ده‌ها و صدها سخنرانى و استدلال منطقى آن تأثير را ندارد ، لذا مجلس بحث را از اين امور خشك‌وخالى نگذارند .\r\n6 . از دشنام دادن به خصم بپرهيزد ( مثلا نگويد : اى خبيث ، اى نادان و . . . ) از لعن و\r\n\r\n","description":"","footnote":"","page_name":" 395 ","page_number":395},
  {"content":"\r\n\r\nنفرين طرف اجتناب كند ( مثلا نگويد : ملعون تو چنين مىگويى ) .\r\nاز مسخره كردن طرف و به ريشخند گرفتن او اجتناب كند .\r\nو خلاصه از هر آن‌چه كه باعث مىگردد احساسات و عواطف پاك مردم عليه او تحريك و برانگيخته شود و يا احساسات خصم را عليه خود برانگيزد و مايهء برافروخته شدن آتش كينه و دشمنى گردد اعراض كند . چرا كه بدين‌وسيله مجلس بحث به مجلس دعوا و مرافعه مبدّل شده ، هدف اصلى از بحث گم مىشود . در اين زمينه قرآن كريم خطاب به پيامبر مىفرمايد :\r\n« جادلهم بالتى هي احسن » « 1 »\r\nيعنى بايد جدال تو به نحو احسن باشد .\r\n7 . در مقام بحث ، اهل داد و قال نباشد و صدايش را از حدّ معمول و متعارف بلندتر نكند . چرا كه اين امر سبب سستى و تزلزل موضع او مىشود و مردم مىگويند :\r\nمعلوم مىشود او حرفى براى گفتن ندارد كه داد و بيداد راه انداخته و فرياد نعره‌هايش گوش فلك را كر كرده و گرنه آهسته و معمولى سخن مىگفت . توصيه مىشود معمولى حرف زده و كلامش را با قوّت و استحكام و اطمينان صددرصد ادا كند و به‌گونه‌اى سخن نگويد كه مشعر به ترديد و آشفتگى و سستى و شتاب‌زدگى باشد بلكه متين و آرام و نرم ولى قرص و محكم ، چرا كه تأثير اين اسلوب به مراتب بيشتر از تأثير اسلوب صيحه و فرياد و نعره كشيدن و داد و بيداد كردن است .\r\n8 . در مقام خطاب با خصم متواضع باشد و به طرف احترام بگذارد . مثلا وقتى از طرف مطلبى نقل مىكند بگويد : شما چنين و چنان فرموديد و در مقام بيان كلام خويش بگويد : بنده عرض مىكنم و . . . از كلماتى كه نشانگر خود بزرگ‌بينى ، كبر و غرور است و نيز از به كار بردن كلمات ناشايسته و نابجا حدّ الامكان بپرهيزد .\r\n9 . هنگام سخن گفتن خصم ، وى با تمام وجود تظاهر به گوش دادن نمايد و نشان دهد كه به حرف خصم اعتناء كامل دارد و گوش مىكند ( مىگويند : وقتى كسى مطلبى را براى حضرت امام قدّس سرّه بازگو مىكرد با اين‌كه خود يقين به آن داشتند ولى با تمام وجود گوش مىدادندن تا به شخصيّت طرف لطمه‌اى نخورد و . . . ) .\r\nو وطى كلام نكند ( به قول عوام وسط حرف ديگرى نپرد ) و قبل از اين‌كه خصم\r\n\r\n\r\n","description":"","footnote":"\r\n( 1 ) . سورهء نحل ، آيهء 125 .\r\n","page_name":" 396 ","page_number":396},
  {"content":"\r\n\r\nسخن خود را به پايان برساند او شروع به سخن نكند چرا كه اگر بنا باشد اين به آن مهلت حرف زدن ندهد و تا يك كلمه گفت فورا مچ او را بگيرد و آن به اين مهلت ندهد قطعا سير بحث مشكل مىشود ، هم بحث معقّد مىگردد و هم موجب خشم و غضب خصم مىگردد .\r\n10 . تا حّدّ امكان از مجادله با انسان‌هايى كه طالب ريا و شهرت هستند و مىخواهند خودنمايى و فخرفروشى كنند اجتناب كند چرا كه مجادله با اينان دو ضرر دارد :\r\nالف . شخصى كه داراى روحيّهء مريضى است و مرتّب لجاجت مىكند چه‌بسا مرض او به فرد مقابل هم سرايت كند و او را هم مريض سازد ( نقل است از سيّد الشهداء عليه السّلام كه مردى مريض و جسور به حضرتش عرض كرد بيا باهم در امر دين مباحثه كنيم ، حضرت فرمودند : مالى و للمراء يعنى ما را با مراء چه كار ؟ و از آن‌جا عبور كردند ) .\r\nب . مجادله با چنين فردى نتيجه ندارد زيرا كه او پيوسته از در عناد و لجاجت در آمده و هرگز تسليم نمىشود تا انسان نتيجه‌اى بگيرد .\r\nاگر احيانا مجبور شد كه با چنين فردى مباحثه كند از هر حربه‌اى مجاز است كه استفاده كند حتّى از مغالطه‌گرى ، به مسخره گرفتن طرف ، خجالت دادن او و . . .\r\n11 . آخرين توصيهء ما به مجادله‌كنندگان اين است كه تمام همّت خويش را صرف قبول حقّ و رسيدن به حقّ و مقدّم داشتن حقّ و انصاف بر ساير امور كند و از عناد و لجاجت و اصرار بر خطاء بپرهيزد كه خود اشتباه ديگرى است بلكه چه خوب است كه از آغاز بحث با خصم ، متعهّد شوند كه هردو طالب حقّ و انصاف باشند و هركجا ثابت شد كه حقّ با فلانى است طرف مقابل تسليم شده و انصاف دهد و اعلان كند كه اى مردم ما طالب حقّ بوديم و خوشبختانه حقّ روشن شد و اين‌كه حقّ با چه كسى باشد خيلى مهمّ نيست ، مهمّ توفيق شناخت حقّ است و اين البتّه دشوارترين مرحله است و بايد خيلى انسان خودسازى داشته باشد تا بتواند حقّ را بر منافع شخصى مقدّم بدارد و بايد براى اين منظور از خداوند كمك بگيرد .\r\n* * *\r\n\r\n","description":"","footnote":"","page_name":" 397 ","page_number":397},
  {"content":"\r\n\r\n\r\nفصل سوم صناعة الخطابة\r\nفصل سوم از فصول پنج‌گانه باب صناعات خمس ، دربارهء صناعت خطابة است و در اين فصل سه مبحث ، مطرح است :\r\n1 . مبحث اوّل ؛ در اصول و قواعد اين صناعت است و در آن شانزده مطلب بيان مىشود .\r\n2 . مبحث دوم ؛ پيرامون انواع خطابه است و در آن چهار مطلب مطرح است .\r\n3 . مبحث ثالث ؛ راجع‌به‌توابع مبحث خطابه است و داراى چهار مطلب است .\r\n\r\nمبحث اوّل : اصول و قواعد\r\nمبحث اوّل از مباحث سه‌گانه صناعت خطابه ، در ارتباط با اصول و قواعد كلّى اين باب است و مشتمل بر شانزده مطلب است :\r\n\r\n1 . وجه الحاجة الى الخطابة\r\nمطلب اوّل از مطالب باب اوّل ، راجع به بيان اهميّت مبحث خطابه است ، سؤال اين است كه ما چه نيازى به صناعت خطابه داريم ؟ و كدام مشكل بشر با اين فن حل مىشود ؟\r\nدر جواب بايد گفت : افراد و گروه‌هاى بسيارى در هر جامعه‌اى به اين صنعت نياز مبرم داشته و براى رسيدن به اهداف و آرمان‌هاى خويش از آن بايد مدد گيرند از جمله :\r\n1 . مشرعون : صاحبان اديان و شرائع ( انبياء ، اوصياء ، ائمه عليه السّلام ) و راهيان راه آنان ( عالمان و دانشمندان آن مذهب و پيشوايان دينى مذهبى مردم ) .\r\n2 . دعاة المبادى : ( كلمهء مبادى جمع مبدء و به معناى اصول و پايه‌ها آمده ، عرب مىگويد صاحب المبدء يعنى كسى كه اخلاق و زندگى را بر اصول صحيحى استوار سازد يا مىگويند : « فلان لا مبدء له » يعنى آدم بىمسلك ، بوقلمون صفتى است كه يتشكل به اشكال مختلفه ، يا مىگويند : « فلان سامى المبادى » يعنى فلانى به اصول و ارزش‌هاى انسانى پايبند است . مبادى علم هم به معناى پايه‌هاى اوّلى و اصلى استدلالات علم است ) منظور از دعاة المبادى مصلحين جامعه و دانشمندان علم اخلاق و . . . هستند كه جامعه را به سوى اصول و ارزش‌هاى اخلاقى ، انسانى دعوت مىكنند .\r\n3 . سياست‌مداران و رهبران سياسى عالم از سلاطين و رؤساى جمهور و . . .\r\n\r\n","description":"","footnote":"","page_name":" 398 ","page_number":398},
  {"content":"\r\n\r\n4 . نظامىها و فرماندهان ميدان جنگ براى بسيج نيروهاى تحت فرماندهى خود .\r\n5 . مبلّغين يك مذهب براى ترويج و اشاعه مذهب و فرهنگ دينى خودشان و . . .\r\nحال اين افراد و دسته‌جات كه ذكر شد و امثال آنان در موارد فراوانى نياز پيدا مىكنند كه جهت رسيدن به اهداف خود و جامهء عمل پوشاندن به آرمان‌هايشان ، توده‌هاى مردم را قانع سازند و آنان را با خود همراه سازند و گرنه بدون جلب رضايت آن‌ها هرگز نمىتوانند گامى بردارند .\r\nمثلا امروزه اين مطلب در تمامى دنيا براى ما از طريق رسانه‌هاى جمعى دنيا ( راديو و تلويزيون و روزنامه‌ها و مجلّات ) كاملا واضح است كه هميشه در هر كشورى عدّه‌اى از برنامهء دولتشان ناراضى بوده و در مقام اعتراض و انتقاد برمىآيند و مسئولين ذىربط ناچارند كه مردم را و نمايندگان مردم را توجيه كنند تا سنگ‌اندازى نكنند و بگذارند و بلكه كمك كنند به اين‌كه برنامه‌هاى آن دولت به سرعت پياده شود و مشكلات اقتصادى و نابسامانىها بر طرف شود . و مىدانيم كه توده‌هاى مردمى در برابر برهان ، خاضع و خاشع نيستند چون قدرت درك و فهم و حلّ و هضم آن را ندارند ( چنان‌كه در باب خود گفته شد ) هم‌چنين در برابر استدلال جدلى هم خاضع نيستند و قانع نمىشوند ( زيرا كه مطالب جدلى هم يك سلسله مطالب كلّى است كه اذهان عموم ، از درك و فهم كليّات ، فاصله دارد ) و علّت عدم خضوع آنان در مقابل اين طرق استدلالى ، آن است كه بر جمهور بيش از آن‌كه عقل و فكر و بصيرت حاكم باشد احساسات و عواطف ، حاكم است و نه تنها غالبا چنين است بلكه هميشه چنين است كه مردم توده‌هاى كارگر و كشاورز و بازارى و . . . ) صبر و حوصلهء تأمل و انديشه در اطراف استدلالات و بررسى آن‌ها و تشخيص حقّ از باطل را ندارند . بلكه آنان از اين بابت سطحىنگر هستند . لذا راه حكمت و برهان و راه جدال ، براى اقناع آنان ، كارگر و مؤثر نيست .\r\nاين‌جا است كه گروه‌هاى مزبور و هركسى كه درصدد است تا بر جمعيت‌ها تأثير گذاشته و آنان را اقناع كند ناگزير از طىّ طريق ديگرى غير از طريق برهان و جدل است ، و تنها راهى كه آنان را به اهدافشان مىرساند راه پر تأثير خطابه است ( كه در طول تاريخ ، خطبه‌هاى شورانگيز و حماسى تأثيرات شگرفى را برجاى گزارده و جامعه‌اى را متحوّل ساخته و انقلابات بزرگ و كوچكى را پديد آورده است . همچون خطبه‌هاى\r\n\r\n","description":"","footnote":"","page_name":" 399 ","page_number":399},
  {"content":"\r\n\r\nرسول گرامى اسلام به مناسبات ، خطبه‌هاى امير المؤمنين عليه السّلام ، خطبهء معروف صديقهء طاهره عليها السّلام ، خطبهء زينب كبرى در دروازهء كوفه و خطبهء آتشين زين العابدين و سيد الساجدين در مسجد شام كه دستگاه جور يزيدى را متزلزل ساخت و زمينه‌اى براى قيام‌هاى بعدى شد ، و خطبهء طارق بن زياد فرماندهء لشكر اسلام كه منجر به فتح اسپانيا گرديد ، و خطبه‌هاى غراء و كوبندهء امام خمينى رحمهم اللّه در سال‌هاى 1341 و 1342 در مسجد اعظم و مدرسهء مباركهء فيضيّه كه منشأ انقلاب شكوهمند اسلامى ايران شد و خطبه‌هاى علماء و دانشمندان و شخصيّت‌هاى مجاهد و مبارزى كه در سراسر ايران اسلامى طنين‌انداز بود و موجب تداوم انقلاب و پيروزى آن گرديد . پس از انقلاب هم اين خطبه‌هاى نماز دشمن‌شكن جمعه بوده و هست كه ملّت مسلمان و غيور ايران را هم چنان در صحنه نگهداشته و تهاجم دشمن و استكبار جهانى به صفوف نمازگزاران جمعه و ائمّهء جمعه ، شاهدى گويا بر عظمت مطلب است ) .\r\nنه تنها براى مردم و تودهاى ميليوين كه احيانا هرگز اهل مطالعه و درس و بحث نيستند ، طريقه خطابه سودمند است بلكه براى بسيارى از افرادى كه اهل تحصيل هستند ولى هنوز در آغاز راه يا وسط راه‌اند و به مراحل عاليهء علمى نرسيده‌اند و چندان قدرت تشخيص برهان و استدلال يا حق از باطل را ندارند و حق را نمىتوانند به خود حق بشناسند بلكه حق را به شخصيّت‌ها مىشناسند نيز ، طريقهء خطابه بهترين راه اقناع آنان است و بلكه بالاتر از اين ، بسيارى از دانشمندان جامعه هم كه خود را از خيلى چيزها مستغنى مىدانند و فكر مىكنند كه به مراحل عاليهء علمى و به پايان خط رسيده و علّامهء دهر شده‌اند و مطلبى نمانده كه بدان نرسيده باشند غالبا نيازمند طريق خطابه بوده و از اين راه مستغنى نيستند اگرچه به زعم خويش ، اهل فكر و بينش و تحصيل كرده و روشن فكر هستند .\r\nپس عموم عوام ، مبتديان و كسانى كه در وسط راه هستند و خواصّ ، همه و همه نياز به خطابه دارند و اين راه ، بهترين راه اقناع آنان است منتهى شخص خطيب با هر دسته‌اى از دسته‌جات مذكور بايد به اندازهء درك و فهم آن‌ها سخن بگويد و به مصداق كلام معروف « كلم الناس على قدر عقولهم » ، و در روايات آمده كه : « انّا معاشر الانبياء أمرنا ان نكلّم الناس على قدر عقولهم » ، و لذا معجزهء موسوى ، عصا و يد بيضاء و معجزهء عيسوى ، احياء موتى و شفاء مرضى و . . . مىشود و معجزهء محمدى صلّى اللّه عليه و إله\r\n\r\n","description":"","footnote":"","page_name":" 400 ","page_number":400},
  {"content":"\r\n\r\nقرآن مىشود كه در اوج فصاحت و بلاغت و . . . است .\r\nپس كاملا روشن شد كه خطابه چه جايگاه رفيعى دارد و چه مقدار رهبران سياسى ، مذهبى ، نظامى و . . . دنيا براى توجيه ملّت‌ها و افراد خود نيازمند به خطابه هستند .\r\n\r\n2 . وظايف الخطابة و فوائدها\r\nوظايفى كه شخص خطيب دارد به صورت فهرست‌وار عبارتند از :\r\n1 . دفاع از رأى و عقيده‌اى كه در رابطه با يك امر اعتقادى ، اخلاقى ، فقهى ، دينى ، سياسى ، و . . . دارد .\r\n2 . روشن ساختن افكار عمومى و توجيه آنان و دفع شبهات معاندين و مخالفين .\r\n3 . تشويق و تحريك مردم بر رضايت دادن به فلان اصل ، قانون و مصوّبه .\r\n4 . تحريض و تشويق آنان بر اكتساب فضايل ، كمالات و ارزش‌هاى والاى اسلامى ( از قبيل تحريض بر حجاب اسلامى و ساير شوؤنى كه در جامعه اسلامى لازم است ) .\r\n5 . تحريض آنان بر اجتناب از رذايل و سيئات اخلاقى و مفاسد اخلاقى .\r\n6 . برانگيختن احساسات و عواطف مردم براى براندازى يك نظام يا حمايت از يك نظام با انواع و اقسام وسيله‌ها ( راهپيمائى ، كمك مالى ، طومارنويسى و . . . ) .\r\n7 . بيدار ساختن وجدان‌هاى خفته جوامع انسانى از خواب غفلت و خارج ساختن مردم از بىتفاوتى .\r\n8 . وظيفهء خطابه و شخص خطيب در يك كلام عبارت است از آماده كردن انسان‌ها براى پذيرفتن آن هدف و راهى كه وى و هم‌مسلكان او دارند ، كه به اين شيوهء حكومتى و اجرايى و سيستم ادارهء مملكت يا يك مجتمع كوچك و بزرگ راضى و قانع شوند .\r\nاز همين‌جا فوايد بزرگ خطابه روشن مىشود و بلكه از مفيد بودن گذشته ، خطابه يك ضرورت اجتماعى در حيات اجتماعى انسان است .\r\nالبتّه بايد يادآورى كنيم كه وظيفهء خطابه يك وظيفهء بسيار شاقّى است كه مبتنى بر سه اصل زير است :\r\n1 . آموزش قواعد و اصول اين فنّ كه در اين بخش از منطق ، منطقيون بر آن همّت\r\n\r\n","description":"","footnote":"","page_name":" 401 ","page_number":401},
  {"content":"\r\n\r\nگمارده و اصول آن را تبيين كرده‌اند .\r\n2 . تمرين و ممارست طولانى به جهت آماده شدن براى امر مهمّ خطابه .\r\n3 . دارا بودن يك سلسله موهبت‌هاى الهى و خدادادى كه با هيچ اكتسابى حاصل نمىشود مثلا بعضىها داراى صوتى دلنشين و گوش‌نواز ، يا جمال و زيبايى هستند و بيان شيوائى دارند و . . . كه اين امور خدادادى است و البتّه با تمرين و تجربه صيقل و جلا پيدا مىكند و گرنه با صناعت خطابه اين امور قابل كسب نيست .\r\n\r\n3 . تعريف هذه الصناعة\r\nپس از بيان اهميّت خطابه ، وظايف خطيب و فايدهء خطابه به بيان معناى خطابه مىپردازيم .\r\nكلمهء خطابه به فتح خاء يا كسر آن ، مصدر دوم خطب است و در لغت عرب و عرف عامّ ، به معناى خطبه خواندن است يعنى همين‌كه فردى در ميان جمعى برخيزد و براى آنان سخنانى را بيان كند او را خطيب گويند يعنى سخنرانى كرد و خطبه خواند چه آگاه به موازين باب خطابه در منطق باشد يا نباشد . ولى در عرف خاصّ منطقيين ، خطابه عبارت است از يك صناعت و فنّ علمى كه در سايهء آن انسان قدرت پيدا مىكند بر اقناع مردم در جهت هدفى كه دارد ، البتّه به‌قدر امكان ( چون افراد و خطباء مختلف هستند و سلسله مراتب و درجات دارند و يا افراد شنونده مختلف هستند ، لذا به‌قدر امكان قابل اقناع هستند ) .\r\nهدف از صناعت خطابه تحصيل ملكه و قوهء خطابه است كه در سايهء آن ، خطيب بتواند مردم را قانع سازد و از سى و پنج ميليون تپّه خفته سى و پنج ميليون كوه آتش فشان ايجاد كند ، و با يك سخنرانى بنياد ظلم را از بيخ‌وبن بركند و يا با يك خطابهء ماهرانه ، احساسات برانگيخته‌شده را فرونشاند و آتش شعله‌ور عواطف را خاموش سازد . بسان دريايى از آب است كه بر روى كوهى از آتش مىريزد و آن را خاموش مىسازد يا بسان صاعقه‌اى است كه بر فرق اجتماعات مرده و بىروح كوبيده مىشود و آن‌ها را بيدار مىكند . از آنان انقلابى مىسازد .\r\nضمنا اقناع مردم به معناى تصديق آنان بر مطلب خطيب است ، خواه مطلب تصديقى باشد كه احتمال نقيض آن داده نشود و چه تصديقى باشد كه همراه با احتمال نقيض باشد . ولى نفس مردم به اين طرف قضيّه مايل‌تر شود و ظن به طرفى كه خطيب\r\n\r\n","description":"","footnote":"","page_name":" 402 ","page_number":402},
  {"content":"\r\n\r\nمىخواهد پيدا كنند .\r\nرسيدن به اين هدف ، آگاهى كامل از صناعت خطابه را مىطلبد . ما در فصل سوم از صناعات خمس ، اسلوب خطابه و عوامل آن را كه ابزار كار خطيب هستند تبيين مىكنيم . بعد از آن به عهدهء خود خطيب است كه تمرين و ممارست داشته باشد و با كسب تجربيّات فراوان اين امور را به‌جا و به موقع به كار بندد تا به اهداف عاليه و انسان دوستانه و خداپسندانهء خود - اگر دعوت‌كنندهء به خير است - برسد .\r\n\r\n4 . اجزاء الخطابة\r\nبه‌طور كلّى خطابه بر دو جزء و به تعبير بهتر بر دو ركن استوار است :\r\nالف . عمود ؛ كلمهء عمود در لغت عرب به معناى ستون و پايه آمده است . مثلا در روايات مىخوانيم : « الصلاة عمود الدين » يعنى نماز ستون دين و ركنى از اركان ، و پايه‌اى از پايه‌هاى دين است ، و يا : « بنى الاسلام على خمس على الصلاة و . . . » .\r\nيا به والدين انسان ، عمودين گفته مىشود چون دو ركن اساسى به وجود آورندهء انسان و علّت اعدادى هستند . امّا در اصطلاح منطق‌دانان ، در باب خطابه مرحوم مظفر به دو بيان آن را ذكر مىكنند :\r\nبيان اوّل ؛ عمود عبارت است از مادهء قضاياى خطابه ( موضوعات ، محمولات ، كلمات ، جملات ، آيات ، روايات ، اشعار ، ضرب المثل‌ها ، كلمات عظماء و حكماء و در يك كلام صغريات و كبريات ) كه حجّت اقناعى و استدلال خطابى بر آن‌ها مبتنى است و از آن‌ها فراهم مىآيد . حجّت اقناعى را در اصطلاح صناعت خطابه « تثبيت » گويند كه در آينده تبيين خواهد شد ( اگر حجّت خطابى به صورت قياسى منطقى ، بيان شود نامش تثبيت است ) .\r\nبيان دوم ؛ كه جامع‌تر و واضح‌تر است ، اين‌كه عمود هر قولى ( مركب تامّ خبرى يا قضيّه‌اى ) است كه لذاته ( بدون انضام مقدّمات خارجيّه ) منتج مطلوب باشد آن هم انتاج به‌حسب اقناع يعنى انتاجى كه موجب اقناع مخاطبين و مستمعين گردد .\r\nوجه تسميه : عمود را ، عمود گويند به اعتبار آن‌كه قوام خطابه بر اين مواد و قضايا است ( و در حقيقت مكرّر گفته‌ايم كه هر قياس و استدلالى مادّه و صورتى دارد ، صورت و هيئت روى ماده مىآيد و عمود هم ماده قياس خطابى است ) و تكيه‌گاه خطيب در اقناع مردم همين قضايا است لذا عمود و پايه و اساس نام گرفته .\r\n\r\n","description":"","footnote":"","page_name":" 403 ","page_number":403},
  {"content":"\r\n\r\nب . اعوان ؛ كلمهء اعوان جمع عون و به معناى يار و ياور است . اعوان يعنى انصار ، و در اصطلاح باب خطابه اعوان ركن دوم خطابه و به منزلهء هيئت قياس و استدلال خطابى است . مراد منطقيون از اعوان يك سلسله اقوال ( گفتارها ) ، افعال ( كردارها ) ، هيئات ( رفتارهائى ) است كه خارج از عمود و مواد قضايا و استدلال خطابى هستند ولى شخص خطيب را اعانت و مساعدت مىكنند تا بتواند توسّط به كارگيرى آن‌ها مخاطبين را قانع كند . اين اعوان و دستياران خطيب را يارى مىدهند كه بتواند بهتر بر شنوندگان تأثير بگذارد و در اين امور شنوندگان را براى قبول سخنان خطيب مهيّا مىكند .\r\nهمان‌گونه كه ذكر شد هم عمود و هم اعوان هردو از اجزاء خطابه و داخل در ذات و ماهيّت و مقوّم آن هستند و چنين نيست كه تنها عمود ، جزء مقوّم باشد بلكه اعوان نيز چنين است زيرا عمود به تنهايى محصّل تمام غرض خطيب كه همان اقناع است نيست ، بلكه چه‌بسا اگر القاء اين قضايا يكنواخت باشد مخّل به مقصود هم باشد زيرا سبب سستى و خستگى مستمعين مىشود و غرض اصلى از خطابه هم همين اقناع است .\r\nپس هر آن‌چه در تحقّق اين غرض دخيل باشد و مقتضى اقناع باشد حتما در خطابه نيز دخيل خواهد بود ولو از مواد قضاياى خطابى يعنى از عمود خارج باشد و مربوط به افعال و هيئات و . . . باشد .\r\nضمنا منظور ما از مقتضى اقنانع اعمّ است و شامل دو دسته امور مىشود :\r\n1 . عواملى كه مستقيما مقتضى نفس اقناع هستند .\r\n2 . عواملى كه غيرمستقيم نقش داشته و موجب استعداد و آمادگى مخاطب ، براى اقناع مىشوند . بعضى از منطقيون پنداشته‌اند كه مقتضى اقناع ، عمود تنها است ولى به عقيدهء ما عمود تنها كافى نيست ، اعوان نيز لازم است از قبيل شهادت شاهد كه بيان خواهد شد . ( البتّه مهم نيست كه ما اعوان را شرط در تأثير عمود بدانيم يا جزء مقوم خطابه ) .\r\nشهادت شاهد دو شعبه دارد :\r\n1 . شهادت قولى\r\n2 . شاهد حال\r\nبا اين حساب چهار قسم پيدا مىشود :\r\n1 . عمود 2 . شهادت قول 3 . شهادت حال\r\n\r\n","description":"","footnote":"","page_name":" 404 ","page_number":404},
  {"content":"\r\n\r\n4 . عواملى كه مقتضى استعداد و آمادگى براى اقناع است .\r\nمرحوم مظفر مىفرمايند : ما مىتوانيم همين مطالب و اقسام را به صورت جديد به سبك ديگر تقسيم كنيم ، يعنى بگوئيم : هر خطابه‌اى مشتمل بر دو ركن است :\r\n1 . عمود\r\n2 . اعوان\r\nو خود اعوان بر دو قسم است .\r\n1 . آن دسته از اعوان و انصار كه با صناعت و حيله انجام مىگيرند يعنى يك فنّى است و نياز به آموزش و تمرين دارد .\r\n2 . آن دسته از اعوان كه بدون صناعت و حيله انجام مىگيرند .\r\nبخش اوّل را استدراجات گويند كه با بيان انواع آن وجه تسميه‌اش روشن خواهد شد و استدراجات سه قسم مىشود :\r\n1 . استدراجات به‌حسب قائل ( شخص خطيب )\r\n2 . استدراجات به‌حسب قول\r\n3 . استدراجات به‌حسب شنوندگان\r\nبخش دوم را كه بدون صناعت و حيله حاصل مىشود نصرت و شهادت گويند كه خود دو شعبه پيدا كرد :\r\n1 . شهادت قولى\r\n2 . شهادت حال ، و در مجموع شش قسم پيدا مىشود كه مستقيم و غيرمستقيم در خطابه نقش دارند و آن‌ها عبارتند از :\r\n1 . عمود\r\n2 . استدراجات به‌حسب قائل\r\n3 . استدراجات به‌حسب قول\r\n4 . استدراجات به‌حسب مستمع\r\n5 . شهادت قول\r\n6 . شهادت حال\r\nو معتقد هستيم كه همهء اين امور شش‌گانه از اجزاء خطابه هستند پس لازم است يك‌يك آن‌ها را مورد بحث قرار دهيم .\r\n\r\n","description":"","footnote":"","page_name":" 405 ","page_number":405},
  {"content":"\r\n\r\n\r\n5 . عمود\r\nجزء اوّل از اجزاء شش‌گانهء خطابه است . در امر رابع با معناى لغوى و اصطلاحى عمود آشنا شديم . در اين مبحث مىگوييم :\r\n« عمود » يا استدلال خطابى ، مبتنى بر سه دسته از مبادى تصديقى بديهى ثمانيه ( در مقدّمه مبحث صناعات خمس گفته شد ) است ، كه عبارتند از مظنونات ، مقبولات و مشهورات با همهء اقسامى كه داشت و معانى اين مبادى تصديقى در همان مقدّمه به تفصيل بيان شد ، و لازم به اعاده نيست .\r\nضمنا فرقى ندارد همهء مقدّمات استدلال خطابى از مظنونات باشد ، يا همه از مشهورات ، يا همه از مقبولات و يا مختلف باشد يعنى برخى مبادى و مقدّمات از مظنونات مثلا و برخى از مقبولات و . . .\r\nقضاياى مظنونات و مقبولات مخصوص باب خطابه است ولى مشهورات ، هم در صناعت جدل كاربرد داشت و هم در صناعت خطابه ، و جزء مبادى هردو قسم واقع مىشوند منتها در هر بابى هدفى خاصّى دارد يعنى در باب جدل ، از حيث تأثير آن‌ها در الزام و اسكات خصم استعمال مىشدند . در باب خطابه ، از حيث تأثير آن‌ها در اقناع شنوندگان ، و اين يكى از فرق‌هاى صناعت جدل با خطابه است . فرق ديگر در آن است كه در باب جدل ، مشهورات را از يك نظر به سه دسته تقسيم كرديم :\r\n1 . مشهورات حقيقيّه\r\n2 . مشهورات ظاهريّه\r\n3 . شبيه به مشهورات\r\nدر آن‌جا گفته شد كه در باب جدل تنها مشهورات حقيقيّه كاربرد دارد امّا مشهورات ظاهريّه خير ، ولى در اين‌جا اضافه مىكنيم كه در باب خطابه ، خطيب هم مىتواند از مشهورات حقيقيّه استفاده كند و هم از ظاهريّه و سرّ مطلب آن است كه در باب خطابه بنابر ردّوبدل ، مناقشه و دنبال كردن مطلب نيست بلكه اين خطيب است كه متكلّم وحده بوده و پشت‌سرهم مطالبى را القاء مىكند لذا استفاده از مشهورات ظاهريّه نيز ( از قبيل انصر اخاك ظالما او مظلوما ) براى اقناع مردم مفيد است ولى در باب جدل چون بنا بر نقض ، ايراد ، بحث ، تجزيه و تحليل هر مطلب است ، آوردن مشهورات ظاهريّه صحيح نيست زيرا بهانه به دست خصم داده و راه را براى نقض و ابطال او هموار\r\n\r\n","description":"","footnote":"","page_name":" 406 ","page_number":406},
  {"content":"\r\n\r\nمىسازد . بنابراين جهت كاربرد مشهورات در خطابه روشن شد . امّا مظنونات و مقبولات با مرورى دوباره بر آن‌چه در مقدّمه صناعات خمس در اين رابطه گذشت وجه حاجت خطابه به آن دو ، و اختصاص آن دو به خطابه ، كاملا روشن و هويدا است .\r\n\r\n6 . استدراجات برحسب قائل\r\nمطلب ششم از مطالب باب اوّل خطابه و جزء دوم از اجزاء شش‌گانه خطابه استدراجات است . اين استدراجات از اقسام عواملى هستند كه موجب استعداد و آمادگى مستمع براى اقناع مىشود و از امورى هم هست كه نيازمند صناعت ، حيله و بكارگيرى فنّ است ( رجوع شود به مطلب چهارم ، تقسيم‌بندى استدراجات ) .\r\nاستدراجات برحسب قائل اين است كه : قبل از شروع خطيب به خطابه زمينه به‌گونه‌اى فراهم شود كه خطيب وجيه الملّة گرديده و مقبول خاصّ و عامّ شود و همگى براى او و سخنان او اهميّت قائل شوند .\r\nاين امر به دو نحو متحقّق است كه هردو بايد مراعات شود :\r\n1 . اگر شنوندگان او را مىشناسند كه وضعيّت مطلوبى است و ديگر نيازى به معرّفى خويش ندارد ولى اگر تازه وارد منطقه‌اى شده و شنوندگان او را نمىشناسند ابتدا بايد خويش را معرفى نمايد يا توسّط شخصى كه ميزبان او و دعوت‌كنندهء او است و يا خودش در به دو سخن ، به معرفى شخصيّت خود بپردازد . به اين شكل كه : حسب و نسب خويش را معرفى كند كه كيست ؟ از كدام قبيله و خاندان است ؟ پدرش كه بود ؟\r\nجدّش و . . . ، مرتبهء علمى خويش را معرّفى كند كه مثلا استاد حوزهء علميه است يا استاد دانشگاه است يا مهندس ، دكتر و . . . ، موقعيت اجتماعى خويش را بيان كند ، وظيفه و مسئوليت خود را ( اگر شاغل است ) بيان كند كه مثلا وزير است ، نمايندهء مجلس است ، استاندار ، فرماندار ، فرمانده و غيره و . . .\r\nشكى نيست در اين‌كه معرفى شخصيّت او ( البتّه اگر چنين شخصيتى نزد مستمعين حرمت داشته باشد ) تأثير بسيار زيادى دارد در اين جهت كه شنوندگان به او احترام بگذارند ، سخنان او را بادقّت گوش كنند و از اوّل با ديد مثبت به او بنگرند . چرا كه انسانها نظر دارند كه شخص ناطق كيست ؟ نه نظر به قول و مطالب او ، اگر علّامهء دهر هم باشد ولى وى را نشناسند به سخنانش اعتنا نمىكنند و اين براساس غريزهء محاكات و\r\n\r\n","description":"","footnote":"","page_name":" 407 ","page_number":407},
  {"content":"\r\n\r\nتقليدى است كه در انسانها وجود دارد و هميشه تحت تأثير سخنان كسى واقع مىشوند كه براى آنها چشم‌پركن باشد ، مخصوصا در اجتماعات اين غريزه بارزتر و شعله‌ورتر مىشود و اگر ببيند كه صد نفر به دقّت به سخنان خطيب گوش مىدهند او نيز دقيق مىشود . . . ( در اينجا مناسب است اشاره‌اى داشته باشيم به خطبهء آتشين امام سجّاد عليه السّلام در مسجد شام كه دستگاه اموى ، آنان را يك مشت افراد خارجى معرفى كرده بود كه عليه امير المؤمنين يزيد بن معاويه قيام كرده‌اند و يزيد مردان جنگى آنان را كشته و زنان و كودكان آنها را اسير كرده است و . . . امّا امام زين العابدين عليه السّلام وقتى به تعبير خود حضرت بر بالاى چوبها قرار گرفت ، خود را معرفى كرد :\r\nايها الناس من عرفنى فقد عرفنى و من لم يعرفنى انبأته بحسبى و نسبى . . .\r\nناگهان نظرهاى مردم كه همه‌اش با ديد منفى و خارجى به آنها نگاه مىكردند عوض شد ، همه آنها را به عنوان خاندان پيامبر صلّى اللّه عليه و إله شناختند و . . . سخنان امام سجاد آنچنان تأثيرى گذاشت كه نخستين مجلس عزاى سيد الشهدا عليه السّلام در شام و مركز حكومت يزيد برگزار شد و . . . كه داستانى خواندنى دارد « 1 »\r\n2 . در ميان مستمعين به هيئتى ظاهر شود و جلوه نمايد كه مورد تقدير و احترام آنان قرار گيرد و زىّ خود را آنگونه كه مردمان انتظار داشتند مراعات كند و اين به چند امر حاصل مىشود كه ذيلا به اهمّ آنها اشاره مىشود :\r\nالف . لباس و نظافت و زيبايى آن ؛ بايد خطيب يك جامعه‌شناس بوده و موقعيّت آن محلّ را در نظر بگيرد ، روحيات آن افراد را نيك بشناسد و در همان قالب و لباسى ظاهر شود كه مورد احترام مردمان آنجا است . البتّه مجالس و موقعيتها فرق مىكند مثلا گاهى مجلس يك محفلى است كه ايجاب مىكند وى فاخرترين جامه‌ها را پوشيده و در زيباترين لباسى كه در شأن او و لايق به حال اوست درآيد تا مردم به حرف او گوش كنند و گاهى مجلس ايجاب مىكند كه در لباس يك انسان زاهد عابد بىرغبت به دنيا ظاهر گردد و اين البتّه به اختلاف دعوت فرق دارد . مثلا كسى كه مردم را به زيبايى و نظافت و جامه‌هاى تميز پوشيدن و مراعات بهداشت و . . . دعوت مىكند خود بايد در اين زمينه‌ها پيشتاز و الگو باشد . يا كسى كه مردم را به زهد و بىميلى به دنيا و اعراض از تجمّلات\r\n\r\n\r\n","description":"","footnote":"\r\n( 1 ) . طالبين به كتاب ارزشمند درسى كه حسين بن على به انسانها آموخت » ، اثر جاويد مرحوم شهيد هاشمى نژاد مراجعه كنند .\r\n","page_name":" 408 ","page_number":408},
  {"content":"\r\n\r\nدعوت مىكند خود بايد چنين باشد ، و نيز به اختلاف افراد و حاضرين هم فرق مىكند كه از چه طبقه‌اى باشند .\r\nدر يك كلام خطيب بايد از لحاظ جامه و صورت ظاهرى و حتّى\r\nمحاسن و شوارب و اظفار در قالب يك هيئت و شكلى ظاهر شود كه مقبول مستمع است و آن‌ها از اين هيئت لذّت مىبرند تا مايهء ريشخند شنوندگان و اشمئزاز و تنفّر و يا تحقير آنان نشود كه در پاى صحبت‌هاى او به يكديگر نگاه كرده ، بخندند و حركاتى را از خود نشان دهند .\r\nب . از لحاظ حركت دست‌ها ، حركت بدن ، نگاه كردن ، چين‌وچروك پيشانى ، اخم كردن ، تبسّم كردن ، چهره درهم كشيدن و . . . نيز بايد حركاتش موزون و متناسب با خطابه‌اش باشد . چرا كه اگر خطيبى ماهر باشد و بتواند اين حركات را به‌جا و به موقع به كار ببرد يقينا خطابه‌اش سحرانگيز و معجزه‌آسا تأثير خواهد گذاشت . در يك كلام بايد مقتضاى حال را كاملا و در نهايت ظرافت و لطافت مراعات كند و آن‌جا كه جاى حزن و مصيبت است در هيئتى حزين هم از لحاظ جامه و هم صورت ظاهر شود و احيانا اگر لازم شد بگريد يا لااقل تباكى كند و آن‌جا كه مجلس شادمانى و سرور است با چهره‌اى بشّاش ظاهر شود و عبوسا قمطريرا نباشد . در هنگام خطابه قيافهء جدّى داشته باشد به گونه‌اى كه مردمان باور كنند وى خود ، مؤمن به گفته‌هاى خود است و با تمام وجود آن‌ها را باور كرده و مىسوزد كه : « ان الموعظة اذا خرجت من القلب دخلت في القلب . » و چه بسيار وعاظ و خطبايى كه مردم به محض ديدن آن‌ها متأثّر مىشوند قبل از آن‌كه سخن بگويند ، و چه بسيار خطيبانى كه به محض حضورشان در مجلس عزاى سيد الشهدا عليه السّلام مردم آن‌ها را در آن هيئت خاص عزا و غم و مصيبت كه مىبينند به گريه افتاده و مجلس يكپارچه گريه مىشود و اين‌جا زبان حال است نه زبان قال و زبان حال بسى گوياتر از زبان قال است .\r\n\r\n7 . استدراجات برحسب قول\r\nمطلب هفتم از مطالب باب اوّل ، و جزء سوم از اجزاء خطابه « استدراجات بر حسب قول است ( كلمهء استدراج در دو مورد در قرآن آمده و در هردو با تعبير\r\n\r\n","description":"","footnote":"","page_name":" 409 ","page_number":409},
  {"content":"\r\n\r\n « سَنَسْتَدْرِجُهُمْ مِنْ حَيْثُ لا يَعْلَمُونَ » *  ذكر شده است . « 1 » و طبق بيان راغب در مفردات ، از نظر لغت دو معنا دارد . معناى اوّل با بحث ما تناسب دارد و آن ، انجام تدريجى كارى است . زيرا اصل اين مادّه از درجه گرفته شده كه به معناى پله است ، همان‌گونه كه انسان در صعود و نزول از طبقات پايين عمارت به بالا ، يا به‌عكس ، از پله‌ها استفاده مىكند هم‌چنين هرگاه چيزى را تدريجا و مرحله‌به‌مرحله بگيرند يا بدهند ، به اين عمل استدراج گفته مىشود . ) استدراجات برحسب قول نيز همانند استدراجات برحسب قائل ، از جمله عواملى هستند كه مستقيما موجب اقناع مردم نمىباشند ولى به صورت غيرمستقيم موجب اقناع‌اند يعنى موجب استعداد شنوندگان و آماده‌سازى آنان براى اقناع مىگردد . اين نوع نيز مثل نوع قبلى نيازمند صناعت و فنّ است و بايد گفت :\r\n كار هر بز نيست خرمن كوفتن * گاو نر مىخواهد و مرد كهن \r\nحال تعريف اصطلاحى استدراجات به‌حسب قول ، عبارت است از اين‌كه : لهجه و آهنگ و موسيقى كلام خطيب ، يك لهجه‌اى باشد كه متناسب با غرض و مقصد او باشد مثلا گاهى نياز پيدا مىكند كه صدايش را بالا ببرد و به بالاترين صوت فرياد بزند و گاهى صدا را پايين آورد و با نرمى و آهسته سخن بگويد ، گاهى ترجيع صوت ايجاد كند ( صدا را در گلو بغلطاند و چهچه بزند و يا صدا را با سرعت يا با تأنى و آرامش رها كند ، گاهى نياز به تقطيع صوت دارد كه كلام را قطعه‌قطعه و بريده‌بريده و گزيده القاء كند و . . . تمام اين ويژگىها بايد متناسب با مقتضاى حال باشد و هركدام را كه موجب اصل تأثير يا تأثير بيشتر مىگردد با كمال ظرافت و دقّت و استعداد به كار ببندد .\r\nصداى نيكو و زيبا ، نيكو القاء كردن مطالب به مستمعين ، قدرتمند بودن بر تصرّف در نبرات و فراز و نشيب‌ها ، پستى و بلندى ، زير و بم صدا و تغيير دادن آن برحسب نياز ، كه كجا صدا را قوّى و بلند ادا كند و كجا آرام و نرم و . . . از جملهء مهمترين عواملى هستند كه در سايهء اين‌ها خطيب موفق و پيروز ، از خطيب ناموفق و شكست‌خورده ، ممتاز مىگردد .\r\nصوت حسن و جهات ديگرى كه ذكر شد در مرحلهء اوّل يك موهبت الهى و خدادادى است كه بعضى انسان‌ها از داشتن اين نعمت محرومند و تنها عدّه‌اى از انسان‌ها به‌طور فطرى و طبيعى و غريزى خوش الحان هستند ولى با تمرين‌هاى مداوم و آموختن\r\n\r\n\r\n","description":"","footnote":"\r\n( 1 ) . سورهء اعراف ، آيهء 183 و سورهء قلم ، آيهء 44 .\r\n","page_name":" 410 ","page_number":410},
  {"content":"\r\n\r\nراه‌ها و روش‌هاى تقويت و تكميل آن ، اين نعمت عظماى الهى صدچندان مىگردد و جهان را زير سيطرهء خود مىگيرد همان‌گونه كه ساير نعمت‌هاى الهى نيز چنين است . مثلا ذهن انسان ظرف معارف الهى است كه اگر از اين حافظه و استعداد خدادادى استفاده نشود رفته‌رفته كند مىگردد ولى اگر ذهن را به كار انداختيم و با تمرين‌ها و دقّت در مسائل علمى آن را تشحيذ نموديم تدريجا قوّت گرفته و مشكل‌ترين مطالب را مىتواند حلّ كند ، ظرف ذهن بر خلاف ظروف خارجيه است زيرا كه ظروف خارجى ظرفيّت معيّنى دارند كه وقتى تكميل شد ديگر ما زاد بر آن را پذيرا نيستند ولى ظرف ذهن محلّ معارف است هرچه بر معلومات افزوده شود وسيع‌تر مىگردد .\r\nالبتّه ما يك سلسله قواعد مضبوط ، مدون و معيّنى نداريم كه خطيب به آن‌ها مراجعه كند و طبق آن دستور العمل ، در رفع ، خفض ، ترجيع و استرسال آن بكوشد و حركت كند بلكه اين وابسته به دقّت و تيزهوشى شخص خطيب است كه با تجربيّات فراوان و تمرينات زياد در كار خود مهارت كسب كند و بداند كه كدام لهجه براى كدام مرحله مؤثّر است و . . .\r\nروى همين اصل كه ضابطه‌اى ندارد ، ملاحظه مىكنيم كه برخى از خطباء در اثر تقليد نابجا از بعض ديگر دچار شكستى فاحش مىگردند زيرا كه فلان خطيب در فلان مجلس فلان حالت و لهجه را به خود گرفت و موفّق بود ولى اين خطيب نگون‌بخت كه سوراخ دعا را گم كرده بود در جلسهء ديگر همان را به كار برد و ناموفّق از آب درآمد درحالىكه اگر قواعد و ضوابط مشخصّى مىداشت حتما اين نيز با مراعات آن‌ها موفّق مىشد پس دقّت‌هاى خود شخص خطيب بسيار مهمّ است .\r\n\r\n8 . استدراجات برحسب مخاطب\r\nمطلب هشتم از مطالب شانزده‌گانهء باب اوّل خطابه ، و جزء چهارم از اجزاء ستّهء خطابه ، راجع به استدراجات برحسب حال مخاطب است ، و اين قسم از استدراجات نيز همانند دو قسم قبلى از عواملى است كه نقش مستقيم در اقناع ندارد بلكه نقش غير مستقيم دارد يعنى موجب استعداد و آمادگى مخاطب براى اقناع مىشود و اين نيز محتاج صناعت و استادى و مهارت است كه كار هركسى نيست .\r\nاستدراجات برحسب مخاطبين عبارت است از اين‌كه : خطيب درصدد اين باشد كه شنوندگان حاضر در مجلس را به سوى خويش متمايل ساخته ، احساسات و عواطف\r\n\r\n","description":"","footnote":"","page_name":" 411 ","page_number":411},
  {"content":"\r\n\r\nآنان را به سمت خود جلب كند تا گفتارش در مستمعين مؤثر باشد و در شنوندگان يك حالت انفعال نفسانى كه مناسب با هدفش باشد ايجاد كند تا براى اصغاء و گوش فرادادن مهيّا شوند . مثل اين‌كه حالت انفعالى رقّت قلب و رحمت و شفقت و مهربانى را در آنان ايجاد كند تا آن‌ها را قانع كند به كمك مالى و . . . مثلا بگويد : مسلمانان فلان منطقه دچار مشكلات جنگ و قحطى و . . . شده‌اند فرزندانشان از گرسنگى تلف مىشوند ، جوانان آن‌ها توان رزم ندارند و . . . پس سزاوار است كه به آن‌ها كمك شود .\r\nو يا در آن‌ها حالت انفعالى خشم و غضب را نسبت به امرى ايجاد كند سپس آن‌ها را قانع سازد به اين‌كه فلان شخص را بايد اعدام كرد ، فلان مركز را بايد تخريب كرد ، فلان اقدام را بايد انجام داد و . . .\r\nو يا با يك سلسله نكات و لطيفه‌هاى ارزنده لحظاتى آنان را بخنداند تا از كسالت درآيند و مجدّدا با آمادگى كامل مطالب او را گوش كنند و اين‌ها را شيرينى كلام خويش سازد . مثلا براى اين‌كه مستمعين را متوجّه سازد كه آنان متخلق به اخلاق فاضله و كريمه هستند بدان‌ها بگويد : شما انسان‌هاى شجاعى هستيد ، شما از دشمن ترسى نداريد و . . . ، شماها افراد كريم و بخشنده هستيد و در هر مرحله‌اى كه از شما تقاضاى كمك شده با تمام وجود كمك كرده و مىكنيد ، شما اهل انصاف هستيد ، شما عدل و داد را دوست مىداريد ، شما حقّ را بر همه‌چيز مقدّم مىداريد و . . . و يا به آن‌ها بفهمانند كه شماها وطن خود را دوست مىداريد و در راه دفاع از وطن صادق هستيد و ثابت كرديد كه در اين راه ثابت‌قدم هستيد ، قربانى مىدهيد ولى يك وجب از خاك وطن را به اجنبى نمىدهيد ، ما به دشمن اجازه نمىدهيم كه خيال تجاوز در سر داشته باشد و براى رسيدن به يك وجب از آب و خاك ما بايد از درياى خون بگذرد و . . .\r\nو براى اثبات اين مطالب كه شما انسان‌هاى چنين و چنان هستيد خطيب مىتواند از راه مدح و ثناء آنان وارد شود ( البتّه اين غيراز تملّق و چاپلوسى است بلكه بيان واقعيّات و حقايقى است براى آماده‌سازى و آماده نگهدارى مردم تا در مقابل دشمن بايستند و . . . ) مثلا سوابق درخشان آن‌ها را يادآورى كند كه شما بوديد با دست‌خالى بر رژيم تا دندان مسلّحى پيروز شديد ، شما بوديد كه مستشاران امريكايى را از مملكت بيرون ريختيد ، شما بوديد كه هشت سال تمام در كمال مظلوميّت و تنهايى مردانه ايستاديد و از شرف و ناموس و دين خود دفاع كرديد و . . .\r\n\r\n","description":"","footnote":"","page_name":" 412 ","page_number":412},
  {"content":"\r\n\r\nسوابق پسنديده پدران آنان را بيان كند كه مثلا پدران شما در فلان عصر چنين و چنان كردند ، دليران فلان خطّه در برابر تهاجمات دشمن چنين كردند و . . .\r\nسوابق اسلاف و پيشينيان آن‌ها را بازگو كند كه اجداد ما و شما در صدها سال پيش چنين كردند ، كشور ما از صدها سال قبل مهد عالمان ، فيلسوفان و دليران نام‌آور بوده و ما نيز بايد بدان‌ها اقتدا كنيم و به قول شاعر عرب :\r\n و با به اقتدى عدى في الكرم * و من يشابه ابه فما ظلم \r\nحتّى الامكان متعرّض حال مخالفينى كه در مجلس يا مملكت حضور دارند و در اقليّت به سر مىبرند نشود و اگر ناچار شد از اين‌كه تعرّض ، كنايه و گوشه‌زدنى به حال آن‌ها داشته باشد چنين اظهار كند كه مخالفين به‌قدرى كم هستند كه اصلا به حساب نمىآيند . و النادر كالمعدوم يا اين‌گونه وانمود كند كه من نمىشناسم كسى را كه در اين جلسه با اين رأى مخالف باشد يا وانمود كند كه مخالف ، سخنش خريدار ندارد و توده‌هاى ميليونى دست آن‌ها را خوانده‌اند و هرگز به سخنان آنان اهميّت نمىدهند و . . .\r\nهشدار به خطيب : بدترين و مضرترين شيوه براى خطيب كه هدف او را تباه مىسازد آن است كه با گوشه و كنايه يا با صراحت ، متعرّض حال مستمعين شده و زبان به سرزنش آنان بگشايد ( مثلا بگويد : بىعرضه‌ها ، تنبل‌ها ، خاك بر سر شما ، مگر شما مرده‌ايد ، مگر كوريد ، مگر كريد ، مگر نمىبينيد دشمن چنين و چنان مىكند ، اى بىلياقت‌ها ، از اوّل هم مىدانستم شما مرد كار نيستيد و . . . ) آنان را تحقير كند ( شماها فرزندان همان مردم چنين و چنان هستيد ، گداها ، پابرهنگان ، نان شب نداشتيد كه بخوريد حالا سر از كجاها درآورده‌ايد ، پدران شما لباس كذا مىپوشيدند ، غذاهاى كذا مىخوردند و . . . حالا شما آدم شده‌ايد و . . . ) آنان را به مسخره و استهزاء بگيرد و مورد ريشخند قرار دهد ، آنان را خجالت دهد و . . .\r\nخطيب بايد از اين امور به شدّت اجتناب كند چرا كه ارتكاب و اعمال اين امور سبب مىشود كه خطابهء او بسيار كم‌رنگ ، كم‌ارزش و كم‌اثر و بلكه بىاثر باشد .\r\nخطيب بايد از اين جهات بپرهيزد حتّى اگر در مقام تحريك غيرت و احساسات آنان اين حرف‌ها را مىزند راه ديگرى دارد كه قبلا اشاره شد ، نه اين طرق فاسد و مفسد كه نه تنها او را به هدف اجابت مقرون نمىسازد بلكه نتيجهء معكوس داده و خشم و غضب عمومى را عليه او برمىانگيزد و باعث مىشود كه شنوندگان از شنيدن كلام او متنفّر\r\n\r\n","description":"","footnote":"","page_name":" 413 ","page_number":413},
  {"content":"\r\n\r\nشوند و اصلا نخواهند قيافهء خطيب را ببينند .\r\nدر يك جمله كه جامع و دقيق باشد بايد گفت : وجود يك رابطه قبلى و اجابت طرفين ، علاقهء قلبى ، هم‌دلى و همراهى ميان خطيب از يك طرف و مستمعين از طرف ديگر ، شرط اساسى و بنيادى اثرپذيرى مستمع و قبول شنوندگان نسبت به كلام گوينده است . متفرع بر اين ، اگر چنان‌چه خطيب ، مستمعين و افراد پاى منبر خود را مذمّت كند يا آن‌ها را مورد تمسخر و استهزاء خويش قرار دهد ميان آن‌ها فاصله افتاده و قلبا آنان را از خطيب دور مىسازد ، در نتيجه به آن تجارب نفسى لطمه مىزند در نتيجه خطيب را از نيل به هدف بازمىدارد .\r\nهمچنين از عواملى كه براى خطيب مضرّ است ، اين‌كه شنوندگان را خسته و ملول نكند . عوامل خستگى و كسالت عبارتند از :\r\nطولانى كردن كلام : مثلا يك ساعت براى اقشار و طبقات مختلف سخن بگويد كه بيشتر آن‌ها خسته شده و به حال چرت زدن مىرسند و . . . و نوعا براى آنان مضرّ است .\r\nتكرار مملّ : گاهى تكرار سودمند و بلكه لازم است همانند تكرار نكات اخلاقى و همانند تكرارهاى قرآن و تكرار مطالب مهمّ ، ولى گاهى تكرار مخلّ به مقصود است بايد بكوشد كه تكرارش در هر مطلبى مملّ و خسته‌كننده نباشد .\r\nتعقيد در عبارت : عبارات خطيب همان‌گونه كه بايد در اوج بلاغت باشد و مقتضاى حال مستمع ، مجلس ، زمان ، مكان و . . . را مراعات كند هم‌چنين بايد در اوج فصاحت و زيبايى و شيوايى و رسايى باشد و عبارات مغلق ، معقّد ، پيچيده و استعمال الفاظ مشكل مضرّ به مقصود او است چون هدفش اقناع مردم است نه اظهار علم ، فضل ، اصطلاحات و بازى با الفاظ .\r\nذكر مسائل غيرنافع و غيرمأنوس : از بيان و طرح قضاياى غيرنافع به حال شنونده بپرهيزد و مطالبى را بيان كند كه به حال دنيا يا دين يا هر دوى مردم نافع باشد و هم مردمان با آن مأنوس باشند امّا طرح اين نكته كه در فلان زمان قصرى ساخته شد با فلان خصوصيّات و . . . كه بيشتر شبيه به افسانه‌ها و اساطير است صحيح نيست .\r\nخطيب ماهر ، سخن‌دان ، نكته‌سنج و موفّق كسى است كه بتواند با مستمعين خود ممزوج شده با آنان درهم آويزد و يكى شود و خودش را از آنان بداند و بر آنان مهيمن و مسيطر باشد يعنى نبض مجلس و قلوب اهل مجلس در دست او باشد ، به‌گونه‌اى سخن\r\n\r\n","description":"","footnote":"","page_name":" 414 ","page_number":414},
  {"content":"\r\n\r\nبگويد كه مردم احساس كنند كه او از آن‌هاست ، شادى آن‌ها شادى او و غم آنان غم او است و بيگانه نيست ، در شادى و غم با يكديگر شريكند ، منافع مردم مورد توجّه و عنايت او است ، مصالح مردمان را رعايت مىكند و حامى آنان است ، شنوندگان بايد بدانند كه خطيب آنان را دوست مىدارد به شخصيّت آنان احترام مىگذارد و . . . اين‌جا است كه آن‌ها نيز متقابلا وى را دوست داشته ، به او احترام گذاشته ، و با تمام وجود سراپاگوش مىشوند و به كلمات خطيب گوش جان مىسپارند و . . . اصولا دل‌هاى انسان‌ها شبيه صيد وحشى است كه فرّار است و با اندك اهانتى به‌قدرى فاصله مىگيرد كه گاهى تا آخر عمر هم جبران نمىشود . به قول شاعر :\r\n مرنجان دلم را كه اين مرغ وحشى * ز بامى كه برخاست مشكل نشيند \r\nو انبياء عليه السّلام مردمى دل‌سوز و مهربان به حال مردم بودند و مردم نيز به آنان عشق مىورزيدند . به قول قرآن كريم :\r\n فَبِما رَحْمَةٍ مِنَ اللَّهِ لِنْتَ لَهُمْ وَ لَوْ كُنْتَ فَظًّا غَلِيظَ الْقَلْبِ لَانْفَضُّوا مِنْ حَوْلِكَ  « 1 »\r\nاين توصيه‌ها براى همهء خطباء در همهء زمينه‌ها نافع و لازم است و ضرورت آن براى دو دسته بيش از سايرين است :\r\n1 . رهبران سياسى\r\n2 . رهبران و فرماندهان نظامى\r\n\r\n9 . شهادت قول\r\nمطلب نهم از مطالب باب اوّل و جزء پنجم از اجزاء خطابه شهادت قول يا قرينهء مقاليّه است .\r\nشهادت قول از اقسام نصرت و يارى است كه خطيب بدين‌وسيله مطلب خود را تأييد و بدان استشهاد مىنمايد و اين شهادت به صناعت و حيله نيست ضمنا از عواملى است كه مستقيما در اصل اقناع مردم نقش تعيين‌كننده دارد و آن سه شعبه دارد :\r\n1 . شهادت قول‌به‌قول كسانى كه در جامعه محترم بوده و مقتداى مردمان هستند ، حاصل مىشود و خود اينان دو گروهند :\r\nالف . آن‌هايى كه از قولشان براى ما يقين حاصل مىشود و علم به صدق آن‌ها\r\n\r\n\r\n","description":"","footnote":"\r\n( 1 ) . سورهء آل عمران ، آيهء 159 .\r\n","page_name":" 415 ","page_number":415},
  {"content":"\r\n\r\nداريم . مانند پيامبران و امامان معصوم عليه السّلام كه اگر خطيبى را تأييد كنند يا خطيب به كلام آنان استشهاد كند ، تأثير آن براى پيروان انبياء و ائمّه به مراتب بيشتر خواهد بود .\r\nب . آن‌هايى كه ظن به صدق آن‌ها داريم چون معصوم نيستند ولى مورد وثوق و اطمينان جامعه هستند . از قبيل حكماى جامعه و شعراى بزرگ كه خطيب را تأييد مىكنند يا خطيب براى تأييد مطلب خود سخنى از حكيمى بزرگ به مطلب خطابى خويش ضميمه مىسازد . مثلا به كلام صدر المتألهين ، ابن سينا و . . . استناد مىكند يا به شعرى از يك شاعر بزرگ امثال سعدى ، حافظ و . . . استناد مىكند .\r\n2 . شهادت قول جمعيّت‌ها و يا قول حاكم و يا قول نظّارة ( اينان هرسه مخاطبين خطيب هستند و هركدام داراى ويژگىاى هستند كه در مطلب دوازدهم بيان خواهد شد ) حاصل مىشود ، و تأييد اينان خطيب را به اين است كه يا او را تصديق مىكنند ، مثلا به دنبال هر بند از قطع‌نامه يك يا سه‌بار مىگويند صحيح است و يا براى او هاتفى مىكنند يعنى با فرياد بلند و هورا كشيدن ، تكبير گفتن يا صلوات فرستادن يا نعرهء حيدرى كشيدن كه در بلاد پاكستان معروف است او را تأييد مىكنند و يا با تصفيق و كف زدن او را تأييد مىكنند و يا مانند اين‌ها مثلا با سوت زدن او را تأييد مىكنند و . . .\r\n3 . شهادت قول به واسطهء يك سلسله وثيقه‌هاى ثابت و غيرقابل تغيير حاصل مىشود . از قبيل صكوك « سفته‌ها و قبض‌هاى بدهى » ، سجلّات « چك با مهر » كنايه از طومارهايى كه در تأييد مىنويسند و امضاء مىكنند ، و از قبيل آثار تاريخى و امثال اين‌ها كه مورد استشهاد خطيب بوده و بدين‌وسيله كلامش را تأييد مىكند . شهادت قول علاوه بر اين‌كه از اعوان است خود مستقيما و به تنهايى مفيد فايدهء اقناع است ، لذا گاهى خطيب ، خود اين شهادت قول و نصرت و معين را در استدلال خطابى آورده و مقدّمه استدلال خويش قرار مىدهد بدون اين‌كه از خود سخنى داشته باشد ، در اين صورت كه كلام نبى ، امام ، حكيم ، شاعر و . . . در مقدّمه استدلال آمده نام اين مقدّمه و مبدء تصديقى « قضيّهء مقبوله » است كه مكرّر گفته‌ايم يكى از مبادى تصديقى حجّت خطابى مقبولات در مقابل مشهورات و مظنونات است .\r\n\r\n10 . شهادت حال\r\nمطلب دهم از مطالب باب اوّل خطابه ، و جزء ششم از اجزاء خطابه ، « شهادت حال » يا قرينهء حاليّه است . شهادت حال نيز مثل شهادت قال ، از اقسام نصرت و شهادت\r\n\r\n","description":"","footnote":"","page_name":" 416 ","page_number":416},
  {"content":"\r\n\r\nاست و با حيله و صناعت حاصل نمىشود ، و هم‌چنين از عواملى است كه مستقيما در اقناع نفس نقش دارد . شهادت حال دو شعبه دارد :\r\n1 . به‌حسب شخص قائل\r\n2 . به‌حسب قول\r\nامّا شهادت حال به‌حسب قائل : اهم امورى كه قرينهء حاليّه مىشوند و صدق گفتار خطيب را تأييد و تصديق مىنمايند عبارتند از :\r\n1 . خطيب در ميان مردمان به فضيلت و كمال معروف باشد يعنى همگان او را به عنوان شخص بافضيلتى بشناسند . منظور از فضيلت امور زير است :\r\nمعروف به صداقت و راستگوئى و امانت‌دارى باشد ، معروف به معرفت و تميز باشد يعنى بدانند كه او داراى شناختى بالا بوده و حقّ و باطل را از هم تميز مىدهد و اين‌ها مايهء فضيلت و كمال خطيب هستند .\r\n2 . اگر خطيب داراى فضائل فوق نيست ولى در ميان مردم معروف و مشهور است به امورى كه مايهء احترام جامعه و اعجاب آنان مىباشد و سخن يا حكم او را مىپذيرند مثلا معروف به سخن‌دانى و مهارت خطابى است ، يا معروف به شجاعت نادرى است ، يعنى كمتر كسى در اين مورد مثل او شجاعت دارد فرضا جهان پهلوان است ، يا معروف به ثروت و توان‌گرى است يا به يك وجههء سياسى و همه او را به عنوان رجل سياسى مىشناسند يا به اين‌كه صاحب‌منصب رفيع و مقام منيعى است مثلا رئيس جمهور يا نخست‌وزير است و . . . و سبب تأثير فوق العاده‌اى بر مستمعين است تا چه رسد به اين‌كه محبوب قلوب يا مورد اعجاب جامعه و يا مورد وثوق و امانت‌دارى هم باشد و . . . و هر اندازه كه آوازهء او بزرگ باشد و احترام او در قلوب بيشتر باشد به همان اندازه سخنش خريدار داشته و تأثيرش كلامش عميق‌تر است .\r\n3 . برفرض از جهات مذكور معروفيّتى ندارد ولى در هنگام سخنرانى آثار و نشانه‌هاى صدق گفتار و ايمان به كلام در تمام وجود او و چهرهء او محسوس است مثل اين‌كه وقتى در مقام بشارت به خير برمىآيد با همهء وجود علائم شادمانى چهرهء او را تسخير مىكند به‌گونه‌اى كه گويا آن نعمت‌هاى بهشتى را مىبيند و وجدان مىكند و هنگامى كه از عذاب الهى سخن مىگويد و مردمان را از شرور و نقمات انذار مىكند علامات خوف ، لرزيدن و ناشكيبايى در چهره‌اش پيداست ، يا مثلا هنگامى كه از يك\r\n\r\n","description":"","footnote":"","page_name":" 417 ","page_number":417},
  {"content":"\r\n\r\nحادثهء غم‌انگيز سخن مىگويد هيئت حزن به خود گرفته و سراسر وجودش نشان مىدهد كه محزون است همان‌طورى كه كرارا اشاره شد ، چين‌هاى پيشانى خطيب ، نگاه‌هاى پنهان او با گوشهء چشم و با حالت غضّ ، و زيروبم صداى او داراى اثر فعّال و شگفت آورى است در اين‌كه مستمعين بفهمند كه او خود به مفاد گفته‌هايش مؤمن است و باور دارد يا خير ، چهره‌هاى گلگون نشان مىدهند كه بگفتهء خود ايمان دارند ولى چهره‌هاى خشك و بىآب و درمانده از تعبير و بيان مطلب ، البتّه نشان مىدهد كه براى خود او مطلب حلّ نشده و ايمان نياورده پس چگونه به مستمعين درس معاد مىدهد و . . . سخن بايد از دل برخيزد تا لاجرم بر دل نشيند و گرنه كلمات بىروح ، تأثيرى ندارد . در روايات مىخوانيم :\r\n« ان الموعظة اذا خرجت من القلب دخلت في القلب و اذا خرجت من اللسان لم تتجاوز الآذان »\r\nو به قول معروف « الظاهر تدل على الباطن » يعنى ظاهر حال او ، بهترين گواه است بر آنچه مىگويد ، آيا خود بدان ايمان دارد يا خير ؟ و اين را مستمعين به مقتضاى غريزه و فطرت مىيابند چه او بخواهد و چه نخواهد .\r\nو امّا شهادت حال برحسب قول ؛ گاهى خطيب در مقام خطابه سخنى را بيان مىكند و براى آن سوگند ياد مىكند مثلا قسم جلاله مىخورد كه مطلب همين است يا تعهّد مىبندد كه اگر غير از اين باشد چنين و چنان شود ، يا تحدّى مىكند يعنى ديگران را به مبارزه مىطلبد ، همانطورى كه نبى اكرم صلّى اللّه عليه و إله از زبان قرآن ، مخالفين و مشركين را به تحدّى دعوت كرد و در مرحله اوّل فرمود :\r\n فَأْتُوا بِكِتابٍ  مثله « 1 »\r\nدر مرحله دوم فرمود :\r\n فَأْتُوا بِعَشْرِ سُوَرٍ مِثْلِهِ  « 2 »\r\nدر مرحلهء سوم فرمود :\r\n فَأْتُوا بِسُورَةٍ مِنْ مِثْلِهِ  « 3 »\r\n\r\n\r\n","description":"","footnote":"\r\n( 1 ) .\r\n( 2 ) . سوره هود / 13 .\r\n( 3 ) . سوره يونس / 38 .\r\n","page_name":" 418 ","page_number":418},
  {"content":"\r\n\r\nدر مرحلهء چهارم فرمود :\r\n فَلْيَأْتُوا بِحَدِيثٍ مِثْلِهِ  « 1 »\r\nولى در هر چهار مرحله آنان ناتوان مانده و ناچار شدند از اعتراف به صداقت و صدق نبى اكرم در اين مقال . مثلا شخص صنعت‌گر يا پزشكى وسيله‌اى اختراع كرده كه آن را انكار مىكنند ، وى مىگويد : من اين را ساخته‌ام شما اگر مدعى و مرد ميدان عمل هستيد مثل آن را بسازيد و گرنه بايد اعتراف كنيد كه من برترم و در برابر گفتار من خضوع كنيد .\r\n\r\n11 . فرق خطابه و جدل\r\nميان اين دو صنعت ، مشتركات بسيارى وجود دارد كه سبب خلط آن دو مىشود لذا براى اجتناب از خلط مبحث ، فروقى را كه ميان اين دو صنعت وجود دارد بيان مىكنيم . اين بحث را در دو مقام قرار مىدهيم :\r\nالف ؛ ما به الاشتراكها ؛ جدل و خطابه در سه جهت عمده مشترك هستند :\r\n1 . در موضوع ؛ موضوع هركدام از جدل و خطابه وسيع بوده و منحصر به علمى يا مسأله نيست . همانطورى كه در باب جدل گفتيم : اين دو صنعت در جميع علوم و فنون ، سودمندند ، اعمّ از علوم عقلى و مسائل فلسفى ، علوم دينى و مسايل شرعى و يا علوم و دانش‌هاى اجتماعى ، خلاصه در كليّه دانشهاى عقلى و نقلى ، اعتبارى و حقيقى ، فنون و صنايع ، جدل و خطابه قابل جريان هستند . آنچه در باب جدل مستثنى بود و جدل در آنها جارى نيست در باب خطابه نيز مستثنى است ( در باب جدل بيان شد ) .\r\n2 . در غايت ؛ نتيجهء مجادله غلبه يك طرف بر ديگرى است ، نتيجهء خطابه نيز غلبه است .\r\n3 . مبادى تصديقى استدلالى جدلى را مشهورات و مسلّمات تشكيل مىداد ، مبادى تصديقى استدلالى خطابى را مشهورات ، مظنونات و مقبولات تشكيل مىدهد ، پس در بخش مشهورات في الجمله با يكديگر اشتراك دارند .\r\nب . ما به الامتيازها ؛ در همان سه جهت مذكور كه مشترك بودند در همان‌ها از يكديگر جدا مىشوند .\r\n\r\n\r\n","description":"","footnote":"\r\n( 1 ) . سوره طور / 34 .\r\n","page_name":" 419 ","page_number":419},
  {"content":"\r\n\r\n1 . در موضوع ؛ خطابه در جميع علوم و فنون جارى مىشود به جز آن دسته از مطالب علمى كه مطلوب در آنها يقين باشد كه در آن جاى بحث و استدلال عقلى ، تجزيه و تحليل ، تعقيب و نقض و ايراد است تا يقين حاصل شود پس استفاده از اسلوب خطابى ناقص ، ناتمام و قبيح است . ولى استفاده از شيوهء جدلى به منظور غلبه بر خصم يا تعليم مبتديان كاملا رواست حتّى در مسائل دقيق عقلى ( همان‌طور كه در جاى خود مفصّل بيان كرديم ) .\r\n2 . غايت ؛ غايت كار جدلى غلبه بر خصم است به اين‌كه خصم را ملزم سازد بر قبول ولو موجب قناعت خصم نگردد ولى غايت خطابه غلبه به نحو اقناع است .\r\n3 . مواد ؛ در باب جدل تنها مشهورات حقيقى كاربرد دارد ولى در باب خطابه مطلق مشهورات ظاهريّه ، به كار مىرود يعنى قضايايى كه در به دو امر جزء مشهورات هستند اعم از اين‌كه بعد از تعقيب و تأمل اين شهرت زايل شود يا خير .\r\nدر خاتمه غير از فرقهاى مذكور فروق ديگرى هم هست كه چندان مهمّ نيست ( مثلا يكى از فرق‌ها اين است كه مطالب جدلى كلّى است ولى مطالب خطابى از جزئيات است ) .\r\nضمنا خطابه اصنافى دارد كه يك صنف آن منافرات است و ميان منافرات از خطابه با جدل هم فرق‌ها و مشتركاتى است كه در جاى خود بيان مىكنيم .\r\n\r\n12 . اركان خطابه\r\nخطابه بر سه ركن استوار است و هركدام به نوبهء خود مقوّم خطابه ، هستند .\r\nآن سه ركن عبارتست از :\r\n1 . گوينده كه او را خطيب گويند .\r\n2 . گفتار كه آن را خطاب يا خطابه گويند .\r\n3 . شنونده كه او را مخاطب گويند و البتّه اسم جامع همين مستمع است .\r\nمستمع در باب خطابه سه شخص يا گروه هستند كه هركدام عنوانى دارند :\r\n1 . مخاطب\r\n2 . حاكم\r\n3 . نظّاره\r\nامّا مخاطب : علامه در جوهر النضيد مىفرمايند : « و هو ضرورى » يعنى وجود\r\n\r\n","description":"","footnote":"","page_name":" 420 ","page_number":420},
  {"content":"\r\n\r\nمخاطب در هر خطابه‌اى ضرورى است مخاطب كسى است كه خطاب خطيب به او القاء مىشود و آن‌ها جمهور و مستمعين هستند كه پاى صحبت خطيب جمع شده‌اند و يا كسى كه خصم خطيب است در محاوره و مكالمه و در مجلس حضور دارد كه به آنها خطاب كرده و مطالبى را بيان مىكند .\r\nامّا حاكم ؛ حاكم كسى است كه حكم و قضاوت را به عهده داشته و به نفع يا ضرر خطيب حكم مىكند و حاكميّت او يا به علّت دارا بودن يك سلطنت عامه در باب حكم و قضا است . كه يا منشأش شرع است و سلطنت شرعيّه دارد مثل حاكم شرع ، يا سلطنت مدنى دارد . . . و يا بخاطر سلطنت خاصه‌اى است كه وى براساس تراضى طرفين پيدا كرده كه در اصطلاح فقهى او را « قاضى تحكيم » گويند و طرفين او را حاكم قرار داده و هردو به حكم او تن درداده و به او اعتماد مىكنند ولو داراى سلطنت عمومى نباشد .\r\n3 . نظّاره ؛ تماشاگرانى هستند كه براى تفريح ، تفرج و تماشا شركت كرده‌اند و كارى جز تقويت يا توهين خطيب ندارند . مثلا در جاهايى به عنوان تأييد خطيب برايش كف مىزنند ، هورا مىكشند ، سوت مىكشند و . . . برحسب عادت ، جمعيّت حركات آنها را تكرار و همراهى مىكنند يا در جايى كه بايد فرياد زده و كف بزنند و . . . سكوت مىكنند و بدين‌وسيله خطيب را تحقير و حرف او را لوث مىكنند و . . .\r\nمسأله نظارّه در پاره‌اى از محاكم و دادگاههاى غربى رايج است كه در دادگاههاى علنى وقتى متّهم حاضر شده و سخنانش را مىگويد يا وكيل مدافع او حرفهايش را مىزند حاضرين به تأييد پرداخته و گاهى سير محاكمه را تغيير مىدهند ، لذا آنها را « معدلين » گويند .\r\nنكته : وجود مخاطب در هر خطابه‌اى ضرورى است ولى وجود حاكم و نظاره تنها در صنف مشاجرات ضرورت دارد و در مشاورات و امثال آن لازم نيست .\r\n\r\n13 . اصناف مخاطبات\r\nمقدمه : هدف اصلى صناعت خطابه و شخص خطيب در غالب موارد ، اثبات فضيلت يا رذيلت شىء است . مثلا دارا بودن فلان امر براى جامعه ، يك كمال و فضيلت است و يا جامعه بايد از فلان خصلت رذيله مبرّا باشد .\r\nيا اثبات سودمندى و زيان داشتن فلان امر ، كه فلان برنامه ، شيوهء اجتماعى ، اقتصادى ، به حال جامعه مفيد فايده است از حيث دنيا يا آخرت و يا زيان‌بار است و\r\n\r\n","description":"","footnote":"","page_name":" 421 ","page_number":421},
  {"content":"\r\n\r\nنبايد انجام بگيرد . البتّه پاره‌اى از امور سود و زيان شخصى دارد و پاره‌اى از امور سود و زيان اجتماعى دارد و به نحوى با سرنوشت مستمعين و مردم ارتباط دارد و تنها اين دسته از امور مورد بحث خطيب بوده و از اصناف خطابه محسوب مىشود و لا غير .\r\nچنين موردى كه فضيلت يا رذيلت ، مفيد يا مضرّ باشد از سه حال خارج نيست :\r\n1 . هم‌اكنون در جامعه وجود دارد و خطيب مفيد يا مضرّ بودن آن را بيان مىكند كه « منافرة » ناميده مىشود .\r\n2 . آن شىء هم‌اكنون در خارج موجود نيست ولى در گذشته موجود بوده و خطيب درصدد اثبات فضيلت يا رذيلت بودن آن است نام خطابهء كذايى « مشاجره » است .\r\n3 . هم‌اكنون موجود نيست و در گذشته هم نبوده ولى در آينده موجود خواهد شد و خطيب مىكوشد حسن يا قبح ، مفيد يا مضرّ بودن آن را ثابت كند ، نام چنين خطابه‌اى « مشاوره » است كه مهمّترين صنف از اصناف خطابه است .\r\nپس با اين ملاحظه مىتوان گفت مفاوضات و مكالمات خطابى سه صنف هستند :\r\nالف . منافرات ؛ خطاباتى هستند كه به يك امر موجود بالفعل تعلق دارند ، اگر خطيب ثابت كرد كه اين شىء موجود در جامعه ، يك فضيلت است و براى جامعه سودمند است نامش « مدح » است ، ( خطيب آن امر موجود را ستود ) و اگر ثابت كرد كه اين شيىء ، ضد ارزش است و يا به حال جامعه ضرر دنيوى دارد نامش « ذمّ است .\r\n( خطيب از اين امر موجود نكوهش كرد ) .\r\nب . مشاجرات يا خصاميات ؛ خطاباتى هستند كه به يك امر موجود در گذشته تعلّق دارند و كار خطيب اين است كه مىكوشد تا ثابت كند ، فلان شيوه يا عمل كه در گذشته انجام گرفته داراى فايده بود و براى جامعه - ولو در آن مقطع زمانى خاص - مفيد بوده است . يا ثابت كند كه فلان كار عادلانه بوده مثلا فلان روش توزيع كالا از روى انصاف بوده و . . . درهرحال از آن امر گذشته به خوبى ياد كند و نافع بودن آن را اثبات كند . يا بكوشد كه ثابت كند ، فلان عمل كه در گذشته انجام شده يك ضدّ ارزش بود ، و به حال جامعه ضرر داشته و خطرناك بوده است .\r\nخطابه از جهت اوّل كه بيان فايده و منفعت باشد نامش « شكر » است . يعنى تقدير از آن عمل گذشته كه يا بالاصالة و از خودش صادر شده و يا از ديگرى سر زده و خطيب به\r\n\r\n","description":"","footnote":"","page_name":" 422 ","page_number":422},
  {"content":"\r\n\r\nنيابت از او عمل را مىستايد .\r\nو از جهت دوم « شكايت » نام دارد كه خطيب يا از خود شكايت دارد يا از ديگرى و كسى كه مدافع آن عمل گذشته است نامش « معتذر » است كه عذر و بهانه مىآورد و كارش را توجيه مىكند و آنكه به آن عمل گذشته و نابجايى آن اعتراف كند نامش « نادم » است .\r\nج . مشاورات ؛ خطاباتى هستند كه به يك امر استقبالى تعلّق دارند و البتّه كار خطيب بحث از اصل وجود و عدم آن در آينده نيست بلكه بحث او از اينست كه بر فرض وجود ، امر سودمندى نيست « و ينبغى ان يترك » چنين خطابه‌اى مشتمل بر « تحذير و تخويف » است .\r\nحال اين انواع سه‌گانه ، غرضهاى اصلى خطيب را تشكيل مىدهند و گاهى خطيب براى رسيدن به هدف ، از امور ديگرى هم استفاده مىكند كه زمينه‌ساز بوده و او را در جهت رسيدن به هدفش يارى مىكنند و نام آنها « تصديرات » است . مثلا شخصى را مدح مىكند و سپس نتيجه مىگيرد كه پس شما مىتوانيد او را در كارهايتان طرف مشورت قرار دهيد . تشبيبى كه شعراء در گذشته در صدر قصايد خود به كار مىبردند از همين قبيل بوده زيرا كه غرض اصلى شاعر مدح فلان عالم ، حكيم ، سلطان ، خليفه ، امام ، پيامبر و . . . بوده ولى صدر قصيده را اختصاص به تشبيب مىداد تا به هدف رسد ( تشبيب : ذكر محاسن فردى در قالب شعر است ) و شايد خود شاعر عاشق و شيفته فلان شخص نبوده ولى طبق عادت شعراء ، صدر قصيده‌اش را به اين امور مصدّر مىنمود .\r\nنمونهء ديگر مطلب ، عملى است كه امروزه خطباء ، وعاظ و روضه‌خوانان انجام مىدهند كه هدف اصلى آنها ذكر مصيبت و بيان حادثه كربلا است ولى ابتدا به عنوان مقدمه‌چينى و زمينه‌سازى يك سلسله قضاياى تاريخى ، اخلاقى ، دينى و . . . را بيان مىكنند و هنگامى كه تمام توجّه مستمع جلب شد و آمادگى كامل براى شنيدن حادثه پيدا كرد ذكر مصيبت كرده و مردم را متوجّه عمق فاجعه مىسازند .\r\n\r\n14 . صور تأليف خطابه و مصطلحات آن\r\nمطلب چهاردهم از مطالب مبحث اوّل خطابه ، پيرامون دو نكته است :\r\nنكته اوّل ؛ برهان از لحاظ مواد استدلالى ، متكى بر يقينيات بود و از لحاظ هيئت و شكل ، تنها داراى شكل قياسى بود ، لذا گفتيم : البرهان قياس يا قول قياسى . . . و جدل از\r\n\r\n","description":"","footnote":"","page_name":" 423 ","page_number":423},
  {"content":"\r\n\r\nلحاظ مادّه استدلال بر مشهورات و مسلمات مبتنى بود و از لحاظ هيئت به هريك از سه نوع استدلال ( قياسى ، تمثيل ، استقراء ) قابل تبيين بود ولى بيشتر موارد داراى هيئت قياسى يا استقرايى بود .\r\nامّا خطابه ؛ از لحاظ مواد و مبادى استدلالى بر مشهورات و مقبولات و مظنونات مبتنى شد ، امّا از لحاظ هيئت و صورت ، غالبا استدلال خطابى و حجج شخص خطيب ، بر هيئت قياس و تمثيل آورده مىشود اگرچه به‌ندرت به شكل استقراء نيز قابل استدلال مىباشد . نكته‌اى كه تذكّر آن لازم است اين‌كه ، در باب برهان و جدل ، استدلال قياسى بايد از حيث هيئت يقينى باشد يعنى اگر به صورت قياس اقترانى حملى است آن هم به صورت هريك از اشكال اربعه ، شرائط و ويژگيهاى همان شكل را بنحو احسن دارا باشد و گرنه منتج نبوده و به درد برهان نمىخورد بلكه عقيم است .\r\nامّا در باب خطابه از آن رهگذر كه بنابر اقناع مردم است آن هم اقناع علمى و قطعى لازم نيست ، بلكه ظنّى هم باشد كفايت مىكند ، لذا مراعات آن شرايط صددرصد لازم نيست ، تنها لازم است كه شكل استدلال ، شكلى باشد كه منتج نتيجهء ظنيه باشد و بطور ظن غالب ، منتج نتيجه باشد ولو دائما و به صورت موجبهء كليّه منتج نباشد .\r\nمثلا در شكل اوّل كليّت ، يكى از شروط مسلّم بود كه محصورهء كليّه باشد يا موجبه يا سالبه . امّا در باب خطابه مراعات آن لازم نيست بلكه اگر قضيه مهمله نيز به كار برود منتج نتيجه است . مثلا زيد انسان است و انسان طبعا هلوع ، جزوع ، عجول ، جهول ، و . . . است پس زيد چنين است كه نگفتيم هر انسانى كذا ، يا مثلا در شكل دوم شرط بود كه دو مقدمه از حيث كيفيت يعنى ايجاب و سلب اختلاف داشته باشند . مثلا از دو سالبه هيچ شكلى منتج نيست ، از دو موجبه هم خصوص شكل دوم منتج نيست ولى در باب خطابه مراعات آن لازم نيست چه‌بسا از دو موجبه نيز نتيجهء مطلوب خطيب حاصل شود مانند اين‌كه بگوئيم :\r\nفلانى با تأنّى ( آرام ، شمرده‌شمرده ) راه مىرود « صغرى »\r\nو هركس كه مريض باشد با تأنّى راه مىرود « كبرى »\r\nپس فلانى مريض است « نتيجه »\r\nملاحظه مىفرماييد كه شكل استدلال ، شكل دوم است و اوسط در هردو مقدمه محمول واقع شده ولى اختلاف مقدمتين كيفا مراعات نشده با اين حال نتيجه داد .\r\n\r\n","description":"","footnote":"","page_name":" 424 ","page_number":424},
  {"content":"\r\n\r\nالبتّه در متن كامل كبراى كلى ذكر نشده و نوعا هم در خطابه حذف مىشود و مقدّر است . ( جهت آن را در مبحث پانزدهم ، مفصل بيان مىكنيم ) .\r\nمطلب ديگر كه دانستن آن لازم است آن‌كه : در باب استدلال تمثيلى حتما بايد ميان اصل و فرع ، ممثل و ممثل به ، مشبه و مشبه به ، مقيس و مقيس عليه يك قدر جامعى وجود داشته باشد ، حال لازم نيست هميشه قدر جامع قطعى و يقينى در كار باشد بلكه قدر جامع ظنى هم كافى است يعنى همين اندازه كه يك امرى وجود دارد و انسان احتمال قوى مىدهد كه آن امر جامع ميان آن دو باشد . چون در خطابه بيش از امور ظنّى لازم نداريم اين اندازه هم ما را بس است . مثال :\r\nديروز از اين مكان مردى باشتاب عبور كرد و در حال فرار بود ( ديديم كه مأموران انتظامى در تعقيب او بودند ) حال امروز هم مردى از همان نقطه باسرعت گذشت ما روى سابقهء ذهنى كه پيدا كرديم احتمال قوى مىدهيم كه او نيز فرارى باشد كه از خلافى ترسيده و مىگريزد .\r\nالبتّه در خطابه گرچه غالبا قياس و اغلب ، تمثيل به كار مىرود ولى بايد دانست كه گاهى هم از شيوهء استدلال استقرائى استفاده مىشود آن هم نه استقراء كامل كه اولا ميسور نيست و ثانيا مفيد يقين است و با برهان انسب است تا خطابه ، بلكه استقراء ناقص و استقراء حال اكثريت افراد و جزئيات كه خطيب بخواهد از اين طريق يك حكم كلى صادر كند . مثلا بفرمايد :\r\nظلمه و ستمگران كوتاه‌عمر هستند به دليل اينكه ما رفته‌ايم و موارد زيادى را تتبع كرده‌ايم و ديده‌ايم كه هشتاد درصد ظالمين چنين بوده‌اند آنگاه موارد قليل را هم كه تتبع نكرده‌ايم به حكم قانون غلبه ( الظن يلحق الشيىء بالاعم الاغلب ) به اين موارد غالب ملحق مىسازيم . در نتيجه به صورت موجبه كليّه مىگوئيم : همهء ستمگران عمرشان كوتاه است .\r\nنكتهء دوم : مصطلحات باب خطابه از حيث هيئت و شكل استدلال : در خطابه از لحاظ هيئت تعبيراتى در ميان منطق‌دانان رائج است كه از آنها به اصطلاحات و واژه‌هاى مهمّ اين باب ، تعبير كرده و شش واژه را در اينجا مىآوريم :\r\n1 . كلمهء تثبيت ، منظور هر قولى است ( مركب تام خبرى يا قضّيه ) كه در خطابه به عنوان حجت و استدلال قرار مىگيرد و خطيب ، بدان استناد مىكند . آن قول بگونه‌اى\r\n\r\n","description":"","footnote":"","page_name":" 425 ","page_number":425},
  {"content":"\r\n\r\nاست كه مفيد تصديق ظنى به مطلوب خطيب باشد و براى شنوندگان گمان‌آور باشد خواه در قالب و شكل قياس عرضه شود و يا در هيئت استدلالى تمثيلى .\r\n2 . كلمهء ضمير ؛ مراد از ضمير همان مراد از تثبيت است منتهى نه هر تثبيتى بلكه تثبيتى كه به شكل قياس باشد . وجه تسميه‌اش آنست كه كلمهء ضمير در اصطلاح منطقيون و در باب قياس منطقى هر قياسى است كه كبراى آن ، محذوف و مقدّر باشد ( قياس مضمر در اين اصطلاح ، هر قياسى را گويند كه يكى از مقدمات آن يا نتيجه‌اش محذوف و منوى باشد اعم از صغرى و كبرى ) ، از آن جهت كه بهتر است خطيب در قياس خطابى كبراى كلّى را نياورده و حذف كند لذا نام اين استدلال را « ضمير » گويند . فلسفهء حذف كبرى يكى از دو امر ذيل است :\r\nالف . به منظور مراعات اختصار كه بناى اهل كلام بر آنست و « خير الكلام ما قلّ و دلّ » و در خانه اگر كسى است يك حرف بس است ، و نيز « اذا اتم العقل نقص الكلام . »\r\nب . گاهى كبرى يك قضيهء كاذبه است كه اگر خطيب بدان تصريح كند چه‌بسا پاره‌اى از مستمعين به كذب آن پىبرده و اعتمادشان از خطيب سلب شود ، پس براى سرپوش گذاشتن روى كذب كبراى كلّى ، آن را حذف مىكند . ( مثال آن را در امر پانزدهم بيان خواهيم كرد ) . بنابراين قياس خطابى را قياس ضمير نامند چون دائما يا غالبا كبراى كلّى آن محذوف مىباشد .\r\n3 . كلمهء تفكير ؛ تفكير همان معناى ضمير را دارد كه ذكر شد ، منتهى وجه تسميه‌اش به تفكير آنست كه اين قياس خطابى مشتمل بر اوسطى است كه محتاج به فكر و تأمل و دقّت باشد و بدون تفكّر حاصل نمىشود لذا آن را تفكير ناميده‌اند .\r\n4 . كلمهء اعتبار ؛ منظور از اعتبار همان تثبيت است كه در اوّلين واژه معنى شد منتهى اگر به صورت قياس بيان شد نامش ضمير و اگر به شكل تمثيل بيان شود نامش اعتبار است .\r\nمثلا مىگويند : اعتبار ، ما را بر فلان مطلب مساعدت و همراهى مىنمايد و كلمهء اعتبار در استعمالات فقهاء بسيار رواج دارد ( در معالم و شرح لمعه بارها با اين تعبير برخورد داشته‌ايم ) و ظاهرا غير از معناى مذكور ، معناى ديگرى منظور فقهاء نيست .\r\n5 . كلمهء برهان : اصطلاح برهان با معناى خاص خود ، در صناعت برهان گذشت امّا در صناعت خطابه معناى خود را دارد و البتّه بايد اين اصطلاحات از هم تفكيك شود . منظور از برهان در اينجا هر اعتبار ، تمثيل و استدلالى است كه مقصود و مطلوب\r\n\r\n","description":"","footnote":"","page_name":" 426 ","page_number":426},
  {"content":"\r\n\r\nخطيب را سريع‌تر برساند و بدنبال داشته باشد و موجب اقناع مخاطبين گردد .\r\n6 . كلمهء موضع : اصطلاح موضع در باب جدل معناى خاصى داشت كه با كلمهء « نوع » در باب خطابه هم‌معنى است ( بعدا معناى نوع بيان خواهد شد ) . ولى اجمالا بايد دانست كه كلمهء موضع در باب خطابه هم كاربرد دارد و آن به معناى هر مقدمه‌اى است كه شأنيّت دارد جزئى از تثبيت و استدلال خطابى باشد چه بالفعل در استدلال خطيب اخذ شده باشد و چه صرفا صلاحيت مقدميّت را دارا باشد اين مطلب ، در اوّل باب دوم با مثال واضح‌تر خواهد شد ) .\r\n\r\n15 . ضمير\r\nاصطلاح « ضمير » در صناعت خطابه ، پايگاه و جايگاه رفيع و ويژه‌اى دارد .\r\nچرا كه يكى از هنرهاى ارزندهء خطيب ماهر اين است كه بتواند به آسانى كبراى كلّى قياسهاى خويش را يا بكلّى مخفى نگهداشته و اصلا ذكر نكند و يا اگر هم ضرورت ايجاب كرد كه بياورد ، به صورت قضيهء مهمله ذكر كند .\r\nبيان اهميّت ضمير در اين باب :\r\nدر ساير ابواب و صناعات خمس از برهان ، جدل و . . . نيز گاهى كبراى كلّى محذوف مىشود امّا نه براساس ضرورت و نياز به حذف يا به خاطر هدف خاصى كه مطرح است ، بلكه صرفا به خاطر مراعات اختصار است . البتّه بايد اختصار مخّل به مقصود نباشد ، يعنى كبرى واضح است و احتياج به ذكر ندارد ، در غير اين صورت اگر خفى و نظرى باشد ، بايد بياورد . امّا در صناعت خطابه ، اخفاء كبراى كلّى غالبا از امور ضروريّه و مضطر اليه خطيب ، بما هو خطيب ( نه بما هو مبرهن يا مجادل و . . . ) است و عواملى كه سبب اين ضرورت مىگردند ، عبارتند از :\r\n1 . كليّت كبرى دروغ محض باشد كه اگر خطيب آن را بياورد شنونده پى به كذب آن مىبرد ، بدنبال آن تسليم گوينده نشده و سخنان او مستمع را قانع نمىسازد ، بناچار خطيب ماهر بايد كبرى را پنهان كند تا از اين خطر مصون مانده و جان سالم بدر برد .\r\nمثلا خطيب مىگويد :\r\nفلانى خشم و غضب خود را از مردمان بازمىدارد ( بر آنان خشمگين نمىشود ، خشم خود را فرومىخورد و . . . ) پس انسان محبوب القلوبى است .\r\nدر اينجا اگر خطيب بدنبال صغراى مذكور چنين بگويد :\r\n\r\n","description":"","footnote":"","page_name":" 427 ","page_number":427},
  {"content":"\r\n\r\nو هر انسانى كه كفّ غضب از ناس مىنمايد محبوب ناس است ، ممكن است براى شنونده به صورت موجبهء كليّه صدق نكند چرا كه مثلا وى در محيط زندگىاش كسى يا كسانى را مىشناسد كه كفّ غضب مىكنند با اين حال محبوب هم نيستند و لذا خطيب را تكذيب مىكند ولى خطيب زبردست تن به اين گرفتاريها نمىدهد .\r\n2 . گاهى كليّت كبرى زير سؤال نيست و صدق محض است ولى براى پرهيز از اين نكته كه اگر در محضر مردم ، خطيب مرتّب صغرى و كبرى چيده و نتيجه بگيرد ، بيانش يك بيان فنّى منطقى علمى پيچيده و معقد مىگردد ، در نتيجه مردم به شنيدن آن تمايلى نشان نمىدهند چرا كه مردم ميل به سخنان شيوا ، زيبا ، واضح ، سريع الانتقال و زود فهم دارند و حوصله حلّ و فصل استدلال منطقى را ندارند و آوردن كبرى به كلام خطيب صددرصد رنگ يك كلام منطقى علمى تخصصى مىبخشد كه مردم از گوش دادن به آن اجتناب دارند و نقض غرض خطيب است ، بلكه گاهى بدين‌وسيله شك و ترديد مردم و سوءظن آنها نسبت به خطيب برانگيخته شده و او را به باد تمسخر مىگيرند و تا خطيب وجيه الملّة نباشد و محبوب القلوب نباشد نمىتواند در دلها نفوذ و تأثير كند .\r\n3 . گاهى كليّت كبرى صدق محض است و موجبه تعقيد كلام هم نيست بلكه تطويل بلاطائل است و خطيب بايد از طول دادنهاى بى جا بپرهيزد .\r\nبيان ذلك : غالبا نيازى به آوردن كبراى كلّى نيست و اگر خطيب آن را بياورد شنوندگانى كه در آغاز سخن ، سراپاگوش بودند كم‌كم احساس مىكنند كه خطيب تكرار مكرّرات مىكند و آنچه را كه لازم به ذكر نيست مىآورد . اگر چنين احساسى به مردم دست داد ، ملالت و كسالت نيز بر آنها عارض شده و از اطراف خطيب پراكنده و فرارى مىشوند . گاهى اين تكرارهاى بى جا بجاى تأثير مثبت ، تأثير منفى مىگذارد و موجب اين مىشود قلبا او را متّهم سازند كه لابد سخنانش را تنظيم نكرده يا خيلى آگاهى ندارد و گرنه اين همه تكرر چرا ؟ در پايان اگر احيانا مضطر به آوردن كبرى شد ( مثل اين‌كه حذف كبرى سبب مىشود كه خطابش غامض و پيچيده گردد ) توصيه مىشود كه كبرى را به صورت قضيهء مهمله بياورد تا صدق و كذب آن معلوم نگردد و خيلى مقيّد نباشد كه حتما آن را به شكل يك عبارت منطقى خشك تبيين كند كه كبرى كليّت داشته باشد .\r\n\r\n","description":"","footnote":"","page_name":" 428 ","page_number":428},
  {"content":"\r\n\r\nصناعت خطابه غالبا متكى بر توانمندى خطيب در راه ايراد « ضمير » است ، يعنى قياس با حذف كبرى و يا اهمال كبرى كه اگر هم مىآورد مهمله بياورد ، لذا بسيار بجا است كه خطيب اين موارد را در خطابش كاملا مراعات كند كه البتّه نيازمند تمرين و هنرمندى و مهارت است و قبل از اين‌كه به تلاشهاى خود متكى باشد بايد از خداوند طلب صواب كند كه او الهام‌بخش معرفت است .\r\n\r\n16 . تمثيل\r\nآخرين مطلب از مطالب باب اوّل خطابه ، راجع به تمثيل است .\r\nهمانطور كه مىدانيم خطابه بر قياس و تمثيل متكّى است و در واقع اتّكاء آن بر تمثيل به مراتب بيشتر است تا قياس . فلسفهء مطلب آنست كه تمثيل به اذهان عموم نزديك‌تر و در نفوس و جان‌هاى آنان جاگيرتر است و لذا خيلى كاربرد دارد .\r\nوقوع تمثيل در صنعت خطابه ، بر يكى از سه نحو زير است :\r\n1 . استفاده از تمثيل از اين جهت باشد كه ممثّل به ( مشبه به و اصل ) با مطلوب ( مشبّه و فرع ) در يك قدر جامعى ( كه گمان مىرود همان‌قدر جامع ، علّت حكم باشد ) مشترك باشند . مثل خمر و فقاع كه در مسكر بودن شريكند و به احتمال قوى علّت حرمت خمر ، اسكار باشد كه همين علّت در مورد فرع نيز موجود است پس حكم به آنجا هم سرايت مىكند ( اين نوع از تمثيل در پايان باب پنجم ، ابواب شش‌گانهء كتاب المنطق تفصيلا تبيين شد ) .\r\n2 . استفاده از تمثيل از اين جهت باشد كه ميان « ممثل به » با « مطلوب » در نسبت ، تشابه و اشتراك وجود دارد . مثلا مىگوئيم : هر اندازه كه فروتنى دانش‌آموز افزون گردد به همان نسبت معارف او هم باسرعت فزونى مىگيرد . همانند زمين كه به هر اندازه پست‌تر و در گودى واقع شده باشد آبهاى زيادترى به سمت آن سرازير مىشوند ( در نتيجه سيراب‌تر است و محصول بيشترى مىدهد ) . نسبت در قضيهء اوّل به نسبت در قضيهء دوم در زيادى سرعت ، تشابه دارند .\r\nهركدام از دو قسم مذكور تمثيل ، خود دوگونه هستند :\r\nالف ؛ گاهى اشتراك و تشابه دو چيز در نسبت ، يك تشابه حقيقى و واقعى است كه در واقع نيز موجود و قابل‌قبول است و خدشه‌بردار نيست . مثل تشبيهى كه در دو آيهء شريفه قرآن كريم آمده است ؛\r\n\r\n","description":"","footnote":"","page_name":" 429 ","page_number":429},
  {"content":"\r\n\r\nآيهء اوّل : مثل آنان كه تورات را آموختند پس بدان عمل نكردند ( عالم بىعمل ) همانند مثل حمار است كه كتاب‌هايى چند را از نقطه‌اى به نقطهء ديگر منتقل مىكند و با خود حمل مىكند ( همان‌طورى كه حمار از بار كتب سودى نمىبرد ، عالم بىعمل نيز از دانش خويش سودى نمىبرد و اين يك واقعيت انكارپذير است ) . « 1 »\r\nآيهء دوم : مثل آنان كه اموال خويش را در راه خدا انفاق مىنمايند همانند مثل يك حبّه ( گندم مثلا ) است كه هفت سنبل رويانيده و در هر سنبلى صد حبّه وجود دارد ( كه يك حبه به هفتصد حبّه تبديل شده ) انفاق هم سبب ازدياد و نموّ و بركت مال مىگردد . . . « 2 »\r\nب . گاهى تشابه و اشتراك ميان دو چيز برحسب رأى و نظرى است كه در به دو امر چنين به نظر مىآيد كه رأى سديد و محكم است ولى با تعقيب و دنبال كردن ، عدم صحت آن آشكار مىگردد ، همانند سخنى كه خليفهء دوم در روز سقيفه در مقام انتخاب خليفه گفت :\r\nهيهات يعنى ( خيلى بعيد است و عادتا محال است ) كه دو كس يا دو موجود در يك قرن جمع شوند ( مراد از قرن ريسمانى است كه دو شتر را به يكديگر نزديك مىسازد و بهم مىبندد . )\r\nعمر بن خطاب اين سخن را در ردّ گفتار يكى از انصار كه مىگفت : از ما انصار اميرى باشد و از شما مهاجرين اميرى ، بيان كرد درحالىكه اوّلا مقصود آن انصارى اين نبود كه دو امير در يك زمان باشد بلكه مراد اين بود كه يك‌بار امير از ما باشد و بار ديگر از شما ، نه اين‌كه دو امير هم‌زمان امارت داشته باشند تا تشبيه خليفه دوم به اجتماع دو موجود در يك قرن صحيح باشد ! ولى در به دو امر شايد اين تشبيه كارساز باشد و چه‌بسا در آن شرايط جنجالى اين جواب قانع‌كننده بود و ثانيا بر فرض مراد گويندهء انصارى ، اين باشد كه دو امير در يك زمان جمع شوند ولى تشبيه خليفه خطا است زيرا اگر استحاله‌اى باشد در ممثّل است كه اجتماع و نزديكى دو امير و فرمانرواى مطلق در يك عصر ، باشد و گرنه ممثّل به يعنى اجتماع و نزديكى دو چيز در يك قرن و ريسمان كه امتناعى ندارد پس اين مغالطه‌اى بيش نيست .\r\n3 . گاهى تمثيل صرفا برحسب اشتراك ، تشابه اسمى است و ممكن است براى\r\n\r\n\r\n","description":"","footnote":"\r\n( 1 ) . سورهء جمعه ، آيهء 5 .\r\n( 2 ) . سورهء بقره ، آيهء 261 .\r\n","page_name":" 430 ","page_number":430},
  {"content":"\r\n\r\nفردى كه اهل فرهنگ و روشنفكرى نيست چنين تشبيهى رنگ و روغن‌دار و ظاهر الصلاح جلوه كند ولى باطنا و حقيقتا مغالطه‌اى بيش نيست ، منتها در خطابه چون هدف ، اقناع مردم است و غرض تصديق مخاطبين به مطلب است همين مقدار از مشابهت نيز كافى است و باكى از به كار بردن آن نيست . مثال :\r\nخطيب فردى را دوست مىدارد يا در مقام خطابه مردم را وامىدارد كه او را دوست بدارند پس وى را مدح و ستايش مىكند صرفا به خاطر اين‌كه شخص ديگرى كه محبوب مردم و مورد مدح و ثناء آنان است همين اسم را دارد . مثلا كلمهء مقدس « روح اللّه » را به لحاظ اين‌كه نام نامى امام خمينى رحمهم اللّه بوده همه دوست دارند حال اين اسم را بر روى مولود 22 بهمن و امثال آن مىگذارند و ما اين شخص را مدح مىكنيم چون هم نام با محبوب دلها است ، متقابلا انسان از شخصى كه اين انسان هم‌نام اوست بدش مىآيد صرفا به خاطر اين‌كه شخص ديگرى كه اين انسان هم‌نام او است معروف و مشهور به شرّ و بديها است . مثلا كلمهء محمّد رضا با اين‌كه اسم بسيارخوبى است ولى چون اسم طاغوت بوده و ملّت ايران از او متنفر بودند و او را از مملكت اخراج كردند لذا اگر اسم طفلى محمّد رضا باشد ممكن است افرادى از او بدشان بيايد و درصدد مذمت او باشند .\r\nمرحوم مظفر مىفرمايد : شعر ذيل شايد از قسم از تمثيل باشد ؛\r\n يزداد دمعى على مقدار بعدهم * تزايد الشهب اثر الشمس في الافق \r\nيعنى افزون مىشود اشك من به اندازهء بعد ( دورى مكانى ) دوستان ، همانند افزايش ستارگان به ميزان دورى خورشيد ( و فاصله گرفتن شمس ) در افق ( تا آنجا كه اواخر شب آسمان را پر از ستاره مىبينيم ) .\r\nدر اينجا شاعر حكم كرده به تزايد دموع و اشكهاى چشم به ميزان دورى دوستان از جهت قياس و تشبيه كردن آن بر افزايش ستارگان به مقدار افزايش بعد و دورى خورشيد در افق ، صرفا به خاطر اين‌كه اشك‌هاى چشم با ستارگان در اسم مشتركند زيرا كه مجازا اشكها را ستاره مىنامند و نيز به خاطر اشتراك محبوب با شمس چرا كه مجازا گاهى حبيب و دوست را شمس مىنامند و تشابه اسمى در كار است .\r\n\r\n","description":"","footnote":"","page_name":" 431 ","page_number":431},
  {"content":"\r\n\r\n\r\nمبحث دوم انواع\r\nمبحث اوّل از سه مبحث صناعت خطابه پيرامون اصول و قواعد اين فن بود كه طى شانزده مطلب عنوان شد . حال بحث دوم از مباحث باب خطابه راجع به مبحث « انواع » است و در آن چهار مطلب وجود دارد .\r\n\r\n1 . تمهيد\r\nمطلب اوّل در حقيقت مقدمه‌اى است كه در آن كلمهء انواع معنا مىشود و فرق بين اصطلاح موضع در باب جدل با باب خطابه روشن مىگردد . بيان ذلك :\r\nسابقا در مطلب چهاردهم از مطالب باب اوّل خطابه گفتيم كه « موضع » در اصطلاح فن خطابه هر مقدّمه‌اى است كه بتواند جزئى از « تثبيت » استدلال خطابى باشد يعنى صغرى يا كبراى آن واقع شود ، چه بالفعل عنوان مقدميت براى استدلال پيدا كند يا بالقوه باشد ، ولى شأنيت محفوظ است . واضح است كه موضع ، در اين فن با موضع در فن جدل ، متفاوت است . معناى « موضع باب جدل » همان معناى اصطلاح « نوع در باب خطابه » است و نوع عبارت بود از هر قانون كلّى ، كه از آن ، مقدّمات خطابيّه استخراج مىگردد ( چه اين‌كه « موضع جدلى » عبارت بود از هر قاعدهء كلّى ، كه از آن ، مشهورات فراوان استخراج مىشد و نوعا خود موضع ، جزء مشهورات نبوده و در مقدّمات جدل كاربرد نداشت و بيان آن به‌طور مفصل گذشت ) . مثلا نقل حكمى از ضدّى به ضدّ ديگر نوعى از انواع باب خطابه است ، چون مشتمل بر مواضع بسيارى است كه خطيب را به مطلوب خطابى خود مىرسانند . مثلا يكى از مواضعى كه از اين نوع استخراج مىشود آن است كه :\r\nاگر چنان‌چه خالد دشمن است پس مستحق اسائه و بدى است پس برادر خالد از آن رهگذر كه دوست است پس مستحق احسان است ، اين مثال موضعى از مواضع نوع و قاعدهء كليّه نقل الحكم ( استحقاق اسائه ) از ضدّى ( عدو ) به ضدّ ديگر است ( صديق ) و حكمش ، استحقاق احسان است .\r\nنكته : همانطور كه در باب جدل بر شخص مجادل لازم بود كه مواضع را نيك به خاطر بسپارد تا هنگام نياز از آنها استفاده كند هم‌چنين در باب خطابه نيز بر خطيب فرض و لازم است كه انواع را به خوبى حفظ كند و در ذهن آماده نگهدارد تا در مقام\r\n\r\n","description":"","footnote":"","page_name":" 432 ","page_number":432},
  {"content":"\r\n\r\nخطابه بتواند از اين انواع ، مواضع را استنباط كند و در استدلال خطابى از اين مواضع و مقدّمات استفاده كند . از آن رهگذر كه خطابه اصنافى دارد ( منافرات ، مشاورات و مشاجرات ) و هر صنفى هم متناسب با خود ، انواع و قواعد كلّى مخصوص به خود دارد ، بايد خطيب از آنها به خوبى آگاه باشد . مناسب است در اين‌جا به گوشه‌هايى از اين انواع اشاره كنيم . تفصيل آن مربوط به كتب مطوّله و دقّت‌هاى شخص خطيب است .\r\n\r\n2 . انواع مربوط به منافرات\r\nدر مطلب سيزدهم از مطالب باب اوّل خطابه گفتيم كه يكى از اصناف سه‌گانهء خطابه ، منافرات است . « منافرات » امورى هستند كه مثبت مدح يا ذمّ شخص يا شيىء مىشود آن هم به اعتبار امرى كه بالفعل و هم‌اكنون در خارج موجود و در حال جريان است . كار خطيب اين است كه اگر در مقام مدح است براى شنوندگان تبيين كند كه اين عمل بايستنى است ، اين شخص آدم بافضيلتى است ، اين شيىء موجود داراى منفعت است و . . . اگر در مقام مذمت است با بيانى رسا تقرير كند كه اين عمل نبايستنى است ، اين شخص داراى رذائل اخلاقى است ، فلان‌چيز به حال فرد يا جامعه ضرر دارد و . . . مثالهاى آن را بعدا بيان مىكنيم ) .\r\nوجه تسميه : منافرات را ، منافرات گويند از آن جهت كه با امور مذكور مردم از يكديگر تنافر پيدا كرده ، جدا شده و دسته‌دسته مىشوند و برخى با بيان فضايل و رذائل درصدد عيبجوئى بعضى و انزجار از گروهى برمىآيند .\r\nضمنا مطلبى كه در آخر بحث يازدهم باب اوّل ، بدان اشاره شد در اينجا تفصيلا بيان مىشود كه خصوص منافرات از خطابه با جدل ، يك ما به الاشتراك و دو ما به الامتياز دارند . امّا ما به الاشتراك همان بود كه بيان شد كه در جدل و منافرات نتيجه تنافر و اختلاف است و اين‌كه مردم از فلان عمل يا شخص متنفر شوند .\r\nامّا ما به الامتياز : 1 . در خطابه اين خطيب است كه متكلّم وحده و يكه‌تاز ميدان است و عنان مركب سخن را بدست گرفته و بلامنازع به هر سويى كه مايل باشد مىتازد .\r\nولى در جدل ، شخص رقيب دارد و سخن از آن هردو است كه با يكديگر به مبارزه پرداخته و تيرهاى سخن را به سمت يكديگر نشانه مىروند و يكى سائل و ديگرى مجيب است .\r\n2 . هدف اصلى خطيب مجرّد غلبه بر يك شخص يا يك شيئ و صرف مدح يا ذمّ\r\n\r\n","description":"","footnote":"","page_name":" 433 ","page_number":433},
  {"content":"\r\n\r\nزبانى او نيست ، بلكه هدف ، تحريك شنوندگان بر انجام افعال و كارهاى نيكو و تنفر از افعال زشت و ناپسند است . درحالىكه غرض اصلى مجادل تنها غلبهء بر خصم است و همّ و غم او اين نيست كه آيا كسى به اين امر عامل خواهد بود يا نه ؟\r\nدر يك كلام غرض خطيب اينست كه مردم را قانع سازد كه فلان شخص يا شئ داراى فضيلت و ارزش است و آن ديگرى كه نقطه مقابل است داراى نقص ، كاستى و ضدارزش است ، تا به مقتضاى وعظ و خطابه او ، ديگران جامه عمل پوشيده و بدان ترتيب اثر دهند . ولى هدف مجادل آنست كه به هر طريق ممكن خصم را وادار به اقرار كند و علىرغم ميل قلبى خود به مدعاى رقيب اعتراف كرده و تسليم او شود . ميان دو شيوهء خطابه و جدل فاصله بسيار و شكاف عميق است ، چرا كه اسلوب خطابىخواهان اينست كه خطيب با مردم رفق و مدارا داشته باشد ، با آنان به نرمى سخن بگويد ، بر مشاعر و قواى داراكى و قلب و عقل و دل آنان مستولى باشد ، دلهاى مستمعين را در دست داشته باشد و جلب رضايت آنان كند تا آنها خود قانع شده و قلبا راضى شده و با كمال ميل ، عملى را انجام دهند ،  فَبِما رَحْمَةٍ مِنَ اللَّهِ لِنْتَ لَهُمْ وَ لَوْ كُنْتَ فَظًّا غَلِيظَ الْقَلْبِ لَانْفَضُّوا مِنْ حَوْلِكَ  « 1 » ولى اسلوب جدلىخواهان اين امور نيست زيرا غرض مجادل كه همان غلبه بر خصم و گرفتن اقرار و اعتراف از او باشد حاصل مىشود هرچند كه علىرغم ميل او ، قهرى ، جبرى و ناخواسته باشد .\r\nبا عنايت به نكات مذكور كه در حقيقت جنبهء مقدماتى داشت و معناى منافرات ، وجه تسميهء آن و بيان تفاوت آن با جدل بود مىگوئيم : بر كسى كه در منافرات خطبه ايراد مىكند و زشتى و زيبائى ، كمال و نقص بودن ، ارزش و ضدارزش بودن امرى را كه بالفعل موجود است بيان مىكند ، لازم است كه از انواع و اقسام زيبايىها و زشتيهاى اشياء و اشخاص مطلّع باشد . چرا كه جمال و زشتى هرچيزى به‌حسب خودش است .\r\nپس بايد اينها را نيك بدانى مثلا در مورد انسان : جمال انسان به اينست كه به فضائل و كمالات انسانى و لايق به حال يك انسان آراسته باشد و قبح و زشتى آن به اتصاف به رذائل است و در مورد ساير اشياء ( از حيوانات ، نباتات و جمادات با همهء انواع و اقسامى كه دارند ) نيز جمال و زيبايى آنها به اينست كه صفات و كمالات لايق به حال خودشان را دارا باشند و زشتى آنها به نقص و كاستى آن كمالات است .\r\n\r\n\r\n","description":"","footnote":"\r\n( 1 ) . آل عمران ، آيهء 159 .\r\n","page_name":" 434 ","page_number":434},
  {"content":"\r\n\r\nتوضيح بيشتر مثال مذكور : در مورد انسانها فضيلت هر انسانى به آنست كه در اثر ممارست بر خيرات و نيكىها ، در وى ملكه‌اى پديد آيد كه در سايهء آن انجام خيرات و كارهاى نيك برايش مثل آب‌خوردن باشد و به آسانى هرچه تمام‌تر آنها را انجام دهد .\r\nاصول و امهات فضايل در كتب اخلاقى چهار فضيلت شمرده شده :\r\n1 . حكمت و علم 2 . عدالت 3 . شجاعت 4 . عفّت\r\nبقيهء فضايل و كمالات از شعب و متفرعات اين چهار عامل بوده و بدانها منتهى مىشود ، ولى به قول مرحوم مظفر اصول فضايل عبارتند از :\r\n1 . فضيلت حكمت و علم 2 . فضيلت عدالت 3 . احسان 4 . شجاعت 5 . عفّت 6 .\r\nكرم و بخشندگى 7 . مروّت و جوانمردى 8 . همّت و مردانگى 9 . حلم و بردبارى 10 .\r\nاصالت و استقلال و استحكام در رأى كه تزلزل در آن نباشد .\r\nو ساير فضايل به اين ده امر بازمىگردد . مثلا ايثار كه اوج كرم و بخشندگى است به صفت كرم بازمىگردد و از شعب آن است ، حياء كه سبب عفّت است به عفّت باز مىگردد . صبر فرد امين و امانت‌دار در راه حفظ امانت و تحمّل مشكلات در اين راه ، به عدالت برمىگردد و نشانهء عدالت امين است و . . .\r\nو امّا در مورد ساير اشياء غيراز انسان :\r\nكمال هر شيىء به اينست كه صفاتى كه براى نوع آن شىء ، مطلوب است حاصل شود و به درجهء فعليّت برسد . مثلا كمال يك منزل مسكونى اين است كه : داراى مرافق باشد ، يعنى امكاناتى از قبيل آب ، برق ، دستشوئى ، آشپزخانه ، حمّام ، تلفن ، گاز و . . . ، همچنين وسيع باشد ، از حيث بناء و ساختمان زيبا باشد ، از نظر هندسه داراى مهندسى و معمارى متناسب با ذوق عموم مردم باشد كه هركس ببيند آن را بپسندد و . . .\r\nيا مثلا كمال يك شهر اينست كه : داراى خيابانهاى وسيع و هماهنگ باشد ، روى نقشهء دقيق شهرسازى تنظيم شده باشد ، نظافت و تميزى از ظاهر شهر هويدا باشد ، داراى پارك‌ها ، باغ‌ها و مراكز تفريحى متناسب باشد ، اسباب و وسائل راحتى و امنيت در آن فراهم باشد ، آب و هواى خوبى داشته باشد ، ساختمان زيبا و مجلّل داشته باشد و . . .\r\nحال ، خطيبى كه در مقام ايراد خطابه در فضيلت انسان ، جمال منزل ، كمال يك شهر و . . . برمىآيد بايد با فضايل و كمالات متناسب با هركدام ، كه موضوع خطابهء او است آشنايى كامل داشته باشد و علاوه بر آن اگر خواست ، قادر باشد امرى را كه واقعا\r\n\r\n","description":"","footnote":"","page_name":" 435 ","page_number":435},
  {"content":"\r\n\r\nقبيح و ناپسند است ، با تعبيرات و الفاظ ، زيبا جلوه دهد و عموم را قانع سازد كه فلان كار بايستنى است ، فلان صفت ، كمال است و . . . مثلا فسق فاسق را طورى مجسّم سازد كه اين از باب لطف معاشرت و سبكى روح است ، براى اين‌كه به مجلسيان خوش بگذرد او نيز جامى سر مىكشد و گرنه اهل معاصى نيست و . . . يا مثلا كودنى آدم ابله و كودن را ، اين گونه وانمود كند كه اين بساطت نفس و صفاى باطن دارد و نسبت به امور دنيا و شوؤن آن بىمبالات است ، لذا چنين و چنان مىكند و كاهى را به كوهى معاوضه مىكند ، درحالىكه باطنا كودنى و نفهمى ، او را بدين امر وادار كرده ولى خطيب او را زيبا جلوه مىدهد .\r\nيا مثلا انسانى كه همواره در جستجوى عيوب پنهانى ديگران است و با صراحت هرچه تمام‌تر از ديگران در انظار عموم عيبجوئى كرده و غيبت مىكند ، خطيب او را اين گونه تصوير كند كه وى آدمى است رك و داراى صراحت لهجه است ، حرفش را مرد و مردانه ، صريح مىزند و از ملامت هيچ ملامت‌كننده‌اى هم هراس بدل راه نمىدهد و . . . يا مثلا قاضى و حاكمى را كه از مراجعه‌كنندگان و متّهمين و طرفين دعوا رشوه مىگيرد و كار حرام انجام مىدهد خطيب اين‌چنين مجسّم سازد كه او قصد حرام ندارد بلكه هدفش تسريع در كار و تسهيل امور است كه بدين‌وسيله هرچه زودتر مشكلات طرفين دعوا را حلّ كند و . . .\r\nهمچنين بايد قادر باشد كثيرى از رذائل و نقائص را در قالب و صورت فضائل و كمالات جلوه دهد و مردم را قانع سازد كه اين يك كمال است و . . . همانطور كه بايد متمكّن باشد از اينكه برخى از فضائل را به صورت رذائل و نقائص جلوه دهد و واقعا افراد بپندارند كه اين يك نقص و ضدّارزش است ، مثلا آدمى را كه از دين و مرام خويش دفاع مىكند اين گونه توصيف كند كه او آدم متعصّب ، خشك ، كله‌شق ، مرتجع و خرافه‌پرست است .\r\nيا مثلا آدمى را كه داراى فضيلت شجاعت است اين گونه توصيف كند كه او ديوانه و داراى تهوّر است ، ديوانه‌وار به هر سوئى مىتازد و بر هركس حمله مىكند و . . .\r\nيا مثلا انسان كريم را توصيف كند به اين‌كه او اهل اسراف و تبذير است ، ريخت و پاش زياد دارد و . . . البتّه اين گونه توصيفات و تحويرات كار هركسى نيست بلكه نيازمند مهارت و عمق نظر است .\r\n\r\n","description":"","footnote":"","page_name":" 436 ","page_number":436},
  {"content":"\r\n\r\nدر خاتمه مثالهايى كه براى انسان ، منزل و شهر آورديم همه در جهت بيان محاسن و كمالات و زيبائيها بود شما مىتوانيد با مقايسه و به قرينهء مقابله ، اضداد آنها را بشناسيد كه نقص انسان به چيست ؟ به ظلم ، جهل و جبن است . نقص خانه به چيست ؟ نقص شهر به چيست و . . . چرا كه « تعرف الاشياء باضدادها . »\r\n\r\n3 . انواع مربوط به مشاجرات\r\nمطلب سوم از مطالب باب دوم در رابطه با صنف مشاجرات است . سابقا در مطلب سيزدهم باب اوّل با معناى مشاجرات آشنا شديم مشاجره خطابه‌اى است كه مربوط به امور گذشته باشد . مثلا شخصى در گذشته بوده يا شيئى و عملى در گذشته تحقق يافته و اكنون خطيب در اطراف آن شخص يا شىء سخن مىگويد كه فلان امر چگونه و به چه كيفيتى حادث شد ؟ آيا بر وجه جميل و ممدوح واقع شد ؟ يا بر وجه مذموم و قبيح ؟\r\nمحاسن آن چيست ؟ مقابح آن كدام است ؟ و . . .\r\nمشاجره چهار شعبه دارد : 1 - شكر 2 - شكايت 3 - اعتذار 4 - ندامت و استغفار و اعتراف .\r\nامّا الشكر : شكر به معناى سپاس‌گذارى ، تشكر و قدردانى از گذشته است و آن به اينست كه خطيب محاسن ، كمالات و فضائل آن امر ماضى و گذشته را بازگو كند مثلا اگر انسان است فضائل او را بيان كند و اگر جمادى از جمادات است كمالات لايق به حال او را بازگو كند و . . . كيفيت بيان فضائل انسان ، منزل ، شهر و . . . در مبحث قبلى و راجع به منافرات بيان شد .\r\nو امّا الشكايه : شكايت يا تظلّم و دادخواهى از گذشته تنها در موردى است كه نسبت به شخص يا شيئى ظلم و جورى شده ، بناحق به چيزى يا كسى صدمه‌اى وارد شده و خطيب از شخص ظالم شكايت مىكند . حقيقت جور ، ضرر وارد كردن بر ديگرى است به نحوى كه اولا بناحق و مخالف با شرع و قانون باشد و ثانيا از روى قصد و اراده باشد نه سهو و نسيان ، خطأ و . . .\r\nمنظور از شرع در اينجا خصوص احكام شرعى مصطلح نزد فقهاء نيست كه واجب و حرام الهى ، قوانين مالى ، جانى و عرضى دين اسلام باشد بلكه منظور از شرع ، مطلق قانون است . اعم از آنها كه مكتوب و مدون هستند و يا قوانين غيرمكتوب . قوانين مدونّه از قبيل احكام و شرايعى كه از طرف خداوند بر پيامبران الهى و در خاتمه بر پيامبر\r\n\r\n","description":"","footnote":"","page_name":" 437 ","page_number":437},
  {"content":"\r\n\r\nاسلام صلّى اللّه عليه و إله نازل گرديده است ، و قوانين مدنى مربوط به آئين مدنى است و قوانين حقوقى و جزائى هر كشور و قوانين دولتى و بين المللى كه مورد قبول همهء دنيا است و همگان بدان احترام مىگذارند ، مثل مرزهاى شناخته شده بين المللى كشورها و . . .\r\nقوانين غيرمدوّن قوانينى است كه آراء عقلاء عالم بر آن تطابق داشته و همگان آن را قبول دارند ( مثل تجاوز به آب و خاك ، حريم هوايى و فضايى يك مملكت و . . . ) يا دست‌كم يك امّت ، ملّتى يا مذهب آن را قبول دارند و شخص ظالم ، جائر و تجاوزگر از آن دسته است ( مثلا دين اسلام و امّت اسلامى قوانين حدود ، ديات و قصاص را به شكل خاص خود دارند و اگر حدّ الهى بر شخص جانى مسلمان ، جارى شد بناحقّ نيست ) و يا موردقبول يك منطقه ، قبيله يا عشيره است ولو مورد تطابق آراء نباشد ولى مورد احترام يكدسته است مثلا در بعض مناطق دختر سيّده را به غيرسيّد تزويج نمىكنند و كسى كه اين كار را بكند او را ظالم ، جائر و خارج از عادت مىدانند يا مثلا در كشور عراق در ميان غيرمتمدنين و كسانى كه در مناطق خاصى زندگى مىكنند اين مسئله اخيرا رائج است كه اگر دخترعمويى را به غيرپسرعمو تزويج كنند حتما بايد با اذن و رخصت آن پسرعمو باشد و گرنه اجنبى را متجاوز و غاصب به حقّ خود دانسته و چه‌بسا او را مهدور الدم مىشمارند درحالىكه نه عقلا و نه از ديدگاه قانون اسلام چنين كسى غاصب و ظالم نيست ، بلكه آن پسرعمو ظالم و جائر است كه مانع خير مىشود . حال مراد از مخالف شرع بودن به معناى وسيع كلمه است اعمّ از شرايع مكتوب و غير مكتوب كه ذكر شد .\r\nمخالفت با شرع و قانون سه شعبه دارد :\r\n1 . در امر مالى واقع شود و كسى بناحق ضرر مالى به ديگرى وارد كند .\r\n2 . امر عرضى و آبروئى . 3 . در امر جانى ، كه كسى بناحق به ديگرى آسيب جانى برساند و او را مقتول و مجروح سازد .\r\nدر هريك از اين سه صورت ، يا اين ظلم و جور مالى و عرضى و جانى بر يك يا چند انسان معين واقع مىشود يا بر يك جامعه ، ملّت و يا بر وطن ، قبيله و جامعه انسانى ؛ با اين محاسبات سزاوار است خطيبى كه مشتكى و شكايتگر است امور زير را نيك بشناسد :\r\n1 . جور چيست ، ( كه معنا شد ) .\r\n\r\n","description":"","footnote":"","page_name":" 438 ","page_number":438},
  {"content":"\r\n\r\n2 . اسباب و عواملى كه سبب جور مىشود كدامند ؟\r\n3 . چه عواملى سبب صعوبت يا سهولت آن مىشوند ؟\r\n4 . كجاها جور ارادى ، قصدى و عمدى است و كجاها عمدى نيست ؟ و به چه كيفيتى عمل جائرانه است ؟ و . . . ( اينها را بايد از كتب مطوّله جويا شد ) .\r\nو امّا الاعتذار ؛ معتذر شخصى است كه از گذشته ناراضى نيست ، بلكه مدافع است و بدنبال عذر ، بهانه و توجيه عمل گذشته است . كه حقيقت آن اعتذار از تظلّم شاكى و دفع تظلّم و جواب از اشكالات او است .\r\nاعتذار به يكى از دو صورت زير واقع مىشود :\r\n1 . از ريشه ظلم و جور را انكار كند و بگويد اصلا چنين عملى واقع نشده است .\r\n2 . اگر وقوع حادثه را قبول دارد بايد ظلم و جور بودن آن را انكار كند زيرا عدل و حسن بودن يا ظلم و قبيح بودن بسيارى از كارها بالوجوه و الاعتبار است يعنى به وجهى حسن است و به اعتبارى قبيح ، مثلا زدن يتيم اگر به قصد تأديب باشد حسن و بايستنى است و اگر به قصد تشفّى و خنك كردن دل باشد قبيح و نبايستنى است و . . .\r\nو امّا الندم ؛ شعبه چهارم اين است كه شخصى اقرار و اعتراف به ظلم كرده و از آن نادم و پشيمان است ، گاهى هم استغفار گويند يعنى شخص جائر از گناه خود توبه كرده و تقاضاى عفو ، گذشت يا تخفيف مجازات را از دادگاه دارد و . . . و البتّه خود اعتذار كه شعبه سوم بود و استغفار كه شعبه چهارم بود شيوه‌هاى مختلفى دارد كه شرح هريك از آنها موجب طول كلام مىگردد .\r\n\r\n4 . انواع مربوط به مشاورات\r\nصنف سوم از اصناف خطابه راجع به انواع ( قواعد كلّى ) مشاورت است .\r\nپيش از اين در امر سيزدهم از امور باب اوّل با معنا و تعريف مشاوره آشنا شديم . و دانستم كه خطابه به امور مستقبل تعلّق مىگيرد . در اين مبحث ، از مباحث باب خطابه ، پيرامون قواعد كلّى آن بحث مىكنيم .\r\nمقدمه ؛ امور در يك تقسيم سه دسته مىشوند :\r\n1 . امورى كه مستقيما تحت اختيار ما انسان‌ها و مقدور ما است .\r\n2 . امورى كه غيرمستقيم به فعل ما ارتباط پيدا مىكند ولو خود آن امر از تحت اختيار ما بيرون است مثل تابش نور ، كه در سايه آفتاب ، انسانها بسيارى از كارها را\r\n\r\n","description":"","footnote":"","page_name":" 439 ","page_number":439},
  {"content":"\r\n\r\nانجام مىدهند .\r\n3 . امورى كه به هيچ‌وجه به ما انسانها ربطى ندارد و در فعل ما تأثير ندارد مثلا در فلان گوشهء عالم كه دست هيچ بشرى بدان نمىرسد يك آب كذا يا زمين كذا يا فضاى كذا وجود دارد و . . . با حفظ اين مقدمه مىگوئيم :\r\nاز آن رهگذر كه هدف اصلى خطيب در مشاورات عبارتست از اقناع جمهور و راضى كردن آنها بر انجام اعمالى كه براى آنان خير و نافع است و در آنها مصلحتى براى مردم وجود دارد ، متقابلا هدف ، كندن و دور كردن مردم از بديها و شرور و هرآنچه كه در آن ، براى مردم ضررى وجود دارد لذا متناسب با اين هدف اينست كه خطيب از امورى گفتگو نمايد كه يا مستقيما مقدور انسانها و در اختيار آنان است و از قبيل قسم اوّل مذكور در مقدمه است مانند : خيرات و شرور ، فضائل و رذائل ، منافع و مضارّ و . . .\r\nو يا مستقيم به افعال بشرها مربوط باشد و از قبيل قسم دوم مقدّمه است .\r\nمثلا سرزمين شوره‌زار براى زراعت مناسب نيست و مضرّ به زراعت است و آن را نابود مىسازد  ( وَ الْبَلَدُ الطَّيِّبُ يَخْرُجُ نَباتُهُ بِإِذْنِ رَبِّهِ وَ الَّذِي خَبُثَ لا يَخْرُجُ إِلَّا نَكِداً )  « 1 » و شورى فلان زمين مستقيما در اختيار ما نيست و از افعال و اعمال ما به حساب نمىآيد ولى به صورت غيرمستقيم مىتواند به افعال ما مرتبط شود به اين صورت كه كشاورزان از كشت و زرع در چنين مكانى اجتناب كنند لذا مربوط به خطابه هم مىشود كه متخصص در اين امور ، در مقام خطابه و در سمينارى كه تشكيل شده است به كشاورزان مملكت توصيه كند كه در فلان زمين كشت و زرع نداشته باشند و از اين زاويه يك امر غيراختيارى در غرض خطابه دخالت پيدا مىكند .\r\nامّا امورى كه از قبيل قسم سوم مقدّمه مىباشند يعنى نه در تحت اختيار ما انسانها هستند و نه غيرمستقيم مربوط به اعمال ما مىشوند اينها از موضوع بحث خطيب مشاور خارج است . امّا در بخش اوّل كه مرتبط با غرض خطيب مشاور است مشتمل بر انواع و قواعد كلّيه‌اى است كه به دو دسته و دو قسم اصلى و مادر منقسم مىشود :\r\nقسم اوّل ، قواعد عامّه‌اى كه مربوط به امور عامّه ، كلّى و عظيم مملكتى يا جهاتى مىشود و آنها چهار امرند :\r\n1 . امور مالى و اقتصادى ؛ از قبيل صادرات و واردات كشور و دولت ، امورى كه\r\n\r\n\r\n","description":"","footnote":"\r\n( 1 ) . سورهء اعراف ، آيهء 58 .\r\n","page_name":" 440 ","page_number":440},
  {"content":"\r\n\r\nمربوط به دخل و خرج يك ملّت است كه ملّت ما فلان مبلغ درآمد دارد و فلان مبلغ مخارج و مصارف دارد و . . . خطيبى كه در امور اقتصادى و دارايى يك مملكت يا يك سازمان ، نهاد و مجتمع گفتگو مىكند بايد به نيكى از قوانين مخصوص به اين امور مطلع باشد ، از علومى كه مربوط به امور تجارت ، بازرگانى و اقتصادى است آگاهى كافى داشته باشد ، عواملى را كه سبب فزونى و بالا رفتن يا تنزّل سرمايهء يك مملكت مىشوند بشناسد و در مقام خطابه اين امور را به ملّت ، همكارانش ، اعضاء فلان مجتمع و . . .\r\nتوصيه نمايد .\r\n2 . امور مربوط به جنگ و صلح يك مملكت ؛ خطيبى كه مىخواهد در اين جهت براى جمعى سخن بگويد و خطبه ايراد كند بايد از امور ذيل اطلاع كافى داشته باشد :\r\nالف . قوانين نظامى را به نيكى بداند و از علوم مربوط به جنگ باخبر باشد ( كه امروزه در دنيا كشورها دانشگاه جنگ دارند ) از اصول و قواعد تنظيم لشكرها و فرماندهى ، رهبرى و ادارهء سربازان و ارتشيان و سپاهيان خود آگهى كامل داشته باشد .\r\nب . با تاريخ حوادث و وقايع عالم و جنگهايى كه به وقوع پيوسته است آشنا باشد و اين‌كه چه عواملى سبب بروز فلان جنگ جهانى يا منطقه‌اى شد ؟ و چه انگيزه‌هايى سبب خاموش شدن آتش فلان جنگ خانمان‌سوز گرديد ؟ . . .\r\nج . ابزار و سلاحهايى را كه براى هجوم به يك كشور و يا دفاع از وطن و آب و خاك لازم مىباشند ( اعمّ از ابزار پيچيده و پيشرفته نظامى عالم و يا وسايل ابتدايى ) بشناسد .\r\nد . عواملى كه سبب تحقق نصر و غلبه مىباشد و راههايى كه موجب مىشود كه يك لشكر از شكست مفتضحانه و از فرار نجات پيدا كنند و . . . بشناسد .\r\nبه عنوان مثال : با روحيّات سربازانش آشنا بوده و بداند كه چه انگيزه‌هايى در دل آنها ، غيرت و تعصّب را برانگيخته و تحريك مىكند ، چه امورى آنها را تشجيع مىكند و در اين راه عزم و ارادهء آنان را آهنين مىسازد و همّتهاى آنها را تشحيذ و تند و تيز مىگرداند و مرگ در راه هدف را بر آنان آسان ميگرداند و شعارشان اين مىشود :\r\n مرگ اگر مرد است گو نزد من آى * تا در آغوشش بگيريم تنگ‌تنك\r\nمن از او عمرى ستانم جاودان * او ز من جسمى ستاند رنگ‌رنگ \r\nو متقابلا بداند كه چه امورى تخم ترس ، بزدلى ، زبونى و نوميدى از فتح و ظفر را\r\n\r\n","description":"","footnote":"","page_name":" 441 ","page_number":441},
  {"content":"\r\n\r\nدر قلب سياه دشمن مىكارد و آنها را وادار به شكست و تسليم و يا فرار از معركه و ميدان جنگ مىسازد ( رجزهايى كه در قديم مىخواندند نمونه‌اى از اين گونه تأثيرات است و امروزه به انحاء مختلف ديگر ) . اين امور را كه خطيب بتواند لشگر دشمن را بترساند و با يك حملهء برق‌آسا آنها را از صحنه خارج كند ، در اصطلاح امروز جنگ اعصاب مىنامند كه بسيار هم در روحيهء افراد مؤثّر است .\r\n3 . امور مربوط به نگهدارى و مواظبت از شهرها ؛ دانش‌هايى كه مربوط به اين امر است و خطيب در اين امور از آن‌ها مستغنى نيست عبارتند از : آشنايى با علم هندسهء بناء ( مهندسى و معمارى ساختمان ) با مساحت‌ها ، تنظيم خيابانهاى شهر و آنچه كه يك شهر زيبا و تميز بدان نيازمند است از قبيل جدول‌هايى كه براى جريان آب شهر بايد باشد ، امور مربوط به نظافت و رفتن شهر و مانند آن . مثلا يك شهردار كه مىخواهد براى مردم شهرش يا براى مأمورين شهردارى در اين موضوعات سخن بگويد ، طرح بدهد ، برنامه بريزد ، بايد از اين‌ها و امثال اين‌ها كه مربوط به آن شغل و فن مىباشد آگاهى كافى داشته باشد تا چهرهء شهر را همواره تازه و شاداب و باطراوت نگهدارد و عروس شهرها بگرداند .\r\n4 . مسائل اجتماعى كه مربوط به عموم مردم و اقشار مختلف ملّت است از قبيل شرايع ، قوانين ، سنن و روشهاى دينى يا قوانين مدنى ، سياسى و . . . مثلا كسى كه در امر دين خطابه ايراد مىكند حتما بايد نسبت به دستور آن دين آگاهى كافى داشته باشد ، حافظ آثار آن شريعت باشد ، از تاريخ آن آگاهى داشته باشد ، نسبت به اصول و فروع دين خود عالم باشد تا بتواند در آن دين و مرام و مسلك سخن براند . اگر خطيب سياسى است و در امور سياسى مىخواهد خطبه ايراد كند بايد با قوانين مربوطه و علوم سياسى و تغييرات و تحولات سياسى عالم و حوادث سياسى عالم آشنا باشد يك رجل سياسى نياز دارد كه علوم سياسى را بشناسد و در اين امور خبرويّت و مهارت كامل داشته باشد .\r\nاگر خطيب اخلاقى است بايد با علم اخلاق و امّهات فضايل و رذايل و . . . آشنا باشد و اگر حاكم شرع است بايد با قوانين شرعى و احكام شريعت مأنوس باشد و اگر وكيل دادگسترى است بايد از قوانين مدنى يك مملكت آگاهى داشته باشد و در يك كلام ، انسانى كه در امور اجتماعى سخن مىگويد و مخصوصا آن كسى كه طرفدار فلان دولت يا فلان شيوهء قانونگذارى ، اجرائى ، قضايى و . . . مىباشد و خواهان ماندگارى آن است\r\n\r\n","description":"","footnote":"","page_name":" 442 ","page_number":442},
  {"content":"\r\n\r\nبايد در اين رشته از همهء خطباى ديگر داناتر و ماهرتر باشد و از همگان به روحيّات مردم و مصالح آنان آگاهى داشته باشد چون در جايگاه بس حساسى قرار گرفته ، ظريفترين و مشكلترين موقف‌ها را دارد و اصولا خطابه‌اى كه از نوع مشاوره باشد امرش بسيار حسّاس است و خطيرترين و دشوارترين باب است چرا كه گاهى يك رجل دينى ، يك رجل سياسى ، يك مرجع تقليد با يك سخن از انظار سقوط مىكند .\r\nچه بسيار رهبران و رؤساى جمهور و يا هاديان و راهنمايان يك ملّت و يا مرجع دينى يك فرقه بوده و هستند و ديده و شنيده‌ايم كه از اوج به زير كشيده شده و نگون بخت گرديده‌اند صرفا بخاطر يك خطاى كوچك كه مرتكب شدند يا يك كار نابجايى كه كردند يا يك سخن بيجايى كه بر زبان آورده‌اند اگرچه از سر خيرخواهى بود ولى مردن آنها را به خيانت و گردنكشى و استبداد متهم كرده و يا گمان بردند كه اين روش به ضرر آنها تمام مىشود و با يك قيام عمومى آن شخص را ساقط مىكنند و جمهور همچنين نيست كه صبر و حوصله داشته باشند و در اطراف مسائل تعمّق داشته باشند و احيانا مطلب را به تأخير بيندازند تا ببينند چه مىشود همان‌طور كه مردم مجامله ( ظاهرسازى ) و مداهنه ( سازشكارى ) و مماشات ( همراهى ظاهر ) را اصلا نمىپسندند امّا اهل برهان و استدلال هم نيستند ، بلكه تحريك شده و به‌پا مىخيزند و بنياد ظلم را از جاى مىكنند ( نمونه‌اش هتاكى يكى از روزنامه‌هاى كثير الانتشار زمان طاغوت به امام امّت بود كه يكى از زمينه‌هاى قيام ملّت شريف ايران شد ) در اين هنگام است كه بايد با زور و سرنيزه آنها را تهديد كرده و خاموش كرد ، يا با تطميع ، رهبران آنها را بازخريد كرد ، يا با تيغ شمشير با آنها روبرو شده و آنها را نابود كرد و گرنه آرام نمىنشينند .\r\nقوله هذا ؛ اين بود گوشه‌هايى از كليّات مربوط به باب مشاوره ولى بايد دانست كه برشمردن تمام امور مربوط به هريك از چهار نوع مذكور ، نياز به وقت بيشتر ، حوصلهء كافى و كتاب قطورى دارد ، امّا چون بنابر اختصار است از تبيين آنها صرفنظر كرده و به مقدارى كه اشارت رفت قناعت مىكنيم .\r\nدر پايان اين بخش به يك نكته اساسى اشاره مىكنيم و آن اين‌كه : خطيب چه خطيب در امور اقتصادى و مالى باشد و چه خطيب در امور نظامى يا سياسى ، اجتماعى ، دينى ، اخلاقى و . . .\r\n\r\n","description":"","footnote":"","page_name":" 443 ","page_number":443},
  {"content":"\r\n\r\nاولا بايد آگاهى كافى و حداقل لازم ، از جامعه‌شناسى و روانشناسى\r\nو ثانيا مهارت و خبرويّت كامل در تطبيق قوانين اين دو علم بر مصاديق و موارد داشته باشد ( كه حقيقت اجتهاد همين تطبيق كبرى بر صغريات است )\r\nو ثالثا روحيات شنوندگان خود را تشخيص دهد كه آنان طالب چه نوعى مطالبى هستند و از همانها استفاده كند\r\nو رابعا تاريخ سران ، رهبران ، سلاطين و رؤساى جمهور پيشين را نيك بداند و از تجربيّات تلخ و شيرين آنها استفاده كرده و آنها را به تجربيات شخصى خويش بيافزايد\r\nو خامسا ( كه از همهء امور قبلى مهمّتر است ) دارا بودن يك سرى موهبتهاى شخصى است كه با كسب و اكتساب حاصل نگردد و چه بسيار خطبايى كه از اين موهبت الهى برخوردار بودند و بر اعلم علماء در اين فن پيشى گرفتند درحالىكه ابدا از جامعه شناسى مدون اطلاعى نداشتند ولى هوش و ذكاوت طبيعى و فطرى آنها ، آنان را راهنمايى كرد به آنچه كه يك جامعه نيازمند و طالب آن است ، لذا چنين خطيبى به راحتى مىتواند بر دلها سلطه پيدا كند ، قلوب مردم را با بيان خود تسخير و با اسلوب بيان آن را سحر كند .\r\nقسم دوم : مسائلى كه مربوط به امور جزئيه مىشود\r\nاين قسم كه به امور جزئيه باب مشاورات ، مربوط مىشود حدّ و حصرى نداشته و قابل احصا نيست و كسى هم آن را احصاء نكرده است ، لذا ضبط آنها ميسور نيست و آگهى از اين امور وابسته به نباهت ، خردمندى ، فطانت و هوشيارى خطيب است ، منتهى خوشبختانه از يك جهت اين امور قابل ثبت و ضبط است و آن ، جهت عامه آنست كه تمام اين امور جزئيه مربوط به طلب صلاح حال انسان است و از اين حيث دانستن پنج امر زير لازم به نظر مىرسد :\r\n1 . بداند كه اساسا صلاح جامعه و فرد به چيست ؟\r\nآيا صلاح حال ، كسب فضائل و كمالات جسمى و روحى است ؟\r\nآيا صلاح حال ، رسيدن به خيرات و منافع سعادت‌بخش دنيا و آخرت است كه آدمى در دو دنيا متنّعم و در خيرات و بركات باشد و از شرور و مضرات و مفاسد به دور باشد ؟\r\nآيا صلاح حال به اينست كه آدمى در اين دنيا به همهء لذتهاى مادّى دست يافته و\r\n\r\n","description":"","footnote":"","page_name":" 444 ","page_number":444},
  {"content":"\r\n\r\nهمهء غرايز ، تمايلات و شهواتش را اشباع كند و ضمنا محبوب قلوب و مورد احترام جامعه باشد كه در حضورش او را تكريم كرده و در غيابش او را ستايش كنند ؟ !\r\nدر اين باب از سوى دانشمندان مكتبهاى گوناگون ، نظرات مختلفى اظهار شده كه سعادت آدمى را در چه‌چيز مىدانند و دهها نظريّه ابراز شده كه خطيب هر مكتبى بايد با صلاح حال انسان به عقيدهء آن مكتب آگاه باشد .\r\n2 . پس از شناخت صلاح حال بايد بداند كه صلاح حال انسان در هر مكتبى با چه عواملى محقّق مىشود ؟ مثلا فضيلت نفسى و روحى انسان به كسب حكمت و اخلاق فاضله است . فضيلت بدن به صحت ، سلامتى ، قوت و نيرومندى عضلات ، زيبايى چهره و زيبايى اندام كه از هر لحاظ معتدل و متعادل باشد ، مثل طهارت اصل و مولد ، نباهت ذكر ، كرامت ، شرافت ، ثروتمندى ، يار و ياور ، و مريد زياد داشتن ، خوب بهره بردارى از نعمتها و . . . كه باز به اختلاف مكتبها مختلف مىشود .\r\n3 . راه‌هاى اكتساب و به دست آوردن اين امور را يكايك بشناسد و بداند كه بهترين وسيله و آسان‌ترين راه رسيدن به اين كمالات و يا امور چيست ؟ مثلا بداند كه حكمت و معرفت با جديّت ، تحصيل ، تلاش ، اخلاص نيّت براى خداوند ، فاصله گرفتن از لذّات ، تجملات ، زرق و برق دنيا و . . . حاصل مىشود .\r\nيا بداند كه صحت و سلامتى جسمانى با رياضت كشيدن ، رژيم غذائى داشتن و تنظيم مأكولات است كه خوراك او مطابق برنامه از لحاظ كمّ و كيف و . . . باشد .\r\nيا بداند كه ثروت و مكنت با كشاورزى ، بازرگانى ، صنعتگرى و . . . به دست مىآيد .\r\n4 . عواملى را كه در تحصيل خيرات و نيكىها نافع و سودمند است و وسائل خيرات را فراهم و در اين مسير كمك كار انسان است ، بشناسد . مثلا بداند كه براى رسيدن به هدف ( مادّى و معنوى ) كوشش لازم است ( و ان ليس للانسان الّا ما سعى ) ، « 1 » فرصتها را مغتنم شمردن لازم است ، كثيرى از لذات جسمانى را فدا كردن لازم است ، صداقت ، امانت‌دارى و . . . لازم است و متقابلا عواملى را كه مضرّ و خطرناك بوده و جلو نيل به مطلوب را مىگيرد بشناسد از قبيل راحت‌طلبى ، تنبلى ، تن‌پرورى ، كسالت ، لذّات مادّى ، لهو و لعب و سرگرميهاى غلط را مقدم داشتن ، اوقات را به بطالت گذراندن\r\n\r\n\r\n","description":"","footnote":"\r\n( 1 ) . سورهء نجم ، آيهء 39 .\r\n","page_name":" 445 ","page_number":445},
  {"content":"\r\n\r\nكه « اضاعة الفرصة غصة » و . . . اينها نيز امورى است كه بايد شناخت و آفات را دفع كرد .\r\n5 . خيرات و منافع مراتبى دارد ، برخى از برخى نفع و خيرش يا ضرر و زيانش بيشتر است و گاهى بايد انفع النفعين ، خير الخيرين ، اقّل الشرين و . . . را برگزيد و دفع افسد به فاسد كرد . مثلا بداند كه كدام‌يك از اين دو عمل خيرش بيشتر و سودمندتر است همان را برگزيند ، بداند كه به چه‌چيز افضليت محقق مىشود ؟ مثلا امرى كه عامل‌تر و فراگيرتر باشد به امرى كه خاص‌تر و محدودتر باشد برترى دارد . هر امرى كه دائمى و پاينده باشد از امرى كه موقّتى و گذراست بهتر است و آن امرى كه سود بيشترى دارد بر امرى كه سود كمترى دارد مقدم است ، آن كار خيرى كه دنبالش خيرات ديگرى دارد بر ديگرى افضل است و همچنين در جانب مضرات و شرور و مفاسد .\r\nاين انواع و قواعد كليّه‌اى بود كه مربوط به اصناف سه‌گانهء خطابه مىشد و در اينجا انواع ديگرى هم هست كه از ذكر آنها مىگذريم و كلام را مطوّل نمىسازيم و عليكم بالكتب المطوّلة .\r\n\r\n","description":"","footnote":"","page_name":" 446 ","page_number":446},
  {"content":"\r\n\r\n\r\nمبحث سوم توابع\r\n\r\n1 . تمهيد\r\nبحث سوم از مباحث سه‌گانه باب خطابه ، پيرامون توابع و ملحقات باب خطابه است . در باب اوّل از ابواب خطابه در مطلب چهارم از مطالب خطابه گفتيم كه اجزاء خطابه عبارتند از : عمود و اعوان و خود اعوان دو قسم بود :\r\nالف . استدراجات كه سه شعبه داشت ؛\r\nب . شهادت كه دو شعبه داشت ؛ در مجموع شش جزء براى خطابه بيان كرديم .\r\nاينك در اين مبحث پيرامون يك سلسله امور ديگر ، ماوراء امور مذكور گفتگو مىكنيم . اين امور از حقيقت خطابه خارج بوده و جزء توابع ، ملحقات و متممات باب خطابه است و بيشتر نقش تزئينى دارد تا نقش اصلى و فلسفهء بحث از اين امور آنست كه اينها در هدف خطيب نقش داشته و باعث آماده شدن مستمعين براى پذيرش سخن گوينده مىشوند ، بطور مجمل و سربسته تمامى اين امور به خطا به قول مرتبط مىباشد و ربطى به شخص خطيب يا شخص مستمع ندارد ، از آن‌جا كه بدون اينها نيز خطابه كامل و مؤثر است و اينها نقش اصلى ندارند بلكه به تبع خطابه ايجاد شده و تابع قول خطيب هستند لذا به نام « توابع » ناميده شده‌اند ، نام ديگر آن تحسينات و تزئينات است ( همانند غذائى كه از يك سلسله مواد اصلى تشكيل مىشود و از يك سلسله امور كه جهت زينت آن به كار مىبرند و هكذا . . . ) .\r\nامورى كه از توابع خطابه مىباشند مجموعا سه قسم مىشوند :\r\n1 . امورى كه مربوط به خود لفظ و قول است ؛\r\n2 . امورى كه مربوط به نظم و ترتيب الفاظ است ؛\r\n3 . امورى كه مربوط به ، اخذ به وجوه مىباشد ؛\r\nاينك هريك از اين امور را به‌ترتيب توضيح مىدهيم :\r\n\r\n2 . حال الفاظ\r\nمنظور از حال الفاظ عبارتند از امورى كه به هيئت لفظ و مراعات قواعد آن مربوط است چه به هيئت مفرد باشد ( از قبيل فعل ماضى ، مضارع و . . . ) و چه به هيئت مركبات ( از قبيل جملهء اسميه ، فعليّه و . . . ) .\r\n\r\n","description":"","footnote":"","page_name":" 447 ","page_number":447},
  {"content":"\r\n\r\nاهمّ امورى كه در اين رابطه بايد خطيب مراعات كند ده امر است :\r\n1 . الفاظى كه به كار مىبرد مطابق با قواعد صرف و نحو باشد ، به عبارت ديگر متناسب با دستور زبان همان قومى باشد كه خطيب به زبان آنها سخن مىگويد ( مثلا بايد فعل ماضى مجهول را ضرب گفت يا مبتدا را بايد مرفوع بخواند پس اگر منصوب خواند يا به مبنى اعراب داد و . . . اشتباه است ) . دليل اين امر آنست كه تلفظّ غلط و اشتباه و مراعات نكردن قواعد آن زبان موجب مشوّه شدن خطابه گرديده و اثر آن را ، در جانهاى شنوندگان كم‌رنگ و يا بكلّى بىرنگ نموده و از تأثير مىاندازد .\r\n2 . الفاظى كه به كار مىبرد بايد از حيث معانى صحيح ، صادق و مطابق واقع باشد .\r\nمنظور اينست كه كلام مشتمل بر مبالغات خيلى افراطى و واضح الكذب نباشد ( مثلا از كاهى كوهى بسازد يا كوهى را به صورت كاهى بيان كند ، يا مطلبى را كه مىگويد بقدرى بزرگ يا كوچك كند يا به آن پروبال دهد يا آن را تحقير كند و . . . ) كه همگان بفهمند واقعيت چنين نيست و در نتيجه خطيب را متّهم به كذب نموده و سخنانش تأثيرى نداشته باشد .\r\n3 . الفاظى كه به كار مىگيرد از لحاظ اسلوب و روش ، ركيك ، ناهنجار و خيلى عاميانه نباشد ( مثلا اگر عربى سخن مىگويد به زبان عرب باديه‌نشين يا عرب عادى كوچه و بازار حرف نزند كه خيلى عاميانه است و همچنين در فارسى و تركى و . . . ) نيز خيلى تصنّعى و پرپيچ‌وخم نباشد از استعمال اصطلاحات علمى كه مطلب ما فوق مستواى شنوندگان گردد بپرهيزد ، بلكه حدّ وسطى را برگزيند و در عين اين‌كه ساده سخن مىگويد به‌گونه‌اى كه همگان مىفهمند با اين حال صحيح سخن بگويد و خيلى عاميانه و خيلى هم علمى نباشد كه تنها گروه معدودى آن را بفهمند .\r\n4 . الفاظى را كه به كار مىبرد وافى به معانى و مقاصد خودشان باشند بدون زيادى در كلام كه لغو و فضول از كلام باشد و بدون نقصانى كه مخل باشد .\r\n5 . در لابلاى جملات خيلى حاشيه نرفته و با كلمات خارجى و حشو و زوائد مخلوط نكند كه رشتهء بهم‌پيوسته جملات را بهم‌زده و ارتباط آنها را قطع مىكند و يا بقدرى حاشيه رفته و مطالب خارجى و جنبى به كار برده كه سخن را مغلق و پيچيده كرده و فهم آن را دشوار مىنمايد .\r\n6 . از ابهام ( مبهم ، مجمل و كلّىگوئى و . . . ) و ايهام ( كلامى كه بيش از يك معنا را\r\n\r\n","description":"","footnote":"","page_name":" 448 ","page_number":448},
  {"content":"\r\n\r\nمحتمل است و موهم است يعنى سبب اشتباه مخاطب شده و نمىداند كه منظور چيست ) بپرهيزد و سخنانش دو يا چند پهلو نباشد بلكه واضح ، روشن ، رسا و با فصاحت و بلاغت هرچه تمام‌تر مراد را برساند كه اين امور براى خطيب و در مقام خطابه قادح است اگرچه براى شاعر و در كلام شعرى احيانا جزء محسنات باشد و نيز از افراد كاهن ( غيب گو و كسانى كه از آينده خبر مىدهند و فالگيران ) كه كلّىگوئى را شعار خويش كرده و بگونه‌اى سخن مىگويند كه دروغ آنان بر مردمان آشكار نشود ، ولى اين از يك خطيب نيكو نيست مگر خطيب يك رجل سياسى باشد كه مسؤوليّت وى ايجاب مىكند كه از تصريح به شغل ، مقام و مسوؤليت خود شانه خالى كرده و آن را بيان نكند .\r\n7 . از لحاظ ايجاز ( موجز و مختصر گفتن ) و اطناب ( طول دادن سخن ) اعتدال و حدّ وسط را مراعات كند . نه آنچنان موجز سخن گويد كه مخلّ به مقصود باشد و نه آنچنان طولانى كه ممّل باشد كه هردو مضّر است . البتّه از اين حيث حالات شنوندگان فرق دارد گاهى همه يا اكثر مستمعين ، از خواص و آگاه به مطالب هستند براى آنان مناسب اينست كه موجز و مختصر سخن بگويد ( مثلا در محضر علماء و فقهاء ، دانشمندان ، تمام آيات و روايات را ترجمه كردن و شرح و بسط ممّل است ) و اگر در محضر عوام مردم سخن مىگويد بايد كلام را تجزيه و تحليل كند تا مرادش را بفهماند ، البتّه گاهى هم مطلوب يك مطلوبى است كه ايجاب مىكند خطيب ، مطلب را تكرار كند و مرتّبا هشدار دهد ( به خاطر اهميّت آن يا مثلا دروس اخلاق و نكات اخلاقى تذكر زياد لازم دارد تا ملكه شود و . . . ) ، درهرحال و با هر شنونده‌اى كه سخن مىگويد به او توصيه مىكنيم كه از تكرارهاى بىفايده يا كم‌فائده هميشه و همه‌جا اجتناب كند و نيز كلمات مترادف را پشت‌سرهم زياد به كار نبرد كه بگويند او دارد وقت‌گيرى مىكند و هر مقصود را باده كلام ادامه مىدهد .\r\n8 . در خطابه و گفتار از الفاظ غريبه ، وحشيّه و الفاظ غيرمتداول اجتناب كند و نيز از تعبيراتى كه شنوندگان از شنيدن آنها مشمئز مىشوند بپرهيزد . مثلا الفاظ ركيك ، فحش و ناسزا را به كار نبرد و اگر مناسبت ايجاب كرد و ضرورت اقتضا كرد كه از معانى اين الفاظ ركيك تعابيرى داشته باشد حتما به جاى تصريح ، كنايه بكارگيرد كه « الكناية احسن و ابلغ من التصريح . »\r\n9 . سخنان خطيب مشتمل بر محسنات بديعى ( محسنات لفظى و معنوى كه در علم\r\n\r\n","description":"","footnote":"","page_name":" 449 ","page_number":449},
  {"content":"\r\n\r\nبديع عنوان مىشود ) و نيز بر استعارات ( مجازى كه علاقه‌اش مشابهت باشد ) و مجازات ( مجازاتى كه علاقه‌اش غير از علاقه مشابهت از ساير علاقه‌هاى مذكور در علم بيان باشد ) و تشبيهات ( از قبيل معقول به محسوس ) . مثل « العلم في الصغر كالنقش في الحجر » و . . . باشد . سرّ مطلب آنست كه هركدام از اين امور به كلام زيبائى ، طراوت ، جادبيّت و شيرينى خاصى داده و تأثير بسيار بزرگى در اين جهات و بدنبال آن در جان مستمعين دارد .\r\nمنتها بايد خطيب بداند كه پاره‌اى از محسنات ، تشبيهات ، استعاره‌ها و . . . خالى از غرابت و بيگانه بودن با فهم مردم نيستند ، لذا موظب باشد كه هرگونه تشبيه و استعاره‌اى را به كار نبرد بلكه در اين جهت هم راه افراط نپيموده و از حدّ اعتدال خارج نشود ، حدّ الامكان از آن استعاره‌ها و تشبيهات و . . . استفاده كند كه به فهم عامّه نزديك‌تر است و ميان آنها ضرب المثل است و به كار مىبرند .\r\nبجاست كه وجود استعارات و تشبيهات و . . . را در لابلاى خطابهء خطيب تشبيه كنيم به وجود افراد غريب در مجلس اصدقاء و دوستان كه اگرچه حضور آنها خالى از فائده نيست ولى بالاخره دائره را بر دوستان تنگ كرده و قدرى آنها را محدود مىكند و آزاد نيستند كه هركارى دوست دارند بكنند .\r\n10 . جملاتى كه به كار مىبرد مزدوج ( دو جمله دو جمله مثل هم باشند ) و مقاطيع آنها ( مقطع هركلام ) موزون و هماهنگ باشد ، البتّه منظور از وزن در باب خطابه آن وزن شعرى نيست كه در صنعت خواهد آمد بلكه منظور معادلت و موازنت جملات از وجوه و جهات ذيل است :\r\nالف . مقاطيع جملات از لحاظ طولانى بودن و كوتاه بودن متقارب باشند اگرچه حروف و كلمات هركدام مساوى نباشند ، مثال :\r\nسكوت بسيار سبب هيبت و انصاف سبب زيادى دوستان و قناعت سبب عزّت است . . .\r\nب . عدد كلمات هر مقطع با مقطع ديگر حدّ الامكان مساوى باشد هركدام ( دو كلمه يا سه كلمه و . . . باشند ) مثلا : دانش ميراث شريفى است ، آداب جامهء زيبايى است .\r\nج . كلمات هر مقطع مضافا به اين‌كه مساوى باشند شبيه يكديگر بوده و از حيث حروف متعادل باشند . مثلا : معمولا در اوائل هركارى حالت تصنّعى قوىتر است ، و\r\n\r\n","description":"","footnote":"","page_name":" 450 ","page_number":450},
  {"content":"\r\n\r\nمعمولا در اواخر هركارى حالت طبيعى قوىتر است .\r\nد . مقاطيع جملات علاوه بر امور مذكور از حيث مدّ داشتن ( كشيدن كلام ) و عدم آن موزون باشند . مثلا : طلب عادت در هركارى برترين افكار است و كسب فضيلت سودمندترين اعمال است كه كلمه افكار و اعمال در پايان دو جمله از حيث مدّ و كشيدن كلام معادل هم هستند .\r\nه . حروف پايانى هر مقطعى با يكديگر تشابه داشته باشند ، مثل آنجايى كه كلام داراى سجع است . مثلا صبر بر فقر و تنگدستى ، قناعت است ، صبر بر ذّل و خوارى ، صراعت ( شكست و سقوط ) است .\r\nدر پايان ، بهترين وزنها در جملات اينست كه دو جمله و يا حداكثر سه جمله موزون و متعادل ذكر شوند ( مثل مثالهايى كه زده شد ) و از آن بيشتر ( مثلا چهار يا ده جمله چنين ، پشت‌سرهم به كار بردن ) خيلى جاها شايسته بلكه گاهى جايز نيست و از تكلّف ممقوت ( دشمن داشته شده ) است .\r\n\r\n3 . نظم و ترتيب اقوال خطابى\r\nمطلب سوم پيرامون نظم و ترتيب اقوال خطابى است .\r\nقاعدهء كليّه : هر كلامى از هر متكلّمى كه به منظورى القاء مىشود و بر توضيح و تبيين مطلبى مشتمل است - چه آن كلام يك كلام خطابى باشد و يا برهانى و يا جدلى و . . . - ناچار از دو جزء اساسى و دو ركن تشكيل مىگردد كه يكى از آن دو را « مدّعا » و آن ديگر را « دليل بر مدّعا » نامند . نظم طبيعى ايجاب مىكند كه انسان متكلم ، نخست ادعاى خود را عنوان كرده و سپس در اطراف آن به بحث پرداخته و تفصيلا آن را اثبات كند ، البتّه نوعا چنين است ولى گاهى مصلحت اقناع مردم كه هدف اصلى شخص خطيب است عكس آن را تقاضامند است يعنى اين‌كه اوّل دليل بياورد و تفصيلا مطلبى را اثبات كند و در خاتمه بگويد مدّعاى من فلان امر بود كه با اين بيانات اثبات گرديد و اين‌كه كجاها بايد ترتيب طبيعى را مراعات كند و در كجاها بايد به عكس عمل كند ؟\r\nضابطهء خاصى ندارد و بستگى به شخص خطيب دارد كه كجاها از شيوهء طبيعى و كجاها از عكس آن استفاده كند تا به هدف خود نزديك‌تر شود .\r\nاين يك قانون كلّى بود در هر كلامى كه در مقام تبيين مطلبى باشد ، امّا علاوه بر امور مذكوره در خصوص اقوال خطابى ( پس برهان ، جدل و . . . خارج شد ) علاوه بر دو\r\n\r\n","description":"","footnote":"","page_name":" 451 ","page_number":451},
  {"content":"\r\n\r\nامر اساسى مذكور شايسته است كه سه امر ديگر بر آن افزوده شود و خطيب در خطابه آنها را مراعات كند و آنها عبارتند از :\r\n1 . تصدير يا مقدّمه‌چينى .\r\n2 . اقتصاص يا قصه‌گوئى .\r\n3 . خاتمه .\r\nتصدير يا مقدّمه : آن چيزى است كه پيشاپيش كلام قرار داده مىشود و مقدمه ، براى كلام خطيب واقع مىشود ( از اصطلاح مقدّمه الجيش گرفته شده كه عدّه‌اى به عنوان ديده‌بان در پيشاپيش لشكر حركت مىكنند ، اين سخن مقدّمى هم به عنوان پيشاهنگ لشكر سخن است ) ، هدف از آوردن اين مقدمه اين است كه بدين‌وسيله يك اشارهء دورى به غرض و مقصود اصلى خطيب شود و اين كلام مؤذن و مشعر به هدف اصلى خطيب باشد . فائدهء ذكر چنين مقدمه‌اى آماده‌سازى شنوندگان و مهيّا ساختن آنان براى توجّه هرچه بيشتر به جانب غرض خطيب است .\r\nتشبيه : مثل مقدّمه در كلام خطابى همانند مثل تنحنح ( اح‌اح كردن و راه گلو را صاف نمودن ) شخص مؤذّن پيش از شروع به اذان ، يا تنحنح قارى قرآن قبل از شروع به تلاوت قرآن است . يا ترنّم ( زمزمه و آواى نرم ) مغنّى و آوازه‌خوان است و در آغاز آوازه‌خوانى است .\r\nقاعدهء كلّى : هر امر ذى بالى ( صاحب اهمّيّت ، دقّت و خلاصه امر مهمّ ) كه هدف گوينده جلب‌توجّه حاضران به سمت آنست سزاوار مىباشد كه مصدّر باشد به چيزى كه مشعر به آنست تا مطلب بهتر جا بيفتد .\r\nبهترين شيوه در خطابه آن است كه سخنان خطيب ، مصدّر باشد به چيزهايى كه مشعر به مقصود او بوده و تلويحا مطلب اصلى را برساند و سرّ اين مناسبت مقدّمه با مقصود اصلى آنست كه مقدمه را براى مهيّا ساختن شنوندگان به منظور قبول هدف اصلى خطيب مىآورند ، پس بايد مشير به مطلب اصلى باشد . مثلا خطيبى كه مىخواهد براى بيان فتح و ظفر مقدمه‌چينى كند مىگويد :\r\n« الحمد للّه معزّ اوليائه و قاهرا عدائه و . . . »\r\nيا مثل كسى كه در مجلس عزاى سالار شهيدان منبر مىرود و مقدّمهء خطابش را درود و سلام و صلوات بر آن حضرت و يارانش قرار مىدهد و قدرى در مدح و منقبت\r\n\r\n","description":"","footnote":"","page_name":" 452 ","page_number":452},
  {"content":"\r\n\r\nحضرتش سخن مىگويد و از براى آن حضرت تظلّم و دادخواهى مىكند و سپس وارد ذكر مصيبت و بيان حوادث تلخ و ناگوار حادثهء طف مىشود .\r\nيا مثل نامه‌نويسان و . . . كه نامهء خود را با نام خدا و گفتن « بسم اللّه الرحمن الرحيم » آغاز مىكنند .\r\n اى نام تو بهترين سرآغاز * بىنام تو نامه كى كنم باز \r\nسپس با سلام و درود بر طرف مقابل نامه را ادامه مىدهند و پس از احوالپرسى شوق و اشتياق قلبى خود را به مرسل اليه ( شخصى كه نامه براى او نوشته مىشود ) ابراز مىدارند ( نمىدانى كه چقدر مشتاق زيارت شما هستم ، در هواى ديدار شما روزوشب را روزوشب برمىشمارم و . . . ) و كلماتى مىآورد كه مشعر به مرادش باشد ( اين شيوه در ميان صاحب رسائل ، نامه‌ها و مقالات در دورانهاى قديم‌تر معروف و متداول بوده ، البتّه الان نيز هست ) .\r\nحال كه بنا شد خطيب كلامش را مصدّر به چيزى كند دو توصيه را بايد به خوبى آويزهء گوش خويش سازد :\r\n1 . خطابش را به چيزهايى كه سبب تنفّر شنوندگان گرديده و باعث برانگيخته شدن خشم و غضب آنان مىگردد آغاز نكند مثلا در مواقع جشن و سرور ، تبريك و تهنيت ، فال بد نزده ، اشعار زشت نخواند ، سخنان غمگينانه نگويد ( عظم اللّه اجوركم و اجورنا ) ، متقابلا در مجالس عزا ، غم و غصّه چيزهايى كه مشعر به شادمانى و سرور است به اين نكند ( اسعد اللّه اوقاتكم نگويد و . . . ) . هم‌چنين از ابتداء سخن چيزهايى كه دالّ بر عظمت ، بزرگى و كبريايى خود مىشود و مايهء برترى او بر شنوندگان مىشود به كار نبرد و مثل مولائى با عبدش برخورد نكند ، كه دلهاى وحشى وقتى رميده شدند ديگر جلب و جمع آنها دشوار است .\r\n مرنجان دلم را كه اين مرغ وحشى * ز بامى كه برخاست و مشكل نشيند \r\n2 . تا حدّ امكان بكوشد كه مقدّمه را كوتاه ، مختصر و مفيد بازگو كند البتّه نه آن اختصار كه مخلّ به مراد و مقصودش شود بلكه بكوشد با عباراتى كوتاه ، متين ، رسا و بيان‌كنندهء مراد ، آن را القاء كند . چرا كه اطالهء كلام در مقدمهء مطلب ، سبب ضجر و ملامت‌شنوندگان گرديده و نقض غرض خطيب مىگردد مگر در موارد خاصى كه مطلب مهمّ را بخواهد تدريجا و پلّه‌پلّه تبيين كند كه گاهى نياز به اطالهء سخن است مثل اين‌كه\r\n\r\n","description":"","footnote":"","page_name":" 453 ","page_number":453},
  {"content":"\r\n\r\nمىخواهد در اين خطابه از شخصى يا از كارى يا از نهادى و شيوه‌اى و . . . ( مخصوصا اگر آن شخص يا شىء محبوب عموم هم باشد ) مذمت كند يا بر خويش و آراء و افكارش ثنا گويد كه در اينجا اكتفا به مقدمهء كوتاه قادح است و جاى اطالهء سخن هست .\r\nدرهرحال از تصدير خطابه به كلماتى كه تكرار مكرّرات مىباشد و صدبار آنها را بازگو كرده و همه هم آن را شنيده و مىدانند و اطالهء سخن در اين مقدمه به كلماتى كه پوچ ، بىمعنى و بيهوده‌گوئى مىشود بپرهيزد . چرا كه چنين تصديرى از جملهء شنيع‌ترين امورى است كه پاره‌اى از خطبا و نويسندگان انجام مىدهند و در اين‌گونه مواقع ، مقدمه چينىهاى كذايى بجاى اين‌كه دليل بر قدرت و توانمندى خطيب باشد بيشتر بر عجز ، ناتوانى و زبونى او دلالت مىكند .\r\nآرى در خصوص « اعتذار » كه يك قسم از اقسام مشاجرات بود و خطيب درصدد توجيه و بيان اعتذار و معذوريت خويش با فلان عمل برآمده مناسب‌تر آنست كه بكلّى مقدمه را ترك كرده و مستقيما وارد اصل مطلب شده و از كيان خود دفاع كند . چرا كه آوردن مقدمه مخصوصا توضيح واضحات و تكرار مكرّرات در اين مقام چه‌بسا مردم را به اين گمان وامىدارد كه اين شخص مىخواهد تعلّل ورزيده و بدين‌وسيله از زيربار جواب دادن شانه‌خالى كند ، لذا رك و پوست‌كنده اصل جوابيّه و دفاعيه را در اختيار حضّار محترم بگذارد .\r\nامّا اقتصاص يا داستان‌سرائى ؛ پس از بيان مقدمه به تناسب همان مقدمه و مقصدى كه بعدا بيان خواهد داشت از قصّه‌هاى كوتاه و لطيفه‌هاى شيرين انتخاب كرده و در جاى خود آن را به عنوان شاهد مطلب بيان كند چرا كه قصّه‌گويى و بيان داستانهاى شيرين و آموزنده يكى از بهترين و زيباترين عوامل كمك‌كننده بر اقناع ، و مقرّب غرض خطيب به اذهان است ، مخصوصا در نزد عامّه و توده‌هاى مردم قصّه يكى از مهمّترين راههاى اثبات مطلوب است . امروزه براى قصه‌گوئى و داستان‌سرائى باب عليحده‌اى باز شده و اين رشته يك رشتهء مستقلى شده و هنرمندانى در اين فنّ هنرنمايى كرده و قصّه‌هاى آموزنده براى سنين مختلف كودكان ، نوجوانان و جوانان مىنويسند . اگرچه بسيارى از اين قصص خيالى هم هست ولى داستان‌نويس ، اين قصّه را به صورت يك داستان واقعى بيان مىكند و سحرآميز در نفوس خوانندگان ، شنوندگان و بينندگان تأثير مىگذارد .\r\n\r\n","description":"","footnote":"","page_name":" 454 ","page_number":454},
  {"content":"\r\n\r\nراز مطلب اين است كه در سرشت انسان ميل به شنيدن قصّه‌هاى جالب وجود دارد و از آنها لذّت مىبرد ، چرا كه بدين‌وسيله يا غريزهء حبّ اطلاع و آگاهى او از امور اشباع مىشود و يا براى ساير غرائز از شنيدن آن لذّت مىبرد . خطيب گاهى از قصّه به عنوان شاهد مثال و دليل بر گفتار بعدى خود استفاده مىكند و در لابلاى مطالب اصلى خويش آن را مىگنجاند .\r\nپس از اينكه آقاى خطيب مقدمهء سخن را بيان كرد و قصهء مناسب را هم عرضه كرد ، با آمادگى كامل و زمينه‌سازى مناسبى كه ايجاد كرده وارد اصل ماجرا شده و مدعاى خود را با دليل تبيين مىكند و ماهى مقصود را مىگيرد .\r\nامّا خاتمه ؛ پس از بيان مطالب ، در پايان يك جمع‌بندى مختصر انجام داده و آنچه را كه به تفصيل گفته بود در چند بند خلاصه كند و آنچه را كه مشعر به وداع و خداحافظى است بر زبان آورد . مثلا به تناسب عرفها و عادتها دعا كند يا درود و تحيّتى بفرستد و . . . در هرجا متناسب با همانجا و همانطورى كه تصدير موجب زيبايى كلام است هم‌چنين خاتمه نيز سبب زينت است به ويژه در رسائل و مكاتبات ( نامه‌هايى كه ردّ و بدل مىشود ) .\r\n\r\n4 . اخذ به وجوه\r\nمطلب چهارم دربارهء اخذ به وجوه است و منظور از اخذ به وجوه و اعتبارات اين است كه خطيب تظاهر ( خود را نشان دادن و نماياندن ) به يك سلسله امورى كند كه زبان حال او بوده و موجب تأثير در شنوندگان مىگردد ، آن هم به‌گونه‌اى كه از ذات خطيب و احوالات او خارج باشند ( و گرنه جزء استدراجات به‌حسب قائل خواهد بود كه از اجزاء خطابه است نه از توابع و قبلا بيان كرديم ) و نيز از الفاظ خطيب و احوالات الفاظ هم خارج باشد ( و گرنه از جمله استدراجات به‌حسب قول خواهد بود كه اين نيز مذكور شد ) ضمنا تظاهر به اين امور نيازمند حيله و صنعت است و كار هركسى نيست . چون محتاج به حيله است نامش را نفاق و رياء گذاشته‌اند . البتّه منظور اين نيست كه هميشه اين حالات در خطيب مصنوعى و از روى رياء و ظاهرسازى است بلكه بسا انفعالات و حالات نفسانيه‌اى كه ابراز مىكند واقعى هم باشند ولى مراد اينست كه واقعى بودن لازم نيست بلكه تظاهر بدان هم كافى است .\r\nاين امورى كه از ذات خطيب و لفظ خطيب بيرون بوده ، معذلك به آن دو باب\r\n\r\n","description":"","footnote":"","page_name":" 455 ","page_number":455},
  {"content":"\r\n\r\nمربوط و از توابع آنها مىباشند ، عبارتند از دو امر :\r\n1 . امورى كه مربوط به لفظ خطيب مىشود : منظور از اين امور عبارت است از شكل اداء كلمات و كيفيت تكلّم به آنها ، خطيب موفّق آن خطيبى است كه بتواند الفاظش را با اصوات و نبراتى ( زير و بم ، فراز و نشيب ، پستى و بلندى صدا ) كه متناسب با هدف او باشد ادا كند و بدين‌وسيله آن حالت انفعالى نفسانى خود را نشان دهد يا آن حالتى را كه بدان تظاهر مىكند ، وانمود كند و بايد متناسب با روحيات شنوندگان و متناسب با تأثيرى باشد كه مىخواهد در نفوس مستمعين ايجاد كند و الفاظ را با نغمه‌هاى متناسب با مراد و مقصود خويش القاء كند . مثلا در موضع خشم و شدت ، صدا را بلند و قوى كرده ، در مواضع لين و نرمى ، صدا را پايين بياورد ، گاهى به سرعت و مسلسل‌وار سخن بگويد و گاهى آهسته ، و با تأنّى و شمرده‌شمرده سخن بگويد ، گاهى با آواى حزين و گاهى با صداى شادىبخش و فرح‌زا و . . . كه بستگى به مقاصد و اهداف خطيب و انفعالات نفسانى او و مخاطبين دارد . سابقا در باب استدراجات گفتيم كه اين‌گونه امور داراى ضابطهء خاصى نيستند كه حتما مراعات شود بلكه موهبتى الهى است كه برخى افراد بطور طبيعى نغمه‌هاى خوش و انفعالات نفسانى را دارند كه با تمرين و كسب تجربيات سودمند آن امور صيقل و جلا پيدا مىكنند .\r\nبطوركلّى سزاوار است خطيب سخنانش را به‌گونه‌اى القاء كند كه حاكى از انقلاب درونى و جوش و خروش در جانش باشد كه نشانگر التهاب و اضطراب درونى او باشد و يا اين حالت را به خود گرفته و چنين وانمود كند . هم‌چنين به‌گونه‌اى سخن بگويد كه سخنانش تعبيركنندهء چيزى باشند كه او مىخواهد در جان‌هاى شنوندگان ايجاد كند ، و تعبيرات زبان گوياى اغراض و اهداف او باشند . چرا كه يك جمله بدون كم و زياد گاهى در مقام استفهام به كار مىرود ، مثل : جاء زيد ؟ و گاهى در مقام اخبار به كار مىرود ، مثل : « جاء زيد » و تفاوت به آهنگ و لهجه است نه به الفاظ و موّاد آن .\r\nشرط اساسى موفقيت خطيب آنست كه بتواند سخنى را با لهجه‌هاى مخصوص و نغمه‌هاى مناسب القاء كند و از ما في الضمير خويش تعبير كند تا بدين‌وسيله با روح و جان شنوندگان درهم‌آميخته و تا عمق جان آنان نفوذ كند ، با آنها احساسات و عواطف خويش را مبادله كند و دلها را بسوى خويش جلب و جذب كند .\r\nالقاء كلام جامد و خشك ، انفعالات نفسانى شنونده را برنمىانگيزد ، در دلها و\r\n\r\n","description":"","footnote":"","page_name":" 456 ","page_number":456},
  {"content":"\r\n\r\nعقلها را به روى خطيب نمىگشايد ، و اجازه نمىدهد كه خطيب دلها را قبضه كند ، بلكه گاهى كلام يكنواخت ، ملال‌آور و مزعج ( مزاحمت ، دردسر ) مىشود .\r\n2 . امورى كه مربوط به خطيب است ؛ آنچه مربوط به شناخت خطيب در نزد شنوندگان مىشود مربوط به هيئت و منظر خارجى او مىگردد ( قيافه و لباسى كه در آن ظاهر مىشود و در مقام خطبه قرار مىگيرد ) و قسمتى از اين امور در باب استدراجات ( به‌حسب قائل ) ذكر شد ، و اجمالا اين امور دو شعبه دارد :\r\n1 . قولى .\r\n2 . فعلى .\r\nبخش اوّل مانند ثناءگفتن بر خطيب يا بر آراء و افكار او ، اظهار نقصان و ضعف دشمن او و . . . و بيان امورى كه سبب وثوق مردم به او مىگردد كه اينها را يا خود خطيب يا شخصى ، قبل از خطابه بيان مىكند .\r\nبخش دوم مانند : بالا رفتن بر مكان مرتفعى مثلا بر بالاى منبر ، چهارپايه يا جايگاه قرار گرفتن ، چرا كه ديدن خطيب بزرگترين اثر را در گوش فرادادن به او ، دنبال كردن سخنانش ، فرورفتن در افكار و انديشه‌ها و انفعالات نفسانى ، دارد . مثلا آشكار شدن خطيب ، با قيافهء جذّاب و لباسى كه نزد بينندگان مقبول است و در شأن او است ، چشم ، سر و حركات منظم بدن ، تقاطيع چهره كه به هرطرف صورت را برگردانده و با همهء مجلس سخن بگويد و ملامح خطيب ( نگاههاى پنهان و با گوشه چشم ) ، تمام اين افعال و حركات بيانگر انفعالات نفسانى خطيب و حاكى از مقاصد او است . در صورتى كه خطيب بتواند به نحو احسن از اينها بهره‌بردارى كند و هركدام را در جاى خود به كار گيرد .\r\nعوام الناس در مقابل استدراجات ، حالات و افعال خطيب تسليم‌تر هستند تا در برابر كلام منطقى ، معقول و قابل‌قبول او ، و بر همين اساس است كه مىبينيم انسانهاى متزهد ( كسى كه زهد را به خود بسته و قيافهء عابد و ناسكى دارد ) و متقشّف ( ضدّ متنعّم يعنى پرهيزگار و ممسك ، كسى كه از لذّات خوددارى مىكند ) بر جانها سيطره دارند و لو فاسد العقيده باشند يا گفتارشان مرضى خلق نباشد يا تصرفشان در افعال مذكور بد باشد ولى قيافهء زاهدانه و عابدانهء آنها كار خود را انجام مىدهد .\r\nدر پايان از جمله چيزهايى كه بايد جزء « اخذ به وجوه » برشمرد و خطيب در راه\r\n\r\n","description":"","footnote":"","page_name":" 457 ","page_number":457},
  {"content":"\r\n\r\nرسيده به هدف ، از آن كمك مىگيرد شعر است كه تأثيرش در دلها و جاى گرفتن آن در قلبها بر كسى مخفى نيست ، لذا توصيه مىشود كه خطيب از آن غافل نباشد و كلامش را بدان ممزوج كرده و خطابش را بدان لطافت بخشد مخصوصا اشعارى كه حكمت‌آميز ، ضرب المثل و پندآموز باشد و مخصوصا اشعار معروفى كه وقتى خطيب شروع به خواندن مىكند شنوندگان همه با او هم‌صدا شده و مىخوانند و مخصوصا اگر شعر از يك شاعر معروف و مورد احترام مردم باشد .\r\nپايان خطابه .\r\n\r\n","description":"","footnote":"","page_name":" 458 ","page_number":458},
  {"content":"\r\n\r\n\r\nفصل چهارم صناعة الشعر\r\nصناعت چهارم از صناعات خمس ، صنعت شعر است و در اين رابطه ده مبحث مطرح است :\r\n\r\n1 . تمهيد\r\nمبحث اوّل كه به عنوان تمهيد مطرح است پيرامون : بيان معناى شعر ، انواع و اقسام آن ، مراد منطق ارسطويى از آن ، نسبت ميان شعر قديم و شعر نو و . . . است .\r\nابتدا و به صورت يك مطلب كلّى مىفرمايد : صناعت شعر يك نوع صناعت و هنر لفظى و بيانى است كه همهء امّت‌ها با همهء اختلاف آراء ، افكار و سلايق آن را دارند و در زبان خود از آن استفاده مىكنند و منحصر به امّت و قبيلهء خاصى نيست .\r\nهدف اصلى صناعت شعر ، تأثيرگذارى بر نفوس اجتماعات بشرى به منظور بر انگيختن احساسات و عواطف آنان است در جهت مقصدى كه شاعر دارد كه ذيلا به گوشه‌هايى از آن اشاره مىكنيم :\r\nالف . ايجاد سرور ، بهجت و شادمانى در نفوس شنوندگان .\r\nب . ايجاد غم ، اندوه و درد در مستمعين .\r\nج . روحيّه دادن به افراد و تشجيع كردن آنها تا به عمل خاصى اقدام كنند .\r\nد . برافروختن آتش خشم و كينه در دل‌ها ( مثل خشم ملل مستضعف از آمريكا ) .\r\nه . ايجاد حالت روانى ترس ، وحشت ، بزدلى و ترسانيدن افراد از اقدام و . . .\r\nو . هولناك و عظيم جلوه دادن يك امر و از كاهى كوهى ساختن ( شبيه آنچه كه انسان‌هاى سست ايمان نسبت به طاغوت و استكبار دارند كه طاغوتها و سرمايه‌داران در چشم آنان بزرگ جلوه مىكنند ) .\r\nز . كوچك شمردن يك امر ، توهين به يك شخص بزرگ و داراى ارزش اجتماعى ( كوهى را به كاهى بدل كردن ) .\r\nح . انفعالات و تأثرات و مانند اينها ، كه شعر در نفس آدمى ايجاد مىكند .\r\nركن اساسى كلام شعرى كه قوام شعر به آن است و همان عامل موجب تأثير در نفوس مىشود و احساسات و عواطف را برمىانگيزاند ، « تخييل و تصوير » است . يعنى اين‌كه بر قوّه خيال انسان‌ها ( كه در بيشتر مردم همين قوّه حاكم است تا نيروى عقل )\r\n\r\n","description":"","footnote":"","page_name":" 459 ","page_number":459},
  {"content":"\r\n\r\nحكومت كردن و آن را در اختيار گرفتن ، خنداندن و گرياندن مردم و . . . يقينا تخييل ، تصوير و بيان يك مطلب به صورت مجسم كردن آن ، از حيث تأثير نقش اوّل را دارد .\r\nاين ادّعا در مطالب بعدى به تفصيل اثبات خواهد شد .\r\nقدما و منطق‌دانان يونان باستان ( و بقول علامّه در جوهر النضيد : و عبرانيّين و سريانيين ) بر اين اساس كه « تخيّل » نقش اوّل را در شعر دارد ، مادّهء قياسات شعرى را تنها و تنها قضاياى متخيّلات قرار داده‌اند ( كه در بيان مبادى بديهى ثمانيه ذكر شد ) و دارا بودن وزن و قافيه را شرط ندانسته‌اند بلكه هر قضيه‌اى را كه به نحوى موجب تأثير در خيال و قوه تخيّل شود قضيهء شعرى ناميده‌اند .\r\nبه فرمودهء خواجهء طوسى :\r\n« كلام موزون به اشتراك اسم بر دو معنى افتد : يكى حقيقى ، و آن قولى بود كه حروف ملفوظ او را به‌حسب حركات و سكنات عددى ايقاعى باشد . و دوم مجازى ، و آن هيأتى بود سخن را از جهت تساوى اقوال و به‌حسب ظاهر شبيه به وزن ، و معنى . . . مقفّى آنست كه خواتيم اقوال متشابه باشد بر وجهى كه مصطلح بود در علم قافيه . « 1 »\r\nشعر نزد عربها و ديگر امم : عرب‌زبانان و به پيروى از آنان امّتهاى ديگرى كه با آنان مبادلات فرهنگى داشته و دارند و تأثير متقابل فرهنگ آنان در يكديگر محسوس است از قبيل فارسىزبانان و ترك‌زبانها ، بر خلاف آنچه به منطقيون قديم منسوب شد ، برآنند كه كلام شعرى هنگامى كلام شعرى است كه داراى وزن باشد آن هم يكى از انواع اوزانى كه در علم عروض و نزد دانشمندان اين علم معروف است .\r\nهمچنين علاوه بر وزن ، بايد داراى قافيه نيز باشد آن هم به معنايى كه در علم قافيه و نزد علماء فن مطرح است با انواع و اقسامى كه دارد . البتّه فارسىزبان‌ها ، عرب‌ها و ترك‌ها در خصوصيات و كمّ و كيف اوزان و قوافى با يكديگر اختلاف دارند ولى در اصل اشتراط وزن و قافيه اتفاق‌نظر دارند . متقابلا امورى را كه داراى وزن و قافيه نباشد شعر به حساب نمىآورند اگرچه مشتمل بر قضاياى تخيّلى نيز باشند . بقول علامّه در جوهر النضيد :\r\n« كالشخص الميت يقال له الانسان للمشابهة في الصورة »\r\n( مىتوان گفت نسبت ميان شعر در اصطلاح منطقيون يونان با شعر در اصطلاح عربها\r\n\r\n\r\n","description":"","footnote":"\r\n( 1 ) . اساس الاقتباس ، ص 586 .\r\n","page_name":" 460 ","page_number":460},
  {"content":"\r\n\r\nو . . . عموم و خصوص من وجه است كه بعدا توضيح خواهيم داد )\r\nقوله : و لكم ؛ اگرچه برخى گفته بودند كه در منطق يونان وزن معتبر نبوده و تنها تخيّلى بودن مطرح بوده ، لكن جناب ابن سينا در منطق شفا فرموده :\r\n« يونانيين هم مثل عربها عقيده به وزن داشته و معتقد بودند كه در شعر وزن هم معتبر است »\r\nحتّى در اين كتاب اسامى وزنها را در نزد يونانىها برشمرده است .\r\nبه عقيدهء ما نيز بايد چنين باشد كه وزن نزد يونانىها معتبر بوده و آنها از اين امر اساسى غافل نبوده‌اند ، چرا كه وزن بزرگترين تأثيرات را در باب تخيّل و خيال‌انگيزى ، انفعالات و تأثّرات نفسانّى دارد و هدف اصلى قياس شعرى را تأمين مىكند ، پس چگونه از آن غافل بوده‌اند ؟ علّت اين همه تأثير آنست كه وزن شعرى داراى نغمه ، آهنگ و موسيقى خاصى است كه احساسات و عواطف را ملتهب و شعله‌ور مىسازد و در آنها نفوذ مىكند و تا عمق جان انسان پيش مىرود . همه مىدانيم كه تمام ارزش موسيقى در گرو نواختن آن بر يك وزن و آهنگ مخصوص و منظّم است و بدون آن تأثير ندارد ، سپس مرحوم مظفر رحمهم اللّه ترقى كرده و قدم را فراتر نهاده و مىفرمايند :\r\n« نه تنها داراى اين تأثيرات است بلكه قافيه نيز در اين جهت مثل وزن مىماند اگر چه به پايهء وزن نرسيده و آن تأثيرى را كه اوزان دارند ، قوافى ندارند ولى مىتوان آن را در درجه دوم از تأثير به حساب آورد » ( نمىتوان گفت : امور به اين مهمّى از نقطه‌نظر آنان مخفى بوده است ) .\r\nبديهى است كه اگر به كلام شعرى و قضاياى تخيّلى وزن و قافيه هم افزوده شود و يك كلام شعرى موزون و مقفّى شود چنان تأثيرى در نفوس برجاى مىگذارد كه كلام منثور ( سخن نثر ) هرگز بر ايجاد چنين تأثيرى قادر نيست ( گاهى ، حتّى يك شعر سر نوشت يك شنونده را تغيير داده ، طوفان غرائز او را برانگيخته ، بىاختيار اشك او را بر گونه‌هايش جارى ساخته ، او را مست و مدهوش ساخته و از جاى كنده است و . . . )\r\nالبتّه در اينجا بحث كوتاهى هم مطرح است كه : سرچشمهء اين همه تأثيرات در كلام شعرى چيست ؟ برخى برآنند كه اين امر يك منشأ عادى دارد كه عادت همان طبيعت ثانوى انسان است يعنى عربها و فارسىزبانان و . . . در اثر اين‌كه از كودكى و در دوران\r\n\r\n","description":"","footnote":"","page_name":" 461 ","page_number":461},
  {"content":"\r\n\r\nمدرسه ، دبستان ، دبيرستان و . . . با شعر و شاعرى و سخن موزون و مقفّى ، انس و الفت مىگيرند و شب و روز با آنها سروكار دارند اين امر براى آنان عادت شده و يك ذوق و سليقهء ثانوى ، عارضى ، غيرفطرى و غريزى براى آنان درست شده و به‌سبب عادات از اين امور متأثر مىشوند .\r\nولى مرحوم مظفر مىفرمايد : حقّ مطلب آنست كه اين تأثير و تأثرى كه از ناحيهء افزودن وزن و قافيه پيدا مىشود يك امر فطرى و غريزى است و كارى به عادت ندارد ، همانطورى كه انسان از يك آهنگ موسيقى جالب و منسجم ، متأثر مىشود و لذّت مىبرد ( بلكه حيوانات ديگر هم از آهنگهاى مخصوصى لذّت مىبرند ) هم‌چنين از شعر موزون و مقفّى هم لذّت مىبرد و اگر اين يك امر عادى بود كار عادت ايجاد و خلقت غرائز و ذوقها نيست بلكه غرائز را خداوند در نهاد انسانها به وديعت نهاده و در سرشت انسان هستند و كار عادت تنها به اينست كه اين غرايز را تقويت كرده و رشد و نمو مىبخشد ، طوفان غرايز را برمىانگيزد ، كبريتى به انبار باروت است ، بادى است كه بر خاكستر روى آتش وزيده و آنها را به كنارى مىزند و كوه آتش زبانه مىكشد .\r\nقوله : بل ؛ در اين قسمت مرحوم مظفر قدم را فراتر نهاده مىفرمايند :\r\nنه تنها شعر موزون و مقفّى داراى چنان اثرى مىباشد بلكه كلام نثرى هم كه داراى قافيه باشد و جملات آن مزدوج و معادل باشد ( دو جمله ، دو جمله ، سه جمله سه جمله ، كه از لحاظ كلمات و آهنگ آنها مساوى باشند چنان كه در باب خطابه در بخش توابع گفته شد ) ، اگرچه داراى وزن شعرى هم نباشد باز موجب تأثير در نفوس گرديده و احساسات و عواطف را برمىانگيزاند . اين حقيقت را از برخى آيات قرآن بويژه ، سوره‌هاى كوچك آخر قرآن نيز مىتوان دريافت ، براى نمونه :\r\n   أَ فَلا يَنْظُرُونَ إِلَى الْإِبِلِ كَيْفَ خُلِقَتْ ؟ وَ إِلَى السَّماءِ كَيْفَ رُفِعَتْ ؟ وَ إِلَى الْجِبالِ كَيْفَ نُصِبَتْ ؟    « 1 »\r\nو يا : در جاى ديگر مىفرمايد :\r\n\r\n\r\n","description":"","footnote":"\r\n( 1 ) . سورهء غاشيه ، آيهء 17 .\r\n","page_name":" 462 ","page_number":462},
  {"content":"\r\n\r\n  وَ نَمارِقُ مَصْفُوفَةٌ وَ زَرابِيُّ مَبْثُوثَةٌ . . .   « 1 »\r\nيا در فارسى مىخوانيم :\r\nگوى باخته و اسب تاخته و . . .\r\nقوله : نعم ؛ البتّه كلام نثرى ، كه مسجّع و داراى سجع يا قافيهء نثرى است بايد روان باشد تا اوقع در نفوس باشد . مبالغهء بيش از حدّ در سجع‌دار كردن سخنى كه تكلّف آن بر همگان واضح است باعث مىشود كه كلام ، آن رونق و تأثير خود را از دست بدهد نظير آنچه كه در ميان دانشمندان اسلام آن هم در قرون اخير رايج شده كه بنا را بر اختصار گذاشته و سعى وافر در آن دارند كه جملاتى منسجم و منظم بيان كنند تا آنجا كه گاهى كلمهء معادل روانى پيدا نكرده و دچار تعقيد و مغلق‌گوئى شده ، كلمات غريب و نامأنوسى را به كار برده‌اند كه فهم آن بسيار دشوار است ( شبيه آنچه در مقدمه كتب مغنى ، مطول ، مختصر ، معالم و . . . به كار رفته ) . ولى براى وصول به غرض كه همانا تأثيرگذارى بر نفوس باشد بايد از مبالغه و افراط در اين امور پرهيز شود .\r\nقوله : و على هذا ؛ با اين مقدمه ما معتقد هستيم كه وزن و قافيه از اجزاء و مقومات شعر هستند نه از توابع و محسنات آن و مادامى كه هدف منطقى از شعر بيان يك مطلب علمى ، فلسفى و . . . نباشد بلكه تخييل و تأثيرگذارى در قوهء متخيّله افراد باشد از وزن و قافيه مستغنى نيست بلكه هرآنچه كه موجب تأثير بيشتر در نفوس باشد در غرض منطقى دخيل‌تر خواهد بود و شكى در اين نيست كه وزن و قافيه چنين مىباشند . با اين حساب مىتوان گفت : همانطورى كه خطابه داراى دو جزء اصلى بود :\r\n1 . عمود .\r\n2 . اعوان .\r\nو در بخش اعوان پنج امر را تحت عنوان استدراجات و شهادات برشمرديم ، همچنين شعر نيز داراى دو جزء است :\r\n1 . عمود شعر كه همان مواد قياسات شعرى ( يعنى قضاياى متخيلات ) است ؛\r\n\r\n\r\n","description":"","footnote":"\r\n( 1 ) . سورهء غاشيه ، آيات 16 و 15 .\r\n","page_name":" 463 ","page_number":463},
  {"content":"\r\n\r\n2 . اعوان شعر كه همان اوزان و قوافى است .\r\nقوله : نعم ؛ اگرچه كلام موزون و مقفّى را كلام شعرى مىدانيم و قياس شعرى را از آن مركب مىدانيم امّا بايد بدانيم كه منطقيون هركلام منظوم و به رشتهء نظم درآمده را ، كه داراى قافيه باشد شعر نمىنامند ، بلكه خصوص كلام منظومى كه موجب تأثير در نفس و تخيّل باشد ولو موجب تصديق هم نشود و في الواقع دروغ و خلاف واقع هم باشد را شعر گويند .\r\nكلام منظومى را كه در مسائل علمى ، فلسفى ، تاريخى و دينى سروده شده و به نظم درآمده ( مثل منظومهء حاجى سبزوارى در منطق و فلسفه ، منظومهء ابن مالك در ادبيات ، منظومه سيّد بحر العلوم در فقه و رجال و منظومهء مرحوم آيت اللّه غروى اصفهانى در احوالات چهارده معصوم عليه السّلام و . . . ) و صرفا تاريخى يا واقعيات علمى را بيان مىكند نامش شعر نيست اگرچه در صورت و ظاهر شبيه به شعر بوده و داراى همان وزنها و قافيه‌ها است ولى نامش منظومه است نه شعر و گاهى در نزد برخى عربها آن را شعر نامند و بلكه به تعبير صحيح‌تر در نزد مستعربين ( كسانى كه عرب نيستند و عربى بودن و گفتن را به خود بسته‌اند و با معناى لغوى شعرى در عربى آشنا نيستند ) آن را شعر خوانند و گرنه به تعبير صحيح بايد آنها را منظومه خواند . و به قول مرحوم خواجه طوسى رحمهم اللّه :\r\nپس شعر در عرف منطقى كلام مخيّل است . و در عرف متأخران كلام موزون مقفى ، چه به حسب اين عرف هر سخنى را كه وزنى و قافيتى باشد ، خواه آن سخن برهان باشد ، و خواه خطابى ، خواه صادق و خواه كاذب ، اگر همه به مثل توحيد خالص يا هذيان محض باشد ، آن را شعر خوانند . « 1 »\r\nدر اين‌جا مىتوانيم نسبت ميان كلام شعرى در اصطلاح يونانيان باستان با كلام شعرى در اصطلاح عربها و ديگر امم را به صورت عموم و خصوص من وجه بيان كنيم :\r\nمادّه افتراق شعر نزد مناطقه قديم يونان : قضاياى متخيله‌اى است كه موجب تأثير در نفس گرديده و سبب انقباض و انبساط آن مىگردند اگرچه داراى وزن و قافيه به\r\n\r\n\r\n","description":"","footnote":"\r\n( 1 ) . اساس الاقتباس ، ص 587 .\r\n","page_name":" 464 ","page_number":464},
  {"content":"\r\n\r\nاصطلاح متاخرين نباشند مثل : « العسل مرّة مهوّعة » « انقباض‌آور » و « الخمر يا قوتية سيّاله » « انبساطآور » .\r\nمادّه افتراق شعر در اصطلاح عربها و ديگران در « قوله نعم » بيان شد كه سخن منظوم در مسائل علمى ، تاريخى و . . . كه داراى وزن و قافيه باشد نامش در اصطلاح متأخرين شعر است ولى در اصطلاح منطقيون قديم شعر نيست چون فاقد ركن اصلى آن « تأثير در قوهء خيال » است .\r\nمادهء اجتماع : كلام شعرى كه هم موجب تأثير در نفوس شود و هم داراى وزن و قافيه باشد . مانند كثيرى از اشعار كه شعراء بيان مىكنند در باب هجاء ، تشبيب ، غزليّات ، و . . .\r\nقوله : و ممّا ينبغى ؛ نكته‌اى را كه نبايد از آن غافل شد اين‌كه : ما اگرچه بر خلاف مشهور منطقيون مدعى شديم كه وزن و قافيه از اجزاء كلام شعرى هستند ولى منظورمان از وزن و قافيه ، خصوص آن اوزان و قوافى كه نزد عربها و ديگران معروف است و در دو علم عروض ( اوزان‌شناسى ) و قافيه ذكر شده و داراى كيفيات مخصوص به خود مىباشد نيست ، بلكه دائره مطلب از اين وسيع‌تر بوده و هرآنچه كه داراى تفاعيل « جمع تفعيلات آن هم جمع تفعيل به معناى اوزان عروضى است ) بوده و براى آن جرس و آهنگ باشد و موجب تأثير در نفس گردد ، همين حكم را دارد ولو مثل بنود ( كلمات قصار هماهنگ مثل كلمات و جملات كوتاه آيات و سور آخر قرآن ، كلمات قصار ائمه عليه السّلام و حضرت امير در نهج البلاغه و كلمات جامعهء بزرگان دين و مانند آن ) نيز كه داراى وزن و قافيه است مدّنظر است و نيز هرآنچه كه داراى قافيه‌هاى مكرر است از قبيل موشحات ( شعرى گفتن كه چون حروف اوّل هر مصراع يا هر بيت را بهم‌بپيوندند نام شخص يا چيزى پديد آيد ) و رباعيّات ( دو بيتىها ) همه و همه در شمار كلام شعرى داخل بوده و داراى وزن و قافيه بوده و تأثيرى كه هدف اصلى كلام شعرى است دارند پس به معناى اعمّ كلمه منظور ما است .\r\nقوله : و امّا الشعر المنثور :\r\nامّا آنچه كه به عنوان شعر نو ( يعنى شعرهاى نثرگونه يا نثرهاى شعرگونه ) مطرح و در\r\n\r\n","description":"","footnote":"","page_name":" 465 ","page_number":465},
  {"content":"\r\n\r\nعصر ما رايج شده است ، نيز شعر است امّا نه به اصطلاح عربها و ساير امم كه ذكر شد بلكه به معناى مطلق كلمهء شعر كه در اصطلاح يونانيان ذكر شد ( البتّه با آن شعر قديم يونان باز هم عموم من وجه است ، زيرا ممكن است شاعرى در قالب شعر نو يك حقيقت علمى را بيان كند نه موجب تأثير در خيال شود ، شعر نو يك ركن از اركان شعر جزئى از اجزاء آن را فاقد است ( منظور همان وزن است كه در اصطلاح عربها و . . . از اجزاء شعر - به معناى مذكور در علم عروض بود ولى در شعر نو اين جزء وجود ندارد ) .\r\nقوله : و الانصاف ؛ در خاتمه مىفرمايد :\r\nانصاف آنست كه ناديده گرفتن وزن و قافيه ( به معنى خاص مصطلح ، نزد اعراب و فارسىزبانان ، يا به معناى عام‌ترى كه مصنف بيان كرد كه شامل بنود و . . . نيز مىشد ) از ارزش شعرى كلام كاسته و تأثير تخييلى آن را در نفوس بسيار كم‌رنگ مىسازد اگرچه نام شعر داشته باشد و به اصطلاح منطقيون قديم يونان نامش شعر باشد صرفا به خاطر اين كه مواد و قضاياى آن يك سلسله قضاياى متخيّله است .\r\n\r\n2 . تعريف شعر\r\nتعريف شعر در اصطلاح منطق و در باب صناعات خمس چنين است :\r\nشعر سخنى است كه از يك سلسله اقوال و كلمات تشكيل شده و داراى چهار ويژگى ذيل مىباشند :\r\nالف . مخيّل و موجب تأثير در قوه خيال مىشوند ؛\r\nب . موزون و داراى وزن هستند ؛\r\nج . متساوى هستند ؛\r\nو وزنها انواع و اقسامى دارند و به صرف موزون بودن موجب آن تأثير شگرف در قوه خيال نمىگردد ، بلكه علاوه بر موزون بودن بايد مصرع اوّل هر بيت با مصرع دوم آن هم‌وزن باشد . هم‌چنين در قصايد بلند ، بايد همهء ابيات آن داراى وزن و آهنگ خاصى باشند نه اين‌كه هر مصرع يا بيتى وزنى از اوزان عروضى باشند و به اصطلاح ، شاعر از شاخه‌اى به شاخهء ديگر پريده و از وزنى به وزن ديگر برود كه آن‌وقت تأثيرى را كه بايد داشته باشد نخواهد داشت ، ناهمگونى ميان مصرع‌ها و ابيات ، موجب خلل در\r\n\r\n","description":"","footnote":"","page_name":" 466 ","page_number":466},
  {"content":"\r\n\r\nتأثير آن مىگردد . روى همين اصل ما به كلمهء موزون تنها ، قناعت نكرده بلكه كلمهء متساوى را هم افزوديم .\r\nد . داراى قافيه هم باشند كه در امر اوّل بدان اشاره شد .\r\nمرحوم مظفر اين تعريف را از خواجهء طوسى در اساس الاقتباس گرفته‌اند ، خواجه در اساس الاقتباس چنين آورده :\r\nصناعت شعر ملكه‌اى باشد كه با حصول آن بر ايقاع تخيلاتى كه مبادى انفعالاتى مخصوص باشد بر وجه مطلوب قادر باشد . و اطلاق اسم شعر در عرف قدما بر معنى ديگر بوده است ، و در عرف متأخران بر معنى ديگر است . و محققان متأخران شعر را حدى گفته‌اند جامع هردو معنى بر وجه اتم . و آن اين است كه گويند : شعر كلاميست مخيّل مؤلف از اقوالى موزون متساوى مقفّى . . . و معنى متساوى آن بود كه اركان قول كه آن را عروضيان افاعيل خوانند در همه اقوال متشابه بود ، و بعدد متساوى ، چه اگر متشابه نبود بحر مختلف مىشود و اگر بعدد متساوى نبود ضرب مختلف شود ، و مثمّن با مسدّس در يك شعر جمع شده باشد . « 1 »\r\n\r\n3 . فايده شعر\r\nمبحث سوم از مباحث صناعت شعر ، مربوط به بيان فوايد و منافع شعر و شاعرى است .\r\nشعر در زندگى اجتماع بشر داراى جايگاه ويژه و منزلت رفيعى بوده و منافع بزرگى بر آن مترتّب است . اين همه بخاطر آنست كه با زبان شعر جمعيّتها را مىتوان برنگيخت و در هنگام نياز به هيجان و ابراز احساسات از آنان مدد گرفت ، در قالب شعر است كه انسانها به كثيرى از مقاصد خويش جامه عمل پوشانده و با تحريك احساسات و تأثير گذارى در نفوس و قبضه كردن دلها ( شبيه كارى كه خطيب انجام مىداد ) به اهداف زيادى در امور عامّه و مسائل اجتماعى نائل مىشوند ، چه آن مسأله يك مسألهء دينى باشد يا يك مسألهء سياسى ، اجتماعى ، علمى ، فرهنگى ، عقلى ، فلسفى تجربى و يا طبيعى باشد و يا در حيطهء امور شخصى و فردى باشد . در اينجا به اهمّ فوايد شعر فهرست وار اشاره مىكنيم و آن هفت فايده است :\r\n\r\n\r\n","description":"","footnote":"\r\n( 1 ) . اساس الاقتباس ، ص 586 .\r\n","page_name":" 467 ","page_number":467},
  {"content":"\r\n\r\n1 . برانگيختن روح حماسى در سربازان به هنگام نبرد با دشمن ؛\r\n2 . برانگيختن روح حماسى در جمعيّتها به منظور دفاع و محافظت از يك عقيده ، مسلك ، مرام دينى يا سياسى و اقتصادى و . . . و يا تحريك احساسات و عواطف مردم براى آماده كردن و متوجّه ساختن آنها به سوى يك انقلاب فكرى ، فرهنگى و اقتصادى و . . .\r\n3 . تأييد ، حمايت و تقويت رهبران مذهبى و سياسى و . . . با مدح و ثناء در قالب شعر و متقابلا تحقير دشمنان رهبرى با مذمت كردن و هجو كردن ؛\r\n4 . اوج هيجان لذّت و طرب ( مستى ) ، برانگيختن شادمانى و بهجت صرفا به منظور سرگرمى و مسرور شدن كه در مجالس غنا و سرگرمى و شب‌نشينىها انجام مىگيرد ( كه خلفاى جور ، مجالس عيش و نوش و بزم شراب تشكيل داده و از كنيزكان زيباروى و خوش‌خوان و معنيّه مىخواستند كه براى آنها شعر بخوانند و بنوازند و برقصند و . . . تا آنان لختى بياسايند و در دامان شراب دمى بيارمند ) .\r\n5 . به هيجان آوردن و تحريك غم ، اندوه و گريه در قالب شعر آنگونه كه در مجالس عزا و مصيبت انجام مىگيرد ( مثل مجالس اقامهء عزا و ماتم براى سالار شهيدان ) .\r\n6 . برانگيختن و مشتعل ساختن آتش شوق به حبيب و دوست تا شعله‌ور ساختن آتش شهوت جنسى مثل آنچه در باب تشبيب و غزل است .\r\nتشبيب : اوصاف‌زنى را با شعر بازگو كردن است كه در شرع مقدّس براى آن بابى گشوده‌اند . تشبيب زن نامحرم حرام و تشبيب زن خيالى محل بحث است . تشبيب حليله اگر براى خود و نزد معشوقهء حلال باشد بلامانع ولى نزد نامحرمان ممنوع است چون آتش شهوت را شعله‌ور مىسازد و دلهاى مريض را به طمع مىافكند . و غزل : شعرى مركب از چند بيت و معمولا بين 7 تا 12 كه وزن آنها مساوى و مصراع اوّل با آخر ابيات مقفى باشد و موضوع آن وصف معشوق مىباشد . )\r\n7 . فايده ديگر شعر ، پند گرفتن و اجتناب از انجام منكرات و قبايح و خاموش ساختن تنور شعله‌ور شهوات و يا تهذيب نفوس و رياضت و سختى دادن به خود براى انجام خيرات است . مانند اشعار حكيمانه ، پند و اندرز ، آداب و دستورات اخلاقى ( مانند اشعارى كه از معصومين عليه السّلام گهگاهى سروده شده مثلا شعر امام هادى در مجلس متوكّل كه اشك نحس او را بر چهرهء خبيثش جارى ساخت و مانند اشعار فلاسفه و\r\n\r\n","description":"","footnote":"","page_name":" 468 ","page_number":468},
  {"content":"\r\n\r\nحكماء بزرگ و مردان الهى كه نوعا از اين باب است ) .\r\n\r\n4 . سبب تأثير شعر در جانها\r\nمبحث چهارم از مباحث صناعت شعر ، راجع به اين است كه : پس از آشنايى اجمالى با اهمّيّت شعر در حيات اجتماعى بشر و بيان فوائد آن در امر قبلى ، بايد به دو سئوال پاسخ داد كه عبارتند از :\r\nسئوال اوّل : ريشهء تأثيرگذارى كلام شعرى در نفوس و جانها و برانگيختن آنها به انبساط و انقباض و . . . از كجا است ؟ به عبارت ديگر : فلسفه اين همه تأثير چيست ؟ چه عاملى باعث مىشود كه كلام شعرى موجب آن همه انفعالات و تأثرات نفسانى مذكور در مبحث سوم و مانند آن مىگردد ؟\r\nسؤال دوم : اصولا شعريت شعر به چيست ؟ قوام شعر به چيست ؟ شعر يعنى كلام مخيّل كه مؤثر در خيال است اين تأثيرگذارى به چه عواملى بستگى دارد ؟\r\nاز اين دو به سؤال اوّل در همين بحث چهارم ، و به سؤال دوم در بحث پنجم جواب داده خواهد شد .\r\nامّا جواب سؤال اوّل : فلسفهء آن همه تأثيرات شگرف در كلام شعرى در اينست كه ( چنان‌كه مكرّر بيان شد ) ، قوام شعر به تخييل و برانگيختن قوهء خيال انسانها است و بىترديد تخيّل يكى از مهمّترين اسباب و عوامل تأثيرگذار در نفوس انسانها است به دليل اين‌كه اساس تخيّل را ، تصوير ( مجسم كردن يك صحنه ) و محاكات ( به تقليد از صاحب قول يا فعل يا اخلاق و حالت : كار او را تكرار كردن است ، شبيه كارى كه بوزينه‌ها انجام مىدهند ) و تمثيل ( مثال زنده و روشن آوردن و مطلب را در قالب آن مشخص كردن و بيان نمونه ) يك واقعيت يا يك صحنه‌اى است كه شخص مىخواهد از آن پرده‌بردارد و آن را بازگو كند . شكى نيست كه بيان يك واقعيت به صورت عبارات خشك و جامد آن تأثير را ندارد كه مجسّم كردن آن صحنه و به تصوير كشيدن آن و در خيال طرف صحنه را نماياندن آن اثر را دارد . فرق بسيار زيادى است ميان مشاهدهء يك شىء در همان لباس واقع و نفس الامرى آن ، با مشاهدهء تمثيل و تصويرى آن شىء و محاكات و تقليد از آن شىء به شىء ديگرى كه مثل او باشد . جهت اين فرق آنست كه تصوير و تمثيل موجب تعجّب نفس شده و تخيّل را در آن زنده كرده و برمىانگيزاند ، در نتيجه انسانى از آن لذّت برده و بدان نشاط پيدا مىكند و جلب مىشود ، ولى بيان\r\n\r\n","description":"","footnote":"","page_name":" 469 ","page_number":469},
  {"content":"\r\n\r\nواقعيّات حوادث به همان عبارت خشك بدون تصوير و تمثيل آن اثر را ندارد . براى روشن شدن مطلب به نمونه ذيل توجّه فرماييد :\r\nانسانهايى هستند كه طرز خاصى سخن مىگويند ، راه مىروند ، حركت مىكنند ، شعر مىخوانند و خلاصه داراى قول ، فعل ، و خلق و خوى مخصوصى هستند . حال ما خود ، آنها را ديده‌ايم و صدهابار با اين طرز سخن و . . . آشنا شده‌ايم ، اگر خود آن شخص براى بار ديگر همان‌طور حرف بزند ، راه برود و . . . براى ما جاى شگفتى نيست ولى اگر انسان ديگرى دلقك‌بازى كرده ، حركات ، رفتار و گفتار او را تكرار و تقليد نمايد براى ما خيلى شگفت‌آور است بگونه‌اى كه بىاختيار جلب و جذب او شده و فرياد خنده و تعجّب را بلند مىكنيم و . . .\r\nاين نيست ، مگر در سايه تأثير فراوانى كه تمثيل و تصوير دارد كه ما در حقيقت حالت خاص او را مجسم ساخته‌ايم .\r\nواضح است كه به هر اندازه اين تصوير گويا و دقيق باشد و خصوصيات آن صحنه يا فرد را بهتر به تصوير بكشد و در انظار شنوندگان مجسم سازد به همان نسبت تأثيرش در نفوس بيشتر خواهد بود ، لذا امروزه مشاهده مىكنيم كه هنر سينما در جهان غوغا مىكند و از جمله بزرگترين امورى است كه در نفوس تأثير مىگذارد و هنر سينما اين همه موفّق بوده و جمعيّتهاى فراوان را به سمت خود متمايل ساخته است و اين نيست مگر به سبب دقّتى كه يك بازيگر سينما و هنرمند در به تصوير كشيدن يك مطلب از خود نشان مىدهد بگونه‌اى كه گويا تمام ريزه‌كاريهاى رفتار و كردار فلان عالم يا سلطان و . . . را براى بيننده مجسّم مىسازد .\r\nتأثير شعر در نفس نيز از همين باب است چرا كه كلام شعرى با تصوير و مجسم كردن يك مطلب ، اعجاب همگان را برمىانگيزد و براى هر شنونده‌اى سخن تازه و عجيب و غريبى مىنمايد ، نفس از آن لذّت مىبرد و متأثر مىشود ، آن تأثر خاصى ( انبساط و سرور يا حزن و اندوه و . . . ) كه كلام ايجاب مىكند .\r\nبراى همين است كه گفته‌اند : شاعر مانند يك نقاش ماهر و صاحب فنى است كه با نوك قلم صورت‌ها و صحنه‌هاى گويايى را مىآفريند ، كه گويا نقاشى فلان نقاش هنرمند با انسان سخن مىگويد ، اين‌قدر زنده و گويا است . انصافا بايد گفت : شعر از جمله فنون زيبايى است كه هدف آن به تصوير كشيدن يك سلسله حقايق است ، گاهى\r\n\r\n","description":"","footnote":"","page_name":" 470 ","page_number":470},
  {"content":"\r\n\r\nيك نقّاش با قلم خود نقش‌آفرينى مىكند و گاهى يك گوينده با سخنان شعرى آن تأثيرات را مىآفريند .\r\n\r\n5 . قوام شعر به چيست ؟\r\nامّا جواب سئوال دوّم : گفتيم شعر آن است كه مؤثر در نفوس بوده و خيال‌برانگيز باشد . هر اندازه قوّه خيال شاعر قوىتر باشد كلامش هم مؤثرتر است . قوام كلام شعرى به سه امر است كه اگر اين هرسه جمع شد آن شعر را كامل خوانند :\r\nامر اوّل : ركن اوّل كلام شعرى وزن است ؛ اوزان چنان‌كه در علم عروض آمده متعدد و متفاوت هستند . هر وزنى گويا ، بيانگر و حكايت‌كنندهء يكى از حالات نفس انسان است و چون متناسب با آن حالت و معبّر از آنست ، لذا موجب انفعال و تأثّر در نفس مىگردد في المثل برخى از وزن‌ها و آهنگهاى شعرى موجب سبكسرى و خفّت مىگردد ( و مخاطب را به يك سلسله كارهاى سبكسرانه وامىدارد يا او را به رقص مىاندازد ) . برخى از اوزان و آهنگهاى شعرى سبب وقار ، جلالت ، متناسب و سنگينى شنونده مىشود ، و بعضى متناسب با غم و اندوه است و پاره‌اى متناسب با شادى و سرورند . به‌هرحال هر وزنى از اوزان كه باشد برانگيزانندهء تخيّل و سبب لذّت نفوس مىگردد و اين امور چنان كه قبلا هم اشاره شد يك سلسله امور غريزى و فطرى هستند .\r\nحال اگر به اين وزن خاص شعرى ، لحن و نغمه خاص هم افزوده شده و انسانى با صوتى خوش و زيبا آن را بخواند تأثير آن صد چندان مىگردد بويژه اگر نغمات غليظ و درشت ، گوياى حال غضب باشد ، نغمهء رقيق و نازك ، بيانگر حال سرور و هيجان شوق باشد ، نغمهء محزون و غم‌انگيز ، بيانگر حال حزن باشد و . . . كه وقتى اين نغمه‌هاى خاص به آن وزن شعرى افزون شد معجزه مىكند . شاهد مطلب هم آنست كه ملاحظه مىكنيم ، گاهى يك قصيده را يك نفر مىخواند هيچ تأثيرى ندارد و گاهى شخص ديگرى مىخواند و حداكثر تأثير را در شنونده مىگذارد و ما بين اين دو مراتبى وجود دارد ، يا هردو با صوت مىخوانند ولى يكى خوش الحان است و خيلى تأثير مىكند و ديگرى صداى بدى دارد و اصلا تأثير نمىگذارد ( چه اين‌كه قرائت قرآن هم از اين قرار است ) .\r\nامر دوّم : ركن دوّم از اركان شعر ، خود الفاظ و كلماتى است كه شنيده مىشود كه هر حرفى از حروف داراى نغمه و آهنگ خاص خود است و گوياى حالى از حالات\r\n\r\n","description":"","footnote":"","page_name":" 471 ","page_number":471},
  {"content":"\r\n\r\nاست و هر كلمه‌اى نيز اين‌گونه است ، و هر جمله و تركيبى نيز اين گونه است و مبيّن حال خاصى از حالات است ، لذا تأثيرات هم متفاوت است ، حتّى طرز ادا كردن الفاظ هم متفاوت است . مثلا الفاظ شيرين و رقيق كه با نازكى و رقّت ادا مىشود تأثير خاصى دارد و الفاظ غليظ و ثقيل كه گوش‌خراش مىباشند تأثير ديگرى دارند و ميان آن دو هم مراتبى است كه برخى به اولى نزديكتر و برخى به دوّمى متمايل است .\r\nباز هم مىافزائيم تأثيرات لفظ مسموع و شنيده شده ، يا از ناحيهء جوهر و ذات لفظ است مثل اين‌كه كلمات فصيح و دهن‌پركن و جذّاب را به كار ببرد ، يا از ناحيه حيله و هنرى است كه در تركيب آنها به كار برده است و موجب زيبايى و جذابيّت كلام شده ، مثلا از انواع تشبيهات ، استعاره‌ها ، توريه‌ها ، مجازات و كنايات استفاده كرده و شكى نيست كه هركدام از اينها ، متناسب با خود تأثيرى در نفس دارند .\r\nامر سوّم : ركن سوّم « معانى كلام » است كه مخاطب از شنيدن الفاظ خاص اين معانى در ذهنش آمده و همين معانى قوّه خيال او را تسخير مىكنند . اين معانى عبارتند از همان قضاياى تخيّلى كه مواد قياس شعرى را تشكيل مىدهند و در منطق ارسطوئى قوام شعر به آنها است .\r\nحال هنگامى كه همهء اين عناصر سه‌گانه جمع شد البتّه شعر ، شعر كامل مىگردد و به حقّ مىتوان آن را شعر تامّ ناميد . توسّط همين امور است كه برخى شعرا بر برخى تفاضل و برترى پيدا مىكنند و شعر يك شاعرى تا اوج عظمت بالا مىرود و قلّه‌ها را فتح كرده ، جاودانه مىشود همانند اشعار حافظ ، سعدى ، مولوى كه وردزبان خاص و عام گشته و محفل عاشقان و شيفتگان را روشن مىسازد ، متقابلا شعر شاعر ديگر به نهايت درجه پستى سقوط مىكند . در سايه همين امور است كه مراتب و درجات شعرا از حيث پستى و بلندى مختلف و متفاوت مىشود ، چه‌بسا شاعرى كه مىتازد و پيش مىرود تا آنجا كه هيچ شاعرى را ياراى همراهى با او نيست ، او سبقت مىگيرد ، قلّه نفوس و دلها را فتح مىكند ، صدرنشين مىشود و حتّى ارزش اين شاعر آنقدر بالا مىرود كه از حيث تأثير كلام تالى تلو انبياء عظام الهى مىگردد . متقابلا شاعر ديگر در گل مىماند و مستحق هرگونه تحقير مىگردد تا آنجا كه مضحكه خاص و عام مىگردد و بطّالين و اهل استهزا شعر او را به عنوان مسخره مىخوانند و بدان مىخندند . ميان آن اوج و اين حضيض ، مراتب فراوان و درجات بسيارى هست كه لا تعدّ و لا تحصى .\r\n\r\n","description":"","footnote":"","page_name":" 472 ","page_number":472},
  {"content":"\r\n\r\n\r\n6 . شيرين‌ترين شعر ، دروغ‌ترين آن است\r\nاز جملهء قضاياى مشهوره در ميان شعراى عرب‌زبان اينست كه مىگويند :\r\n« الشعرا اكذبه اعذبه\r\n« شعر هرچه دروغش بيشتر باشد شيرين‌تر خواهد بود »\r\nو به روايت ديگر :\r\nالشعرا حسنه اكذبه يا اكذبه احسنه\r\nيعنى بهترينش دروغترين آنست ،\r\nاين قضيه آن‌قدر مشهور است كه ضرب المثل گرديده است . برخى از دانشمندان متأخر ادبيّات به دو دليل اين سخن مشهور را مورد استخفاف قرار داده و آن را سبك و كودكانه شمرده‌اند :\r\nدليل اوّل : هر انسانى به حكم وجدان ، يقين دارد كه دروغ از جملهء زشت‌ترين چيزها است آنگاه چگونه ممكن است كه دروغ با همهء قباحت و زشتى ، ميلح ، نمكين و شيرين‌ترين باشد ؟ اين تناقض ، آشكار و يك بام و دو هوا است .\r\nدليل دوّم : تمام ارزش شعر از آن به تصوير كشيدن يك واقعيّت است آن هم تصويرى كه مؤثر باشد ( ذيلا در بيانات مصنف واضح خواهد شد ) ، اين در صورتى است كه واقعيّتى وجود داشته باشد و كلام صدق باشد امّا اگر كذب شد اسمش با خود او است كه مخالف واقع است و در كذب و دروغ تصويرى از واقعيّت يك شىء نيست فكيف يكون مؤثرا ؟\r\nمرحوم مظفر رحمهم اللّه از هردو دليل اين بعض جواب داده‌اند كه مطالب اين بخش ( مبحث ششم ) مربوط به جواب دليل اوّل بعض و مطالب بخش بعدى ( مبحث هفتم ) جواب دليل دوّم است . در جواب از دليل اوّل مىفرمايد :\r\nنقدى كه شما كرديد در يك صورت صحيح و در صورت ديگر باطل است .\r\nبيان ذلك : اگر مراد از شعر كاذب و دروغين صرفا بيان يك واقعيت و اخبار از واقع و نفس الامر باشد آن هم به نحو كذب و بيان خلاف واقع ، حقّ با شما است . چنين كذبى از اقبح اشياء است فكيف يكون اعذب الاشياء ؟ ولى چنان‌كه قبلا هم گفتيم چنين اخبارى بر فرض هم كه صادق و مطابق واقع باشد شعر ، در اصطلاح ما نحن فيه ناميده نمىشود تا چه رسد به فرض كاذب بودن »\r\n\r\n","description":"","footnote":"","page_name":" 473 ","page_number":473},
  {"content":"\r\n\r\nولى اگر مراد از شعر عبارت از تصوير ، تمثيل و تخييل مطلب باشد ، فرق مىكند .\r\nبيان ذلك : به تصوير كشيدن يك واقعيّت ( چه در قالب بيان و سخن و چه نقاشى و قلم ) و ترسيم آن دوگونه است :\r\nالف . فقط بيان و مجسم كردن يك حقيقتى باشد با همان حقيقت و واقعيّتى كه دارد بدون كوچك‌ترى تحويل ، تغيير و دخل و تصرفى در آن صورت ، بدون افزوندن يا كاستن از آن ، بدون كمترين اغراق و مبالغه‌اى در آن و بدون كوچك‌ترين حيله ، مكر و ترفندى در تمثيل و ترسيم آن ( شبيه عكس كه دوربين عكاسى از انسان مىگيرد يا شبيه تصويرى كه دوربين فيلمبردارى بدون كمترين دستبرد و دستكارى مىگيرد و در منظر بينندگان قرار مىدهد ) چنين تصويرى البتّه يا اصلا مؤثر نيست و يا تأثير بسيار ضعيفى در نفس دارد و آن تأثّر ، انفعال ، التذاد ، انبساط و انقباضى را كه مطلوب است بدست نمىدهد .\r\nب . گاهى به تصوير كشيدن يك واقعيّت ، همراه با يك صورت تخيّلى ، خيال‌پردازانه و شاعرانه است . نظير رتوشى كه در فن عكاسى انجام مىگيرد كه عبارت است كه دستكارى عكس روى فيلم يا شيشه پس از ظهور آن بوسيلهء رنگ و مداد مخصوص جهت زشت يا زيبا كردن حالت و قيافهء تصوير ( مثلا ابروان كمانى و سياه و پرپشت ، دماغ قلمى كشيده ، دهان كذا ، چشمان كذا . . . ) ، نظير كاريكاتورى كه فلان مجلّه از فلان رجل سياسى ، اقتصادى ، اجتماعى و . . . عرضه مىكند كه صورت آن شخص موردنظر را با همان خصوصيات مشخّصه‌اى كه دارد كاملا نشان مىدهد ضمن اين‌كه آقاى نقّاش ، هنرمند و كشندهء اين كاريكاتور با استفاده از خلاقيّت ذهن و قوّهء خيال تغييرات و تحريفاتى روى آن صورت انجام مىدهد ( مثلا دماغ بسيار بزرگى براى او درست مىكند ، چنگال‌هاى بسيار قوّى ، كه خون از آنها مىچكد يا چهرهء او را بسيار عبوس و درهم كشيده نشان مىدهد ، و . . . ) كه هدف از اين دخل و تصرّفات عبارت است از بيان پاره‌اى از اخلاقيّات ، حالات روحى ، افكار و انديشه‌هاى صاحب صورت ( منتها بيان قال نيست بلكه زبان حال ، قلم و تصوير است كه با مخاطبين سخن مىگويد )\r\nحال چنين تصويرى از يك واقعيّت داراى دو جهت است :\r\n1 . جهت صدق دارد ؛\r\n2 . جهت كذب دارد .\r\n\r\n","description":"","footnote":"","page_name":" 474 ","page_number":474},
  {"content":"\r\n\r\nاين تصوير در همين‌حال با آن‌كه كاذب و دروغ مىنمايد صادق و راست است و تمام نكته در همين‌جا است كه شگفتى شما را برمىانگيزد كه چگونه صدق و كذب يك‌جا جمع شده‌اند . در اينجا شخص تصوير گرد و هدف و مراد دارد :\r\n1 . مراد واقعى و جدّى ؛\r\n2 . مراد ظاهرى و استعمالى .\r\nصدق مربوط به مراد جدّى و كذب مربوط به مراد استعمالى است . براى توضيح بيشتر همان مثال صورت كاريكاتورى را قدرى باز مىكنيم ، گاهى شخص مصوّر و نقاش با هنرمندى و چيره‌دستى هرچه تمام‌تر به آن صورت لباسى مىپوشاند و آن را در قالبى نشان مىدهد كه حاكى از خشم و غضب يا كبرياء و بزرگ‌بينى باشد و چهره‌اى بسيار خشمگين يا متكبّر از او عرضه مىكند درحالىكه شخص صاحب صورت در خارج اين اندازه عبوس و ناراحت نيست ( يا اين اندازه دماغ بزرگ ندارد ، اين اندازه دهان گنده و دندانهاى ناهنجار و . . . ندارد ) ولى در واقع داراى حالت روحى غضب و تكبر مىباشد در اينجا اين تصوير به لحاظ مراد استعمالى و ظاهرى ، كذب است چون با واقع منطبق نيست يعنى فلان شخص در خارج اين اندازه چين‌وچروك پيشانى ندارد ، عبوس نيست و . . . ولى به لحاظ مراد جدّى و واقعى كه هدف نقش هنرمند بيان حالت عصبانيّت و خشم صاحب صورت است كه در خارج آدمى است حريص ، عبوس ، متكبر و . . . و واقعا اين صفات را دارد ، صدق است . در واقع اين تصوير كنايه از آن واقعيّت است و در باب كنايه ، خود معناى كنايى و مكنّى بها ملاحظه نمىشود بلكه مكنّى عنها مدّنظر است . مثلا در عربى براى بيان جود و سخاوت شخصى اين مثالها به كار مىرود :\r\nزيد جبان الكلب ، زيد مهزول الفصيل ، زيد كثير الرمّاد در اينجا منظور اصلى معانى خود اين كلمات نيست ، تا اگر در منزل زيد سگى نبود يا بود ولى ترسو نبود يا بچه شترى نبود يا بود ولى لاغر نبود و يا خاكسترى نبود يا بود ولى زياد نبود ، فورا نتيجه بگيريم كه كلام كذب است ! خير منظور اصلى كنايه از جود است پس بايد آن صفت را ملاحظه كنيم ، اگر در واقع داراى جود و سخاوت بود اين تعبيرات صدق است ولو جبان الكلب نباشد ، مهزول الفصيل نباشد ، كثير الرماد نباشد چون‌كه با وسايل امروزى غذا طبخ مىكند و به مهمانان مىدهد و . . . پس منافاتى ندارد كه مراد استعمالى كذب\r\n\r\n","description":"","footnote":"","page_name":" 475 ","page_number":475},
  {"content":"\r\n\r\nباشد ، ولى مراد واقعى و جدّى صدق باشد . حال كه اين مثال واضح شد در مطلب مورد بحث ما ( باب شعر ) نيز مطلب از اين قرار است كه مراد استعمالى كذب ، ولى مراد واقعى صدق است ( مثلا آنكه مىگويد : براى يك بوسه بر ركاب فلان سلطان بايد نه كرسى فلك را زير پا گذاشت . هدفش بيان رفعت مقام و منزلت فلان است و به لحاظ مراد استعمالى كذب ولى به لحاظ مراد جدّى ، صدق است و . . . ) .\r\nمخصوصا كه بيشتر موارد در باب شعر ، تخييل آميخته با اغراق و مبالغه است از قبيل مبالغه در مدح و ستايش كسى ، مبالغه در مذمت و سرزنش ، مبالغه در تحسين يا تقبيح كسى شكى نيست كه مبالغه ، باب جدائى غير از باب كذب است و هدف ، بيان نهايت درجهء حسن يا قبح چيزى است لذا مبالغه مىكند كه مراد جدّى و واقعى صدق است ولو مراد استعمالى كذب باشد . وقتى اين دو مطلب از يكديگر تفكيك شد .\r\nمىگوئيم اگر مراد جدّى و استعمالى هردو كذب و خلاف واقع باشند حقّ با بعض ادباء است و كذب محض ، هرگز مليح و شيرين نخواهد بود ولى اگر مراد جدّى ، صدق و مطابق واقع باشد ، كذب در مراد استعمالى مهمّ نيست و قبحى ندارد و جزء اقبخ الاشياء ( به تعبير آن بعض ) نخواهد بود . پس كاملا مطلب واضح شد و دليل اوّل بعض جواب داده شد .\r\nدر اينجا براى نمونه مثالى مىآوريم : گاهى شاعر در وصف معشوقه و محبوبهء خويش سخن مىگويد و در قالب شعرى ، از اوصاف و كمالات روحى و جسمى محبوبش سخن مىراند . مثلا چشم ، دهان و بينى او را به چيزى تشبيه مىكند يا قد و قامت كشيدهء او را به چيزى ديگرى تشبيه مىكند از جمله كمر باريك محبوب را به موى باريك تشبيه مىكند كه محبوبه‌اش آنقدر كمر باريك و دلربا است كه مثل موى ماند .\r\nحال اگر هدف شاعر واقعا و بدور از هرگونه اغراق و مبالغه‌اى بيان اين نكته باشد كه واقعا كمر محبوبش اين‌قدر باريك است كه مثل موى باريك است و مراد جدّى ، همين امر باشد ، اين كلام و تشبيه كذب محض بوده و كوچكترين تأثيرى در نفس گوينده و شنونده ندارد و همه مىدانند كه كمر انسان مثل مو نيست ، ولى اگر هدف شاعر و مراد جدّى او ، بيان اين نكته است كه محبوبش از لحاظ باريكى كمر از ديگران گوى سبقت را ربوده و از حدّ متعارف تجاوز كرده و تماشا دارد و واقعا هم‌چنين باشد البتّه\r\n\r\n","description":"","footnote":"","page_name":" 476 ","page_number":476},
  {"content":"\r\n\r\nاين تشبيه و كلام شاعرانه ، صدق محض است . اگرچه مراد استعمالى كذب باشد ولى مراد اصلى و واقعى او صدق است .\r\nاصولا به امثال اين تنظيرات ، تشبيهات ، ظرافتها و لطافتها است كه تعبير و سخن شاعر ، خيال‌برانگيز و عجيب و غريب جلوه مىكند و گاهى اين صورت خيالى كه او با سخن ، در قوه متخليهء خود و ديگران ترسيم مىكند شبه المحال مىگردد و در نتيجه توجّه حاضران را به خود جلب كرده و موجب انفعال و تأثر آنان و سلب انبساط و سرور آنها مىشود و به هر نسبتى كه صورت خيالى ، غريب ، تازه ، غيرمأنوس و بعيد از اذهان عموم و شنوندگان باشد به همان نسبت تأثيرش بيشتر و موجب شگفتى آدميان مىگردد به‌همين جهت است كه مىگوئيم :\r\nشعر به هر اندازه كه اغراق‌آميز و داراى مبالغه باشد از حيث كذب در مراد استعمالى ( نه مراد جدّى ) ، به همان نسبت شيرين‌تر مىگردد ( لذا اگر چهرهء محبوب را به قمر يا شمس تشبيه كند جاذبه دارد يا چهرهء آبله‌رو را به آسمان پر از ستاره تشبيه كند كه موجب انبساط مىشود . اينست معناى « اكذبه اعذبه » نه آن‌كه در ذهن بعض الادباء آمده بود .\r\nقوله : على ان ؛ از اينجا به بعد جواب دليل دوّم بعض الادباء است و آن اين‌كه : تابه‌حال اصرار داشتيم كه تصوير ، تخييل و شعر از حيث مراد استعمالى ، كذب است ولى از حيث مراد جدّى ، صدق است امّا حالا مىخواهيم ادّعا كنيم كه : بر فرض ، شعر از لحاظ مراد جدّى هم كذب باشد ولى آن تعبيرات شاعرانه و سحر بيان ، جاى خود را باز كرده و تأثير خود را در نفس مىگذارد و سبب انقباض و انبساط مىگردد ( اين مطلب است كه در مبحث بعدى تفصيلا بيان خواهد شد ) .\r\n\r\n7 . تأثير قضاياى مخيّله در نفس\r\nدر اين مبحث چنان‌كه در پايان بحث قبلى اشاره شد جواب استدلال دوّم بعض ادباء داده مىشود كه :\r\nقضاياى متخيّله بر فرض كذبشان هم ، موثر بوده و موجب انفعال نفس مىگردند ، فنقول : تأثير قضاياى خياليّه در نفوس آدميان از آن رهگذر نيست كه چون متضمّن بيان\r\n\r\n","description":"","footnote":"","page_name":" 477 ","page_number":477},
  {"content":"\r\n\r\nيك واقعيّت و حقيقت مورد اعتقاد مىباشند لذا مؤثرند بلكه حتّى اگر يقين به كذب آن‌ها هم داشته باشيم باز آن تأثير مطلوب و مورد انتظار از آن قضيّه حاصل مىشود ، زيرا كه هدف از متخيّلات تحت تأثير قرار دادن احساسات و عواطف آدميان و موجب انقباض و انبساط نفس بودن است ، مادامى كه هدف اين باشد مهمّ نيست كه قضيّهء متخيّله ما يك قضيّهء صادقه باشد يا كاذبه ، زيرا همانطورى كه قبلا هم بيان شد هدف ما از اين قضايا رسيدن به يك اعتقاد و تصديق قلبى نيست ، بلكه در اوايل مقدمهء صناعات خمس گفتيم كه يا هدف تصديق است و يا تأثير نفس ، ولو تصديق حاصل نباشد . آن‌كه هدفش تأثير در نفس باشد نامش قضاياى متخيّله است كه مبادى قياس شعرى قرار مىگيرند و اين را هم نيك مىدانيم كه مردم و نفوس غيرمهذّبه ( ولو دانشمند هم باشند ولى از قيد و بند وهم ، خيال و هوى و هوس نرسته‌اند و به عالم عقل و اخلاص راه نيافته‌اند ) از قضاياى متخيّله بيشتر متأثر مىشوند تا قضاياى حقيقيه و واقعيّات علمى .\r\nعلّت آن است كه جمهور و فرد غيرمهذّب بيش از اين‌كه عاقل و بصير باشند تحت تأثير احساسات و عواطف هستند و بيش از آن‌كه بدنبال اقناع عقل و وجدان باشند در برابر خيال وهم تسليم‌اند .\r\nدر اين قسمت نمونه‌هايى مىآوريم مبنى بر اين‌كه قضاياى متخيّله ولو صددرصد كذب هم باشد با اين حال همگى تأثير متوقع را در نفوس برجاى مىگذارند .\r\nالف : همه ما ديده‌ايم سخنان شعرى و قضاياى خيالى شعريه - كه در قالب وزن و آهنگ خاصى القاء مىشوند - امرى را كه صددرصد مبغوض و مورد تنفر انسان است صددرصد محبوب و مورد علاقهء انسان قرار داده‌اند ، متقابلا امرى را كه كاملا مورد علاقه بوده ، صددرصد مبغوض كرده و خشم آدمى را نسبت به آن برانگيخته‌اند . شما مىتوانيد اين مطلب را در رابطه با تنفّر و اشمئزار برخى از انسانها از خوردن يك طعام لذيذ ملاحظه و مشاهده كنيد كه طعام دلپذيرى آماده و در سفرهء مخصوصى چيده شده و فردى آماده خوردن آن شده ولى همين‌كه يك نفر به دروغ مىگويد : خودم ديدم كه مثلا سوسكى داخل غذا افتاده بود ، يا موشى از وسط اين غذا عبور كرد ، يا سگى اين غذا را بوئيده و . . . يا همين‌كه غذا را به يك چيز تهوّع‌آور تشبيه كرد فرد با همهء گرسنگى و اشتياق به خوردن طعام از خوردن آن دست مىكشد حتّى اگر يقين به دروغ بودن آن كلام داشته باشد ، اين نيست مگر بخاطر تحت تأثير قرار گرفتن قوهء خيال ، با\r\n\r\n","description":"","footnote":"","page_name":" 478 ","page_number":478},
  {"content":"\r\n\r\nاين‌كه عقل آدم حكم مىكند به اين‌كه بخورد و هيچ مانعى در كار نيست ولى وهم و خيال سركشى كرده و تسليم عقل نمىشوند .\r\nب . اين داستان معروف تاريخى را هرگز فراموش نكنيد كه آقاى نعمان بن منذر پادشاه حيره روزى بانديمش ( همپالكى ، همدم ) آقاى ربيع نشسته و مشغول خوردن طعام لذيذى بودند ، ناگاه آقاى لبيد شاعر ، كه در آن ايّام نوجوانى بيش نبود با قوم و قبيلهء خويش به رسم انتقام‌گيرى از ربيع ، وارد مىشوند و آقاى لبيد خطاب به نعمان گفت :\r\n مهلا ابيت اللعن لا تاكل معه * ان استه من برص ملمعة\r\nو انه يدخل فيها اصبعه * يدخلها حتّى يوراى اشجعه \r\nترجمه : هان اى نعمان دست نگهدار تو از ننگ نفرين ابا و امتناع دارى ، با او - ربيع - غذا نخور ، چرا كه تمام بدن او ( از جمله دستان و انگشتانش ) از فرط مرض برص و پيسى ، سفيد و درخشندگى دارد ، و او - ربيع - انگشتان برصى خود را در ميان غذا فرو مىبرد ، تا بدين‌وسيله عيوب انگشتان را پنهان سازد .\r\nنعمان بن منذر به محض شنيدن اين دو بيتى دست از طعام كشيده و ربيع را مورد شماتت قرار داد و هرچه ربيع اصرار ورزيد كه حقيقت امر را بيان كند ، علىرغم اصرار او نعمان از كشف واقعيّت امتناع ورزيده و ابياتى را سرود كه ضرب المثل شد ، منجمله بيت زير :\r\n قد قيل ذلك ان حقا و ان كذبا * فما اعتذارك من قول اذا قيلا \r\nيعنى اين مطلب سخنى بود كه گفته شد ( لبيد گفت ) چه حقّ باشد و چه باطل و كذب ، پس عذرخواهى تو از سخنى كه گفته شد فايده‌اى ندارد .\r\nملاحظه مىفرمائيد با اينكه نعمان يقين به كذب اين مطلب داشت معذلك كلام تأثير خود را گذاشت .\r\nج . باز هم تأثير قضاياى خيالى را در نمونهء زير ملاحظه فرماييد :\r\nاگر كسى در تصوير چهرهء انسان الفاظ و كلمات مشمئزكنندهء زير را ( چنانچه در روايت هم آمده ) به كار بگيرد مثلا بگويد : انسان موجودى است كه آغازش يك قطرهء منى گنديده و پايانش مردارى قذر و نجس و ما بين اين مبدء و آن منتها حامل عذره و نجاست مىباشد ، اين تصوير از انسان يك تصوير حقيقى است و جنبهء ناسوتى و\r\n\r\n","description":"","footnote":"","page_name":" 479 ","page_number":479},
  {"content":"\r\n\r\nجسمانى آدمى همين است كه در اين كلام به تصوير كشيده شده ولى اين تمام حقيقت انسان نيست بلكه داراى جنبه‌هاى معنوى و روحى هم هست و هر نفسى داراى محاسن و كمالاتى است كه جدّا شگفت‌آور است ، مخصوصا براى صاحب آن نفس . اصولا حب به نفس ، خويشتن‌خواهى و دوستى اساس زندگى بشر را تشكيل مىدهد ولى با همهء اينها آن تعبيرات كوبنده و بدنما تأثير خود را گذاشته و موجب تنفّر از نفس مىگردد و سبب اين تأثير و تأثر نفسانى و روحى ، همان صورت خيالى و تخيّلى است كه انسان متكبّر را از مسند كبر ، غرور و خودپسندى به زير كشيده و بدونشان مىدهد كه موجودى پست و حقير است و براى موجودى كذائى اين همه فخر و كبريايى نمىسزد و اصولا هدف گويندهء كلمات مذكور هم همين است كه آدمى را به خود آورد و او را از طغيان برحذر دارد .\r\nد . نمونهء ديگر را مىتوان در اشعار عربى جستجو كرد . چه بسيار انسان‌هاى وضيع و پست ، كه شعر آنها را رفيع و بلندمرتبه ساخته و در انظار مردم آنها را بزرگ نشان داده است ( همانند طواغيت ، جانيان تاريخى ، بنى اميه‌ها ، بنى عباس‌ها و . . . ) و چه اشخاصى كه رفيع و بلندمرتبه بودند ولى شعر عربى آنها را به زمين زده است ، چه جنگهايى كه شعر عربى برانگيخته و برپا كرده است و چه كينه‌هايى را در دلها ايجاد و پنهان كرده است ، چه بسيار انسانهايى كه از هم فاصله داشتند و با شعر عربى به هم نزديك شده‌اند و چه افرادى كه با يكديگر عداوت و دشمنى داشتند و با تأثير شعر ، عداوت آنها به اخوّت و برادرى و مبدّل گشته است ، گاهى يك بيت يا قصيده‌اى مايهء ننگ و سرافكندگى قبيله و عشيره‌اى گرديده و مايهء دشنام ، ناسزاگوئى ، استهزاء و تمسخر همگان گرديده است ، و متقابلا چه بسيار پيش آمده كه يك بيت شعر مايهء فخر ، مباهات و سربلندى قومى گرديده و تا يكسال به جلو درب خانه كعبه آويخته شده است ( اشاره به قصائد سبعهء معلّقه ) . با اين‌كه همه مىدانيم ، شعر نه واقعيتى را تغيير مىدهد و نه موجب اعتقاد و تصديق به امرى مىگردد . ولى در عين حال آن همه تأثيرات شگرف در انسان مىگذارد و سرّ اين همه تأثير در عاطفى بودن مردم است كه بيشتر تحت تأثير احساسات و عواطف هستند تا عقل ، و شعر هم با احساس و عاطفه سروكار دارد ، لذا موجب انفعال نفس مىگردد .\r\nخلاصهء كلام اين‌كه ، تصوير و تخييل ولو از يك مطلب كذب و دروغين هم باشد\r\n\r\n","description":"","footnote":"","page_name":" 480 ","page_number":480},
  {"content":"\r\n\r\nولى تأثير خود را در نفس مىگذارد و به هر نسبت كه صورت خيالى بعيد از اذهان و غريب‌تر باشد و براى مردم تازگى داشته باشد ، تأثيرش در نفس بيشتر و التذاذ نفس به آن قوىتر و صد چندان مىگردد . بهترين شاهد مطلب ، قصّه‌هاى كتاب هزار و يك شب ، كليله و دمنه ، قصّه‌هاى ادبيّات جديد و قصّه‌نويسان نو است كه با اين‌كه واقعيّت ندارد امّا آن همه مشترى ، مخاطب و خواننده دارد . مكرّر گفته‌ايم كه سبب اصلى اين تأثرات و انفعالات نفسانى همان استغراب ، استعجاب و عجيب و غريب شمردن آنها است .\r\nبنابراين مىبينيم كه قصّه‌ها ، لطيفه‌هاى خنده‌دار و قصص نادر الوقوع در به دو امر ، بار اوّل ، دوّم و چندم كه بيان مىشود بسيار جاذبه داشته و باعث خندهء خوانندگان مىشود و يا بشدت آنها را مىگرياند ولى هنگامى كه زياد تكرار مىشود ، گوش با آن مأنوس شده و ديگر خنده‌دار يا گريه‌آور نيست بلكه حتّى سخنى بىمزّه ، بىرنگ و بىارزش مىگردد تكرار بيش از حدّ آن سبب ملالت و اشمئزاز نفس مىگردد .\r\nاگر شنيده‌ايد كه در رابطه با برخى از شعرها گفته‌اند : فلان شعر مثل مشك خوشبو است كه هرچه تكرار شود ، خوشبوتر و باارزش‌تر مىگردد ، اين از همان مبالغات شعرا است و بر فرض كه صحيح ، مطابق واقع و بدور از مبالغه باشد اين تأثيرات و تازگىها دو عامل مىتواند داشته باشد :\r\n1 . در اين شعر نكته‌هاى ارزنده‌اى وجود دارد كه با يك‌بار خواندن و شنيدن ، همهء آن نكات كشف نمىشود و هربار كه تكرار مىشود نكته‌اى از نكات آن روشن مىگردد ، لذا پيوسته طراوت و تازگى دارد و گرنه كهنه مىشد ( مثل آيات قرآن و سخنان معصومين كه هميشه‌هميشه تازگى دارد و . . . ) .\r\n2 . الفاظى كه در آن شعر به كار رفته شيرين ، روان و دلنشين است ، پس هرچه تكرار شود از ارزش آن كاسته نمىشود و همانند تخيّل صرف نيست كه بار اوّل ، دوّم و چندم طراوت دارد نه براى هميشه .\r\n\r\n8 . قواعد قضاياى مخيّلات\r\nمطلب هشتم راجع به اين است كه آيا مواد قياس شعرى - كه قضاياى متخيّلات است - ضابطه و قاعده‌اى دارد كه موجب حدّ و حصر آن شود يا خير ؟\r\nدر جواب مىفرمايند : ( قبلا نيز در مبحث پنجم گفتيم ) قوام شعر به سه امر است :\r\n1 . اوزان . 2 . الفاظ . 3 . معانى خياليه .\r\n\r\n","description":"","footnote":"","page_name":" 481 ","page_number":481},
  {"content":"\r\n\r\nكسى كه مىخواهد در صناعت شعر مهارت پيدا كند و اين صنعت را متقن و مستحكم ساخته ، به خوبى از عهدهء آن برآيد ، ناچار بايد قواعد وزن ، الفاظ و معانى متخيّله را نيك بشناسد و بدانها مراجعه داشته باشد و گرنه صناعت و ملكهء شعر برايش حاصل نمىشود . از اين امور سه‌گانه دو امر اوّل يعنى اوزان و الفاظ ، داراى قواعد مضبوط و معيّنى هستند ( هركدام در فن مربوطه به تفصيل بيان شده ، جويندهء اين صناعت مىتواند به آنها مراجعه كرده و از آن قواعد استفاده كند ) . در علم منطق ، عمده هدف منطقى در صناعت و قضاياى شعرى همان جنبهء سوم و بيان معانى تخيّلى است نه بيان اوزان و الفاظ .\r\nامّا وزن ؛ از دو جنبه قابل بحث است :\r\n1 . ماهيّت وزن و آهنگ چيست ؟ اين قسمت در علم موسيقى كه يكى از چهار علم فلسفه وسطى است بحث و برّرسى مىشود .\r\n2 . كيفيت استعمال اوزان در اشعار ؛ اين جهت هم در علم عروض به تفصيل گفتگو شده است .\r\nامّا الفاظ : اين جهت از بحث هم مربوط به ادبّيات عرب يعنى علم لغت ، صرف و ، نحو ، معانى ، بيان ، بديع و مخصوصا از اين شش علم ، چهار علم لغت ، معانى ، بيان و بديع خيلى نقش دارد و بايد با اين مباحث آشنا باشد .\r\nحال بر شاعر است كه از اين علوم و فنون مربوط به اوزان و الفاظ ، اطلاع لازم و بلكه كافى در اختيار داشته باشد كه يا از طريق سليقه و استعداد خدادادى اين امور را مىداند و يا از طريق تعلّم و ممارست كسب كرده است ، و داراى ذوق و سليقه‌اى است كه توسّط آن مىتواند جزالت ( روانى ) و فصاحت ( شيوائى ) الفاظ را به نيكى درك كند و ميان الفاظ و كلمات از حيث عذوبت ( شيرينى ) و سليس بودن فرق بگذارد . البتّه مردمان در اين رابطه از حيث ذوق و سليقه فرق بسيار دارند ( چرا كه الناس معادن كمعادن الذهب و الفضّه ) و البتّه همهء انسانها از اهل هر زبانى و داراى هر مذهب و مردم و فرهنگى كه باشند داراى يك ذوق و سليقهء همگانى كه مشترك ميان آنها باشد هستند و همه از اين امور لذّت مىبرند ، منتها در بعضى قوىتر و در برخى ضعيف‌تر است . البتّه اگر بخواهيم اين ذوق و سليقه خدادادى رشد و نمو پيدا كرده و صيقلى و شفاف شود ( مثل همهء استعدادهاى خدادادى ) راهش ممارست و مداومت بر امر شعر و خواندن\r\n\r\n","description":"","footnote":"","page_name":" 482 ","page_number":482},
  {"content":"\r\n\r\nكتب شعرى و ديوانهاى شعر است كه اثر فراوان و بارزى در اين جهت دارد .\r\nامّا قضاياى متخيّله با معانى خياليّه كه مواد صنعت شعر و استدلال شعرى را تشكيل مىدهند ( و هدف اصلى منطقى بيان همين بخش مىباشد ) داراى يك قاعده و ضابطهء معيّنى نيستند كه بتوان آن‌ها را تدوين نموده و به رشتهء تحرير درآورد تا ديگران بدان مراجعه كنند ( بر خلاف قضاياى مشهورات ، مظنونات ، يقينيات و مسلمات و . . . كه حدّ و حصر داشته و داراى قاعده و ضابطهء معينى بودند و در جاى خود بيان شد ) . سرّ مطلب آنست كه - مكرّر گفته‌ايم ويژگى شعر اينست - هر اندازه قضاياى خياليّه نادر و كم ، عجيب و غريب و ستبعد باشند ، براى شنونده تازگى داشته و به همان نسبت تأثيرش در نفوس و التذاذ نفوس به آن بيشتر مىگردد . با اين ملاحظات قضاياى خياليّه حدّ و حصر نداشته و قابل ثبت و ضبط نيست ، بلكه به قول قرآن :\r\n  وَ الشُّعَراءُ يَتَّبِعُهُمُ الْغاوُونَ * أَ لَمْ تَرَ أَنَّهُمْ فِي كُلِّ وادٍ يَهِيمُونَ   « 1 »\r\n« شعراء در هر وادى سرگردانند » و طريق مستقيم و معين براى آنان نيست .\r\nملكهء شعرى از كجا پيدا مىشود ؟\r\nوقتى ما تاريخ بزرگان هر قوم را مطالعه مىكنيم ، مىبينيم همان‌طورى كه در ساير رشته‌هاى علمى و فنّى افراد نابغه ، دانشمندان بزرگ و كسانى كه قلل مرتفع علمى را فتح كرده باشند ، بسيارنادر هستند ، هم‌چنين در رشته شعر و شاعرى هم ، در ميان هر امّتى شعراء واقعى بسيار هستند چه‌بسا امّتهايى كه در ميان آنها كسى يافت نمىشود كه از لحاظ مرتبه شعرى به درجات عاليه رسيده ، نوآورى داشته و اسوه و الگوى ديگران باشد . تنها در فاصله‌هاى زمانى بسيار طولانى فرد يا افراد باعظمتى از قبيل سعدى ، حافظ ، مولوى و . . . يافت مىشوند .\r\nحال اين سئوال پيش مىآيد كه : سرّ ندرت شعراء بزرگ چيست ؟ چرا ملكه شعرى در بيشتر انسان‌ها يافت نمىشود ؟ با اين‌كه همه دوست دارند شعر بسرايند و شاعرى بزرگ شوند ، ولى براى نوع افراد چنين توفيقى حاصل نمىشود ، علّت چيست ؟\r\nمصنف رحمهم اللّه در جواب مىفرمايد : حقيقت امر اينست كه ما نيز بدرستى از سرّ مطلب آگاه نيستيم و تمام آنچه را كه در اين باب مىدانيم آنست كه : ملكه شعر و شاعرى موهبتى ربّانى و الهى است كه مخصوص عدّه‌اى از انسانها است ، همانند ساير مواهب\r\n\r\n\r\n","description":"","footnote":"\r\n( 1 ) . سورهء شعرا ، آيهء 225 و 224 .\r\n","page_name":" 483 ","page_number":483},
  {"content":"\r\n\r\nالهى از قبيل حسن بيان ، خطابه ، نقاشى ، داستان‌سرايى ، قصّه‌نويسى و . . . كه مخصوص افراد خاصى است و عموميّت ندارد به خاطر همين اختصاص است كه شعراء بزرگ از نوابغ و نخبگان انسان‌ها بشمار مىروند .\r\nبر همين اساس است كه امّت عربى آن همه به شعر و شاعرى اهمّيّت داده و شعراء خويش را عزيز و گرامى مىدارند ، اگر در ميان قبيله‌اى شاعرى نبوغ پيدا كند به افتخار او مجالس جشن و سرور برپا مىكنند ، قبايل ديگر به آن قبيله ، وجود چنين شاعرى را تبريك و تهنيت مىگويند و . . . درحالىكه اگر بيشتر مردم مىتوانستند اشعار عالى بگويند و مسئله ، عمومى بود و از رونق آن كاسته مىشد ، شعراء از نوابغ روزگار محسوب نمىشدند و مردم به آنها اين همه احترام نمىگذاشتند . پس اين نيز موهبتى از مواهب الهى است ، ( مثل بذرى كه در دل خاك پنهان مىشود و در آينده خوشه مىدهد ) امّا كسى كه اين موهبت را كشف كرد و فهميد كه چنين نعمت عظمايى در اختيار او است بايد تعليم و تمرين آن را پرورش داده و شكوفا كند تا مانند ساير استعدادهاى بالقوّه ، رشد و نمو پيدا كند و پيوسته بر تكامل آن افزوده شود ، تا آنجا كه مانند يك هسته به درختى نيرومند و سر بفلك كشيده مبدّل مىشود و هرآن ميوه دهد و خوراكيهايش را در اختيار ديگران قرار دهد ( اقتباس از آيهء قرآن است كه :   ضَرَبَ اللَّهُ مَثَلًا كَلِمَةً طَيِّبَةً كَشَجَرَةٍ طَيِّبَةٍ أَصْلُها ثابِتٌ وَ فَرْعُها فِي السَّماءِ * تُؤْتِي أُكُلَها كُلَّ حِينٍ بِإِذْنِ رَبِّها   « 1 »\r\nالبتّه نكته‌اى كه نبايد از آن غفلت كنيم آن است كه اكتشاف و استخراج اين موهبت مثل ساير مواهب كار آسانى نيست و چه‌بسا شخص ديگرى كه عارف و آگاه به امور است اين استعداد را قبل از صاحب آن كشف كند ( مثل كودكان نابغه‌اى كه والدين در اثر بيسوادى ، آنها را به جنون متهّم مىكنند ولى معلّم در محيط مدرسه ، استعداد دانشمند شدن او را كشف كرده و او را مورد عنايت خاص قرار مىدهد ) . گاهى هم متأسفانه بنا به دلائل بسيار مادّى و غيرمادّى اين استعدادهاى خدادادى خشكيده و پژمرده شده ، مىميرند . اگر در سنين خردسالى از آنها بدرستى بهره‌بردارى نشود ( مثل بسيارى از روستائيان ، فرزندان كارگر و كشاورز ، كه از آغاز ، دنبال كارهاى شاق بوده‌اند ، و به همين جهت به تدريج ذهن آنها كور شده و آسان‌ترين مسائل برايشان مشكل‌ترين\r\n\r\n\r\n","description":"","footnote":"\r\n( 1 ) . سورهء ابراهيم ، آيات 25 و 24 .\r\n","page_name":" 484 ","page_number":484},
  {"content":"\r\n\r\nمىشود . چه خوب است كه براى اين‌گونه افراد فكرى شده و واحدهاى سنجشى باشد كه استعدادها را كشف و از هركدام در جهت خاص خود بهره‌بردارى كنند ) .\r\n\r\n9 . رابطهء شعر با ضمير ناخودآگاه انسان\r\nدهمين و آخرين مطلب در باب صناعت شعر ، پيرامون رابطهء شعر با ضمير ناخودآگاه است .\r\nمصنف مىفرمايد : حقّ مطلب در اين رابطه ، آن است كه شاعر ماهر همانند خطيب ماهر و زبردست در ابداعات و ابتكاراتش از ضمير ناخودآگاه استمداد مىگيرد و دانسته يا ندانسته چشمه‌هاى شعر بر زبانش سرازير مىشود ( همانند مطلبى كه به انسان الهام گشته و سبب استكشافات فراوانى مىشود . البتّه در اين باب شعرا و خطبا در يك مرتبه نبوده ، بلكه ميان آنان اختلافات بسيارى مشاهده مىشود .\r\nشعر و خطابه از اين حيث ، خلاف ساير صناعات است . صناعات ديگر از قبيل :\r\nطب ، مهندسى ، فيزيك ، شيمى و . . . دائما نيازمند فكر و دقّت مىباشند . گاه يك صانع ، سازنده و مخترع را مىبينيم كه بارها و بارها دستگاه‌ها و ابزارها را مىآزمايد تا به نتيجهء مطلوب مىرسد و كم‌ترين اشتباهى در كارش ممكن است منجر به عواقب خطرناكى شود و بشريّت را نابود كند ، ولى صناعت شعر و خطابه بيش از آن‌كه مربوط به فكر و دقّت انسان باشد خدادادى و الهامى است و در دست خود انسان نيست ، بعضىها بالفطرة خطيب يا شاعرند و . . .\r\nو در اين باب شاهد گويايى از تاريخ داريم : صحّار عبدى يك شاعر نامدار عرب و از مواليان اهل بيت عصمت و طهارت عليه السّلام است ( در روايات ما اشاره شده كه اشعار او را به فرزندانتان بياموزيد ) . معاويه از اين شاعر گرانمايه پرسيد : اين بلاغت - به مقتضاى حال سخن و شعر گفتن - شما ، از كجا است ؟ چگونه مىشود كه اين همه حاضر جواب بوده و به راحتى و بالبداهه شعرهاى بلند و قصيده‌هاى غرا مىسرايى ؟\r\nاو در جواب گفت :\r\nاين چيزى است ، كه در سينه‌هاى ما خلجان مىكند و زبانهاى ما آن را گرفته و بيرون مىافكند ، همانند دريا كه درّهاى ارزنده‌اى را تحويل ما مىدهد .\r\nاين شاهد مثال نكته‌اى جالب توجّه از يك انسان بيابانى و صحرانشين است كه به مقتضاى فطرتش آن را دريافته ، برطبق سجيّه ، عادت و طبيعت آن را به تصوير كشيده\r\n\r\n","description":"","footnote":"","page_name":" 485 ","page_number":485},
  {"content":"\r\n\r\nاست .\r\nقوله : و من رجل ؛ شاهد گوياى ديگر بر اين مدّعا ( كه شعر و شاعرى يك امر اختيارى و فكرى نيست و از ضمير ناخودآگاه سرچشمه مىگيرد ) اينست كه گاهى شاعر هرچه به ذهنش فشار مىآورد ، يك بيت شعر هم نمىتواند بگويد ! درحالىكه از نظر فكرى و اشتياق به شعر در اوج آمادگى است ولى با اين حال نمىتواند شعر بگويد . مانند و گاهى مطلب به عكس مىشود و شاعر فى المجلس قصيدهء بلندى را مىسرايد جريان عبد الملك مروان در مكّه ، كه در موسم حج تجاهل كرده و گفت : من امام سجاد را نمىشناسم ، فرزدق شاعر بالبداهه ، قصيدهء غرايى انشاد كرد كه :\r\n هذا الّذي تعرف البطحاء و طأته * و البيت يعرفه و الحّل و الحرم . . . \r\nگاهى كشيدن و كندن يك دندان از گفتن يك بيت شعر آسان‌تر است - تا چه رسد به يك قصيدهء بلند و جاودانه - و گاهى عكس است يعنى بدون فكر شعر از زبان فيضان پيدا كرده ، مىجوشد و بر دامنهء زبان يا قلم سرازير مىشود ، اين مطلب را ، شعراء خوب مىفهمند .\r\nقوله : و احسب ؛ مطلبى در ميان عرب‌ها و مخصوصا شعراء آنان مشهور و معروف است و بدان معتقدند و آن اين‌كه : با هر شاعرى يك شيطان يا موجود جنّى هست كه شعر را بر او القاء مىكند ، شگفت‌آورتر اين‌كه برخى براى آن موجود جنىّ اسم خاصى گذاشته و معتقدند كه در هنگام شعر گفتن آن موجود نامرئى در جلو چشم شاعر مجسم شده و شعر را به او القاء مىكند و . . . ( شايد روى همين پندارهاى غلط ، پيامبر را شاعر و مجنون خطاب مىكردند . بجا است در اين رابطه روى تفسير سورهء شعراء تأمل شود ) .\r\nمرحوم مظفر رحمهم اللّه مىفرمايد : گمان مىكنم تمام اين تجزيه و تحليلهاى غلط از آنجا سرچشمه مىگيرد كه آنها مىديدند ، شعر از ضمير ناخودآگاه مىآيد و يك الهام الهى است ، از اين جهت از تفسير آن عاجز شده و آن را به يك موجود غيرمرئى به نام شيطان و جنّ نسبت مىدادند ( همانند كثيرى از اعتقادات باطله‌اى كه نسبت به ماه و خورشيد و . . . داشتند كه چون نتوانسته بودند به خدا باور پيدا كنند و مؤثر اصلى را او\r\n\r\n","description":"","footnote":"","page_name":" 486 ","page_number":486},
  {"content":"\r\n\r\nبدانند به خورشيد و ماه و . . . نسبت مىدادند ) .\r\nدر خاتمه : استعداد شعر و شاعرى مثل ساير امور بالقوّه چنين نيست كه خودبخود و تصادفا از حدّ قوه به درجهء فعليّت برسد ( و آدمى شب به بستر رفته و صبح شاعر برخيزد ! ! كه اين سنّت الهى نيست ، سنّت الهى آن است كه :  لَيْسَ لِلْإِنْسانِ إِلَّا ما سَعى  « 1 »\r\n وَ أَنْ لَوِ اسْتَقامُوا عَلَى الطَّرِيقَةِ لَأَسْقَيْناهُمْ ماءً غَدَقاً  « 2 » و . . . بلكه نيازمند تمرين‌هاى فراوان ، ممارست ، مداومت و سروكار دائمى با شعر داشتن و . . . است . بايد اشعار زيادى حفظ كند ، آنها را در ذهن جاى دهد ، بفهمد ، تنظيم كند ، تكرار كند و . . .\r\nتا تدريجا قوهء شعرى او شكوفا شده و به ثمر بنشيند .\r\nمىگويند : يكى از شعراء بزرگ به فرد مبتدى و نوچهء خود براى فراگيرى شعر دستوراتى داده كه به قرار ذيل است :\r\nابتدا مقدار فراوانى شعر ، حفظ كن ، سپس مدّتى آنها را ترك كرده و خود را از اين بابت به فراموشى بزن بعد به طرف باغستانهاى اطراف شهر برو ، در يك آمادگى كامل جسمى و روحى ، شعر - اين موهبت الهى - بر تو الهام مىشود . گويند آن مبتدى اين دستور العمل را انجام داد و طولى نكشيد كه شاعرى بزرگ و پرآوازه گرديد ( چه اين كه در روايات اسلامى آمده كه : خداوند را در ايّام و ساعات زندگى و عمر فردفرد انسان‌ها زمان‌هاى خاص ، نفحات رحمانيّه و نسيم‌هاى معنويّه‌اى است پس خود را در معرض آن نسيم‌ها قرار دهيد و براى آنها آماده شويد ، اگر نصيبتان شد آن را مغتنم شمرده و به هيچ قيمتى از دست ندهيد . )\r\nمصنف رحمهم اللّه مىفرمايد : اين‌كه آن شاعر بزرگ به شاگرد خود دستور داد اوّل مقدار زيادى شعر حفظ كند سپس آنها را فراموش كند و . . . فلسفهء عميقى در عقل باطن و ضمير ناخودآگاه دارد كه اين شاعر با فطرت خدادادى و با تجربهء شخصى خود بدان رسيده است . بايد اين آمادگى حاصل شود تا در ساعت معين انشراح ( شرح صدر ) و انطلاق ( طاقت لسان ) كه يكى از ساعات بيدارى عقل باطنى و پلى ميان دو منطقهء شعور و لا شعور ( ضمير خودآگاه و ناخودآگاه ) و بلكه در ساعت اتحاد اين دو منطقه ، شعر به\r\n\r\n\r\n","description":"","footnote":"\r\n( 1 ) . سورهء نجم ، آيهء 39 .\r\n( 2 ) . سورهء جن ، آيهء 16 .\r\n","page_name":" 487 ","page_number":487},
  {"content":"\r\n\r\nانسان الهام شود و اين ساعت از افضل ساعات الهام شعر است و چقدر اين ساعات كم ياب و مثل كبريت احمر است و تنها در اختيار كسانى قرار مىگيرد كه داراى فطرت پاك ، آماده و ملهم به الهامات الهيّه باشند .\r\nپايان صناعت شعر\r\n\r\n","description":"","footnote":"","page_name":" 488 ","page_number":488},
  {"content":"\r\n\r\n\r\nفصل پنجم صناعة المغالطه\r\nفصل پنجم و آخرين فصل از فصول صناعات خمس ، پيرامون صنعت مغالطه است و در آن سه مبحث مطرح است :\r\n1 . مبحث اوّل در مقدّمه صناعت مغالطه .\r\n2 . مبحث دوّم در بيان اجزاء ذاتيّه صناعت مغالطه .\r\n3 . مبحث سوّم در بيان اجزاء عرضيّهء صناعت مغالطه .\r\n\r\nمبحث اوّل يا مقدّمات\r\nمبحث اوّل از مباحث سه‌گانهء صناعت مغالطه در رابطه با مقدّمات اين صناعت است و در آن پنج مبحث مطرح است :\r\n\r\n1 . معنى مغالطه\r\nمطلب اوّل از مطالب مقدّمه در رابطه با بيان معناى كلمهء مغالطه و اقسام آن و اسباب هر قسم و اين‌كه به چه‌چيزى مغالطه محقّق مىشود ؟\r\nفنقول : قاعدهء كليّه اينست كه : هر قياس و استدلالى كه نتيجهء آن نقص وضعى از اوضاع ( وضع در باب جدل ، به معناى رأى است چه رأى ملتزم به و چه رأى معتقد به ) باشد نامش « تبكيت » است . تبكيت ، طبق بيان مصنف در پاورقى به معناى كوبيدن بر فرق كسى با تازيانه يا شمشير است و در مطلب مورد بحث ما گويا شخص قايس با حربهء قياس بر فرق طرف مقابل و صاحب وضع مخالف مىكوبد ، لذا به علاقهء مشابهت ، مجازا در بحث ما نيز استعمال شده است .\r\nطبق بيان علّامه حلّى رحمهم اللّه : تبكيت از مادّهء بكت است و به معناى غلبه كردن آمده عرب مىگويد :\r\n« بكته بالحجّة اذا غلبه » « 1 » يعنى اين تعبير را وقتى به كار مىبرند كه شخص با حجّت و دليل بر ديگرى غالب آيد و بر فرق او بكوبد . وجه تسميه در اصطلاح منطق اين است كه به‌سبب اين استدلال بر صاحب فلان وضع و عقيده غلبه كرده و بر فرق او مىكوبيم ( مثلا آقاى مادّى مىگويد : « العالم مستغن عن المؤثر و كلّ مستغن عن المؤثر قديم ، فالعالم قديم » و\r\n\r\n\r\n","description":"","footnote":"\r\n( 1 ) . جوهر النضيد ، ص 268 .\r\n","page_name":" 489 ","page_number":489},
  {"content":"\r\n\r\nبدين‌وسيله مىخواهد وضع و عقيدهء الهيون را نقض كند . متقابلا انسان معتقد به خدا مىگويد : « العالم متغير و كل متغير حادث ، فالعالم حادث » و « كلّ حادث محتاج الى المحدث ، فالعالم محتاج الى المحدث » و آن محدث نمىتواند موجود ممكن ، مادى و جسمانى و . . .\r\nباشد ، بدين‌وسيله بر فرق مادّى كوبيده و رأى او را ابطال مىكند و . . . )\r\nبا حفظ اين قاعدهء كلّى مىگوييم : اگر مواد مقدّمات و مبادى ( صغريات و كبريات ) فلان استدلال از قضاياى يقينيّه ( كه قبلا به تفصيل بيان شد ) تشكيل شده باشد نام اين قياس « تبكيت برهانى » است يعنى غلبه بر خصم توسّط برهان ( كوبيدن بر فرق وى با برهان ) مانند اين‌كه :\r\nكل انسان حيوان « صغرى »\r\nو كل حيوان حساس « كبرى »\r\nفكل انسان حساس « نتيجه »\r\nاگر مواد آن ، از قضاياى مشهوره ( با انواع شش‌گانه‌اى كه داشت ) يا از مسلمات ( با اقسامى كه داشت ) تشكيل شده باشد نامش « تبكيت جدلى » است يعنى غلبه بر خصم از راه جدل و كوبيدن بر فرق او از طريق جدل است . مثالهاى متنوعى در باب جدل آورديم .\r\nاگر مواد آن از يقينيات ، مشهورات و مسلمات نباشد و يا اگر هست هيئت و شكل قياس به صورت صحيح منطقى و با مراعات قوانين آن‌ها نباشد ( مثلا قياس اقترانى حملى ، داراى اشكال اربعه بود و اين قياس به شكل اوّل است ولى داراى شرايط آن - كه ايجاب صغرى يا كليّت كبرى باشد - نيست . اقترانى شرطى است ولى شرايط آن باب را ندارد . يا قياس استثنايى است ولى در متصله ملازمه‌اى ميان مقدّم و تالى نيست . يا در منفصله معانده‌اى نيست و يا ابطلال لازم مقبول نيست ، تفصيل مطلب را در باب پنجم از ابواب كتاب المنطق و در جلد دوّم اين شرح بيان كرده‌ايم ) . در اين صورت ناچار آن قياس شبيه به حقّ ، يقينى و برهانى خواهد بود و يا شبيه به مشهورات و مسلّمات است و اين شباهت از حيث مادّه يا هيئت و يا از هردو جهت است . به لحاظ همين مشابهت است كه پس از مشتبه شدن مطلب بر مخاطب و خلط مبحث ، به خاطر - غفلت يا قصور بينشى كه مخاطب دارد - تسليم اين استدلال مىگردد ، ازاين‌رو به آن مغالطه و استدلال مغالطى » مىگويند . در حقيقت شبيه قياس است امّا نه قياس حقيقى حال اگر اين استدلال\r\n\r\n","description":"","footnote":"","page_name":" 490 ","page_number":490},
  {"content":"\r\n\r\nمغالطه‌اى ، شبيه برهان باشد نامش « سفسطه » است كه در مقابل فلسفه به كار مىرود .\r\n« فلسفه » معرفت به حقايق و رسيدن به واقعيّات از طريق برهان است و سفسطه مغالطه كارى و بيان خلاف واقع است . دو مثال :\r\n1 . آنجا كه از حيث هيئت شبيه برهان باشد :\r\nاللّه موجود « صغرى » .\r\nو كل موجود فله وضع او مادى محسوس « كبرى » .\r\nفاللّه تعالى له وضع او مادّى و محسوس « نتيجه » .\r\nاين استدلال از لحاظ هيئت ايرادى ندارد و شرايط شكل اوّل از ايجاب صغرى و كليّت كبرى در ظاهر مراعات شده ، ولى از لحاظ مادّه غلط است زيرا كه كليّت كبرى مقبول نيست و نقيض آن صادق است « اى بعض الموجود لا وضع له او ليس بمادّى و محسوس » ، در علم كلام ، فلسفه اعلى و مباحث علم النفس فلسفه به تفصيل اثبات شده كه روح انسانى و فرشتگان موجودات مجرّدى هستند ، و اللّه تعالى مجرّد تامّ است . لذا چنين قياسى منتج نيست .\r\n2 . آنجا كه از لحاظ مادّه شبيه به برهان باشد :\r\nحافظ انسان است « صغرى » .\r\nحافظ شاعر است « كبرى » .\r\nپس انسان شاعر است « نتيجه » .\r\nاين استدلال از لحاظ مادّه اشكالى ندارد و هريك از كبرى و صغرى درست است ولى از لحاظ هيئت كه شكل سوّم است كمبود دارد چون در شكل سوّم كليّت يكى از دو مقدّمه شرط است . در قواعد عامّه قياس در جلد دوّم اين شرح گفتيم كه : « لا انتاج من جزئيّتين » يعنى از دو جزئيه قياس تشكيل نمىشود و حال آن‌كه در استدلال مذكور هر دو مقدّمه قضيهء شخصيّه و جزئيه است و نتيجه‌اش غلط از آب درمىآيد .\r\nاگر اين استدلال شبيه به جدل باشد نامش « استدلال مشاغبى » و صناعت آن ، صناعت مشاغبة است يعنى سركشى كردن ، امتناع ورزيدن و زير بار نرفتن كه قبلا در صناعت جدل اين معنا به تفصيل بيان شد كه چگونه شخص مجادل براى اين‌كه در محضر مردم مغلوب نشود مغالطه كرده و خود را از بن‌بست نجات مىدهد . مثلا قضيهء : « انصر اخاك ظالما او مظلوما » شبيه مشهورات و يا از مشهورات ظاهريّه است و قابل\r\n\r\n","description":"","footnote":"","page_name":" 491 ","page_number":491},
  {"content":"\r\n\r\nاستفاده است .\r\nتا اينجا معناى مغالطه و قياس مغالطى و اقسام آن‌كه سفسطه و مشاغبه باشد بيان شد . اينك مطلب سوّم اين است كه هريك از مشاغبه و سفسطه داراى يكى از دو سبب زير مىباشند :\r\n1 . يا سبب آن‌ها غلط و اشتباهى است كه قايس بدان مبتلا شده يعنى خود مستدل بدون اين‌كه ملتفت باشد در مقام استدلال بر يك امرى ، دچار اشتباه شده است . همانند كثيرى از ادله و براهينى كه در طول تاريخ ، علما و دانشمندان علوم و فنون مختلف اقامه كرده‌اند و دانشمندان بعدى اشتباهات و مغالطات آنها را برملا ساخته‌اند .\r\n2 . يا سبب آنها اينست كه خود قايس توجّه دارد كه مغالطه مىكند ولى در اين كار تعمّد دارد و عمدا به خاطر اغراض سوء يا حسنى كه دارد مىخواهد ديگرى را به اشتباه و غلط بياندازد و باصطلاح ، خود توجّه دارد كه اين خلاف واقع است ولى در مقام اين است كه به نحوى سروته قضيه را بهم آورده و مطلب را به خورد طرف بدهد . در هر يك از اين دو صورت اين شخص را مغالط و قياس او را مغالطه نامند و منظور ما از مغالطه در اين صنعت معنايى است كه هردو قسم را شامل مىشود .\r\nقوله : و اعلم ؛ به‌سبب چه‌چيزى مغالطه محقّق مىشود ؟\r\nدر جواب بايد گفت : سبب اصلى وقوع مواد مغالطه‌اى در قياس و استدلال ، و عاملى كه موجب صحيح جلوه دادن اين مواد در قياس مىگردد عبارتست از : رواج و شهرت اين قضايا بر عقول و افكار عامّه ، و سبب اصلى رواج اين‌گونه قضايا : مشابهت آنها با حقّ و يقين ( در سفسطه كه شبيه برهان بود ) و يا با مشهورات و مسلمات ( در مشاغبه كه شبه الجدل بود ) است ، و سبب اصلى اين رواج و اشتباه اين است كه در بيشتر انسان‌ها قوهء تشخيص و تميز حقّ و باطل ، ضعيف است و كمتر به عمق مطالب پىبرده و متوجّه مغالطات مىگردند ، لذا امور متشابه به بر يكديگر اشتباه شده و بدون اين‌كه شخص توجّه داشته باشد حكم مخصوص به يكى از آنها به ديگرى هم اعطا مىشود .\r\n( مثلا بسيارى از انسان‌ها در اثر نادانى و عدم تشخيص حقّ و باطل ، على را با معاويه مقايسه مىكردند و حتّى مىگفتند : معاويه ادهى العرب ، « سياستمدارترين انسان » است و على بن ابيطالب مرد جنگ است و اهل سياست نيست و . . . زيرا فكر مىكردند على يك\r\n\r\n","description":"","footnote":"","page_name":" 492 ","page_number":492},
  {"content":"\r\n\r\nحاكم و معاويه هم يك حاكم است ، حاكمان حكومت اسلامى يك حاكم و حاكمان حكومت طاغوتى هم يك حاكم پس هردو به مردم دروغ مىگويند ، هردو به فكر منافع و مصالح شخصى و حزبى خود هستند و . . . غافل از اينكه :\r\n ميان ماه من تا ماه گردون * تفاوت از زمين تا آسمان است \r\nدر رأس حكومت اسلامى يك عالم عادل ، مدير ، مدبّر ، شجاع و خلاصه اليق الناس قرار دارد و در رأس حكومت طاغوتى يك انسان فاسق ، فاسد ، جرثومه فساد و تبهكارى قرار دارد و . . . قياس مع الفارق است ولى از اين مقايسه‌ها ، اشتباهات و خلط مبحث‌ها فراوان پيش مىآيد ) فرقى ندارد كه اين كمى درك و تشخيص از ناحيه خود قايس و استدلال‌كننده باشد كه به عمق مطلب راه نيافته و يا از ناحيه شنونده و مخاطب باشد كه مطلبى نزدش رواج داشته و قايس از آن سوءاستفاده كرده و مغالطه مىكند .\r\nتنظير : مطلب مذكور همانند اينست كه يك شخص حسابگر در مقام حسابرسى عددى را بجاى عدد ديگر اشتباه گرفته و در مقام جمع ، تفريق ، ضرب و تقسيم دچار اشتباه مىشود و اين همه در محاسبات روزمرّه ، اهل فن و كسانى كه با اين امور سروكار دارند دچار خطا و اشتباه شده و در محاسبه گاهى كم گاهى زياد مىآورند .\r\nمثال : بيشترين مغالطات آنجا پيدا مىشود كه يك لفظى مشترك ميان چند معناست ( به معناى وسيع كلمه كه به زودى خواهد آمد ) و يكى از معانى آن در ذهن اين شخص مجسم است و آن را بجاى معناى ديگر به كار مىبرد و دچار اشتباه مىشود يا ديگران را دچار اشتباه مىكند . بعدا مثالهاى فراوانى مىآوريم ولى در اينجا هم براى نمونه به چند مثال معروف اشاره مىكنيم :\r\nدر باز است « صغرى »\r\nو هر بازى پرنده است « كبرى »\r\nپس در پرنده است « نتيجه »\r\nاين شير است « صغرى »\r\nو هر شيرى درنده است « كبرى »\r\nپس اين درنده است . « نتيجه »\r\n آن يكى شير است كه آدم مىخورد در باديه * و آن دگر شير است كه آدم مىخورد در باديه \r\n\r\n","description":"","footnote":"","page_name":" 493 ","page_number":493},
  {"content":"\r\n\r\nخلاصه مطلب اين‌كه اگر قلّت تمييز ، ضعف انتباه و قصور ذهنى نبود و همهء انسانها دقيق ، تيزبين ، نكته‌سنج ، هوشيار و اهل بينش و معرفت بودند هرگز در عالم مغالطه‌اى رخ نمىداد و امر بر كسى مشتبه نمىشد ، ديگر كسى از فطرت پاك انسانها سوءاستفاده نمىكرد و باطل بجاى حقّ تكيه نمىزد . معاويه‌ها جاى على را نمىگرفتند و ديگر صناعتى بنام صناعت مغالطه نمىداشتيم ( مثل اين‌كه اگر همگان صحيح و سالم بودند و مراعات بهداشت را مىكردند ، مريضى نبود و جامعه نيازى به طبيب نداشت ) . از جمله مطالب تأسف‌بار كه موجب سوءاستفاده‌هاى بسيارى شده آنست كه ما انسانها نوعا از فرق سر تا نوك قدم در باتلاقهاى مغالطه‌ها و خلاف واقع‌ها غوطه‌ور و غرقيم ، و سبب آن ، قصور ذهنى و كمى بينشى است كه در بيشتر انسان‌ها وجود دارد و همگان به نحوى ( البتّه مراتب ، شدّت و ضعف دارد ) بدان مبتلا هستيم مگر بندگان صالح الهى و آنان كه مشمول الطاف و عنايات خاصهء الهى گرديده و از اين لجنزارها رسته‌اند كه مثل آنان در ميان مردم مثل قطره در ميان اقيانوس‌هاى بيكران است . قرآن در سورهء و العصر به اين حقيقت اشاره نموده كه تمام انسان‌ها بدون استثناء در خسران و زيانكارىاند ( در همهء ابعاد زندگى و خصوصا مسائل معنوى ، معرفتى و الهى ) مگر آنان كه ايمان آورده و بدنبال آن عمل صالح انجام داده‌اند كه اينان اهل نجات هستند .\r\n\r\n2 . اهداف مغالطه\r\nدر امر اوّل دانستيم كه مغالطه دو شعبه دارد :\r\nالف . گاهى خود قايس دچار اشتباه شده و در قياس مغالطه كرده و هو كثير في العلوم .\r\nب . گاهى شخص مغالطه‌كار ، تعمّد داشته و مىخواهد ديگرى را به اشتباه اندازد .\r\nواضح است در اين قسم دوّم كه تعمّد تغليط مىباشد ، شخص با عمد ، اراده و اختيار كارى را انجام مىدهد جهت قصدى كه دارد .\r\nدر اين امر دوّم اغراض ، اهداف و مقاصد را بازگو مىكنيم . گاهى غرض مغالطه‌گر يك غرض صحيح ، عقلايى و براى يك مصلحت و مطلوبيّت است . مثلا معلّم در مقام گفتگو و مباحثهء علمى به منظور آزمون متعلّم - با شاگردش از در مغالطه وارد مىشود - كه آيا بعد از اين همه درس ، بحث و كلنجار رفتن با او اين قوّت فكرى در او پيدا شده تا مغالطهء اين استدلال را كشف كند يا هنوز آن مهارت را كسب نكرده است ؟ نام اين\r\n\r\n","description":"","footnote":"","page_name":" 494 ","page_number":494},
  {"content":"\r\n\r\nمغالطه را « قياس امتحانى » گويند . مثل انسان دلسوزى كه ( انبياء و اولياء دين در برابر دشمنان دين ) مىخواهد شخص عنود و لجوج را كه بر باطل خويش اصرار مىورزد به راه راست هدايت كند و يا متقابلا شخص مخالف و منكر دين ( مانند اعتراف دانشمندان يهود به نبوت نبىّ اكرم صلّى اللّه عليه و إله كه از روى عناد ، تعصب ، لجاجت و براى از دست ندادن موقعيت اجتماعى خود و براى غرض باطل ، از در مغالطه درآمده و زير بار پيامبر نرفتند و . . . ) .\r\nگاهى مغالطه‌گر يك غرض فاسد ، غيرمنطقى و غيرعقلايى دارد . مثلا غرضش رياكارى و تظاهر به علم و معرفت است ، مىخواهد به مردم بنماياند كه او نيز عالم است و بدين‌وسيله بر اقران و همدرسان خويش تفوق و برترى حاصل كند . عاملى كه انسان را به ظاهرسازى ، رياكارى و طلب تفوق وادار مىكند ، احساس كمبودى است كه از ناحيه علمى دارد يعنى در دوران تحصيل ، دانشى نياندوخته ، عمر و مخصوصا دوران جوانى را به بطالت ، عيش و نوش و جلسات بىفايده گذرانده و قدم به سنّ ميان‌سالى و كهنسالى گذاشته و اينك نزد وجدان خود شرمنده است ، مىبيند كه توشه‌اى جمع نكرده ، گنجى نياندوخته ، به فكر روز مبادا نبوده و منزلت اجتماعى ندارد لذا بايد جاى اين نقص و كمبود را پر كند ، امّا چگونه ؟ از راه مطالب علمى و نوشتن كتب و مقالات سودمند ؟ از راه سخنرانىهاى عالمانه ؟ از راه درس و بحث ؟ از راه زانو زدن در محضر استاد ؟\r\nمىبيند كه تمام اين راهها به روى او بسته است و چون از طريق مستوى و صراط مستقيم و دين قيّم بهره‌اى ندارد لذا براى فريب خويشتن و خاموش كردن وجدان ، دست به تظاهر و رياكارى مىزند و سخنان ديگران را به نام خويش نقل كرده و تقواى علمى را رعايت نمىكند و . . . ( اما آنكه وقت را غنيمت شمرده و خود را براى فرصتها آماده كرده ، از هر خرمنى خوشه‌اى و از هر باغى گلى چيده ، محضر بزرگان علم را درك كرده ، با توفيقات الهى و سعى و كوشش بىوقفه خويش راه به جايى برده و به منزل مقصود رسيده ، خود سخن گفتنى زياد دارد او مستغنى است ، آرام است ، تزلزل ندارد و . . . ) .\r\n( قصّه‌اى نقل مىكنند كه ، عالم محقّق و محترمى وارد روستايى شد ، در آنجا مورد احترام مردم قرار گرفته . ملّاى روستا از در حسد درآمده ، روزى كه همگان جمع بودند به عالم گفت : براى ما مارى بنويس ! آن عالم كلمهء « مار » را نوشت ،\r\n\r\n","description":"","footnote":"","page_name":" 495 ","page_number":495},
  {"content":"\r\n\r\nبلافاصله ملّاى ده قلم به دست گرفته و عكس مارى را كشيده ، به مردم گفت : شما قضاوت كنيد كدام يك از اين دو مار است ؟ همه گفتند آن‌كه ملّاى ده كشيده مار است ، بدين‌وسيله از موقعيّت آن عالم كاسته و بر موقعيّت نداشتهء خود افزود . . . ) . مثل چنين انسانى كه مغالطه مىكند تا كمبود خود را جبران كند مثل انسانى است كه در جامعه موقعيّت اجتماعى ندارد ، مردم براى او حسابى باز نمىكنند ، به او مسئوليتهاى حساس و كليدى نمىدهند چون لياقت آنها را ندارد . ولى وى براى جبران اين كمبود نفسانى شروع مىكند به تكبّر ، خود بزرگ‌بينى ، فخرفروشى و هرجا وارد مىشود بالاى مجلس مىنشيند و . . .\r\nنيز مثل اين شخص ، همانند مثل انسانى است كه داراى هزار و يك عيب و نقص اخلاقى است ، حسود ، حقود ، جهول و . . . مىباشد ولى براى سرپوش گذاشتن بر آنها و جبران اين نواقص شروع به عيبجوئى از ديگران مىكند و همّاز و لمّاز مىشود ، پشت سر مردمان بدگويى مىكند و غيبت را كه جهد العاجز و خورشت سگهاى جهنم است غذاى خويش مىسازد و از هر تهمتى دريغ نمىورزد . چنين كسى بجاى آموزش حقايق و انس و الفت با واقعيّات ، تسليم عقل و فطرت و وجدان و اراده بودن ، تسليم هوىوهوس شده و اصول و قواعد مغالطه را به نيكى مىآموزد ، در محضر بزرگان از در مغالطه درمىآيد ، قدرت و صولت نداشتهء خويش را به رخ اين و آن مىكشد . اين مسكين درمانده فرزند درمانده نمىداند كه با اين رياكارىها و تظاهرات ، بيشتر آبروى نداشتهء خويش را بر باد مىدهد و خود اين اعمال ناشايست از مغالطه ، تكبّر ، غيبت كردن و . . . به اعلى صوته نقص درونى و پنهانى او را كه در جانش مخفى شده آشكار مىسازد .  فَأَمَّا الزَّبَدُ فَيَذْهَبُ جُفاءً وَ أَمَّا ما يَنْفَعُ النَّاسَ فَيَمْكُثُ فِي الْأَرْضِ  « 1 » خداوند ما را از اين اباطيل و دست‌آويزهاى شيطانى حفظ كند و به صراط مستقيم هدايت فرمايد .\r\n\r\n3 . فوايد صناعت مغالطه\r\nصناعت مغالطه‌دارى يك سلسله فوايدى است كه نبايد آنها را كوچك شمرد و آن سه امر است :\r\n\r\n\r\n","description":"","footnote":"\r\n( 1 ) . سورهء رعد / 17 .\r\n","page_name":" 496 ","page_number":496},
  {"content":"\r\n\r\n1 . شخصى كه صناعت مغالطه را آموخته و ملكهء اين صنعت را به كار برده به نيكى مواقع غلط و اشتباه و راههاى ورود و هجوم آن را مىشناسد . لذا در مقام بحث و تحقيق و رسيدن به يك حقيقت تمام راههاى مغالطه را به روى خود بسته و از آنها مىگريزد تا گرفتار آن نشود .\r\n2 . با آگاهى از اين صناعت به راحتى مىتواند خطا ، اشتباهات و مغالطات مغالطين را كشف كرده ، توطئه‌هاى آنان را خنثى و نقشه‌هاى آنها را نقش بر آب كند ، ثابت كند كه در اين استدلال در صغرى يا در كبرى يا در ملازمه و . . . از حيث مادّه يا از حيث صورت يا از هردو حيث دچار اشتباه شده‌ايد . مردم را هدايت كند و آنها را از گرفتار آمدن در دام مغالطين نجات بخشد ( علماء شيعتنا مرابطون بالثغر الّذي يلى ابليس و عفاريته يمنعونهم من الخروج على ضعفاء شيعتنا ) با اين دو فايده‌اى كه ذكر شد مىتوان فايده آموزش اين صناعت را به فائده طبابت نسبت به سموم تشبيه كرد كه طبيب وقتى سموم و آفات ، ويژگيهاى آنها و راههاى معالجه آنها را شناخت ، هم خود از اين سموم و مواد مسموم اجتناب مىكند و هم به ديگران دستور مىدهد كه از آنها دورى كنند و اگر احيانا كسى مراعات نكرده و گرفتار مسموميّت شد ، طبيب او را مداوا كند .\r\n3 . فايدهء ديگر صناعت مغالطه اينست كه گاهى انسان احتياج پيدا مىكند كه با اهل مغالطه به مثل آنها رفتار نموده و از در مغالطه درآمده و از حربه‌اى كه آنها استفاده مىكنند استفاده كرده ، آنها را مغلوب و منكوب سازد . به قول مثل فارسى : كلوخ انداز را پاداش سنگ است .\r\nو به قول قرآن كريم :\r\n فَمَنِ اعْتَدى عَلَيْكُمْ فَاعْتَدُوا عَلَيْهِ  « 1 »\r\nو در ضرب المثل عربى :\r\nان الحديد بالحديد يفلح\r\nيعنى آهن با آهن شكافته مىشود .\r\nقبلا گفتيم كه افراد بشر در منجلاب مغالطات گرفتارند و دست و پا مىزنند . با اين محاسبات خوب درك مىكنيم كه طالب حقّ كه شناگر درياى معارف است چه اندازه احتياج و نياز شديد دارد كه از چهرهء آب زلال حقيقت ، كفهاى روى آن را زدوده و\r\n\r\n\r\n","description":"","footnote":"\r\n( 1 ) . سورهء بقره ، 194 .\r\n","page_name":" 497 ","page_number":497},
  {"content":"\r\n\r\nاين رود خروشان را از رسوبات گل و لاى ، تصفيه و پاكسازى كرده و از طريق شناخت مغالطهء مغالطه‌گران ، جلو اشتباهات گذشتگان را بگيرد .\r\nالبتّه آنها كه داراى طبع سليم و آراء و افكار مستقيم هستند بطور طبيعى حقّ را از باطل شناخته و از فراگيرى اين صناعت مستغنى هستند اگرچه براى همين دسته نيز آموزش فن و قواعد مغالطه ، موجب بصيرت بيشتر مىگردد ، ولى اكثريت نياز به آموزش اين قواعد دارند .\r\n\r\n4 . موضوع صناعت مغالطه و موادّ آن\r\nدر مطلب چهارم دو نكته مطرح است :\r\nنكتهء اوّل : بيان موضوع صناعت مغالطه ؛ مىدانيم كه - نزد مشهور - هر علمى ، نيازمند موضوعى است كه در علم از عوارض آن موضوع بحث مىشود . همچنين هر بابى از ابواب ، مسأله‌اى از مسائل و صنعتى از صناعات نيز داراى موضوع خاصى است كه در آن صنعت در اطراف آن موضوع گفتگو مىشود . بر اين اساس بايد ديد موضوع صناعت مغالطه چيست ؟\r\nمرحوم مظفر مىفرمايد : موضوع اين صناعت محدود به حدّ خاص و مخصوص به شىء خاصّى نيست ، مثلا مخصوص مسائل عقلى ، فلسفى يا مسائل نقلى و . . . نيست بلكه تمام آنچه را كه دو صناعت برهان و جدل بدان تعلّق داشت ، موضوع صناعت مغالطه همه را شامل مىشود . بنابراين موضوعات و مسايل صناعت مغالطه در مقابل موضوعات و مسائل آن دو صنعت است ، و بلكه مبادى آن هم در مقابل مبادى آن دو مىباشد ، يعنى اين‌كه مبادى آن شبيه مبادى ، مقدّمات ، صغريات و كبريات آن دو است ( مبادى صنعت برهان يقينيات بود و مبادى صنعت مغالطه شبيه به آن دو است مبادى صناعت جدل ، مشهورات و مسلمات بود و مبادى صناعت مغالطه شبيه به مشهورات است ، مسائل جدل شامل مسائل كليّه علوم ، فنون ، سياسيات و اقتصاديات و . . . مىشد در مقابل مسائل مغالطه هم به همان اندازهء توسعه دارد . خلاصه در كليه آن مطالبى كه قابل اقامه برهان يا جدل بود قابل آنست كه از در مغالطه درآييم )\r\nبا اين تفاوت كه صناعت برهان و جدل دو صناعت حقيقى و واقعى بودند ولى صناعت مغالطه يك صناعت صورى و ظاهرى است زيرا كه مشابهت مبادى مغالطه به مبادى برهان و جدل در ظاهر و برحسب رواج و شهرت آن قضايا در اذهان است كه\r\n\r\n","description":"","footnote":"","page_name":" 498 ","page_number":498},
  {"content":"\r\n\r\nمنشأش هم ضعف قوّه تميز ميان حقّ و باطل ، صدق و كذب ، شنيع و مشهور است و قصور ذهنى خود قايس يا مخاطبين موجب مىشود كه مغالطه ، موضوع پيدا كند .\r\nنكتهء دوّم : مبادى و مقدّمات برهان را يقينيات و مبادى جدل را مشهورات و مسلمات تشكيل مىدهند و مبادى يا مواد قياس مغالطى را قضاياى وهميات و مشبهات تشكيل مىدهد ( معناى اين دو دسته مبادى را در مقدّمهء صناعات خمس بيان كرديم ) ، وهميات هم از جهتى در مشبهات داخل مىباشند به لحاظ اين‌كه انسان توهّم كرده كه حكم معقولات همان حكم محسوسات است و معقول را به محسوس قياس كرده و همين مقايسه موجب شبهه شده است ، پس اينها نيز از مشبهات به معناى عامّ كلمه هستند .\r\n\r\n5 . اجزاء صناعت مغالطه\r\nهمان‌گونه كه صناعت خطابه داراى دو جزء « عمود » و « اعوان » بود ، همچنين صناعت مغالطه هم داراى دو دسته اجزاء است :\r\nدسته اوّل : اجزائى كه به منزلهء عمود در باب خطابه هستند ؛ يعنى اجزاء اصلى صناعت مغالطه ، كه اگر آنها نباشند مغالطه‌اى هم نيست ، و آنها عبارتند از قضايايى كه ذاتا ( نه بالعرض ) مقتضى و موجب مغالطه مىشوند و آنها همان نفس « تبكيت » يعنى قياس مغالطى هستند كه داراى صغرى و كبراى باشند ، نام اين دسته را اجزاء ذاتيهء صناعت مغالطه مىگذاريم چون بالذات موجب مغالطه مىشوند .\r\nدستهء دوّم : اجزائى هستند كه به منزلهء اعوان در باب خطابه‌اند يعنى عوامل و امورى كه ثانيا و بالعرض و خارج از حقيقت تبكيت ( قياس مغالطى ) مانند عيب و ايراد گرفتن از مخاطب ( مثلا فلان كلمه را درست تلفّظ نكردى و . . . ) و مشوّش كردن افكار طرف ، با خجالت دادن وى ، مسخره كردن او و مانند اينها كه تفصيلا بيان خواهيم كرد . نام اين دسته از اجزاء را « اجزاء عرضيه » مغالطه مىگذاريم . چون بالعرض موجب مغالطه مىشوند . مبحث سوّم ( آخرين مبحث ) پيرامون اجزاء عرضيهء آن است .\r\n\r\n","description":"","footnote":"","page_name":" 499 ","page_number":499},
  {"content":"\r\n\r\n\r\nمبحث دوّم اجزاء ذاتيّه صناعت مغالطه\r\nمبحث اوّل از مباحث صناعت مغالطه پيرامون مقدّمات بود كه طى پنج مطلب بيان شد . امّا مبحث دوّم پيرامون اجزاء ذاتيه صناعت مغالطه است قبل از هر سخنى به عنوان تمهيد و آماده‌سازى فهرستى از مطالب بعدى را عرضه مىكنيم :\r\nبه‌طور كلّى غلط و اشتباهى كه در خود تبكيت ( قياس مغالطى ) پيش مىآيد از سه حال خارج نيست :\r\n1 . از جهت مادّه اشتباه رخ مىدهد . مراد از مادّه همان مقدّمات و مبادى قياس است يعنى صغريات و كبريات ( مثل « كلّ موجود مادّى » كه نقيض آن صادق است ) .\r\n2 . از جهت صورت و هيئت اشتباه رخ مىدهد . مراد از صورت ، همان نحوهء تأليف و چينش مقدّمات در قياس است ( مثلا كبراى شكل اوّل كليّت ندارد و يا اوسط تكرار نشده و . . . ) .\r\n3 . هم از جهت مادّه و هم از لحاظ صورت اشتباه رخ مىدهد .\r\nنوع چهارمى از غلط و اشتباه هم وجود دارد كه كارى به تشكيل قياس ندارد و بدون تشكيل قياس هم اين غلط و اشتباه در خود قضيّه يا مفردات آن وجود دارد .\r\nاز اين سه قسم ، قسم اوّل يعنى اشتباه از لحاظ مادّهء قياس ، سه شعبه دارد :\r\n1 . منشأ اشتباه و مغالطه اين‌كه : صغرى و كبراى قياس در واقع يك قضيّه كاذبه است ولى امرش با قضاياى صادقه مشتبه شده چون شبيه به صادقه است ( در برهان ) و يا در واقع يك قضيهء شنيعه ، منكره و شاذّه است كه با يك قضيهء مشهوره مشتبه شده ( در مقابل جدل ) و اين امور سبب مغالطه گرديده است .\r\n2 . منشأ مغالطه اينست كه دليل عين مدّعا است و همان را كه طرف مىخواهد نتيجه بگيرد ، در مقدّمات آورده به گمان اين‌كه مطلوب و نتيجه غير از اين مقدّمات مىباشد درحالىكه در واقع عين همان مقدّمات است ، نام چنين استدلالى را مصادره به مطلوب گويند كه بعدا در خصوص آن بحثى خواهيم كرد .\r\n3 . مقدّمات يعنى صغرى و كبرى چون دليل بر مطلوب هستند بايد از نتيجه اعرف باشند و گرنه دليل بر آن نخواهند بود حال طرف مىپندارد كه اين مقدّمات از آن نتيجه اعرف هستند ، لذا بدانها احتجاج مىكند درحالىكه در واقع يا نتيجه از آنها اعرف است و يا از حيث ظهور و خفاء مساوى هستند و هيچ‌كدام اولى نيست كه بدان احتجاج\r\n\r\n","description":"","footnote":"","page_name":" 500 ","page_number":500},
  {"content":"\r\n\r\nشود و ترجيح بلا مرجح يا مرجوح بر راجح است و موجب مغالطه مىشود .\r\nاز اين انواع سه‌گانه هم ، خصوص نوع اوّل ( كه منشأ مغالطه ، كذب و شناعت بود و كاذبه ، شبيه صادقه يا شنيعه ، شبيه مشهوره شده ) از جمله مهمّترين انواع بوده و غالب موارد مغالطه از اين ناحيه پيش مىآيد . ما هم عمدهء هدفمان بيان همين بخش است .\r\nخود اين قسم دو شعبه دارد :\r\n1 . گاهى مغالطه از حيث الفاظ است . و مغالطهء لفظى نام دارد ؛\r\n2 . گاهى از حيث معنى است . مغالطهء معنوى ناميده مىشود .\r\nتا اينجا فهرستى از انواع و اقسام مغالطات بود . ساير انواع ديگر از مغالطه حتّى مغالطات از حيث صورت ، به مغالطه از جهت معنى برمىگردد . لذا بحث مستقلى نخواهد داشت . با اين محاسبات مىتوان گفت : انواع مغالطات چه در مادّه يا صورت يا هردو ، به دو قسم اصلى و مادر تقسيم مىشوند :\r\n1 . مغالطات لفظيّه ؛\r\n2 . مغالطات معنويّه و هركدام را در يك بحث قرار مىدهيم .\r\n\r\n1 . مغالطات لفظيّه\r\nقسم اوّل از دو قسم اصلى مغالطه ، مغالطات لفظيّه است . در اين بخش ابتدا فهرست و اقسام آن را بازگو مىكنيم . به طور كلّى غلط و اشتباه از ناحيهء الفاظ دو قسم دارد :\r\nاوّل : مغالطه در لفظ مفرد ؛\r\nدوّم : مغالطه در لفظ مركب .\r\nهركدام از اين دو قسم ، خود سه نوع دارند .\r\nامّا انواع مغالطه در لفظ مفرد :\r\n1 . گاهى غلط و اشتباه در جوهر و ماهيّت لفظ است و منشأ آن ، اشتراك لفظ ميان دو يا چند معناست كه به آن « مغالطه به‌سبب اشتراك اسم گويند . ( به معنايى كه به زودى خواهد آمد در توضيح همين نوع )\r\n2 . گاهى غلط و اشتباه في نفسه در حال و هيئت لفظ است يعنى در ذات هيئت نه بسبب امور خارجى و منشأ چنين اشتباهى عبارتست از « اتحاد شكل لفظ » ( كما سيأتى ) .\r\n3 . گاهى غلط در حال و هيئت لفظ است منتها منشأ آن سلسله امورى هستند كه\r\n\r\n","description":"","footnote":"","page_name":" 501 ","page_number":501},
  {"content":"\r\n\r\nخارج از لفظ بوده و عارض بر آن مىشوند . آن امور خارجيه عبارتند از : اعراب كه منصوب را مرفوع و مرفوع را منصوب بخواند و اعجام يعنى نقطه داشتن كه هم در كتابت و هم گفتار موضوع دارد و گاهى يك نقطه موجب تفاوت در معنا مىشود ( به يك نقطه محرم مجرم شود ) .\r\n\r\nانواع مغالطه در لفظ مركّب\r\n1 . گاهى مفردات و كلمات جداجدا هيچ ابهامى ندارد ولى وقتى آنها را با يكديگر تركيب كرده و يك جمله و مركب مىسازيم ، خود اين تركيب موجب ابهام ، اجمال و مغالطه مىشود كه به آن « مغالطهء مماراتى » گويند ( مثل ضرب زيد عمرا فضربته يا فاضربه ، كه نمىدانيم اين ضمير هو به زيد برمىگردد يا به عمرو ؟ )\r\n2 . گاهى منشأ مغالطه اينست كه در واقع ميان اين مفردات تركيبى وجود ندارد و از يكديگر جدا هستند ولى شخص گمان مىكند كه آن دو باهم مركب هستند . مثلا صفت موصوف و . . . مىباشد و اين موجب مغالطه و اشتباه مىشود و نامش « مغالطه تركيب مفصل » است ( مثلا زيد شاعر جيّد ، انسان گمان مىكند زيد شاعر نيكوئى است ، درحالى كه اين دو خبر بعد از خبر هستند و ربطى بهم ندارند ) .\r\n3 . گاهى در واقع تركيب موجود است ، دو كلمه با يكديگر مركب هستند و حكم براى مجموع آنها ثابت است ولى آدمى مىپندارد كه اين‌ها از يكديگر جدا هستند و حكم براى هركدام جداگانه ثابت است لذا دچار اشتباه مىشود . اين قسم را « مغالطه تفصيل مركب » گويند .\r\nپس مغالطات لفظيّه مجموعا شش قسم شد . با همين ترتيب مذكور در فهرست ، آنها را تبيين و تشريح مىكنيم .\r\n\r\nالف . مغالطه به اشتراك اسم\r\nقسم اوّل از اقسام ششگانه مغالطات لفظيّه است .\r\nبيان ذلك : در اينجا منظور از اشتراك اسمى در باب مغالطه ، همان اشتراك لفظى به معناى خاص كلمه كه در مباحث الفاظ گذشت ، نيست . زيرا كه اشتراك لفظى در آن باب ، اين بود كه : لفظ داراى دو يا چند معنا باشد و براى هركدام جداگانه و در عرض معانى ديگر ، وضع شده باشد . مانند كلمهء عين نسبت به چشم ، چشمه ، طلا ، نقره و . . .\r\n\r\n","description":"","footnote":"","page_name":" 502 ","page_number":502},
  {"content":"\r\n\r\nولى مراد از اشتراك اسمى در صناعت مغالطه به معناى آنست كه يك لفظ براى دلالت بر بيش از يك معنى صلاحيّت داشته باشد ، چه اين دلالت به بركت وضع باشد يا به قرينه بالمطابقه باشد يا بالالتزام و . . .\r\nو چه اين اشتراك اسمى به‌سبب اشتراك لفظى به معناى مذكور - باشد كه قسمتى از اشتراك اسمى و اخصّ از اشتراك اسمى است\r\nو چه منشأ اين اشتراك « نقل » ، باشد - قبلا معنايى داشته و فعلا از آن معنا منقول شده .\r\nو يا سرچشمهء آن « مجازيّت » باشد و لفظ داراى دو يا چند معناى مجازى است كه در هركدام هم استعمال مىشود ( مثل لاء نفى جنس نسبت به نفى صحت و فايده و نفى لزوم و يا سرچشمهء آن « تشبيه » باشد و از باب تشبيه ، لفظى را در معنايى به كار برده ، مثلا به حبيب اطلاق قمر يا شمس كرده .\r\nو يا منشأ آن « تشابه » باشد يعنى لفظ اطلاق بر يك سلسله امورى مىشود كه در صورت ، متشابه ، ولى در حقيقت ، متفاوت هستند . مثل كلمه حيوان نسبت به انسان و ساير حيوانات ديگر ،\r\nو يا منشأ آن « اطلاق و تقييد » باشد مثل كلمهء رقبه كه گاهى مطلق استعمال مىشود و گاهى مقيد به قيد ايمان و امثال آن و مانند عام و خاص يا مانند تشكيك كه كلمه نور به طور متفاوت بر مراتب مختلف آن صدق مىكند .\r\nبيشترين اشتباهات و مغالطات از قديم الايّام ( مثلا 2500 سال پيش ، از زمان افلاطون و ارسطو و يا حتّى قبل از آنها ) به‌همين ناحيهء « اشتراك اسمى » برمىگردد . « 1 »\r\nبه خاطر اهميت اين قسم از مغالطه ، بر بحث‌كنندگان ، علما ، دانشمندان و اهل جدل لازم‌ترين امر اين است كه ابتدا مراد خود را از فلان لفظ و عنوان كه محل نزاع است توضيح داده و تعريف روشنى از آن عرضه كنند ؛ چرا كه هر لفظى ، معناى خاص خود را دارد . چه‌بسا با اختلاف عصرها ، زمان‌ها ، مكان‌ها ، علوم و فنون مختلف و بلكه به اختلاف اشخاص فرق داشته باشد و هركدام معنايى را اراده كنند كه اگر به درستى\r\n\r\n\r\n","description":"","footnote":"\r\n( 1 ) . خواجهء طوسى در اساس الاقتباس بيان مىكند كه حكيم بزرگ ، افلاطون در خصوص صناعت مغالطه كتابى نوشته و باقى مباحث منطقى را نياورده و تازه در آن كتاب هم خصوص مغالطات لفظيه را كه مهم‌ترين هستند آورده و باقى اقسام مغالطه را ناديده گرفته است . ص 518 .\r\n","page_name":" 503 ","page_number":503},
  {"content":"\r\n\r\nتوضيح داده شود ، كثيرى از منازعات و مناقشات ، لفظيه خواهد بود نه معنويه . در اينجا بيان مثال‌هاى متنوع براى اين قسم از مغالطه و توضيح آنها به درازا مىكشد . همين اندازه كافى است كه به چند نمونهء ذيل اشاره كنيم :\r\nالف . كلمهء « وجود و ماهيّت » در فلسفه كه به‌قدرى پيچيده شده كه محور مباحث اصالة الماهية گرديده است .\r\nب . كلمهء « حسن و قبح » و كلمهء « رؤيت » در علم كلام ، حسن و قبح سه معنا دارد .\r\n( در شرح كشف المراد بخش عدل الهى و نيز شرح اصول فقه جلد دوّم در بحث مستقلات عقليّه آنها را بيان كرده‌ام ) .\r\nكلمهء رؤيت » هم دو معنا دارد كه قبلا در مبحث جدل تبيين شده است .\r\nج . كلمهء « حريّت و آزادى » و كلمهء « وطن » در مسائل و علوم اجتماعى ، كه اجمال و ابهام زيادى دارند . در مقدّمه مبحث معرّف در جلد اوّل اين شرح تبيين شده است . )\r\nد . كلمهء « جواز و اصل » در فقه و اصول كه معانى متعددى دارند و در هر رشته ، علم و فنى مثال‌هاى فراوانى براى اين منظور وجود دارد .\r\n\r\nب . مغالطه در هيئت ذاتيهء لفظ\r\nقسم دوّم از اقسام شش‌گانهء مغالطات لفظيّه ، مغالطه در هيئت ذاتيهء لفظ است و آن در مواردى است كه لفظ به‌سبب تعدد عبارت داراى معانى مختلفى باشد و منشأ اين تعدد عبارت از تصريف لفظ است كه در سايه صرف شدن و اعلال ، معانى متعدد پيدا مىكند . يا از جهت مذكّر و مؤنث بودن ، معانى آن فرق مىكند يا از جهت اسم فاعل يا اسم مفعول بودن تفاوت دارد و . . . و در اثر عدم تمييز يكى از آن دو از ديگرى اشتباه و خلط مبحث پيش آمده و حكم يكى به ديگرى داده مىشود . چند مثال :\r\n1 . لفظ « عدل » كه گاهى مصدر است و معناى خاص خود را دارد مثل عدل زيد و ظلم عمرو ، و گاهى وصف استعمال مىشود مثل زيد عدل كه هركدام معنايى دارد .\r\n2 . كلمهء « تقوم » كه گاهى مفرد مذكّر مخاطب استعمال مىشود و گاهى مفرد مؤنث مغايب و هركدام معناى خاص خود را دارد .\r\n3 . كلمه « مختار » و « معتاد » كه هم در اسم فاعل و هم در اسم مفعول استعمال مىشوند .\r\n4 . كلمهء « قلن » كه در فعل ماضى معلوم ، ماضى مجهول و امر حاضر استعمال شده\r\n\r\n","description":"","footnote":"","page_name":" 504 ","page_number":504},
  {"content":"\r\n\r\nاست .\r\n\r\nج . مغالطه در اعراب و اعجام\r\nسوّم از انواع مغالطات لفظيّه ، مغالطه در اعراب ( زير و زبر ) و اعجام ( نقطه داشتن و نداشتن يا جابجايى نقطه‌ها ) است . مغالطهء كذائى در موردى است كه لفظ داراى معانى متعددى باشد كه منشأ اين تعدّد ، سلسله امورى است كه خارج از ذات و جوهر كلمه بوده و بر هيئت آن عارض مىشوند .\r\nبيان ذلك ؛ قايس در لفظ ، تصحيف و تغييرى ايجاد كند كه سبب اشتباه شود و آن تغيير يا در نطق به آن لفظ است ، مثلا : بريد را يزيد تلفظّ كرده يا بازار را باز آر تلفّظ كرده و . . . يا تصحيف به اعجام و نقطه‌گذارى ، در نوشتار و خطّ است . مثلا لفظ مهمله و بىنقطه را با نقطه تلفّظ كند يا بنويسد ( محرم و مجرم ) يا لفظ معمجه و نقطه‌دار را بىنقطه و يا ثاء مثلثه را تاء و . . . تلفّظ كند و يا بنويسد . در كتب قديمى نسخه‌هاى خطى ، از اين‌گونه بدل و اشتباهات فراوان پيش مىآمد كه حتّى در مقام استنباط احكام شرعيّه از روايات هم تأثير مىگذارد و . . .\r\nو يا تصحيف به حركات است . مثل كلمه « برّ » يك كلمه است ولى اگر به ضم باء باشد ( برّ ) به معناى گندم است ( البّر منوان بدرهم ) و اگر به فتح باء باشد ( بّر ) به معناى خشكى در مقابل بحر است  وَ يَعْلَمُ ما فِي الْبَرِّ وَ الْبَحْرِ  « 1 » و اگر به كسر باء باشد ( بّر ) به معانى نيكى است در مقابل فاجر ( لابّد للناس من امير بّرا كان او فاجرا ) .\r\nيا تصحيف و تغيير در صيغه است . مثلا جمله « زيد آمد » را هم مىتوان به صورت جملهء خبرى بيان كرد و هم به صورت جملهء انشايى و استفهامى ، يا لفظ مخفّف را مشدّد بخوانيم و . . . و يا تغيير در اعراب لفظ است . مثلا مرفوع را منصوب خواندن و بالعكس كه در خيلى موارد نتيجه دارد و گاهى موجب كفر و شرك است مثلا در آيهء :\r\n وَ أَذانٌ مِنَ اللَّهِ وَ رَسُولِهِ إِلَى النَّاسِ يَوْمَ الْحَجِّ الْأَكْبَرِ أَنَّ اللَّهَ بَرِيءٌ مِنَ الْمُشْرِكِينَ وَ رَسُولُهُ  « 2 » اگر رسوله را مجرور خوانده و بر مشركين عطف كنيم ، كلام كفرآميز است و معنا اين مىشود كه خداوند از مشركين و پيامبرش بيزار است . ولى اگر مرفوع بخوانيم\r\n\r\n\r\n","description":"","footnote":"\r\n( 1 ) . سورهء انعام ، آيهء 59 .\r\n( 2 ) . سورهء توبه ، آيهء 3 .\r\n","page_name":" 505 ","page_number":505},
  {"content":"\r\n\r\nعطف بر « اللّه » مىشود كه اسم انّ و محلا مرفوع است ، چون در اصل مبتدا بوده و كلام درست مىشود و معنايش آنست كه خدا و رسول خدا از مشركين بيزارند . يا مثلا آيه :\r\n « إِيَّاكَ نَعْبُدُ »  اگر ايّاك با تشديد باشد به معناى اينست كه فقط تو را مىپرستيم و ضمير منفصل منصوب است . ولى اگر اياك را به تخفيف بخوانيم به معناى بت است يعنى بت را مىپرستيم . يا مثل آنچه كه عوام در مقام نيّت مىگويند : « قربة الّا اللّه » كه معناى كاملا غلط است و بايد بگويند : « قربة الى اللّه » و يا « اللّه ليس به خالق » اگر كلمهء خالق از مادّهء خلق به فتح عين الفعل مشتق باشد ، اين كلام كفر است و اگر از مادّهء خلق به كسرى عين باشد كلام صحيح است چون خلق به معناى كهنه و فرسوده شدن است و خداوند اين‌گونه نيست .\r\nمثالى كه مصنف رحمهم اللّه در اين مورد آورده‌اند ، كلامى از ابن سينا است ، كه آن را نقل به معنا مىكنند . ابن سينا مىفرمايند : خداوند بحت وجود است ( صرف الوجود و محض وجود كه عدم ، نيستى و كاستى در آن ذات راه ندارد ) ولى برخى اين كلام را تغيير داده و گمان برده‌اند كه منظور حكماء از اين كلام اينست كه خداوند واجب الوجود است كه كلمهء بحت اگر نقطه‌هايش و اعرابش فرق كند و جابجا شود مىتواند به اشكال مختلف درآمده و هربار هم معنايى داشته باشد » .\r\nيادآورى : همانطور كه در قسم اوّل از اقسام مغالطات لفظيهء ، منشأ مغالطه ، اشتراك اسمى بود ، همچنين در قسم دوّم و سوّم هم منشأ مغالطه همين اشتراك در لفظ است ، منتها اشتراك اسمى مربوط به هيئت و شكل است نه مربوط به جوهر و حقيقت لفظ ، اين اعرابها ، نقطه‌ها ، تشديد و تخفيف است كه چنان تفاوتهايى ايجاد مىكند ولى در نوع اوّل اين تفاوت مربوط به جوهر و حقيقت لفظ است و لذا نام خصوص قسم اوّل را « مغالطه به اشتراك اسم » گذارده‌اند و بلكه سه نوع بعدى هم كه ذيلا به ترتيب خواهد آمد از جهتى به اشتراك لفظ برمىگردد و منشأ مغالطه در همهء اين انواع ستّه همان اشتراك اسمى است .\r\n\r\nد . مغالطهء مماراتى\r\nنوع چهارم از انواع شش‌گانهء مغالطات لفظيّه ، مغالطهء « مماراتى است » . كلمهء ممارات در لغت ، مصدر باب مفاعله و از مادّه مرى به معناى شك و ريب مشتق شده است .\r\n\r\n","description":"","footnote":"","page_name":" 506 ","page_number":506},
  {"content":"\r\n\r\n( لا تكن في مرية اى في شكّ ) .\r\nدر اصطلاح منطق عبارتست از آن مغالطه‌اى كه در نفس تركيب حاصل مىشود يعنى تك‌تك الفاظ ، كلمات و مفردات اين جمله و مركب ، هيچكدام ابهام و ايهامى ، نداشته و معانى يكايك آنها واضح و روشن است ، امّا به‌سبب تركيب آنها با يكديگر و ساختن يك جمله از آنها چنين اشتراك و اشتباهى حاصل شده است .\r\nمثال اوّل . « ضرب زيد بكرا فضربته » كه در ضمير ضربته دو احتمال وجود دارد :\r\n1 . مرجع آن ، لفظ زيد باشد يعنى من ضارب را مضروب كردم .\r\n2 . مرجعش لفظ بكر باشد يعنى من هم ، مضروب را مضروب كردم و امر بر مخاطب مشتبه مىشود .\r\nمثال دوّم . به قول علّامه :\r\nكل ما يتصوّره الحكيم فهو كما يتصوّره .\r\nكه ضمير فهو داراى دو احتمال است :\r\n1 . به معقول و متصور برگردد .\r\n2 . به عاقل و حكيم برمىگردد .\r\nمثال سوّم ؛ به قول مرحوم مظفر رحمهم اللّه : معاوية - عليه الهاويه - به عقيل ابن ابيطالب برادر على عليه السّلام گفت بايد در حضور مردم منبر رفته و به على بن ابيطالب ناسزا بگويى ، عقيل منبر رفته و اعلان كرد : امرنى معاويه ان اسب عليا الا فالعنوه ، يعنى معاويه به من امر كرده تا على عليه السّلام را دشنام دهم ؛ آگاه باشيد ! هان پس او را لعنت كنيد ، كه ضمير هو در « فالعنوه » دو احتمال دارد :\r\n1 . به معاويه برگردد ؛\r\n2 . به على عليه السّلام منشأ اين ابهام ، اشتراك عود ضمير است و بدين‌وسيله عقيل وانمود كرد كه دستور معاويه را اجابت كرده و حال آن‌كه در واقع لعن و نفرين خود معاويه را قصد كرده است .\r\nد . و باز هم بقول مصنف رحمهم اللّه : از كسى از اصحاب پرسيدند : پس از پيامبر كدام يك از صحابهء حضرتش ، از همه برتر بوده ؟ وى در پاسخ گفت : من بنته في بيته ، يعنى كسى كه دختر او در خانه او است ، كه دو احتمال دارد :\r\n1 . مراد از من موصول ، ابو بكر باشد يعنى ابو بكرى كه دختر آن ابو بكر ( عايشه ) در\r\n\r\n","description":"","footnote":"","page_name":" 507 ","page_number":507},
  {"content":"\r\n\r\nخانه پيامبر صلّى اللّه عليه و إله بوده پس بر فضيلت أبي بكر دلالت مىكند .\r\n2 . مراد از موصول على عليه السّلام باشد يعنى على بن ابيطالبى كه دختر آن پيامبر در خانه آن على عليه السّلام است ، پس بر افضليت على دلالت مىكند .\r\nدر خاتمه : از نوع مغالطهء مماراتى توريه و استخدام است كه دو نوع از انواع محسنات معنويّه بوده و در علم بديع ذكر شده‌اند .\r\nدر كتاب مختصر المعانى مىخوانيم :\r\nو از محسنات معنويّه توريه است و نام ديگر آن ايهام است . توريه عبارتست از اين كه لفظى داراى دو معنا است كه يكى از آن دو قريب به ذهن و اراده ، و ديگرى بعيد است و متكلّم از لفظ همان معناى بعيد را اراده كرده ولى مخاطب گمان مىبرد كه همين معناى قريب مراد است . « 1 »\r\nو به قول مرحوم شيخ اعظم انصارى :\r\nو امّا التورية و هو ان يريد بلفظ معنى مطابقا للواقع و قصد من القائه ان يفهم المخاطب منه خلاف ذلك مما هو ظاهر فيه عند مطلق المخاطب او المخاطب الخاص كما لو قلت في مقام انكار ما قلته في حقّ احد : علم اللّه ما قلته و اردت بكلمة ما الموصولة و فهم المخاطب النافيه و كما لو استأذن رجل بالباب فقال الخادم له ما هو ههنا و اشار الى موضع خال في البيت و . . . « 2 »\r\nو نيز در كتاب مختصر مىخوانيم :\r\nو از محسنات معنويه استخدام است و هو ان يراد بلفظ له معنيان ، احدهما ثم يراد بضميره‌اى الضمير العائد الى ذلك اللفظ معناه الآخر او يراد باحد ضميريه احدهما اى احد المعنيين ثم يراد بالآخر معناه الآخر و يجوز في كليهما ان يكونا حقيقيين و ان يكونا مجازين او ان يكونا مختلفين « 3 »\r\n( مثلا دانشمندان در جامعه محترم‌اند و تقليد از آنان جايز است كه ضمير آنان به دسته خاصى ، كه مجتهد عادل جامع شرايط باشند ، برمىگردد نه به عموم علماء ) .\r\n\r\n\r\n","description":"","footnote":"\r\n( 1 ) . مختصر المعانى ص 192 .\r\n( 2 ) . مكاسب ص 50\r\n( 3 ) . مختصر ، ص 192 .\r\n","page_name":" 508 ","page_number":508},
  {"content":"\r\n\r\n\r\nه . مغالطهء تركيب مفصّل\r\nنوع پنجم از انواع مغالطات « مغالطهء تركيب مفصّل » است . هنگامى كه در كلام دو يا چند لفظ پشت‌سرهم ذكر شود ( چه در ناحيهء موضوع قضيّه و چه در ناحيهء محمول آن ، شخص قايس يا مخاطب مىپندارد كه ميان اين الفاظ مفرده تأليف و تركيبى وجود دارد و مجموع من حيث المجموع ، موضوع يا محمول قرار گرفته‌اند . درحالىكه واقعا چنين نيست يعنى تركيبى در كار نيست . هر لفظ مفردى و هر جزئى حكم خاص به خود را دارد و ربطى به جزء ديگر ندارد . در حقيقت اگر مجموع مركب را موضوع يا محمول قرار دهيم ، حكم كاذب خواهد بود ، ولى اگر تحليل و تفصيل داده و هر جزئى را جداى از اجزاء ديگر مدّنظر قرار دهيم ، صادق است . نام اين مغالطه را تركيب مفصل مىگذاريم و مرحوم خواجه نصير الدين طوسى رحمهم اللّه اسم آن را « مغالطه به‌سبب اشتراك قسمت » ناميده‌اند . منشأ مغالطه ، اشتراك هر قسم و جزء در حكم است ( اصطلاح شيخ طوسى ، در فقه و اصول ، حديث و رجال و علوم نقلى بر جناب شيخ الاطائفه ابو جعفر الطوسى رحمهم اللّه بنيانگذار حوزهء علميه نجف اشرف - صانها اللّه عن حدثان الدهر - اطلاق مىشود و در فلسفه و كلام ، هيئت و رياضيات و علوم عقلى به جناب استاد البشر حكيم الهى خواجه نصير الدين طوسى قدّس سرّه اطلاق مىگردد . )\r\nمغالطهء تركيب مفصل خود دو شعبه دارد :\r\n1 . گاهى تركيب و تفصيل در ناحيهء موضوع قضيه است كه اگر موضوع ، مفصل باشد كلام صادق و اگر مركب باشد ، كاذب است .\r\n2 . گاهى نيز تركيب و تفصيل در ناحيهء محمول قضيه است كه اگر اجزاء محمول را از يكديگر جدا كنيم به تجزيه و تحليل حمل ، صادق و اگر مجموع را بما هو مركب ، حمل كنيم ، حكم كاذب است .\r\nامّا قسم اوّل كه موضوع قضيه ، داراى دو يا چند جزء است ؛ هر جزئى حكم مخصوص به خود را دارد و اين احكام به‌حسب هر جزء صادق است ولى اگر موضوع را مجموع مركب از اين اجزاء بما هو مركب قرار دهيم اين احكام به‌حسب مجموع كاذب است . مثال :\r\nعدد پنج هم زوج و هم فرد است « صغرى »\r\nو هر عددى كه هم زوج و هم فرد باشد پس زوج است « كبرى »\r\n\r\n","description":"","footnote":"","page_name":" 509 ","page_number":509},
  {"content":"\r\n\r\nپس عدد پنج زوج است « نتيجه »\r\nدر اين قياس اگرچه هريك از صغرى و كبرى صادق است امّا نتيجهء مذكور كاذب است . سرّ مطلب اينست كه كلمهء « پنج » كه موضوع در صغرى است دو جور ملاحظه مىشود :\r\n1 . خود عنوان خمسه بما هى خمسة ، بدون تفصيل ، تجزيه و تحليل كه به اين اعتبار ، گفتن زوج و فرد كذب است زيرا هر عددى در عالم يا زوج يا فرد است و نمىتواند هم زوج باشد يعنى قابل تقسيم به دو مساوى و هم فرد باشد يعنى غيرقابل تقسيم . . .\r\n2 . خمسه را تجزيه و تحليل كنيم به يك عدد 2 و يك عدد 3 ، در اينجا است كه حكم مذكور صحيح و صادق است منتها هركدام به لحاظ يك جزء ، يعنى « زوج » به عدد ، دو بار مىشود و « فرد » به عدد سه و در حقيقت گويا گفته‌ايم : 2 و 3 زوج و فرد هستند كه لف و نشر مرتب است يعنى دو ، زوج و سه ، فرد است .\r\nهمچنين در ناحيهء كبرى هم گفته‌ايم : « و كل ما كان زوجا و فردا » اگر مجموع را بما هو مجموع ملاحظه كنيم يعنى عدد پنج را كه زوج و فرد است بما هو عدد پنج در نظر بگيريم با اين‌كه زوج غلط است چون عدد پنج فرد است نه زوج و ملاك زوجيّت قابل انقسام به متساويين بودن است و پنج اين‌گونه نيست . به عبارت ديگر قاعدهء كليّه اينست :\r\nالمركب من الزوج و الزوج زوج ( مثل عدد 20 كه مركب از 10 و 10 يا 12 و 8 و . . . است ) و المركب من الفرد زوج مثل 6 كه مركب از 3 و 3 مىباشد ، و المركب من الزوج و الفرد فرد دائما ( مثل 5 كه مركب از 2 و 3 است ) پس اگر خمسه يا زوج و فرد را مجموعا ملاحظه كنيم فرد است نه زوج ، و حكم به اين‌كه زوج غلط است ، ولى اگر به حسب تحليل و تفصيل در نظر بگيريم و بگوئيم : هر عددى كه زوج است ( مثلا 2 ) و فرد است ( مثلا 3 ) فهو زوج به لحاظ عدد 2 كه زوج است ، باز هم بدين‌اعتبار حكم صادق است ( نظير اين‌كه بگوييم : هر زردرنگ و شيرينى ، زردرنگ است ، كه اگر زردى و شيرينى باهم موضوع باشند حكم غلط است و بايد محمول هم مقيد باشد ولى اگر هركدام جداگانه موضوع باشند حكم به زردرنگ بودن ، صحيح است چون زردى زرد است و سلب شىء يا ذاتيات و لوازم از ذات محال است . )\r\n\r\n","description":"","footnote":"","page_name":" 510 ","page_number":510},
  {"content":"\r\n\r\nامّا اين‌كه نتيجه كاذب است به لحاظ اين است كه موضوع در نتيجه يعنى كلمهء خمسة در الخمسة زوج دو ملاحظه ندارد بلكه تنها به لحاظ تركيبى و خمسة بما هو خمسة مدّنظر قرار مىگيرد بدليل اين‌كه : بطور كلّى حكم بر هر عددى كه آن عدد فقط زوج است ( مثل عشره ) يا فقط فرد است ( مثل خمسة ) در صورتى صحيح و صادق است كه مركب بما هو مركب ملاحظه شود و به اين ملاحظه خمسة زوج نيست بلكه فرد است و اگر بخواهيم به‌حسب تحليل و تفصيل ملاحظه كنيم ناچاريم به هردو حكم كنيم يعنى يا بگوئيم خمسة هم زوج است و هم فرد ، ثمانيه زوج و زوج است ، ستّه فرد و فرد است و چون در نتيجه گفتيم : الخمسة زوج و تنها زوجيّت بر آن بار شد ، اين كاشف از اينست كه حكم به ملاحظه خمسة بما هو خمسة است و به اين اعتبار خمسة زوج نيست بلكه فرد است ، لذا نتيجه كاذب است .\r\nخلاصه اين‌كه در صغرى و كبرى همين خمسه ، به ملاحظه تجزيه و تحليل به 2 و 3 موضوع واقع شده و لذا حكم در آن دو صادق بود ولى در نتيجه همين خمسه به ملاحظهء تركيب يعنى بما هي خمسة موضوع واقع شده و لذا نتيجه كاذب است . حال اگر بر شخص قايس يا بر مخاطب ، مطلب مشتبه شد و آنچه را كه در واقع مفصل است مركب كرد و حكم را براى مركب ثابت كرد البتّه دچار مغالطه شده و محاسبه‌اش غلط از آب درمىآيد .\r\nامّا قسم دوّم : آنجا كه موضوع مفرد است ولى محمول داراى دو يا چند جزء است ؛ كه اگر هر جزئى تنها و به‌طور مستقل بر موضوع حمل شود قضيه درست است ولى اگر مجموع مركب بما هو مجموع ، حمل شود كلام كاذب مىشود .\r\nفي المثل : آقاى زيد شاعر است ولى در شعر و شاعرى چندان مهارتى كسب نكرده ، متقابلا همين زيد در خياطى هم ماهر است ، مىگوييم : زيد شاعر ماهر در اينجا شخص گمان مىكند كه مجموع مركب از شاعر و ماهر كه صفت و موصوف هستند بر زيد حمل شده و معنايش اينست كه زيد شاعرى است كه در شعر مهارت دارد درحالى كه برحسب فرض بحث ما چنين نيست يعنى در كار ديگر ماهر است نه در شعر و شاعرى . امّا اگر آن دو را از يكديگر جدا كنيم و بگوئيم : زيد شاعر است بدون تقييد به مهارت ، صادق است يا بگوئيم ؛ زيد ماهر است بدون تقييد به شعر و شاعرى ، باز هم صادق است . ولى اگر امر بر كسى مشتبه شود و مفصل را مركب كند البتّه محاسبه‌اش\r\n\r\n","description":"","footnote":"","page_name":" 511 ","page_number":511},
  {"content":"\r\n\r\nاشتباه خواهد بود .\r\n\r\nو . مغالطهء تفصيل مركّب\r\nقسم ششم از اقسام مغالطات لفظيّه مغالطه تفصيل مركب است . اين قسم ، عكس قسم پنجم است يعنى در اينجا در واقع موضوع يا محمول يا هردو قضيه مركب هستند و بما هو مركب موضوع يا محمول واقع شده‌اند و حكم براى مركب است ولى قايس يا مخاطب مىپندارند كه اين حكم مربوط به مفصّل و تك‌تك اجزاء مركب است ، لذا دچار خطا مىشود . نام اين مغالطه را « مغالطهء تفصيل مركب » گويند و خواجهء طوسى اسم آن را مغالطه به اشتراك تاليف گذاشته ، مثال اين قسم :\r\nالخمسة زوج و فرد ، در اين مثال محمول داراى دو جزء است 1 . زوج 2 . فرد كه با واو عاطفه بر يكديگر عطف شده‌اند و دوگونه ملاحظه مىشوند :\r\n1 . گاهى هريك از زوج و فرد را به عنوان جزء محمول و مجموع مركب را كل محمول در نظر مىگيريم ، ( و او عاطفه براى جمع ميان اجزاء يك مركب است ) به اين اعتبار قضيهء مذكور صدق است . چون عدد پنج زوج و فرد است يعنى دو و سه ، نظير اين كه بگوئيم : خانه آجر و گچ و آهن يا چوب و . . . است يعنى مركب از مجموع اينها است و هركدام جزئى از مصالح خانه را تشكيل مىدهند .\r\n2 . گاهى هر جزئى را منفردا و جداى از ديگرى و به‌حسب تفصيل و تحليل مدّنظر قرار مىدهيم . واو عاطفه را براى جمع ميان صفات قرار مىدهيم .\r\nمىگوئيم : عدد پنج هم به تنهايى زوج است و هم بما هى خمسة فرد است . مثل اين كه زيد هم شاعر است و هم كاتب و . . . به اين اعتبار حكم و حمل ، كذب و غلط است و نه تنها عدد پنج ، كه هر عددى در عالم يا زوج است و يا فرد است و امكان ندارد كه عددى به عنوان خاصّ خود هم زوج باشد و هم فرد ، يا نه زوج باشد و نه فرد كه اجتماع نقيضين يا ارتفاع آن دو است .\r\nآنگاه كسانى كه در حمل ، آن لحاظ تركيبى را محاسبه كرده‌اند حملشان صحيح است ولى كسانى كه اين لحاظ تحليلى را ملاحظه كرده‌اند حملشان غلط است و موجب مغالطهء ديگران هم مىشود .\r\n\r\n","description":"","footnote":"","page_name":" 512 ","page_number":512},
  {"content":"\r\n\r\n\r\n2 . مغالطات معنويه\r\nمغالطات لفظيّه شش نوع داشت كه به تفصيل بازگو شد . اينك به مغالطات معنويه مىپردازيم : منظور ما از مغالطات معنويّه ، كليّهء مغالطات غيرلفظيّه است ( و به قول خواجهء طوسى : خللى تواند بود كه در نفس تبكيت بود يا در اجزاء او ) . مغالطات معنويّه هفت نوع است به اين بيان كه اين نوع از مغالطات در يك تقسيم اصلى و مادر به دو دسته تقسيم مىشوند :\r\nالف . مغالطاتى كه در تأليف ميان اجزاء يك قضيه واقع مىشود و قطع‌نظر از مقام تشكيل قياس و تأليف اين قضيّه با قضاياى ديگر خود اين قضيه مبتلا به آن مغالطه است ( منظور از دو جزء قضيهء به قول خود مصنف در پاورقى ، موضوع و محمول در قضاياى حمليّه و مقدم و تالى در شرطيات است ) .\r\nب . مغالطاتى كه در تأليف ميان قضايا و در تشكيل قياس تحقّق پيدا مىكند .\r\nاز اين دو قسم ، خصوص قسم اوّل داراى سه شعبه و خصوص قسم دوّم هم داراى چهار نوع است .\r\nبيان اجمالى اقسام قسم اوّل : مغالطاتى كه ميان دو جزء قضيّه واقع مىشود در يك تقسيم اصلى دو دسته مىشوند :\r\n1 . منشأ مغالطه ، وجود خلل و نقصانى در هردو جزء قضيه است .\r\n2 . منشأ آن ، وجود خلل در يك جزء قضيّه است .\r\nخود قسم دوّم هم دو قسم مىشود ( كه مجموعا سه قسم مىشوند ) .\r\n1 . اين‌كه يك جزء قضيه حذف شده و بدل او جاى او نشسته و محكوم به يا محكوم عليه واقع شده است .\r\n2 . اين‌كه هردو جزء ذكر شده ولى نه به آن كيفيتى كه سزاوار است .\r\nبيان تفصيلى اين سه قسم :\r\n1 . قسم اوّل از اين قسم را « ايهام انعكاس » گويند و تعريف اجمالى آن در اصطلاح اين باب عبارتست از اين‌كه خلل در هردو جزء قضيه باهم باشد به اين صورت كه موضع و جايگاه هردو ، جزء عكس شود و در قضيه حمليّه موضوع به جاى محمول و محمول به جاى موضوع بيايد و در قضيهء شرطيه ، مقدم به جاى تالى و تالى به جاى مقدم قرار گيرد .\r\n\r\n","description":"","footnote":"","page_name":" 513 ","page_number":513},
  {"content":"\r\n\r\n2 . قسم دوّم از اين سه قسم را در اصطلاح « اخذ ما بالعرض مكان ما بالذات » گويند .\r\nيعنى خلل در يكى از دو جزء قضيه واقع شود آن هم به اين شكل كه آن جزء حذف شده و بدل آن قائم‌مقام او شود . آن بدل يا عارض موضوع است مثل متعجّب نسبت به انسان و يا معروض موضوع است انسان نسبت به متعجب و يا از لوازم موضوع است مثل كتابت و خياطت نسبت به انسان و يا از ملزومات موضوع است مثل انسان نسبت به كتابت و . . .\r\n3 . قسم سوم از اقسام ثلاثه امر اوّل را در اصطلاح « سوء حمل » گويند و آن عبارتست از اين‌كه خلل در جزء واحد از اجزاء قضيه واقع شود به اين‌كه يك جزء قضيه ذكر شده ، ولى بر آن وجهى كه بايد و شايد ، واقع نشده و سوءاعتبار حمل يا به اينست كه اجنبى ضميمه اين جزء شده و يا آن‌چه از قيود اين جزء نيست از قيود قرار داده شده و در قضيه ، موضوع يا محمول ، مقدم يا تالى قرار گرفته است . يا به اين است كه از يك جزء ، چيزى كه جزءجزء بوده يا از قيود و شرائط جزء قضيه بوده حذف شده و سبب مغالطه در معناى كلام و قضيه گرديده است .\r\nامّا بيان اجمالى اقسام قسم دوّم : قسم دوّم آن‌كه مغالطه ، در تأليف ميان قضايا و در تشكيل قياس شود ، كه در يك تقسيم اصلى به دو قسم مىشود :\r\n1 . يا اينست كه تأليف اين قضايا يك تأليف قياسى نيست يعنى از اين‌گونه قضايا يك قياس و استدلال قياسى درست نمىشود .\r\n2 . يا اين تأليف يك تأليف قياسى است . قسم دوّم به نوبهء خود دو قسم مىشود :\r\n1 . يا خلل در نفس تأليف و تركيب مقدّمات يعنى صغرى و كبرى است به اين‌كه اين مقدّمات از اصول و قواعد مقرّر در باب قياس ( از حيث هيئت ) و برهان و جدل ( از لحاظ مادّه ) خارج باشند ، لذا منتج نيستند .\r\n2 . يا خلل با ملاحظهء مقدمات نسبت به نتيجه ، واقع مىشود . خود اين قسم دوّم دو قسم مىشود :\r\nالف . يا اينست كه نتيجه عين يكى از مقدّمات بوده و اين امر منشأ مغالطه است .\r\nب . اين نتيجه با اين مقدّمات مطلوب نيست . چون دليل اخصّ يا اعم از مدعا است يا بين آن دو عموم من وجه است و . . . اين شد چهار قسم و بيان تفصيلى اين چهار قسم عبارتست از :\r\n\r\n","description":"","footnote":"","page_name":" 514 ","page_number":514},
  {"content":"\r\n\r\n1 . قسم اوّل از اين چهار قسم را جمع مسائل متعدّد در يك مسئله گويند و آن عبارتست از اين‌كه خلل ، در تأليف ميان قضايايى واقع شود كه از تأليف آنها قياسى بدست نمىآيد . به اين صورت كه در واقع اين قضيّه به چند قضيّه منحل مىشود ولى در ظاهر ما خيال مىكنيم كه مجموع اين قضايا ، يك قضيّه است .\r\n2 . قسم دوّم از اين قسم عبارتست از سوءتأليف و آن اينست كه خلل در نفس تأليف و چينش مقدّمات واقع شود به اين‌كه از اصول و قواعد باب قياس و برهان و جدل خارج باشد .\r\n3 . قسم سوّم را « مصادره به مطلوب » گويند و آن ، خلل در مقدّمات قياس است امّا با ملاحظهء نتيجه ، به اين صورت كه در آن نتيجه ، عين يكى از مقدّمات ( صغرى يا كبرى ) باشد .\r\n4 . قسم چهارم را « وضع غيرعلّت به جاى علّت » گويند و آن اينست كه خلل در مقدّمات قياس به ملاحظه نتيجه باشد امّا به اين اعتبار كه اين نتيجه از آن مقدّمات مطلوب نيست .\r\nاين اجمالى از انواع هفت‌گانهء مغالطات معنوى بود . حال به بيان تفصيلى اين اقسام خواهيم پرداخت .\r\n\r\nالف : ابهام انعكاس\r\nنوع اوّل از انواع هفت‌گانهء مغالطات معنويّه عبارتست از : ايهام انعكاس ؛ يعنى توهّم كليت و جامع افراد بودن و عكس كلّى داشتن و آن اينست كه دو جزء قضيه جابجا شوند يعنى موضوع در جاى محمول و محمول در جاى موضوع قرار گيرد ( در حمليّات ) يا مقدم جاى تالى و تالى جاى مقدم قرار گيرد ( در شرطيّات ) و منشأ اين جابجايى تميز ندادن ميان لازم و ملزوم ( در شرطيّات ) - كه على القاعده ملزوم مقدم و لازم تالى واقع مىشود - و ميان خاص و عام ( در حمليّات ) - كه قاعدتا بايد اخصّ موضوع و اعم محمول واقع شود - مثل « كل انسان حيوان » ولى اگر عكس شد نمىتوان گفت « كل حيوان انسان » ولى چه‌بسا در اثر عدم تشخيص كسى اين‌ها را جابجا كند ، و اكثر اين مغالطات در محسوسات و امور حسيّه واقع مىشود .\r\nچند مثال : الف . از آنجا كه هر عسلى هم زردرنگ است و هم سيّال ، ممكن است كسى گمان كند هرآنچه كه اصفر و سيال است پس عسل است ( ولو رنگى باشد كه در\r\n\r\n","description":"","footnote":"","page_name":" 515 ","page_number":515},
  {"content":"\r\n\r\nرنگرزى مشاهده مىشود ) حال آن‌كه چنين كليّت و انعكاسى خطا است .\r\nب . از آنجا كه فردى ، هر آدم ثروتمندى را كه ديده او را خوشبخت يافته لذا متقابلا هر انسان سعادتمندى را كه مىبيند ، گمان مىبرد كه لابّد او نيز ثروتمند است .\r\nج . به قول علّامه در جوهر النضيد :\r\nاز آنجا كه انسان هر خمرى را كه ديده او را قرمزرنگ و مايع يافته لذا به هر مايع قرمزرنگ كه مىرسد گمان مىبرد كه خمر است و حكم مىكند به اين‌كه : هر مايع احمرى خمر است ( ولو رنگى باشد كه در رنگ خانه وجود دارد )\r\nد . به قول علّامه در جوهر النضيد :\r\nكمن يظن انّ كل ابيض ثلج باعتبار ان كل ثلج ابيض\r\nه . به قول خواجه در اساس الاقتباس :\r\nو چون باران زمين تر كند ظن افتد كه ترى زمين كه باشد از باران بود .\r\nاين‌كه در بالا اشاره شد كه غالبا در امور حسّيه است ، در مقابل به‌ندرت در امور عقلى هم مىآيد مانند مثالى كه خواجه طوسى در اساس الاقتباس آورده : و در عقل هم بود ، چنان كه چون هر متكّونى را مبدائى بود پندارند كه هرچه آن را مبدايى بود آن متكون بود . « 1 »\r\nمصنف رحمهم اللّه مىفرمايد : در امثال امور مذكور بسيارى از مردم عامى دچار ايهام انعكاس مىشوند و بى جا يك حكم كلّى صادر مىكنند و براى پرهيز از اين مغالطات ،\r\nمنطقيون در باب عكس مستوى موجبهء كليّه ، شرط كرده‌اند كه : بايد موجبه كليه به موجبهء جزئيه عكس شود تا قانونيّت داشته و همه‌جا صادق باشد . چه آنجا كه موضوع و محمول يا مقدم و تالى متساويان هستند از قبيل « كل انسان ناطق » ، و « كلما كانت الشمس طالعة كان العالم مضيئا » و چه آنجا كه محمول يا تالى اعم از موضوع يا مقدم مىباشند مانند « كل انسان حيوان » ، و « كلّما كانت الشمس طالعة كانت الحرارة موجودة » كه در عكس اين دو نمىتوان گفت : « كل حيوان انسان » يا « كلما كانت الحرارة موجودة كانت الشمس طالعه » كه در مباحث عكس ، بيان آنها مفصل گذشت ) .\r\n\r\n\r\n","description":"","footnote":"\r\n( 1 ) . اساس الاقتباس ، ص 522 .\r\n","page_name":" 516 ","page_number":516},
  {"content":"\r\n\r\n\r\nب : اخذ ما بالعرض بجاى ما بالذات\r\nنوع دوّم از انواع مغالطات معنّويه ، اين است كه يك امر عرضى را به جاى يك امر ذاتى بگيريم ( آن را كه ثانيا و بالعرض مىتواند موضوع باشد به جاى آن‌كه اولا و بالذات موضوع است اخذ كنيم . ) غير آن را كه شبيه آن و مشتبه به آن است بگذاريم ، مثلا عارضى از عوارض آن ، معروضى از معروضات آن ، لازم و معلولى از لوازم آن و يا ملزوم و علّت آن را .\r\nبه قول علّامه در جوهر النضيد :\r\nكمن رأى انسانا عرض له البياض و الكتابة فيظن انّ كل ابيض كاتب فاخذ الابيض بدل الانسان .\r\nو به قول خواجه در اساس الاقتباس :\r\nزيد غير عمرو است ، و عمرو انسانست ، پس زيد غيرانسانست ، چه مغايرت زيد با شخصيت عمرو كه عارض طبيعت انسانست بالذات و با معروض بالعرض است . « 1 »\r\nو مرحوم مظفر به دو نمونه اشاره كرده‌اند :\r\n1 . موضوع معينى داراى دو يا چند عارض ذاتى باشد و ما در مقام حكم قضيه يكى از اين عوارض را بر عارض ديگر حمل كنيم به گمان اين‌كه اين عارض از عوارض ديگر است درحالىكه حقيقتا از عوارض موضوع و معروض عارض ديگر است . مثال : هر آبى پاك است « صغرى »\r\nو هر آبى اگر به درجهء كريّت رسيد به مجرّد ملاقات با نجاست متنجّس نمىشود « كبرى » .\r\nدر اينجا ممكن است كسى توهم كرده و چنين نتيجه‌گيرى كند كه : پس هر شىء طاهر و پاكى اگر به حدّ كريّت رسيد به مجرّد ملاقات با نجاست متنجس نمىشود ، يعنى وى گمان كرده كه ويژگى اين‌كه وقتى به حدّ كريّت رسيد اثرپذير نيست و منفعل با نجاست نمىشود مال عنوان طاهر بما هو طاهر است نه از آن آب پاك ، و لذا گمان ببرد كه پس غير از آب از ساير مايعات هم ( آبهاى مضاف مثل آب‌ميوه ، لبن و . . . ) اگر به درجه كريّت رسيد منفعل نمىشود درحالىكه چنين نيست و فقهاء در رساله‌هاى عمليّه و كتب فقهيّه تصريح كرده‌اند كه « ولو كان الف كرّ » باز هم به مجرّد ملاقات متنجّس\r\n\r\n\r\n","description":"","footnote":"\r\n( 1 ) . اساس الاقتباس ، ص 522 .\r\n","page_name":" 517 ","page_number":517},
  {"content":"\r\n\r\nمىشود ، اين متوهم بيچاره موضوع اصلى را كه ( ماء ) باشد حذف كرده و عارضى از عوارض آن را كه ( طاهر ) باشد بجاى آن گذاشته و دچار چنين مغالطه‌اى شده است .\r\n2 . موضوع اصلى داراى عارضى است و آن عارض هم عارضى دارد و شخص ، عارض العارض را بر خود موضوع اصلى و معروض المعروض حمل كرده به گمان اين كه في المواقع اين عارض ، از عوارض آن موضوع است درحالىكه در واقع از عوارض ، عوارض آن موضوع است نه از عوارض خود آن موضوع . مثال :\r\nجسم چيزى است كه گاهى سفيدى بر آن عارض مىشود « صغرى »\r\nو سفيدى چيزى است كه عنوان مفرّق بصر بودن ( يعنى زنندگى دارد و اثر تندى در باصره مىگذارد ) بر آن عارض مىشود « كبرى »\r\nحال كسى بگويد : پس جسم هم ، مفرق بصر است درحالىكه ابيضيت كه عرضى از عوارض جسم باشد حقيقتا چنين است نه جسم بما هو جسم .\r\nدر اين مثال مغالطه‌اى انجام گرفته و آن اين‌كه موضوع اصلى يعنى عنوان ابيض حذف شده و معروض آن‌كه جسم باشد بجاى آن گذاشته شده ( اين اگر در كبرى محاسبه شود ) يا اگر خواستى بگو : محمول اصلى كه ابيض باشد حذف شده و بدل عارض محمول كه مفرق بصر بودن است جاى آن نشسته و گفته‌ايم :\r\nالجسم مفرق للبصر ( اين در صورتى است كه در صغراى مذكور محاسبه شود )\r\n\r\nج . سوءاعتبار حمل\r\nسوّم از انواع مغالطات معنويّه « بدى ملاحظهء حمل » است و منظور از سوءاعتبار حمل عبارتست از اين‌كه جزئى از اجزاء قضيّه ( موضوع يا محمول ، مقدم يا تالى ) بر خلاف آنچه كه سزاوار و بايسته است در قضيّه ايراد و ذكر شود . اين به دو صورت قابل تحقّق است :\r\n1 . به اين نحو : چيزى كه قيد آن جزء نيست به صورت قيد در قضيه ذكر شود .\r\n2 . به اين نحو : چيزى كه قيد و شرط جزء قضيّه است از قضيّه حذف شود در اينجا در مجموع صور متعددى پيدا مىشود كه فهرست‌وار آنها را مىآوريم و سپس به بيان دو مثالى كه مصنف براى دو قسم مذكور آورده ، مىپردازيم .\r\nامّا صور مسئله در حمليّه :\r\n1 . قيدى بر موضوع قضيهء حمليه افزوده شود ؛\r\n\r\n","description":"","footnote":"","page_name":" 518 ","page_number":518},
  {"content":"\r\n\r\n2 . قيدى از موضوع قضيهء حمليه كاسته شود ؛\r\n3 . قيدى بر محمول قضيهء حمليه افزوده شود ؛\r\n4 . قيدى از محمول قضيهء حمليه كاسته شود ؛\r\n5 . قيدى هم بر موضوع و هم بر محمول افزوده شود ؛\r\n6 . قيدى هم از جانب موضوع و هم از جانب محمول كاسته شود .\r\nامّا در قضيّهء شرطيّه :\r\n1 . قيدى بر مقدم قضيهء شرطيّه افزوده شود ؛\r\n2 . قيدى از مقدّم كاسته شود .\r\n3 . قيدى بر تالى افزوده شود ؛\r\n4 . قيدى از تالى كم شود ؛\r\n5 . قيدى هم بر تالى و هم مقدم افزوده شود ؛\r\n6 . قيدى از هردو كم شود .\r\nاين مجموعهء دوازده صورت مسئله بود .\r\nاينك به صورت كلّى به دو قسم اشاره مىشود :\r\nمثالهايى براى موردى كه قيدى بر جزء قضيّه افزوده مىشود :\r\n1 . به قول علّامه در جوهر النضيد :\r\nكل متصور ثابت في الخارج ؛ كه بدون قيد « فى الخارج » قضيّه صادق است زيرا كه متصور ، در ذهن و يا در خارج ثابت و موجود است . ولى با افزودن قيد في الخارج و اخذ آن در ناحيهء محمول ، قضيّه كذب مىشود زيرا نقيض آن صادق است اى بعض المتصور ليس بثابت في الخارج ، مانند : عنقاء ، جبل من ياقوت ، بحر من ذبيق ، غول ، دور ، تسلسل ، اجتماع نقضين و ضدين و مثلين ، شريك البارى و . . .\r\n2 . به قول مصنف قدّس سرّه : برخى گمان كرده‌اند كه الفاظ و كلمات ، براى معانى و مفاهيم خودشان با قيد موجود بودن اين معانى در ذهن ، وضع شده‌اند . يعنى معانى به قيد متصوّر بودن موضوع له هستند . درحالىكه حقّ اينست كه الفاظ موضوعات براى معانى بما هي هستند . به عبارت ديگر : ذوات معانى و طبايع ، نه معنا به قيد موجود در ذهن بودن . دليلش هم آنست كه اگر معانى با قيد مذكور موضوع له بودند لازم مىآمد كليّه قضايا ، قضاياى ذهنيّه باشند و ما در عالم قضاياى حقيقيّه و خارجيّه نداشته باشيم در\r\n\r\n","description":"","footnote":"","page_name":" 519 ","page_number":519},
  {"content":"\r\n\r\nحالىكه بالبداهة قضاياى خارجيه ، داريم . آرى تصوير معانى و به ذهن آوردن آنها و علم به آنها كه همان وجود ذهنى آنهاست شرط الوضع و مصحح وضع است يعنى تا واضع آنها را در ذهن تصوّر نكند نمىتواند لفظى را براى آنها قرار دهد ولى پس از لحاظ و تصوّر الفاظ و معانى ، ذوات الفاظ موضوعاتند ، و ذوات معانى موضوع له هستند . ولى بعضى گمان كرده‌اند كه الفاظ موضوعاتند براى معانى معلومه ، به قيد معلوم بودن و علم يا وجود ذهنى قيد آنها است . لذا در مقام قضيّه گفته‌اند : « المعانى بما هي موجودة في الذهن وضعت لها الالفاظ » و اين مستلزم تالى فاسد مذكور است بعلاوه با واقعيّت اوضاع الفاظ براى معانى نمىسازد زيرا كه هر واضعى ، لفظ را براى نفس آن معنا و مقصود وضع مىكند و كسى نمىگويد من فلان لفظ را براى معنا با قيد معلوميّت وضع كرده‌ام .\r\nمثالهايى براى مورد دوّم مىآوريم كه چيزى از جزء قضيه كاسته مىشد يعنى از موضوع ، يا از محمول يا از هردو و همچنين در قضيهء شرطيه . و قبل از مثال ، قاعدهء كلّى اين قسم را بيان مىكنيم و آن اين‌كه : چنين چيزى در مواردى حاصل مىشود كه يكى از وحدتهاى هشتگانه‌اى كه در باب شروط تناقض آورديم مختل شود يعنى وحدت زمان ، مكان ، شرط و . . . به هم بخورد . براى اين قسم چند نمونه مىآوريم :\r\n1 . اگر كسى توهم كند كه انسان بما هو انسان متحرك الاصابع است بالضرورة ، دچار خطا شده است چرا كه قيد ، وصف يا شرطى را از موضوع كاسته است و آن اين كه : انسان كاتب يا انسان به شرط كتابت متحرك الاصابع است بالضروره ولى اين قيد حذف شده و موجب اختلال و مغالطه گرديده است .\r\n2 . به قول مصنف قدّس سرّه برخى گمان برده‌اند كه آب به عنوان اين‌كه آب است و به قول مطلق يعنى هرآبى كه باشد ( قليل يا كثير ) به واسطهء ملاقات با نجس ، متنجس نمىشود . لذا حكم كرده است كه : « كل ماء يا الماء لا يتنجس بالملاقاة » ، درحالىكه صحيح اين است كه آب به قيد رسيدن به حدّ كريّت چنين باشد و بايد بگوييم : « الماء اذا ابلغ قدر كرّ لم ينجسّه شيىء » ولى قيد و شرط مذكور حذف شده و قضيّه غلط از آب درآمده است .\r\n3 . باز هم به قول مصنف قدّس سرّه ما دو قضيه داريم :\r\n1 . الجزئى جزئى ؛\r\n2 . الجزئى ليس بجزئى ؛\r\n\r\n","description":"","footnote":"","page_name":" 520 ","page_number":520},
  {"content":"\r\n\r\nبرخى گمان كرده‌اند كه اين دو قضيه متناقض هستند يا صدر و ذيل قضيّه دوّم با يكديگر متناقض است .\r\nدرحالىكه ما دو قسم حمل داريم :\r\n1 . حمل اوّلى ذاتى يا حمل مفهومى ؛\r\n2 . حمل شايع صناعى يا مصداقى\r\nاين دو قسم گاهى قيد موضوع يا محمول واقع مىشوند و گاهى قيد يك طرف قضيه نيستند بلكه به عنوان جهت قضيّه و قيد نسبت ، حكم و تصديق واقع مىشوند و ملاحظه اين جهات دقيق است .\r\nحال در دو قضيه مذكور چهار نوع ملاحظه مىتوان داشت :\r\n1 . الجزئى بالحمل الاولى جزئى بالحمل الاوّلى ؛\r\n2 . الجزئى بالحمل الاولى ليس بجزئى بالحمل الشايع ( مثال مذكور در متن از اين قسم است ) .\r\n3 . الجزئى بالحمل الشايع جزئى بالحمل الشايع .\r\n4 . الجزئى بالحمل الشايع ليس بجزئى بالحمل الاوّلى .\r\nپس با حذف يك قيد از يك طرف قضيه ، مطلب تفاوت بسيارى پيدا مىكند .\r\n\r\nد . جمع مسائل متعدّد در يك مسئله\r\nنوع چهارم از انواع مغالطات معنويّه كه باز هم مربوط به قضيّه است - با قطع‌نظر از تشكيل قياس از اين قضايا - عبارتست از جمع سؤالات متعدد در يك سؤال مثل اين‌كه فردى ، غيرنقيض را به جاى نقيض اخذ كرده و به عنوان طرف سؤال قرارش دهد ، در حالىكه مىبايست نقيض را طرف سؤال قرار مىداد ولى چون مراعات نكرده و غير نقيض را طرف سؤال آورده اگرچه در ظاهر يك سؤال باشد ولى در باطن به تعداد اطراف مسئول عنه كه با « او و ام و امّا » آورده و در حقيقت چندين سؤال مطرح شده است كه با تجزيه و تحليل به دست مىآيد و در اينجا است كه مسائل و سؤالات متعدد در مسئله واحد و سؤال واحد جمع مىشود .\r\nتوضيح ذلك :\r\nهنگامى كه سائل به صورت منطقى و طبيعى سؤال را مطرح كرده و از دو طرف متناقضين پرس‌وجو مىكند ، در حقيقت و در ظاهر يك سؤال بيشتر نيست و آن سؤال\r\n\r\n","description":"","footnote":"","page_name":" 521 ","page_number":521},
  {"content":"\r\n\r\nاز طرفين ايجاب و سلب است . مثلا مىپرسد : آيا زيد شاعر است يا خير ؟ در اينجا طرف يك مجهول بيشتر ندارد و از يك امر بيشتر سؤال نكرده و البتّه يك جواب هم بيشتر ندارد و آن جواب يا اثباتى است ، يعنى : آرى ، و يا سلبى است ، يعنى : نه .\r\nامّا هنگامى كه به جاى يكى از متناقضين چيز ديگرى را كه غيرنقيض است گذاشت و ترديد به « او يا ام » را ميان دو چيز غيرمتناقض قرار داد مثلا چنين سؤال كرد : آيا زيد شاعر است يا نويسنده ؟ اين سؤال به دو سؤال منحل شده و مسئله اين شخص به دو مسئله تبديل مىشود : يك مسئله اينست كه : آيا زيد نويسنده است يا خير ؟ مسئله ديگر اين‌كه آيا زيد شاعر است يا خير ؟ كه دو مسئله را در يك مسئله جمع كرده است .\r\nاگر اطراف مسئول عنه و اشياء مورد سؤال متعدد باشد يعنى سه يا چند طرف داشته باشد مثلا بپرسد : آيا زيد شاعر است ؟ يا نويسنده ؟ يا خياط ؟ و . . . به همان نسبت مسئله‌ها متعدد و سؤالها مختلف مىگردد و او در ظاهر همهء اين اطراف را با يك سؤال پرداخته است .\r\nاينك پس از توضيح مراد و مقصود از جمع مسائل در يك مسئله ، اين سؤال مطرح مىشود كه : جمع ميان مسائل كثيره در مسئله واحد چگونه موجب مغالطه مىشود ؟\r\nدر جواب بايد گفت كه طرح سؤالى كه در ظاهر يك سؤال ولى در واقع به چندين سؤال تبديل گشته ، گاهى شخص مجيب را متحير ساخته و او را از حيث جواب دچار غلط و اشتباه مىكند ، نمىداند كه به كدام جواب دهد . اين قسم از مغالطه مربوط به اصل تشكيل قضيّه است . اساسا از چنين قضيه‌اى بالفعل قياسى تشكيل نمىشود زيرا كه فعلا به صورت سؤال و استفهام است و قضيه‌اى در كار نيست . آرى ؛ پس از انحلال و روشن شدن جواب ، مىتوان قضيه ترتيب داده و قياس را ، كه از دو قضيه درست مىشود تشكيل داد . روى همين اصل ما اين قسم از مغالطه را در مقابل انواع بعدى قرا داده و مدّعى هستيم كه سه قسم بعدى مربوط به مغالطه در تأليف قياس است و چهار قسم مذكور و منجمله همين قسم چهارم مربوط به مغالطه ، در اصل تشكيل قضيه است .\r\nقوله : نعم ؛ مسئله انحلال يك سؤال به چند سؤال و مسئله ، مطلبى بود كه تابه‌حال بيان شد و مسئله انحلال يك قضيه به دو قضيه مطلب ديگرى است . مثلا منطقيون مىگويند :\r\n\r\n","description":"","footnote":"","page_name":" 522 ","page_number":522},
  {"content":"\r\n\r\n« زيد وحده كاتب » اين در ظاهر يك قضيه است كه موضوعش مركب از زيد وحده ، و محمول آن لفظ كاتب است ولى با تجزيه و تحليل به دو قضيّه منحل مىشود :\r\n1 . قضيه ايجابى ، زيد كاتب است .\r\n2 . قضيهء سلبى ، غير از زيد كسى كاتب نيست ( به قول اصوليين كلام مفيد حصر است داراى مفهوم مخالفت است و مفهومش اينست كه پس غير از زيد ، كاتب نيست ) .\r\nحال در اينجا ما بالفعل يك يا دو قضيه و جمله خبريّه داريم ولى مىتوان از اين هم تعبير كرد به جمع دو يا چند مسئله در يك مسئله ، امّا نه بالفعل بلكه بالقوة . يعنى هر كدام از اين قضايا مىتوانند يك مسئله باشند و مورد طلب و سؤال قرار گيرند . مثلا بپرسيم : هل زيد كاتب ؟ هل غير زيد ليس بكاتب ؟ و . . . آنگاه اگر چنين قضيه‌اى را ( كه به دو قضيّه منحل مىشود ) آورديم و جزء قياس ( صغرى يا كبراى آن ) قرار داديم البتّه قياسى كه از اين‌گونه مقدّمات و اجزاء فراهم مىآيد قياس صحيحى نخواهد بود ، در نتيجه مغالطه پديد مىآيد مثل اين‌كه فرضا بگوئيم :\r\n« الانسان وحده ضحاك » صغرى\r\n« كل ضحاك حيوان » كبرى\r\n« فالانسان وحده حيوان » نتيجه\r\nدر اينجا ملاحظه مىكنيد كه هريك از صغرى و كبرى في حدّ نفسه صادق هستند ، با اين‌حال نتيجه ، كه حيوانيت را منحصر به انسان كرده ، كاذب است . منشأ اين اختلال و مغالطه چيزى نيست جز همين مطلب جمع مسائل متعدد در مسئله واحد . چرا كه با تحليل ، يك قضيّه سر از دو قضيّه درآورده و در نتيجه قياس در حقيقت از سه قضيه تشكيل شده . درحالىكه از مسلمات است كه هيچ قياس بسيطى بيشتر از دو مقدّمه ندارد .\r\nآن‌وقت با عنايت به مطالبى كه از « نعم » به بعد آورديم مىتوان گفت : « مغالطهء جمع ما بين مسائل كثيره در يك مسئله » از مغالطاتى است كه در تأليف قياس واقع مىشود . لذا براى عنوان جمع المسائل . . . برخى همين مثال ( زيد وحده كاتب ) را آورده‌اند ( مثل خواجه و علّامه در متن و شرح جوهر النضيد ) لكن به نظر ما حقّ اينست كه اين مثال ، مثال جمع مسائل . . . نيست . هرچند در بسيارى از كتب معتبرهء منطقى آمده است و علّت اينست كه چنين خللى در حقيقت به سوء تأليف قياس برمىگردد كه\r\n\r\n","description":"","footnote":"","page_name":" 523 ","page_number":523},
  {"content":"\r\n\r\nقسم پنجم از انواع مغالطات معنويّه است و در امر بعدى خواهد آمد .\r\nثانيا از اشكال قبلى كه بگذريم مىگوييم : ظاهر و متبادر به ذهن ، از تعبير منطقيون در اين باب به كلمهء مسئله و مسائل ، اين است كه معناى لغوى آن ( سؤال و پرسش ) اراده كرده‌اند . نه اين‌كه منظورشان از مسئله قضيه باشد ولو قضيهء خبرى به دليل اين‌كه اگر مرادشان مطلق قضيه بود ، بجا بود كه بگويند : جمع قضاياى متعدد در قضيه واحد ، نه مسائل متعدد در يك مسئله !\r\n\r\nه . سوءتاليف\r\nسوءتاليف پنجمين نوع از مغالطات معنويّه است كه مربوط به مغالطه در تأليف قياس است و با خللى در تأليف قياس محقق مىشود كه از دو حال خارج نيست .\r\n1 . سوءتأليف از لحاظ مادّه است ، يعنى بجاى استفاده از قضاياى يقينى يا مشهورات و مسلمات كه در برهان و جدل به كار مىروند از شبيه آنها استفاده شده است .\r\n2 . سوءتأليف از لحاظ هيئت است يعنى از لحاظ شكلى داراى شرايط معتبر نبوده و خلاف قواعد باب است .\r\nامّا اين‌كه از چه طريقى تشخيص دهيم كه فلان قياس مبتلا به سوءتأليف است ؟ راه آن آشنايى كامل با مباحث قياس و شرايط آن است . هنگامى كه شرايط و قواعد قياس را شناختيم مىتوانيم به راحتى به خلل در تأليف فلان قياس پىبرده و منشأ غلط را پيدا كنيم . البتّه سوءتأليف گاهى واضح و جلّى است ( مثلا در قياس شكل اوّل ، كبرى كليّت ندارد يا صغرى موجبه نيست و . . . ) و گاهى خفّى ، باريك و دقيق است . گاهى به درجه‌اى از خفاء مىرسد كه به غير از دانشمندان خبره و آگاه كسى قادر به كشف آن نيست .\r\nقياسى كه از لحاظ تأليف مبتلا به مغالطه است - چه از حيث هيئت و چه ماده - در حقيقت نمىتوان نام آن را قياس ، برهان يا جدل گذاشت بلكه نامش شبه القياس ( از حيث هيئت ) و شبه برهان و جدل ( از حيث ماده ) است و اطلاق اسم قياس بر آن ، مانند اين است كه به عكس شخصى اشاره كرده و بگوييم : اين فلان شخص است ! درحالى كه مىدانيم عكس كسى ، خود وى نيست بلكه صرفا شبيه او است ، امّا از لحاظ وجود و حقيقت مباين اوست . زيرا عكس در خارج مستقلا و جداى از انسان وجود دارد از مقوله مركب و رنگ است ، صاحب عكس ، موجودى است كه حيوان و ناطق است پس\r\n\r\n","description":"","footnote":"","page_name":" 524 ","page_number":524},
  {"content":"\r\n\r\nشبه قياس است . حال آن‌كه قياس حقيقى از حيث هيئت و مادّه هنگامى تحقّق مىيابد و سزاوار اطلاق نام قياس بر آن مىگردد كه داراى هشت ويژگى زير باشد :\r\n1 . حقيقتا داراى دو مقدّمه باشد ، نه بيشتر ( مگر در قياس مركب ، آن هم در واقع دو قياس است كه هر قياس داراى دو مقدّمه به نام صغرى و كبرى است ) .\r\n2 . هردو مقدّمهء قياس حقيقتا از يكديگر منفصل و جدا باشند نه اين‌كه يكى جزء ديگرى باشد .\r\n3 . هريك از دو مقدّمه در واقع و نفس الامر و پس از تجزيه و تحليل ، يك قضيه باشند نه اين‌كه با تجزيه و تحليل به دو قضيه منحل شوند زيرا كه قياس هيچگاه با بيشتر از دو مقدّمه تشكيل نمىشود مگر در جايى كه بيش از يك قياس ( قياس مركب ) باشد .\r\n4 . دو مقدّمه قياس از نتيجهء آن دو ، نزد ما اعرف و شناخته‌تر باشند پس اگر از حيث معرفت ، با نتيجه مساوى يا از نتيجه مخفىتر بودند منتج نمىشود . زيرا ترجيح مرجوح بر راجح يا ترجيح بلا مرجح خواهد بود ( همانند متضايفين كه در جلد اوّل اين شرح ، در مبحث شروط معرّف گفتيم كه با احد المتضايفين نتوان مضايف ديگر را شناسايى كرد ) .\r\n5 . حدود قياس كاملا متمايز و از يكديگر ممتاز باشند . منظور از حدود قياس اصغر ، اكبر و اوسط است .\r\n6 . حدّ وسط به درستى و تمام و كمال در هردو مقدمهء قياس تكرار شده باشد . به تعبير ديگر دو مقدّمه بايد در حدّ اوسط شريك باشند ( اين مطلب در جلد دوّم اين شرح ، در قواعد عامّه قياس بيان شد ) .\r\n7 . اشتراك صغرى و كبرى و نتيجه در دو حدّ ( اصغر و اكبر ) يك اشتراك حقيقى باشد نه تنها اشتراك اسمى چنان‌چه قبلا به آن اشاره شد .\r\n8 . صورت قياس هم يك شكل منتج باشد نه عقيم يعنى شكلى باشد كه دربردارندهء شرايط اشكال اربعه باشد چه از حيث كميّت ( كليّت و جزئيت ) و چه كيفيت ( ايجاب و سلب ) و چه از حيث جهت ( فعليّت و امكان و . . . ) .\r\nبا ذكر اين امور مىگوئيم : اگر به موردى برخورديد كه دو مقدّمه قياس هردو صادق هستند ، معذلك نتيجهء آن كاذب است بدانيد كه كذب نتيجه حتما به خاطر نبود يكى از امور متقدّمه ( هشت امر مذكور ) است پس بايد آن امر را يافته و اين مغالطه را خنثى كنيم تا قياسمان منتج باشد و گرنه همچنان عقيم خواهد بود .\r\n\r\n","description":"","footnote":"","page_name":" 525 ","page_number":525},
  {"content":"\r\n\r\nدر خاتمه سخنى را از خواجه طوسى در اساس الاقتباس نقل مىكنيم .\r\nو ببايد دانست كه سبب كلّى در همهء مغالطات اهمال شرطى است از شرطهاى مذكور در قياس و برهان يا جدل ، چه هرگاه كه حدود قياس متمايز بود و اشتراك اوسط در هردو مقدّمه ، و اشتراك در حدّ ديگر در مقدّمات و نتيجه حقيقى ، و منفصل ، و هريكى بحقيقت يك حصه و صورت منتج ، و نتيجه مغاير مقدّمات ، و مقدّمات صادق و مناسب و اعرف يا مشهور ، و اعرف انتاج واجب بود ، و استثناء نقيض تالى استثناء نقيض مقدم اقتضا كند . پس اگر نتيجه كاذب بود يكى از اين شرطها مفقود بود . « 1 »\r\n\r\nو . مصادره بر مطلوب\r\nقسم ششم از اقسام مغالطات معنويّه عبارتست از : « مصادره بر مطلوب » و يا « دليل عين مدّعا » و آن عبارتست از اين‌كه در واقع و نفس الامر نتيجه ، عين يكى از مقدّمات ( صغرى يا كبرى ) باشد ولى در ظاهر و در مقام تعبير ، تصوّر رود كه نتيجه غير از مقدّمات است و بدين‌وسيله امر بر انسان مشتبه شود . مثلا فرض كنيد اگر چنين گفته شود :\r\nهر انسانى بشر است ( صغرى )\r\nو هر بشرى ضحاك است « كبرى »\r\nپس هر انسان ضحاك است « نتيجه »\r\nدر اين مثال نتيجه ، از نظر معنا و مفهوم عين كبرى و منشأ اشتباه و مغالطه در چنين موردى ، مغايرت دو لفظ انسان و بشر است ، كه در كبرى « بشر » آمده و در نتيجه « انسان » و آدمى گمان مىكند كه آن دو متغاير هستند و امر بر انسان ضعيف التميز مشتبه مىشود .\r\nاقسام مصادره : مصادره به مطلوب از حيث وضوح و خفاء دو قسم مىشود :\r\n1 . مصادرات جليّه ( واضحه و ظاهره ) : در بيشتر موارد اين‌گونه از مغالطات در قياسهاى بسيط كه يك قياس بيشتر نبوده و دو مقدّمه بيشتر ندارند واقع مىشود . مثال مذكور نمونه‌اى از اين نوع مصادرات بود .\r\n\r\n\r\n","description":"","footnote":"\r\n( 1 ) . اساس الاقتباس ، ص 523 .\r\n","page_name":" 526 ","page_number":526},
  {"content":"\r\n\r\n2 . مصادرات خفيّه : در اغلب موارد ، اين‌گونه از مصادرات ( كه تشخيص آن براى انسان خيلى روشن نيست و اذهان ساده ، معمولى و متوسط خيلىسريع ، فريب آن را مىخورند ) در قياسهاى مركّبه ( قياسهايى كه با تجزيه و تحليل از دو قياس و بيشتر سر درآورده و هركدام از آنها صغرى و كبرايى دارند ) واقع مىشود و علّت خفاء آنست كه نتيجه از مقدّمه‌اى كه عين يكديگر هستند فاصله داشته و دور تر از آن ذكر شده ، به خاطر همين بعد نتيجه از مقدّمات ، مغالطهء آن مخفىتر شده و چنين استدلالى بر اذهان ساده و مخاطبين اغفال شده ، رواج يافته و قابل‌قبول مىگردد . درحالىكه به نظر دقيق ، عميق و تحقيقى يك دانشمند ، مغالطه‌اى بيش نيست ، ضمنا هر اندازه كه نتيجه از مقدّمات دور تر و با فاصله ذكر شود به همان اندازه مصادره به مطلوب بودنش پنهان‌تر و به قبولى نزديك‌تر است ، در اينجا مثالى از علم هندسه مىآوريم :\r\nدانشمندان اين علم مىگويند : هرگاه خطى دو خطّ متوازى را كه به موازات يكديگر ترسيم شده‌اند قطع كند ، مجموع دو زاويهء داخلى كه ( ميان دو خطّ متوازى ) از يك جهت حادث مىشوند ، برابر با دو زاويه قائمه و نود درجه‌اى خواهد بود . مانند :\r\nاين قضيه در حقيقت مطلوب يا نتيجه است ، و گاهى در علم هندسه براى اثبات آن به قياس مركب ذيل استدلال مىشود :\r\nاگر مجموع دو زاويه داخلى مذكور با دو زاويه قائمه مساوى نباشند ، لازم مىآيد كه دو خطّ متوازى با يكديگر تلاقى كنند .\r\nاگر اين دو خطّ تلاقى كردند لازم مىآيد مثلثى پديد آيد كه تنها دو زاويه از مجموع زواياى آن با دو قائمه برابر باشند ( 180 درجه ) و چنين چيزى خلف فرض است زيرا كه در هندسه مسلّم است مجموع زواياى ( نه تنها دو زاويه‌اش ) هر مثلثى ( متساوى الاضلاع ، متساوى الساقين ، مختلف الاضلاع ) مساوى با دو زاويه قائمه مىباشد .\r\nملاحظه مىفرمائيد كه بالاخره در طىّ مراحل قياس مركب مذكور بر تساوى مجموع دو زاويه داخلى مذكور با دو زاويه قائمه ، به تساوى آن دو زاويه با دو قائمه استدلال شد . اين استدلال عين همان مدّعا و نتيجه است . در يك كلام مصادره بر مطلوب است ولى گاهى امر چنين مصادراتى بر انسان مخفى مانده و در اثر فاصلهء نتيجه از مقدّمه‌اى كه عين نتيجه است گمان مىكند كه مصادره نيست .\r\n\r\n","description":"","footnote":"","page_name":" 527 ","page_number":527},
  {"content":"\r\n\r\nدر خاتمه : مصادره منحصرا به‌سبب اشتراك حدّ وسط با يكى از دو حدّ ديگر ( اصغر يا اكبر ) در يكى از دو مقدّمه ( صغرى و كبرى ) پيش مىآيد ، در نتيجه حتما يكى از دو مقدّمه قياس ، موضوع و محمولش يك چيز است ولو در ظاهر و لفظ ، دو چيز باشد . مقدّمه‌اى را كه نفس همان نتيجه يا مطلوب است ، مطلوب قبل از استدلال و نتيجه بعد از استدلال گويند . مثال مذكور از قياس بسيط كه « كل انسان بشر » باشد كاملا بيان‌گر اين مطلب است .\r\nآخرين نكته اين‌كه : مصادره بر مطلوب باطنا و حقيقتا به اين برمىگردد كه قياس از يك مقدّمه تشكيل شده باشد و واضح است كه مقدمهء واحد منتج نتيجه نيست .\r\n\r\nز : وضع غيرعلّت به جاى علّت\r\nهفتمين و آخرين قسم از اقسام مغالطات معنويّه نهادن غيرعلّت به جاى علّت است .\r\nبيان ذلك ؛ در مباحث برهان ، مبحث نهم تحت عنوان شرايط و مقدّمات برهان ، اين نكته ذكر شد كه در برهان اين امور معتبر است :\r\n1 . حدّ وسط بايد علّت و واسطه در اثبات و تصديق و علم به ثبوت اكبر براى اصغر باشد حال علاوه بر آن واسطه در ثبوت هم باشد ( برهان لم ) يا واسطه در ثبوت نباشد ( برهان ان ) .\r\n2 . بايد ميان مقدّمات و نتيجه تناسب و سنخيت باشد زيرا مقدّمات ، علّت و نتيجه معلول آنها است و ميان علّت و معلول حتما بايد سنخيت و مناسبت باشد و گرنه هر چيزى از هرچيزى صادر مىشود پس بايد از نار برودت و از شمس ظلمت زاده شود و . . . درحالىكه چنين نيست آن بنابراين حتما بايد ، مناسبت باشد و اوسط با هردو حدّ ديگر مرتبط باشد تا محفل اكبر و اصغر را روشن سازد ( البتّه بحثى است كه آيا مقدّمات ، علّت تامه علم به نتيجه هستند ؟ يا علل معدّه هستند ؟ و يا عادت الهى بر اين جارى شده كه بدنبال مقدّمات نتيجه را بيافريند ؟ سه مبنا است كه اوّلى از معتزله ، دوّمى از فلاسفه و متكلمين اماميه و سوّمى از اشاعره است .\r\nبه قول حكيم سبزوارى :\r\n و هل بتوليد او اعداد ثبت * او بالتوافى عادة اللّه جرت\r\nو الحق ان فاض من القدس الصور * و انّما اعداده من الكفر \r\n\r\n","description":"","footnote":"","page_name":" 528 ","page_number":528},
  {"content":"\r\n\r\nكه اين مبحث ديگرى است ، ولى جاى انكار اصل سنخيت نيست .\r\n3 . مقدمات بايد ضروريّه باشند برحسب وصف يا ذات كه در همان مبحث نهم برهان ، تبيين شد .\r\n4 . ساير شروط كه در جاى خود بيان شد .\r\nحال اگر برخى از اين امور مذكور و مانند آن مختل شد يعنى شخص گمان برد كه حدّ وسط در واقع علّت ثبوت اكبر براى اصغر است و يا گمان كند كه ميان مقدّمات و نتيجه تناسب و سنخيت است و يا همهء مقدّمات برهان ، ضرورى است ولى در واقع اين چنين نبود ، در همهء اين موارد منشأ مغالطه عبارتست از : « وضع ما ليس بعلة علة » يعنى آن را كه علّت واقعى نيست ، علّت قرار داده ، چنين قياسى شبيه برهان بوده و در واقع مغالطه‌اى بيش نيست . مثلا فرض كنيد : علّت واقعى ثبوت تحريك اصابع براى انسان عبارتست از كاتبيّت او ، ولى ما به جاى آن گفته‌ايم كه علّت تحرك اصابع ، عالميّت او است ، كه غيرعلّت را به جاى علّت گرفته‌ايم .\r\nامّا مثالى كه مرحوم مظفر آورده‌اند اين‌كه :\r\nعدّه‌اى از فلاسفهء قديم بر اين باور بودند كه انقلاب و تبديل برخى از عناصر به عنصر ديگر جايز است ، و مىگفتند : عناصر اوّليه در كائنات ( موجودات عالم كون و فساد كه جمادات ، نباتات ، حيوانات و موجودات عالم سفلى باشند . همچنين آنان براى افلاك و كرات بالاتر حساب ديگرى قاتل بودند كه در فلسفه طبيعى بازگو شده ) عبارت است از چهار عنصر : 1 . آب 2 . هوا 3 . آتش 4 . خاك ( و براى هركدام از اين عناصر طبيعتى قائل بودند كه در كتب مربوطه آمده ) آنگاه مدعى بودند كه مثلا آب تبديل به هوا مىشود و يا هوا تبديل به آب مىشود و دليل آنها بر انقلاب هوا به آب اين بود كه ما مىبينيم كه در هنگام شدّت برودت و سرما ، ذرات آب بر روى سطح خارجى ظرف آب تجمع مىكنند بعد گمان مىكردند كه هوا تبديل به آب شده است ، و دليل آنها بر تبديل آب به هوا اين بود كه ما با چشم ظاهر مشاهده كرده‌ايم ، وقتى حرارت شديدى بر آب وارد شود ، ( به صد درجه حرارت رسيده به جوش آمده ) تبديل به بخار مىشود لذا گمان كرده‌اند كه آب تبديل به هوا شده است .\r\nمرحوم مظفر مىفرمايد : آنان در اين استدلال دچار مغالطه شده و آنچه را كه حقيقتا علّت نبوده به جاى علّت گرفته بودند زيرا پنداشته‌اند كه علّت انقلاب ، تجمّع ذرات آب\r\n\r\n","description":"","footnote":"","page_name":" 529 ","page_number":529},
  {"content":"\r\n\r\nبه روى سطح ظرف و يا بخار شدن آب است درحالىكه غيرعلّت را به جاى علّت گرفته‌اند چون اين آب است كه از ذرّات بخار موجود در هوا تجمع كرده و بخار ، همان ذرّات ريز و پراكندهء آب است ، پس آبى تبديل به آب شده يعنى آب يك‌جا جمع گرديده نه اين‌كه هوا به آب تبديل شود . وقتى هم كه آب به‌سبب حرارت تبديل به بخار مىشود در حقيقت آب است كه به ذرات كوچك از آب تبديل شده پس آب به آب تبديل شده يعنى آبى كه در كترى يا ظرف ديگر جمع بود متفرق شده نه اين‌كه آب به هوا تبديل شده باشد .\r\n\r\n","description":"","footnote":"","page_name":" 530 ","page_number":530},
  {"content":"\r\n\r\n\r\nمبحث سوّم يا اجزاء عرضيّه صناعت مغالطه\r\nبحث سوّم و آخرين بحث از مباحث صناعت مغالطه در ارتباط با اجزاء عرضيّه اين صناعت است ، در بحث دوّم اجزاء ذاتيّه ، صناعت مغالطه بيان شد يعنى امورى كه مستقيما در خود تبكيت يا قياس مغالطى نقش داشته و سبب مغالطه مىشدند . در اين قسمت پيرامون اجزاء عرضيّه اين صناعت گفتگو مىشود و منظور از اجزاء عرضيّه امورى است كه از متن تبكيت ( قياس مغالطى ) خارج هستند ، با اين حال سبب مغالطه و افكندن غير در غلط مىگردند . قبل از بيان اين امور دو نكته را بيان مىكنيم :\r\n1 . غالبا كسانى به اين امور پناهنده مىشوند كه فكر و انديشهء آنان قاصر بوده و ياراى همراهى با خصم و مباحثهء با او و استدلال منطقى ( برهان يا جدل ) يا مغالطه در نفس استدلال را ندارند ، بناچار از اين امور عرضى مدد مىگيرند . دو عامل اساسى كه اين سبك عقلان را به استفاده از عوامل مزبور وادار مىكند :\r\nعامل اوّل ؛ حقد و كينه و روزى و دشمنى با خصم و طرف بحث ؛\r\nعامل دوّم ؛ تعصب كوركورانه نشان دادن نسبت به يك رأى و مذهب .\r\n2 . سخن بكر اين‌كه بيشتر كسانى كه متصدى مخاصمه ، مجادله و ممارات در امر عقيدتى مىگردند و در مسائل اجتماعى و سياسى در نقد ، ردّ ، ايراد و استفاده از هر وسيله‌اى استفاده مىكنند ، همين سبك مغزان و خورده علم‌ها هستند و گرنه دانشمندان بزرگ و فرهنگيان گرامى بيش از آن‌كه كوركورانه از مذهبى دفاع كنند و تعصب به خرج دهند بر حفظ ادب ، صيانت سخن از فحش و ناسزا و سلامت بيان از امورى كه آفت بيان است حريص هستند . هرچند كه گاهى تعصب هم به خرج بدهند و نسبت به مذهبى بسيار متعصب ، پايبند ، قرص و محكم باشند و احيانا گاهى مغالطه كنند ولى از اين امور باطل و سبكسرانه مدد نمىگيرند . امّا طالبين حقّ كه خالصا و مخلصا بدنبال حقّ مىباشند و دانشمندان كه خود را وقف اين امر نموده‌اند نخبگان بشريّت هستند كه وجودشان در اجتماعات مانند درّ گرانبها و گوهر ناياب است و به قول عرب‌ها كالكبريت الاحمر هستند ، اينان براى غيرحقّ ( هرچه و هركه باشد ) تعصب به خرج نمىدهند ، به‌جز در مسير حقّ مغالطه‌اى نمىكنند و اگر مغالطه‌اى مىكنند به عنوان رحمت بر مردمان ، شفقت و دلسوزى بر عقايد و انديشه‌هاى آنان است ، در نزد اينان حقّ و حقيقت فوق همهء شؤون ، اعتبارات ، ملاحظات شخصى و گروهى و حزبى است .\r\n\r\n","description":"","footnote":"","page_name":" 531 ","page_number":531},
  {"content":"\r\n\r\nدر راه حقّ از ملامت هيچ ملامت‌كننده‌اى باك ندارند .\r\nبا حفظ اين دو نكته مىگوئيم : امورى كه از متن تبكيت خارج بوده و در عين حال سبب مغالطه مىگردد . مىتوان آنها را در مجموع به هفت امر ارجاع داد كه به‌ترتيب عبارتند از :\r\n1 . تشنيع ( اهانت كردن ، ناسزا گفتن ، بدگويى و رسوا كردن ) بر خصم ، كه شخص مغالط آن را انجام مىدهد ، با چيزهايى كه نزد خصم از مسلمات است و يا بدان اعتراف كرده است . كيفيت تشنيع هم اينست كه خصم را به‌خلاف حقّ يا خلاف مشهور نسبت دهد ، فرقى نمىكند كه آن‌چه را خصم بدان اعتراف كرده واقعا هم خلاف حقّ و خلاف مشهور باشد يا اين‌كه شخص مغالط چنين اظهار مىدارد و خصم را به اين امور متّهم مىسازد تا بدين‌وسيله او را براند و ردّ كند . در اين‌جا گاهى تشنيع و بدگويى و اتهام آقاى مغالط بر خصم به واسطهء قول است ( كه خصم قبلا گفته است ) و يا مغالطه سخن را به اين‌جا كشانده و در قالب سؤال يا غير آن مثلا سؤال را متوجّه خصم كرده و بدين‌وسيله خصم را مردّد سازد ميان دو طرف كه در حقيقت مردّد بين نفى و اثبات نيستند ، بلكه وجه ثالث و احتمال رابع هم دارند ، ولى مغالط آنها را بر خصم مخفى كرده و چنين وانمود مىكند كه حصر در كار است و حال آن‌كه حصرى نيست . ولى البتّه ايجاد ترديد ميان دو طرف نفى و اثبات ، تأثير خود را گذاشته و در به دو امر موهم حصر است ، لذا خصم گمان حصر بوده و هرطرف را اختيار كند بهانه و دست‌آويز براى مغالط بوده و موجب تشنيع بر خصم مىگردد .\r\nمثلا شخص مغالط از خصم مىپرسد : آيا به عقيده شما اطاعت از حكومت در همهء امور واجب است ؟ يا در هيچ امرى لازم نيست ؟\r\nدر اينجا اگر خصم شق اوّل را اختيار كرده و بگويد : در همهء امور اطاعت حاكم و سلطان لازم است ، مغالط فورا بر او عيب و ايراد گرفته و در انظار عموم رسوا مىكند كه : اگر حكومت طاغوتى بود و بر خلاف وظيفه دينى يا ملّى هم دستورى داد پس بايد اطاعت كنيم و اين سخن باطلى است . اگر شق دوّم را برگزيده و بگويد : در هيچ امرى اطاعت حاكم لازم نيست باز هم بهانه به دست مغالط داده و او فورا مىگويد : اين‌كه منجر به آنارشيسم و هرج و مرج‌طلبى مىگردد و اين نيز امرى شنيع و زشت است و اعتراف به آن سبب تشنيع و بدگويى مىگردد .\r\n\r\n","description":"","footnote":"","page_name":" 532 ","page_number":532},
  {"content":"\r\n\r\nملاحظه مىفرماييد كه هر شقى را اختيار كند موجب تشنيع مىگردد غافل از اين‌كه در اين‌جا راه سوّمى وجود دارد و آن راه تفصيل ميان دو رأى مذكور است يعنى خصم بگويد : به عقيدهء من در فلان امر و فلان امر و . . . اطاعت از حكومت لازم است تا هرج و مرج پيش نيايد ولى در فلان و فلان امر و . . . لازم نيست ، چون مخالف حسّ دينى يا ملّى است و . . . و بدين‌وسيله خود را از ورطه و گردابى كه در آن گرفتار آمده نجات دهد .\r\nحال اين‌گونه سؤالات و امثال آنها ( مثلا اطاعت والدين مطلقا لازم است ؟ يا مطلقا لازم نيست ؟ ) سبب حيرت و پريشانى خصم مىگردد ، امر بر او مشتبه مىشود ، گمان حصر مىبرد و مىپندارد كه حتما بايد يكى از دو طرف نفى و اثبات را برگزيند ، در نتيجه انتخاب راه صواب بر او مخفى مىشود و سبب تشنيع خصم مىگردد .\r\n2 . شخص مغالط خصم را وادار كند به اين‌كه يك سخن باطل يا شنيع از زبان او صادر شود ( درحالىكه غافل است او را فريب دهد تا اين سخن را به زبان آورد ) پس خصم را در غلط اندازد و از راه سؤال كردن و يا از راه گفتگو و محاورة او را در اين خلاف بياندازد .\r\n3 . شخص مغالط در دل خصم ، خشم و غضب را برانگيخته و يا آگاهى به نقص و عيب او پيدا كند . در نتيجه خصم را به زحمت انداخته و افكار او را پيچانده ، توجّه ذهن او را به مطلب متزلزل كند و رشته سخن را از دست او خارج كند . في المثل در اثناء بحث و گفتگو از راه دشنام وارد شده ، به خصم ناسزا بگويد يا آبروى او را ببرد ، او را در مجلس خجالت دهد ، تحقير كند ، به استهزاء و تمسخر بگيرد ، او را به سفاهت و كم خردى نسبت دهد ، از او چيزهايى سؤال كند كه نمىداند و يا توجّه مردم و حضّار را به يك عيب ظاهرى ، جسمانى ، يا باطنى و روحى كه خصم دارد جلب كند و . . .\r\n4 . شخص مغالط در هنگام بحث ، از الفاظ عجيب و غريب استفاده كند و اصطلاحاتى را كه متداول نيست به كار برد و از عبارات مغلق و پيچيده استمداد طلبد ، در نتيجه خصم را متحير و گيج سازد . خصم نداند كه چه مىگويد و بالنتيجه دچار اشتباه شود .\r\n5 . در لابلاى سخنانى كه براى مطلوبش القاء مىكند يك سلسله مطالب حشو و زوائدى - را كه از اصل بحث خارج مىباشند - دسيسه و جاسازى كند و زياد حاشيه برود و كلّىگويى و كلمات نامفهوم زياد به كار برد و يا آن‌قدر بحث را طول دهد و به درازا\r\n\r\n","description":"","footnote":"","page_name":" 533 ","page_number":533},
  {"content":"\r\n\r\nبكشد كه سبب ملالت و خستگى طرف گردد و بالاخره در سايهء اين امور مطلب بر خصم گم شود و خصم نداند كه منظور او چه شد ، صدر و ذيل كلامش چگونه به هم ربط پيدا مىكند و از جواب صحيح عاجز گردد و بدين‌وسيله وى بر خصم غالب آيد .\r\n6 . براى اسكات خصم ، پيچاندن مطلب بر او و در بن‌بست قرار دادن خصم از امور ذيل استفاده كند : صدا را بالا ببرد ، داد و بيداد سر دهد ، دو دست خود را حركت دهد دستها را به هم زند ، گاهى قيام كند ، گاهى بنشيند و گاهى با مشت محكم بر ميز يا منبر بكوبد . امثال اين‌ها از حركات برانگيزاننده و مهّيجى است كه موجب عدم توانايى خصم بر جواب مىگردد .\r\n7 . آخرين مطلب اين‌كه : خصم را با عبارات ذيل سرزنش كند كه بيان‌گر آن است كه رأى خصم ارزشى ندارد و اصلا قابل بحث نيست . اين شيوه‌اى است كه از قديم الايام تا امروز رايج بوده و هست . مثلا دشمنان اهل بيت و دشمنان شيعه ، شيعيان و دوست‌داران اهل بيت را رافضى مىخوانند ( رفض به معناى ردّ و ضد قبول است يعنى سنّت را ردّ كرده و از دين برگشته و مرتد شده ) يا مثلا سلاطين و حكومتها مردمان را كه عليه آنها قيام كرده و حقوق حقه خويش را مىطلبند متهم مىكنند كه اين‌ها يك عدّه شورشگر ، افراد متعصب ، گروههاى مفسد ، قطاع الطريق ، چماق به دست و امثال اينها هستند ، يا مثلا افراد متجدّد اهل دين و ديانت را متهم مىكنند به مرتجع ، صاحبان آراء قديمه را متهم مىكنند به خرافه‌پرست و خرافاتى . متقابلا صاحبان افكار قديمه و طرفداران فلان مكتب آسمانى متجدّدين را متهم مىكنند به كفر و زندقه و تجدّد مآبى و . . . . خلاصه هر دسته و گروهى براى سركوب كردن خصم از اين‌گونه تعبيرات به كار مىگيرد . تو خود حديث مفصل بخوان از اين مجمل .\r\nخداوند ما را از مغالطات و قول زور ( باطل و كذب و . . . ) نگهدارد كه او كريم‌ترين درخواست‌شدگان است .\r\nپايان كتاب\r\nو آخر دعوانا ان الحمد للّه رب العالمين و صلى اللّه على سيدنا محمّد صلّى اللّه عليه و إله و آله الطاهرين و لعنة اللّه على اعدائهم اجمعين من الآن الى قيام يوم الدين ، آمين رب العالمين\r\nجمعه ، ششم شعبان المعظم 1413\r\nمطابق با هشتم بهمن‌ماه 1371\r\n( قم المقدسه - على محمدى خراسانى ) .\r\n\r\n","description":"","footnote":"","page_name":" 534 ","page_number":534},
  {"content":"\r\n\r\n\r\nفهرست\r\n\r\nباب پنجم مباحث حجت\r\n* 1 . قياس 13\r\nالف . تعريف قياس 13\r\nب . اصطلاحات قياس 18\r\nج . اقسام قياس 22\r\n* 1 . قياس اقترانى حملى 28\r\nمطلب اوّل : حدود قياس اقترانى 28\r\nمطلب دوّم : قواعد كلى قياس اقترانى 31\r\n1 . قاعدهء اوّل 31\r\n2 . قاعدهء ثانيه 33\r\n3 . قاعدهء سوم 35\r\n4 . قاعدهء چهارم 37\r\n5 . قاعدهء پنجم 39\r\nاشكال اربعه 41\r\nشكل اوّل 44\r\nشكل دوّم 54\r\nجدول شكل دوم 66\r\nشكل سوّم 66\r\nجدول شكل سوم 77\r\nتنبيهات شكل سوّم 77\r\nتنبيه اول يا طريقهء خلف 77\r\nتنبيه دوم يا دليل افتراض 78\r\nشكل چهارم 87\r\nجدول شكل چهارم 95\r\nتمرينات اشكال اربعه 95\r\n* 2 . قياس اقترانى شرطى 102\r\nقوله : التاليف من المنفصلات و شروطه 125\r\n1 . المؤلف من المتصلات 111\r\n2 . المؤلف من المنفصلات 113\r\n3 . المؤلف من المتصلة و المنفصله 139\r\n\r\n","description":"","footnote":"","page_name":" 535 ","page_number":535},
  {"content":"\r\n\r\n4 . المؤلف من الحملية و المتّصلة 144\r\n5 . المؤلف من الحمليّة المنفصلة 148\r\nخاتمة 149\r\n* 3 . القياس الاستثنايى 150\r\n1 . تعريف قياس استثنايى 150\r\n2 . تأليف قياس استثنايى 150\r\n3 . تقسيم قياس استثنايى 151\r\n4 . شروط قياس استثنايى 152\r\n5 . احكام قياس استثنايى 153\r\nاحكام قياس استثنايى اتصالى 153\r\nاحكام قياس استثنايى انفصالى 155\r\nخاتمه : لواحق قياس 158\r\nقياس مضمر 158\r\nقياس‌هاى مركب 168\r\nقياس خلف 172\r\nقياس مساوات 176\r\n* 2 . استقراء 181\r\n* 3 . تمثيل 191\r\nتمرينات باب قياس 197\r\n\r\nباب ششم صناعات خمس\r\nتمهيد 206\r\n1 . ناحيهء هيئت و شكل استدلال 206\r\n2 . ناحيه موادّ و مبادى و مقدمات استدلال 207\r\n* 1 . يقينيات 211\r\nالف : اوليّات 213\r\nب : مشاهدات 218\r\nج : تجربيات 219\r\nد : متواترات 224\r\nه : حدسيات 227\r\nتمرينات 233\r\n* 2 . مظنونات 236\r\n\r\n","description":"","footnote":"","page_name":" 536 ","page_number":536},
  {"content":"\r\n\r\n* 3 . مشهورات 239\r\nاقسام مشهورات 241\r\nالف : واجبات القبول 242\r\nب : تأديبات صلاحيّه 243\r\nج . خلقيات 248\r\nد : انفعاليّات 253\r\nه . عاديات 254\r\nو . استقرائيات 256\r\n* 4 . وهميّات 259\r\n* 5 . مسلّمات 265\r\nهدف از كاربرد مسلّمات 265\r\nاقسام مسلّمات 266\r\n* 6 . مقبولات 270\r\n* 7 . مشبهات 272\r\n* 8 . مخيّلات 273\r\nاقسام قياس‌ها برحسب مادّه 275\r\nفائده صناعات خمس 276\r\n* فصل اوّل صناعة البرهان 280\r\n1 . حقيقت برهان 280\r\n2 . برهان نوعى قياس است 284\r\n3 . اقسام برهان 285\r\n4 . اقسام برهان انّى 287\r\n5 . طريق اساسى انديشه براى تحصيل برهان 291\r\n6 . اقسام برهان لمّى 298\r\n7 . اقسام علّت 304\r\n1 . علّت فاعلى 304\r\n2 . علّت مادّى 306\r\n3 . علّت صورى 307\r\n4 . علّت غائى 307\r\n8 . توضيح و تكميل مبحث قبل و دفع شبهه 308\r\n9 . شروط مقدّمات برهان 315\r\n10 . ذاتى باب برهان 321\r\n\r\n","description":"","footnote":"","page_name":" 537 ","page_number":537},
  {"content":"\r\n\r\n11 . معناى اوّلى 326\r\n* فصل دوم صناعة جدل يا آداب مناظره 327\r\nمبحث اوّل ، قواعد و اصول 327\r\n1 . مصطلحات صناعت جدل 327\r\n2 . چه نيازى به صناعت جدل داريم ؟ 330\r\nعواملى كه مانع اخذ به برهان مىشود 331\r\n3 . مقايسه‌اى ميان برهان و جدل 333\r\n4 . تعريف جدل 336\r\n5 . فوائد جدل 337\r\n6 . سؤال و جواب 340\r\n7 . مبادى جدل 343\r\nمقدّمات : 344\r\n8 . مقدّمات جدل 347\r\n9 . مسائل جدل 349\r\n10 . مطالب جدل 351\r\n11 . ابزار و ادوات صناعت جدل 352\r\nمبحث دوم مواضع 365\r\n1 . معناى موضع 365\r\n2 . فايدهء مواضع و وجه تسميه به آن 369\r\n3 . اصناف مواضع 371\r\n4 . مواضع اثبات و ابطال 378\r\n5 . مواضع اولى و آثر 381\r\nمبحث سوم وصايا 384\r\n1 . تعليمات للسائل 384\r\n2 . تعليمات للمجيب 390\r\n3 . تعليمات مشتركه 394\r\n* فصل سوم صناعة الخطابة 398\r\nمبحث اوّل : اصول و قواعد 398\r\n1 . وجه الحاجة الى الخطابة 398\r\n2 . وظايف الخطابة و فوائدها 401\r\n3 . تعريف هذه الصناعة 402\r\n4 . اجزاء الخطابة 403\r\n\r\n","description":"","footnote":"","page_name":" 538 ","page_number":538},
  {"content":"\r\n\r\n5 . عمود 406\r\n6 . استدراجات برحسب قائل 407\r\n7 . استدراجات برحسب قول 409\r\n8 . استدراجات برحسب مخاطب 411\r\n9 . شهادت قول 415\r\n10 . شهادت حال 416\r\n11 . فرق خطابه و جدل 419\r\n12 . اركان خطابه 420\r\n13 . اصناف مخاطبات 421\r\n14 . صور تأليف خطابه و مصطلحات آن 423\r\n15 . ضمير 427\r\n16 . تمثيل 429\r\nمبحث دوم انواع 432\r\n1 . تمهيد 432\r\n2 . انواع مربوط به منافرات 433\r\n3 . انواع مربوط به مشاجرات 437\r\n4 . انواع مربوط به مشاورات 439\r\nمبحث سوم توابع 447\r\n1 . تمهيد 447\r\n2 . حال الفاظ 447\r\n3 . نظم و ترتيب اقوال خطابى 451\r\n4 . اخذ به وجوه 455\r\n* فصل چهارم صناعة الشعر 459\r\n1 . تمهيد 459\r\n2 . تعريف شعر 466\r\n3 . فايده شعر 467\r\n4 . سبب تأثير شعر در جانها 469\r\n5 . قوام شعر به چيست ؟ 471\r\n6 . شيرين‌ترين شعر ، دروغ‌ترين آن است 473\r\n7 . تأثير قضاياى مخيّله در نفس 477\r\n8 . قواعد قضاياى مخيّلات 481\r\n9 . رابطهء شعر با ضمير ناخودآگاه انسان 485\r\n\r\n","description":"","footnote":"","page_name":" 539 ","page_number":539},
  {"content":"\r\n\r\n* فصل پنجم صناعة المغالطه 489\r\nمبحث اوّل يا مقدّمات 489\r\n1 . معنى مغالطه 489\r\n2 . اهداف مغالطه 494\r\n3 . فوايد صناعت مغالطه 496\r\n4 . موضوع صناعت مغالطه و موادّ آن 498\r\n5 . اجزاء صناعت مغالطه 499\r\nمبحث دوّم اجزاء ذاتيّه صناعت مغالطه 500\r\n1 . مغالطات لفظيّه 501\r\nانواع مغالطه در لفظ مركّب 502\r\nالف . مغالطه به اشتراك اسم 502\r\nب . مغالطه در هيئت ذاتيهء لفظ 504\r\nج . مغالطه در اعراب و اعجام 505\r\nد . مغالطهء مماراتى 506\r\nه . مغالطهء تركيب مفصّل 509\r\nو . مغالطهء تفصيل مركّب 512\r\n2 . مغالطات معنويه 513\r\nالف : ابهام انعكاس 515\r\nب : اخذ ما بالعرض بجاى ما بالذات 517\r\nج . سوءاعتبار حمل 518\r\nد . جمع مسائل متعدّد در يك مسئله 521\r\nه . سوءتاليف 524\r\nو . مصادره بر مطلوب 526\r\nز : وضع غيرعلّت به جاى علّت 528\r\nمبحث سوّم يا اجزاء عرضيّه صناعت مغالطه 531\r\nفهرست 535\r\nباب پنجم مباحث حجت 535\r\n\r\n\r\n","description":"","footnote":"","page_name":" 540 ","page_number":540}
  ]