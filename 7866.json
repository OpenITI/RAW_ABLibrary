[
  {"content":"\r\n\r\nناسخ التواريخ\r\nزندگانى پيامبر\r\n1\r\n\r\n","description":"","footnote":"","page_name":" مقدمه 1 ","page_number":1},
  {"content":"\r\n\r\nناسخ التواريخ\r\n1\r\n\r\n","description":"","footnote":"","page_name":" مقدمه 2 ","page_number":2},
  {"content":"\r\n\r\nناسخ التواريخ\r\nزندگانى پيامبر\r\nجلد اول\r\nاز آغاز تا هجرت\r\nتأليف\r\nمحمد تقى لسان الملك سپهر\r\nبه اهتمام\r\nجمشيد كيان فر\r\nانتشارات اساطير 321\r\n\r\n","description":"","footnote":"","page_name":" مقدمه 3 ","page_number":3},
  {"content":"\r\n\r\nفهرستنويسى پيش از انتشار كتابخانه ملى جمهورى اسلامى ايران\r\nسپهر ، محمد تقى بن محمد على ، 1216 - 1297 ق .\r\nناسخ التواريخ : زندگانى پيامبر / تأليف محمد تقى لسان الملك سپهر ، به اهتمام جمشيد كيان فر . - تهران : اساطير ، 1380 .\r\n5 ج . ( انتشارات اساطير 321 ، 322 ، 323 ، 324 ، 325 )\r\n( ج . 1 ) ISBN 964 - 331 - 105 - 8\r\n( دوره ) ISBN 964 - 331 - 788 - 0\r\nفهرستنويسى بر اساس اطلاعات فيپا .\r\nمندرجات : ج . 1 . از آغاز تا هجرت .\r\n1 . محمد ( ص ) ، پيامبر اسلام ، 53 قبل از هجرت - 11 ق . - - سرگذشتنامه ، الف . كيان فر ، جمشيد ، 1330 - ، مصحح . ب . عنوان ، ج . عنوان : زندگانى پيامبر .\r\n2 ن 2 س / 9 / BP 22 - 93 / 297\r\n1380\r\nكتابخانه ملى ايران / 25164 - 80 م\r\nاين كتاب با حمايت معاونت امور فرهنگى وزارت فرهنگ و ارشاد اسلامى منتشر شده است ، وهمهء حقوق متعلق به ناشر ومحفوظ است .\r\nانتشارات اساطير\r\nناسخ التواريخ : زندگانى پيامبر ، جلد اول\r\nتأليف : محمد تقى لسان الملك سپهر\r\nبه اهتمام : جمشيد كيان فر\r\nچاپ اول : 1380\r\nحروف چينى : مسعود\r\nليتوگرافى و چاپ : ديبا\r\nتيراژ : 2200 نسخة\r\nشابك : 964 - 331 - 105 - 8\r\nدوره : 964 - 331 - 788 - 0\r\nحق چاپ محفوظ است .\r\nآدرس : ميدان فردوسى ، اول ايرانشهر ، ساختمان 10\r\nتلفن : 8821473\r\n\r\n","description":"","footnote":"","page_name":" مقدمه 4 ","page_number":4},
  {"content":"\r\n\r\n\r\n[ مقدمه جلد اول 
  ]\r\n\r\nفهرست مطالب\r\nپيشگفتار نوزده\r\nولادت اسماعيل سه هزار و چهار و هجده سال بعد از هبوط آدم بود 3\r\nماندن اسماعيل و هاجر در بيابان مكه 4\r\nپيدا شدن آب زمزم 5\r\nيافتن بنى جرهم اسماعيل و هاجر را سه هزار و چهارصد و بيست سال بعد از هبوط آدم بود 5\r\nقربانى اسماعيل سه هزار و چهارصد و بيست و هشت سال بعد از هبوط آدم بود 6\r\nفديه اسماعيل 9\r\nبناى خانهء كعبه به دست ابراهيم سه هزار و چهارصد و بيست و نه سال بعد از هبوط آدم بود 11\r\nوفات هاجر مادر اسماعيل سه هزار و چهارصد و سى و سه سال بعد از هبوط آدم بود 12\r\nوفات اسماعيل سه هزار و پانصد و چهل و هشت سال بعد از هبوط آدم بود 14\r\nاولاد اسماعيل 14\r\nوفات اسماعيل 15\r\nصفت قدار 15\r\nسپردن قدار تابوت سكينه را 16\r\nولادت حمل 16\r\nوفات قدار 17\r\nحمل 17\r\nولادت نبت 17\r\nولادت هميسع 18\r\n\r\n","description":"","footnote":"","page_name":" مقدمه 5 ","page_number":5},
  {"content":"\r\n\r\nولادت آزد 18\r\nولادت ادد 18\r\nبت پرستيدن اولاد اسماعيل 19\r\nبت‌هاى مشهور 19\r\nظهور عدنان چهار هزار و هشتصد و بيست و يك سال بعد از هبوط آدم بود 21\r\nاولاد عدنان 22\r\nمعدّ 23\r\nنزار 24\r\nمضر 25\r\nقصّهء اولاد نزار و كهانت ايشان 25\r\nالياس 28\r\nشرح حال بت‌پرستى اولاد اسماعيل 29\r\nمدركه 31\r\nخزيمه 31\r\nكنانه 31\r\nظهور قريش پنج‌هزار و دويست و هشتاد و دو سال بعد از هبوط آدم بود 33\r\nنضر 33\r\nمالك 34\r\nفهر 34\r\nغالب 35\r\nلؤىّ 35\r\nخبر دادن عيسى به ظهور خاتم الانبياء 36\r\nجلوس تبّع الاصغر در مملكت يمن پنج‌هزار و ششصد و چهل و يك سال بعد از هبوط آدم بود 37\r\nملوك يمن 37\r\nجامه پوشيدن تبّع مكه را 44\r\nبازگشت تبّع به يمن 44\r\n\r\n","description":"","footnote":"","page_name":" مقدمه 6 ","page_number":6},
  {"content":"\r\n\r\nوفات كعب بن لؤىّ پنج‌هزار و ششصد و چهل و چهار سال بعد از هبوط آدم بود 47\r\nوفات كعب بن لؤىّ و ذكر اجداد پيغمبر 47\r\nمرّة بن كعب 48\r\nكلاب بن مرّه 49\r\nقصىّ بن كلاب 50\r\nعبد مناف بن قصىّ 58\r\nوفات اولاد عبد مناف 60\r\nهاشم بن عبد مناف 60\r\nحلف الفضول 63\r\nتقسيم مناصب مكّه 63\r\nاولاد هاشم 65\r\nجلوس ربيعه در مملكت يمن پنج هزار و هفتصد و چهل و يك سال بعد از هبوط آدم بود 67\r\nتبايعهء يمن 67\r\nظهور سطيح و شق پنج‌هزار و هفتصد و چهل و دو سال بعد از هبوط آدم بود 71\r\nجلوس مرثد بن عبد كلال در مملكت يمن پنج هزار و هفتصد و چهل دو سال بعد از هبوط آدم بود 74\r\nظهور غفيراى كاهنه پنج‌هزار و هفتصد و هشتاد سال بعد از هبوط آدم بود 75\r\nجلوس وليعه در مملكت يمن پنج‌هزار و هفتصد و هشتاد و سه سال بعد از هبوط آدم بود 77\r\nجلوس ابرهة بن صباح پنج‌هزار و هشتصد و هفتاد و دو سال بعد از هبوط آدم بود 77\r\nظهور معمرين عرب پنج‌هزار و نه صد و بيست و چهار سال بعد از هبوط آدم بود 79\r\nذو الاصبع عدوانى 79\r\n\r\n","description":"","footnote":"","page_name":" مقدمه 7 ","page_number":7},
  {"content":"\r\n\r\nحارث بن كعب 83\r\nمستوغر 84\r\nدويد بن زيد بن ليث 85\r\nزهير بن جناب بن هبل 86\r\nربيع بن ضبع الفزارى 87\r\nابو الطّمحان القينى 89\r\nعبيد بن شريد جرهمى 89\r\nابو رييد البدر 89\r\nسود بن حداء 90\r\nعدى بن حاتم 90\r\nاماتاة بن قيس 90\r\nتيم بن ثعلبه 90\r\nابو هبل بن عبد اللّه 90\r\nسويان بن كاهن 91\r\nاوس بن ربيعة بن كعب 92\r\nنصر بن دهمان بن سليم 92\r\nجعشم بن عون بن جذيمه 93\r\nثعلبة بن كعب 93\r\nداود بن كعب بن ذهل 94\r\nسيف بن وهب بن خزيمه 94\r\nعبيد بن الارض 94\r\nسيرة بن عبد اللّه الجعفى 95\r\nصبرة بن سعد بن سهم القرشى 96\r\nلبيد بن ربيعة الجعفرى 96\r\nعامر بن طرب عدنى 96\r\nجعفر بن فيط 97\r\nيحصر بن عينان بن ظالم 97\r\n\r\n","description":"","footnote":"","page_name":" مقدمه 8 ","page_number":8},
  {"content":"\r\n\r\nعوف بن كنانة الكلبى 97\r\nصفى بن رياح بن اكثم 98\r\nاكثم بن صيفى 99\r\nفروة بن فغالة بن هانه 101\r\nحارث بن كعب مذحجى 102\r\nمعدى كرب حميرى 102\r\nجلوس صباح بن ابرهه در يمن پنج‌هزار و نهصد و شصت و نه سال بعد از هبوط آدم بود 102\r\nجلوس حسان بن عمرو در مملكت يمن پنج‌هزار و نهصد و هشتاد و چهار سال بعد از هبوط آدم بود 103\r\nجلوس ذو شناتر در مملكت يمن شش هزار و چهل و يك سال بعد از هبوط آدم بود 103\r\nجلوس ذو نواس در مملكت يمن شش هزار و شصت و هشت سال بعد از هبوط آدم بود 105\r\nظهور عبد المطّلب در مدينه و مكه شش هزار و هفتاد سال بعد از هبوط آدم بود 107\r\nچاه‌هاى مكّه 113\r\nاولاد عبد المطّلب 114\r\nظهور اصحاب اخدود شش هزار و هشتاد و پنج سال بعد از هبوط آدم بود 116\r\nجلوس ذو جدن در يمن شش هزار و هشتاد و هشت سال بعد از هبوط آدم بود 125\r\nجلوس ارياط در مملكت يمن شش هزار و نود و شش سال بعد از هبوط آدم بود 126\r\nجلوس ابرهة الاشرم در مملكت يمن شش هزار و يكصد و بيست سال بعد از هبوط آدم بود 129\r\nتبابعهء يمن 129\r\nدر آداب و رسوم مردم نسأه 130\r\nپيام ابرهه به عبد المطّلب 133\r\n\r\n","description":"","footnote":"","page_name":" مقدمه 9 ","page_number":9},
  {"content":"\r\n\r\nظهور ابابيل 137\r\nخواب ديدن نوشيروان و مؤبد موبدان 143\r\nحضور عبد المسيح نزد نوشيروان 144\r\nآمدن عبد المسيح نزد سطيح 145\r\nخبر سطيح در ولادت پيغمبر 146\r\nبازگشت عبد المسيح 148\r\nخراب شدن پل 148\r\nظهور قسّ بن ساعده شش هزار و يكصد و سى سال بعد از هبوط آدم بود 151\r\nاز ولادت تا بعثت ولادت عبد اللّه شش هزار و يكصد و سى و هشت سال بعد از هبوط آدم بود 157\r\nولادت با سعادت محمّد مصطفى شش هزار و يكصد و شصت و سه سال بعد از هبوط آدم بود 166\r\nدايگان پيامبر 176\r\nجلوس يكسوم در مملكت يمن شش هزار و صد و شصت و سه سال بعد از هبوط آدم بود 182\r\nجلوس مسروق در مملكت يمن شش هزار و صد و شصت و پنج سال بعد از هبوط آدم بود 186\r\nواقعهء شقّ صدر خاتم النبيّين شش هزار و يكصد و شصت و شش سال بعد از هبوط آدم بود 187\r\nجلوس سيف بن ذى يزن در يمن شش هزار و يكصد و شصت و هشت سال بعد از هبوط آدم بود 191\r\nصناديد قريش در كوشك غمدان 197\r\nبشارت دادن سيف ذى يزن عبد المطّلب را به ظهور پيغمبر آخر الزّمان 198\r\nقتل سيف بن ذى يزن 200\r\nجلوس و هرز در يمن شش هزار و يكصد و شصت و نه سال بعد از هبوط آدم بود 201\r\n\r\n","description":"","footnote":"","page_name":" مقدمه 10 ","page_number":10},
  {"content":"\r\n\r\nوفات آمنه عليها السّلام شش هزار و يكصد و شصت و نه سال بعد از هبوط آدم عليه السّلام بود 202\r\nظهور حاتم شش هزار و صد و هفتاد و يك سال بعد از هبوط آدم بود 203\r\nوفات عبد المطّلب شش هزار و صد و هفتاد و يك سال بعد از هبوط آدم بود 206\r\nجلوس مرزبان در يمن شش هزار و صد و هفتاد و سه سال بعد از هبوط آدم بود 211\r\nجلوس فنتهرب در حيره شش هزار و صد و هفتاد و پنج سال بعد از هبوط آدم بود 211\r\nسفر پيغمبر آخر الزمان به شام شش هزار و صد و هفتاد و پنج سال بعد از هبوط آدم بود 212\r\nواقعهء قتل عماره به دست عمرو بن العاصى 215\r\nبوسه بر خال نبوّت 217\r\nسفر دوم 218\r\nجلوس نعمان بن منذر شش هزار و يكصد و هشتاد سال بعد از هبوط آدم بود 219\r\nداستان ايوب بن مجروف و فرزندانش 219\r\nچگونگى به سلطنت رسيدن نعمان 224\r\nتوطئهء ابن مرنيا 228\r\nقتل عدىّ بن زيد 228\r\nصفت لشكر نعمان 230\r\nيوم نعم و يوم بؤس نعمان 231\r\nانتقام خون پدر 235\r\nقتل نعمان 239\r\nقصّهء مشاهير عرب و وقايع عجيبهء زمان نعمان 241\r\nنابغهء ذبيانى 242\r\nنابغهء جعدى 244\r\nقصّهء ربيع بن زياد 246\r\nاعشى 250\r\nشماخ بن ضرار 252\r\n\r\n","description":"","footnote":"","page_name":" مقدمه 11 ","page_number":11},
  {"content":"\r\n\r\nحسّان بن ثابت 253\r\nزهير 254\r\nقصّهء موءوده 255\r\nسليك بن سلكه 256\r\nشنفرى 260\r\nتابّطشرا 260\r\nواقعهء داحس و غبرا 262\r\nقتل أبا قرفة 264\r\nقتل مالك 265\r\nيوم ذى المرتقب 267\r\nيوم ذى حسى 267\r\nيوم الهباءة 269\r\nيوم الفروق 271\r\nيوم جبله 272\r\nرمز كرب 274\r\nقتل لقيط 276\r\nيوم شعواء 280\r\nيوم شواحط 281\r\nيوم قطن 282\r\nشاس بن زهير 283\r\nقتل زهير بن جذيمه 286\r\nقتل خالد بن جعفر 289\r\nقصّه عمرو بن اطنابه 292\r\nجنگ بنى عامر و بنى تميم 294\r\nيوم رحرحان 295\r\nقتل پسر نعمان 297\r\nاسارت و رهائى حارث 298\r\n\r\n","description":"","footnote":"","page_name":" مقدمه 12 ","page_number":12},
  {"content":"\r\n\r\nپناهندگى حارث در يمامه 299\r\nامان مكرآميز 300\r\nقصّهء اوس 300\r\nقصّهء سعد بن ملك 301\r\nجلوس باذان در مملكت يمن شش هزار و يكصد و هشتاد و دو سال بعد از هبوط آدم بود 303\r\nجنگ ذى قار 304\r\nشكستن عجم از عرب 308\r\nنامهء پيغمبر به خسرو 310\r\nظهور هلقام در ميان عرب شش هزار و يكصد و هشتاد و هشت سال بعد از هبوط آدم بود 312\r\nتزويج محمد ( ص ) خديجه ( ع ) را شش هزار و يكصد و هشتاد و هشت سال بعد از هبوط آدم ( ع ) بود 318\r\nسفر بازرگانى رسول ( ص ) 325\r\nسفر شام 325\r\nرسيدن پيغمبر ( ص ) به شام 336\r\nمراجعت پيغمبر از شام 338\r\nخواستارى بنى هاشم خديجه را 344\r\nخطبه ابو طالب 350\r\nعدد اولاد پيغمبر 355\r\nولادت امير المؤمنين على ( ع ) شش هزار و صد و نود و سه سال بعد از هبوط آدم ( ع ) بود 357\r\nالقاب على ( ع ) 359\r\nدر آمدن فاطمه به كعبه 364\r\nبناى كعبه در زمان قريش شش هزار و صد و نود و هشت سال بعد از هبوط آدم بود 370\r\nبنيان كعبه 372\r\n\r\n","description":"","footnote":"","page_name":" مقدمه 13 ","page_number":13},
  {"content":"\r\n\r\nجلوس اياس در مملكت حيره شش هزار و دويست و دو سال بعد از هبوط آدم ( ع ) بود 377\r\nاز بعثت تا هجرت ظهور آثار بعثت پيغمبر آخر زمان ( ص ) شش هزار و دويست و دو سال بعد از هبوط آدم ( ع ) بود 381\r\nمعنى نبى 381\r\nمعنى اولو العزم 382\r\nوحى و الهام 382\r\nمعنى ناموس 383\r\nعصمت 384\r\nمعنى معجزه و خرق عادت 384\r\nدر تعداد انبياء 385\r\nفضيلت پيغمبر ( ص ) بر ساير انبياء 385\r\nخبر نبوت پيامبر اسلام 386\r\nخبر دادن احبار از پيغمبر آخر زمان 388\r\nدر ذكر صفات پيامبر اسلام ( ص ) 391\r\nبعثت پيغمبر آخر زمان ( ص ) شش هزار و دويست و سه سال بعد از هبوط آدم ( ع ) بود 399\r\nخبر ورقه 402\r\nبه دو نماز و ايمان على و خديجه عليهما السّلام 403\r\nمنع شياطين از آسمان 405\r\nخبر اسلام آوردن زيد بن حارثه 406\r\nاسلام ابو بكر 407\r\nاسلام آوردن جمعى ديگر 407\r\nنامهء پيغمبر به قيصر 410\r\nاظهار دعوت حضرت رسول خداى ( ص ) شش هزار و دويست و هفت سال\r\n\r\n","description":"","footnote":"","page_name":" مقدمه 14 ","page_number":14},
  {"content":"\r\n\r\nبعد از هبوط آدم ( ع ) بود 412\r\nمعجزهء پيغمبر 414\r\nاول خون كه در اسلام ريخت 417\r\nسخن قريش با ابو طالب 417\r\nخبر عمّاره 420\r\nخبر وليد بن مغيره 422\r\nمعجزهء پيغمبر ( ص ) در بارش باران 426\r\nخبر ابو قيس 427\r\nآزار قريش پيغمبر ( ص ) را 428\r\nجسارت قريش بر پيغمبر ( ص ) 429\r\nخبر أبو لهب 430\r\nخبر عتبه 430\r\nاسلام آوردن حمزه 431\r\nمعجزهء پيغمبر 433\r\nخبر عقبه 434\r\nآمدن علماى اديان مختلفه نزد پيغمبر ( ص ) 436\r\nاحتجاج پيغمبر با كفّار يهود 436\r\nاحتجاج پيغمبر ( ص ) با نصارى 437\r\nاحتجاج پيغمبر ( ص ) با دهريه 439\r\nاحتجاج پيغمبر ( ص ) با ثنويه 440\r\nاحتجاج پيامبر اسلام با مشركين عرب 441\r\nاحتجاج قريش با پيغمبر ( ص ) 443\r\nمعجزهء پيغمبر 453\r\nمعجزهء ديگر 454\r\nخبر نضر بن حارث 454\r\nنزول آيات قرآن بر ذمّ كفّار 455\r\nسؤال مشركين از پيغمبر ( ص ) 456\r\n\r\n","description":"","footnote":"","page_name":" مقدمه 15 ","page_number":15},
  {"content":"\r\n\r\nانقطاع وحى 456\r\nسخنان ابو جهل با قريش 457\r\nخبر عبد اللّه بن مسعود 458\r\nاصغاى قريش قرآن را 459\r\nنزول آيات قرآن بر ذمّ قريش 460\r\nآزار مسلمانان 461\r\nخبر بلال 462\r\nخبر عمار ياسر 463\r\nهجرت اصحاب پيغمبر ( ص ) به اراضى حبشه شش هزار و دويست و هشت سال بعد از هبوط آدم ( ع ) بود 465\r\nرسول فرستادن قريش به حبشه 471\r\nقصّهء نجاشى 475\r\nمسلمانى نجاشى 476\r\nآمدن جبرئيل و ساير ملائكه نزد پيغمبر 478\r\nمعجزه خواستن قريش از پيغمبر ( ص ) 480\r\nبعضى از معجزات پيامبر اسلام نزد ابو جهل 482\r\nقرائت آيات قرآن بر قريش 484\r\nمراجعت مهاجرين حبشه به مكه 486\r\nقصّه ابن دغنّه با أبو بكر 490\r\nاسلام آوردن طفيل بن عمرو و پدر و مادرش 491\r\nرؤياى طفيل و شهادت او 493\r\nقصّه پيامبر اسلام با اراشى و ابو جهل 493\r\nحكايت ركانه 494\r\nحكايت جماعتى از نصارا كه به قصد ديدن پيامبر اسلام از نجران به مكّه آمدند 495\r\nعزيمت عمر براى كشتن رسول خداى 496\r\nاسلام آوردن عمر 498\r\n\r\n","description":"","footnote":"","page_name":" مقدمه 16 ","page_number":16},
  {"content":"\r\n\r\nحكايت اصحاب صفّه 501\r\nولادت حضرت فاطمه ( ع ) شش هزار و دويست و هشت سال بعد از هبوط آدم ( ع ) بود 503\r\nدر آمدن رسول خدا به شعب ابو طالب شش هزار و دويست و ده سال بعد از هبوط آدم ( ع ) بود 506\r\nكيفيت محاصره بنى هاشم در شعب 506\r\nگفتگوى تنى چند از قريش دربارهء نجات بنى هاشم 509\r\nبيرون آمدن بنى هاشم از محاصره 510\r\nنزول آيات قرآن در مذمّت قريش 512\r\nجلوس راوية بن ماهيان در حيره شش هزار و دويست و يازده سال بعد از هبوط آدم ( ع ) بود 515\r\nظهور شق القمر به دست پيغمبر ( ص ) شش هزار و دويست و سيزده سال بعد از هبوط آدم ( ع ) بود 516\r\nاستقبال قريش حبيب بن مالك را 517\r\nگفتگوى حبيب بن مالك با ابو طالب 519\r\nبشارت دادن جبرئيل محمّد ( ص ) را در شق قمر 523\r\nكيفيّت شق قمر و اسلام آوردن جمعى از مشركين 524\r\nوفات ابو طالب شش هزار و دويست و سيزده سال بعد از هبوط آدم ( ع ) بود 527\r\nآمدن قريش نزد ابو طالب 528\r\nدر كيفيت وفات ابو طالب 529\r\nاسلام ابو طالب 530\r\nوفات خديجه كبرى شش هزار و دويست و سيزده سال بعد از هبوط آدم ( ع ) بود 533\r\nحمايت ابو لهب از پيامبر خداى 534\r\nسفر پيغمبر به طايف شش هزار و دويست و چهارده سال بعد از هبوط آدم ( ع ) بود 535\r\nاسلام آوردن جمعى كثير از جنّيان 538\r\n\r\n","description":"","footnote":"","page_name":" مقدمه 17 ","page_number":17},
  {"content":"\r\n\r\nمراجعت رسول خداى ( ص ) از طائف 540\r\nتزويج رسول خداى ، عايشه و سوده را شش هزار و دويست و چهارده سال بعد از هبوط آدم ( ع ) بود 541\r\nابتداى اسلام انصار شش هزار و دويست و چهارده سال بعد از هبوط آدم ( ع ) بود 542\r\nجلوس عمرو بن جبله در مملكت شام شش هزار و دويست و پانزده سال بعد از هبوط آدم ( ع ) بود 547\r\nظهور بيعت مردم مدينه كه آن را بيعة الاولى خوانند در عقبه شش هزار و دويست و پانزده سال بعد از هبوط آدم ( ع ) بود 548\r\nبيعة الاولى 548\r\nفرستادن رسول خداى ( ص ) مصعب را به مدينه 550\r\nاسلام آوردن اسيد بن حضير 551\r\nاسلام آوردن سعد بن معاذ و جمعى كثير به دست مصعب 552\r\nمعراج پيغمبر ( ص ) شش هزار و دويست و پانزده سال بعد از هبوط آدم ( ع ) بود 554\r\nاخبار معراج دربارهء حضرت على ( ع ) 574\r\nانكار قريش در معراج پيامبر 578\r\nچگونگى معراج 580\r\nبيعت مردم مدينه در عقبه بار دوم شش هزار و دويست و شانزده سال بعد از هبوط آدم ( ع ) بود 585\r\nخطبه آخر كتاب 590\r\n\r\n","description":"","footnote":"","page_name":" مقدمه 18 ","page_number":18},
  {"content":"\r\n\r\n\r\nپيشگفتار\r\nاز منابع مهم تاريخ اسلام ، تأليف شده در عصر قاجار ، بىشك بايد از ناسخ التواريخ ياد كرد . مؤلف كتاب ميرزا محمد تقى خان سپهر ملقب به لسان الملك « 1 » از آواره‌نگاران و مستوفيان عصر قاجار ، به دستور محمد شاه قاجار و با حمايت حاج ميرزا آقاسى به تأليف كتاب اقدام نمود . در مورد سپهر و احوال و آثار و خاطرات او و تاريخ‌نگارى در ايران و خصوصا در عهد قاجار آنچه را بايد گفت در مقدمهء مفصل خود بر ناسخ التواريخ ( تاريخ قاجاريه ) آورده‌ام و در اينجا نيز فقط به ناسخ التواريخ و شيوهء تبويب زندگانى پيامبر پرداخته‌ام .\r\nدر آغاز قصد سپهر بر آن بود يك دوره تاريخ عمومى بنگارد و از اين رو كتاب اول « ناسخ التواريخ » از هبوط آدم تا هجرت پيامبر اسلام ( ص ) را در دو مجلد بنگاشت ، مجلد اول : از هبوط آدم تا زمان عيسى مسيح ( ع ) و مجلد دوم : از ظهور مسيح الى آغاز هجرت رسول اللّه از مكه به مدينه .\r\nزمانى كه تأليف كتاب اول به اتمام رسيد ، مصادف بود با مرگ محمد شاه قاجار و بست‌نشينى حاج ميرزا آقاسى در حرم مطهر حضرت عبد العظيم .\r\nبا شروع سلطنت ناصر الدين شاه و سر و سامان يافتن اوضاع داخلى به قول سپهر :\r\nچون . . . امور جمهور را ، از نظام لشكر و نظم كشور و شمار دبيران و آواره‌نگاران و بازپرسى كردار عمال و باجگزاران و رفاه حال رعيّت و . . .\r\nغوررسى ؛ و در ترويج شريعت غرّا و نشر فضايل ائمهء هدى ، اين بندهء\r\n\r\n\r\n","description":"","footnote":"\r\n( 1 ) . رجوع كنيد به مقدمه مصحح بر ناسخ التواريخ ( تاريخ قاجاريه ) از انتشارات اساطير كه در سال 1377 نشر يافته است .\r\n","page_name":" مقدمه 19 ","page_number":19},
  {"content":"\r\n\r\nثناگستر را فرمان كرد كه كتاب دوم ناسخ التواريخ را بدان روش كه مجلدات اول نگاشته آمد پرداخته سازم « 1 » .\r\nزمان تأليف كتاب دوم ناسخ التواريخ مصادف با سفر ناصر الدين شاه به عراق و آذربايجان بود ، بنابراين سپهر از « ملازمت مهجور ، و به اقامت دار خلافت مأمور « 2 » » شد ، و در ايام سفر كه قريب به هفت ماه بود ، سپهر توانست وقايع ده سالهء هجرت و خلاصهء تاريخ جهان را « در شصت هزار ( 60000 ) بيت مكتوب رقم « 3 » » كند . سپس به تأليف ادامهء كتاب بپردازد كه شامل وقايع سال يازدهم هجرت و اوصاف صفات و متعلّقات رسول اللّه بود و آن را به پايان برد . و سپهر بر آن بوده كه كتاب دوم را در ده مجلد « از بدايت هجرت رسول خداى ( ص ) الى زماننا هذا » يعنى ايام حيات سپهر تأليف كند ، چنان كه خود در پايان جلد دوم از كتاب اول بدين نكته اشاره دارد و گويد :\r\nان شاء اللّه تعالى بعد از جلد ثانى از كتاب اول ، شروع مىشود به كتاب ثانى ناسخ التواريخ كه به انضمام مجلد تاريخ سلاطين معدلت آئين قاجاريه أيد اللّه ملكهم الى يوم يوم القيامه مشتمل بر ده ( 10 ) مجلد از بدايت هجرت رسول خداى صلى اللّه عليه و آله الى زماننا هذا .\r\nسپهر در تأليف كتاب اول مبناى تاريخ را بر هبوط آدم گزارده و تا سال اول هجرت وقايع را ذيل گذشت ايام بر هبوط نگاشته ، چنان كه ولادت رسول اللّه ( ص ) را برابر شش هزار و صد شصت و سه ( 6163 ) سال بعد از هبوط آدم ( ع ) و ولادت امير المؤمنين على ( ع ) را برابر شش هزار و صد و نود و سه ( 6193 ) سال بعد از هبوط ؛ و بعثت پيامبر آخر الزّمان را در شش هزار و دويست سه ( 6203 ) سال بعد از هبوت ؛ و هجرت پيامبر را در شش هزار و دويست و شانزده ( 6216 ) سال كه از هبوط آدم سپرى گشته ، نگاشته است . بنابراين در كتاب اول ( مجلد اول و دوم ) ناسخ التواريخ « سال هبوط آدم صفى مبدأ تاريخ حوادث ايام بود ، و تا سال هجرت هادى سبل و خاتم رسل از مكّه به مدينه متبركه بدين قانون مرقوم « 4 » » داشته است .\r\n\r\n\r\n","description":"","footnote":"\r\n( 1 ) . پيشگفتار جلد دوم ، همين چاپ ، ص 595 .\r\n( 2 ) . همان\r\n( 3 ) . همان\r\n( 4 ) . همان ، ص 597\r\n","page_name":" مقدمه 20 ","page_number":20},
  {"content":"\r\n\r\nو زمان نگارش كتاب دوم كه از هجرت رسول اللّه شروع مىشود ، مبناى تاريخ را عوض كرده و هجرت رسول اللّه را مبناى تاريخ وقايع ايام در تأليف قرار داده است و حوادث ايام و روزگار را بر مبناى تاريخ هجرى نگاشته است .\r\nلسان الملك سپهر كتاب دوم ناسخ التواريخ را كه شامل وقايع بعد از هجرت است در چند مجلد تأليف كرده و همزمان تاريخ سلسله قاجاريه را نيز در سه مجلد به جاى گذاشته است ؛ و بعد از وفات او ( 1297 ه . ق ) فرزندانش عباسقلى خان سپهر ( ملقب به مشير افخم ؛ لسان الملك ثانى ) و ميرزا هدايت اللّه سپهر توانسته‌اند كار پدر را ادامه دهند .\r\n\r\nتبويب و تنظيم ناسخ التواريخ\r\nلسان الملك سپهر بر آن بوده ، يك دوره تاريخ عمومى جهان را بنگارد و پيوسته جاى جاى كتاب بدان اشاره مىكند و در كتاب اول و تا حدودى در كتاب دوم بدان عمل كرده و از آن ميان توانسته بخش‌هاى ذيل را تأليف كند :\r\nكتاب اول ناسخ التواريخ : از هبوط آدم تا هجرت حضرت ختمى مرتبت ( ص ) ، مشتمل بر دو مجلد :\r\nمجلد اول : از هبوط آدم تا ميلاد مسيح ( ع )\r\nمجلد دوم : از ميلاد مسيح تا هجرت پيامبر اسلام ( ص )\r\nكتاب دوم : از هجرت رسول اللّه به بعد كه شش مجلد آن را سپهر تأليف كرده به قرار :\r\nمجلد اول : تاريخ و سيرهء حضرت محمد ( ص ) از سال اول هجرت تا سال يازدهم هجرت كه سال درگذشت رسول اللّه ( ص ) است و با ذكر اوصاف و متعلقات آن حضرت كتاب را به پايان مىرساند .\r\nمجلد دوم : تاريخ خلفا : مشتمل بر شرح خلافت سه تن از خلفاى راشدين ( ابو بكر صديق ، عمر بن خطاب و عثمان بن عفّان ) و شرح حال صحابه و ايام مشهور عرب و امثله عرب\r\nمجلد سوم : شرح حال على بن ابى طالب ( ع ) ، نخستين پيشوا و امام شيعيان جهان مجلد چهارم : شرح حال حضرت فاطمه ( س ) دخت گرامى رسول اللّه\r\n\r\n","description":"","footnote":"","page_name":" مقدمه 21 ","page_number":21},
  {"content":"\r\n\r\nمجلد پنجم : شرح حال امام حسن ( ع ) دومين امام شيعيان جهان\r\nمجلد ششم : شرح حال امام حسين ( ع ) سومين امام شيعيان جهان\r\nدر ادامه تأليف ناسخ التواريخ ، لسان الملك سپهر بر آن بوده كه در شرح حال هر يك از ائمهء اطهار كتاب مستقلى تأليف كند و در ذيل شرح حال امامان وقايع تاريخ جهان را نيز بنگارد . با درگذشت سپهر ( 1297 ه . ق ) ، فرزندانش دنبالهء رو راه او شدند ، چنان كه عباسقلى خان سپهر ملقب به مشير افخم ( لسان الملك ثانى بعد ) ، شرح حال امام چهارم شيعيان ، حضرت امام زين العابدين سجاد ( ع ) را نوشت و در ضمن نگارش شرح حال امام چهارم ، اقدام به ترجمه كتاب « وفيات الاعيان » ابن خلكان نمود چنان كه بعد از آن سخن خواهيم گفت .\r\nناگفته نماند كه ميرزا محمد تقى خان سپهر در اين ميان اقدام به تأليف كتاب سوم از ناسخ التواريخ نمود ، بدين معنى كه تاريخ قاجاريه را در سه مجلد به دستور ناصر الدين شاه به شرح ذيل تأليف كرد :\r\nجلد اول : تاريخ قاجاريه ( در اصل و نسب سلسله قاجار ، چگونگى تشكيل سلسله قاجار و در نهايت تا پايان سلطنت فتحعلى شاه قاجار ( 1250 ه . ق ) .\r\nجلد دوم : تاريخ قاجاريه ، در سلطنت چهارده‌ساله محمد شاه قاجار ( از 1250 - 1264 ه ) .\r\nجلد سوم : تاريخ قاجاريه در دوازده سال اول سلطنت ناصر الدين شاه قاجار ( از 1264 - 1276 ه . ق ) « 1 »\r\nناصر الدين شاه قاجار علاقه وافرى به كتاب‌هاى تاريخ « 2 » و ترجمه آنها از زبان‌هاى\r\n\r\n\r\n","description":"","footnote":"\r\n( 1 ) . ر . ك . ناسخ التواريخ ، تاريخ قاجاريه / تأليف لسان الملك سپهر ، تصحيح جمشيد كيان‌فر .\r\nتهران : اساطير ، 1377 ( سه جلد در دو مجلد ، همراه با نمايه عام تفصيلى ) .\r\n( 2 ) . كتاب‌هاى تاريخى فراوان در عصر ناصر الدين شاه به دستور او نگارش يافته ، از آن ميان مىتوان به آثار به جا مانده از محمد حسن خان اعتماد السلطنه ( تاريخ منتظم ناصرى ، مرآة البلدان ، المأثر و الآثار ( چهل سال تاريخ سلطنت ناصر الدين شاه ) ، درر التيجان فى تاريخ بنى اشكان ، التدوين فى جبال الشّروين . . . ) ، تاريخ روضهء الصفاى ناصرى ( در تكميل و تقسيم تاريخ روضة الصفاى تأليف مير خواند ) در سه جلد و از جمله ناسخ التواريخ نام برد .\r\n","page_name":" مقدمه 22 ","page_number":22},
  {"content":"\r\n\r\nخارجى « 1 » و به ويژه به تأليف كتاب ناسخ التواريخ داشت و پس از مرگ لسان الملك سپهر ، به دستور او ، فرزندانش ادامه تأليف پدر را پى گرفتند و شاه همه نوع مساعدت و حمايت مادى و معنوى از سپهر و فرزندان او به عمل مىآورد و همواره پىگير مراحل مختلف تأليف بوده و اين مسأله از دستخط كوتاه ولى گوياى ناصر الدين شاه ، شامل دو يادداشت در يك برگ كه حكايت از برنامه روزانه او دارد به خوبى مشهود است :\r\n1 . امروز سه‌شنبه است ، سوارهء قزوين آمده ، عصرى در ميدان مشق ببينم ، خبر شوند .\r\n2 . پسر سپهر كه اين كتاب را نوشته است ، احضار شود ، اگر ناتمام است ، تمام ترجمه كند ، ابن خلكان را .\r\n\r\n\r\n","description":"","footnote":"\r\n( 1 ) . ناصر الدين شاه از به دو سلطنت به تأسيس دار الترجمه و دار التأليف دستور داد و در دار التأليف آثارى چون « نامهء دانشوران » نگاشته شد و در دار الترجمه ناصرى آثار فراوانى از تاريخ ؛ سفرنامه‌ها ، كتاب‌هاى جغرافيائى ، قانون ، سياست ، طب ، نظام و مهندسى نظام از زبان‌هاى اروپائى ( فرانسه ، انگليسى ، آلمانى ، روسى و . . . ) زير نظر محمد حسن خان اعتماد السلطنه توسط تحصيل‌كردگان دار الفنون و آن دسته كه جهت تكميل تحصيلات به اروپا اعزام شده بودند ، پس از بازگشت افزون بر كارهاى ادارى به ترجمه نيز مىپرداختند . و آن عدهء معدود كه قريب به پنجاه تن بودند ، بالغ بر دو هزار و پانصد ( 2500 ) عنوان كتاب ترجمه كردند و در حال حاضر در گنجينه نسخ خطى كتابخانه‌هاى : كاخ گلستان ، كتابخانه ملى ، كتابخانه مجلس و . . . محفوظ و نگهدارى مىشوند .\r\n","page_name":" مقدمه 23 ","page_number":23},
  {"content":"\r\n\r\nچنان كه گذشت ، عباسقلى خان سپهر ، در ادامهء تأليف ناسخ التواريخ بعد از وفات پدر ، نخست شرح حال زينب كبرى ( س ) با عنوان « طراز المذهب » را نگاشت كه در سال 1315 ه . ق به چاپ سنگى رسيد و آنگاه به تأليف كتاب شرح حال امام چهارم پرداخت و در ضمن تأليف جهت تكميل اثر به ترجمهء « وفيات الاعيان » ابن خلكان اقدام نمود و به همين دليل است كه شاه دستور احضار او را مىدهد تا ببيند كه ترجمه تمام شده است يا نه « 1 » ؟\r\nحيات ناصر الدين شاه نيز كفاف اتمام تأليف ناسخ التواريخ را نكرد و شاه با همه علاقه‌اى كه نسبت به انجام كار داشت خود شاهد اتمام آن نبود ؛ اما ادامه تأليف به دورهء سلطنت مظفر الدين شاه كشيد و باز بر اساس سندى كه در دست نگارنده است اين مسأله به خوبى مشهود است ، چه مظفر الدين شاه جانشين ناصر الدين شاه طى يادداشتى به لسان الدوله ، كتابدار كتابخانه كاخ گلستان دستور مىدهد :\r\n\r\nهو\r\nلسان الدوله ، موازى دو جلد كتاب تاريخ مجموعهء متعلق به رشيدى را در وجه سپهر به رسم امانت كار كارسازى داشته ، قبض دريافت داريد كه بعد از رجوع و استنساخ به كتابخانه مسترد نمايد .\r\nفى شهر جمادى الاول 1315 امضاء مظفر الدين شاه\r\n\r\n\r\n","description":"","footnote":"\r\n( 1 ) . ترجمه وفيات الاعيان اثر ابن خلكان با عنوان « مشكاة الادب ناصرى » و در جزو مجموعهء ناسخ التواريخ ذيل شرح حال امام سجاد ( ع ) ، در همان ايام سلطنت ناصر الدين شاه به شيوهء چاپ سنگى ، چاپ و منتشر شده است .\r\n","page_name":" مقدمه 24 ","page_number":24},
  {"content":"\r\n\r\nو باز در سند ديگرى « رسيد صورت كتابهائى » كه سپهر از كتابخانه كاخ گلستان جمعى لسان الدوله به جهت نوشتن تاريخ به رسم امانت دريافت كرده ، حكايت از آن دارد كه مظفر الدين شاه نيز چون پدر و پدربزرگ شايق تأليف ناسخ التواريخ بوده است و به شرط بقاى عمر دربارهء بقيهء مجلدات ناسخ التواريخ در جاى خود سخن خواهيم گفت . ( اينك آن سند )\r\nصورت كتبى كه از كتابخانه مباركه جمعى جناب جلالت‌مآب لسان الدّوله در تاريخ شهر جمادى الثانية تخاقويئيل 1315 حسب الامر بندگان اعلا حضرت اقدس همايون شاهنشاهى ارواح العالمين له الفداء به جهت نوشتن تاريخ به رسم امانت تحويل جناب جلالت‌مآب سپهر شد كه بعد از اتمام ، كتب مزبور را رد نموده به كتابخانه مباركه گذاشته شود :\r\nتاريخ گزيده ، خطى ، جلد تيماج قرمز ساده ، مجدول ، سرلوحه‌دار ، قطع وزيرى ، جلد\r\nتاريخ تيمورى ، خط نستعليق ، مجدول ، كمند و سرلوحه‌دار ، قطع وزيرى ، جلد تيماج آبى ، ترنج كوبيده ، جلد\r\nتاريخ جهان‌گشاى جوينى ، قطع نيم‌ورقى ، جلد تيماج مشكى ساده ، ابتياعى از ورثهء مؤيد الدّوله ، خط نسخ ، رقم محمد تقى ، جلد\r\nتاريخ جزرى ، خط نسخ ، مجدول ، جلد تيماج زرد دور قرمز ، قطع وزيرى بزرگ ، رقم عبد القادر ، جلد\r\nتاريخ سمرقندى ، ضخيم ( يا حجيم ) ، جلد تيماج قرمز ، ترنج طلاكوب ، سرلوحه‌دار ، مجدول ، آخر افتاده ، خط نستعليق خوب ، قطع وزيرى بزرگ ، جلد .\r\nجلد اول تاريخ سلطانى ، در احوال ائمهء ، قطع نيم‌ورقى كوچك ، خط نستعليق بد ، جلد تيماج مشكى دولائى ، جلد .\r\nزينت التواريخ ، قطع بزرگ ، جلد دويم ، سرلوحه‌دار ، مجدول كمنددار ، خط نستعليق خوب ، جلد مقواى گل بوته ، زمينه قرمز ، جلد .\r\nتاريخ سجزى ، خطى 3 جلد ، جلد مقوائى ، گل بوته در جلد ، قطع نيم‌ورقى 2 جلد ، قطع وزيرى جلد ، جلد تيماج قرمز دولائى ، كاغذ آبى قطع نيم‌ورقى\r\n\r\n","description":"","footnote":"","page_name":" مقدمه 25 ","page_number":25},
  {"content":"\r\n\r\nتاريخ هشت بهشت ، در احوال آل عثمان و سلاجقه ، سرلوحه‌دار ، مذهب ، مجدول ، خط نستعليق ، قطع نيم‌ورقى ، رقم ادريس بن حسام الدّين ، جلد تيماج قرمز ، ترنج‌دار ، جلد\r\nتاريخ سلطان محمد خدابنده ، سرلوحه‌دار ، مختصر ، قطع بزرگ رحلى ، خط نستعليق ، مجدول ، جلد مقوائى ، تيماج مشكى لولادار ، ترنج‌دار ، جلد .\r\nتاريخ طبرستان ، قطع نيم‌ورقى ، سرلوحه‌دار ، مجدول ، كمنددار ، مذهب ، جلد مقوائى ، متن ماشى ، گل بوته منقش كه اندرون جلد عكس شاه شهيد نور اللّه مضجعه دارد ، خط نستعليق ، جلد .\r\nتاريخ الفى ، جلد ثانى ، قطع رحلى ، جلد مقوائى ، متن زرافشان ، گل بوته ، خط نسخ ، سرلوحه‌دار ، مجدول ، جلد .\r\nتاريخ الفى ، بعد از رحلت حضرت رسول ( ص ) ، خط نسخ ، سرلوحه‌دار ، كاغذ ترمه ، مجدول ، كمنددار ، قطع رحلى ، جلد مقوائى ، تيماج قرمز ، جلد ،\r\nجامع التواريخ طبرى ، ابتياعى از ورثهء مؤيّد الدّوله ، كاغذ خانبالغ ، رقم محمود بن محمد ، خط نستعليق بد ، جلد تيماج ، آبى ساده ، قطع نيم‌ورقى ، جلد .\r\nتصوير « صورت كتابهائى » كه سپهر ثانى از كتابخانه گلستان به امانت گرفته بود .\r\n\r\n","description":"","footnote":"","page_name":" مقدمه 26 ","page_number":26},
  {"content":"\r\n\r\nتصوير « صورت كتابهائى » كه سپهر ثانى از كتابخانه گلستان به امانت گرفته بود .\r\n\r\n","description":"","footnote":"","page_name":" مقدمه 27 ","page_number":27},
  {"content":"\r\n\r\n\r\nاهميت ناسخ التواريخ\r\nميرزا محمد تقى خان لسان الملك سپهر از جمله مورخان شيعى است و در نگارش تاريخ پيامبر ( ص ) آرا و افكار علماى سنّى و شيعى را مد نظر گرفته و در تأليف ، آنجا كه آرا و عقايد علما يكى بوده ، همان را نقل كرده و در صورت اختلاف آراء ، نخست آراى علماى اهل سنّت و پس از آن آراى علماى شيعى ، سپس به بيان اختلاف آرا و عقايد پرداخته است .\r\nسپهر بر خلاف مورخان ديگر كه شرح حال و حوادث ايام ائمهء اطهار را ذيل حوادث ايام خلفاى اموى و عباسى نگاشته‌اند ، او حوادث ايام خلفاى اموى و عباسى را ذيل شرح حال ائمهء اطهار آورده است و در نگارش ناسخ التواريخ اكثر قريب به اتفاق كتاب‌هاى اهل سنّت و شيعه را بررسى كرده و در ضبط اسامى اشخاص و امكنه دقت كافى مبذول داشته و در اهميت اثرش ، نخست به نكته‌سنجى كتاب پيشينيان پرداخته و گويد :\r\nاسامى اصحاب رسول خداى ( ص ) و جز اصحاب را در هيچ كتاب تشكيل ( اعراب‌گذارى ) نفرموده‌اند و نام‌هاى بلدان و منازل را در هيچ باب قرين اعراب نداشته و در كتب فارسيه اگر شعرى و رجزى از عرب رقم كرده‌اند ، در صحت و سقم آن به دقت نظر نرفته‌اند ، بلكه در هنگام تحرير خود بصير نبوده‌اند و آيات قرآن مجيد را كه در غزوات و جز غزوات فرود شده ، كمتر در محل خود ، ايراد نموده‌اند و حديث هر حكايت را با اين كه ابتر نگاشته‌اند ، رعايت صدر و عجز مبتدا و منتها نكرده‌اند ؛ بلكه رنج تلفيق كلمات را بر خود روا نداشته‌اند و نگاشته سابقين را خواه درست و خواه نادرست ، مانند كاتبى استكتاب كرده‌اند « 1 » .\r\nاين بدان معنى است كه تمامى آن معايب كه بر كار پيشينيان وارد دانسته ، خود از آن پرهيز كرده و به رفع آن معايب پرداخته و انصافا هم بايد اذعان داشت كه بدان عمل كرده و حتى در چاپ نخست از اثر كه سنگى بوده و در ايام حيات او صورت\r\n\r\n\r\n","description":"","footnote":"\r\n( 1 ) . پيشگفتار ، جلد دوم همين چاپ ، ص 596\r\n","page_name":" مقدمه 28 ","page_number":28},
  {"content":"\r\n\r\nگرفته ، بدان چه گفته عمل نموده ، و آنگاه دربارهء خود گويد :\r\nو من بنده حمل اين مصائب را بر خويشتن نهادم و اين مجلد مبارك را در اين زمان اندك به پاى بردم و پيداست كه اين مقدار تحرير را با نگارش كثير نقد كرده‌ام و سه چندان اين مجلد را بر كاغذ پاره‌ها نگاشته و بىخطر گذاشته‌ام « 1 » .\r\nو دربارهء زمان و ايام تأليف گويد :\r\nروزها و شب‌ها از مصاحبت اصحاب و مخالطت احباب كناره نجسته‌ام ، چندان كه اگر بخواهند نشان نتوانند گفت كه من بنده چه زمان اين خدمت به پاى بردم ؟ و كدام وقت يك تنه اين همه پژوهندگى و دقيقه‌جوئى كردم ؟ چه نيم شبان كه ابواب مخالطت بسته و مردمان از پاى نشسته تقويم اين خدمت را تقديم نمودم .\r\nهم اكنون همگنان حاضرند و بدين كلمات شاهد و ناظر كه هيچ سخن به كذب نگفتم و اين مفاخرت بر خود به دروغ نبسته‌ام ، همانا به فضل خداوند يزدان . . . اين دولت ابدى و سعادت سرمدى يافتم « 2 » .\r\nناسخ التواريخ اثرى است سترگ و بس بزرگ ، و پيداست كه سپهر و فرزندانش در تأليف آن رنج‌ها و مرارت‌ها كشيده‌اند و شب‌بيدارىها داشته‌اند ، پس نبايد بدين اثر به ديدهء خرد نگريست ، بايد آن را ستود ، و اگر با شيوهء نگارش امروزى متفاوت است نبايد بر سپهر خرده گرفت ، چنان كه آقاى دكتر سيد جعفر شهيدى در دفاع از سپهر و اثرش گويد :\r\nدربارهء ارزش علمى و تاريخى مطالب ناسخ التواريخ و اهميت كار مؤلف ، نبايد عجولانه قضاوت كرد و مطالب كتاب را دقيق ناخوانده بر له يا عليه آن حكم داد . از آن گذشته بايد ديد روش تاريخ‌نويسى در شرق از آغاز تا زمان مؤلف چگونه بوده است و نيز بايد دانست كه در عصر مؤلف و سالها پس از وى ، يعنى تا زمانى كه رابطه علمى بين شرق و غرب گسترش يافت و نويسندگان و دانشمندان ايران با روش تحقيق مغرب زمين آشنا گشتند ، عامه مردم بلكه خواص و تحصيل‌كرده‌ها\r\n\r\n\r\n","description":"","footnote":"\r\n( 1 ) . همان .\r\n( 2 ) . همان .\r\n","page_name":" مقدمه 29 ","page_number":29},
  {"content":"\r\n\r\nتاريخ را چگونه تلقّى مىكردند . اگر اين مطالب را بررسى كنيم و اين علل و عوامل را بسنجيم ، خواهيم دانست كه سپهر به چه كار بزرگى دست زده است .\r\nمورخان در ضبط وقايع ملاك‌هايى را كه در علم حديث و نقد روايت معتبر است رعايت مىكردند و سپهر در كتاب خود از چنين اصلى پيروى كرده است ، خود او در ديباچهء جلد اول اعتراف مىكند كه انجام چنين مأموريت از عهدهء يك تن خارج است ، ليكن شاه به دو گفته :\r\nسفيران همهء كشورها در دربار هستند ، هر گونه مطلبى كه بخواهى و هر چند تن مترجم به كارت آيد در اختيار تو گذاشته خواهد شد « 1 » .\r\nهمو دربارهء شيوه نگاشتن و اهميت اثر سپهر در ادامه مطالب گويد :\r\nبر فرض كه بگوييم سپهر در كار خود هيچ گونه درايت و اظهار نظر را معمول نداشته و تنها به استنساخ مطالب ديگران اكتفا كرده است ، بازهم اثر او اعجاب‌آور خواهد بود ، در حالى كه چنين نيست .\r\n. . . مطالبى كه سپهر در اين كتاب آورده در يك جا فراهم نبوده است ، او براى نوشتن اين كتاب به ده‌ها مجلد از تاريخ ، ادب ، تذكره ، لغت‌نامه‌ها و غيره مراجعه كرده است و مطالب آنها را استخراج نموده و پس از تهذيب و جرح تعديل به فارسى در آورده است .\r\nراستى توفيقى عظيم بايد كه نويسنده‌اى ضمن عهده‌دار شغل‌هاى گوناگون در چنان مدتى كوتاه چنين اثرى را فراهم آورد « 2 » .\r\nنثر سپهر در نگارش ناسخ التواريخ ، نثر مرسل ساده ، در بعضى موارد نقل عين نوشته‌هاى پيشينيان و يا متأثر از آن است ، هر چند سبك نگارش وى براى دانش‌آموختگان امروز خالى از تكلّف نيست ، اما بايد اذعان داشت كه نثر او نسبت به همگنان عصر خود ساده‌تر و بىتكلّف‌تر است ، با وجود اين اثر او مملو است از كلمات و تعبيرات و اصطلاحات عربى و تا اندازه‌اى مسجع و منشيانه و به قول حضرت استادى جناب دكتر عبد الحسين نوائى « فضل‌فروشانه » و در مقايسه با\r\n\r\n\r\n","description":"","footnote":"\r\n( 1 ) . مقدمه براهين العجم ، به قلم سيد جعفر شهيدى . تهران . دانشگاه تهران ، 1351 ، ص 7 - 10 .\r\n( 2 ) . مقدمه براهين العجم ، به قلم سيد جعفر شهيدى . تهران . دانشگاه تهران ، 1351 ، ص 7 - 10 .\r\n","page_name":" مقدمه 30 ","page_number":30},
  {"content":"\r\n\r\nشيوهء امروزى « اغلب فراموش مىكند كه دستمايه او تاريخ است نه ترسل ، با اين همه دقيق و جامع است و پرمطلب و جاى جاى ساده و شيرين « 1 » » خواندنى است .\r\nبا اين كه نثر سپهر انشاء متكلّف منشيانه است ، بايد او را از پيروان مكتب تاريخ‌نگارئى دانست كه آثارشان را به تقليد از اسلوب جامع التواريخ رشيدى تحرير كرده‌اند « 2 » .\r\n\r\nسبب چاپ حاضر و روش تصحيح\r\nسالى چند در واحدى از واحدهاى دانشگاه آزاد اسلامى « تاريخ اسلام » تدريس مىكردم و به ايام تدريس با سيل سؤالات دانشجويان جوان به ويژه دانشجويان رشته‌هاى علوم و فنى مواجه و در حد بضاعت جوابگو ، گاه چنان بود كه براى جواب سؤالى هفته‌اى به كنكاش و جستجو در لابه‌لاى متون تاريخى مىپرداختم تا به طور مطلوب و مستدل پاسخگو باشم تا هيچ ابهامى باقى نماند . سؤالى از ميان تمامى سؤال‌ها هر ترم مكرر بود آن هم دربارهء منابع تاريخ اسلام كه اكثر نويسندگان و مورخان از اهل سنّت بودند و دانشجويان در جستجوى منابعى به قلم مورخان شيعه كه يا كم است و معاصر و يا قابل دسترس نيست .\r\nبر آن شدم كه يكى از مهمترين منابع شيعى تاريخ اسلام را تصحيح كرده و پس از تصحيح در اختيار عزيزانى قرار گيرد كه اين قبيل منابع را دور از دسترس مىدانستند ، از اين رو به چاپ ناسخ التواريخ كه جوابگوى دانشجويان بود علاقه‌مند شدم ، به ويژه كه در آن ايام مشغول تصحيح بخش تاريخ قاجاريه آن بودم ، ناگزير\r\n\r\n\r\n","description":"","footnote":"\r\n( 1 ) . متون تاريخى به زبان فارسى / اثر دكتر عبد الحسين نوائى - تهران : سمت ، 1376 ، ص 232 .\r\n( 2 ) . براى آگاهى بيشتر از مكتب تاريخ‌نگارى فارسى ، از مغول به بعد ، رجوع كنيد به پيشگفتار تاريخ روضة الصفا ، جلد اول كه مصحح در آنجا به بيان دو شيوهء از تاريخ‌نگارى عصر مغول پرداخته و پيشگامان آن دو شيوه را : عطا ملك جوينى ، مؤلف جهانگشا و خواجه رشيد الدّين فضل اللّه همدانى مؤلف جامع التواريخ دانسته و به ويژگى هر يك جداگانه پرداخته است .\r\n( تاريخ روضة الصفاى / اثر مير خواند ، تصحيح و تحشيه جمشيد كيان‌فر . - تهران : اساطير ، 1380 ، جلد اول ، ص بيست تا بيست و چهار ) .\r\n","page_name":" مقدمه 31 ","page_number":31},
  {"content":"\r\n\r\nمتن كاملى از نسخ خطى و چاپ‌هاى سنگى و سربى آن تهيه كردم ، خود قريب به سالى وقت گرفت . پس از بررسى مجلدات كتاب اول ، دريافتم كه بخشى از زندگانى پيامبر اسلام در مجلد دوم از كتاب اول به چاپ رسيده و بخش اعظم زندگانى آن حضرت ( سالهاى هجرت و صفات و متعلقات پيامبر ( ص ) در جلد اول از كتاب دوم .\r\nبراى اينكه متن كاملى از شرح حال پيامبر آخر الزّمان در يك جا و به صورت مستقل چاپ شود ، ناگزير بر آن بودم كه بخش‌هايى از مباحث مندرج در كتاب اول را گزينه كرده اقدام به تصحيح آن نمايم .\r\nبراى گزينه كردن دو راه بود . نخست آن كه از تولد پيامبر ( ص ) به بعد را انتخاب يعنى بخش پايانى جلد دوم از كتاب اول را گزينه كرده به همراه جلد اول از كتاب دوم تصحيح شود . راه دوم آن كه از اصل و نسب پيامبر ( ص ) شروع شود ، چه مباحثى در كتاب بود كه در ضمن مطالعهء بخش بعثت و هجرت مؤلف از آن مباحث با عبارات « و اين در جلد دوم از كتاب اول مرقوم شد » و يا « در جلد اول ناسخ التواريخ از كتاب اول مسطور شد ، » . . . ياد و ارجاع به آن دو مجلد مىنمود .\r\nپس مىبايستى آن مباحث كه مربوط به اصل و نسب پيامبر ( ص ) و مباحث مربوط به تاريخ شبه جزيرهء عربستان ، معمرين ، شعرا و رجال عرب كه درك اسلام نموده و به نحوى در مباحث گذشته ذكر آنان شده بود و همين طور تاريخ يمن گزينه مىشد .\r\nدر چاپ حاضر گزينه‌ها با قيد در پانوشت با عبارت « برابر صفحه فلان جلد اول از كتاب اول چاپ سنگى » و يا « برابر صفحه فلان جلد دوم از كتاب اول چاپ سنگى » به نقل آنها اشاره شده است ، بنابراين تنظيم جلد اول در چاپ حاضر گزينه‌اى است از مطالب مندرج در كتاب اول ( جلد اول و دوم ) و از تولد پيامبر اسلام ( ص ) به بعد مطالب به طور كامل از پايان جلد دوم كتاب اول مطابقت دارد .\r\nبدين طريق متن كاملى از تاريخ پيامبر اسلام با تكيه بر اصل و نسب رسول اللّه ( ص ) از حضرت اسماعيل بن ابراهيم ، وقايع ايام تولد ، وقايع پيش‌بينى بعثت در ميان اديان ديگر ( به ويژه يهوديت و مسيحيت ) و پيشگوئى كاهنان ، وقايع ايام بعثت ، رخدادهاى سرزمين عربستان ، حمله حبشيان به يمن ، تاريخ يمن و از جلوس نعمان بن منذر به بعد وقايع مربوط به حيره به تمامى در مجلد اول چاپ\r\n\r\n","description":"","footnote":"","page_name":" مقدمه 32 ","page_number":32},
  {"content":"\r\n\r\nحاضر از كتاب اول گزينه شده است .\r\nدر چاپ حاضر همانطور كه مؤلف محترم آن اصرار بر تشكيل ( اعراب‌گذارى ) اسامى شخصيت‌ها و امكنه و اشعار ، ضرب المثل‌ها و جملات عربى داشتند ، حقير نيز براى پرهيز از هر گونه خطا برابر چاپ اول سنگى كه در حيات مؤلف و زير نظر وى صورت اتمام پذيرفته بود ، اقدام به اعراب‌گذارى كرده ، آيات قرآن مجيد را با كلام اللّه مجيد مطابقت و در برخى از مواضع كه مؤلف اقدام به ترجمه آيات نكرده و يا به صورت تفسيرى و مفهومى بر ترجمه اقدام نموده ، براى يك دستى و پرهيز از هر گونه خطا به نقل ترجمه از ترجمه آقاى كاظم پورجوادى نمودم .\r\n( قرآن مجيد ، ترجمه كاظم پورجوادى ، ويراستار بهاء الدين خرمشاهى . - تهران :\r\nدايرة المعارف اسلامى ، 1372 ) .\r\nدر چاپ حاضر لغاتى كه مؤلف در حاشيه چاپ اول سنگى يادداشت كرده بود به پانوشت‌ها نقل و در برخى مواضع با قيد حرف ( س ) يعنى از سپهر ياد كردم و نيز با استفاده از فرهنگ نفيسى ، فرهنگ معين ، و منجد الطّلاب در پانوشت به معنى برخى ديگر از واژه‌ها پرداختم .\r\nو ديگر براى پرهيز از خطا ، وقايع تاريخى را با منابعى چون :\r\nآثار احمدى ( تاريخ زندگانى پيامبر اسلام و ائمهء اطهار ( ع ) / تأليف احمد بن تاج الدين استرآبادى ؛ به كوشش مير هاشم محدث . - تهران : مركز فرهنگى نشر قبله ؛ با همكارى دفتر نشر ميراث مكتوب ، 1374 .\r\nتاريخ روضة الصّفا فى سيرة الانبياء و الملوك و الخلفا / تأليف محمد بن خاوند شاه بن محمود مير خواند ؛ به تصحيح و تحشيه جمشيد كيان‌فر . - تهران : اساطير ، 1380 . ( جلد دوم ؛ در چاپ حاضر مجلدات 3 و 4 ) .\r\nتاريخ طبرى يا تاريخ الرّسل و الملوك / تأليف محمد بن جرير طبرى ؛ ترجمه أبو القاسم پاينده . - تهران : اساطير ، 1362 .\r\nتاريخ كامل / نوشته عز الدّين بن اثير ؛ برگردان دكتر سيد حسين روحانى . - تهران :\r\nاساطير ، 1374 .\r\nتاريخنامهء طبرى / گردانيده منسوب به بلعمى ؛ به تصحيح و تحشيه محمد روشن . -\r\nتهران : نشر نو ، 1368 .\r\n\r\n","description":"","footnote":"","page_name":" مقدمه 33 ","page_number":33},
  {"content":"\r\n\r\nتاريخ يعقوبى / تأليف احمد بن ابى يعقوب ؛ ترجمه دكتر محمد ابراهيم آيتى . -\r\nتهران : بنگاه ترجمه و نشر كتاب ، 1356 .\r\nالتنبيه و الاشراف / تأليف أبو الحسن على بن حسين مسعودى ؛ ترجمه أبو القاسم پاينده . - تهران : انتشارات علمى و فرهنگى ، 1365 .\r\nديوان حسّان ثابت / شرحه و كتب هوامشه و قدّم له الاستاد عبد اللّه . مهنّا . - بيروت :\r\nدار الكتب العلميه ، 1406 ه / 1986 م .\r\nسيرت رسول اللّه ( مشهور به سيرة النّبى ) / ترجمه و انشاى رفيع الدين اسحاق بن محمد همدانى قاضى ابرقوه ؛ با مقدمه و تصحيح اصغر مهدوى . -\r\nتهران : خوارزمى ، 1377 .\r\nشرح ديوان منسوب به امير المؤمنين على بن ابى طالب ( ع ) / تأليف قاضى كمال الدّين مير حسين بن معين الدين ميبدى يزدى ؛ مقدمه و تصحيح حسن رحمانى و سيد ابراهيم اشك شيرين . - تهران : مركز نشر ميراث مكتوب ، 1379 .\r\nشرف النّبى / تصنيف ابو سعيد خرگوشى ؛ ترجمه نجم الدين محمود راوندى ؛ تصحيح و تحشيه محمد روشن . - تهران : بابك ، 1361 .\r\nطبقات / محمد بن سعد كاتب واقدى ؛ ترجمه دكتر محمود دامغانى . - تهران : نشر نو ، 1365 . ( جلد اول : بخشى از سيرهء نبوى ؛ جلد دوم : غزوات ) .\r\nطبقات الكبرى / لابن سعد ، بيروت ، دار صادر ، [ بىتا 
  ]\r\nالكامل فى التاريخ / تأليف ابن اثير ، بيروت ، دار صادر ، 1867 م .\r\nمجمع الامثال / لأبي الفضل احمد بن محمد بن ابراهيم ، النيسابورى ، الميدانى ؛ [ تصحيح 
  ] محمد يحيى الدين عبد الحميد . - [ بىجا 
  ] : مكتبة السّنة المحمديه ، 1374 ه / 1955 م .\r\nمروج الذّهب و معادن الجواهر / تأليف ابو الحسن على بن حسين مسعودى ؛ ترجمهء ابو القاسم پاينده . - تهران : بنگاه ترجمه و نشر كتاب ، 1356 .\r\nمروج الذّهب و معادن الجواهر / تأليف مسعودى با تصحيح شارل پلا . - تهران :\r\nانتشارات شريف رضى ، 1380 .\r\nمعلّقات سبع / ترجمه عبد المحمد آيتى ؛ ويراستار موسى اسوار . - تهران : سروش ، 1371 .\r\n\r\n","description":"","footnote":"","page_name":" مقدمه 34 ","page_number":34},
  {"content":"\r\n\r\nمغازى ( تاريخ جنگلهاى پيامبر ( ص ) / تأليف محمد بن عمر واقدى ؛ ترجمه دكتر محمود مهدوى دامغانى . - تهران : مركز نشر دانشگاهى ، 1361 - 1366 .\r\nمقابله و در صورت لزوم در پانوشت بدان اشاره كردم ، همچنين در تصحيح از كتابهاى :\r\nامثال القرآن الكريم / گردآورنده ابن يوسف ضياء الدين الحدائق الشيرازى ؛ به كوشش مهدى ماحوزى . - تهران : اساطير ، 1363 .\r\nپيامبر / زين العابدين رهنما . - تهران : زوار ، 1376 .\r\nتاريخ سياسى اسلام / تأليف دكتر حسن ابراهيم حسن ، ترجمهء ابو القاسم پاينده . -\r\nتهران : جاويدان ، 1360 .\r\nتاريخ عرب و اسلام / تألف امير على ؛ ترجمهء فخر داعى گيلانى . - تهران : گنجينه ، 1401 ه .\r\nزندگانى محمد ( ص ) / مؤلف دكتر محمد حسين هيكل ؛ ترجمه ابو القاسم پاينده . -\r\nتهران : حوزه هنرى ، 1376 .\r\nسيرهء رسول اللّه ( بخش اول : از آغاز تا هجرت ) / نوشته دكتر عباس زرياب . - تهران :\r\nسروش ، 1370 .\r\nفرهنگ موضوعى قرآن مجيد ( الفهرس الموضوعى للقرآن الكريم ) / تدوين كامران فانى - بهاء الدين خرمشاهى . - تهران : فرهنگ معاصر ، 1364 .\r\nناسخ التواريخ ( از ظهور مسيح تا هجرت نبوى ) / تأليف ميرزا محمد تقى لسان الملك سپهر ؛ چاپ سنگى ( جلد اول ، كتاب دوم ) ، 1285 و 1320 ه . ق .\r\nناسخ التواريخ ( از هبوط آدم تا ميلاد مسيح ) / تأليف ميرزا محمد تقى لسان الملك سپهر ، چاپ سنگى ( جلد اول ، كتاب اول ) ، 1285 ه . ق .\r\nناسخ التواريخ ( وقايع اقاليم سبعه بعد از هجرت رسول خدا ) / تأليف ميرزا محمد تقى لسان الملك سپهر ، چاپ سنگى ، 1285 ، 1312 ه . ق .\r\nناسخ التواريخ ( زندگانى حضرت محمد ( ص ) / تأليف ميرزا محمد تقى لسان الملك سپهر . - تهران : امير كبير ، [ بىتا 
  ] ، قطع رحلى بزرگ .\r\nناسخ التواريخ ( زندگانى حضرت محمد ( ص ) / تأليف ميرزا محمد تقى\r\n\r\n","description":"","footnote":"","page_name":" مقدمه 35 ","page_number":35},
  {"content":"\r\n\r\nلسان الملك سپهر ؛ به تصحيح و حواشى دانشمند محترم آقاى محمد باقر بهبودى . - تهران : كتابفروشى اسلاميه ، [ بىتا 
  ] .\r\nنيز سود جسته‌ام .\r\nهمچنين در ترجمه برخى اشعار و عبارات عربى از ترجمه : تاريخ طبرى ، تاريخ كامل ، مغازى ، مروج الذهب ، تاريخ يعقوبى و به ويژه اشعار منسوب به امير المؤمنين على ( ع ) از شرح ديوان منسوب به آن حضرت استفاده كرده و گاه با ذكر اختلاف ميان ضبط منابع در پانوشت‌ها بدان اشاره شده است . در يكى دو مورد متن ترجمه كه از منابع ياد شده نقل شده به جاى پانوشت به خاطر اهميت آن در متن ميان دو قلاب [ 
  ] افزوده شده مانند ترجمه اولين خطبه رسول اللّه در مدينه كه از تاريخ طبرى نقل كرده و در متن آوردم . و در مواردى از ناسخ التواريخ تصحيح وحيد فرزانه ، دانشمند محترم جناب آقاى محمد باقر بهبودى با قيد ( ب ) در پايان عبارت نقل به عين كردم .\r\n\r\nسپاس\r\nسپاس بىكران از ايزد يكتا كه توان بر اين بندهء ضعيف خود عطا فرمود كه يك بار ديگر مهمى به فرجام رساند ؛ و سپاس و تشكر از بزرگواران و عزيزانى كه به نحوى از انحاء مصحح را در تصحيح يارى نمودند :\r\nاستاد فاضل يگانه جناب آقاى دكتر عبد الحسين نوائى ، هر بار كه حقير تصميم به تصحيحى از متون تاريخى گرفت ، حضرتشان پيوسته مشوق حقير بودند و با سرانگشت تدبير ، هميشه حلال معضلات بودند و مصحح خود را با واسطه و بىواسطه شاگرد حضرتشان مىداند و بدين شاگردى اظهار فخر و امتنان دارد .\r\nاستاد فرزانه حضرت استادى جناب دكتر رضا شعبانى ، خداوند مؤيدشان بدارد ، و پيوسته در هر ملاقات جوياى مراحل تصحيح ؛ و افزون بر تشويق و ترغيب با گشاده‌روئى ، حلال مشكلات و معضلات بودند و زبان و قلم ناتوان از شكرگزارى و مراحل ايشان .\r\nاستاد فاضل ارجمند ، اديب فرزانه ، مصحح توانمند و با پشتكار ، جناب آقاى دكتر محمد روشن مشوق ديگرى در تصحيح ناسخ التواريخ ، و نسخه‌اى نفيس از\r\n\r\n","description":"","footnote":"","page_name":" مقدمه 36 ","page_number":36},
  {"content":"\r\n\r\nچاپ سنگى ( 1320 ه ) جلد دوم از كتاب اول خود را جهت تصحيح در اختيار مصحح قرار دادند و كتابخانه شخصى استاد و تصحيحات ايشان فرا راه مصحح بوده و بار ديگر زبان و قلم قاصر از شكر الطاف بىپايان ايشان .\r\nهمسرم پروين استخرى در بيست و پنج سال زندگى مشترك پيوسته مديون و مرهون گذشت‌ها و فداكارىها و همكارى و هميارى او هستم ، چه افزون بر بلوغ نسخ و كمك در نمونه‌خوانىها با بردبارى خود هميشه زمينه‌ساز به انجام رسيدن كارها بوده و هستند .\r\nفرزندان مهتا و مزدك ، به راستى صبر و بردباريشان قابل تقدير و ستودنى است و آنچه از ايام روزگار مىبايست صرف آن دو مىشد به سير و تفحص در لابلاى متون تاريخى گذشت .\r\nسركار خانم سارا چينىچيان ، سالهاست در مواقع حساس و ضرورى با دقت و وسواس علمى مددكار بودند و اين بار هم استخراج نمايه كتاب حاصل تلاش بىوقفه و همكارى آن بزرگوار است .\r\nسپاس و سپاس از مديران محترم انتشارات اساطير به ويژه آقاى عبد الكريم جربزه‌دار كه قريب يك دهه با خلف وعده و كج‌خلقىهاى حقير مماشات به خرج دادند و ماحصل آن چاپ كتابهائى چون : تاريخ بختيارى ، ناسخ التواريخ ( تاريخ قاجاريه ) تاريخ روضة الصفا و محلقات آن ( تاريخ روضهء الصفاى ناصرى ) از حقير بىبضاعت بودند ، نه تنها مشوقى بر تصحيح و پىگير مراحل كار ، بل صبر و استقامت ايشان در چاپ متون تاريخى و ادبى ، دينى و عرفانى ستودنى است و اين بار هم زمينه چاپ اين اثر را فراهم كردند و در طول تصحيح منابع مورد نياز را تدارك و در اختيار گذاشتند ، از درگاه ايزد يكتا آرزوى بهروزى و فيروزى ايشان ، خانواده محترمشان و همكارانشان در انتشارات اساطير را خواهانم ، خداى توفيقشان دهاد كه مردمانى ساعى و كوشا و زحمتكش و قانع‌اند .\r\nاز تمامى دست‌اندركاران چاپ اعم از حروفچينى ( آقاى توكلى ) كه با دقت و وسواس و با بردبارى و حوصله ، خط ناخواناى نگارنده را به زيبائى آراستند و جناب آقاى حاج صمد آگنج و فرزندان محترمشان در امر ليتوگرافى و آقاى مسعود آگنج ناظر فنى چاپ و به ويژه آقاى حاج على آگنج مديريت محترم چاپ ديبا كه\r\n\r\n","description":"","footnote":"","page_name":" مقدمه 37 ","page_number":37},
  {"content":"\r\n\r\nنظارت عالى بر امر ليتوگرافى و در نهايت چاپ كتاب بر عهدهء ايشان بوده و همچنين آقاى حسين محمدى مديريت محترم صحافى محمدى تشكر و قدردانى خود را اعلام مىدارد كه نهايت كوشش و بردبارى را در سرانجام رسانيدن اين اثر به كار بردند .\r\nمصحح در پايان بار ديگر بر خردى خود و سترگ بود كار معترف و از خوانندگان محترم و ارجمند به ويژه پژوهشگران و محققان مستدعى است كه لغزش و خطاى مصحح را نخست به ديدهء اغماض نگرند و دوم با يادآورى و تذكر لغزش‌ها و خطاها ، مصحح را از طريق نقد در نشريات و يا حضورى و مكاتبه‌اى به آدرس ناشر دريغ نورزند كه به لطف يزدان پاك ، تذكرات و ارشادات آن بزرگواران در چاپ‌هاى بعد مانع از هرگونه خطا و لغزش خواهد شد .\r\nتهران شنبه 13 / 11 / 80 ساعت 45 / 2 دقيقه بامداد جمشيد كيان‌فر\r\n\r\n","description":"","footnote":"","page_name":" مقدمه 38 ","page_number":38},
  {"content":"\r\n\r\n\r\nجلد اول\r\n\r\nاصل و نسب پيامبر اسلام و حوادث ايام شبه جزيرهء عربستان\r\n\r\n","description":"","footnote":"","page_name":" 1 ","page_number":39},
  {"content":"\r\n . \r\n","description":"","footnote":"","page_name":" 2 ","page_number":40},
  {"content":"\r\n\r\n\r\nولادت اسماعيل عليه السّلام سه هزار و چهار صد و هجده سال بعد از هبوط آدم عليه السّلام بود « 1 »\r\nولادت اسماعيل عليه السّلام در نواحى موتفكات بود و از اين روى كه در ميان بنى جرهم بزيست و به عربى تكلم فرمود به ابو العرب ملقّب گشت - چنان كه در قصهء يعرب بدان اشارت رفت - .\r\nعلى الجمله مقرّر است كه خليل را خلفى و خليفه‌اى نبود ، حضرت ساره دست كنيزك خود هاجر را گرفته به خدمت برد و هبه فرمود . پس از مزاوجت و مضاجعت ، هاجر آثار حمل در خود مشاهده كرد ، بدان سبب كه از ابراهيم حامله بود تمكنى ديگر يافت ، چنان كه گويا با ساره به حقارت نظر مىكرد ، سرپنجه غيرت پرده مصابرت بر ساره منقش كرده ايمان شديده‌اى مغلظه ساخت كه سه عضو از اعضاى هاجر را منقطع سازد ، هاجر از اين حال مطلع شده از خدمت خاتون خود بگريخت ، فرشته خداوند در بيابان با هاجر ظاهر شد و گفت : اى هاجر به كجا مىگريزى ؟ با خانهء خويش آى و با خاتون خود تواضع فرماى .\r\nپس هاجر به سراى خويش مراجعت نموده و ساره به شفاعت خليل او را عفو فرمود ، آن‌گاه رفع ايمان را هر دو گوش او بسفت و او را ختنه نمود و تا كنون اين سنت در ميان زنان بماند ، اما با اين همه خاطر ساره مكدّر بود و از غيرت هاجر نمىشگيفت تا بدان جا كشيد كه با ابراهيم گفت : اينك كنيزك من هاجر كه او را با تو بخشيدم بار بگذاشته و فرزندى چون اسماعيل آورده ، همانا از اين روى با من به حقارت نگران باشد . حضرت خليل گفت : هاجر كنيزك توست هر چه با وى روا\r\n\r\n\r\n","description":"","footnote":"\r\n( 1 ) . برابر با صفحهء 121 جلد اول از كتاب اول چاپ سنگى ناسخ التواريخ .\r\n","page_name":" 3 ","page_number":41},
  {"content":"\r\n\r\nدارى پسنديده بود .\r\nپس ساره از خليل الرّحمن درخواست كرد كه هاجر و اسماعيل را به بيابانى كه از زراعت و عمارت دور باشد برده بىزاد و راحله بگذارد و مراجعت فرمايد .\r\nلاجرم حضرت خليل درخواست ساره را كه موافق فرمان ربّ جليل بود پذيرفته هاجر و اسماعيل را برداشته متوجه مكّهء معظمه شد ، پس از طىّ منازل و مراحل به موضعى كه اكنون حفر زمزم واقع است رسيد ، به اشارت جبرئيل هاجر و اسماعيل را فرود آورد و سه شبانه‌روز با ايشان در آنجا توقف كرد ، پس عزم مهاجرت فرمود .\r\nهاجر از روى فزع تضرع نمود كه : اى ابراهيم ضعيفهء بىكس و طفلى بىيار را در اين بيابان بىآب و علف به كه مىسپارى و سفر مىكنى ؟ هيچ نگوئى ما را كه آب و نان دهد ؟ و از شرّ ديو و دد محافظت كند ؟\r\nابراهيم عليه السّلام رقّت كرده سخت بگريست و گفت : شما را به خداوند مهربان مىگذارم كه نگاهدارندهء صغار و كبار است و روزى رسانندهء مور و مار . هاجر گفت :\r\n« رضيت باللّه ربّنا حسبى اللّه عليه توكّلت » .\r\n\r\nماندن اسماعيل و هاجر در بيابان مكه\r\nپس ابراهيم از پيش ايشان روان شد و چون لختى راه پيمود روى واپس كرده نظر به سوى هاجر و اسماعيل افكند و ايشان را در آن بيابان بىدرازى و پهنا بيچاره و بينوا و بىنان و آب ديد ، پس چشم پرآب كرد و گفت  رَبَّنا إِنِّي أَسْكَنْتُ مِنْ ذُرِّيَّتِي بِوادٍ غَيْرِ ذِي زَرْعٍ عِنْدَ بَيْتِكَ الْمُحَرَّمِ  « 1 » و با حزن و اندوه تمام روى به شام نهاد . در آن هنگام اسماعيل دوساله بود .\r\nعلى الجمله چون حضرت خليل راه شام گرفت و آن قليل آب و طعام كه با هاجر بود پرداخته شد ، عطشان و جوعان بماند و بدان سبب شير از پستانش انقطاع يافته گزند گرسنگى و تشنگى با فرزندش اسماعيل نيز سرايت كرده ، آغاز بىطاقتى نهاد ، هاجر چون چشمش به روى پسر و آن حالت منكر افتاد ، دنيا بر وى تنگ گشت ،\r\n\r\n\r\n","description":"","footnote":"\r\n( 1 ) . سورهء ابراهيم ، آيهء 37 : پروردگارا من بعضى از فرزندانم را در بيابان بىآب و علفى كه در كنار خانهء گرامى توست سكنى دادم .\r\n","page_name":" 4 ","page_number":42},
  {"content":"\r\n\r\nبىدرنگ و تحمل از نزد اسماعيل برخاسته دوان دوان به كوه صفا برآمد و لحظه‌اى بر فراز آن كوه ايستاد به هر سوى نظاره كرد تا باشد كه از آب و آبادانى نشانى گيرد و هيچ علامت نيافت .\r\n\r\nپيدا شدن آب زمزم\r\nپس از آنجا جامهء خود را بركشيد و بشتافت و به استعجال از وادى الصّفا گذشته به كوه مروه صعود نمود و نيز لحظه‌اى در آنجا اقامت فرمود و به هر جا نظر افكند ، جز يأس هيچ آيتى مشاهده نكرد و از غايت دهشت و پريشانى هفت نوبت اين چنين سعى نمود ، چنان كه اينك روش حاجيان است . و در هر نوبت از حال فرزند فحص مىكرد تا مبادا از درنده گزند بيند .\r\nدر كرّت آخر چون نزديك فرزند آمد ، چشمهء آبى خوشگوار نزد وى جارى يافت كه گاهى از سورت « 1 » تشنگى عقب قدم خويش بر زمين كوفته آن چشمه كه اينك زمزم نامند ظاهر گشت . پس اسماعيل را از آن آب بنوشانيد و خود نيز بياشاميد و هر دو از آن زحمت و هلاكت فراغت يافتند .\r\n\r\nيافتن بنى جرهم اسماعيل و هاجر را سه هزار و چهارصد و بيست سال بعد از هبوط آدم عليه السّلام بود\r\nذكر نسب جرهم در ذيل قصهء فالغ « 2 » گفته آمد ، اولاد و احفاد وى نخست در نواحى\r\n\r\n\r\n","description":"","footnote":"\r\n( 1 ) . سورت : شدّت .\r\n( 2 ) . در زمان فالغ بن عابر فرزندان نوح در بابل مجتمع شدند ، و از كثرت جمعيت هفتاد و دو زبان در ميان آنان پديد آمد و به هفتاد و دو فرقه تقسيم شدند كه نوزده زبان در فرزندان سام و شانزده زبان در اولاد حام و سى و هفت زبان در ميان فرزندان يافث پديد آمد و چون اين پراكندگى ديدند به نزد فالغ بن عابر آمدند و او گفت : شما را با اين پراكندگى زبان در يك جا نمىتوان جمع كرد . گفتند : زمين را ميان ما تقسيم كن ، پس فالغ زمين‌ها را ميان ايشان تقسيم كرد . و سرزمين چين و هند و سند و ترك و خزر و تبت و بلغر [ بلغار 
  ] و ديلم و توابع\r\n","page_name":" 5 ","page_number":43},
  {"content":"\r\n\r\nيمن موطن داشتند و هر سال از كنار مكه عبور كرده به شام در مىشدند و بر قانون تجارت جلب منافع نموده صرف معيشت مىداشتند . در اين كرّت چون به حوالى مكه تقرّب جستند فوجى از مرغان ديدند كه در آن وادى در طيرانند كه مثل آن هيچ‌گاه نيافته بودند ، از اين معنى تفرّس « 1 » نمودند كه در اين بيابان آبى خوشگوار آشكار شده كه اين مرغان را بدان توجه باشد ، پس دو تن از كاروانيان را از پى فحص اين مهم معين كرده ، ايشان بهر تجسس شتافتند و هاجر را با فرزند بر سر چشمهء زمزم يافتند ، از ديدار چشمه و رؤيت آن عورت در شگفت ماندند و با هاجر گفتند : تو چه كس باشى و در اينجا چه وقت سكون يافتى ؟ از آدميزادگانى يا به قبيلهء جان نسب مىرسانى ؟\r\nهاجر حال خويش سراسر بازگفت . ايشان گفتند : هيچ رخصت فرمائى كه قبيلهء بنى جرهم در حوالى اين چشمه نزول كرده در جوار تو اقامت نمايند و ترا با فرزند خدمت كنند . هاجر گفت : همين قدر از شما دريغ ندارم ، اما هيچ كس را با چشمه حقى نباشد . پس آن دو تن به نزديك كاروان آمدند صورت حال بازگفتند . مضاض بن عمرو كه سيّد بنى جرهم بود و سميدع بن عامر كه مهتر قبيله قطورا قبيلهء خويش را بفرمودند تا حواشى و مواشى و اموال و اثقال خود را برداشته در مكّه مكرّمه فرود آمدند و از رعايت هاجر و فرزندش هيچ فرو نگذاشتند ، چنان كه حضرت اسماعيل عليه السّلام در ميان ايشان نشو و نما يافت .\r\n\r\nقربانى اسماعيل سه هزار و چهارصد و بيست و هشت سال بعد از هبوط آدم عليه السّلام بود « 2 »\r\nابراهيم خليل عليه السّلام وقتى در حضرت كردگار جليل معروض داشت كه هرگاه به\r\n\r\n\r\n","description":"","footnote":"\r\n- زمين خراسان نصيب فرزندان يافث شد و زمين باختر و ماوراى فرات تا نقطهء باخترى قسمت اولاد حام و سرزمين حجاز و يمن و باقى سهم فرزندان سام گرديد . و جرهم در ميان فرزندان سام جاى داشتند و در سرزمين يمن ساكن شدند .\r\n( 1 ) . تفرس : دانستن به علامت ( س ) .\r\n( 2 ) . برابر ص 125 جلد اول از كتاب اول چاپ سنگى ناسخ التواريخ .\r\n","page_name":" 6 ","page_number":44},
  {"content":"\r\n\r\nموهبت يزدانى فرزندى يابد تقربا الى اللّه قربانى كند و اين معنى را حكمتهاى خداوند از لوحهء خاطرش زدوده بود ، از آن پس كه هاجر و اسماعيل را در بيابان مكّه گذاشت و مراجعت به شام كرد ، هر سال زيارت بيت اللّه را تصميم داده عزيمت مكّهء مكرّمه كردى و در آن مكان شريف در آمده مناسك « 1 » حج به جاى آوردى و هم به ديدار هاجر و فرزند خرسند گشتى .\r\nبدين منوال روز بگذشت تا ده ( 10 ) سال از مدت اسماعيل بگذشت ، باز در نوبتى كه آن حضرت در بيت اللّه الحرام مقام داشت شبى در منام چنان ديد كه فرشته‌اى بر فراز سرش ايستاده مىگويد : اى ابراهيم پروردگار تو مىفرمايد اسماعيل فرزند خود را براى من قربانى كن . آن حضرت از خواب ترسان و هراسان بخاست و نيك متفكر بماند كه اين خواب از تجلّيات ملك معبود است يا نمود شيطان مردود .\r\nاز اين روى آن روز را « يوم التّرويه » « 2 » خواندند . و چون شب ديگر آن خواب بدان روش ديد بشناخت كه اين واقعه از ملكات يزدانى است نه از تخيّلات شيطانى ، پس آن روز به « عرفه » معروف گشت . و چون شب سوم هم در خواب ديد كه فرشتهء شب دوشين با وى همان خطاب كرد بامدادان يكدل شده بر ذبح فرزند دل بنهاد .\r\nاگر چه جمعى از نقلهء اخبار و نگارندگان آثار كه هم تاريخ تورية گواه حال و شاهد مقام ايشان است بر آنند كه : ذبيح حضرت اسحاق بود نه اسماعيل ؛ اما با روايت [ امام 
  ] جعفر صادق عليه السّلام كه در حق اسماعيل ناطق است و حديث خير الانام كه مىفرمايد : انا بن الذّبيحين جاى شبهه نماند كه ذبيح خليل اسماعيل است ؛ زيرا كه ذبيح نخست از اجداد خاتم الانبياء جز اسماعيل نتواند بود و ذبيح ثانى عبد اللّه است - چنان كه در جاى خود مرقوم افتد - .\r\nعلى الجمله حضرت خليل بفرمود تا هاجر موى اسماعيل را شانه زده و معطر كرده جامهء نيكو بر وى راست كرد و دو تن از خدام خود را برداشته به اتفاق اسماعيل بدان سوى كه مأمور بود راه گذاشت و قدرى هيزم بهر قربانى سوختى شكسته بر دوش اسماعيل نهاد تا به نزديك قربانگاه آورد . چون به شعب جبل قريب شد گفت :\r\n\r\n\r\n","description":"","footnote":"\r\n( 1 ) . مناسك : به معنى اعمال حج و بعضى نام مواضع مخصوصه را گويند .\r\n( 2 ) . ترويه : انديشه كردن در كار ، و يوم التروية روز هشتم ذيحجه را گويند .\r\n","page_name":" 7 ","page_number":45},
  {"content":"\r\n\r\nاى فرزند انّى ارى فى المنام أنّى اذبحك فانظر ما ذا ترى « 1 » . حضرت اسماعيل چون از پدر بشارت قربانى يافت آغاز بشاشت و شادمانى كرد و گفت :\r\nيا ابت افعل ما تؤمر « 2 » جان و سرى را بها باشد كه در راه خدا فدا شود ، پس تعجيل نما و در كار خدا خويشتن‌دارى مفرماى « ستجدنى ان شاء اللّه من الصّابرين « 3 » ؛ اما اى پدر با تو چند وصيّت باشد :\r\nنخست آنكه : دست و پاى مرا محكم بربندى تا مبادا هنگام جان سپردن مضطرب شوم و در برابر فرمان ترك ادب كنم .\r\nدوم آنكه : اذيال جامه نيك بالا زنى تا مبادا از خون من بدان آلايشى رسد و اين به پاداش من كاهشى رساند .\r\nسيم آنكه : كارد را نيكو تند كنى تا كار فرمان را خوبتر و آسانتر گذارى .\r\nچهارم آنكه : هنگام تيغ راندن روى من بر زمين نهى تا مبادا شفقت پدرى ظهور كند ، چون روى من بينى در فرمان الهى فتور رسد .\r\nپنجم آنكه : پيراهن خونين من به مادر رسانى و از من با وى سلام كنى و گوئى اى مادر پى من كار مصيبت مساز و رأى سوگوارى مياغاز و اين تعزيت را جز تهنيت مگوى كه عهد من با تو جز آن نباشد كه شفاعت‌خواه تو باشم و خير تو از خداى مسئلت كنم .\r\nابراهيم را اين سخنان آتش از جان برانگيخت و آب از ديده بريخت پس روى با اسماعيل آورد و گفت : نعم العون انت على امر اللّه تعالى با بنىّ . آنگاه مذبحى راست كرده آن هيزمها بر بالاى هم نهاده و اسماعيل را دست و پاى بسته بر بالاى هيزم بخوابانيد و گفت : الهى ان لم ترحمنى لشئوم ذنبى فارحم هذا الصّغير الّذى لا ذنب له .\r\nاسماعيل گفت : اى پدر مگر نمىبينى كه سروشان علوى از شرفات علّيين بر ما نگرانند و درهاى آسمان برگشاده دارند امتثال فرمان را آماده باش .\r\nپس ابراهيم كارد بدست برگرفت و به افسان سورت بلا رگ بر آن داده دست بر\r\n\r\n\r\n","description":"","footnote":"\r\n( 1 ) . سورهء صافات ، 102 : در خواب ديدم كه تو را قربانى مىكنم ، ببين نظرت چيست ؟\r\n( 2 ) اى پدر به آنچه مأمور شده‌اى اقدام كن .\r\n( 3 ) اگر خدا بخواهد مرا از صابران خواهى يافت .\r\n","page_name":" 8 ","page_number":46},
  {"content":"\r\n\r\nحلقوم مبارك فرزند بنهاد و گفت : هذا ولدى و زينة قلبى و قرّة عينى . الهى اين فرزند من است و آرايش دل من و روشنائى ديدهء من ، مرا در فراق وى صابر و شاكر بدار .\r\nپس كارد بر گلوى فرزند نهاده گفت : بسم اللّه و باللّه اللّهمّ تقبّله منّى و أرنى ما وعدتنى فيه يوم لقائك و اسماعيل روى به درگاه بىنياز كرد گفت : يا ربّ فديت لك نفسى رضيت بقضائك فتقبّل منّى و ابراهيم كارد بر حلق فرزند بكشيد و نظر كرد اثر قطع نيافت ، ديگر باره دل سخت كرده و كارد سخت‌تر براند و چون نظاره كرد هم بدان گونه كارد را بريدن نبود . اسماعيل فرمود : اى پدر در تقديم فرمان تأخير روا مدار و نيك مردانه و سخت بازو باش . حضرت خليل باز آن كارد بر گلوى اسماعيل گذاشته و زانوى خويش بر پشت كارد استوار كرده عظيم بفشرد چندان‌كه حدود كارد برتافت و چون در نگريست هم اثر قطع نيافت .\r\n\r\nفديه اسماعيل\r\nپس ابراهيم در غضب شده آن كارد را بر زمين زد و متحيّر گرديد ، ناگاه از سرادقات قدس نوائى شنيد كه : اى ابراهيم . ابراهيم گفت : لبيك لبيك : گفت دست زىّ اسماعيل مياهج « 1 » كه آشكار شد سر و جان فرزند در راه خدا دريغ ندارى يا ابراهيم « قد صدّقت الرّؤيا انّا كذلك نجزى المحسنين » « 2 » اينك بدان سوى خويش نظاره كن و فداى پسر خويش را گرفته به تقديم قربانى قيام نماى .\r\nچون حضرت خليل به بازپس نگريست گوسپندى ديد كه از جانب كوه به زير مىآيد كه آن را فرشتهء خداوند از بهشت فروگذاشته بود . پس همچنان اسماعيل را بر جاى بسته بماند و به سوى گوسفند بشتافت و گوسفند از آن حضرت گريخته به جمرهء اولى آمد ؛ و ابراهيم هفت سنگ برداشته به دو پرتاب كرد از آنجا روى به جمرهء وسطى آورد هفت سنگ ديگر به دو انداخت و از آنجا به جمرهء كبرى شتافت ، هم هفت سنگ به دو زده آن را بگرفت و به قربانگاه منى آورد كه تاكنون رمى جمار و قربانى برقرار است .\r\n\r\n\r\n","description":"","footnote":"\r\n( 1 ) . مياهج : داز كردن .\r\n( 2 ) . صافات ، 105 : خوابت را به حقيقت رساندى ، ما بدين گونه نيكوكاران را پاداش مىدهيم .\r\n","page_name":" 9 ","page_number":47},
  {"content":"\r\n\r\nعلى الجمله چون كبش فدا حاضر شد ، جبرئيل فرمود كه « اللّه اكبر اللّه اكبر » ابراهيم گفت : لا إله الا اللّه و اللّه اكبر و اسماعيل چشم گشود عرضه بيان نمود كه « اللّه اكبر و للّه الحمد » و اين كلمات نيز شعار اسلام گشته در ايام تشريق « 1 » در عقب هر صلاة ختم گشت . آنگاه جبرئيل دست و پاى اسماعيل را برگشاده و حضرت [ ابراهيم 
  ] آن گوسفند را قربان نموده و جگر آن را بريان كرده قدرى بخورد و اسماعيل را برداشته به خانه آورد ، هاجر بر سر راه انتظار نشسته بود .\r\nچون چشم اسماعيل بر مادر افتاد بىاختيار بگريست ، هاجر از آن حال متأثر شد صورت واقعه را بازپرس كرد . اسماعيل قصهء قربانى و تفصيلات يزدانى به مفاد « و فديناه به ذبح عظيم » بازگذاشت . پس هاجر فرزند را در برگرفته به تقديم شكر و حمد الهى پرداخت .\r\nمقرر است كه حضرت ابراهيم سبب منع از ذبح فرزند از درگاه بىچون مسئلت نمود . پس به فرمان قادر ذو المنن كشف حجت از پيش چشم ابراهيم شده درجهء پيغمبر آخر الزّمان را بديد و صورت شهادت حسين بن على عليه السّلام را مشاهده كرد كه اينك فرزندان اسماعيل‌اند . ابراهيم گفت : خداوندا من حسين را بيشتر از اسماعيل دوست دارم . خطاب رسيد كه : اى ابراهيم ما او را به فديهء اسماعيل قبول كرديم همانا او مىتواند فديه عظيم بود و ذبح عظيم آن حضرت است كه سزاوار شهادت و در خور شفاعت بود .\r\nعلى الجمله ابراهيم پس از اين واقعه در بئر سبع آمده اقامت فرمود و بشارت به دو آوردند كه اينك برادر تو ناحور از زوجهء خود ملكه دختر هاران هشت فرزند آورده كه اسامى ايشان چنين است : اول : عوص ، دويم : بوز ، سيم : قموئيل ، چهارم :\r\nكسد ، پنجم : حزو ، ششم : فلداس ، هفتم : يذلاف ، هشتم : تبوئيل . و اين تبوئيل است كه دخترش ربقه زوجهء اسحاق بود و از زن ديگر كه رلومه نام داشت هم چهار فرزند آورده اول : طنج ، دوم : حجم ، سيم : طحس ، چهارم : معكه « 2 » .\r\n\r\n\r\n","description":"","footnote":"\r\n( 1 ) . ايام تشريق : روزهاى يازدهم و دوازدهم و سيزدهم ماه ذيحجه را گويند .\r\n( 2 ) . به روايت كتاب مقدس عهد عتيق اسامى فرزندان ناحور بدين شرح‌اند : عوص ، بوز ، قموئيل ، كسد ، حزو ، پلداش ، يدلف ، بثوئيل ، و بثوئيل ، ربقاه توليد نمود ، اين هشت ولد را ملكاه به جهت ناحور برادر ابراهيم زائيد و متعهء او كه اسمش روماه بود نيز : طبح ، گحم ،\r\n","page_name":" 10 ","page_number":48},
  {"content":"\r\n\r\n\r\nبناى خانهء كعبه به دست ابراهيم سه هزار و چهارصد و بيست و نه سال بعد از هبوط آدم عليه السّلام بود\r\n « إِنَّ أَوَّلَ بَيْتٍ وُضِعَ لِلنَّاسِ لَلَّذِي بِبَكَّةَ مُبارَكاً »  از اين پيش بدان اشارت رفت كه آدم صفى بانى خانه مكه مكرمه است و همچنان آن خانه محل اسعاف مطالب و مطاف قادم و ذاهب بود تا هنگام طوفان نوح كه بيشتر حايط آن بنا عرضه هدم و انمحا گشت ، و بعد از تسكين طوفان آن موضع چون تلى سرخ مىنمود و مردم استجابت دعوات را بر آن تل برآمده قربانى مىنمودند و حوائج خويش مسئلت مىفرمودند تا آن زمان كه حضرت ابراهيم به تجديد آن عمارت مأمور گشت و به همراهى جبرئيل عليه السّلام از شام به سوى مكه احرام بست تا به دستيارى اسماعيل آن بنا را به انجام رساند .\r\nو چون اسماعيل را به صيد نخجيران رغبتى تمام بود و در دامن كوهى نشسته به تراشيدن تير قيام مىفرمود كه پدر بزرگوارش در رسيده وى را دريافت و ابلاغ آن بشارت كرد . پس اسماعيل شاد خاطر در خدمت پدر بر سر آن تل آمده براى تشخيص حدود آن حايط بايستادند ، ناگاه ابرى كه چون شير داشت بر فراز خانه پديد شد كه سايهء آن بىزياده و نقصان اندازه فسحت خانه بود ، آنگاه صدائى از آن ابر گوشزد ابراهيم گشت كه : اى ابراهيم جدران اين بنا را به اندازهء سايه من بنيان كن ، و خروشى از آسمان برخاست كه : اى ابر پاداش تو هدر نشود در هواى مكه بمان كه تو سايه‌بان خير البشر خواهى بود ، و اين همان ابر بود كه مظله سيّد المرسلين بودى .\r\nعلى الجمله حضرت خليل به مدد اسماعيل و ارشاد جبرئيل به ساختن خانه مكه پرداخت ، پسر سنگ آوردى و پدر به روى هم نهادى ، چندان‌كه طول قامت به بالاى آن وفا ننمودى . پس ابراهيم سنگى به زير پا نهاده بر آن بر آمد تا به آسانى در ترفع آن ديوار پردازد ، همانا اثر قدم مباركش بر آن سنگ بماند و آن سنگ به مقام ابراهيم\r\n\r\n\r\n","description":"","footnote":"\r\nتحش و معكا را زائيد ( كتاب مقدس عهد عتيق ترجمهء فاضل خان همدانى ؛ وليم گلن . - تهران : اساطير ، 1379 . سفر تكوين ، فصل بيست و دوم ، آيه 20 - 24 ) .\r\n","page_name":" 11 ","page_number":49},
  {"content":"\r\n\r\nمشهور گشت چنان كه و اتّخذوا من مقام ابراهيم « 1 » به شرافت آن مقام گواه است .\r\nو چون آن بنا به پايان رسيد قبول آن سعى مشكور را به مفاد و اذ يرفع ابراهيم القواعد من البيت و اسماعيل ربّنا تقبّل منّا انّك انت السّميع العليم « 2 » مسئلت فرمودند ، بعد از آن جبرئيل شرايط مناسك و آداب حج بديشان آموخت ، چنان كه هنوز بدان روش برقرار است مقرّر است .\r\nو چون ابراهيم به مقام حجر الاسود رسيد با پسر فرمود كه سنگى در خور اين موضع حاضر كن ، اسماعيل رفته سنگى آورد ، حضرت خليل فرمود : سنگى از اين نيكوتر مىبايد ، در اين كرّت چون اسماعيل طلب سنگ را آهنگ كرد صدائى از كوه ابو قبيس برآمد كه : اى ابراهيم ترا نزد من وديعتى است و حجر الاسود را كه جبرئيل هنگام طوفان در آن جبل پنهان كرده بود تسليم ابراهيم عليه السّلام نمود ، و آن حضرتش به جاى خود استوار فرمود . و توليت آن بقعهء شريفه را به اسماعيل مفوّض داشت و او را از قبل خود در مكّه خليفه گذاشت ؛ و هر سال در موسم حج طىّ مسالك نموده در مكّه به مراسم مناسك قيام مىفرمود .\r\n\r\nوفات هاجر مادر اسماعيل سه هزار و چهارصد و سى و سه سال بعد از هبوط آدم عليه السّلام بود\r\nاز اين پيش مرقوم شد كه قبيلهء بنى جرهم در نزد اسماعيل و هاجر مستقر شده آن مأمن را وطن گرفتند و آن حضرت در ميان ايشان نشو و نما يافته تا به مرتبهء رشد و حد بلوغ رسيد ، آنگاه هاجر مادر اسماعيل به سراى ديگر انتقال نمود و آن حضرت پس از وفات مادر تنها بماند ، پس به صلاح و صوابديد رؤساى جرهميه ، عمره بنت اسد بن اسامه را كه از قبيلهء عمالقه بود به زنى بگرفت و چندى با وى روز گذاشت تا آن هنگام كه ابراهيم از شام عزم ديدن فرزند فرمود و ساره از وى پيمان گرفت كه در\r\n\r\n\r\n","description":"","footnote":"\r\n( 1 ) . بقره 125 : مقام ابراهيم را [ جايگاه نماز 
  ] قرار دهيد .\r\n( 2 ) . بقره ، 127 : هنگامى كه ابراهيم و اسماعيل پايه‌هاى خانهء كعبه را بالا مىبردند ، پروردگارا از ما بپذير كه تو شنواى دانايى .\r\n","page_name":" 12 ","page_number":50},
  {"content":"\r\n\r\nخانهء اسماعيل پياده نشود .\r\nچون آن حضرت به مكه در آمده به در سراى اسماعيل رسيد ، زنى را ديد از وى پرسيد كه ترا با اسماعيل چه نسبت است ؟ گفت : من زوجهء اويم . فرمود كه : شوهرت به كجاست ؟ عرض كرد كه از آن مرد چه مىپرسى كه يك روز در خانهء خويش نماند و روزگار به صيد نخجيران گذراند . و تبجيلى « 1 » كه سزاوار بود از حضرت خليل مرعى نداشت . پس آن حضرت فرمود كه : چون شوهرت بازآيد از من با وى سلام كن و بگوى تا آستانه خانه خويش را تغيير دهد . و اين بگفت و به جانب شام عطف عنان فرمود .\r\nچون اسماعيل از صيدگاه بازآمد به صفوت ضمير و صفاى خاطر استشمام رايحهء خليل نموده با عمره گفت : آيا هيچ كس در غيبت من بدين سراى عبور كرده باشد ؟ عمره گفت : بلى پيرى بدين نشان آمد و تو را سلام رسانيد و به تغيير عتبهء خانه حكم داد . اسماعيل گفت : آن پدر من بود و عتبه خانه توئى ، برخيز كه از من به طلاقى . پس عمره از خدمت اسماعيل بيرون شد .\r\nو اسماعيل بعد از وى سيّده بنت مضاض بن عمرو الجرهمى « 2 » كه ملكه زنان قبيله جرهم بود به حبالهء نكاح درآورد و با وى مىبود تا ديگر باره حضرت خليل ملاقات اسماعيل را به مكّه آمده به در سراى فرزند خراميد و آن حضرت بر قانون به صيدگاه مىبود ، از سيّده پرسيد كه چگونه‌اى و شوهرت چون است و به كجاست ؟ سيده عرض كرد كه : شوهر من نيكوترين مردان است اينك به اصطياد « 3 » شتافته و بر من با مصاحبت او بس خوب مىگذرد . با ادب تمام پيش آمده نزول آن حضرت را مستدعى شد . ابراهيم فرمود : مجال فرود شدن ندارم . سيّده گفت : موى سر مبارك را ژوليده و غبارآلود مىبينم ، چه باشد كه رخصت غسل و تدهين آن يابم .\r\nحضرت خليل او را اذن داده برفت و سنگى آورده زير پاى آن حضرت گذاشت\r\n\r\n\r\n","description":"","footnote":"\r\n( 1 ) . تبجيل : بزرگ داشتن .\r\n( 2 ) . ابن اثير اين اسم را به صورت : مفياض جرهمى ( تاريخ كامل ، برگردان سيد حسن روحانى . - تهران : اساطير ، 1370 ، ج 1 / 138 ) و مير خواند به صورت : مصاص بن عمرو جرهمى ( تاريخ روضة الصفا فى سيرة الأنبياء و الملوك و الخلفا ، به تصحيح و تحشيه جمشيد كيان‌فر . - تهران : اساطير ، 1380 ، ج 1 / 169 ) . نگاشته است .\r\n( 3 ) . شكار كردن .\r\n","page_name":" 13 ","page_number":51},
  {"content":"\r\n\r\nو ابراهيم پاى راست را از ركاب برآورده بر سنگ نهاد و سيّده طرف ايمن « 1 » سر او را بشست ، آنگاه پاى راست را در ركاب كرده پاى چپ را برآورد و بر سنگ نهاده جانب ايسر « 2 » را نيز سيّده بشست . و چون از اين مهم فراغت يافت به خانه رفته قدرى پنير بر طبقى نهاده نزد ابراهيم آورد و به هر دو دست آن طبق را نگاه داشته آن حضرت تناول فرمود ، و در حين مراجعت با وى گفت كه : شوهرت را بگوى كه عتبه خانه‌ات را استوار دار .\r\nچون حضرت اسماعيل به خانه آمد و سيّده آن قصّه بازگفت ، اسماعيل فرمود :\r\nاى سيّده شاد باش كه عتبهء خانه توئى و پدرم به نگاهدارى تو مرا وصيّت فرمود .\r\n\r\nوفات اسماعيل عليه السّلام سه هزار و پانصد و چهل و هشت سال بعد از هبوط آدم عليه السّلام بود « 3 »\r\n\r\n[ اولاد اسماعيل 
  ]\r\nحضرت اسماعيل عليه السّلام با خليل الرّحمن به صورت و اندام شباهتى تمام داشت ، و صفت وفا از ديگر ملكاتش معروف‌تر بود ، و روزگار خويش را بيشتر وقت به شكار رفتن و نخجير كردن گذاشتى ، و بدين صنعت رغبت داشتى ، و در تير تراشيدن و تير انداختن عظيم ماهر بودى . روزى رسول اللّه صلّى اللّه عليه و آله بر جمعى از بنى اسلم مىگذشت كه در آن وادى به تير انداختن روز مىگذاشتند ؛ فرمود : ارموا بنى اسماعيل فإنّه عمل آبائكم .\r\nآن حضرت را دوازده ( 12 ) پسر بود كه اسامى ايشان به ترتيب ولادت مذكور مىشود : اول : نبايوت ؛ دويم : قدار ؛ سوم : ادئيل ؛ چهارم : مبسان ؛ پنجم : مسماع ؛ ششم : دومه ؛ هفتم : مسا ؛ هشتم : حدر كه او را حدو نيز گفته‌اند ؛ نهم : تيما ؛ دهم :\r\n\r\n\r\n","description":"","footnote":"\r\n( 1 ) . ايمن : طرف راست .\r\n( 2 ) . ايسر : طرف چپ .\r\n( 3 ) . برابر ص 136 جلد اول از كتاب اول چاپ سنگى ناسخ التواريخ .\r\n","page_name":" 14 ","page_number":52},
  {"content":"\r\n\r\nيطور ؛ يازدهم : نافيس ؛ دوازدهم : قيدمه « 1 » .\r\n[ وفات اسماعيل 
  ] چون حضرت اسماعيل نور محمدى صلّى اللّه عليه و آله از پيشانى قدار مشاهده مىفرمود او را از ميانهء اولاد اختيار كرده كتابت عهدنامهء مقرّره را نوشته در تابوت سكينه نهاد و به دو سپرد كه وضع آن نور پاك را جز در ارحام مطهرات نكند . و اسحاق عليه السّلام را طلبيده وصيت فرمود كه محله « 2 » دخترش را كه از مادر نبايوت داشت از براى عيساو « 3 » تزويج كند آنگاه دم در كشيد و به جهان جاودانى خراميد . جسد مباركش را در حجر مكّه نزديك مقبرهء هاجر مدفون ساختند ، مدت دعوت آن حضرت چهل ( 40 ) سال بود كه جمعى از كفّار را كه از مصر بيرون شده در نواحى يمن وطن داشتند ، بدين حنيف دعوت كرده كسش اجابت ننمود .\r\n\r\nصفت قدار\r\nعلى الجمله بعد از رحلت اسماعيل قدار از ميان اولاد آن حضرت ممتاز بود ، و بدين صفات مخصوص . گويند : صيد نيكو كردى و تير نكو انداختى و آهو را به تك « 4 » بگرفتى و بر پشت اسب دلير و چابك بودى ، در بطش « 5 » و هيبت معروف ، و به شهامت و شجاعت موصوف مىبود ؛ و نيز از صفات اوست كه چندان توانائى داشتى كه شبانه روزى با زنان هشتاد ( 80 ) نوبت طريق مجامعت گذاشتى .\r\n\r\n\r\n","description":"","footnote":"\r\n( 1 ) . فرزندان اسماعيل در توراة چنين ضبط شده : نبايوت ، قيدار ، ادبئيل ، مبسام ، مشماع ، دو ماه ، مسّا ، حدر ، تيما ، يطور ، نافيش ، قيدماه . ( كتاب مقدس ، عهد عتيق ، ترجمه فاضل‌خان همدانى ، وليم گلن . - تهران : اساطير ، 1379 . سفر تكوين ، فصل بيست و پنجم ، آيه 14 - 16 ) .\r\nو در سيرت رسول اللّه : نابت ، قيذر ، اذبل ، مبشى ، مسمع ، ماشى ، دمّا ، أذر ، طيما ، يطور ، نبش ، قيذما . ( سيرت رسول اللّه ، ترجمهء و انشاى رفيع الدين اسحاق بن محمد همدانى قاضى ابرقوه ؛ با مقدمه و تصحيح اصغر مهدوى . - تهران : خوارزمى ، 1377 . ج 1 ، ص 21 ) .\r\n( 2 ) . كتاب مقدس : محلث ( فصل بيست و هشتم : آيه 9 ) .\r\n( 3 ) . همان : عيسو .\r\n( 4 ) . تك : دويدن و تند رفتن .\r\n( 5 ) . بطش : حمله كردن ، سخت گرفتن .\r\n","page_name":" 15 ","page_number":53},
  {"content":"\r\n\r\nگويند : صد ( 100 ) زن بگرفت از خاندان اسحاق عليه السّلام ، و هيچ يك حامله نشدند ، از اين روى سخت رنجيده خاطر بود ، و در حل اين عقده اهتمام مىنمود . روزى برخاسته به مقام قربانگاه پدر آمده هفتصد ( 700 ) سر قوچ قربان كرد ، و گفت : الهى اگر مرا فرزندى عنايت خواهى فرمود ، قربانى مرا قبول كن . پس آتشى از آسمان فرود شده قربانهاى او را يك يك بربود ، و ملهم شد كه قربانى ترا قبول كرديم . آنگاه آسوده شده ساعتى در سايهء درختى بخفت ، در خواب ديد كه : وضع نور محمدى جز در زنان عرب نشود ، « غاضره » جرهميّه را تزويج كن كه مقصود حاصل گردد .\r\nقدار چون از خواب بيدار شد ، در ميان بنى جرهم فرستاده غاضره را بيافت و به حبالهء نكاح درآورد و آن نور مبارك از صلب قدار در رحم غاضره قرار گرفت .\r\n\r\nسپردن قدار تابوت سكينه را\r\nگويند روزى قدار عزم كرد كه سر تابوت سكينه را برگشايد ، هاتفى آواز داد كه جز انبياء فتح اين باب نكند ، اين وديعت را به كنعان برده تسليم يعقوب عليه السّلام كن . پس قدار از مكه عزيمت كنعان فرمود و غاضره را وصيّت نمود كه چون هنگام وضع حمل تو رسد ، به حجر اسماعيل رو كه خداوندت پسرى عنايت خواهد كرد ، و نام او را حمل بگذار .\r\nپس تابوت را برداشته پياده از مكهء مكرمه به سوى كنعان آمد ؛ و چون به حوالى كنعان رسيد ، آوازى از تابوت سكينه گوشزد اولاد ابراهيم گشت كه همه از وصول او آگاهى يافتند .\r\n\r\nولادت حمل\r\nپس يعقوب با اولاد و اقوام به استقبال قدار و تابوت سكينه بيرون شدند ، و يعقوب ، قدار را در برگرفته پرسش نمود و او را بشارت داد كه دوش غاضره پسرى آورده ، مرا مشاهده رفت كه ملائكه به زيارت او مىشتافتند ، در حال قدار تابوت را تسليم كرده بازگشت ، همانا حمل متولد شده بود ، پس در تربيت او اقدام فرمود ، تا\r\n\r\n","description":"","footnote":"","page_name":" 16 ","page_number":54},
  {"content":"\r\n\r\nبه حدّ رشد و بلوغ رسيد ، آنگاه دست پسر را گرفته به كوه ابو قبيس آورد و با وى وصيّت كرد كه وضع نور محمّدى را جز در ارحام مطهرات روا ندارى ، و از آنجا حمل را برداشته به كوه « ثبير » برد .\r\n\r\nوفات قدار\r\nناگاه بر ايشان شخصى ظاهر شده بر « قدار » سلام كرد و گفت : اى قدار از كجا مىآئى ؟ قدار صورت حال معلوم كرد . آن شخص زبان به ستايش قدار گشوده گفت :\r\nمرا با تو مشورتى است و پيش آمد كه چيزى در گوش وى گويد ، او را قبض روح كرد .\r\nحمل از اين حال در عجب ماند و با آن شخص به غضب گفت كه : در حق پدرم چه انديشيدى ؟ در جواب گفت كه : نيك نظر كن كه پدرت مرده باشد يا زنده است ؟\r\nچون حمل بازپس نگريست آن شخص غايب شد . حمل دانست كه ملك الموت بوده . جسد پدر را در گوشهء ثبير مدفون ساخته به سراى خويش آمد .\r\n\r\n[ حمل 
  ]\r\nو بعد از چندى زنى سعيده نام از قبيلهء جرهميّه بگرفت و نبت از وى متولد گشت و ايراد اين نام بر وى از اين روى بود كه وقتى حمل به طرف يمن مىرفت و ضجيع « 1 » خود سعيده را كه حامله بود به همراه مىبرد ، نبت در راه متولد گشت و سعيده در نفاس بمرد ، و در آن هنگام بارانى سخت بباريد كه كار بر حمل تنگ شد ، پس فرزند را برداشته به زاويهء غارى گريخت ، و از قضا حمل نيز در آن غار بار بربست و به ياران گذشته پيوست ؛ طائفه‌اى از عرب بدان مقام رسيده كودكى بىپدر و مادر يافتند و گمان كردند كه يك ساله بود و هنوز چهل ( 40 ) روز بيش نداشت ، گفتند خداوند بارى او را از زمين برويانيده ، لاجرم به نبت ناميده شد .\r\n\r\n\r\n","description":"","footnote":"\r\n( 1 ) . ضجيع : همسر .\r\n","page_name":" 17 ","page_number":55},
  {"content":"\r\n\r\n\r\nولادت نبت\r\nو چون به حدّ رشد و بلوغ رسيد زنى به حبالهء نكاح درآورده ، هميسع از وى متولّد گشت ، و او را از علوّ همّت بدين نام ناميدند ، جنابش بر قبائل اعراب حجاز و « نجد » تا « فسطاط » « 1 » استيلا داشت ، و نام مادرش حارثه بنت مرار بن زرعة بن حمير بود .\r\n\r\nولادت هميسع\r\nعلى الجمله هميسع بر بيشتر اولاد اسحاق نيز فرمانگذار بود و او حبيبه بنت قحطان را به نكاح آورده ، ازد از وى به وجود آمد .\r\n\r\nولادت ازد\r\nو ازد اول كسى است ، از اولاد اسماعيل كه كتاب آموخت ، به بيست و چهار ( 24 ) زبان سخن گفتى و به بيست و چهار ( 24 ) خط نگارش كردى ، ضجيع او سلمى باشد ، و او بنت الحارث بن مالك است كه ادد از وى متولّد گشت .\r\n\r\nولادت ادد\r\nو او را از اين روى ادد گفتندى كه آواز او را از دوازده ( 12 ) ميل راه شنيدندى ، و او پس از رشد و بلوغ بلها كه از اولاد يعرب بن قحطان بود به زنى آورد ، و او مادر عدنان است و ذكر عدنان در جاى خود خواهد آمد « 2 » .\r\n\r\n\r\n","description":"","footnote":"\r\n( 1 ) . فسطاط اول شهر اسلام در ناحيهء مصر مىباشد . بين قاهره و مصر قديم واقع است ، اكنون « امبابه » ناميده مىشود ، عمرو بن عاص آن را بنا نمود .\r\n( 2 ) . اكثر مورخان را در بيان سلسله نسب پيامبر ( ص ) از اسماعيل تا عدنان اختلاف است ، در سيرت رسول اللّه مدار نسب مصطفى ( ص ) بعد از اسماعيل بر نابت است كه پسر بزرگتر\r\n","page_name":" 18 ","page_number":56},
  {"content":"\r\n\r\n\r\nبت پرستيدن اولاد اسماعيل عليه السّلام\r\nعلى الجمله اولاد اسماعيل چنان بسيار شدند كه زمين مكه احتمال گنجايش ايشان نداشت ، لاجرم گروه گروه از آن زمين مبارك بيرون شده در اطراف ديار عرب توطن كردند ، و هر قبيله كه خارج مىشدند ، سنگى شبيه به حجر الاسود ، از احجار مكه برداشته با خود مىبردند و آن را در محلى خاص مىگذاشتند ، و چون خانهء مكه‌اش طواف مىكردند . اين كار اندك اندك به پرستش اصنام و اوثان منجر شد ، و آئين بت پرستيدن در ميان اولاد اسماعيل باديد آمد .\r\n\r\n[ بت‌هاى مشهور 
  ]\r\nو همچنين در قبيلهء جرهميّه مرد و زنى كه اساف و نائله نام داشتند ، وقتى در خانهء مكّه مرتكب زنا شدند ، و منتقم حقيقى ايشان را به صورت سنگ مسخ فرمود ، و مردم براى عبرت ناظرين اساف را بر سر كوه صفا و نائله را در قلّهء مروه منصوب داشتند ، و چون زمانى بر اين برگذشت ، عمرو بن لحىّ خزاعى مردم را به عبادت\r\n\r\n\r\n","description":"","footnote":"\r\nاسماعيل بود و بعد از نابت بر يشجب و يشجب پسر نابت بود و بعد از يشجب بر يعرب است و يعرب پسر يشجب است و بعد از يعرب بر تيرح است و تيرح پسر تعرب بود و بعد از تيرح بر ناحور است و بعد از ناحور بر مقوّم و مقوّم پسر ناحور است و بعد از مقوّم بر ادد است و بعد از ادد بر عدنان بود و عدنان پسر ادر بوده است ( سيرت رسول اللّه ، 1 / 22 ، 23 ) ، يعقوبى مدار سلسله نسب پيامبر ( ص ) را بدين گونه مىآورد كه بعد از اسماعيل : نابت ، پس بعد از نابت ، امين و آنگاه يشجب بن امين ، سپس هميسع ، پس ادد امر كعبه را در دست داشتند . . . پس عدنان بن ادد و آنگاه معدّ بن عدنان امور كعبه را بدست گرفتند . ( تاريخ يعقوبى ، 1 / 278 ) اما خرگوشى به روايت در سلسله نسب پيامبر نگاشته و آنگاه گويد : و روايت كرده‌اند كه رسول عليه السّلام نسب خويش تا ابراهيم خليل صلوات اللّه بازبرد و پس از ابراهيم هيچ نسبى نگفت و گفت كذب النّسابون . دروغ گفتند نسب كنندگان . پس آنچه ثابت است از رسول عليه السّلام اين است : محمد بن عبد الله بن عبد المطّلب بن هاشم بن عبد مناف بن قصىّ بن كلاب بن مرّة بن كعب بن لؤىّ بن غالب بن فهر بن مالك بن النضر بن كنانة بن خزيمة بن مدركة بن الياس بن مضر بن نزار بن معد بن عدنان بن ادد بن الهميسع بن سلامان بن نبت بن جميل بن اسماعيل بن ابراهيم صلوات اللّه عليهم اجمعين ( شرف النّبى ، تصنيف ابو سعيد واعظ خرگوشى ، ترجمهء نجم الدّين محمود راوندى ، تصحيح و تحشيهء محمد روشن . - تهران : بابك ، 1361 . ص 187 ) .\r\n","page_name":" 19 ","page_number":57},
  {"content":"\r\n\r\nاساف و نائله دعوت نمود ، و گروهى اجابت كردند .\r\nو همچنان « هبل » را از شام آورده بر سر كوهى نصب كرد و قريش به عبادت آن قيام نمودند ، چنان كه در جاى خود مرقوم افتد .\r\nو برخى ديگر منات را قبلهء حاجات دانستند و بتخانه‌اى براى آن در كنار دريا برآوردند ، و انصار در زمان جاهليّت عبادت منات مىكردند .\r\nو بعضى براى عزّى در نخله بتكده‌اى آراستند و گروهى از بنى خزاعه و قريش چون خانهء مكّه‌اش محل حصول حوائج دانستند و قبيلهء ثقيف ، لات را سزاى پرستش يافتند ، و به عبادت وى شتافتند « 1 » و اين قاعده مستمر بود تا زمان بعثت رسول صلّى اللّه عليه و آله .\r\n\r\n\r\n","description":"","footnote":"\r\n( 1 ) . اعراب بت را صنم مىناميدند و هر صنمى متولى خاصى داشت به نام سدون كه قربانى كردن براى صنم توسط او صورت مىگرفت و وى خون قربانى را به صنم مىپاشيد و اين منصب اغلب موروثى بود . صنم از جنس خاصى نبود ، بعضى از سنگ بودند همچون هبل و اساف و نائله كه قريش آنان را مىپرستيدند و بعضى چون لات از چوب بود كه بنى ثقيف در طايف به پرستش آن مىپرداختند سنگهائى نيز كه از حيث شكل يا رنگ يا بزرگى خصوصيتى داشت مورد پرستش قرار مىگرفت و آنها را نصب مىناميدند و اين كلمه نيز در قرآن آمده است . اعراب همگى يك بت را نمىپرستيدند بلكه هر قوم و قبيله‌اى بتى خاص داشت و به پرستش بت خاص خود مىپرداختند ؛ بنى ربيعه به پرستش « رضاء » مشغول بودند و نام بت‌هاى ديگر اقوام به شرح ذيل بود : ذو الخلصه از آن دوس و خثعم ؛ ذو الكعبات از آن بكر و تغلب ؛ رئام از آن قوم حمير در صنعا ، سواع متعلق به قوم هذيل بود ، ضمار را بنى سليم پرستش مىكردند ، عزّى تعلق به بنى كنانه داشت و عميانس را قوم خولان پرستش مىكرد ، فلس از آن قوم طى در جانب يمن ، منات تعلق به اوس و خزرج در مدينه داشت و نسر را قوم ذو الكلاع پرستش مىكرد ، ودّ از آن قوم قضاعه بود و يعوق به قوم خيوان تعلّق داشت و قوم لحى به پرستش يغوث ، اشتغال داشتند و بتان ديگرى چون طاغيه و ذو الكفين به ديگر اقوام اختصاص داشت . ( سيرت رسول اللّه ، 1 / 102 - 107 ) ، و به نوشته يعقوبى : بر كوه صفا بتى بود به نام مجاور الرع و بر كوه مروه بتى ديگر با نام مطعم الطير ، بت طايفه كلب بن وبره و چند طايفه از قضاعه « ودّ » بود ، قبيله‌هاى حمير و حمدان بت نسر را در صنعا نصب كرده بود و براى كنانه سواع و براى غطفان ، عزّى و براى هند و بجيله و خثعم ذو الخلصه و براى قبيلهء طى « فلس » ، و براى ربيعه و اياد « ذو الكعبات » و براى ثقيف « لات » در طائف نصب گشته بود براى اوس و خزرج « منات » در فدك و براى دوس بتى بود به نام ذو الكفين و بنى بكر بن كنانه را بتى به نام « سعد » و قومى از عذره بتى به نام « شمس » داشتند و ازد را بتى بود به نام « رئام » ( تاريخ يعقوبى / تأليف احمد بن ابى يعقوب « ابن واضع يعقوبى ترجمهء محمد ابراهيم آيتى . - تهران : بنگاه ترجمه و نشر كتاب ، 1356 ، 1 / 332 ) .\r\n","page_name":" 20 ","page_number":58},
  {"content":"\r\n\r\n\r\nظهور عدنان چهار هزار و هشتصد و بيست و يك سال بعد از هبوط آدم عليه السّلام بود « 1 »\r\nعدنان پسر ادد است ، ذكر نسب شريف او را تا ادد در خاتمهء قصّهء اسماعيل بن ابراهيم عليهما السلام مرقوم داشتيم و نام مادر او بلهاست كه نسب با يعرب بن قحطان رساند . آثار رشد و شهامت و فروغ بسالت و نبالت در ايام كودكى از جبين مباركش مطالعه مىشد و كاهنان عهد و منجمين ايام بازمىگفتند كه از نسل وى شخصى باديد آيد كه جن و انس را در چنبر طاعت فروگيرد ، و از اين روى جنابش را دشمنان فراوان بود چنان كه وقتى در بيابان شام هشتاد ( 80 ) تن سوار دلير او را تنها يافتند و به قصد وى شتافتند . عدنان اسب برانگيخت و با آن جمله پيكار كرد چندان كه اسبش كشته شد و همچنان پياده با آن جماعت به طعن و ضرب مشغول بود تا خود را به دامان كوهى كشيد و اعادى از دنبال وى همى حمله بردند و اسب مىتاختند ناگاه دستى از كوه بدر شده ، گريبان عدنان را بگرفت و بر تيغ كوه كشيد و بانگى مهيب از قلّهء كوه به زير آمد كه دشمنان عدنان از بيم جان بدادند و اين نيز از معجزات پيغمبر آخر زمان صلّى اللّه عليه و آله بود .\r\nعلى الجمله عدنان چون به حد رشد و تميز رسيد مهتر عرب و سيّد سلسله و قبلهء قبيله آمد چنان كه ساكنين بطحا و سكّان يثرب و قبايل برّ حكم او را مطيع و منقاد بودند . چون بختنصر - كه ذكر حالش مرقوم شد - از فتح بيت المقدس بپرداخت تسخير بلاد و اقوام عرب را تصميم داد ، و عدنان چون از عزيمت وى آگهى يافت ، كس فرستاده در بنى قحطان بن عابر و بنى جرهم بن يقطان چندان كه\r\n\r\n\r\n","description":"","footnote":"\r\n( 1 ) . برابر ص 319 جلد اول از كتاب اول چاپ سنگى ناسخ التواريخ .\r\n","page_name":" 21 ","page_number":59},
  {"content":"\r\n\r\nمرد جنگى بود طلب فرمود . و اين قبايل كه در مكّهء معظمه سكونت داشتند و ذكر نسب ايشان را از اين پيش بازنموده‌ايم .\r\nمع القصه سپاهى بزرگ از اين دو قبيله به نزد عدنان حاضر شدند و از ديگر قبايل عرب گروهى بىعدد نيز گرد آمدند ، پس لشكرى بزرگ برآراست و در برابر بختنصر صف راست كرد و جنگ در انداخت . بعد از كشش و كوشش بسيار چيرگى و غلبه با سپاه كلدانيون افتاد و لشكر عرب هزيمت شدند و خلقى كثير عرضهء تيغ و تير آمدند . عدنان به سلامت از ميدان بدر رفت و در نواحى شام آرام گزيده بار ديگر به تجهيز لشكر پرداخت و پراكندگان سپاه را گردآورى كرده اميدوار ساخت و با بختنصر كرّت ديگر جنگ در انداخت و لشكريان وى چون شير زخم خورده بخروشيدند و چندان كه توانستند بكوشيدند .\r\nهم در اين كرّت ظفر با بخت نصر بود و چندان از مردم عرب بكشت كه مجال اقامت براى عدنان و مردان او نماند . لاجرم هر تن به طرفى گريخت و عدنان با فرزندان خود به سوى يمن شد و آن مأمن را وطن فرمود و در آنجا ببود تا رخت به سراى ديگر برد .\r\n\r\n[ اولاد عدنان 
  ]\r\nمع القصه عدنان را ده پسر بود « 1 » : اول معدّ ؛ دويم عكّ ؛ سيم ربّ ؛ چهارم ضحاك ؛ پنجم مذهب ؛ ششم عدن كه شهر عدن كه در ساحل بحر يمن واقع است منسوب بدوست ؛ هفتم نعمان ؛ هشتم ابىّ ؛ نهم ادّ ؛ دهم غنى . اما عكّ بن عدنان دختر اشعر بن نبت بن ادد بن زيد بن مهسع بن عمرو بن عريب بن يشجب بن زيد بن كهلان بن سبا را به زنى بگرفت و به اين خويشاوندى در ميان قبيلهء اشعريون بماند تا بمرد .\r\nو ديگر اولاد عدنان در يمن بزيستند تا پدر ايشان از جهان رخت ببست و عدنان\r\n\r\n\r\n","description":"","footnote":"\r\n( 1 ) . سيرت رسول اللّه : و عدنان را دو پس بود يكى نام معدّ و يكى عكّ ( 1 / 23 ) . ابن اثير فرزندان عدنان را اين گونه مىنويسد : ريث همان عك يا عكّ بن ريث ، عدن بن عدنان ، ابىّ بن عدنان ، ضحاك و غنى و معد كه به هنگام حمله بخت نصر ، ارميا و برخيا او را برداشتند و به حران بردند . . . ( تاريخ كامل ، 2 / 841 ) .\r\n","page_name":" 22 ","page_number":60},
  {"content":"\r\n\r\nاز اجداد بزرگوار پيغمبر آخر زمان است ؛ و در نسب شريف آن حضرت تا عدنان هيچ اختلاف نيست كما قال رسول اللّه صلى اللّه عليه و آله كذب النّسّابون من علا ما فوق عدنان .\r\n\r\n[ معدّ 
  ]\r\nعلى الجمله چون عدنان از جهان رفت آن نور روشن كه از جبين مبارك او درخشان بود از طلعت فرزند او معدّ « 1 » طالع شد و اين نور همايون بر وجود پيغمبر آخر زمان دليلى واضح بود كه از صلبى به صلبى مىشد . چون آن نور پاك به معدّ انتقال يافت و بختنصر نيز از جهان شده بود و مردم از شرّ او ايمنى يافته بودند ارميا و باروخ عليهما السلام كس به طلب معدّ فرستادند و جنابش را در ميان قبايل عرب آوردند .\r\nاما معدّ بن عدنان را كنيت شريف ابو قضاعه بود . جمالى دلكش و بازوئى توانا داشت . بعد از فوت عدنان از حيطهء يمن به بلدهء نجران آمد كه هم از نواحى يمن بود ؛ و در نجران با افعى جرهمى كه در علم كهانت مهارتى تمام داشت روزگارى از در صدق و صفا بود و با هم به مصادقت و مصافات مىزيستند و درگاه افعى نيز در نجران مطاف اعاظم و اشراف بود آنگاه كه ارميا و باروخ عليهما السلام معدّ را طلب داشتند ، افعى را وداع كرده به ميان عرب آمد و سالار سلسله گشت و از وى چهار پسر باديد آمد . اول قضاعه ؛ دويم نزار ؛ سيم قنص ؛ چهارم إياد « 2 » . و نعمان منذر كه ذكر حالش خواهد شد از اولاد قنص بن معدّ بود .\r\nعلى الجمله پسران معدّ بسيار شجاع و دلير بودند چنان كه گاهى لشكرى فراهم كرده بر سر بنى اسرائيل تاختن مىبردند و از آن جماعت مرد و مال ، اسير و دستگير مىساختند و جنگهاى سخت با ايشان مىافكندند و بيشتر وقت قرين فتح و نصرت\r\n\r\n\r\n","description":"","footnote":"\r\n( 1 ) . معدّ : به ضم ميم و فتح عين و دال مهمله مشدد است و اين لغت جامد است . برخى منابع به صورت معدّ نويسند .\r\n( 2 ) . به روايت طبقات : معدّ بن عدنان داراى پسرى به نام نزار شد كه نبوت و خلافت و ثروت در او و اعقابش قرار گرفت و همچنين قنص ، قناصة ، سنام ، عرف ، عوف ، شك ، حيدان ، حيدة ، عبيد الرماح ، جنيد ، جناد ، قحم و اياد براى او متولد شدند . ( طبقات ، ترجمه محمود مهدوى دامغانى . - تهران : نشر نو ، 1360 ، 1 / 49 ) .\r\n","page_name":" 23 ","page_number":61},
  {"content":"\r\n\r\nبودند ، تا كار بر آل يهودا تنگ شد و خدمت ارميا و غرريا و ديگر پيغمبران خود رسيده استدعا كردند كه انبياى بزرگوار در حق اولاد معدّ دعاى بد كنند و ايشان را از روى زمين براندازند . چون پيغمبران خداى خواستند بدين مهم اقدام نمايند خطاب از پيشگاه قدس رسيد كه لب فرو بنديد همانا از پشت معدّ شخصى به ظهور خواهد رسيد كه ما اين جهان را براى او پديدار كرده‌ايم پس انبيا عليهم السّلام لب ببستند .\r\n\r\n[ نزار 
  ]\r\nمع القصّه چون معدّ از جهان برفت آن نور روشن از جبين فرزندش نزار طالع گشت و نزار بن معدّ رئيس قوم و زعيم قبيله گشت و نام مادرى معاذه بنت جوش بن عدى « 1 » است كه نسب به قبيلهء جرهم رساند و كنيت شريفش ابو ربيعه است . آنگاه كه نزار از مادر متولد شد و از بارقهء آن نور شريف كه در جبين داشت معلوم بود كه پيغمبر آخر زمان از نسل وى است ، معدّ هزار ( 1000 ) شتر در راه خدا قربانى كرد .\r\nمردم با او گفتند كه : مال خود را تضييع نمودى و اسراف فرمودى ! معدّ در جواب گفت كه : و اللّه هنوز اندك مىشمارم . و چون نزار لفظا به معنى اندك است آن طفل به نزار ناميده شد .\r\nو چون به حد رشد رسيد و بعد از پدر در عرب مهتر گشت چهار پسر از وى پديدار گشت : اول : ربيعه ، دوم : انمار ، سوم : مضر ، چهارم : اياد . اما از انمار دو قبيله باديد آمدند : اول : خثعم ، دوم : بجيله و جرير بن عبد الله بجلى كه از اصحاب پيغمبر است نسب به اين قبيله رساند . و اين دو طايفه به يمن شدند و به اهل يمن مختلط آمدند و هم اياد قبيلهء معروفى است كه به اياد بن نزار منسوب است و قس بن ساعدة الايادى كه از حكماى عرب است - چنان كه شرح حالش در جاى خود مذكور شود - هم از اين قبيله است . و از ربيعه و مضر نيز قبايل بسيار پديد شدند چنان كه يك نيمهء عرب نسب بديشان مىبرند . و در فضيلت اين دو تن همى بس است كه رسول صلى اللّه عليه و آله فرمود : « لا تسبّوا مضر و ربيعة فانّهم مسلمان » و از اين بيشتر در نام و\r\n\r\n\r\n","description":"","footnote":"\r\n( 1 ) . تاريخ كامل : معانه دختر جوشم بن جلهمة بن عمرو بن جرهم ( 2 / 841 ) .\r\n","page_name":" 24 ","page_number":62},
  {"content":"\r\n\r\nنسب قبايل قلم زدن از قانون اين كتاب مبارك بيرون است .\r\n\r\n[ مضر 
  ]\r\nعلى الجمله از ميان فرزندان نزار ، مضر بود كه در سلك اجداد پيغمبر صلى اللّه عليه و آله محسوب است . و آنگاه كه نزار را اجل محتوم نزديك شد از ميان باديه با فرزندان به مكّهء متبركه آمد و حالش چون از صحّت بگشت فرزندان را طلبيده پيش نشاند و اموال خويش را بر ايشان قسمت فرمود . از جمله خيمه‌اى كه از اديم سرخ بود و مقدارى از زر سرخ و چيزهاى ديگر كه ماننده آن بود و رنگ حمرى داشت به مضر تفويض فرمود و از اين روى او را « مضر الحمراء » ناميدند و اسبى سياه و خيمهء سياه و هر چه بدان ماننده بود به ربيعه عطا كرد و او را « ربيعة الفرس » خواندند و گوسفندان را با خادمى پير و بعضى از اشياى ديگر به اياد گذاشت و فرشى از اديم سياه و برخى ديگر از آلات و ادات مجلس بهرهء انمار داشت . و فرمود چون من از جهان شدم بقاياى متروكات مرا هم بدين گونه قسمت كنيد و خاطر يكديگر رنجه مسازيد و اگر در ميان شما سخنى واقع شود كه حاكمى لازم افتد از اينجا به نجران سفر كنيد به نزد افعى جرهمى كه با معدّ پدر من ديرينه آشناست و مردى كاهن و دانا بود و نگذارد كار شما به خشونت انجامد و رفع سخن كند .\r\n\r\nقصّهء اولاد نزار و كهانت ايشان\r\nچون نزار رخت از جهان بربست و در ميان فرزندان او در بخش كردن اموال كار به قيل و قال انجاميد ناچار هر چهار بار سفر بستند و از مكّهء متبركه بيرون شده عزيمت به نجران فرمودند . در راه شتر سوارى با ايشان بازخورد ، با وى گفتند : از كجا مىرسى ؟ گفت : شترى ياوه نموده و ضايع كرده‌ام مىروم تا گمشدهء خويش را بيابم .\r\nمضر گفت : شتر ترا چشم راست كور بود ؟ گفت : بلى . ربيعه گفت كه : از دست راست شل بود ؟ گفت : بلى . اياد گفت : آن شتر دم بريده داشت ؟ گفت : بلى . انمار گفت :\r\nرمنده و حرون بود ؟ گفت : بلى . ديگر باره مضر به سخن آمد و فرمود يك تنگ بار آن\r\n\r\n","description":"","footnote":"","page_name":" 25 ","page_number":63},
  {"content":"\r\n\r\nشتر روغن است و آن ديگر شهد . و ربيعه گفت : بر سر بار آن شتر زنى سوار است ، و أياد گفت : آن زن آبستن است ؛ و انمار گفت : آن شتر يك دندان شكسته دارد . آن مرد اين جمله را نيز گفت : به صدق بود . با وى گفتند : هم از اين راه بشتاب كه آن را خواهى يافت . مرد شترسوار به فرمودهء ايشان لختى برفت و از شتر گم شده اثرى نديد هم به تعجيل مراجعت كرده به خدمت مضر و برادران پيوست و گفت : همانا از شتر من جز شما را خبر نباشد . ايشان سوگند ياد كردند كه ما اصلا شتر ترا نديده‌ايم . آن مرد گفت : هرگز اين سخن را از شما نخواهم پذيرفت .\r\nچون يك تن بود و نيروى مجادله با ايشان نداشت همراه آن جماعت به نجران آمد و مضر و برادرانش به خانهء افعى جرهمى فرود شدند . افعى به خدمت ايشان پيوسته از زحمت سفر و مشقت راه بازپرسى به سزا فرمود . هم از گرد راه مرد شترسوار پرسيد و در خدمت افعى معروض داشت كه امروز در نجران رئيس دودمان بنى جرهم توئى ، نخست داد من بده ، آنگاه به رسوم مهمان‌نوازى پرداز . و قصهء شتر گمشده و سخنان فرزندان نزار را بازگفت .\r\nمضر و برادرانش با او سوگند ياد كردند كه ما هرگز شتر اين مرد را نديده‌ايم . افعى گفت : پس اين نشان از كجا دانستيد كه با وى بيان كرديد ؟\r\nمضر گفت : من از آن دانستم كه شتر او چشم راست كور دارد كه همهء راه از طرف چپ چريده بود و هر گياه كه بر سوى راست بود آفت نداشت ، و چون بر يك جانب موران گرد بودند و بر جانب ديگر مگسان گمان بردم كه بر يك سوى روغن حمل دارد و ديگر سوى شهد . چه مور و مگس را با روغن و انگبين كار است .\r\nو ربيعه گفت : من از آن گفتم دست آن شتر شل است كه اثر كشيدن دست آن را بر زمين يافتم ، و از آن فهم كردم زنى بر پشت آن سوار است چه در جائى نشان پائى يافتم كفى از خاك آن قدم برداشته ببوئيدم در حال ميل خاطر من به سوى زنان شد .\r\nاياد گفت : من از آن دانستم آن شتر دم بريده بود چه شتران را عادت آن باشد كه هنگام سرگين انداختن دم بجنبانند و مدفوع خود را پراكنده سازند و سرگين شتر در يك جاى جمع به زير آمده بود . و از آن گفتم ، آن زن كه بر آن سوار است آبستن است كه هنگام برخاستن از آنجا كه پياده شده بود و هر دو كف دست خود بر زمين نهاده بود از اثر كفهاى او دانستم گران‌بار است .\r\n\r\n","description":"","footnote":"","page_name":" 26 ","page_number":64},
  {"content":"\r\n\r\nأنمار گفت : رمندگى آن شتر از آن معلوم بود كه علف انبوه را همه جا به حال خود گذاشته بر گياه اندك چريده بود ، و شكستگى دندان آن را بدان معلوم كردم كه در هر دسته گياه كه دهان آلوده بود به اندازهء يك دندان گياه سالم داشت .\r\nچون افعى اين سخنان را بشنيد از حدّت فهم و فراست ايشان در عجب ماند و مرد شترسوار را از پى كار خود راند و آن جماعت را تعظيم و تكريم فراوان نموده در حجرهء خاص بنشاند و شامگاه نزل مهنّا مهيّا كرده به خدمت ايشان فرستاد و خود به نهانى از پس در بايستاد تا مقالات اولاد نزار را اصغا فرمايد و خيالات ايشان را بازداند ، ناگاه چون اولاد نزار هر يك جامى از خمر بكشيدند ، اياد گفت : انگور اين شراب در گور مردگان نشو و نما يافته و چون دست با كباب بردند ، مضر گفت :\r\nگوشت اين بزغاله از شير سگ پرورده باشد . ربيعه گفت : افعى اگر چه نسب خود را با جرهم پيوندد اما از مطبخىزادگان است . انمار گفت : در هر حال كار ما را به راستى خواهد گذاشت و قسمت اموال بر ما نيكو خواهد كرد .\r\nافعى چون اين سخنان بشنيد روزگار بر وى دگرگون گشت و بدانست سخنان ايشان جز به راستى مقرون نيست . نخست نزد مادر آمد و او را با تيغ حديد تهديد فرمود و حقيقت حال معلوم كرد ، آنگاه به شرابدار گفت كه : اين خمر از كجا آوردى ؟\r\nوى نيز از تاكستان آن كه در گورستان بود نشانى بگفت ، و چون از كباب بپرسيد هم گفتند آن بز كه اين بزغاله بزاد ، در چنگال گرگ فتاد و اين بزغاله با شير ماده سگى توانا گشت .\r\nپس به تعجيل نزديك مهمانان آمد و گفت : بازگوئيد تا اين رازها چگونه بر شما معلوم شد .\r\nاياد گفت : از خوردن خمر همه سرور و حبور خيزد و ما را از نوشيدن اين شراب جز اندوه و مكروه حاصلى نبود ، دانستم كه تاك آن از گورستان دميده .\r\nمضر گفت : در خوردن اين كباب ما همه مانند سگان لقمه از هم مىربوديم و به غضب و غلظت در هم مىنگريستيم و چون نيك نظر كردم استخوان پهلوى آن بزغاله با سگان شباهت تمام داشت ، دانستيم كه با شير سگ پرورده باشد .\r\nربيعه شرمگين سر به زير افكند و گفت : از آنگاه كه ما بدين حضرت آمده‌ايم ، سخنان افعى همه از آب و نان بوده و گاه‌گاه نيز از پس در استراق سمع فرموده\r\n\r\n","description":"","footnote":"","page_name":" 27 ","page_number":65},
  {"content":"\r\n\r\nمعلوم شد كه بزرگزادگان بدين دو صفت انباز نشوند بلكه اين كار بىپدران و مطبخىزادگان است .\r\nافعى در ضجرت و حيرت فرو ماند و اموال ايشان را به راستى چنان كه انمار از فطانت وى دريافته بود قسمت فرمود ، ايشان را مقضى المرام با وطن بازفرستاد و همه با هم نيك بزيستند .\r\nاما مضر بن نزار سيد سلسله بود و اقوام عرب او را مطيع و منقاد بودند و همواره در ترويج دين حضرت ابراهيم خليل عليه السّلام روز مىگذاشت و مردم را به راه راست مىداشت و چون عنلكه را به زنى بگرفت كه هم نسب با عدنان بن ادد مىرساند از وى دو پسر آورد . نخست الياس كه از اجداد پيغمبر صلى اللّه عليه و آله است ، دوم غيلان كه هم از او قبايل بسيار باديد آمد « 1 » . و مضر وقتى فرزندان خويش را پيش خواسته بدين كلمات نصيحت فرمود و روى سخن با الياس داشت و گفت « من يزرع شرا يحصد ندامة و خير البرّ ما اعجله فاحمل نفسك على مكروهها فيما اصلحها و اصرفها عن مطلوبها فيما افسدها » و گويند اول كس كه آهنگ حدى را براى شتران خواندن فرمود مضر بود « 2 » .\r\n\r\n[ الياس 
  ]\r\nاما الياس بن مضر بعد از پدر در ميان قبايل بزرگى يافت چنان كه او را سيّد العشيره لقب دادند و امور قبايل و مهمّات ايشان به صلاح و صواب ديد الياس فيصل\r\n\r\n\r\n","description":"","footnote":"\r\n( 1 ) . ابن اثير گويد : مادر الياس ، رباب دختر جندة بن معد بود و مادر عيلان - به جاى غيلان - ، خندف نام داشت و نام عيلان ، النّاس بود و از اين جهت كه اسبى به نام عيلان داشت او را بدان نام خواندند ( تاريخ كامل ، 2 / 827 ) .\r\n( 2 ) . همو گويد : مضر نخستين كس بود كه براى اشتران سرود خواند ، انگيزه اين كار چنان بود كه او از شتر فرو افتاد و دستش بشكست . پيوسته مىگفت : آى دستم آى دستم ؛ دستم شكست .\r\nشتران از چراگاه به سوى او خراميدند ، چون بهبود يافت و سوار بر شتر شد ، براى آن سرود خواند . او يكى از خوش‌آوازترين مردم روزگار خود بود . همو اضافه مىكند كه : برخى گويند :\r\nنه چنين بود بلكه دست برده‌اى از بردگان او شكست كه فريادى آهنگ‌دار كشيد و شتران برگرد او فراهم آمدند . مضر سرود روى آن گذاشت و بر آن بيفزود .\r\n","page_name":" 28 ","page_number":66},
  {"content":"\r\n\r\nمىيافت و تا آن روز كه نور نبوى از پشت او انتقال نيافته بود گاهى از صلب خويش زمزمهء تسبيح شنيدى .\r\nعلى الجمله الياس ، ليلى دختر حلوان بن عمران بن الحاف بن قضاعه يمنى را به حبالهء نكاح درآورده از وى سه پسر باديد آورده اول : عمرو ، دويم : عامر ، سيم :\r\nعميرا . و چون پسران وى به حد رشد رسيدند روزى عمرو و عامر با مادر خود ليلى به صحرا در رفتند ، ناگاه خرگوشى از سر راه بجنبيد و به يك سوى گريخت و شتران از خرگوش برميدند . عمرو و عامر از دنبال آن تاختن كردند . عمرو نخست آن را بيافت و عامر برسيد و خرگوش را صيد كرده كباب ساخت . ليلى را از اين حال سرورى و عجبى روى داد ، پس به تعجيل به نزديك الياس آمد و چون رفتارى به تبختر داشت ، الياس با زن گفت « ما لك اين تخندفين » چه خندفه آن را گويند كه در رفتارى به تبختر و جلالت باشد . ليلى گفت : هميشه بر اثر شما به كبر و كبريا قدم زنم ، از اين روى الياس او را خندف « 1 » ناميد و آن قبايل كه با الياس نسب مىبردند بنى خندف لقب يافتند . و از اين روى كه عمرو آن خرگوش را بيافته بود الياس او را مدركه لقب داد و چون عامر صيد آن كرد و كباب ساخت طابخه ناميده شد و چون عميرا در اين واقعه سر در لحاف داشت و طريق خدمتى نه پيمود به قمعه ملقب شد اما پيغمبر صلى اللّه عليه و آله از نسل مدركه بود .\r\n\r\nشرح حال بت‌پرستى اولاد اسماعيل عليه السّلام\r\nعلى الجمله فرزندان الياس اولاد بسيار آوردند و در ميان ايشان رسم بت پرستيدن عظيم اشتهار داشت چنان كه عمرو بن لحى بن قمعه كه پدر خزاعه است وقتى از مكّهء متبركه به ارض مآرب شد و در آنجا گروهى از بت‌پرستان ديد و آن صفت را ستوده دانست و از آن جماعت صنمى بخواست تا به خانهء خويش آرد و آن را پرستش كند ، آن جماعت بتى با او دادند و آن را گرفته به زمين بطحا آورد و\r\n\r\n\r\n","description":"","footnote":"\r\n( 1 ) . خندف به فتح خاء و سكون نون و فتح دال .\r\n","page_name":" 29 ","page_number":67},
  {"content":"\r\n\r\n« هبل » نام گذاشت و مردم را به پرستش آن بازداشت . وى اول كس است از اولاد اسماعيل عليه السّلام كه كيش بت پرستيدن گرفت و از پس او هذيل بن مدركه در ميان بت‌پرستان شد و صنمى گرفته آن را سواع » نام نهاد و به ميان قبايل عرب آورد و كلب بن وبره كه با قضاعه نسب داشت هم به طلب رفت و بتى گرفته آن را « ودّ » ناميد و مردم را به پرستش آن دعوت نمود . و مردم طى و مذجح بت خود را « يغوث » ناميدند و عبادت آن را اختيار كردند . و مردم همدان كه نسب به كهلان رسانند و در نواحى يمن ساكن باشند صنم خود را « يعوق » ناميدند و سميقع بن ناكور بن عمر بن يعفر بن ذو الكلاع الاكبر هو يزيد بن نعمان كه در نواحى يمن وطن داشت و همواره در جمع‌آورى قبايل مشغول بود و او را ازين روى ذو الكلاع الاصغر مىناميدند چنان كه بيشتر قبايل و آل حمير به دو گرد آمدند صنم خويشتن را « نسر » نام نهاد و مردم را به عبادت آن ترغيب نمود . و قبيلهء خولان بن حارث بن قضاعه عم « انس » را گرفتند و فرزندان ملكان بن كنانه بن خزيمة بن مدركة بن الياس سنگى بسيار طويل در بيابان نهادند و آن را « سعد » لقب دادند و به نيايش و ستايش آن قيام فرمودند و « اساف » و « نايله » را در موضع زمزم وضع كردند چنان كه در خاتمهء قصهء اسماعيل عليه السّلام مرقوم افتاد . و بنى ثقيف در طايف « لات » را برگزيدند و اوس و خزرج در يثرب طاعت « منات » كردند و همچنان قبايل دوس و خثعم و بجيله « ذو الخلصه » را داشتند و مردم جبل طى « قلس » را برافراشتند و بنى ربيعه كه نسب با تميم رسانند بتى به دست كرده و بتخانه براى او بساختند و آن بتكده را « رضا » ناميدند .\r\nهمچنان هر قبيله بتى گرفتند و بت پرستيدن آغازيدند تا آنگاه كه دولت اسلام قوى شد و پيغمبر آخر الزمان صلّى اللّه عليه و آله ايشان را از چنان كردار زشت بازداشت چنان كه خدا مىفرمايد   وَ لا تَذَرُنَّ وَدًّا وَ لا سُواعاً وَ لا يَغُوثَ وَ يَعُوقَ وَ نَسْراً وَ قَدْ أَضَلُّوا كَثِيراً   « 1 » و هرگاه آن مردم به سفر رفتندى نخست در بر اصنام شده براى ميمنت مسح كردندى و چون بازآمدندى نخست مسح آن را واجب شمردندى و از آن پس چشم به ديدار اهل بيت خويش گشودندى .\r\n\r\n\r\n","description":"","footnote":"\r\n( 1 ) . سورهء نوح ، 23 و 24 : و رها نكنيد ودّ و سواع و يغوت و يعوق و نسر را ، بسيارى را گمراه كردند .\r\n","page_name":" 30 ","page_number":68},
  {"content":"\r\n\r\n\r\n[ مدركه 
  ]\r\nاما مدركة بن الياس چنان كه مذكور شد نامش عمرو است و لقبش مدركه و كنيتش ابو الهذيل و سلمى بنت اسد بن ربيعة بن نزار بن معد « 1 » را به زنى بگرفت و از وى دو فرزند آورد يكى خزيمه و ديگرى هذيل و از هذيل قبايل بسيار باديد آمدند و پيغمبر صلّى اللّه عليه و آله از نسل خزيمه به ظهور آمد .\r\n\r\n[ خزيمه 
  ]\r\nاما خزيمة بن مدركه بعد از پدر حكومت قبايل عرب داشت و او را سه پسر بود اول : كنانة ، دوم هون ، سوم : اسد « 2 » و مادر كنانه ، عوانه دختر سعد بن قيس بن غيلان بن مضر بود « 3 » و از ايشان قبايل بسيار به ظهور آمد چنان كه بنى اسد و بنى كنانه مشهورند و پيغمبر صلّى اللّه عليه و آله از نسل كنانه بود .\r\n\r\n[ كنانه 
  ]\r\nاما كنانة بن خزيمه كنيتش ابو نصر است . چون رئيس قبايل عرب گشت در خواب به او نمودند كه برّه بنت مرّ بن ادّ بن طابخة بن الياس بن مضر را به زنى بگير كه از بطن وى بايد فرزندى يگانه به جهان آيد . كنانه هم بدان خواب تنبيه يافته برّه را خواستارى نمود و به خانه آورده با وى هم‌بستر شد و از وى سه پسر آورد . اول :\r\nنضر ، دوم : مالك ، سوم : ملكان . و همچنان هاله دختر شويد ابن الغطريف را كه از قبيلهء ازد بود به حبالهء نكاح درآورد و از وى پسرى متولد شد و او را عبد مناف « 4 » نام\r\n\r\n\r\n","description":"","footnote":"\r\n( 1 ) . ابن اثير : سلمى دختر أسلم بن حاف بن قضاعه بود و برخى گويند : سلمى دختر اسد بن ربيعه بود ( تاريخ كامل ، 2 / 836 ) .\r\n( 2 ) . از او چهار پسر باديد آمد و چهارمى : أسده نام داشت .\r\n( 3 ) . تاريخ كامل : برخى گويند مادرش هند دختر عمرو بن قيس بود ( 2 / 836 ) .\r\n( 4 ) . تاريخ كامل : عبد مناة و مادر او را فكيهه يا ذفراد دختر هنى بن بلى بن عمرو خاف بن قضاعه مىنويسد ( 2 / 835 ) .\r\n","page_name":" 31 ","page_number":69},
  {"content":"\r\n\r\nگذاشت . و از جملهء اين پسران نضر در سلك اجداد پيغمبر صلّى اللّه عليه و آله بود و قريش لقب نضر است چنان كه در جاى خود گفته شود كه چگونه اين نام بر وى افتاد و شرح اولادش تا ظهور پيغمبر صلّى اللّه عليه و آله نيز مسطور خواهد گشت ان شاء اللّه تعالى .\r\n\r\n","description":"","footnote":"","page_name":" 32 ","page_number":70},
  {"content":"\r\n\r\n\r\nظهور قريش پنج‌هزار و دويست و هشتاد و دو سال بعد از هبوط آدم عليه السّلام بود « 1 »\r\n\r\n[ نضر 
  ]\r\nاز اين پيش پدران پيغمبر آخر الزمان را صلّى اللّه عليه و آله تا كنانة بن خزيمه مرقوم داشتيم و كنانه را پسرى بود كه نضر نام داشت و به قريش ملقّب گشت . و در سبب اين لقب با وى مورخين را چند سخن است .\r\nنخست آنكه : قريش نام دابه‌اى است كه بزرگترين جانوران درياست ، و چون نضر بزرگتر از مردم قبيله بود چنين لقب يافت .\r\nديگر آنكه : قريش مشتق از تقرّش است و تقرّش به معنى كسب و تجارت است همانا نضر را اين شيوه بوده است .\r\nو سخن آخر را كه نگارندهء اين اوراق اختيار كرده آن است كه تقرّش به معنى تجمع است و چون نضر مردى بزرگ و با حصافت بود و سيادت قوم داشت پراكندگان قبيله را فراهم كرده و بيشتر هر صباح بر سر خوان گستردهء او مجتمع مىشدند از اين روى قريش لقب يافت . و هر قبيله كه نسب ايشان به نضر پيوندد قريش خوانند .\r\nگويند نضر روزى در حجر مكّه خفته بود در خواب چنان ديد كه درخت سبزى از پشت او رسته چنان كه شاخه‌هاى آن سر بر آسمان گذاشته و اوراق و اغصان آن از\r\n\r\n\r\n","description":"","footnote":"\r\n( 1 ) . برابر صفحه 576 جلد اول از كتاب اول چاپ سنگى ناسخ التواريخ .\r\n","page_name":" 33 ","page_number":71},
  {"content":"\r\n\r\nنور تابناك است و شمار شاخه‌هاى آن مساوى عدد اولين و آخرين اشياست و بر آن اغصان قومى سفيدروى جاى دارند ، چون از خواب برآمد و اين صورت را در نزد كاهنى باز نمودند ، تعبير چنان رفت كه كرامت و شرافت بر دودمان تو و حسب و نسب تو مسلّم و مقصور خواهد بود و نام مادر نضر ، برّة بنت مرّ بن ادّ بن طابخة بن الياس مضر باشد .\r\n\r\n[ مالك 
  ]\r\nمع القصه نضر بن كنانه را دو پسر بود يكى مالك و آن ديگر يخلد و نام مادر مالك ، عاتكه بنت عدوان بن عمرو بن قيس بن غيلان بود و نسب پيغمبر آخر زمان صلّى اللّه عليه و آله به مالك پيوندد .\r\n\r\n[ فهر 
  ]\r\nو مالك را پسرى بود كه فهر نام داشت و نام مادر فهر ، جندله بنت [ عامر بن 
  ] حارث بن مضاض جرهمى است و اين حارث جز اين مضاض اكبر است و نسب پيغمبر آخر زمان به فهر منتهى شود و فهر بن مالك را هم نام عامر است و او چهار پسر داشت : اول : غالب ، دويم : محارب ، سيم : حارث ، چهارم : اسد و نام مادر ايشان ليلى بنت سعد بن هزيل بن مدركة بن الياس است « 1 » .\r\n\r\n\r\n","description":"","footnote":"\r\n( 1 ) . به روايت طبرى و ابن اثير : فهر سرور مردم مكه بود ، چنان شد كه مردى به نام حسان بن كلاب با حميريان و ديگر كسان از يمن فراز آمدند و كوشيدند كه سنگ‌هاى كعبه را به يمن برند و در آنجا كار گذارند . او در نخله فرود آمد ، از اين سوى قريشيان ، بنى كنانه ، بنى خزيمه ، بنى اسد ، بنى جذام و جز ايشان گرد آمدند و رهبرشان فهر بن مالك بود ، كارزارى سخت كردند كه در پى بىآن حسان به اسيرى افتاد و حميريان شكست خوردند ، حسان سه سال در مكه در زندان ماند و آنگاه خود را بازخريد و بيرون رفت و در ميان راه مكه تا يمن درگذشت ( تاريخ طبرى ، 3 / 814 ؛ تاريخ كامل ، 2 / 833 ) .\r\n","page_name":" 34 ","page_number":72},
  {"content":"\r\n\r\n\r\n[ غالب 
  ]\r\nو نسبت پيغمبر به غالب رسد و غالب را دو پسر بود اول : لؤىّ ، دويم : تيم و نام مادر ايشان سلمى بنت عمرو بن ربيعة بن الخزاعية است .\r\n\r\n[ لؤىّ 
  ]\r\nو نسب پيغمبر با لؤىّ پيوندد و لؤىّ را چهار پسر بود : اول : كعب ، دويم : عامر ، سيم : سامه ، چهارم : عوف .\r\nو مادر كعب و سامه و عامر « 1 » ، ماويه دختر كعب بن القين بن جسر بود از قبيلهء قضاعه و مادر عوف مخشيه بنت سيان بن محارب بن فهر بود « 2 » وقتى در ميان سامة بن لؤىّ و برادرش عامر خشونتى واقع شد و از آن كار به معادات و مبارات كشيد و عاقبت سامه از عامر هراسناك شده عزم جلاى وطن فرموده ، و خواست تا سوى عمان كوچ دهد . آنگاه كه بر شتر خويش برنشست كه طى مسافت كند . ناقهء او براى چريدن سر فرو داشت و مارى از خاربن سر بدر كرده لب آن را بگزيد چنان كه در حال بيفتاد و بمرد . چون سامه از ناقه به زير افتاد هم او را بگزيد و او نيز به هلاكت رسيده و در حين سكرات موت بيتى چند انشاد فرمود و نگارندهء اوراق به نگارش يك بيت از آن پرداخت :\r\n لا ارى مثل سامة بن لؤىّ * يوم حلوا به قتيلا لناقة \r\nاما عوف بن لؤىّ با چند تن از مردم خود به ارض غطفان آمد كه نسبت به عيلان رساند و چون در آن زمين سكون اختيار كرد آن مردم كه با وى همراه بودند رخصت انحراف داد .\r\nاما نسب پيغمبر صلّى اللّه عليه و آله بر كعب بن لؤى پيوندد - چنان كه در جاى خود مذكور خواهد شد - . ابو عبيدهء جراح از فرزندان حارث بن فهر است و سوده بنت زمعه كه\r\n\r\n\r\n","description":"","footnote":"\r\n( 1 ) . متن : عوف .\r\n( 2 ) . به روايت ابن اثير : عوف مادرش بارده دختر عوف بن عنم بن عبد اللّه بن غطفان بود ، فرزندان وى وابسته به غطفان شدند ( تاريخ كامل ، 2 / 832 ) .\r\n","page_name":" 35 ","page_number":73},
  {"content":"\r\n\r\nاز جمله ازواج پيغمبر است از نسل عامر بن لؤىّ است . سهيل بن عمرو بن عبد ود هم ازين قبيله‌اند و بنو ناجيه از اولاد سام‌اند .\r\n\r\n[ خبر دادن عيسى عليه السّلام به ظهور خاتم الانبياء 
  ]\r\n« 1 » [ روزى 
  ] شاگردان از آن حضرت سؤال كردند كه ما را خبر ده تا بدانيم اين جهان كى سپرى خواهد شد و مدار عالم به نهايت خواهد گشت ؟\r\nعيسى عليه السّلام فرمود : هان ، اى جماعت ، شما را خبر مىدهم كه بعد از من پيغمبرى مىآيد كه پيغمبران ديگر ، قطرات سحاب اويند و با تأييد او آيند و روند كما قال اللّه تعالى :  وَ إِذْ قالَ عِيسَى ابْنُ مَرْيَمَ يا بَنِي إِسْرائِيلَ إِنِّي رَسُولُ اللَّهِ إِلَيْكُمْ مُصَدِّقاً لِما بَيْنَ يَدَيَّ مِنَ التَّوْراةِ وَ مُبَشِّراً بِرَسُولٍ يَأْتِي مِنْ بَعْدِي اسْمُهُ أَحْمَدُ  « 2 » .\r\nمن تصديق‌كننده‌ام بر تورية ، و بشارت مىدهم شما را به آن پيغمبرى كه از پس من مىآيد و نام او احمد است ، و او را يكى از فرزندان كه حجت دين او است و تا قيامت زنده خواهد ماند و تربيت اين جهان خواهد كرد و از ميان مردم غايب خواهد زيست ، و آنگاه كه قيامت ، نزديك باشد او ظاهر خواهد گشت ، و من نيز از آسمان آنگاه فرود خواهم شد ، كما قال اللّه تعالى :  وَ إِنَّهُ لَعِلْمٌ لِلسَّاعَةِ فَلا تَمْتَرُنَّ بِها  « 3 » .\r\n\r\n\r\n","description":"","footnote":"\r\n( 1 ) . نقل از مبحث رفع عيسى عليه السّلام ، برابر جلد دوم از كتاب اول ناسخ التواريخ ص 23 و 24 .\r\n( 2 ) . صف ، 6 : هنگامى كه عيسى پسر مريم گفت : اى بنى اسرائيل من كه فرستاده خدا به سوى شما هستم توراتى را كه نزد من است تصديق مىكنم و نيز بشارت دهندهء رسولى هستم كه بعد از من مىآيد و نامش احمد است .\r\n( 3 ) . زخرف 61 : و او نشانهء قيامت است ، هرگز در آن شك نكنيد .\r\n","page_name":" 36 ","page_number":74},
  {"content":"\r\n\r\n\r\nجلوس تبّع الاصغر در مملكت يمن پنج‌هزار و ششصد و چهل و يك سال بعد از هبوط آدم عليه السّلام بود « 1 »\r\n\r\nملوك يمن\r\nحسّان بن تبّع الاوسط كه ملقب به تبّع الاصغر است بعد از عبد كلال « 2 » بن مشوب در دار الملك يمن لواى سلطنت برافراخت و كنيت او نيز ابو كرب است و از اينجاست كه بعضى از مورخين او را از ابو كرب أسعد بن مالك « 3 » كه تبّع اوسط است بازندانسته‌اند و شرح حال وى را به دو بسته‌اند .\r\nبالجمله چون حسّان در كار مملكت استيلا يافت و پنج ( 5 ) سال تمام اراضى يمن را به استقلال پادشاهى كرد تصميم عزم داد كه ممالك عرب را به تحت فرمان آرد ، لاجرم الحارث بن عمرو بن حجر آكل المرار « 4 » كندى را كه خواهرزادهء او بود بر قبايل معدّ « 5 » و ديگر طوايف حكومت داد و خود با لشكرى ساز كرده از يمن بيرون شد ، و از پس او الحارث با صخر بن نهشل « 6 » بن دارم « 7 » كه فرمانگذار قبيلهء خويش بود\r\n\r\n\r\n","description":"","footnote":"\r\n( 1 ) . برابر ص 54 از جلد دوم كتاب اول چاپ سنگى ناسخ التواريخ .\r\n( 2 ) . كلال بر وزن غلام .\r\n( 3 ) . سيرت رسول اللّه : أبى كرب تبان أسعد بن كلى كرب بن زيد ( ج 1 ، ص 39 ) .\r\n( 4 ) . به ضم ميم : گياهى است كه شتر در خوردن به قدرى حريص است كه دندانهاى او آشكار مىشود ، لذا به شخص حريص « آكل المرار » مىگويند .\r\n( 5 ) . معدّ : به فتح ميم و عين مهمله و تشديد دال مهمله ( م ) .\r\n( 6 ) . نهشل : به فتح نون و سكون‌هاى هوز و شين معجمه مفتوح و لام ( م ) .\r\n( 7 ) . دارم : به كسر راى مهمله ، ابن مالك بن حنظله پدر قبيله‌اى از تميم ( م ) .\r\n","page_name":" 37 ","page_number":75},
  {"content":"\r\n\r\nفرمود كه : در حدود مملكت يمن بعضى از مردم باديد شده‌اند كه سر به فرمان فرو نمىدارند و همه‌ساله به نهب و غارت رعايا و مساكين روز مىبرند ، تو را رخصت مىدهم كه مردم خويش را برداشته به قلع و قمع ايشان پردازى ، و شرط آن است كه هر غنيمت كه از ايشان بدست كنى خمس آن را خاص من دانى ، چون اين خدمت به پايان برى هم حسّان را كه پادشاه وقت است از خود راضى خواهى داشت و هم اين اراضى را از تباهى حفظ خواهى نمود .\r\nصخر [ بن نهشل 
  ] بر حسب فرمودهء او مردم خود را برداشته براى نظم و نسق حدود و ثغور يمن بيرون تاخت ، و آن اشرار را بعضى بدست آورده مقتول ساخت ؛ و برخى را پراكنده نمود و بازآمد ، و از آن سفر مالى فراوان بهرهء مردم او گشت و آن جماعت هر چه يافتند برداشتند و به خانه‌هاى خود شدند .\r\nپس آنگاه كه صخر [ بن نهشل 
  ] به دار الملك آمد الحارث به او گفت : أنجز حرّ ما وعد يعنى : وفا كرده است مرد آزاده بدانچه وعده فرموده است . و اين سخن در ميان عرب مثل گشت .\r\nبالجمله صخر بعد از اصغاى اين سخن كس به ميان قبايل خويش فرستاده خمس آن غنايم را از ايشان طلب كرد تا در حضرت الحارث پيش گذراند ، و آن جماعت از حكم وى سر برتافتند . لا جرم ايشان را به نزد خود طلب داشت و گذر ايشان بر تنگناى تلى بلند واقع بود ، پس پيش از آنكه مردم وى از آن تنگنا عبور كنند خود بر سر آن تل آمده فرمود كه : هم در اين مكان خمس غنايم را از مال خود اخراج نمائيد و بگذاريد « 1 » .\r\nحمزة بن ثعلبة بن جعفر بن ثعلبة بن يربوع « 2 » سوگند ياد كرد كه : من و اين مردم هرگز از غنيمتى كه با زحمت تيغ و خنجر فراهم كرده‌ايم دست برنخواهيم داشت .\r\nصخر از سخن او در خشم شد و شمشير برآورده به دو حمله برد و سر از تنش برگرفت . مردم چون اين بديدند ناچار دل از مال برگرفتند و خمس غنايم را به دو\r\n\r\n\r\n","description":"","footnote":"\r\n( 1 ) . مجمع الامثال ميدانى ، ج 2 ، 332 ( مجمع الامثال ميدانى ، تصحيح محمد محيى الدين عبد الحميد ، 1374 ه . / 1955 م ) .\r\n( 2 ) . يربوع به فتح ياى تحتانى و سكون راى مهمله و باى موحّدهء مضموم و واو ساكن و عين مهمله ، و هو : يربوع بن حنظلة بن مالك ابو حىّ من تميم .\r\n","page_name":" 38 ","page_number":76},
  {"content":"\r\n\r\nسپرده تا به نزديك الحارث فرستاد و با وعده وفا نمود . و از اينجاست كه نهشل بن حرّى كه يكى از شعراى آن قبيله است در مقام فخر گويد :\r\n و نحن منعنا الجيش ان يتأرّبوا * على شجعات و الجياد بنا تجرى \r\n حبسناهم حتّى اقرّوا بحكمنا * و ادّى انفال الخميس الى صخر « 1 » \r\nو شجعات نام آن تلهائى است كه معبر آن طايفه بود . و اكنون بر سر سخن رويم .\r\nچون حسّان از يمن كوچ داد با لشكرهاى خويش بر سر بلدهء يثرب « 2 » آمد و آن شهر را مفتوح ساخته به تحت فرمان آورد ، و روزى چند در آنجا ببود . آنگاه فرزند خود قبيله را به حكومت آن بلده منصوب داشت و او را گذاشته خود مراجعت نمود . مردم يثرب از پس او چون قبيله را ضعيف حال ديدند بر وى بشوريدند و او را مقتول ساختند ، و اين خبر به حسّان آوردند . آن هنگام كه چند منزل راه بريده بود « 3 » ناچار عنان « 4 » برتافت و براى نهب و قتل يثرب بازپس شتافت .\r\nمردم يثرب ، اطراف قلعه را محكم كردند و ديوار و در را استوار نمودند و در حفظ و حراست خويش سخت پاى افشردند . و حسّان آن بلده را محاصره كرده جنگ درانداخت و روزى چند نايرهء « 5 » قتال مشتعل « 6 » بود . و در آن اوقات مردى از اهل يثرب كه احمر نام داشت و نسبت با عبدى بن نجّار مىرسانيد ، صبحگاهى در نخلستان خود درآمد و در آنجا يكى از نزديكان تبّع را يافت . پس بىدرنگ به دو حمله برد و بدان داس كه درخت مىپيراست « 7 » او را بكشت و گفت : « انّما التّمر لمن ابرّه » يعنى : نموّ كرد خرما براى كسى كه حق او را بگذاشت . و اين سخن كنايت از آن بود كه تبّع هر چه كرد مكافات آن را يافت .\r\nو اين حديث چون به حسّان رسيد بر غضب او بيفزود و يك باره حكم به قتل مردم يثرب داد . از آن سوى اشياء خوردنى در لشكرگاه حسّان به نهايت شد و كار بر لشكريان صعب افتاد .\r\n\r\n\r\n","description":"","footnote":"\r\n( 1 ) . ما كسانى هستيم كه جلوگيرى كرديم از گذشتن لشكر و عبور آنها از شجعات در حالتى كه سوار اسبها بوديم ، نگهداشتيم ايشان را تا اقرار به حكم ما كردند ، و داده شد غنائم لشكر به صخر .\r\n( 2 ) . مدينهء منوره امروزى .\r\n( 3 ) . بريده بود : طى كرده بود .\r\n( 4 ) . عنان : زمام .\r\n( 5 ) . نايره : آتش شعله .\r\n( 6 ) . مشتعل : فروزان .\r\n( 7 ) . مىپيراست : حرس كردن ، بريدن شاخه‌هاى زيادى .\r\n","page_name":" 39 ","page_number":77},
  {"content":"\r\n\r\nمردم يثرب چون اين بدانستند همه شب حملهاى كران « 1 » از خرما به لشكرگاه او مىفرستادند ، و روز همچنان به كار جنگ مشغول بودند . حسّان از روش ايشان سخت حيران شد و از آن خشم و كين كه داشت فرود آمد و اندك اندك كار به رفق و مدارا افتاد . و مردم يثرب را يك‌يك در حضرت او راه مراوده بدست آمد . و در آن زمان از اولاد عمرو بن عامر مزيقيا طايفهء اوس و خزرج در يثرب جاى داشتند . - و فرزندان ايشان بودند كه در روزگار پيغمبر آخر الزّمان انصار شدند - .\r\nبالجمله رئيس آن جماعت ، عمرو بن معاوية بن عمرو بن عامر بن النّجار بود و اسم النّجار تيم اللّه است و تيم اللّه « 2 » پسر ثعلبة بن عمرو بن معاوية بن عمرو بن عامر بن مزيقياست و نام مادر عمرو ، طلّه است و او به نام مادر مشهور است ، چه او را عمرو بن طلّه گويند و طلّه دختر عامر بن زريق بن عبد حارثة بن ملك بن غضب بن جشم بن خزرج [ بن حارثه 
  ] است .\r\nو از اينجاست كه خالد بن عبد العزّى بن غزيّة بن عمرو بن عبد بن عوف بن غنم بن النّجار [ بن مالك 
  ] در آن هنگام كه تبّع به كنار يثرب فرود شد ، به وجود عمرو بن طلّه فخر كرد و اين شعر گفت :\r\n فيلق « 3 » فيها أبو كرب * سبّغ أبدانها ذفرة « 4 » \r\n فيهم عمرو بن طلّة ملاء * الا له قومه عمره \r\n سيّدا سامى الملوك و من * رام عمروا لا يكن قدره \r\nيعنى : در لشكر يمن ، ابو كرب است كه بوى عرق و بدن لشكريانش از كثرت جنبش و جوشش در ميان زره سخت تند و بدبو باشد . و از اين سوى عمرو بن طلّه در ميان مردم يثرب است كه در روز جنگ موثق باشد و هر كه قصد او كند به دو ظفر نجويد .\r\nو ديگر از بزرگان اهل يثرب ، تنى از اولاد عمرو بن مبذول بود ، و اسم مبذول ،\r\n\r\n\r\n","description":"","footnote":"\r\n( 1 ) . حمل‌هاى گران : بار سنگين .\r\n( 2 ) . در سيرهء ابن هشام نسب تيم اللّه چنين ذكر شده است : ابن ثعلبة بن عمرو بن الخزرج ابن حارثة بن ثعلبة بن عمرو بن عامر .\r\n( 3 ) . فيلق به فتح فا و سكون ياى تحتانى بر وزن بيدق به معنى لشكر است .\r\n( 4 ) . الذّفرة : بوى تند كه بد باشد ( م ) .\r\n","page_name":" 40 ","page_number":78},
  {"content":"\r\n\r\nعامر است ، و عامر پسر ملك « 1 » بن النّجار است .\r\nو ديگر بنى خزاعه ، و بعضى از منسوبان ملوك غسّانيان بودند كه از شام به يثرب شده سكون اختيار نمودند .\r\nو ديگر از آل اسرائيل بنى قريظه و بنى نضير كه از نسل هارون عليه السّلام‌اند ، هم در آنجا جاى داشتند . و اين جمله بر شريعت موسى عليه السّلام بودند و النّحام و عمرو كه او را هدل گويند ، از احبار « 2 » آن جماعت بودند . و ايشان از اولاد الخزرج بن الصّريح بن التّوأمان بن السبط بن اليسع بن سعد بن لاوىّ بن خير بن النّحام بن تنحوم بن عازر بن هارون عليه السّلام بودند .\r\nو چون بيشتر قتل يهود ، منظور خاطر تبّع بود ، ايشان از شهر يثرب بيرون شده به نزديك حسّان آمدند . پادشاه يمن به ايشان گفت : چون است كه شما هر شب براى لشكر ما خوردنى مىفرستيد ، و روز به جنگ و جدال مىپردازيد ؟ ايشان گفتند كه :\r\nمردم يمن از اين روى كه بدين بلد رسيده مهمان باشند پس واجب است كه بديشان خوردنى فرستيم و بدان سبب كه براى قتل و نهب ما كمر بسته‌اند دفع ايشان لازم است ، لاجرم به مدافعه قيام نمائيم .\r\nاز اين سخنان ، خشم حسّان را بشكستند و آنگاه گفتند : اى پادشاه ، اين كلمات را از ما بپذير تا زيان نبينى ، اگر چه فرزند تو در اين شهر مقتول گشت لكن عقلاى اين بلد را در آن كار گناهى نبود ؛ بلكه جمعى از جهّال فراهم شدند و شورش عام برخاست و حكمى از قضا واقع شد . اكنون روا نيست كه به مكافات چند تن نادان خلقى را عرضهء هلاك و دمار فرمائى . و اين معنى را نيز بدان كه اين شهر به دست كس از در غلبه مفتوح نشود ، چه اين بلده مدينهء پيغمبر آخر زمان خواهد بود ، و بدين جانب هجرت خواهد نمود . و لختى از صفات رسول خداى بيان كردند ، و آن اخبار و آثار كه از انبياى خود ياد داشتند باز نمودند .\r\nسخنان ايشان در دل حسّان سخت اثر كرد و از كين ايشان بازايستاد و شعرى چند انشاد فرمود كه اين دو بيت از آن جمله است :\r\n\r\n\r\n","description":"","footnote":"\r\n( 1 ) . سيرهء ابن هشام : مالك .\r\n( 2 ) . جمع حبر به كسر حاء و فتح آن : عالم و دانشمند صالح ، رئيس كهنه در نزد يهود .\r\n","page_name":" 41 ","page_number":79},
  {"content":"\r\n\r\n ما بال نومك مثل نوم الارمد « 1 » * ارقا « 2 » كانّك لا تزال تسهّد « 3 » \r\n حنقا « 4 » على سبطين « 5 » حلّا يثربا * اولى لهم بعقاب يوم مفسد \r\nيعنى : چيست تو را اى حسّان كه مثل مردم رامد « 6 » ديده ، ترك خواب گفته براى دشمنى دو سبط از اولاد يعقوب عليه السّلام كه در يثرب فرود شده‌اند ؛ و براى تعذيب آن جماعت به سوى ايشان مراجعت كرده‌اى ؟\r\nاين بگفت ، و از آن انديشه بازآمد و با مردم مدينه كار به مصالحه گذاشت ، و با محمّد قرشى صلّى اللّه عليه و آله ايمان آورد ، و در اين معنى شعرى چند انشاد نمود كه اين دو بيت از آن جمله است :\r\n شهدت على احمد انّه * رسول من اللّه بارى النّسم \r\n فلو مدّ عمرى الى عمره * لكنت وزيرا له و ابن عمّ \r\nدر اين وقت شامول كه يكى از بنى اسرائيل بود و بر شريعت موسى عليه السّلام مىرفت و از جملهء لشكريان حسّان بود به عرض رسانيد كه من اين سخن را دانسته بودم و مخفى مىداشتم ، اكنون كه پادشاه نيز ايمان آورده نيكو آن باشد كه مرا رخصت دهد تا بدين شهر سكون نمايم ، باشد كه تقبيل « 7 » عتبه « 8 » رسول خداى را دريابم و اگر نه اولاد من بدان فيض خواهند رسيد .\r\nحسّان چون به سبب كثرت لشكر از سكون يثرب متعذّر بود ، شامول را رخصت توقف داد و سجلى « 9 » نوشت مشتمل بر توحيد خداوند يكتا ، و تصديق به رسالت سيّد بطحا « 10 » ؛ و آن نامه را به شامول سپرد و گفت : اگر تو خود به مقصود نرسيدى ، اولاد خود را وصيّت كن كه اين نامه را بطنا بعد بطن محفوظ دارند تا بدان خلاصهء أنام « 11 » رسانند . لاجرم ، شامول با چهارصد ( 400 ) تن از مردم خود در مدينه سكون اختيار نمود . و آن نامه از پدر به پسر همى انتقال يافت تا به ابو ايّوب انصارى رسيد كه فرزند بيست و يكم شامول بود و او به خدمت پيغمبر صلّى اللّه عليه و آله آورد ؛ و آن حضرت\r\n\r\n\r\n","description":"","footnote":"\r\n( 1 ) . ارمد : بىخواب .\r\n( 2 ) . الارق : محركه السّهر : يعنى بيدارى شب .\r\n( 3 ) . السّهد به ضمّتين : قليل النوم ، كم‌خواب .\r\n( 4 ) . حنقا : از روى غيظ و خشم .\r\n( 5 ) . سبط : نوهء دخترى .\r\n( 6 ) . رامد : درد چشم .\r\n( 7 ) . تقبيل : بوسيدن .\r\n( 8 ) . عتبه : درگاه .\r\n( 9 ) . سجل : پيمان .\r\n( 10 ) . در لغت مسيل وسيعى را كه در آن شن و سنگريزه باشد گويند .\r\n( 11 ) . انام : مردم .\r\n","page_name":" 42 ","page_number":80},
  {"content":"\r\n\r\nسه كرّت فرمودند « مرحبا بالاخ الصّالح تبّع » - چنان كه در جاى خود مذكور خواهد شد - .\r\nمع القصه بعد از آنكه حسّان تشريف ايمان دربركرد النّحام و هدل را ملازم ركاب ساخت ، و مردم مدينه را وداع گفته مراجعت نمود . و چون به ميان عسفان « 1 » و امج « 2 » رسيد چند تن از اولاد هذيل بن مدركة بن الياس بن مضر بن نزار بن معدّ نزد او آمدند ، و ايشان اين معنى را دانسته بودند كه هر كه قصد كعبه كند خسران « 3 » بيند ، و با حسّان دل بد داشته ، لاجرم با او گفتند : همانا در خانهء مكّه گنجى از سيم و زر مدفون است كه هيچ پادشاه به دو راه نبرده ، اگر ملك يمن به تخريب آن بنا فرمان دهد ، بىگمان آن دفينه « 4 » را دريابد . حسّان سخن ايشان را استوار داشت ، و تصميم عزم داد كه آن بنا را از بن براندازد ، باشد كه آن گنج را دريابد .\r\nچون اين خيال را در خاطر جاى داد ، همان شب دستها و پايهاى او از كار شد و اعضايش متشنج « 5 » گشت . سخت بترسيد و النّحام و هدل را طلب داشته صورت حال را بديشان بازنمود . هدل و النّحام گفتند : همانا در خاطر چيزى ناستوده آورده‌اى كه بدين بلا گرفتار شده‌اى . حسّان حديث تخريب مكّه را بيان فرمود و آنچه از بنى هذيل شنيده بود بازنمود . ايشان گفتند : آن جماعت قصد هلاك تو كرده‌اند چه آن خانهء خداوند است ، اكنون از اين انديشه بگرد تا اين بلا از تو بگردد .\r\nحسّان گفت : اگر اين است كه شما گوئيد خود چرا هرگز قصد طواف آن خانه نكرده‌ايد ؟ عرض كردند كه : كافران و بت‌پرستان مانع ما بوده‌اند .\r\nلا جرم ، حسّان به حضرت يزدان انابت جست و بر خود حتم كرد كه چون از اين بلا خلاصى جويد ، خانهء مكّه را به جامه درپوشد ، و هم در آن شب شفا يافت . پس صبحگاه آن مردم را كه به غوايت « 6 » او پرداخته بودند حاضر كرد و حكم داد تا دستها و پايهاى ايشان را قطع كردند ، و خود ، دين يهوديان پيشه كرد ، و از آنجا كوچ داده به مكّه آمد ، و مانند حاجيان طواف كرد . و شش ( 6 ) روز در آنجا توقف كرد و موى سر بسترد و قربانى كرد ، و اهلش را طعام داد و عسل خورانيد .\r\n\r\n\r\n","description":"","footnote":"\r\n( 1 ) . عسفان به ضمّ عين مهمله بر وزن عثمان : نام قريه‌اى است در دو منزلى مكّه .\r\n( 2 ) . به فتح همزه و ميم : شهرى است در نواحى مدينهء منوره .\r\n( 3 ) . خسران : زيان .\r\n( 4 ) . دفينه : گنج .\r\n( 5 ) . متشنج : لرزان .\r\n( 6 ) . غوايت : گمراهى ، گمراه كردن .\r\n","page_name":" 43 ","page_number":81},
  {"content":"\r\n\r\n\r\nجامه پوشانيدن تبّع مكه را\r\nو شبى در خواب ديد كه خانهء مكّه را با ليف خرما « 1 » جامه كرده است ، و بامداد چون جامهء خواب بگذاشت بفرمود تا خانه را با ليف خرما در پوشيدند . ديگر باره خواب ديد كه خانه را با معافرى « 2 » پوشيده است . هم بفرمود تا بر زبر جامهء نخستين از بافته‌اى كه قبيله معافر ساز مىدادند « 3 » جامه بپوشيدند . كرّت سيم هم در خواب ديد كه آن خانه را با جامهء نيكوتر از آن پوشيده ، چون از خواب برآمد بفرمود تا كعبه را با وصايل در پوشيدند « 4 » . و آن بافته‌اى است مخطّط « 5 » كه مردم يمن طراز « 6 » كنند . و او اول كس است كه خانهء مكّه را جامه كرد .\r\nبالجمله از پس آن حكم داد تا آن خانه را پاك بدارند ، و هيچ خون در آنجا نريزند ، و زنهاى خون‌آلود بدانجا نشوند و مردار بدانجا نگذارند و نيز درى و مفتاحى « 7 » مقرّر داشت تا هر كس بدانجا نتواند شد .\r\n\r\n[ بازگشت تبّع به يمن 
  ]\r\nآنگاه از مكّه كوچ داده متوجه يمن گشت ؛ و با ساز و سپاه خود طى مسافت كرده\r\n\r\n\r\n","description":"","footnote":"\r\n( 1 ) . ليف خرما : پوست درخت خرما .\r\n( 2 ) . به فتح ميم ، شهر يا پدر قبيله‌اى از حمدان .\r\n( 3 ) . ساز دادن : ساختن .\r\n( 4 ) . به روايت يعقوبى : . . . و دوباره در خواب ديد كه آن را بپوشان ، و با بردهاى حاشيه‌دار آن را پوشانيد و در اين باره گفت :\r\n و كسونا البيت الّذى حرم * اللّه ملاء معضّدا و برودا \r\n و نحرنا بالشّعب ستّة آلا * ف ترى النّاس نحوهن ورودا \r\n و أمرنا ان لا تقرب للكع * بة ميتا و لا دما مصفودا \r\n ثمّ طفنا بالبيت سبعا و سبعا * و سجدنا عند المقام سجودا \r\n و اقمنا فيه من الشّهر سبعا * و جعلنا لبابه أقليدا \r\nخانه‌اى را كه خدا « بيت الحرام قرار داده با جامه‌هاى مخطّط و بردها پوشانيدم و در درّهء مكّه شش هزار ( 6000 ) قربانى كرديم كه مردم را بر گوشت آنها هجوم‌آور مىبينى و فرموديم تا براى كعبه مردار و خون ميته قربانى نشود ، سپس هفت بار و هفت بار ديگر گرد آن طواف كرديم و در مقام ابراهيم به سجده افتاديم ، هفت ماه در مكه مانديم و براى در خانهء كليدى ساختيم ( تاريخ يعقوبى ، 1 / 241 - 242 ) .\r\n( 5 ) . مخطط : راه راه .\r\n( 6 ) . طراز : تهيه كردن و درست كردن .\r\n( 7 ) . مفتاح : كليد .\r\n","page_name":" 44 ","page_number":82},
  {"content":"\r\n\r\nچون بدان بلده نزديك شد گروهى عظيم از آل حمير از شهر بيرون شدند ، و او را از دخول آن بلد منع كردند و گفتند : چون تو دين ما را خوار بگذاشتى و پشت با خدايان خويش كرده شريعت ديگر گرفتى هرگز تو را بدين بلده راه نخواهيم داد .\r\nعاقبة الامر صناديد يمن و قوّاد « 1 » سپاه حسّان از جانبين سخن بسيار كردند تا كار بدانجا كشيد كه بزرگان اين هر دو طايفه رضا بدان دادند كه آتش افروخته در ميانه حكم باشد .\r\nو در يمن غارى بود كه چون دو تن را با هم مناقشه افتادى ؛ و حق از باطل مجهول ماندى به نزديك آن غار شدندى . پس آتشى از غار بيرون شدى و هر كه را بر خطا بودى بسوختى . در اين وقت بت‌پرستان ، چند تن از بزرگان خود را اختيار كردند ، و هدل و النّحام نيز به فرمان حسّان ، تورية را از گردن آويخته به سوى غار شدند . و چون اين هر دو طبقه نزديك شدند و در محل خروج نار فرود شده بنشستند ، ناگاه آتشى از غار سر بر زد و آن جمله را فرو گرفت ، و پس از زمانى بت‌پرستان ، پاك سوخته بودند و هدل و النّحام با تورية آويخته از آنجا تندرست بدر شدند ، جز اينكه پيشانى ايشان عرقناك بود .\r\nچون آل حمير اين بديدند جمله به دين يهود در آمدند و حسّان را به شهر درآورده سر در خط فرمان او نهادند .\r\nو اهل يمن را خانه‌اى بود كه آن را رئام « 2 » مىناميدند و آن را عظيم بزرگ مىشمردند ، و در آنجا قربانى مىكردند و از آن خانه ندائى بديشان مىرسيد و با آن جماعت سخن مىكرد ، و اين نزد مردم سخت عجيب بود و هدل و النّحام نزد حسّان آمده عرض كردند كه اين نداء را منادئى جز شيطان نيست ، و بدين تعبيه مردم را به هلاكت افكند .\r\nتبّع فرمود : هر چه سزاوار دانيد چنان كنيد . پس ايشان بدان خانه شدند و سگى سياه از آنجا بدر كرده بكشتند ، و آن خانه را از بن بركندند .\r\nمع القصّه چون از اين واقعه روزى چند بگذشت ، خبر دين عيسى عليه السّلام به تبّع رسيد و بدان حضرت نيز ايمان آورد . و مدّت پادشاهى حسّان در يمن يكصد ( 100 ) سال بود ، و او آخرين تبابعهء يمن است چه از پس او هيچ سلطان را در يمن\r\n\r\n\r\n","description":"","footnote":"\r\n( 1 ) . قوّاد : سران سپاه .\r\n( 2 ) . بر وزن كتاب به كسر راى مهمله و همزه الف و ميم است .\r\n","page_name":" 45 ","page_number":83},
  {"content":"\r\n\r\nآن مكانت بدست نشد كه بدين لقب ناميده شود « 1 » .\r\n\r\n\r\n","description":"","footnote":"\r\n( 1 ) . واقعهء تبع در سيرت رسول اللّه : ترجمه و انشاى رفيع الدّين اسحاق بن محمد همدانى ؛ با تصحيحات جديد و مقدمهء دكتر اصغر مهدوى . تهران : خوارزمى ، 1377 . ( ج 1 ، ص 38 - 47 ) .\r\n","page_name":" 46 ","page_number":84},
  {"content":"\r\n\r\n\r\nوفات كعب بن لؤىّ پنج‌هزار و ششصد و چهل و چهار سال بعد از هبوط آدم عليه السّلام بود « 1 »\r\n\r\nوفات كعب بن لؤىّ و ذكر اجداد پيغمبر صلّى اللّه عليه و آله\r\nذكر احوال پدران پيغمبر آخر زمان صلّى اللّه عليه و آله را تا به لؤىّ بن غالب در ذيل قصهء پيدائى قريش مرقوم داشتيم . اكنون از كعب بن لؤىّ بنا كرده مىآيد .\r\nهمانا كعب از صناديد عرب بود و در قبيلهء قريش از همه كس برترى داشت ، و درگاهش ملجأ خواهندگان « 2 » و پناهندگان بود ، و مردم عرب را قانون چنان بود كه هرگاه داهيه « 3 » عظيم يا كارى معجب « 4 » روى مىداد سال آن واقعه را تاريخ خويش مىنهادند : لاجرم چون روزگار كعب بن لؤىّ به نهايت شد ، و از اين جهان رخت بدر برد ، سال وفات او را تاريخ كردند . و نگارندهء اين كتاب مبارك از اين روى شرح حال كعب را در ذيل سال تاريخ وفات او نگارش داد .\r\nبالجمله كعب را از وحشيّه « 5 » دختر شيبان بن محارب بن فهر بن [ مالك بن 
  ] نضر سه پسر بود : اول : مرّة ، دوم : عدىّ ، سيم : هصيص . و چون هصيص از برادران ديگر\r\n\r\n\r\n","description":"","footnote":"\r\n( 1 ) . برابر با ص 58 جلد دوم از كتاب اول ، چاپ سنگى ناسخ التواريخ .\r\n( 2 ) . درخواست‌كنندگان حوائج .\r\n( 3 ) . مصيبت ، امر بزرگ .\r\n( 4 ) . به شگفت‌آورنده .\r\n( 5 ) . تاريخ كامل : محشّيه . ( 831 ) ؛ طبقات ابن سعد : مخشيه و مادر مخشيّه ، و حشيّه دختر وائل بن قاسط ( 1 / 55 ) . طبرى : و حشيّه و مخشيه ( تاريخ طبرى يا تاريخ الرّسل و الملوك / تأليف محمد بن جرير طبرى ؛ ترجمهء ابو القاسم پاينده . - تهران : اساطير ، 1362 . 3 / 812 و 813 ) .\r\n","page_name":" 47 ","page_number":85},
  {"content":"\r\n\r\nبزرگتر بود كعب را ابو هصيص مىگفتند . و هصيص را پسرى بود كه عمرو نام داشت و عمرو را نيز دو پسر بود نخستين را سهم و آن ديگر را جمح مىناميدند و قبيلهء بنى سهم و بنى جمح منسوب بديشان است ، و عمرو بن العاص كه يار معاوية بن ابى سفيان بود از قبيلهء بنى سهم است ، و عثمان بن مظعون كه از جملهء صحابه است ، و صفوان بن اميّه و ابو محذورة « 1 » كه مؤذّن پيغمبر آخر زمان صلّى اللّه عليه و آله بود از قبيلهء بنى جمح‌اند . و پسر ديگر كعب كه عدىّ نام داشت هم پدر قبيله‌اى بزرگ شد و عمر بن خطاب و سعد بن زيد [ اشهلى 
  ] كه اهل سنت از جملهء عشرهء مبشره‌اش « 2 » خوانند نسب به عدى رسانند .\r\n\r\nمرّة بن كعب\r\nاما پيغمبر آخر زمان صلّى اللّه عليه و آله از اولاد مرّه است و نور محمدى صلّى اللّه عليه و آله از كعب به وى انتقال يافت . و مرّة بن كعب را سه پسر بود : اول : كلاب ، دويم : تيم ، سيم : يقظه ، و مادر كلاب ، هند دختر سرير « 3 » بن ثعلبة بن حارث بن ملك « 4 » بن كنانة بن خزيمه است ، و مادر يقظه ، بارقيه است كه نسب به بارق بن عدى بن حارثة بن عمرو بن عامر بن حارثة بن امرئ القيس بن ثعلبة بن مازن بن الاسد « 5 » بن الغوث رساند . و اسم بارق سعد باشد ، و آن قبيله را نيز بارق گويند و به سبب بغض و عداوتى كه در ميان ايشان بود هم آن جماعت را شنوئة « 6 » گويند . كميت « 7 » بن زيد كه از جملهء شعر است اين شعر\r\n\r\n\r\n","description":"","footnote":"\r\n( 1 ) . به فتح ميم كنيه سمرة بن معير .\r\n( 2 ) . يعنى مژده داده شده به بهشت از طرف پيغمبر ( ص ) .\r\n( 3 ) . متن : سرى . سرير بر وزن زبير و سرى غلط است چنانچه از مراجعه به تاريخ طبرى و سيره ابن هشام و يعقوبى چنين به دست مىآيد ، و ليكن در تاريخ طبرى به اين كيفيت نقل شده است : هند دختر سرير بن ثعلبه بن حارث بن فهر بن مالك بن نضر بن كنانه بود ( تاريخ طبرى ، 3 / 812 ) .\r\n( 4 ) . مالك چنان كه در تاريخ طبرى و يعقوبى ذكر شده است محتملا مراد نويسنده نيز بايد مالك باشد و همه جا مالك را ملك آورده است .\r\n( 5 ) . به جاى سين مهمله زاى معجمه نيز نهاده‌اند ؛ اوست پسر غوث و پدر قبيله است .\r\n( 6 ) . شنان را بغض گويند .\r\n( 7 ) . بر وزن زبير : مداح اهل بيت صلوات اللّه عليهم .\r\n","page_name":" 48 ","page_number":86},
  {"content":"\r\n\r\nگفته :\r\n و ازدشنوءه اندروا « 1 » علينا * بجم « 2 » تحسبون لها قرونا \r\n فما قلنا لبارق قد أسأتم * و ما قلنا لبارق أعتبونا « 3 » \r\nو مادر تيم نيز بارقيه است و اين قبيله از يمن بوده‌اند .\r\nبالجمله يقظه را پسرى بود كه مخزوم نام داشت ، و مخزوم پدر قبيله‌اى است چنان كه بنى مخزوم مشهور است و امّ سلمه زوجهء رسول اللّه صلّى اللّه عليه و آله و خالد بن وليد و ابو جهل از اين قبيله‌اند ؛ و تيم نيز پدر قبيله است ، و ابو بكر ابن ابى قحافه و طلحة بن عبد اللّه را كه از عشره مبشره شمرده شود از بنى تيم « 4 » باشند .\r\n\r\nكلاب بن مرّه\r\nاما نسب پيغمبر صلّى اللّه عليه و آله با كلاب پيوندد و كلاب بن مرّه را دو پسر بود . اول : زهره ، دوم : قصىّ و مادر ايشان فاطمه دختر سعد بن سيل بود و او يكى از قبيلهء جدره است و قبيلهء جدره از طائفهء خثعمة بن يشكر بن مبشر بن صعب بن دهمان بن نصر بن زهران بن الحرث بن كعب بن عبد اللّه بن ملك بن نصر بن زهران بن الاسد بن الغوث باشند ، و ايشان در اراضى يمن با قبيلهء بنى الدّيل بن بكر بن مناة بن كنانة هم‌عهد و هم‌سوگند بوده‌اند .\r\nبالجمله از اين روى كه عامر بن عمرو بن خزيمة بن خثعمه دختر الحرث بن مضاض الجرهمى را به زنى بگرفت و در خانهء مكّه بناى ديوارى نهاد او را عامر جادر لقب دادند و اولاد او را جدره گفتند و يكى از شاعران عرب اين بيت براى سعد بن سيل گفته است :\r\n ما ترى فى النّاس شخصا واحدا * من علمناه كسعد بن سيل « 5 » \r\n\r\n\r\n","description":"","footnote":"\r\n( 1 ) . به كسر همزه و سكون نون و فتح دال و راء و ضم همزه از اندراء يعنى بيرون آمدن و دفاع كردن .\r\n( 2 ) . به ضم جيم نقطه‌دار : جمع اجم ، چنان كه در پاورقى سيره بن هشام است .\r\n( 3 ) . اعتاب : خشنود ساختن و معذرت خواستن .\r\n( 4 ) . متن : بنى تميم .\r\n( 5 ) . يعنى نمىبينى در ميان مردم آنانى را كه ما مىدانيم و مىشناسيم يك نفر مانند سعد بن سيل .\r\n","page_name":" 49 ","page_number":87},
  {"content":"\r\n\r\nو بهترين دختران كلاب مادر سعد و سعيد بود و ايشان پسران سهم بن عمرو بن هصيص بن كعب بن لؤىّ بودند .\r\nمع القصه از زهرة بن كلاب ، قبيلهء معتبر باديد آمد و آمنه بنت وهب مادر حضرت رسول صلّى اللّه عليه و آله و پسر عمش سعد بن ابى وقّاص كه از جملهء عشرهء مبشره است ، و عبد الرحمن بن عوف كه هم از عشرهء مبشره است از اين قبيله‌اند .\r\n\r\nقصىّ بن كلاب\r\nاما قصىّ بن كلاب را نام زيد بود و كنيت او ابو المغيره است ، و او را از اين روى قصىّ خواندند كه چون پدرش كلاب وفات يافت مادرش فاطمه به حبالهء نكاح ربيعة بن حرم [ بن ضنّة بن عبد كبير بن عذرة بن سعد بن زيد 
  ] « 1 » درآمد و ربيعه از قبيلهء بنى عذره است كه از جملهء قبايل قضاعه باشند ، و فاطمه چون شوهر يافت فرزند بزرگتر خودش زهره را در مكّه بگذاشت و قصىّ را كه خردسال بود با خود برداشته به اتفاق شوهر خود ربيعه به ميان قضاعه آمد . چون قصىّ از مكّه دور افتاد او را قصىّ گفتند كه به معنى دور شده است .\r\nبالجمله چون قصىّ در ميان قضاعه بزرگ شد روزى با يكى از قضاعه او را مشاجره افتاد . آن مرد قصىّ را سرزنش كرد و گفت : تو از قبيلهء ما نيستى . قصىّ برنجيد و به نزد مادر آمده از قبيلهء خويش پرسش كرد . فاطمه گفت : قبيلهء تو بزرگتر از قضاعه است ، و پدر تو نيز بزرگتر از ربيعه بود ، چه او در ميان قريش حكومت داشت و آن طائفه در مكّه سكون دارند .\r\nقصىّ چون اين بشنيد بماند تا هنگام حج برسيد ، آنگاه مادر خود و برادر مادرى خود رزاح كه فاطمه او را از ربيعه داشت وداع گفته به اتّفاق جمعى از مردم قضاعه كه عزيمت مكّه داشتند به مكّه آمد و در آنجا در نزد برادر خود زهره بماند ، چندان كه در مكه به مرتبت ملكى رسيد بدين گونه كه مذكور مىشود .\r\nهمانا نگارندهء اين كتاب مبارك قصّهء فرمانگذاران مكّه را از اولاد اسماعيل عليه السّلام و\r\n\r\n\r\n","description":"","footnote":"\r\n( 1 ) . تاريخ طبرى : 3 / 806 .\r\n","page_name":" 50 ","page_number":88},
  {"content":"\r\n\r\nجرهميان تا ظهور قريش برنگاشت ، و از پس ايشان نوبت به الغوث بن مرّ بن ادّ بن طابخة بن الياس بن مضر رسيد و او را ولدى نبود لاجرم با خداوند خود عهد كرد كه چون اولادى آورد او را به خدمت مكّه گمارد و خداوند او را پسرى عنايت كرد و او بر حسب پيمان فرزند خويش را خادم مكّه ساخت و ولايت مكّه با اولاد او افتاد و ايشان چنان بزرگ شدند كه تا رخصت نمىدادند كس به حج كردن اقدام نمىنمود ، و تا رمى احجار نمىكردند كس بدان كار پيشى نمىجست ، و اين جماعت را صوفه لقب بود . از جملهء ايشان عامر بن طرب عدوانى است كه ذو الاصبع كه يكى از معمرين است - چنان كه شرح حالش مذكور خواهد شد - اين شعر در حق او انشاد نموده :\r\n غدير الحىّ من عدوا * ن كانوا حيّة الارض \r\n بغى بعضهم ظلما * فلم يرع على بعض \r\n و منهم كانت السّادا * ت و الموفون بالقرض \r\n و منهم من يجير النّا * س فى السّنّة و الفرض \r\n و منهم حكم يقضى * فلا ينقض ما يقضى « 1 » \r\nو جميع عرب در هر امر معظم او را بر خود حكم مىدانستند ، و سر از حكم او برنمىتافتند ، و او هرگز در هيچ حكومت فرو نماند جز اينكه طفلى خنثى نزد او آوردند و گفتند : اين طفل را بايد از ميراث پدر نصيبه داد ، اكنون بفرماى تا وى را از جملهء زنان شمريم يا از مردانش دانيم . عامر متحير بماند و در حل اين عقده مهلت طلبيد و به سراى خويش شد .\r\nو چون هنگام خفتن رسيد به جامهء خواب درآمد ، و همى از اين پهلو بدان پهلو مىشد و در كار آن طفل خنثى انديشه مىكرد . عامر را كنيزكى بود كه سخيل نام داشت و شبانى گوسفندان عامر با او بود ، در اين وقت كه مولاى خويش را ديد از\r\n\r\n\r\n","description":"","footnote":"\r\n( 1 ) . بياور كسى را كه از اعمال ناشايست قبيلهء عدوان پوزش بخواهد : طايفه‌اى كه مردم از آنها بيم داشته و خود به يكديگر ستم كرده رعايت يكديگر نمىنمودند ، بعضى از ايشان بزرگان و اداكنندگان قرض بودند ، و برخى كسانى بودند كه واجب و مستحب مردم به اجازهء ايشان انجام مىگرفت و پاره‌اى داورى كرده و حكم او مخالفت نمىشد . اشعار در متن به صورت پنج مصراع آمده ، به تبعيت از حضرت استادى آقاى بهبودى بدين شيوه تنظيم شد .\r\n","page_name":" 51 ","page_number":89},
  {"content":"\r\n\r\nخواب رميده است دانست رنجى به او رسيده است ، سؤال كرد كه تو را چه پيش آمده كه بدين غلق افتاده‌اى ؟ عامر گفت : ترا نرسد كه در آن كار كه من فرومانده‌ام سخن كنى . سخيل در اين معنى ابرام نمود تا عامر حديث خويش را بگفت .\r\nسخيل در جواب عرض كرد : اين كارى صعب نيست حكم كن تا او را بول كردن فرمايند ، اگر چون زنان بول كند حكم زنان با او روا دار ، و اگر نه مرد خواهد بود . عامر اين سخن را پسنديده داشت و سخيل را تحسين فرمود و صبحگاه در ميان جماعت بدان گونه حكومت كرد .\r\nبالجمله جماعت صوفه در مكّه بزرگوار بودند تا روزگار قصىّ پيش آمد .\r\nو ديگر از بزرگان مكّه در زمان قصىّ ، حليل بن حبشيّة « 1 » بن سلول بن عمرو بن حارثة بن عامر بن خزاعه « 2 » بود و سبب استيلاى او چنان افتاد كه عمرو بن الحارث بن مضاض الاصغر الجرهمى كه در اين وقت رئيس جرهميان بود حكومت مكّه داشت و اين جز مضاض اكبر است كه از پيش گذشت .\r\nمع القصه در عهد او جرهميان تصرّفات نالايق در مكّه نمودند و طريق طغيان پيش گرفتند و بدان زر و سيم كه قبايل نذر كرده به مكّه مىفرستادند مداخلت مىنمودند .\r\nلاجرم بنو غبشان كه در حوالى مكّه سكون داشتند بر ايشان بشوريدند و حليل بن حبشيّه از قبيلهء خزاعه لشكرى كرده به كنار مكّه آمد و با جرهميان جنگ در انداخت . عمرو بن الحارث لشكر برآورده با او سخت بكوشيد و عاقبة الامر شكسته شد و ناچار عمرو و جرهميان از در زارى و ضراعت بيرون شده امان طلبيدند .\r\nحليل بن حبشيّه كه رئيس خزاعه بود ايشان را امان داد به شرط آنكه ديگر در مكّه اقامت نجويند و كوچ داده به هر جا كه خواهند بروند . لاجرم عمرو بن الحارث تصميم عزم داد كه از مكّه بيرون شود و آن چند روز كه مهلت داشت و كار سفر راست مىكرد از غايت خشم حجر الاسود را از ركن انتزاع نمود و دو آهو بره كه اسفنديار بن گشتاسب از زر كرده به رسم هديه به مكّه فرستاده بود ، با چند زره و\r\n\r\n\r\n","description":"","footnote":"\r\n( 1 ) . متن : جليل بن حبسيه ، در هامش چاپ سنگى آمده : با حاى مهمله و سين مهمله بر وزن وحشيه و به جاى سين مهمله شين معجمه نيز گفته‌اند .\r\n( 2 ) . سيرت رسول اللّه : حليل بن حبشيّة بن سلول بن كعب بن عمرو الخزاعى . ( 1 / 118 ) .\r\n","page_name":" 52 ","page_number":90},
  {"content":"\r\n\r\nچند تيغ كه هم از اشياء مكّه بود برگرفت و در چاه زمزم افكنده آن چاه را با خاك انباشته كرد و آن را عبد المطلب حفر نمود - چنان كه در جاى خود مذكور خواهد شد - .\r\nمع القصه از پس اين واقعه عمرو مردم خود را برداشته به سوى يمن گريخت ، و جرهميان نيز پراكنده شدند و در ارض يمن شعرى چند در غربت و كربت به حسرت و ضجرت نگاشت كه اين دو بيت از آن جمله است :\r\n و نحن ولينا البيت من بعد نابت « 1 » * بعزّ فما يحظى لدينا المكاثر \r\n فاخرجنا منها المليك بقدرة * كذلك يا للنّاس تجرى المقادر \r\nو بعد از او مردم خزاعه بر مكّه مستولى شدند و در آنجا سكون اختيار كردند ، و حليل بن حبشيّه همچنان بر آن جماعت حكومت داشت ، و بنى بكر بن عبد مناف بن كنانه را كه نسبت به اسماعيل عليه السّلام مىبردند هم راه به مكّه نداد و كليد خانهء مكّه را به دست كرد . و او را دختران و پسران بود ، و از جمله دختران او يك تن حبّى نام داشت . در اين وقت كه قصىّ در مكّه نشو و نما يافت و مكانتى تمام حاصل كرد حبّى را به حبالهء نكاح درآورد و از پس آنكه روزگارى با او هم‌بالين بود ، بلاى و با و رنج رعاف « 2 » در مكّه با ديد آمد . پس ناچار حليل و مردم خزاعه « 3 » از مكّه بدر شدند و فرزندان حليل نيز با پدر برفتند و حليل در بيرون مكّه بمرد ، و هنگام رحلت وصيّت كرد كه بعد از او كليد داشتن خانهء مكّه با دخترش حبّى باشد و ابو غبشان الملكانى « 4 » در اين منصب حجابت « 5 » با حبّى مشاركت كند .\r\nو اين كار بدين گونه برقرار شد و چنين بماند تا قصىّ را از حبّى چهار پسر به وجود آمد : دو تن از ايشان را منسوب به اصنام داشته نام بتان بر ايشان نهاد و يكى را عبد مناف ، و آن ديگر را عبد العزّى نام نهاد ، و پسر سيم را با خود نسبت كرد و\r\n\r\n\r\n","description":"","footnote":"\r\n( 1 ) . نابت نام يكى از فرزندان اسماعيل ( ع ) است او را نبت نيز گويند .\r\n( 2 ) . رعاف : جارى شدن خون از بينى ، خون دماغ .\r\n( 3 ) . خزاعه با خاى معجمه و زاى نقطه‌دار است . از اين روى آن قبيله را خزاعه گفتند كه از اقوام خود دست كشيده به مكّه آمدند . چه خزع به معنى قطع است .\r\n( 4 ) . مؤلف ابو غبشان را در همهء مواضع ابو غبشان نوشته و در هامش گويد : ابو غبشان به ضمّ عين معجمه و سكون باى موحده و شين معجمه است .\r\n( 5 ) . حجابت : كليددارى و دربانى .\r\n","page_name":" 53 ","page_number":91},
  {"content":"\r\n\r\nعبد القصىّ خواند ، و پسر چهارم را عبد الدّار ناميد ، و دار نام خانه‌اى بود كه خود بنا نهاد . و هم از حبّى دو دختر آورد : يكى را نام تخمر و آن ديگر برّه نام داشت .\r\nبالجمله در اين وقت كه قصىّ پدر فرزندان شد و پسران حليل نيز در مكّه حضور نداشتند با ضجيع خود حبّى گفت كه : اكنون سزاوار آن است كه كليد خانهء مكّه را با فرزند خود عبد الدّار سپارى تا اين ميراث از فرزندان اسماعيل عليه السّلام بدر نشود . حبّى گفت : من از فرزند خود هيچ چيز دريغ ندارم ، اما با ابو غبشان چه توانم كرد كه او به حكم وصيّت پدرم حليل در اين كار با من شريك باشد ؟ قصىّ فرمود كه من دفع او نيز خواهم كرد . پس حبّى حقّ خويش را با فرزند خود عبد الدّار گذاشت .\r\nو قصىّ از پس روزى چند به ارض طايف آمد و ابو غبشان نيز در آنجا بود از قضا شبى ابو غبشان بزمى برآراست و به خوردن خمر مشغول شد ، قصىّ نيز در آن انجمن حضور داشت چون ابو غبشان را نيك مست يافت و از خرد بيگانه‌اش ديد منصب حجابت را از او به يك خيك خمر بخريد و اين بيع « 1 » را سخت محكم كرد و چند گواه بگرفت و كليد خانه را از وى اخذ نمود و برخاسته به شتاب تمام به مكّه آمد و خلق را انجمن ساخت و بانگ برداشت و گفت : اى گروه قريش ، اين است مفتاح پدر شما اسماعيل كه خدا به سوى شما رد كرد بىآنكه ظلمى شود يا غدرى واقع گردد و كليد را به دست فرزند خود عبد الدّار داد .\r\nو از آن سوى ابو غبشان از مستى با خود آمد سخت از كرده پشيمان شد و او را هيچ چاره به دست نبود ، و از اين روى در ميان عرب مثل گشت كه گفته‌اند : أحمق من أبى غبشان « 2 » و همچنين گفته‌اند : أندم من أبى غبشان « 3 » و بازگفته‌اند : اخسر صفقة من أبى غبشان « 4 » و يكى از شاعران عرب گويد :\r\n اذا فخرت خزاعة فى قديم * وجدنا فخرها شرب الخمور \r\n و بيعا كعبة الرّحمن حمقا * بزق بئس مفتخر الفخور \r\nو كس ديگر نيز گفته است :\r\n\r\n\r\n","description":"","footnote":"\r\n( 1 ) . بيع : خريدوفروش .\r\n( 2 ) . نادان‌تر از ابى غبشان . ( مجمع الامثال ميدانى ، 1 / 216 ) .\r\n( 3 ) . پشيمانتر از ابى غبشان .\r\n( 4 ) . صفقه : دست بر دست ديگرى زدن ، معامله ، يعنى زيانكارتر در معامله از ابى غبشان .\r\n","page_name":" 54 ","page_number":92},
  {"content":"\r\n\r\n أبو غبشان أظلم من قصىّ * و أظلم من بنى فهر خزاعة \r\n فلا تلحوا قصيّا فى شراه * و لوموا شيخكم أن كان باعه « 1 » \r\nبالجمله چون قصىّ مفتاح از ابو غبشان بگرفت و بر قريش مهتر و امير شد منصب سقايت و حجابت و رفادت و لواء و ندوه و ديگر كارها مخصوص او گشت .\r\nو سقايت آن بود كه حاجيان را آب دادى .\r\nو حجابت كليد داشتن خانهء مكّه را گفتندى و او حاجيان را به خانهء مكّه راه دادى .\r\nو رفادت به معنى طعام دادن است و رسم بود كه هر سال چندان طعام فراهم كردندى كه همهء حاجيان را كافى بودى و به مزدلفه « 2 » آورده بر ايشان بخش فرمودندى .\r\nو لوا آن بود كه هرگاه قصىّ سپاهى از مكّه بيرون فرستادى براى امير آن لشكر يك لوا بستى و تا عهد رسول صلّى اللّه عليه و آله اين در ميان اولاد قصىّ برقرار بود .\r\nو ندوه مشورت باشد و آن چنان بود كه قصى در جنب خانهء خداى زمينى بخريد و خانه‌اى كرد و از آن يك در به مسجد گذاشت و آن را دار النّدوه نام نهاد ، و هرگاه كارى پيش آمد بزرگان قريش را در آنجا انجمن كرد و شورى افكند .\r\nبالجمله قصىّ قريش را مجتمع ساخت و گفت :\r\nاى معشر قريش شما همسايهء خدائيد و اهل بيت اوئيد ؛ و حاجيان ، مهمان خدا و زوار اويند ، پس بر شما است كه ايشان را طعام و شراب مهيا كنيد تا آنكه از مكّه خارج شوند .\r\nو قريش تا زمان اسلام بدين بودند و اين قانون را سلاطين اسلام نيز بداشتند - چنان كه مذكور خواهد شد - . و آنگاه قصىّ زمين مكّه را چهار قسم نمود و قريش را ساكن فرمود . اما بنى خزاعه و بنى بكر چون غلبهء قصىّ را ديدند و كليد خانه را به\r\n\r\n\r\n","description":"","footnote":"\r\n( 1 ) . ابو غبشان ستمكارتر از قصىّ ، و ستمكارتر از فرزندان فهر است . نسبت به خزاعة سرزنش نكنيد قصىّ را در خريدش ، و سرزنش كنيد بزرگ قبيلهء خود را در فروشش . مروج الذهب جلد دوم ص 58 كه اين قصه را نقل مىكند شعر اخير را بدين گونه نقل كرده :\r\n فلا تلموا قصيا فى شراء * و لوموا شيخكم اذ كان باعه \r\n( 2 ) . موضعى بين منى و عرفات .\r\n","page_name":" 55 ","page_number":93},
  {"content":"\r\n\r\nدست بيگانه يافتند سپاهى گرد كرده با او مصاف دادند و در كرّت نخست قصىّ شكسته شد ، لاجرم رزاح برادر مادرى خود را از ميان قضاعه طلب فرمود و شعرى چند به دو فرستاد كه آن يك بيت از آن جمله است :\r\n رزاح ناصرى و به اسامى * فلست اخاف ضيما « 1 » ما حييت « 2 » \r\nچون اين خبر به رزاح رسيد سه تن از برادران خود را كه نخستين حنّ « 3 » نام داشت و آن ديگر محمود و سيم را جلهمه مىگفتند . و اين جمله فرزندان ربيعه بودند كه از زنان ديگر داشت نه از مادر رزاح ، چه مادر او فاطمه مادر قصىّ بود . بالجمله ايشان را برداشته با فوجى از قضاعه به اعانت برادر خود قصىّ آمد و اين شعرها از جمله اشعار رزاح است كه در اين معنى گفته :\r\n و لمّا اتى من قصىّ رسول * فقال الرّسول اجيبوا الجليلا \r\n فلمّا انتهينا الى مكّة * الجنا الرّجال قتيلا قتيلا \r\n قتلنا خزاعة فى دارها * و بكرا قتلنا وجيلا وجيلا \r\n« 4 » و ثعلبة بن عبد اللّه بن ذبيان بن الحرث بن سعد بن هذيم القضاعى چون رسول قصىّ را بديد با رزاح كوچ داد ، و در مكّه بعد از فتح قصىّ در غلبهء او با طايفهء صوفه شعرى بيان كرد كه اين بيت از آن جمله است :\r\n فامّا صوفة الخنثى فخلّوا * منازلهم محاضرة الضّراب \r\n« 5 » و او نيز با جمعى از قضاعه به حضرت قصىّ آمد و قصىّ ديگر باره گروهى از قريش فراهم كرد و از مكّه بيرون شده در برابر سپاه خزاعه از مردان قريش و قضاعه صف بركشيد و جنگ در انداخت و جمعى كثير را بكشت و دشمنان را هزيمت\r\n\r\n\r\n","description":"","footnote":"\r\n( 1 ) . ضيم : به معنى ظلم است .\r\n( 2 ) . رزاح يار من و مايهء افتخار من ، پس من نمىترسم از ستم كسى تا زنده باشم .\r\n( 3 ) . مؤلف گويد : حنّ : به كسر حاى مهمله و نون مشدّد .\r\n( 4 ) . و هنگامى كه آمد از جانب قصىّ فرستاده‌اى ، او و گفت اجابت كنيد مرد بزرگ ( قصى ) را .\r\nپس وقتى كه به مكّه رسيديم يك يك ايشان را از دم تيغ گذرانيديم . كشتيم خزاعه را در ميان خانهء خود و همچنين طايفهء بكر و طوايف ديگرى را .\r\n( 5 ) . سيرهء ابن هشام چنين نقل كرده :\r\n فاما صوفة الخنثى فخلوا * منازلهم محاذرة الضراب \r\nصوفة الخنثى رها كردند منازل خود را در حالى كه ترسناك از جنگ و قتال بودند .\r\n","page_name":" 56 ","page_number":94},
  {"content":"\r\n\r\nساخت . در اين وقت از دو سوى مردان دانشور خواستند تا كار به مصالحه كرد ، از اين روى كه خصومت در ميان عرب باقى نماند . و مردم قصىّ به مصالحه رضا دادند به شرط آنكه يعمر بن عوف بن كعب بن عامر بن ليث بن مرّة بن عبد مناف بن كنانه در ميان ايشان حكومت كند . و قبايل بنى خزاعه و بنى بكر چون سخت ذليل و زبون بودند به حكومت او رضا دادند .\r\nو او چنين حكم كرد كه آنچه سپاه قصىّ از ايشان مقتول ساخته بازماندگان طلب خون آن جماعت را نكنند و خون ايشان در ازاى آن باشد كه در قدم قصىّ ريخته شده . و قصىّ بر خون ايشان رفته و هر كس از قصىّ مقتول شده آن جماعت بهاى خون بدهند . و نيز قصىّ والى مكّه باشد و هيچ كس در كار او مداخلت نكند . از اين روى يعمر را شدّاخ لقب دادند كه كنايت از هدر كنندهء خون است .\r\nمع القصه بنى خزاعه احكام يعمر را گردن نهادند و بر قصىّ به سلطنت سلام دادند ، و او اول ملك است كه سلطنت قريش و عرب يافت و پراكندگان فراهم كرده هر كس را در مكّه جائى معين بداد و چنان بزرگ شد كه هيچ كس بىاجازهء او هيچ كار نتوانست كرد و هيچ زن بىرخصت او به خانهء شوهر نتوانست رفت ؛ و احكام او در ميان قريش در حيات و ممات او مانند دين لازم شمرده مىشد .\r\nاما آل صفوان و عدوان و النسأة و مرّة بن عوف را عقيده آن بود كه قصىّ به قوّت ، سلطنت ولايت مكّه يافته و اين كار مخصوص قبيلهء صوفه است و كس را در آن تصرّف جائز نيست و ايشان تا ظهور اسلام بدين عقيده بودند و از بيم قصىّ و اولادش اين معنى را نهان مىداشتند .\r\nاما قصىّ چون كار به كام يافت و خزاعه را ذليل كرد همىخواست تا مردم قضاعه را كه به اعانت او آمده بودند شادكام بدارد . از قضا ميانهء برادر او رزاح و نهد بن زيد و حوتكة بن اسلم كه از قضاعه بودند فتنه‌اى حادث شد و رزاح از آن جماعت بدگمان شد ، لاجرم ايشان بترسيدند و از حوالى مكه به سوى يمن كوچ دادند ، چه در آنجا جمعى از قضاعه و خويشان ايشان سكون داشتند . چون اين خبر به قصىّ رسيد رنجيده خاطر شد و اين چند بيت گفته به سوى رزاح فرستاد :\r\n الا من مبلغ عنّى رزاحا * فانّى قد لحيتك فى اثنتين \r\n لحيتك فى بنى نهد بن زيد * كما فرقت بينهم و بينى \r\n\r\n","description":"","footnote":"","page_name":" 57 ","page_number":95},
  {"content":"\r\n\r\n و حوتكة بن اسلم انّ قوما * عنوهم بالمساءة اذ عنونى \r\n« 1 » چون رزاح از فرمان قصىّ آگاه شد از در مهادنه « 2 » و مداهنه « 3 » بيرون آمد و با آن جماعت كار به رفق و مدارا گذاشت ، و قصىّ را از خويش راضى داشت .\r\nو از ميان فرزندان قصىّ ، عبد الدّار از همه بزرگتر بود و با اينكه حصافتى « 4 » كم و دانشى اندك داشت مهر پدر با او زياده بود . لاجرم خواست تا او را بزرگ بدارد ، منصب سقايت و رفادت و حجابت ولوا و دار النّدوه را با وى تفويض نمود . و قبيلهء بنى شيبه « 5 » از اولاد اويند كه كليد خانه را به ميراث همىداشتند .\r\nو از عبد العزّى بن قصىّ نيز قبيله‌اى بزرگ با ديد آمد ؛ و خديجهء كبرى صلوات اللّه عليها كه مادر فاطمه عليها السّلام است از اين قبيله است ؛ و زبير كه از عشرهء مبشره شمرند برادرزادهء خديجه و پسر عمّهء مصطفى صلّى اللّه عليه و آله است ، و حكيم بن حزام كه پسر عم زبير و از جملهء صحابه است هم از اين قبيله باشد .\r\nاما عبد مناف گزيدگى « 6 » داشت و با او مكانتى تمام بود چنان كه در حيات پدر شرفى به كمال حاصل كرد و مصطفى صلّى اللّه عليه و آله نسبت به دو رساند .\r\n\r\n[ عبد مناف بن قصىّ 
  ]\r\nمع القصه چون روزگارى تمام برآمد قصىّ وفات يافت و او را در حجون « 7 » مدفون ساختند . و عبد مناف بن قصىّ را نام مغيره بود و از غايت جمال قمر البطحاء « 8 » لقب\r\n\r\n\r\n","description":"","footnote":"\r\n( 1 ) . هان ، كيست آنكه برساند از جانب من به رزاح ؟ من در دو چيز تو را سرزنش مىكنم ، سرزنش مىكنم تو را در فرزندان نهد بن زيد و حوتكة بن اسلم ، زيرا بين من و ايشان جدائى انداختى .\r\nپيام من اين است هر كس كه با من قصد سوئى داشته باشد با ايشان بدى خواهد كرد يا اينكه علت سرزنش من اين است كه هر كس با ايشان بدى مىكند قصد بدى با من را در مغز خود پرورانده است .\r\n( 2 ) . مهادنه : مصالحه .\r\n( 3 ) . مداهنه : تملق و چاپلوسى .\r\n( 4 ) . حصافت : رأى محكم و استوار .\r\n( 5 ) . نام جد ايشان شيبة بن عثمان ابى طلحه .\r\n( 6 ) . گزيدگى : رجحان و مزيت .\r\n( 7 ) . حجون : كوهى در مغرب مكه كه اكنون قبر خديجهء كبرى صلوات اللّه عليها و قبر ابو طالب عموى رسول اكرم ( ص ) در آنجا واقع است و در قسمت پائين آن نيز قبرستانى است .\r\n( 8 ) . بطحاء در لغت به معنى مسيلى است كه در آن ريگ و سنگريزه باشد ، و به وادى كه در قسمت پائين مكّه بر سر راه منى و عرفات قرار دارد نيز گفته مىشود .\r\n","page_name":" 58 ","page_number":96},
  {"content":"\r\n\r\nداشت ، و كنيت او ابو عبد الشّمس است و او دختر « 1 » مرّة بن هلال بن فالج بن ذكوان بن ثعلبة بن بهثة بن سليم بن منصور بن عكرمه را به زنى بگرفت و از وى دو پسر توأمان « 2 » متولد شدند چنان كه پيشانى ايشان با هم پيوستگى داشت و به هيچ گونه نتوانستند از هم جدا ساخت ، ناچار شمشيرى آوردند و پيشانى ايشان را از هم جدا ساختند و يكى را عمرو نام نهادند و آن ديگر را عبد الشّمس ، و عمرو لقب هاشم يافت - چنان كه مذكور مىشود - .\r\nبالجمله يكى از عقلاى عرب چون اين بدانست گفت : در ميان فرزندان اين دو پسر جز با شمشير هيچ كار فيصل « 3 » نخواهد يافت و چنان شد كه او گفت ، چه عبد الشّمس پدر اميّه بود و اولاد او هميشه با فرزندان هاشم از در خصمى بودند و شمشير آخته « 4 » داشتند . و پسر سيم عبد مناف ، المطّلب نام داشت و مادر او نيز عاتكه [ دختر مرّة سلمى 
  ] بود . و پسر چهارم عبد مناف ، نوفل نام داشت و مادر او واقذه « 5 » دختر عمرو بود كه نسب به مازن بن منصور بن عكرمه مىرسانيد . اما مادر عاتكه دختر مرّه ، صفيه دختر حوزة بن عمرو بن سلول بن صعصعة بن معاوية بن بكر بن هوازن بود ، و مادر صفيه دختر عايذ اللّه است كه نسب به سعد العشيرة بن مذحج مىبرد « 6 » ، و عبد الشّمس كه بزرگترين اولاد عبد مناف است از فرزندانش قبيله‌اى بزرگ با ديد آمد . عثمان بن عفّان و مروان و معاوية و عتبه و شيبه از آن قبيله‌اند و عبيدة بن الحارث كه در بدر شهيد شد و شافعى از بنى المطّلب باشند .\r\nو از نوفل نيز قبيله‌اى بزرگ عيان گشت و جبير بن مطعم كه از صحابه است كه وحشى قاتل حمزه ، بندهء او بود از آن قبيله است . و مصطفى صلّى اللّه عليه و آله و امير المؤمنين عليه السّلام و عباس و حمزه و ساير بنى هاشم نسب به هاشم مىرسانند - و ذكر هر يك در جاى خود مذكور خواهد شد - .\r\n\r\n\r\n","description":"","footnote":"\r\n( 1 ) . و نام او عاتكه است .\r\n( 2 ) . توأمان : همزاد .\r\n( 3 ) . فيصل : داور ، داورى ، آنچه با او حق از باطل جدا مىشود .\r\n( 4 ) . آختن : كشيدن و بيرون آوردن .\r\n( 5 ) . نام او در تاريخ طبرى و سيرهء ابن هشام : واقده ( با دال بىنقطه ) ذكر شده است . ( تاريخ طبرى ، 3 / 804 ) .\r\n( 6 ) . ابن هاشم : ابو عمر و تماضر و قلابه و حيه و ريطه و ام الاخثم و ام سفيان را هم از اولاد عبد مناف مىداند .\r\n","page_name":" 59 ","page_number":97},
  {"content":"\r\n\r\n\r\n[ وفات اولاد عبد مناف 
  ]\r\nو اولاد عبد مناف بدين ترتيب وفات كردند : نخستين هاشم در غزه كه از ارض شام است وفات يافت ، پس از او عبد الشّمس در مكّه به درود جهان كرد ، و المطّلب در ارض ردمان كه از نواحى يمن است رخت به ديگر سراى كشيد ، آنگاه نوفل در سلمان كه از اراضى عراق عرب است درگذشت چنان كه مطرود كه يكى از شعراى عرب است انشاد نمود :\r\n ثمّ اندبى الفيض و الفيّاض مطّلبا * و استخرطى بعد فيضات بحمّات \r\n امسى بردمان عنّا اليوم معتربا * يا لهف نفسى عليه بين اموات \r\n و ابكى لك الويل انا كنت باكية * لعبد شمس بشرقىّ البنيات \r\n و هاشم فى ضريح وسط بلقعة * تسفى الرّياح عليه بين غزّات \r\n و نوفل كان دون القوم خالصتى * امسى بسلمان فى رمس بموتات \r\nمع القصة آنگاه كه قصىّ وفات يافت بر حسب وصيّت او منصب سقايت و رفادت و حجابت و دار الندوة و لواء با عبد الدّار بود و عبد مناف چندان‌كه زنده بود در آن رخنه نينداخت تا زمان هاشم پيش آمد .\r\n\r\n[ هاشم بن عبد مناف 
  ]\r\nاما هاشم بن عبد مناف را نام عمرو بود و از جهت علوّ مرتبت او را عمرو العلى مىگفتند و كنيت او ابو نضله « 1 » است و از غايت جمال او را و مطّلب را البدران « 2 » گفتندى و او را با مطّلب كمال مؤالفت و ملاطفت بودى چنان كه عبد الشّمس را با نوفل نهايت مؤانست و موافقت مىبود .\r\nمع القصه چون هاشم به كمال رشد رسيد آثار فتوت « 3 » و مروت از وى به ظهور رسيد و مردم مكّه را در ظلّ حمايت خويش همىداشت . چنان كه وقتى در مكّه بلاى قحط و غلا « 4 » پيش آمد و كار بر مردم صعب گشت ، هاشم در آن قحط سال همى\r\n\r\n\r\n","description":"","footnote":"\r\n( 1 ) . متن : فضله .\r\n( 2 ) . بدر : ماه شب چهاردهم را گويند .\r\n( 3 ) . فتوت : جوانمردى .\r\n( 4 ) . غلا : گرانى .\r\n","page_name":" 60 ","page_number":98},
  {"content":"\r\n\r\nبه سوى شام سفر كردى و شتران خويش را همى با گندم آسيا كرده حمل نموده به مكّه آوردى و از آن نان همىكردى و در هر صبح و هر شام يك شتر همىكشت و گوشتش را همىپخت و آنگاه ندا در داده مردم مكّه را به مهمانى دعوت مىفرمود و از آن نان در آب گوشت تريد « 1 » كرده بديشان مىخورانيد . از اين روى او را هاشم لقب دادند چه هشم به معنى شكستن باشد چنان كه يكى از شاعران عرب در مدح او گويد « 2 » :\r\n عمرو العلى هشم الثريد لقومه * قوم بمكّة مسنتين عجاف \r\nچون مردم مكّه را از آن زحمت رهائى بخشيد براى آنكه ديگر چنين روز نبينند و وسعتى در كار ايشان پيدا شده با خصب « 3 » نعمت زيست كنند نامه‌اى به حضرت فيروز بن يزدجرد فرستاد ، و از وى اجازت طلبيد كه قريش اگر خواهد در اراضى عراق عرب سفر توانند كرد ؛ و هم نامه‌اى به نزد اليون كه در اين وقت در مملكت ايتاليا و اراضى شام و ديگر حدود حكومت داشت انفاذ فرمود و درخواست نمود كه قبيلهء قريش را از عبور در حدود شام منعى نباشد ، آنگاه فرمان داد تا آن جماعت در زمستان و تابستان ييلاق و قشلاق كنند و به هر جا كه مناسب باشد كوچ دهند . و قريش كار بدان نهادند چنان كه خداى فرمايد :    لِإِيلافِ قُرَيْشٍ إِيلافِهِمْ رِحْلَةَ الشِّتاءِ وَ الصَّيْفِ    « 4 » .\r\nو هم از قصيدهء مدح اوست كه يك بيت مسطور آمد :\r\n\r\n\r\n","description":"","footnote":"\r\n( 1 ) . تريد و تريت ( ريزه كردن نان در شير و دوغ و آبگوشت ) . يعنى : عمرو العلى براى خويشان خود در مكّه كسان لاغر و قحطزدهء خود نان را در آبگوشت خورد كرد و بر ايشان تريد مهيّا كرد . ( ب )\r\n( 2 ) . در سيرت رسول اللّه آمده : و نخست كسى كه در عرب رسم جفنه ثريد سنّت نهاد و به مردم داد وى بود ، و نخست كسى كه در عرب رسم رحلة الشتاء و الصّيف نهاد وى بود ، تا شاعر ايشان در حق وى چنين گويد :\r\n عمرو الّذى هشم الثّريد لقومه * قوم بمكّة مسنتين عجاف \r\n سنّت إليه الرّحلتان كلاهما * سفر الشّتاء و رحلة الأصياف \r\n( سيرت رسول اللّه ، 1 / 123 و 124 ) . عمرو العلى براى خويشان خود در مكه كسان لاغر و قحط زده خود نان را در آبگوشت خورد كرد و بر ايشان تريد مهيا كرد . به دو نسبت داده شده هر دو سفر ، سفر زمستان و سفر تابستان .\r\n( 3 ) . خصب : فراوانى و وسعت .\r\n( 4 ) . سورهء قريش ، 1 و 2 : براى ائتلاف قريش ، ائتلافشان در كوچيدنهاى زمستانه و تابستانه .\r\n","page_name":" 61 ","page_number":99},
  {"content":"\r\n\r\n نسبت اليه الرّحلتان كلاهما * سير الشّتاء و رحلة الاصياف \r\nبدين گونه روز تا روز كار هاشم بالا گرفت و فرزندان عبد مناف قوى حال شدند و از اولاد عبد الدّار پيشى گرفتند و شرافتى از ايشان زياده بدست كردند ، لاجرم دل بدان نهادند كه منصب سقايت و رفادت و حجابت و لواء و دار النّدوه را از اولاد عبد الدّار بگيرند و خود متصرّف شوند ، و در اين مهم عبد الشّمس و هاشم و نوفل و مطّلب اين هر چهار برادر همداستان شدند .\r\nو در اين وقت رئيس اولاد عبد الدّار ، عامر بن هاشم بن عبد مناف بن عبد الدّار بود و چون او از انديشهء اولاد عبد مناف آگهى يافت دوستان خويش را طلب كرد و اولاد عبد مناف نيز اعوان و انصار خويش را فراهم كردند در اين هنگامه بنى اسد بن عبد العزّى بن قصىّ و بنى زهرة بن كلاب و بنى تيم بن مرّة بن كعب بن لؤىّ و بنى الحرث بن فهر بن مالك بن النّضر از دوستان و هواخواهان اولاد عبد مناف گشتند .\r\nپس هاشم و برادرانش ظرفى از طيب « 1 » و خوشبوئيها مملو ساخته به مجلس حاضر كردند و آن جماعت دستهاى خود را بدان طيب آلوده ساخته و دست به دست اولاد عبد مناف دادند و سوگند ياد كردند كه از پاى ننشينند تا كار به كام نكنند . و هم از براى تشييد « 2 » قسم ، به خانهء مكّه در آمده دست بر كعبه نهادند و آن سوگندها را مؤكد ساختند كه هر پنج منصب را از اولاد عبد الدّار بگيرند . و از اين روى كه ايشان دستهاى خود را با طيب آلوده ساختند آن جماعت را مطيّبين خواندند ، قبيلهء بنى مخزوم بن يقظة بن مرّه و بنى سهم بن عمرو بن هصيص و بنى عدى بن كعب از انصار بنى عبد الدّار شدند و با اولاد عبد الدّار به خانهء مكّه آمده سوگند ياد كردند كه اولاد عبد مناف را به كار ايشان مداخلت ندهند و مردم عرب اين جماعت را احلاف « 3 » لقب نهادند . اما قبيلهء عامر بن لؤىّ و طايفهء محارب بن فهر كنارى گرفته با هيچ طايفه يار نشدند .\r\nبالجمله اين دو حلف در ميان عرب مشهور شد و آن دو جماعت به احلاف و مطيّبين اشتهار يافتند .\r\n\r\n\r\n","description":"","footnote":"\r\n( 1 ) . طيب : هر چيز خوشبو .\r\n( 2 ) . تشييد : محكم و پابرجا كردن .\r\n( 3 ) . جمع حلف : پيمان .\r\n","page_name":" 62 ","page_number":100},
  {"content":"\r\n\r\n\r\n[ حلف الفضول 
  ]\r\nو ديگر حلفى كه در ميان عرب مشهور است حلف الفضول است ، و آن چنان بود كه قبايل قريش در خانهء عبد اللّه بن جدعان بن عمرو بن كعب بن سعد بن تيم بن مرّة بن كعب بن لؤىّ حاضر شدند ، چه او مردى جليل القدر بود و اولاد هاشم و بنى المطّلب و اولاد اسد بن عبد العزّى و زهرة بن كلاب و تيم بن مرّة در ميان آن قبايل حاضر بودند ، پس سوگند ياد كردند كه احدى را از اهل مكّه مظلوم نگذارند و اگر كسى را ظلمى در رسيد آن جمله به استظهار « 1 » يكديگر رفع ظلم از او بكنند .\r\nو همچنان آن كس كه وارد مكه شود مادام كه در آن بلد شريف است در امان باشد ، و اگر مظلوم باشد هيچ كس آسوده نشود تا احقاق حق او نكنند ، و رسول صلّى اللّه عليه و آله در تمجيد اين حلف است كه فرمود : اگر در اسلام مرا به چنين حلف دعوت كنند اجابت فرمايم . اكنون بر سر داستان رويم .\r\n\r\n[ تقسيم مناصب مكّه 
  ]\r\nچون جماعت احلاف و مطيّبين از پى كين برجوشيدند و ادوات مقابله و مقاتله طراز « 2 » كردند دانشوران و عقلاى جانبين به ميان در آمده گفتند : اين جنگ جز زيان طرفين نباشد و از اين آويختن و خون ريختن قريش ضعيف گردند و قبايل عرب بديشان فزونى جويند ، بهتر آن است كه كار به صلح رود .\r\nو در ميانه مصالحه افكندند و قرار بدان نهادند كه سقايت و رفادت با اولاد عبد مناف باشد و حجابت و لوا و ندوه را اولاد عبد الدّار تصرف كنند . پس از جنگ بازايستادند و با هم به مدارا شدند . آنگاه اولاد عبد مناف از بهر آن دو منصب با هم قرعه زدند و آن هر دو به نام هاشم برآمد . پس در ميان اولاد عبد مناف و عبد الدّار مناصب خمسه همى به ميراث مىرفت . چنان كه در زمان رسول صلّى اللّه عليه و آله عثمان بن ابى طلحة بن عبد العزّى بن عثمان بن عبد الدّار كليد مكّه داشت ، و چون رسول صلّى اللّه عليه و آله\r\n\r\n\r\n","description":"","footnote":"\r\n( 1 ) . استظهار : پشت‌گرمى و كمك .\r\n( 2 ) . طراز : به معنى آراستن و پيراستن و ساختن آمده است .\r\n","page_name":" 63 ","page_number":101},
  {"content":"\r\n\r\nفتح مكه كرد عثمان را طلب داشت و مفتاح را به دو داد و فرمود : خذوها خالدة تالدة لا ينزعها منكم الّا ظالم . و اين عثمان چون به مدينه هجرت كرد كليد را به پسر عم خود شيبه گذاشت و در ميان اولاد او بماند .\r\nاما لوا در ميان اولاد عبد الدّار بود تا آن زمان كه مكّه مفتوح گشت ، ايشان به خدمت آن حضرت رسيده عرض كردند كه اجعل اللّواء فينا . آن حضرت فرمود در جواب كه : الاسلام اوسع من ذلك . كنايت از آنكه اسلام از آن بزرگتر است كه در يك خاندان رايات فتح آن بسته شود ، پس آن قانون برافتاد .\r\nو دار النّدوه تا زمان معاويه برقرار بود و چون او امير شد آن خانه را از اولاد عبد الدّار بخريد و دار الاماره كرد .\r\nاما سقايت و رفادت از هاشم به برادرش مطّلب رسيد و از او به عبد المطّلب بن هاشم افتاد و از عبد المطّلب به فرزندش ابو طالب رسيد . و چون ابو طالب اندك مال بود براى كار رفادت از برادر خود عباس زرى به قرض گرفت و حاجيان را طعام داد و چون نتوانست اداى آن دين كند منصب سقايت و رفادت را در ازاى آن قرض به عباس گذاشت . و از عباس به پسرش عبد اللّه رسيد ، و از او به على بن عبد اللّه ، و از على به فرزندش محمّد انتقال يافت و از او به سفّاح خليفه و همچنان تا غايت خلفاى بنى عباس بداشتند . و هم‌اكنون از اينجا بر سر سخن رويم .\r\nچون هاشم منصب سقايت و رفادت بيافت و نيك بزرگ شد ، همه‌ساله چون هنگام حج كردن برسيد در ميان قريش برپا مىايستاد و مىگفت : اى جماعت قريش ، شما همسايگان خدا و اهل بيت اوئيد ، اينك حاجيان در مىرسند و ايشان مهمان خدايند ، هر كرا هر چه ممكن است حاضر كند تا ايشان را طعام و شراب دهيم ، و اگر من از مال خود كفايت اين جمله مىكردم هرگز از شما چيزى طلب نمىكردم . مردم قريش سخنان او را به جان و دل اصغا مىفرمودند و هر كرا مكانتى بود اعانتى مىنمود و هاشم حاجيان را طعام و شراب مىداد چندان‌كه از مكّه بدر شوند . و چون ايام حج منقضى مىشد هم به نظم و نسق امور قريش مىپرداخت بدين روش ، روز تا روز بر جلالت و عظمت بيفزود .\r\nاما عبد الشّمس كه برادر بزرگتر بود قلّت مال و كثرت عيال داشت و بيشتر وقت براى كسب معيشت مشغول تجارت بود و در مكّه حضور نمىداشت از اين روى به\r\n\r\n","description":"","footnote":"","page_name":" 64 ","page_number":102},
  {"content":"\r\n\r\nمكانت و ثروت هاشم حسد برد و دل با او بد كرد و در ميان ايشان خصمى باديد آمد و اين خصومت در ميان اولاد ايشان باقى ماند .\r\n\r\n[ اولاد هاشم 
  ]\r\nو هاشم را چهار پسر بود .\r\nاول : عبد المطّلب كه جد رسول صلّى اللّه عليه و آله است .\r\nدوم : اسد كه پدر فاطمه است و فاطمه مادر امير المؤمنين على عليه السّلام است .\r\nسيم : نضله « 1 » و از او فرزندى باقى نماند .\r\nچهارم : ابا صيفى .\r\nو نيز او را پنج دختر بود :\r\nاول : شفا .\r\nدوم : خالده .\r\nسيم : ضعيفه « 2 » .\r\nچهارم : رقيه « 3 » .\r\nپنجم : حيّه .\r\nمادر اسد ، قيله دختر عامر بن مالك الخزاعى بود ، و مادر ابا صيفى و حيّه ، هند دختر عمرو بن ثعلبه خزرجيه بود ، و مادر نضله و شفا زنى از قضاعه بود ، و مادر خالد و ضعيفه دختر ابى عدىّ مازنيه بود ، و مادر عبد المطّلب و رقيه ، سلمى « 4 » بنت عمرو بن زيد بن لبيد بن خداش بن عامر بن غنم بن عدىّ بن النّجار بود ، و مادر سلمى ، عميره دختر صخر بن حارث بن ثعلبة بن مازن بن النّجار بود ، و مادر عميره ، سلمى دختر عبد الاشهل النّجاريه بود و اين سلمى كه به حبالهء نكاح هاشم درآمد\r\n\r\n\r\n","description":"","footnote":"\r\n( 1 ) . متن : فضله .\r\n( 2 ) . متن : صعيفه .\r\n( 3 ) . به روايت طبقات : رقيه دختر هاشم در خردسالى درگذشت ( 1 / 70 ) .\r\n( 4 ) . طبرى به نقل ابن اسحاق ، او را دختر زيد بن عمرو بن لبيد بن حرام بن حداس بن جندب بن عدى بن نجار مىداند ؛ ( تاريخ طبرى ، 3 / 799 ) .\r\n","page_name":" 65 ","page_number":103},
  {"content":"\r\n\r\nمدت زمانى زن اجنحة بن الجلاح « 1 » بن الجريش بن جحجبا بن كلفة بن عوف بن عمرو بن عوف بن ملك بن الاوس بود و از او فرزندى عمرو نام داشت « 2 » و در بلدهء مدينه سكون مىفرمود ، و بعد از اجنحه پيمان داد كه ديگر به حبالهء نكاح كس در نيايد مگر به شرط آنكه اختيار جدائى با خودش باشد و آن روز كه شوهر را نخواهد از او طلاق تواند گرفت .\r\nو از آن سوى چنان افتاد كه هاشم در خواب ديد كه بايد به مدينه شود و سلمى را به حبالهء نكاح درآورد ، پس در سفرى كه به سوى شام براى تجارت مىرفت به مدينه درآمد و به خانهء عمرو فرود شده ، دختر او سلمى را به شرط زنى بگرفت . و عمرو با هاشم پيمان بست كه دختر خود را با تو دادم بدان شرط كه اگر از او فرزندى به وجود آيد ، همچنان در مدينه زيست كند و كس او را به مكّه نبرد . هاشم بدين پيمان رضا داد و در مراجعت از شام ، سلمى را به مكّه آورد ، و چون سلمى حامله شد بنا به آن عهد كه شده بود او را برداشته ديگر باره به مدينه آورد تا در آنجا بار بگذارد ، و خود عزيمت شام فرمود و در ارض غزه بدرود جهان كرد .\r\nاما از اين سوى سلمى بار بنهاد و پسرى آورد ، و چون كودك را بر سر ، موئى سفيد بود او را شيبه نام نهادند و تربيت همىكردند .\r\nو بعد از هاشم منصب سقايت و رفادت به برادر كوچكترش مطّلب انتقال يافت .\r\nاز اين روى كه مكانت و حصافت و ثروت او از عبد الشّمس زياده بود و قريش او را به سبب آن سماحت « 3 » و شرافت كه داشت فيض لقب دادند ، و مطّلب چندان اين دو منصب را بداشت كه شيبه كه مشهور به عبد المطّلب است در مدينه به حدّ رشد رسيد ، پس برادرزاده را از مدينه به مكّه آورد و اين دو منصب را به دو تفويض نمود - چنان كه در ذيل قصهء عبد المطّلب در جاى خود مذكور خواهد شد - .\r\n\r\n\r\n","description":"","footnote":"\r\n( 1 ) . شرف النّبى او را زن احيحة بن الجلاح مىنويسد . ( ص 190 ) .\r\n( 2 ) . ابن سعد گويد : شيبة الحمد يا عبد المطّلب و رقيه كه در خردسالى درگذشت و مادر اين دو سلمى دختر عمر بن زيد بن لبيد بن خداش بن عامر بن غنم بن عدى بن نجار است و دو برادر مادرى هم داشته‌اند كه عمرو و معبد پسران احيحة بن جلاح بن حريش بن جحجبا بن كلقة بن عوف بن عمرو بن عوف بن اوس‌اند . ( طبقات ، 1 / 71 ) .\r\n( 3 ) . سماحت : جود و سخاوت .\r\n","page_name":" 66 ","page_number":104},
  {"content":"\r\n\r\n\r\nجلوس ربيعه در مملكت يمن پنج هزار و هفتصد و چهل و يك سال بعد از هبوط آدم عليه السّلام بود « 1 »\r\n\r\n[ تبابعهء يمن 
  ]\r\nربيعة بن نضر برادر عدىّ بن نضر لخمى است - كه ذكر حالش در ذيل قصّهء جذيمة الابرش نگارش يافت . بالجمله ربيعه بعد از آنكه روزگار دولت تبّع الاصغر سپرى شد به استظهار اعوان و انصار بر مملكت يمن استيلا جست و سرير ملكى را نشيمن ساخت ، خرد و بزرگ اوامر و نواهيش را مطيع و منقاد شدند و سر در خط فرمانبرداريش نهادند ، چندان‌كه كار سلطنت بر وى استوار شد و مدّتى به شادكامى روزگار برد .\r\nاز قضا خوابى هولناك ديد و سخت بترسيد و چون بامداد جامهء خواب بگذاشت ، كاهنان و منجّمان حضرت را طلب داشت و گفت : دوش خوابى هولناك ديده‌ام ، نخست صورت خواب را باز نمائيد ، آنگاه زبان به تعبير گشائيد .\r\nايشان عرض كردند كه : ما را بدين كار توانائى نباشد ، اگر ملك خواهد خواب خود را باز نمايد تا ما به تعبير آن اقدام نمائيم .\r\nربيعه گفت : چون من آنچه در خواب ديده‌ام بازگويم و تعبير شود من با آن تعبير اطمينان نخواهد بود ، آنگاه مطمئن شوم با سخن شما كه صورت خواب را نيز بنمائيد .\r\n\r\n\r\n","description":"","footnote":"\r\n( 1 ) . برابر ص 88 جلد دوم از كتاب اول چاپ سنگى ناسخ التواريخ .\r\n","page_name":" 67 ","page_number":105},
  {"content":"\r\n\r\nآن جماعت عرض كردند كه : اين مهم جز از سطيح و شق ساخته نشود و اين دو تن سرآمد كاهنان جهان بودند - چنان كه عن قريب ذكر حال ايشان مرقوم خواهد شد - .\r\nلاجرم ربيعه كس به طلب سطيح و شق فرستاد . نخستين سطيح حاضر شد ، پس پادشاه يمن روى با وى كرد و گفت : اى سطيح بازگوى كه من به چه صورت در خواب ديده‌ام ؟\r\nسطيح گفت : رأيت جمجمة خرجت من ظلمة ، فوقعت بارض تهمة فاكلت منها كلّ ذات جمجمة . يعنى : در خواب ديدى كه انگشتى « 1 » افروخته از ظلمت برآمد و به زمين تهامه افتاد و خورد هر صاحب سرى را .\r\nربيعه گفت : اى سطيح هيچ خطا نگفتى ، اكنون بازگوى كه تأويل آن خواب به كجا خواهد كشيد .\r\nسطيح گفت : احلف بما بين الحرّتين من حنش ، لتهبطنّ ارضكم الحبش ، و ليملكنّ ما بين الى جرش . يعنى : سوگند ياد مىكنم به هر جانورى كه در ميان حرّه دهنا و حرّهء بنى هلال است كه مردم حبشه اين اراضى را فرو مىگيرند و مالك مىشوند اراضى جرش را تا ابين كه از يمن تا عدن باشد .\r\nربيعه گفت : اى سطيح اين خبرى دهشت‌انگيز و وحشت‌آميز بود ، اكنون بگوى كه اين داهيه در زمان خواهد بود يا از پس روزگار ما صورت خواهد بست ؟\r\nسطيح گفت : [ لا 
  ] بل بعده بحين ، اكثر من ستّين او سبعين بمضيين من السنين .\r\nيعنى : در روزگار تو آسيبى نخواهد بود ، بلكه از پس شصت ( 60 ) سال و هفتاد ( 70 ) سال يا زياده اين تركتاز واقع خواهد گشت .\r\nربيعه گفت : آيا اين مملكت را هميشه مردم حبش خواهند داشت يا سلطنت ايشان منقرض خواهد شد ؟\r\nسطيح عرض كرد : بل ينقطع لبضع و سبعين من السّنين ثمّ يقتلون و يخرجون منها هاربين . يعنى : بعد از هفتاد سال سلطنت حبشه منقرض مىشود و كشته و پراكنده مىگردند .\r\nربيعه گفت : آيا كدام پادشاه بدين جماعت غلبه خواهد كرد ؟\r\n\r\n\r\n","description":"","footnote":"\r\n( 1 ) . انگشت : آتش ذغال .\r\n","page_name":" 68 ","page_number":106},
  {"content":"\r\n\r\nسطيح گفت : يليه ارم ذى يزن يخرج عليهم من عدن فلا يترك منهم احدا باليمن .\r\nيعنى : پسر ذى يزن بر آن قوم غلبه خواهد جست ، ايشان را قلع و قمع خواهد كرد .\r\nربيعه گفت : آيا اولاد ذى يزن سلطنت جاودانه در يمن خواهند داشت ؟ يا دولت ايشان نيز سپرى مىشود ؟\r\nسطيح عرض كرد : دولت ايشان نيز نخواهد ماند .\r\nگفت : كدام كس غلبه كند ؟\r\nسطيح معروض داشت : نبىّ كريم زكىّ يأتيه الوحى من قبل العلى .\r\n[ ربيعه 
  ] گفت : اين پيغمبر از كدام خاندان خواهد بود ؟\r\nسطيح گفت : رجل من ولد غالب بن فهر يكون الملك فى قومه الى آخر الدّهر .\r\nيعنى : آن پيغمبر مردى از اولاد فهر است و تا انتهاى دنيا پادشاهى در دودمان او خواهد بود .\r\nربيعه گفت : مگر از براى دنيا نهايتى است ؟\r\nسطيح گفت : بلى ، يوم يجمع فيه الاوّلون و الآخرون يسعد فيه المحسنون و يشقى فيه المسيئون « 1 » . و بدين سخنان خبر از روز قيامت داد .\r\nربيعه گفت : اى سطيح آيا بدانچه مرا خبر دادى راست گفتار باشى ؟\r\nدر جواب عرض كرد : [ نعم 
  ] و الشفق « 2 » و الغسق « 3 » و الفلق اذا اتّسق انّ ما انبائك به لحقّ ، يعنى : قسم به شام و صبح كه آنچه گفتم مقرون به صدق و صواب بود .\r\nچون اين كلمات به پايان رسيد ، خبر ورود شق را به عرض ربيعه رسانيدند . ملك يمن فرمود تا سطيح را به جائى معيّن بازداشتند و شق را پيش طلبيد تا اين دو كاهن از سخنان يكديگر نيابند و روى با شق كرد و گفت : صورت خواب مرا بازگوى ؟\r\nشق عرض كرد : رأيت حممة خرجت من ظلمة فوقعت بين روضة « 4 » و اكمة « 5 » فاكلت منها كلّ ذات نستمة .\r\n\r\n\r\n","description":"","footnote":"\r\n( 1 ) . يعنى : قيامت آن روز است ك خلق اول و آخر جمع شوند و ايشان را در عرضه حساب و كتاب آورند . و آنگاه نيكوكاران نجات و بهشت با نعيم دهند و بدكاران را دوزخ با عذاب دهند .\r\n( 2 ) . شفق : آن سرخى است كه در غروب تا هنگام عشا در فلك ظاهر شود .\r\n( 3 ) . غسق : تاريكى اول شب را گويند .\r\n( 4 ) . روضة : در بلاد عرب بسيار است از جمله يكصد و سى و شش مقام معروف به اين نام است .\r\n( 5 ) . اكمه : نام قريه‌اى در يمامه .\r\n","page_name":" 69 ","page_number":107},
  {"content":"\r\n\r\nو چون از تعبير آن خواب پرسيد گفت : اخلف بما بين الحرّتين من انسان لينزّلن ارضكم السّودان و ليغلبنّ على كلّ طفلة البنان و يملكنّ ما بين ابين الى نجران « 1 » .\r\nو چون از غلبهء آن جماعت بازجست كه در عهد دولت اوست يا از پس او ؟\r\nفقال : لا . بل بعده به زمان ثمّ يستنقذكم منهم عظيم شأن و يذيقهم اشدّ الهوان .\r\nشق گفت : اى ربيعه بعد از زمان دولت تو اهل سودان بدين مملكت چيره خواهند شد ، آنگاه مردى بزرگ شما را از بلاى ايشان نجات خواهد داد و آن جماعت را ذليل و زبون خواهد كرد .\r\nربيعه گفت : آن كس كه بر ايشان غلبه جويد ، كيست ؟\r\nشق گفت : غلام ليس مدنىّ و لا مدن يخرج من بيت ذى يزن .\r\nچون از مدّت پادشاهى اولاد ذى يزن سؤال كرد ؟ گفت : ينقطع برسول مرسل يأتى بالحقّ و العدل بين اهل الدّين و الفضل يكون الملك فى قومه الى يوم الفضل .\r\nآنگاه ربيعه از آثار روز قيامت پرسيد ؟ قال : يوم تخزى فيه الولاة يدعى فيه من السّماء بدعوات يسمع منها الاحياء و الاموات و يجمع فيه بين النّاس للميقات يكون فيه لمن ابقى الفوز و الخيرات .\r\nربيعه گفت : اى شق آيا راست گفتى اين سخنان را ؟ قال : اى و ربّ السّماء و الارض و ما بينهما من رفع و خفض انّ ما انبائك بالحقّ ما فيه امض .\r\nچون اين سخنان به پايان رفت و ربيعه سخنان سطيح و شق را موافق يافت به نبوّت و رسالت خاتم الانبياء صلّى اللّه عليه و آله و بازپرس روز جزاء ايمان آورد و از بيم آنكه اهل بيتش به دست مردم حبشه اسير و دستگير شوند ، زن و فرزند خود را از يمن كوچ داده به سوى عراق عرب فرستاد و نامه‌اى به حضرت اردوان كه در اين وقت ملك ايران بود نگاشت و از وى درخواست نمود كه ايشان را در بلدى شايسته ساكن فرمايد .\r\nپادشاه ايران حكم داد تا ايشان را در حيره فرود آوردند و حكومت حيره در اين وقت از قبل اردوان با عمرو بن عدىّ مفوّض بود كه هم برادرزادهء ربيعه بود . لاجرم عمرو فرزندان برادر را نيكو بداشت و در تربيت ايشان مساعى جميله معمول فرمود . و مدت سلطنت ربيعة بن نضر در مملكت يمن دو سال بود .\r\n\r\n\r\n","description":"","footnote":"\r\n( 1 ) . نجران : از مخاليف مله است از طرف يمن .\r\n","page_name":" 70 ","page_number":108},
  {"content":"\r\n\r\n\r\nظهور سطيح و شق پنج‌هزار و هفتصد و چهل و دو سال بعد از هبوط آدم عليه السّلام بود\r\n« 1 » بالجمله ربيع بن ربيعة بن مسعود « 2 » جسدى بود بر پشت افتاده و از براى او سر و گردن نبود و جوارح نداشت بلكه صورت او در سينهء او واقع بود و قدرت بر جلوس نداشت مگر گاهى كه غضب شديد بر وى مستولى مىشد و ابدا ايستادن نتوانست ، و از اين روى كه هميشه مانند سطحى از گوشت بر قفا افتاده بود سطيح لقب يافت ، و پيوسته در ارض جابيه سكون داشت . و چون ملوك خواستندى از وى خبر گرفتندى او را در جامه‌اى پيچيده به مجلس حاضر مىساختند ؛ و چون مشگش جنبش مىدادند تا تنبيه يافته به جواب و سؤال اقدام مىفرمود و از اخبار آينده آگهى مىداد ، و او پسر خالهء شق است ، و هو شق بن صعب بن نشكر بن رهم بن افرك بن قسر بن عبقر بن انمار بن اراش بن لحيان بن عمرو بن الغوث بن نابت بن مالك بن زيد بن كهلان بن سبا « 3 » ، و شق از اين روى اين نام يافت كه يك نيمه آدمى بود .\r\nچه او را يك پا و يك دست و يك چشم نبود و اين هر دو در يك ساعت متولد شدند و هم در آن ساعت طريفة الخير ايشان را بخواست و آب دهان خود را در دهن ايشان افكند و گفت : اين دو پسر در فن كهانت قائم مقام و نايب مناب منند . اين\r\n\r\n\r\n","description":"","footnote":"\r\n( 1 ) . برابر ص 90 جلد دوم از كتاب اوّل چاپ سنگى ناسخ التواريخ .\r\n( 2 ) . به روايت طبرى نام او : ربيع بن ربيعة بن مسعود بن مازن بن ذئب بن عدى بن مازن بن عسان بود و وى را ذئبى نيز گفتند كه نسب از ذئب بن عدى داشت ( تاريخ طبرى ، 2 / 659 ) .\r\n( 3 ) . به روايت طبرى : وى شق پسر صعب بن يشكر بن رهم بن افرك بن نذير بن قيس بن عبقر بن انمار بود ( تاريخ طبرى ، 2 / 659 ) .\r\n","page_name":" 71 ","page_number":109},
  {"content":"\r\n\r\nبگفت و جان بداد .\r\nو اين دو تن در فن كهانت به درجهء كمال ارتقا نمودند . و ما بعضى از كلمات ايشان را كه دلالت بر ظهور پيغمبر آخر زمان صلّى اللّه عليه و آله داشت در ذيل قصهء ربيعة بن نضر مرقوم داشتيم . اكنون از كلمات سطيح كه منهى « 1 » بر ظهور قائم آل محمّد است برمىنگاريم .\r\nمعلوم باد كه روزى ذا جدن كه اول كس است كه در يمن غنا كرد و به سبب حسن صوت اين لقب يافت ، چه نام او علس بن الحارث است و از قبيلهء حمير باشد .\r\nمع القصه سطيح را طلب داشت تا از زمان آينده خبر گيرد ، و قبل از رسيدن سطيح چند دينار زر از بهر انعام او برگرفت ، و در تحت قدم خود پنهان فرمود ، و خواست تا قبل از حكم و كهانت او را آزموده كند . و چون سطيح درآمد ، ذا جدن گفت : اى سطيح بگو تا چه از بهر تو نهفته‌ام ؟\r\nسطيح عرض كرد : حلفت بالبيت و الحرم و الحجر الاصمّ و الليل اذا أظلم و الصّبح اذا تبسّم و بكل فصيح و ابكم لقد خبأت لى دينارا بين النّعل و القدم .\r\nذا جدن از گفتار وى در عجب رفت و گفت : اين علم را از كجا آموختى ؟\r\nسطيح گفت : من قبل أخ لى جنّى ينزل معى أنّى نزلت يعنى . از برادرم كه يكى از جن باشد و هر جا من فرود مىشوم او نيز با من است .\r\nاين بگفت و آنگاه اين كلمات را فرمود كه : خبر از ظهور قائم آل محمّد صلّى اللّه عليه و آله دهد .\r\nفقال سطيح : اذا غارت الاخيار و فارت الاشرار و كذب بالاقدار و حمل المال بالاوقار و خشعت الابصار لحامل الاوزار و قطعت الارحام و ظهرت الطّغام المستحلى الحرام فى حرمة الاسلام و اختلفت الكلمة و خفرت الذّمة و قلّت الحرمة و ذلك عند طلوع الكوكب الّذى يفزع العرب و له شبيه الذّنب فهناك تنقطع الامطار و تجفّ الانهار و تختلف الاعصار و تغلو الاسعار فى جميع الاقطار ثمّ يقبل البربر بالرّايات الصّفر على البراذين التبر حتّى ينزلوا مصر فيخرج رجل من ولد صخر فيبدّل الرّايات السّود بالحمر فيبيح المحرّمات و ينزل النّساء بالثّدايا معلّقات و هو صاحب نهب الكوفة فرت بيضاء السّاق مكشوفة على الطّريق مردوفة بها الخيل محفوفة قد قتل زوجها و كثر عجزها و استحلّ فرجها فعندها يظهر ابن النّبى المهدىّ\r\n\r\n\r\n","description":"","footnote":"\r\n( 1 ) . انهاء : خبر دادن .\r\n","page_name":" 72 ","page_number":110},
  {"content":"\r\n\r\nو ذلك اذا قتل المظلوم بيثرب و ابن عمه فى الحرم و ظهر الخفى فوافق الوسمىّ فعند ذلك يقبل المشئوم بجمعه الظلوم فيظاهى الرّوم بقتل القروم فعندها ينكسف كسوف اذا جاء الرّجوف و صفّ الصّفوف ثمّ يخرج ملك من اليمن من صنعا و عدن ابيض كالقطن اسمه حسين او حسن فيذهب بخروجه غمر الفتن فهناك يظهر اللّه مباركا زكيا و هاديا مهديا و سيّدا علويّا ينفرج النّاس اذا أتاهم به من اللّه الّذى هداهم فيكشف بنوره الظّلماء و يظهر به الحق بعد الخفاء و يفرّق الاموال فى النّاس بالسّواء و يغمد السّيف فلا يسفك الدّماء و يعيش النّاس فى البشر و الهناء و يغسل بماء عدله عين الدّهر من القذى و يردّ الحقّ على اهل القرى و يكثر فى النّاس الضيافة و القرى و يرفع بعدله الغواية و العمى كانّه كان غبارا و انجلا ، فيملأ الارض عدلا و قسطا و الايّام حيّا و هو علم للسّاعة بلا افتراء .\r\nاين جمله بىزياده و نقصان كلام سطيح است و خلاصهء معنى آن اين است كه فرمايد : چون اندك شوند اخيار و طغيان كنند اشرار و مردم قطع ارحام فرمايند و حلال از حرام نشناسند و با هيچ پيمان و عهد نپايند ، آنگاه ستارهء ذو ذنب باديد آيد و قبائل عرب ترسان و هراسان باشند ، در اين وقت سحاب از سيلان بازايستد و انهار را جريان نماند و بلاى قحط و غلا در افتد ، پس جماعتى از مردم بربر خروج كنند و بر اسبها زين زرّين بندند ، و علمهاى زرد بر پاى كنند ، و مصر را فروگيرند .\r\nآنگاه از اولاد صخر مردى با لشكر به سوى كوفه تاختن كند و آن اراضى را مسخّر فرمايد و مردان را بكشد و زنان را با پستانها بياويزد و دختران را مكشوف و برهنه بدست لشكريان دهد ، در آن هنگام قائم آل محمّد صلّى اللّه عليه و آله ظاهر شود و از پس او مردى بزرگوار در مدينه شهيد شود ، و پسر عم او در مكّه به قتل آيد ، و اين در ماه ربيع الاول باشد . از پس اين واقعه ، بزرگان روم مقتول شوند و كسوفى نيز واقع گردد ، آنگاه ملكى از يمن باديد آيد كه نام او حسين يا حسن باشد و از خروج او فتنه‌هاى برخاسته فرو نشيند . و در آن هنگام دولت صاحب الزّمان صلوات اللّه عليه جهان را فروگيرد و خونريزى به كران رسد و مالها بر مردم بالسّويه قسمت شود ، و قبايل در طرب و راحت درآيند ، و با هم مهربان و دوست باشند ، و يكديگر را ميهمان كنند ، و كار همه به عدل و نصفت رود و اين علامت قيامت باشد .\r\nبالجمله سطيح با شق چنان كه در يك ساعت متولد شدند هم در يك ساعت\r\n\r\n","description":"","footnote":"","page_name":" 73 ","page_number":111},
  {"content":"\r\n\r\nوداع جهان گفتند و جسد ايشان را در زمين جحفه مدفون ساختند و مدت زندگانى ايشان در اين جهان شش صد ( 600 ) سال بود .\r\n\r\nجلوس مرثد بن عبد كلال در مملكت يمن پنج هزار و هفتصد و چهل دو سال بعد از هبوط آدم عليه السّلام بود\r\n« 1 » مرثد بن عبد كلال برادر مادرى تبّع اصغر است ، بعد از ربيعة بن نضر بر كرسى سلطنت بر آمد و بر مملكت يمن استيلا يافت « 2 » . خرد و بزرگ سر در ربقهء طاعتش نهادند و اوامر و نواهيش را مطيع و منقاد آمدند . و او در سال سى و هفتم سلطنت خويش خوابى هولناك ديد و سخت بترسيد و چون بيدار شد آن خواب را فراموش كرد و كاهنان عرب را فراهم نموده خواست تا صورت خواب را بازنمايند و تعبير كنند ، هيچ يك را اين قدرت نبود ، عاقبة الامر غفيرا « 3 » كه زنى كاهنه بود صورت خواب او را بازنمود و تعبير آن را كه دلالت بر ظهور خاتم الأنبياء صلّى اللّه عليه و آله داشت بگفت - چنان كه تفصيل آن در ذيل قصهء غفيرا مرقوم خواهد افتاد - و مدت سلطنت مرثد در مملكت يمن چهل ( 40 ) سال تمام بود .\r\n\r\n\r\n","description":"","footnote":"\r\n( 1 ) . برابر ص 92 جلد دوم از كتاب اول چاپ سنگى ناسخ التواريخ .\r\n( 2 ) . به روايت ابن اثير : چون ربيعه درگذشت و پادشاهى يمن به حسان بن تبّان بن ابى كرب بن ملليكرب بن زيد بن عمرو ذو الاذعار رسيد . ( تاريخ كامل ، 2 / 488 ) .\r\n( 3 ) . روضة الصّفا : عفيرا : ( 2 / 1018 ) . تاريخ روضة الصّفا اثر مير خواند ، تصحيح جمشيد كيان‌فر . - تهران : اساطير ، 1380 .\r\n","page_name":" 74 ","page_number":112},
  {"content":"\r\n\r\n\r\nظهور غفيراى كاهنه پنج‌هزار و هفتصد و هشتاد سال بعد از هبوط آدم عليه السّلام بود « 1 »\r\nغفيرا دختر دوشيزه‌اى بود كه پرتو ديدارش با خورشيد چاشتگاه پنجه زدى و لمعات « 2 » جبينش از فروغ ماه خراج گرفتى با حسن ديدار و لطف گفتار ، در فن كهانت سرآمد ابناى روزگار بود . در زمان او مرثد بن عبد كلال كه سلطنت يمن داشت - چنان كه مذكور شد - خوابى ديد هولناك و سخت ترسيده و از جامهء خواب انگيخته شد و از غايت دهشت صورت خواب از خاطرش محو گشت . لاجرم به نزد مادر خود كه از علم كهانت بهره‌اى داشت آمد و قصّهء خويش را بگفت . مادر او در جواب فرمود كه : مرا در كهانت آن دست نيست كه خواب ناشنفته را توانم گفت و تعبير نمود .\r\nچون مرثد از مادر مأيوس شد چندان‌كه مرد و زن كاهن در طوايف مىدانست كس فرستاد و حاضر نمود و هيچ كس حل اين عقده نتوانست كرد ، ناچار مرثد دست از طلب بازكشيد و اين مهم مبهم بماند تا روزى كه مرثد عزم نخجير كردن فرمود و از شهر بيرون شده در اطراف بيابان عبور كرد ، ناگاه آهوئى بر وى گذشت مرثد اسب برانگيخت و از قفاى آهو بشتافت و چون يك دو ميل از مردم خويش دور افتاد سخت كوفته و عطشان گشت .\r\nدر اين وقت خانه‌اى چند ديد كه در دامن جبلى و كنار غارى برآورده بودند ، مرثد بىاختيار به كنار آن آبادى آمد و زنى فرتوت از آن خانه‌ها بدر شده نزد مرثد آمد و بازوى وى بگرفت و گفت : اندكى فرود آى و از رنج راه بياساى .\r\nپادشاه يمن از اسب پياده شد و جرعه‌اى آب بنوشيد و در سايهء ديوار آن زن پير بخفت و آنگاه بيدار شد و چشم بگشود ، ديده‌اش بر ديدار دخترى افتاد كه با ستارهء مشترى برابرى داشت ، سخت در رويش خيره بماند ، پس آن دختر لب شكرين بگشود و گفت : اى پادشاه يمن ، اگر هيچ آرزوى خوردنى باشدت بازگوى تا نزلى « 3 »\r\n\r\n\r\n","description":"","footnote":"\r\n( 1 ) . برابر با ص 124 جلد دوم از كتاب اول چاپ سنگى ناسخ التواريخ .\r\n( 2 ) . لمعات : برق و روشنائى .\r\n( 3 ) . نزل : آنچه را كه نزد ميهمان آرند .\r\n","page_name":" 75 ","page_number":113},
  {"content":"\r\n\r\nمهنا « 1 » مهيّا سازم ؟ مرثد بترسيد كه مبادا از اين شناخته شدن آسيبى بيند ، لاجرم سخن او را جوابى آغاز نكرد .\r\nديگر باره آن دختر به سخن آمد و گفت : اى پادشاه ، از شناخت خويش به اكراه مباش كه هيچ رنجى در اين مأمن عايد تو نخواهد گشت و خوان خوردنى پيش او نهاد و مرثد به خوردن طعام مشغول گشت و از او پرسيد كه اى دختر نيكو صورت نام تو چيست ؟\r\nوى عرض كرد كه : من غفيرا نام دارم .\r\nمرثد گفت : مرا چه دانستى كه پادشاه خطاب كردى ؟\r\nغفيرا عرض كرد كه : تو مرثد بن عبد كلالى كه جميع كاهنان را فراهم كردى تا خواب تو را بازگويند و تعبير آن را بنمايند و هيچ كس اين كار نتوانست كرد .\r\nمرثد گفت : آيا تو را آن دست هست كه حل آن مشكل كنى ؟\r\nغفيرا گفت : اين چنين كارها از من ساخته شود . همانا در خواب ديدى كه گردبادى باديد آمد و به سوى فلك بر رفتن گرفت و از ميان آن آتشى رخشنده و دودى تيره‌فام آشكار گشت و ناگاه جوى آبى گوارا پديدار آمد و شخصى مردم را همى به شرب آب دعوت فرمود و گفت : هر كه اين آب را به عدالت و نصفت نوشد سيراب گردد و هر كه دهان آلوده كند و با ظلم ارتكاب فرمايد همه نكال و عقاب عايد او شود .\r\nاين جمله صورتى است كه ملك يمن در خواب ديد و تعبير آن باشد كه :\r\nگردبادها كنايت از پادشاهان جهان است ، و آن دود و آتش جور و جفاى ايشان باشد ، و آن چشمهء زلال نمودار شريعت و آئين پيغمبر آخر زمان صلّى اللّه عليه و آله است كه هر كه به دين او شود و انصاف كند پاداش نيكو خواهد يافت ، و اگر نه از خداى قادر قاهر كيفر خواهد ديد ، و نيز نسب پيغمبر صلّى اللّه عليه و آله را بازنمود .\r\nمرثد از ديدار و گفتار غفيرا در عجب رفت و دل بر آن نهاد كه او را خواستارى نموده به شرط زنى به سراى خود آورد .\r\nو غفيرا اين معنى را نيز تفرّس فرمود و گفت : هان ، هان اى ملك يمن ، از اين انديشه بگذر كه هيچ كس از من كامروا نشود . ناچار مرثد او را وداع گفته برنشست و\r\n\r\n\r\n","description":"","footnote":"\r\n( 1 ) . مهنا : گوارا .\r\n","page_name":" 76 ","page_number":114},
  {"content":"\r\n\r\nبه لشكرگاه خويش آمد و يكصد ( 100 ) شتر سرخ‌موى بلند كوهان به دستيارى فرستادگان خويش به رسم هديه انفاذ غفيرا داشت و چندان‌كه از پس اين واقعه همى زيست ، با او از در حفاوت و مهربانى بود و همه‌ساله به انفاذ تحف و هدايا او را شاد مىداشت .\r\n\r\nجلوس وليعه در مملكت يمن پنج‌هزار و هفتصد و هشتاد و سه سال بعد از هبوط آدم عليه السّلام بود « 1 »\r\nوليعه پسر مرثد بن عبد كلال است . چون مرثد از اين جهان رخت بدر برد ، به تخت ملك برآمد و اعيان كشور و قواد لشكر را در حضرت خويش حاضر ساخت و گنج پدر را برگشاد و هر كس را در خور حال به بذل زر و سيم شاد كرد و از جلوس خود خورسند داشت . مردم از افضال و احسان او سخت اميدوار شدند و طوق طاعت او را از دل و جان بر گردن نهادند و او را همه درود و تحيّت فرستادند و در روزگار دولت او در كمال فراغت و آسايش بزيستند . مدت سلطنت وليعه در يمن نود و نه ( 99 ) سال بود « 2 » .\r\n\r\nجلوس ابرهة بن صباح پنج‌هزار و هشتصد و هفتاد و دو سال بعد از هبوط آدم عليه السّلام بود « 3 »\r\nابرهة بن صباح مرد دانا دوست و دانشور بود و از هر گونه علمى و حكمى\r\n\r\n\r\n","description":"","footnote":"\r\n( 1 ) . برابر ص 125 جلد دوم از كتاب اول چاپ سنگى ناسخ التواريخ .\r\n( 2 ) . مسعودى در مروج الذّهب ايام سلطنت او را سى و نه ( 39 ) سال مىنويسد . ( مروج الذّهب و معادن الجواهر ، تأليف ابو الحسن على بن حسين مسعودى ؛ ترجمهء ابو القاسم پاينده . - تهران :\r\nبنگاه ترجمه و نشر كتاب ، 1356 . ( 1 / 439 ) .\r\n( 3 ) . برابر ص 201 جلد دوم از كتاب اول چاپ سنگى ناسخ التواريخ .\r\n","page_name":" 77 ","page_number":115},
  {"content":"\r\n\r\nبهره‌اى جداگانه داشت ، چنان كه از مؤلفات و مصنفات او كتب فراوان بجا ماند ، و نسب او به كعب بن سباء الاصغر الحميرى مىپيوندد و لقب او نيز شيبة الحمد است .\r\nبالجمله چون بعد از وليعة بن مرثد ، درجهء پادشاهى يافت و مملكت يمن را زير فرمان بازداشت ، از براى استحكام مبانى سلطنت و تشييد قواعد دولت پيشكشى در خور حضرت شاپور ذو الاكتاف برآورد و با نامه ضراعت‌انگيز به دستيارى رسولان نرم‌گوى انفاذ درگاه او داشت .\r\nشاپور فرستادگان او را بزرگوارى داد و ايشان را كامروا مراجعت فرمود و خلعتى شاهوار از بهر ابرهه كرده ، با منشور سلطنت يمن به دو فرستاد ، و ابرهه شادخاطر بنشست و به كار سلطنت پرداخت .\r\nو چون دانسته بود از در علم و كهانت كه : مملكت يمن در زير فرمان بنى عدنان خواهد شد ، بزرگان آن قبيله و صناديد آن سلسله را پيوسته رهين احسان و افضال مىداشت و پاس عظمت و حشمت ايشان را لازم مىشمرد . چون مدت نود و هفت ( 97 ) « 1 » سال از سلطنت او بگذشت ، رخت به سراى ديگر برد و ملك به فرزند گذاشت - چنان كه در جاى خود مذكور خواهد شد - .\r\n\r\n\r\n","description":"","footnote":"\r\n( 1 ) . مروج الذّهب : 93 سال و كمتر از اين نيز گفته‌اند ( 1 / 440 ) .\r\n","page_name":" 78 ","page_number":116},
  {"content":"\r\n\r\n\r\nظهور معمرين عرب پنج‌هزار و نه صد و بيست و چهار سال بعد از هبوط آدم عليه السّلام بود « 1 »\r\nاز اين پيش قصهء هر كس از معمرين را كه از جملهء انبيا و سلاطين و ديگر كسان بوده‌اند مرقوم داشته‌ايم . اكنون ذكر حال آن مردم از عرب كه در اين جهان فراوان زيستن كرده‌اند و با ظهور خاتم الأنبياء عليه آلاف التحية و الثّناء نزديك بوده‌اند ، نگاشته مىآيد .\r\n\r\nذو الاصبع عدوانى\r\nاز جملهء معمرين ذو الاصبع عدوانى است و نام ذو الاصبع ، حرثان است و هو :\r\nحرثان بن محرّث بن الحارث بن ربيعة بن وهب بن ثعلبة بن ظرب بن عمر بن عياذ بن يشكر بن عدوان است و نام عدوان ، الحارث بوده و هو : الحارث بن عمرو بن قيس بن غيلان بن مضر است .\r\nو الحارث را از اين روى عدوان گفتند كه بر برادرش فهم ، خصمى آغازيد و بر او تاختن برده مقتولش ساخت و او را قبيله‌اى بزرگ بود چنان كه وقتى بر سر چشمه آبى نزول كرد و در ميان قبيلهء او هفتاد هزار ( 70000 ) غلام ختنه ناكرده بود .\r\nبالجمله حرثان از اين در ذو الاصبع لقب يافت كه وقتى انگشت او را مارى بگزيد و خشك شد . و كنيت ذو الاصبع ، ابا عدوان است و او از بطن جذيله بود ، و\r\n\r\n\r\n","description":"","footnote":"\r\n( 1 ) . برابر صفحه 257 جلد دوم از كتاب اول چاپ سنگى ناسخ التواريخ .\r\n","page_name":" 79 ","page_number":117},
  {"content":"\r\n\r\nدندانهاى ثنايا نداشت ، هم از اين روى او را اثرم « 1 » گفتندى ، مردى شجاع و دلاور بود و هرگز از نهب و غارت آسوده نمىنشست ، و در زمان جاهليت حكومتى لايق داشت . در اين جهان سيصد ( 300 ) سال زندگانى كرد و شعر نيكو توانست گفت .\r\nهمانا او را چهار دختر بود كه هر يك با شعشعهء جمال و فروغ جبين ، خورشيد را پنجه زدى و شعرى را شكنجه دادى ، و ذو الاصبع را با ايشان چندان شيفتگى بود كه هرگز رضا نمىداد به كابين كس در شوند و به خانهء شوهر روند ، و بر اين معنى دانا نبود كه دختر را از شوهر گزيرى نيست و زنان را بىشوى ، بهشت جاودان به گونهء زندان باشد .\r\nاز قضا روزى چنان افتاد كه در پس حجرهء فرزندان آمد و ايشان را با هم در سخن يافت ، پس خود را از دختران پنهان كرده گوش فرا داشت و اصغا فرمود كه ايشان با يكديگر گفتند كه : چون اين مجلس از بيگانه پرداخته است ، بهتر آن است كه هر چه در دل داريم بر زبان آريم . و نخستين دختر بزرگتر به سخن آمد و گفت :\r\n ألا هل أراها ليلة و ضجيعها « 2 » * أشمّ « 3 » كنصل « 4 » السّيف عين مهنّد « 5 » \r\n عليم بأدواء النّساء و أصله * اذا ما انتمى « 6 » من سرّ اهلى « 7 » و محتدى « 8 » \r\nيعنى : ممكن است شبى را ببينم و همخوابه‌اى كه بزرگوار باشد چون شمشير هندى و دانا باشد به مداواى زنان و اصل او از اهل من بود ؟\r\nبا او گفتند : همانا تو جفتى را آرزو كرده‌اى كه از خويشان و عم‌زادگان توست .\r\nآنگاه دوشيزهء دوم ، لب شكرين برگشاد و گفت :\r\n ألا ليت زوجى من اناس اولى عدى * حديث الشّباب طيّب الثّوب و العطر \r\n لصوق « 9 » بأكباد النّساء كأنّه * خليفة جان « 10 » لا ينام على وتر « 11 » \r\nيعنى : آيا باشد كه شوهر من از آن مردم گردد كه او را دشمن بسيار بود - و اين\r\n\r\n\r\n","description":"","footnote":"\r\n( 1 ) . اثرم : آن كه دندان پيش او افتاده باشد .\r\n( 2 ) . ضجيع : همخوابه را گويند .\r\n( 3 ) . شم : هر بلندى را گويند و نيز بلندى بينى را گفته‌اند .\r\n( 4 ) . نصل : شمشير و كارد و تير و امثال آن را گويند .\r\n( 5 ) . عين مهنّد : يعنى هندى باشد .\r\n( 6 ) . انتما : نسبت كردن به كسى .\r\n( 7 ) . من سرّ اهلى : يعنى از بهترين و اشرف خويشان .\r\n( 8 ) . من محتد : اصل را گويند .\r\n( 9 ) . لصق : برچفسيدن .\r\n( 10 ) . جان : نوعى از مار را گويند .\r\n( 11 ) . وتر : تنها .\r\n","page_name":" 80 ","page_number":118},
  {"content":"\r\n\r\nكنايت از آن است كه مردى بزرگ باشد ، چه مردم پست پايه را دشمن نخواهد بود - ، و جوان باشد و جامهء نيكو پوشد و خوشبوى بود و بپيچد با زن چون مارپيچان و تنها نخسبد .\r\nبا او گفتند : تو از غير خويشان خود كسى را خواسته‌اى .\r\nآنگاه دختر سيم به سخن آمد و گفت :\r\n ألا ليته يكسى الجمال نديّه « 1 » * له جفنة « 2 » تسعى بها المغر « 3 » و الجزر « 4 » \r\n له حكمات الدّهر من غيره كبرة « 5 » * تشين « 6 » فلا فان و لا ضرع « 7 » غمر « 8 » \r\nيعنى : باشد كه شوهر من كسى باشد كه مجلس او به زيب و زينت بود و خوان او هميشه گسترده باشد . حكيم و مجرب روزگار بود و ذليل و زبون كس نشود .\r\nبا او گفتند : سيد شريفى را قصد كرده‌اى .\r\nدختر چهارم سخن نمىكرد . ايشان گفتند : اكنون كه انديشهء ما را دانسته‌اى چگونه دست از تو بداريم و مكنون خاطر ترا مجهول بگذاريم ؟\r\nناچار او نيز به سخن آمد و گفت : زوج من عود خير من قعود « 9 » .\r\nيعنى : دختران را اگر جفتى از چوب بدست باشد ، بهتر از آن است كه در خانهء پدر نشسته باشند . و اين سخن در ميان عرب مثل شد .\r\nبالجمله چون ذو الاصبع سخن فرزندان را اصغا فرمود ، دانست كه ايشان را بايست به شوهر داد ، پس هر يك را بدان كس كه خواسته بودند سپرد و يك سال نام نبرد ، آنگاه ايشان را طلب داشت و نخستين با دختر بزرگتر روى كرده فرمود : چون است شوهر تو و با تو چگونه زيستن كند ؟ قالت : خير زوج يكرم الحليلة و يعطى الوسيلة « 10 » . گفت : بهترين شوهران است ، زن خود را بزرگوار دارد و اسعاف حاجت\r\n\r\n\r\n","description":"","footnote":"\r\n( 1 ) . ندى : مجلس و انجمن را گويند .\r\n( 2 ) . جفنيه : به معنى كاسهء بزرگ باشد .\r\n( 3 ) . معز : بز را گويند .\r\n( 4 ) . جزور : شتر كشتنى . جزر به ضمتين جمع آن باشد .\r\n( 5 ) . كبره : بزرگ‌سالى .\r\n( 6 ) . شين : به معنى زشتى است .\r\n( 7 ) . ضرع : به فتح ضاد و راء : سست .\r\n( 8 ) . غمر : احمق و غير مجرب .\r\n( 9 ) . مجمع الامثال ميدانى ( 1 / 320 - 321 ) . با اين تفاوت كه اشعارى كه دختر دوم گفته را براى دختر اول و اشعار گفته شده توسط دختر سوم را براى دختر دوم و اشعارى كه دختر اول گفته بود را براى دختر سوم نگاشته است كه اندك اختلافى نيز با متن ما دارد .\r\n( 10 ) . مجمع الامثال ( 1 / 320 - 321 ) : فقالت : خير زوج ، يكرم اهله ، و ينسى فضله .\r\n","page_name":" 81 ","page_number":119},
  {"content":"\r\n\r\nفرمايد .\r\nذو الاصبع فرمود : مال شما چيست و معاش شما از كدام حرفت باشد ؟ قالت خير مال الإبل نشرب ألبانها جرعا و نأكل لحمانها مزعا « 1 » و تحملنا و ضعفتنا معا .\r\nگفت : مال ما شتر است كه شير و گوشتش را مىخوريم و بر او جفت جفت سوار مىشويم .\r\nذو الاصبع گفت : زوج كريم و مال عميم .\r\nآنگاه با دختر ثانى گفت : حال تو با شوى چگونه است ؟ قالت : خير زوج يكرم أهله و ينسى فضله « 2 » . گفت : بهترين شوهران است كه زنش را بزرگوار مىدارد و احسانش را در حق او فراموش مىكند .\r\nچون از مالش جستجو كرد . قالت : البقر تألف الفناء و تملا الاناء و تؤدك السّقاء و نساء مع نساء . گفت : مال ما گاو است كه از آستان خانهء ما جدا نشود و كاسه‌هاى ما را از شير و روغن پر كند .\r\nذو الاصبع گفت : حظيت « 3 » و رضيت : برخوردار و دولتيار شدى از شوى خود .\r\nآنگاه با دختر سيم گفت : روزگار تو در چسان رود ؟ قالت لا سمح « 4 » بذر « 5 » و لا بخيل حكر « 6 » . گفت : نه بخشنده‌اى است كه مبذر باشد و نه بخيلى كه اندوخته كند . و چون از مال و طريق معاشش سؤال كرد : قالت المعزى لو كنّا نولّدها فطما « 7 » و نسلخها ادماء لم نبغ « 8 » بها نعما .\r\nگفت : مال ما بز است كه از پوست و گوشت بزغاله آن سودى اندك حاصل شود .\r\nذو الاصبع گفت : جذوة « 9 » مغنية با آن توان قناعت كرد .\r\nآنگاه با دختر كوچكتر گفت كار تو بر چگونه است ؟ قالت شرّ زوج يكرم نفسه و يهين عرسه « 10 » . گفت : بدترين شوهران است خود را گرامى دارد و زن خويش را خوار شمارد .\r\n\r\n\r\n","description":"","footnote":"\r\n( 1 ) . جمع مزعه به ضم ميم : پارهء گوشت را گويند .\r\n( 2 ) . مجمع الامثال ( 1 / 320 - 321 ) : فقالت : يكرم الحليلة ، و يقرّب الوسيلة .\r\n( 3 ) . حظوه : بهره‌مند و دولتى شدن از شوى .\r\n( 4 ) . سمح : يعنى بخشنده .\r\n( 5 ) . بذر : يعنى پراكنده‌كننده ، اسراف‌كننده .\r\n( 6 ) . حكر : آنكه غله را انبار كند .\r\n( 7 ) . فطيم : كودك از شير باز كرده ، فطم جمع .\r\n( 8 ) . لم نبغ : يعنى به حاجت نمىرسيم .\r\n( 9 ) . جذوه : يعنى غليظه .\r\n( 10 ) . عرس : زن با شوى .\r\n","page_name":" 82 ","page_number":120},
  {"content":"\r\n\r\nذو الاصبع گفت : معيشت شما از كدام مال بود ؟ قالت : الضّأن « 1 » ، جوف لا يشبعن و هيم « 2 » لا ينفعن و صمّ لا يسمعن و أمر مغويتهن يتبعن : گفت : مال ما ميش است ، گرسنه‌اى است كه سير نمىشود و تشنه‌اى است كه سيراب نمىگردد و كرى است كه شنوا نخواهد شد و درندگانى باشند كه اگر يكى خود را به مهلكه دراندازد همه اقتفا به دو كنند .\r\nذو الاصبع گفت : اشبه امرؤ بعض بزّه « 3 » : شوهر ترا مال او شبيه شده است و ايشان را وداع گفته به خانهء شوهران فرستاد .\r\n\r\nحارث بن كعب\r\nو ديگر از معمرين حارث است ، و هو حارث بن كعب بن عمرو بن وعلة بن خالد بن مالك بن ادد المذحجى است ، و مذحج نام مادر مالك بن ادد است و او را از اين روى مذحج ، نام دادند كه ولادت او در پشته‌اى واقع شد كه نام آن پشته مذحج بود ؛ و قبيله‌اى كه از اولاد او باديد آمد به دو نسبت كرده مذحجى گفتند ، و مذحج دختر ذى منجشان بن كلّة بن بردمان است ، و منجشان نام بستانى بود كه مالك آن ذى منجشان لقب يافت .\r\nبالجمله حارث يكصد و شصت ( 160 ) سال زندگانى يافت ، و هنگام وفات فرزندان خود را فراهم كرده ، اين سخنان را بر ايشان وصيّت نهاد ، گفت : هرگز از در حيلت با كس در نيامدم ، و دوستى مردم فرومايه نجستم ، و با دختر عم و زن پسر و برادر از در خيانت نگاه نكردم ، و هيچ زن بدكاره را با خود راه ندادم و اسرار خويش را اگر چه با دوستان بود در ميان ننهادم و بر دين شعيب عليه السّلام بزيستم ، و در ميان عرب جز من و اسد بن خزيمه و تيم بن مرّه « 4 » كسى بر دين شعيب نبود .\r\nهان اى فرزندان من پند مرا پذيره شويد و بر دين من باشيد و از خداى بترسيد و در عصيان او طغيان نكنيد و با هم نفاق مورزيد و پراكنده نگرديد كه مورث ذلّت شود و مرگ در عزّت بهتر از زندگانى در ذلّت است ، آگاه باشيد كه در اين جهان هر\r\n\r\n\r\n","description":"","footnote":"\r\n( 1 ) . ضاين : پيش را گويند ، ضان جمع آن باشد .\r\n( 2 ) . هيم : يعنى تشنه .\r\n( 3 ) . بزّ : سلاح و متاع را گويند .\r\n( 4 ) . متن : تميم بن مرّه .\r\n","page_name":" 83 ","page_number":121},
  {"content":"\r\n\r\nچه بر تقدير رفته است صورت بندد و هر جمعى پريشان گردد و روزگار را دو گام باشد : گامى بر رفق و مدارا زند ، و گامى بر سختى و بلا گذارد .\r\nو روز نيز بر دو گونه است : روزى از بهر رحمت است ، و روزى از پى زحمت . و مردم بر دو طريق شوند : يكى با تو نرد مودّت بازد و آن ديگر خصومت آغازد .\r\nهان اى فرزندان من ، قطع رحم و قرابت مكنيد و با مردم احمق موافق مشويد ، و زن جز از مردم بزرگ و شريف به خانه نياوريد و بدانيد كه چون در قومى اختلاف كلمه باديد آمد ، پراكنده شوند و دشمن بر ايشان ظفر جويد و هرگز از پى كردار بد مباشيد و مردم را از مكانت خويش فرومگذاريد تا نعمت شما زايل نگردد ، و حقد و حسد پيشه مكنيد تا جمعيت شما پريشان نشود و در سيّئات قدم نزنيد تا با بليّات دچار نگرديد ، و آنجا كه سخن را پذيرفتار نباشد لب به نصيحت باز نكنيد كه سبب فضيحت شود و بدانيد كه عقوق والدين محو كند عدد را و مطموس « 1 » سازد بلد را .\r\nآنگاه اين اشعار را برخواند :\r\n اكلت شبابى فافنيته * و أنضيت بعد دهور دهورا \r\n ثلثة أهلين صاحبتهم * فبادوا و اصبحت شيخا كبيرا \r\n ابيت اراعى نجوم السّماء * اقلّب أمرى بطونا ظهورا \r\nاين سخنان را بگفت و رخت به سراى ديگر برد .\r\n\r\nمستوغر\r\nو ديگر از معمرين مستوغر است و هو عمرو بن ربيعة بن كعب بن سعد بن زيد بن مناف بن تيم بن مرّة بن ادّ بن طابخة بن الياس بن مضر است . و عمرو آنگاه كه اين شعر گفت ، مستوغر لقب يافت :\r\n ينشّ الماء فى الرّبلات منها * نشيش الرّضف فى اللبن الوغير \r\nيعنى : بانگ جوشيدن مىكند ، آب در گوشتهاى غليظ كباب . چون بانگ كردن جماره محماة « 2 » در آن شير كه سنگ گرم در آن افكنند . چه لبن الوغير آن شير باشد كه\r\n\r\n\r\n","description":"","footnote":"\r\n( 1 ) . مطموس : محو و نابود .\r\n( 2 ) . محماة : داغ كرده شده .\r\n","page_name":" 84 ","page_number":122},
  {"content":"\r\n\r\nسنگ تافته « 1 » در آن اندازند ، پس بنوشند .\r\nبالجمله او را بدين شعر مستوغر ناميدند و او سيصد و بيست ( 320 ) سال در اين جهان فانى زندگانى يافت و نزديك به ظهور خاتم الانبياء صلّى اللّه عليه و آله بمرد و عند الموت اين شعرها بگفت :\r\n و لقد سئمت من الحيات و طولها * و عمرت من عدد السّنين مئينا \r\n مائة أتت من بعدها مائتان لى * و ازددت من عدد الشّهور سنينا \r\n هل ما بقى الّا كما قد فاتنا * يوم يكرّ و ليلة تحدونا \r\nاين سخنان بگفت و جهان را وداع كرد .\r\n\r\nدويد بن زيد بن ليث\r\nو ديگر از معمرين دويد بن زيد بن ليث بن سود بن اسلم بن الحاف بن قضاعة بن مالك بن مرّة بن مالك بن حمير چهار صد و پنجاه ( 450 ) سال زندگانى يافت و هنگام وفات فرزندان خود را مجتمع ساخته ، بدين سخنان وصيّت كرد و گفت :\r\nاوصيكم بالنّاس شرّا ، لا ترحموا عبرة و لا تقيلوهم عثرة ، قصّروا الاعنّة و طوّلوا الاسنّة اطعنوا شزرا « 2 » و اضربوا هبرا و اذا أردتم المحاجزة فقبل المناجزة ، و المرء يعجز و لا المحالة بالجدّ « 3 » لا بالكدّ التجلّد ، و لا التبلّد « 4 » و المنيّة ، و لا الدّنيّة لا تأسوا على فائت ، و ان عزّ فقده و لا تحنّوا الى ظاعن و ان ألف قربه ، و لا تطمعوا فتطبعوا و لا تهنوا فتخرعوا و لا يكن لكم المثل السوء انّ الموصّين بنو سهوان « 5 » اذا متّ فارحبوا خطّ « 6 » مضجعى و لا تضنّوا علىّ برحب الارض و ما ذلك بمؤدّ الىّ روحا .\r\nخلاصهء معنى آن است كه گويد : اى فرزندان من ، وصيت مىكنم شما را كه در حق مردم جز بد نينديشيد ، و رحم بر آب چشم و استغاثت كس مكنيد ، و عنانهاى\r\n\r\n\r\n","description":"","footnote":"\r\n( 1 ) . تافته : گرم شد .\r\n( 2 ) . شزر : چپ و راست زدن نيزه .\r\n( 3 ) . جدّ : به معنى بحث است .\r\n( 4 ) . تبلّد : به معنى تردد و تحير است .\r\n( 5 ) . سهوان : يعنى غفلت‌كننده ؛ و انّ الموصّين بنو سهوان : يعنى محتاج نيستى تو به سوى اينكه وصيت كرده شوى چه وصيت كرده مىشود كسى كه غافل و ساهى است .\r\n( 6 ) . زمينى كه به جهت بنا كردن خط كشيده باشند .\r\n","page_name":" 85 ","page_number":123},
  {"content":"\r\n\r\nخويش را كوتاه سازيد ، و نيزه‌هاى خود را دراز كنيد ، و از چپ و راست بزنيد ، و چون در حق دشمن كيدى انديشيد فرصت از دست مگذاريد تا مبادا عاجز شويد و جاى حيلت نماند . و بر شماست كه كار را به نيروى بخت دانيد و جلادت ورزيد ، و مرگ را از ذلّت بهتر دانيد ، و هرگز بر چيزى كه از دست شده دريغ مخوريد اگر چه عزيز باشد ، و بر هيچ رونده‌اى افسوس مداريد اگر چه اليف بود ؛ و طمع‌كار مباشيد تا خوار و ذليل گرديد . و مفاد اين مثل بد نباشيد كه گفته‌اند : وصيت‌كرده‌شدگان فرزندان سهو و غفلت‌اند .\r\nآنگاه گفت : چون من بمردم قبر مرا گشاده داريد و از سعت و گشادگى آن بخل مورزيد كه نزد من پسنديده نيست .\r\n\r\nزهير بن جناب بن هبل\r\nديگر از معمرين زهير بن جناب بن هبل بن عبد اللّه بن كنانة بن عوف بن عذرة بن زيد اللّات بن رفيدة بن ثور بن كلب بن وبرة بن تغلب بن حلوان بن عمران بن الحاف بن قضاعة بن مالك بن عمرو بن مرّة بن زيد بن مالك بن حمير است ، دويست و بيست ( 220 ) سال زندگانى يافت و او سيد بزرگ و شريف بود و مكانتى تمام داشت ؛ زيرا كه در ميان قوم خود او را سلطنت بود و شعر نيكو گفت ، و هم خطيب بود و نزديك سلاطين عزّتى لايق داشت ، و هم او را از علم طب بهره‌اى به سزا بود و كهانت توانست كرد و در شجاعت و دلاورى نامش ساير بود ، و با اين همه زنى در سراى داشت كه او را به كس نمىشمرد و هر روزش مىآزرد ، چنان كه روزى زهير او را از كارى ناشايست منع فرمود ، ناگاه سر برداشت و گفت : هان اى زهير ، ساكت باش كه با خداى سوگند من نيستم آن كس كه صبور بنشينم و تو چيزى بشنوى و تعقّل ناكرده با من سخن كنى ، همانا برخيزم و با اين عمود تنت را نرم كنم . زهير در جواب او اين شعرها بگفت :\r\n الا يا لقومى لا أرى النّجم طالعا * و لا الشّمس الّا حاجبى بيمينى « 1 » \r\n\r\n\r\n","description":"","footnote":"\r\n( 1 ) . هان اى قوم من ، سن من به جائى رسيده است كه نمىبينم طلوع خورشيد و ستاره را مگر به برداشتن ابرو از روى چشم خود .\r\n","page_name":" 86 ","page_number":124},
  {"content":"\r\n\r\n معذّبتى عند القفا بعمودها * تكون نكيرى ان اقول ذرينى \r\nو چون سال زهير به دويست ( 200 ) رسيد اين شعرها بگفت :\r\n لقد عمّرت حتّى لا ابالى * احتفى « 1 » فى صباح ام مساء \r\n و حق من اتت مائتان عاما * عليه ان يملّ من الثّواء « 2 » \r\nو آنگاه كه روزگار مرگش فرا رسيد فرزندانش را فراهم كرد و گفت : همانا من پير شدم و روزگار فراوان يافتم و تجربت دهر بسيار كردم ، سزاوار است كه هم‌اكنون سخن مرا استوار داريد و بدان كردار كنيد ، شما را آگاهانم كه : وقت مصايب ، زارى و بىقرارى مكنيد و روز نوايب ، كار با يكديگر حوالت نفرمائيد كه زارى و ضراعت موجب شماتت و شناعت اعدا گردد . و بپرهيزيد از حيلت اعدا و از كيد ايشان ايمن نشويد و هيچ كس را تسخر مزنيد كه به كيفر گرفتار خواهيد شد و بدانيد كه انسان در دنيا نشان سهام دواهى « 3 » است و روزى اين تير بر نشان خواهد شد .\r\nاين بگفت و رخت به سراى ديگر كشيد .\r\n\r\n[ ربيع بن ضبع الفزارى 
  ]\r\nو ديگر از معمرين ربيع بن ضبع الفزارى است و او سيصد و هشتاد ( 380 ) سال زندگانى كرد و زمان اسلام را ادراك نمود و در زمان خلافت عبد الملك بن مروان - كه ذكر حالش ان شاء اللّه در جاى خود خواهد شد - آهنگ خدمت او كرد و فرزندزادهء خود را كه وهب بن عبد اللّه بن ربيع باشد با خود برداشت و به حضرت عبد الملك آمد .\r\nوهب جدّ خويش را در بيرون سراى عبد الملك بگذاشت و خود با جمعى از مشايخ عرب به درون رفت . و ابروهاى وهب چنان فرو ريخته بود كه چشمش را پوشيده مىداشت و از بهر ديدن ابروهاى خويش را بركشيده ، عصابه « 4 » بر پيشانى بربسته بود و موى زنخش سر بر زانو داشت و پشت خميده را به قوّت عصا نگاهبانى مىكرد تا به روى نيفتد .\r\n\r\n\r\n","description":"","footnote":"\r\n( 1 ) . حتف : مرگ را گويند .\r\n( 2 ) . ثواء : بجاى .\r\n( 3 ) . سهام دواهى : تير بلاها ، گرفتاريها .\r\n( 4 ) . عصابه : دستمال .\r\n","page_name":" 87 ","page_number":125},
  {"content":"\r\n\r\nعبد الملك را بر وى رحم آمد و گفت : اى شيخ فرونشين كه ترا نيروى ايستادن نباشد .\r\nوهب گفت : اى خليفه آيا روا باشد من بنشينم و جدّ من بر در ايستاده بود .\r\nعبد الملك گفت : آيا از فرزندان ربيع باشى ؟ عرض كرد كه چنين باشد .\r\nپس بفرمود تا ربيع را حاضر كردند و او به هر سوى متمايل بود ، پس درآمد و بر خليفه سلام كرد .\r\nعبد الملك فرمود : اى ربيع چند سال بر تو گذشته است ؟\r\nگفت : دويست ( 200 ) سال در فترت عيسى عليه السّلام زيسته‌ام و يكصد و بيست ( 120 ) سال زمان جاهليت را سپرده‌ام و اينك شصت ( 60 ) سال است در اسلام روزگار مىبرم .\r\nعبد الملك گفت : از چهار ( 4 ) تن كه عبد اللّه نام داشتند با تو سخن مىكنم تا خصايل ايشان را بر من مكشوف دارى . نخست بگو كه : عبد اللّه بن عباس چگونه كس بود ؟ گفت : فهم و علم و عطاء جذم « 1 » و مقرى « 2 » ضخم « 3 » .\r\nپس از عبد اللّه بن جعفر پرسيد . گفت : ريحانة طيّب ريحها ليّن مسّها قليل على المسلمين ضرّها .\r\nآنگاه فرمود كه عبد اللّه بن زبير چگونه بود ؟ گفت : جبل وعر « 4 » ينحدر عنه الصّخر .\r\nپس گفت كه : از عبد اللّه بن عمر بگوى . گفت : حلم و علم و طول و كظم و بعد من الظلم .\r\nبالجمله ربيع را آنگاه كه دويست ( 200 ) سال از روزگار گذشته بود اين شعر فرموده :\r\n اذا عاش الفتى مائتين عاما * فقد ذهب اللّذاذة و الفتاء « 5 » \r\n\r\n\r\n","description":"","footnote":"\r\n( 1 ) . جذم : بريدن . عطاء جذم : عطاء سريع .\r\n( 2 ) . مقرى : به كسر ميم و سكون قاف و فتح راء : كاسهء بزرگ .\r\n( 3 ) . ضخم : به معنى سطبر باشد .\r\n( 4 ) . وعر : دشوار و سخت را گويند .\r\n( 5 ) . لذت و جوانى .\r\n","page_name":" 88 ","page_number":126},
  {"content":"\r\n\r\n\r\nابو الطّمحان القينى\r\nو ديگر از معمرين ابو الطمحان القينى است . و هو حنظلة بن الشّرقى من بنى كنانة بن القين است و او دويست ( 200 ) سال در اين جهان زيست كرد ، و اين شعر را در روزگار پيرى خود گفته :\r\n حنتنى حانيات الدّهر حتّى * كانّى خاتل أدنوا لصيد \r\n قريب الخطو يحسب من رآنى * و لست مقيّدا انّى بقيد « 1 » \r\n\r\nعبيد بن شريد جرهمى\r\nو ديگر از معمرين عبيد بن شريد جرهمى است ، و او سيصد و پنجاه ( 350 ) سال عمر يافت ، و زمان حضرت خاتم الانبياء عليه آلاف التّحيّة و الثّناء را ادراك نمود و اسلام آورد و تا زمان سلطنت معاويه - كه شرح حالش مذكور خواهد شد - بماند و روزى در انجمن معاويه درآمد و بر وى سلام كرد .\r\nمعاويه با او گفت : هان اى عبيد خبر ده مرا از آنچه از روزگار ديده‌اى . گفت : امّا الدّهر فرئيت ليلا يشبه ليلا و نهارا يشبه نهارا و مولودا يولد و حيّا يموت و لم ادرك اهل زمان الّا و هم يذمّون زمانهم .\r\nيعنى : روزگار را همه شب چون شب ديگر است و همه روز مانند روز ديگر و مردم ناچار روزى به دنيا آيند و روزى بار بربندند و هيچ اهل زمانى را نديدم جز اينكه از روزگار خود شكايت داشت .\r\n\r\nابو رييد البدر\r\nو ديگر از معمرين ابو رييد البدر بن حرملة الطّائى است و او يكصد و پنجاه\r\n\r\n\r\n","description":"","footnote":"\r\n( 1 ) . حوادث روزگار به قدرى مرا خميده كرده است ، مانند كسى كه خم شده از روى مكر و حيله و به شكار نزديك مىشود و قدم‌ها را به قدرى كوچك برمىدارم كه هر كس كه مرا ببيند گمان مىكند پاى من در زنجير است و حال اينكه چنين نيست .\r\n","page_name":" 89 ","page_number":127},
  {"content":"\r\n\r\n( 150 ) سال زندگانى يافت و در شريعت عيسى عليه السّلام بود .\r\n\r\nسود بن حداء\r\nو ديگر از معمرين سود بن حداء المعيدى است و او دويست ( 200 ) سال روزگار گذاشت .\r\n\r\nعدى بن حاتم\r\nو ديگر از معمرين عدى بن حاتم طائى است و او يكصد و بيست ( 120 ) سال زندگانى يافت و عرب آن كس را كه از يكصد و بيست ( 120 ) سال كمتر روزگار بگذارد از جملهء معمرين نشمارد .\r\n\r\nاماتاة بن قيس\r\nو ديگر از معمرين اماتاة بن قيس بن قيس بن الحارث بن سنان الكندى است و او يكصد و شصت ( 160 ) سال زندگانى يافت .\r\n\r\nتيم بن ثعلبه\r\nو ديگر از معمرين تيم بن ثعلبة بن عكاشه است و او دويست ( 200 ) سال زندگانى كرد .\r\n\r\nابو هبل بن عبد اللّه\r\nو ديگر از معمرين ابو هبل بن عبد اللّه بن كنانه است و او ششصد ( 600 ) سال\r\n\r\n","description":"","footnote":"","page_name":" 90 ","page_number":128},
  {"content":"\r\n\r\nعمر يافت .\r\n\r\n[ سويان بن كاهن 
  ]\r\nو ديگر از معمرين سويان بن كاهن و او سيصد ( 300 ) سال زندگانى يافت و چون زمانش فرا رسيد قوم بر او جمع شدند و گفتند : اى سويان ، قبل از آنكه ترا مرگ از ما بستاند ما را پندى فرماى . فقال : تواصلوا و لا تقاطعوا و تعاونوا و لا تدابروا و اوصلوا الارحام و احفظوا الذمام و سوّدوا الحليم و اجّلوا الكريم ، و وقّروا الشّيبة و اذلّوا للّئيم و تجنّبوا الهزل فى مواطن الجدّ و لا تكدّروا الانعام بالمنّ و اعفوا اذا قدرتم و هادنوا اذا عجزتم ، و احسنوا اذا كوبدتم ، و اسمعوا من مشايخكم و استهنوا دواعى الصّلاح عند آخر العداوة فانّ بلوغ الغاية فى النّكاية جرح بطيء الاندمال « 1 » ، و ايّاكم و الطّعن فى الانساب لا تفضحوا عن مساويكم و لا تودّعوا عقائلكم « 2 » غير مساويكم الرّفق مندبة فى العواقب مسكتة للعواتب الصّبر انقذ عياذ و القناعة خير من المال و النّاس اتباع الطّبع « 3 » و قراين الهلع « 4 » و مطايا « 5 » الجزع .\r\nگفت : با هم پيوسته باشيد ، و يكديگر را اعانت كنيد ، و قطع رحم روا نداريد و عهد خويش را مشكنيد ، و مردم حليم و كريم را بزرگوار داريد ، و پيران را حشمت نهيد و بخيل را زبون سازيد ، و در كارها به هزل و مزاح مباشيد ، و زلال احسان خويش را به خس و خاشاك منت آلوده مسازيد ، و در نزد قدرت از عفو غايب مشويد ، و چون دشمن عذر آورد بپذيريد ، و چون كار صعب شود از بذل مال دريغ مداريد ، و نصيحت پيران را خوار مشماريد ، و در عداوت مبالغت نفرمائيد ؛ و در نژاد و نسب مردم زبان فضيحت مگشائيد و دختران خويش را جز به كفو كريم به وديعت مسپاريد ، واجب است كه با رفق و مدارا زيستن كنيد ، و در كارها صبورى پيشه سازيد ، و بدانيد كه قناعت بهترين مالها است و مردم تابع طبع و نهاد خويشند و انباز حرص و آز باشند .\r\n\r\n\r\n","description":"","footnote":"\r\n( 1 ) . اندمال : به اصلاح آوردن چيزى را .\r\n( 2 ) . عقيله : زن و گروهى از هر چيز ، عقائل جمع آن باشد .\r\n( 3 ) . طبع : سرشت مردم كه بر آن آفريده شده‌اند .\r\n( 4 ) . هلع : خروشيدن و جزع كردن .\r\n( 5 ) . مطيه : بارگى ، خواه نر باشد ، خواه ماده .\r\n","page_name":" 91 ","page_number":129},
  {"content":"\r\n\r\nآنگاه گفت : يا لها نصيحة زلّت عن عذبة فصيحة اذا كان دعاها وكيعا « 1 » و معدنها منيعا .\r\nيعنى : اين سخنان من برآمده است از زبان فصيح اگر باشد كسى كه نگاهدارد و به كار بندد . اين بگفت و از جهان رخت بدر برد .\r\n\r\nاوس بن ربيعة بن كعب\r\nو ديگر از معمرين اوس بن ربيعة بن كعب بن اميّة الاسلمى است و او دويست و چهارده ( 214 ) سال در اين جهان بزيست و وقت مردن اين شعر بگفت :\r\n لقد عمّرت حتّى ملّ اهلى * ثوائى عندهم و سئمت عمرى \r\n و حقّ لمن اتى مائتان عاما * عليه و اربع من بعد عشر \r\n يملّ من الثوا فى صبح يوم * يآب به و ليل بعد يسرى \r\n فابلى « 2 » جدّتى و تركت شلوا « 3 » * و ماج بما اجنّ ضمير صدرى \r\nخلاصهء سخن وى آن است كه مىگويد كه : چندان بزيستم كه مردم من از من ملول شدند و من خود نيز ملول گشتم ، سزاوار است كسى را كه دويست و چهارده ( 214 ) سال عمر كند از منزل خود دلتنگ گردد ، همانا جوانى من برفت و راز من آشكار شد .\r\n\r\nنصر بن دهمان بن سليم\r\nو ديگر از معمرين نصر بن دهمان بن سليم بن اسمع بن رتب بن غطفان است و او صد و نود ( 190 ) سال عمر كرد و عقلش برفت و مويش سفيد شد و دندانهايش بريخت ، قوم بر وى محزون شدند و در حضرت يزدان بناليدند تا خداى ديگر باره به دو عقل و جوانى بازآورد و مويش سياه شد . عباس بن مرداس السلمى اين شعر در\r\n\r\n\r\n","description":"","footnote":"\r\n( 1 ) . وكيع : يعنى استوار و سخت .\r\n( 2 ) . بلى : كهنگى ، كنايه از زمان .\r\n( 3 ) . شلو : اندام يا گوشت .\r\n","page_name":" 92 ","page_number":130},
  {"content":"\r\n\r\nاين معنى گفت :\r\n لنصر بن دهمان الهبيدة مائة * و تسعين حولا « 1 » ثمّ ضاء أضاءتا \r\n و عاد سواد الرّأس بعد بياضه * و راجعه شرخ « 2 » الشّباب الّذى فاتا \r\n و راجع عقلا بعد ما مات عقله * و لكنّه من بعد ذا كلّه ماتا \r\nگويد : نصر بن دهمان صد و نود ( 190 ) سال عمر كرد ، آنگاه جوان شد و مويش سياه گشت و عقلش بازآمد .\r\n\r\nجعشم بن عون بن جذيمه\r\nديگر از معمّرين جعشم بن عون بن جذيمه است كه مدتى دراز زندگانى يافت و اين شعر بگفت :\r\n حتّى متى جعشم فى الاحياء * ليس بذى أيد « 3 » و لا غناء \r\n هيهات ما للموت من دواء \r\nگويد : چند با فقر و مسكنت زنده خواهم بود ؟ براى مرگ دوائى نيست كه بميرم و برهم .\r\n\r\nثعلبة بن كعب\r\nديگر از معمرين ثعلبة بن كعب بن كعب بن عبد الاشهل الاشوس است و او دويست ( 200 ) سال زندگانى يافت . و در پيرى خود اين شعر گفته :\r\n لقد صاحبت اقواما فامسوا * خفاتا « 4 » ما يجاب لهم دعاء \r\n مضوا قصد السّبيل فخلفونى * فطال علىّ بعد هم الثواء « 5 » \r\n فاصبحت الغداة رهين بيتى * و خلّفنى من الموت الرّجاء \r\nگويد : مصاحبت كردم با مردم بسيار كه همه بمردند و من فراوان در منزل خود\r\n\r\n\r\n","description":"","footnote":"\r\n( 1 ) . حول : به معنى سال است .\r\n( 2 ) . شرخ : اول جوانى و اول كار .\r\n( 3 ) . قوه و نيرو .\r\n( 4 ) . خفات : مردن به مرگ مفاجات .\r\n( 5 ) . ثواء : اقامت و ماندن .\r\n","page_name":" 93 ","page_number":131},
  {"content":"\r\n\r\nبزيستم و آرزوى مرگ دارم و بدان نمىرسم .\r\n\r\nداود بن كعب بن ذهل\r\nديگر از معمرين داود بن كعب بن ذهل بن قيس بن النخعى است و او سيصد ( 300 ) سال در اين جهان بزيست و اين شعر در شيخوخت خود بگفت :\r\n و لم يبق تا خدنه « 1 » من لداتى « 2 » * و لا أقربىّ و لا من الات \r\n عقيم و لا غير ذات بنات * ألا بعد يوم لى الّا موات \r\nگويد : باقى نماندند دوستان و فرزندان و بزرگان عهد من و از براى من هيچ عيش و سرورى نيست . آيا بعد از اين جز مردگان كسى نديم من خواهد بود ؟\r\n\r\nسيف بن وهب بن خزيمه\r\nو ديگر از معمرين سيف بن وهب بن خزيمة الطّائى و او دويست ( 200 ) سال زندگانى يافت و اين شعر گفته :\r\n ألا يا بنى انّنى ذاهب * فلا تحسبوا انّنى كاذب \r\n لبست شبابا فافنيته * و أدركنى القدر الغالب \r\n و خصم دفعت و مولى نفعت * حتّى ينوب له نايب \r\nگويد : من ازين جهان وقت است كه مىروم زيرا كه شباب من گذشت و دست قدر بر من چيرگى يافت ، بسا دشمنان را كه دفع كردم و دوستان را كه سبب نفع شدم و همه بمردند و فرزندان ايشان بماند .\r\n\r\nعبيد بن الارض\r\nديگر از معمرين عبيد بن الارض است و او سيصد ( 300 ) سال زندگانى يافت و\r\n\r\n\r\n","description":"","footnote":"\r\n( 1 ) . خدن : دوست و معشوق .\r\n( 2 ) . به كسر لام : همزاد ، جمع لد است .\r\n","page_name":" 94 ","page_number":132},
  {"content":"\r\n\r\nاين شعر را در آخر عهد خود گفته :\r\n فنيت و افنانى الزّمان و اصبحت * لدىّ بنو العشرون هنّ الفواقد \r\nگويد : روزگار مرا فانى كرد با اينكه بسى مردم را پشت در پشت مصاحبت كردم و جمله درگذشتند .\r\nو او در روز بؤس نعمان بن منذر - كه شرح حالش در جاى خود مذكور خواهد شد - بر او وارد شد و مقتول گشت .\r\n\r\n[ سبرة بن عبد اللّه الجعفى 
  ]\r\nو ديگر از معمرين سبرة بن عبد اللّه الجعفى است و او سيصد ( 300 ) سال زندگانى يافت و در روزگار خلافت عمر بن خطّاب در مدينه به انجمن او حاضر شد و با عمر گفت : لقد رئيت هذا الوادى الذي انتم فيه و ما به قطرة و لا هضبة « 1 » و لا شجرة و قد ادركت اخريات قوم يشهدون شهادتكم هذه يعنى لا إله الّا اللّه .\r\nيعنى : ديدم اين بلد را كه شما سكنى داريد وقتى كه خراب بود ، و قومى را قبل از شما ديدم كه همين سخن كه عبارت از لا إله الّا اللّه باشد مىگفتند .\r\nبالجمله او را پسرى بود كه آثار شيخوخت از پدر زياده داشت . عمر گفت : اى سبرة چون است كه فرزند تو از پيرى به خرافت رسيده و تو همچنان بر حال خودى ؟\r\nگفت : همانا من ( 70 ) هفتادساله بودم كه مادر او را به سراى آوردم « و لكنّى تزوّجتها عفيفة ستيرة ان رضيت رئيت ما تقربه عينى و ان سخطت أتتنى حتّى أرضى و انّ ابنى هذا مزوّج بامرأة بذّة « 2 » فاحشة ان راى ما تقرّبه عينه تعرّضت له حتّى تسخط و ان سخط تلقته حتّى هلك » يعنى : من زنى نيكخوى داشتم كه با من به رفق و مدارا بود و اندوه و حزن مرا به شادى بدل مىساخت و او زنى بدخوى داشت كه لحظه‌اى او را آسوده نمىگذاشت .\r\n\r\n\r\n","description":"","footnote":"\r\n( 1 ) . هضبه : باران بزرگ قطره .\r\n( 2 ) . بذة : غلبه كردن .\r\n","page_name":" 95 ","page_number":133},
  {"content":"\r\n\r\n\r\nصبرة بن سعد بن سهم القرشى\r\nو ديگر از معمرين صبرة بن سعد بن سهم القرشى است كه تا زمان اسلام بزيست و بىايمان ، از جهان به مرگ فجاهء « 1 » درگذشت .\r\n\r\nلبيد بن ربيعة الجعفرى\r\nو ديگر از معمرين لبيد بن ربيعة الجعفرى است و او صد و چهل ( 140 ) سال زندگانى يافت و ادراك اسلام نموده و مسلمان گشت ، و هنگام وفات ، اهلش را فراهم كرده گفت : اى فرزندان من همانا پدر شما نمرده است اما از امتداد روزگار فانى شده است ، بالجمله آن هنگام كه دم فرو بست چشم او را ببنديد و بر قبله بداريد و تنش را به جامه‌اش در پوشيد و كسى را آگاه مكنيد كه بر او بگريد يا ناله برآورد ، پس اين اشياء خوردنى كه حاضر كردم به سوى مسجد حمل كنيد و بعد از نماز به نزديك مردم بگذاريد تا بخورند ، آنگاه بگوئيد برادر شما ، لبيد بن ربيعه از دنيا و جهان برفت ، تشييع جنازهء او كنيد .\r\nپس روى با پسر بزرگتر كرد و اين شعر گفت و بمرد :\r\n فاذا دفنت أباك فاجعل فوقه * آجرا « 2 » و طينا و صفايح صمّا \r\nيعنى : وقتى پدر خود را مدفون ساختى قبر او را با آجر و گل و سنگهاى سخت پوشيده‌دار .\r\n\r\nعامر بن طرب عدنى\r\nو ديگر از معمرين عامر بن طرب العدنى است و او سيصد ( 300 ) سال در اين جهان زندگانى يافت .\r\n\r\n\r\n","description":"","footnote":"\r\n( 1 ) . فجاءه : مرگ ناگهانى ، سكته ريوى .\r\n( 2 ) . خشت پخته را گويند .\r\n","page_name":" 96 ","page_number":134},
  {"content":"\r\n\r\n\r\nجعفر بن فيط\r\nو ديگر از معمرين جعفر بن فيط است و او نيز سيصد ( 300 ) سال بزيست و زمان اسلام را ادراك فرمود .\r\n\r\n[ يحصر بن عينان بن ظالم 
  ]\r\nو ديگر از معمرين يحصر بن عينان بن ظالم بن عمرو بن قطيعة الحارث بن سلمة بن مازن الزبيدى است و او دويست و پنجاه ( 250 ) سال زندگانى يافت و اين شعر بگفت :\r\n ألا يا سلم انّى لست منكم * و لكنّى امرؤ فوهى سعوب « 1 » \r\n دعانى الدّاعيات فقلت هيّا * حقيقا « 2 » كلّ من يدعا يجيب « 3 » \r\n ألا يا سلم أعيانى « 4 » قيام * و أعيتنى المكاسب و الذّنوب \r\n كفاك الدّهر و الأيّام حورى « 5 » * لها فى كلّ سائمة « 6 » نصيب \r\n\r\nعوف بن كنانة الكلبى\r\nو ديگر از معمرين عوف بن كنانة الكلبى است . هو عوف بن كنانة بن عوف بن عذرة بن زيد بن ثور بن كلب است و او سيصد ( 300 ) سال بزيست ، و عند الوفاة فرزندانش را مجتمع ساخت و گفت :\r\nوصيت مرا در خاطر بداريد تا سيّد قوم شويد ، اى فرزندان من ، از خداى بترسيد و با هم محاربه نكنيد تا بيگانه بر شما دست نيابد ، و بيهوده سخن مكنيد و گسترده داريد مهر و حفاوت خود را تا ضمير مردم با شما صافى شود و مردم را از منافع\r\n\r\n\r\n","description":"","footnote":"\r\n( 1 ) . سعب : آب دهان .\r\n( 2 ) . حقيق : به معنى سزاوار .\r\n( 3 ) . كلمه‌اى است كه در مقام اظهار انزجار گفته مىشود .\r\n( 4 ) . عنى به كسر : درماندگى ، اعيانى : يعنى درمانده كرد مرا .\r\n( 5 ) . حور : بازگشتن و كم شدن .\r\n( 6 ) . سائم : چرنده را گويند .\r\n","page_name":" 97 ","page_number":135},
  {"content":"\r\n\r\nخود بازمداريد تا از شما شكايت به هر جا نبرند ، و با مردم مجالست فراوان مكنيد تا ذليل و زبون نشويد ، و چون مشكلى پيش شما آيد صبورى اختيار كنيد و با آن كس كه شما را بزرگوار دارد خاضع باشيد و ترك وفا مجوئيد ، و كذب پيشه مكنيد كه آفت مرد در كذب است .\r\nو دختران خود را جز به اكفاء « 1 » و امثال مسپاريد ، و فريفتهء جمال زنان مشويد ، چندان‌كه خود را در مهالك اندازيد ، و مردم منافق را با خود راه مدهيد و در كارهاى صعب اعانت قوم خود كنيد ، و روز حرب سخنان خود را متفق داريد كه اختلاف كلمه سبب وحشت و دهشت لشكر گردد .\r\nو حسد مورزيد كه مورث هلاكت شود و بناى معالى « 2 » بر خود بگذاريد و به عطا كردن طلب تحيّت و ثنا كنيد ، و اهل علم را عزيز بداريد و از مردم مجرّب كسب ملكات و مخايل « 3 » فرمائيد و در اعطاى اشياء اندك خوددارى مكنيد كه از براى آن نيز ثوابى باشد ، و مردم را به چشم حقارت نظاره مكنيد و هرگاه داهيه‌اى « 4 » رخ نمايد ثابت باشيد .\r\n\r\nصفى بن رياح بن اكثم\r\nو ديگر از معمرين صفى بن رياح بن اكثم است كه يكى از قبيلهء بنى اسد بن عمرو بن تميم است و او دويست و هفتاد ( 270 ) سال روزگار برد ، و اين كلمات از اوست كه مىفرمايد : ترا بر دوستان حقّى و حكومتى است چندان‌كه كار بر مقاتله نيفتاده باشد ، و چون مرد سلاح جنگ در بر كرد هيچ كس را با او حكومتى نيست .\r\nو گويد : آن كس كه بسيار عتاب كند از قانون ادب مهجور باشد . و فرمود : و أقرع « 5 » الارض بالعصى و اين سخن در ميان عرب مثل گشت و كنايت از آن است كه : در امور بينا باشيد و با سر عصا زمين را آزموده كردن و گذشتن عبارت از آن است كه در امور نخست بايد انديشه كرد پس اقدام نمود .\r\n\r\n\r\n","description":"","footnote":"\r\n( 1 ) . جمع كفو : همشأن .\r\n( 2 ) . معالى : فضائل و صفات عالى .\r\n( 3 ) . مخايل : فضائل .\r\n( 4 ) . داهيه : پيش‌آمد سخت و بزرگ .\r\n( 5 ) . قرع : عصا بر سر زدن .\r\n","page_name":" 98 ","page_number":136},
  {"content":"\r\n\r\n\r\nاكثم بن صيفى\r\nو ديگر از معمرين اكثم بن صيفى است كه نيز يكى از قبايل بنى اسد بن عمرو بن تميم است و او يكصد و نود ( 190 ) سال زندگانى يافت چنان كه از شعر او توان دانست كه فرموده :\r\n و انّ امرأ قد عاش تسعين حجة « 1 » * الى مائة لم يسأم العيش جاهل \r\n خلت مائتان غير ستّ و اربع * و ذلك من عدّ الليالى قلائل « 2 » \r\nو او از جملهء حكماى عرب است و زنده بماند تا خبر بعثت خاتم الانبياء صلّى اللّه عليه و آله به دو رسيد ، پس فرزند خود را كه جشى نام داشت طلب نمود و گفت :\r\nاى فرزند من ، مىخواهم ترا به رسالت نزد رسول خداى فرستم ، شرط است كه چون از نزد من بيرون شوى تا آنگاه كه بازآئى از سخن من انحراف نجوئى ؛ زيرا كه چون فرستاده از خود چيزى انشا كند رسول نخواهد بود . آگاه باش كه اين مرد كه از بيت قريش سر بر كرده ، تواند بود كه در طلب ملك و سلطنت باشد و اين چنين كس را بزرگ بايد داشت . پس چون به نزديك او شدى بايست در پيش روى او و بىرخصت او منشين و چون رخصت يافتى بدانجا نشين كه اشارت فرمايد و اگر در طلب سلطنت نيست ، پيغمبر خداى خواهد بود ، هم خضوع در حضرت پيغمبران واجب باشد و آنچه با تو پاسخ فرمود نيكو در خاطر بدار و با من القا كن تا لازم نشود كه ديگرى را رسول فرستم .\r\nو اين نامه را نيز به دست فرزند به حضرت رسول خداى فرستاد و در آن نوشت كه : باسمك اللّهمّ من العبد الى العبد فابلغنا ما بلغك فقد اتانا عنك خبر ما ندرى اصله فان كنت اريت فارنا و ان كنت علمت فعلّمنا و اشركنا فى كنزك و السّلام .\r\nگويد : اين نامه از بنده‌اى به سوى بنده‌اى است ، همانا خبرى به ما رسيده است\r\n\r\n\r\n","description":"","footnote":"\r\n( 1 ) . حجه : به معنى سال است .\r\n( 2 ) . مردى كه از نود ( 90 ) تا صد ( 100 ) سال عمر كند و از زندگانى خسته نشود نادان است . از عمر من صد و نود ( 190 ) سال گذشت و از دويست 200 سال ده ( 10 ) سال روز و شب عمر من كمتر است .\r\n","page_name":" 99 ","page_number":137},
  {"content":"\r\n\r\nكه از اصل آن آگهى نداريم . پس آگاه كن ما را از آنچه آگاه شده‌اى ، و بنما آنچه ديده‌اى ، و تعليم فرماى آنچه دانسته‌اى ، و ما را با گنج خود شريك نماى .\r\nپس فرزند او اين نامه را بگرفت و به نزديك رسول خداى آورد و پيام پدر را بگذاشت .\r\nآن حضرت در جواب او نوشت : من محمّد الى اكثم بن صيفى احمد اللّه اليك انّ اللّه تعالى امرنى ان اقول لا إله الّا اللّه اقولها و آمر النّاس بقولها و اتخلق بخلق اللّه و الامر كله للّه خلقهم و اماتهم و هو ينشرهم و اليه المصير اذنتكم باذانة المرسلين و لنسئلنّ عن النّبإ العظيم و لنعلمنّ نبأه بعد حين .\r\nپس جشىّ آن نامه را بگرفت و به نزد پدر شتافت و گفت : ديدم آن حضرت را كه امر به معروف و نهى از منكر مىفرمود . لاجرم اكثم ، بنى تميم را مجتمع ساخت و گفت :\r\nاى قوم ديوانه با خود حاضر مكنيد كه رأى سفيه ضعيف است اگر چه به تن قوى باشد و خير در آن كس نيست كه از عقل بيگانه است ، همانا من پير شدم و ذلّت پيرى در من اثر كرد . اكنون اگر از من نيكوئى معاينه مىفرمائيد متابعت من كنيد و اگر نه مرا به راه راست بداريد . آگاه باشيد كه اينك پسر من از راه درآمده و مىگويد ، اين مرد امر به معروف و نهى از منكر مىفرمايد و مردم را به خداى واحد مىخواند و به خلع اوثان و ترك سوگند با آتش فرمان مىدهد و مىگويد : من رسول خدايم و انبياء گذشته از بعثت من خبر داده‌اند .\r\nمن مىدانم كه سخن او با صدق مقرون است و او پيغمبر خداى است و اين همان كس است كه اسقف نجران از نبوت او خبر داده و سفين بن مشاجع او را به پيغمبرى ستوده و فرزند خود را محمّد نام نهاد تا بلكه وى باشد ، اينك شما به كثرت عدد وسعت بلد بزرگتر از قبايل عرب باشيد متابعت كنيد امر او را زودتر از ديگران تا شريف باشيد و برترين عرب گرديد ، زيرا كه از بهر دنباله‌پويان چندان كمالى نخواهد بود و خود بدين شريعت سود و سرور كنيد از آن پيش كه شمشيرهاى برّان با كراهت خاطر شما را به شريعت آرد .\r\n\r\n","description":"","footnote":"","page_name":" 100 ","page_number":138},
  {"content":"\r\n\r\nاز ميان جماعت مالك بن نويره سر برداشت و گفت : اى قوم ، همانا شيخ شما را خرافتى رسيده كه از اين گونه سخن كند .\r\nاكثم گفت : اى مالك ، مرا به خرافت نسبت كنى و قوم را به هلاكت افكنى ، اكنون كه مرا سفيه دانيد بهتر آن است كه از ميان شما كنارى گيرم . اين بگفت و بفرمود : شتر او را حاضر كردند و بر نشست و جمعى از فرزندان و برادرزادگانش با او كوچ دادند و از ميان آن گروه بيرون شد و دور از ايشان جاى سكونت نهاد .\r\nو وقتى چنان افتاد كه جمعى از خالوزادگان او كه در ميان طوائف بنى مرّه و قبايل طى سكون داشتند به دو نگاشتند كه ما را پندى ده تا بدان زيستن كنيم . در جواب نوشت كه : وصيت مىكنم شما را كه از خداى بپرهيزيد و عصيان خداى پيشه مكنيد و قطع رحم روا مداريد و از مردم احمق زن مگيريد و بدانيد كه هر كس قدر خود را بداند هلاك نمىشود و مسكين آن كس باشد كه از عقل بىبهره بود ، و آفت عقل عشق باشد و بدانيد كه حسد دردى است كه دوا ندارد ، همانا هر كس را از دنيا بهره‌اى است كه آن را دريابد اگر چند ضعيف باشد و افزون از بهرهء خود نيابد اگر چند قوى باشد ، و بدانيد كه حلم عمود عقل است و حسن عهد سبب بقاء مودّت .\r\nو هنگام موت اولاد و احفادش را فراهم كرد و گفت : اى فرزندان ، روزگار بر من فراوان گذشت ، اكنون بر آنم كه شما را آزادى بخشم و رخت بربندم ، وصيت مىكنم شما را به تقوى و نيكوئى با خلق ، و نهى مىكنم شما را از معصيت خداى و قطع رحم ، نگاه داريد زبان خود را از هرزه‌درائى كه مقتل مرد در دهان اوست ، و بيهوده خندان مشويد بر چيزى كه موجب خنده نباشد ، و در امور اهمال روا مداريد كه آن كارى را كه كس بر سر درآيد ، من دوست‌تر دارم كه از دنبال باشد ، و هرگز چيزى را كه از شما سؤال نكرده باشند جواب مگوئيد و بدانيد كه حيلت در كارى كه حيلت‌پذير نيست صبر است و گفت : واى بر عالمى كه مأمور جاهلى باشد و دم در بست .\r\n\r\nفروة بن فغالة بن هانه\r\nو ديگر از معمرين فروة بن فغالة بن هانة بن السّلولى است و او يكصد و سى\r\n\r\n","description":"","footnote":"","page_name":" 101 ","page_number":139},
  {"content":"\r\n\r\n( 130 ) سال در جاهليت زندگانى كرد و ادراك زمان خاتم الانبياء عليه آلاف التّحيّة و الثناء نمود و به شرف اسلام درآمد .\r\n\r\nحارث بن كعب مذحجى\r\nو ديگر از معمرين حارث بن كعب مذحجى است و او يكصد و شصت ( 160 ) سال زندگانى يافت .\r\n\r\nمعدى كرب حميرى\r\nو ديگر از معمرين معدى كرب حميرى است كه از آل ذى رعين است و او دويست و پنجاه ( 250 ) سال زندگانى يافت اين شعر از اوست :\r\n ارانى كلّما افنيت يوما * اتانى بعده يوم جديد \r\n يعود بياضه فى كلّ فجر * و يأبى لى شبابى ما يعود \r\nو ديگر از معمرين گروهى باشند كه در كتاب بعد از هجرت رسول خداى قصهء هر يك مذكور خواهد شد بعون اللّه تعالى .\r\n\r\nجلوس صباح بن ابرهه در يمن پنج‌هزار و نهصد و شصت و نه سال بعد از هبوط آدم عليه السّلام بود « 1 »\r\nصباح بن ابرهه بعد از پدر در مملكت يمن لواى حكمرانى برافراخت و ابواب عدل و احسان بر روى صغار و كبار بگشاد و اولاد عدنان را هر كه در يمن سكنا داشت بر حسب وصيّت پدر مورد الطاف و اشفاق ساخت ؛ زيرا كه از خبر كهنه « 2 »\r\n\r\n\r\n","description":"","footnote":"\r\n( 1 ) . برابر ص 277 جلد دوم از كتاب اول چاپ سنگى ناسخ التواريخ .\r\n( 2 ) . جمع كاهن : پيشگويان .\r\n","page_name":" 102 ","page_number":140},
  {"content":"\r\n\r\nدانسته بود كه سلطنت يمن بهرهء بنى عدنان خواهد شد . بعد از آنكه مدت پانزده ( 15 ) سال به پادشاهى روز گذاشت از جهان بگذشت .\r\n\r\nجلوس حسان بن عمرو در مملكت يمن پنج‌هزار و نهصد و هشتاد و چهار سال بعد از هبوط آدم عليه السّلام بود « 1 »\r\nبعد از صباح بن ابرهه سلطنت يمن بهرهء حسان بن عمرو بن تبّع گشت ، و او بر سرير ملك برآمده به حل و عقد امور بپرداخت و مملكت يمن را به نظم و نسق بداشت . مردى دانا و دانشور بود ، جود طبعى و جودت طبيعى داشت و در سلطنت بسيار بزرگ و نامور گشت .\r\nو چون بهرام گور - كه ذكر حالش در جاى خود مذكور خواهد گشت - به سلطنت ايران برآمد و نام او بلند گشت ، در حضرت او اظهار ضراعت و انكسار نمود و به متحف « 2 » و مهدا « 3 » خاطر او را از خود خوشنود داشت و مدت پنجاه و هفت ( 57 ) سال پادشاهى كرد ، آنگاه به سراى ديگر شتافت .\r\n\r\nجلوس ذو شناتر در مملكت يمن شش هزار و چهل و يك سال بعد از هبوط آدم عليه السّلام بود « 4 »\r\nذو شناتر لقب لخنيعه است و او مردى از قبيلهء حمير است ، نسبى مجهول داشته و از خاندان ملك نبوده ، بعد از حسان ابن عمرو ، گروهى از اشرار را با خود يار كرده مملكت يمن را فرو گرفت و در آن اراضى پادشاهى يافت و هر كس از اولاد تبابعه را\r\n\r\n\r\n","description":"","footnote":"\r\n( 1 ) . برابر ص 288 جلد دوم از كتاب اول چاپ سنگى ناسخ التواريخ .\r\n( 2 ) . متحف : بخشنده ، تحفه دهنده .\r\n( 3 ) . مهدا : كسى كه عادت وى هديه فرستادن باشد .\r\n( 4 ) . برابر ص 303 جلد دوم از كتاب اول چاپ سنگى ناسخ التواريخ .\r\n","page_name":" 103 ","page_number":141},
  {"content":"\r\n\r\nبه دست آورد بكشت ، مردى جفاپيشه و غلام باره بود ، هر جا پسرى نيكو منظر گمان داشتى خواه از اشراف و خواه از ادنى بياوردى و با او آنچه خواستى كردى ، و هر غلامى زنى عقد بستى نخست آن دختر را به سراى خويش آورده ، مهر دوشيزگان از او برمىگرفت ، آنگاه به خانهء شوى مىفرستاد .\r\nو از بهر خود منظره كرده بود ديده‌بانان در آنجا گماشته داشت چون قصد پسرى سيم تن مىكرد او را در آن منظره در مىآورد و ديده‌بانان در به روى هر دوان استوار مىكردند آنگاه كه ذو شناتر كار خويش را با آن غلام تمام مىكرد بر كنار مىشد و سر خويشتن را از دريچهء آن منظره به در مىكرد و مسواكى به دست كرده دندانهاى خود را مىزد و اين علامتى از بهر ديده‌بانان بود كه بدان دانستندى كه ذو شناتر از آن كردار شنيع فراغت جسته ، پس در منظره را گشوده آن غلام را رها مىساختند .\r\nو ذو شناتر اين كردار زشت بدين پيدائى در حق ابناى ملوك از آن روى روا مىداشت كه ايشان را در چشم مردم مكانت سلطنت نماند . و هم آن گروه با اين ننگ خود آهنگ پادشاهى نكند .\r\nبالجمله چون ذو شناتر بيست و هفت ( 27 ) سال بدين فضاحت روزگار گذاشت ، با او گفتند زرعه كه او را ذو نواس گويند - چنان كه شرح پادشاهى و حسب و نسب او گفته خواهد شد - نيك باليده است و او را روئى چون آفتاب و موئى چون مشك ناب است . ذو شناتر دل در او بست و كس فرستاده تا او را در منظره حاضر كنند .\r\nچون فرستادهء ذو شناتر به نزديك زرعه آمد و او را طلب كرد ، زرعه دانست كه در حق او چه انديشيده است ؟ پس حربه‌اى از حديد برداشته در ميان بغل و قدم خود بنهفت و به درگاه ملك روان شد .\r\nچون به منظره در آمد و دربانان در به روى او استوار كردند ، ذو شناتر با او درآويخت تا كار خويش به كام كند ، زرعه زبان به ضراعت گشود و گفت : اى پادشاه با من تباهى مكن و مرا عفو فرماى كه من از بيت الشّرف و خاندان ملوكم ، پدران من پادشاهى كرده‌اند و اكنون در اين ملك كس چون من حقير نيست ، به شكرانهء اينكه اين پادشاهى از من به تو بازگذاشته است تو تن مرا با من بازگذار .\r\nذو شناتر در خشم شد و گفت : هم‌اكنون فرمان‌بردار باش و اگر نه ديده‌بانان را بر خوانم تا سرت از تن برگيرند . زرعه چون كار را بدان گونه ديد دست بزد و حربهء\r\n\r\n","description":"","footnote":"","page_name":" 104 ","page_number":142},
  {"content":"\r\n\r\nخويش را بركشيد و به سوى او دويده و شكمش را بر دريد و سرش را با دست راستش از تن جدا كرده بر دريچهء آن منظره بنهاد و مسواكى به دستش كرده سر مسواك را بر دهانش بنهاد و خود آمده از پس در بايستاد . ديده‌بانان چون آن علامت بديدند بدان قانون كه معمول بود چنان دانستند كه ذو شناتر كار خود را به نهايت برده پس پيش شده در بگشودند و ذو نواس بيرون خراميد .\r\nدربانان زبان به تسخر دراز كرده فقالوا له ذا نواس ارطب ام يابس . گفتند : آيا ذو نواس خشك از منظره بيرون خراميده يا تر است . ذو نواس در جواب گفت : اين سؤال را از آن سر بايد كرد . اين بگفت و بشتاب گذشت . دربانان چون به درون رفتند ذو شناتر را بدان حال ديدند دانستند كه اين كار زرعه كرده است و از منظره به زير آمدند و بزرگان درگاه و قواد سپاه را آگهى دادند .\r\nمردم سخت شاد شدند كه از كردار زشت و رفتار ناهنجار ذو شناتر رهائى جستند و همه يك جهت شده گفتند : شايسته پادشاهى جز زرعه نتواند بود كه از خاندان ملوك است و جلادتى بدين عظمت كرده . پس از دنبال او بشتافتند و او را آورده بر تخت سلطنت جاى دادند - چنان كه در جاى خود مذكور خواهد شد - و مدت سلطنت ذو شناتر بيست و هفت ( 27 ) سال بود .\r\n\r\nجلوس ذو نواس در مملكت يمن شش هزار و شصت و هشت سال بعد از هبوط آدم عليه السّلام بود « 1 »\r\nذو نواس لقب زرعه است و هو زرعة بن زيد بن كعب بن كهف الظلم بن زيد بن سهل بن عمرو بن قيس بن جشم بن وائل بن عبد الشّمس بن الغوث بن حداء بن قطن بن غريب بن الرّايش بن قيس بن صيفى بن سباء الاصغر بن حمير بن سباء بن يشحب بن يعرب بن قحطان است .\r\nوى بعد از آنكه ذو شناتر را به قتل آورد بدان تفصيل كه مرقوم شد سپاهى و\r\n\r\n\r\n","description":"","footnote":"\r\n( 1 ) . برابر ص 311 ، جلد دوم از كتاب اول چاپ سنگى ناسخ التواريخ .\r\n","page_name":" 105 ","page_number":143},
  {"content":"\r\n\r\nرعيت از قفاى او بتاختند و با او گفتند : امروز جز تو بر ما پادشاه نشايد بود كه هم جلادت طبع دارى و هم‌نژاد بزرگ و او را آورده بر سرير سلطنت جاى دادند . و زرعه چون در تخت ملكى جاى كرد نام خود را يوسف نهاد و كار ملك به نظم و نسق كر و بر شريعت جهودان همىبزيست و مردم يمن را با دين موسى عليه السّلام آورد و هر كه از آن شريعت روى برتافت عقاب و نكال كرد و ما ديگر احوال او را و خاتمهء ملكش را در ذيل قصهء اصحاب اخدود خواهيم نگاشت .\r\n\r\n","description":"","footnote":"","page_name":" 106 ","page_number":144},
  {"content":"\r\n\r\n\r\nظهور عبد المطّلب در مدينه و مكه شش هزار و هفتاد سال بعد از هبوط آدم عليه السّلام بود « 1 »\r\nدر ذيل قصهء وفات كعب بن لؤىّ مرقوم شد كه هاشم بن عبد مناف ضجيع « 2 » خود سلمى را همچنانكه حمل داشت در مدينه گذاشت و خود عزيمت شام فرمود و در غزّه به درود جهان كرد و بعد از وفات هاشم ، سلمى پسرى بزاد و عامر نام كرد ، و شيبه خواندند ؛ ازين روى كه بر سر موى سفيد داشت ، و او را سلمى همى تربيت فرمود تا يمين از شمال بدانست ، و چندان نيكو خصال بود و ستوده فعال برآمد كه شيبة الحمد لقب يافت .\r\nدر اين وقت عم او مطّلب در مكّه سيّد قوم بود و كليد خانهء كعبه و كمان اسماعيل عليه السّلام و علم نزار او را بود ، و منصب سقايت و رفادت او داشت . روزى مردى از عرب نزديك او آمد و گفت : اى مطّلب ، در يثرب كودكى هفت‌ساله ديدم كه با كودكان تير همىانداخت و در هر نوبت كه كمان خويش گشاد دادى گفتى : من فرزند سيد بطحا هستم . و با اينكه جامهء مردم فرومايه در برداشت آثار سيادت و حشمت از جبين او مطالعه مىرفت .\r\nمطّلب چون اين سخن بشنيد تصميم عزم داد كه به مدينه شتافته او را با خود به مكّه آرد . و ساز راه كرده از مكّه به مدينه شد و به خانهء سلمى نازل گشت و شيبه را طلب كرد تا به مكّه برد . و سلمى از جدائى فرزند كراهت داشت و شيبه عرض كرد كه بىرضاى مادر نتوانم سفر كرد . مطّلب با سلمى گفت : ما خاندان شرفيم و قبيلهء ما\r\n\r\n\r\n","description":"","footnote":"\r\n( 1 ) . برابر ص 313 جلد دوم از كتاب اول چاپ سنگى ناسخ التواريخ .\r\n( 2 ) . ضجيع : همسر .\r\n","page_name":" 107 ","page_number":145},
  {"content":"\r\n\r\nعظمت تمام دارد لايق نيست كه شيبه بدين كلفت در غربت زندگانى كند .\r\nپس سلمى رخصت داد و مطّلب فرزند برادر خويش را بر شتر خويش رديف ساخته به مكّه آورد . و قريش چون او را ديدند چنان دانستند كه مطّلب در سفر مدينه عبدى خريده و با خود آورده « 1 » ، لاجرم او را عبد المطّلب خواندند و بدين نام شهرت يافت .\r\nو از آن پس كه مطّلب به خانهء خويش شد ، عبد المطّلب را جامه‌هاى نيكو در بر كرد و در ميان بنى عبد مناف او را عظمت بداد و ملكات ستودهء او روز تا روز بر مردم ظاهر شد و نام او بلند گشت و چنين بزيست تا مطّلب رخت از جهان بدر برد ، و منصب رفادت و سقايت و ديگر چيزها به دو منتقل گشت و سخت بزرگ شد ، چنان كه از بلاد و امصار بعيده به نزديك او تحف و هدايا مىكردند و هر كرا او زينهار مىداد ابدا در امان مىزيست ، و چون عرب را داهيه‌اى پيش‌آمدى او را برداشته به كوه ثبير « 2 » بردندى و قربانى كردندى و اسعاف « 3 » حاجات را به بزرگوارى او شناختندى و خون قربانى خويش را همه بر چهرهء اصنام ماليدندى ، اما عبد المطّلب جز خداى يگانه را ستايش نمىفرمود .\r\nبالجمله نخستين ولدى كه عبد المطّلب را باديد آمد حارث بود و از اين روى عبد المطّلب مكنى به ابو الحارث گشت ، و چون حارث به حد رشد و بلوغ رسيد ، روزى چنان افتاد كه در ميان حجر « 4 » كه اتصال با كعبه دارد عبد المطّلب به خواب رفت و در خواب فرشتهء خدا را ديد كه با او خطاب كرد كه : برخيز اى عبد المطّلب ، و از خاك برآر طيبه « 5 » را .\r\nگفت : چيست طيبه ؟ گفت : آنجا ذهبى « 6 » از من است .\r\nعبد المطّلب از آن خواب در انديشه بود و روز ديگر هم به مضجع « 7 » خود برفت و\r\n\r\n\r\n","description":"","footnote":"\r\n( 1 ) . به روايت مير خواند : هر كه او را در راه مىديد مىپرسيد كه اين كودك كيست ؟ مطّلب در جواب مىگفت كه : بندهء من است . ( روضة الصفا ، به تصحيح جمشيد كيان‌فر ، - تهران :\r\nاساطير ، 1380 ، 2 / 974 ) .\r\n( 2 ) . از كوههاى مكّه .\r\n( 3 ) . اسعاف : برآوردن حاجات .\r\n( 4 ) . مقصود حجر اسماعيل كه در قسمت خانه خدا واقع است .\r\n( 5 ) . طيبه : نام چاه زمزم و در لغت به معنى بوى خوشى است .\r\n( 6 ) . ذهب : طلا .\r\n( 7 ) . مضجع : خوابگاه .\r\n","page_name":" 108 ","page_number":146},
  {"content":"\r\n\r\nبخفت و در خواب همان فرشته را ديد كه فرمود : اى عبد المطّلب برخيز و حفر كن برّه را گفت : چيست برّه ؟ گفت : آنجا ذهبى از من است . عبد المطّلب از خواب برآمد و امروز انديشهء او بيشتر شد . و روز ديگر نيز در آنجا بخفت و ديد فرشتهء خدا را كه مىگويد : برخيز و حفر كن مضنونه « 1 » را . گفت : چيست مضنونه ؟ گفت : آنجا ذهبى از من است . عبد المطّلب انگيخته شد بر حيرت بيفزود .\r\nو روز ديگر هم در آنجا به خواب ديد كه فرشتهء خداى گفت برخيز و حفر كن زمزم را در ميان اساف و نايله « 2 » گفت : چيست زمزم ؟ گفت :\r\n لا تنزف « 3 » أبدا و لا تزم * تسقى الحجيج الاعظم \r\n و هى بين الفرث و الدّم * عند نقرة الغراب الاعصم « 4 » \r\nعند قرية النّمل يعنى : آن چشمه مبارك است كه زيارت‌كنندگان خانهء خداى را بر آن آب دهى و\r\n\r\n\r\n","description":"","footnote":"\r\n( 1 ) . نام چاه زمزم ؛ و در لغت به معنى بوى خوشى مىباشد .\r\n( 2 ) . اين دو نام دو بت كه مورد تجليل و احترام قريش بوده است و گفته مىشود : عمرو بن لحىّ كه نامش ربيعه بن حارثة بن عمرو بن عامر است اين دو بت را بر فراز كوه صفا و مروه گذاشته براى آنها قربانى مىكرد يعقوبى گويد : لحى به سرزمين شام رفت و آنجا مردمى از عمالقه بودند كه بت مىپرستيدند ، پس به آنها گفت : اين بت‌هايى كه شما مىپرستيد چيستند ؟ گفتند : اين‌ها بت‌هايى هستند كه آنها را پرستش مىكنيم و از آنها يارى مىخواهيم پس يارى كرده مىشويم و به وسيلهء آنها باران مىخواهيم پس سيراب مىشويم . عمر بن لحىّ گفت : يكى از اين بت‌ها را به من بخشيد ، آن را به زمين عرب برم ، همانجا كه عرب براى زيارت خانهء خدا مىآيند ؟ پس بتى به نام « هبل » به او دادند و آن را به مكه آورد و نزد كعبه نهاد و هبل اول بتى بود كه در مكه نهاده شد . سپس اساف و نائله را آوردند و هر كدام را بر يكى از اركان كعبه نهادند و طواف‌كننده طواف خود را از اساف شروع مىكرد و آن را مىبوسيد و نيز به آن ختم مىكرد . ( تاريخ يعقوبى ، ترجمهء محمد ابراهيم آيتى ، تهران : بنگاه ترجمه و نشر كتاب ، 1356 ، 1 / 331 ، 332 ) ، به روايت ديگر اساف و نائله نام اساف بن عمرو و نائله دختر سهل بوده كه در اثر بىاحترامى نسبت به خانهء خدا تبديل به سنگ شده در اثر مرور زمان مورد احترام و عبادت قريش گرديد . اضافه بر اساف و نائله بت‌هاى ديگرى نيز در مكه بود مانند « مجاور الريح » بر كوه صفا و بتى ديگر بر كوه مروه به نام « مطعم الطير » .\r\nو چون اعراب براى زيارت خانهء خدا مىآمدند و اين بت‌ها را مىديدند ، از قريش و خزاعه جويا مىشدند و آنها در جواب مىگفتند : اين‌ها را پرستش مىكنيم تا ما را با خدا نزديك كنند . پس اعراب هر قبيله براى خود بتى قرار داد .\r\n( 3 ) . آب آن تمام نمىشود .\r\n( 4 ) . اعصم : پاها و منقار او قرمز است .\r\n","page_name":" 109 ","page_number":147},
  {"content":"\r\n\r\nآن در ميان حشو شكم قربانيها و خون ايشان است آنجا كه همىبينى فردا غراب « 1 » منقار زند نزديك خانهء موران .\r\nچون عبد المطّلب از خواب برآمد اين سخن را از الهامات يزدانى شمرد و دانست زمزم در ميان اساف و نايله است و آن دو بت بود كه عرب قربانى خويش در ميان ايشان مىكردند پس به مسجد الحرام اندر نشست و در ميان اساف و نايله نظاره « 2 » مىكرد ناگاه ديد گاوى در آنجا قربانى كردند و گوشت و پوستش ببردند خونش بريخت و سرگينش بماند ، در زمان غرابى رسيد منقار بر آن سرگين همىزد ، پس آن راز يكباره از بهر عبد المطّلب كشف شد و در ميان اساف و نايله آمد و حارث را فرمود تا آلت حفر حاضر كرد .\r\nدر اين وقت قريش از اين راز آگهى يافتند و نزديك عبد المطّلب شتافته گفتند : تو خود مىگوئى : اين چشمه از آن اسماعيل عليه السّلام بوده است اينك ما همه فرزندان اسماعيل هستيم ، اگر خواهى ما را به حكم ميراث در اين چشمه شريك فرماى و اگر نه نخواهيم گذاشت نزديك بتان ما چاهى احداث كنى . عبد المطّلب فرمود : من شما را در ملكيت اين چاه شركت ندهم ، اما چون برآوردم با همه عطا خواهم كرد .\r\nقريش بدين سخن رضا ندادند و غوغا برداشتند و عاقبت كار بدان نهادند كه نزد سلمهء كاهنه روند كه نسب به سعد بن هذيم مىرسانيد تا او در ميانه قضا كند . و سلمة الكاهن در شام مقام داشت .\r\nپس عبد المطّلب با فرزندش حارث و بنى عبد مناف ساز راه كردند و از آن سوى حارث ابن اميّه و جمعى از قبايل بنى ثقيف كوچ دادند . هر دو گروه به اتّفاق از راه بيابان آهنگ شام كردند چون از حدّت باحورا « 3 » و تابش آفتاب چشمه‌سارها را آب نمانده بود بعد از پيمودن منزلى چند ، آب در [ ميان 
  ] مردم عبد المطّلب ناياب شد و\r\n\r\n\r\n","description":"","footnote":"\r\n( 1 ) . غراب : كلاغ .\r\n( 2 ) . نظاره به معنى نگاه كردن .\r\n( 3 ) . بگفتهء صاحب برهان قاطع : واژه‌اى است يونانى ، به معنى : شدت گرما ، و به روايت صاحب فرهنگ نفيسى : باحورا ، اسمى پارسى است و ايام آغاز شكستن گرما كه شروع آن از نوزدهم تموز است تا هفت يا هشت روز ؛ و روز اول آن دليل تشرين اول و روز دوم دليل تشرين دوم تا به آخر هر چه در آن روزها واقع شود از گرما و سرما و باران و ميغ در آن ماهها نيز چنان خواهد بود . و بعضى گفته‌اند روز اول دليل ماهى خواهد بود كه آفتاب در برج اسد باشد و روز دوم دليل بر ماهى است كه آفتاب در سنبله بود تا به حوت هشتم است .\r\n","page_name":" 110 ","page_number":148},
  {"content":"\r\n\r\nبيم آن آمد كه از عطش عرضهء هلاك شوند ، ناچار به نزد بنى ثقيف آمدند و گفتند : اگر هر يك از ما را به جرعهء آبى دستگيرى كنيد از مرگ رهانيده شويد .\r\nآن جماعت در جواب گفتند : اگر ما آب خويش را به شما بخشيم فردا خود چنان كه امروز شما پايمال مرگ خواهيم بود . و مردم عبد المطّلب چون مأيوس شدند به جايگاه خويش بازشده هر يك از بهر خود گورى بكندند و در آن مقبره منتظر مرگ نشستند . عبد المطّلب فرمود : اى قوم ، هم بدين ضعف و سستى نبايد جان داد ، برخيزيد تا لختى بيابان درنورديم باشد كه خداى ما را آب دهد ، و نخست خود برخاست ، و چون شتر خويش را برانگيخت تا بر نشيند ، از جاى سينهء او كه بر خاك نهاده چشمه‌اى خوشگوار بجوشيد . او و مردمش تكبيرگويان بر سر آب آمدند و سيراب شدند و مشگها پرآب كردند و راه پيش گرفتند .\r\nروزى چند برنگذشت كه در ميان بنى ثقيف آب ناياب شد و از در مسكنت به حضرت عبد المطّلب آمدند . چون حارث اين بديد شمشير خود را بركشيد سر آن را بر سينهء خود نهاد و گفت : اى پدر ، اگر مسئول ايشان را به اجابت مقرون دارى چنان تكيه بر اين تيغ كنم كه سر از پشتم بدر كند . عبد المطّلب فرمود : اى فرزند ، تو خود را خسته مكن و چنان مباش كه ايشان بودند و از آن كار كه خود بدين گونه بد دانى هم خويشتن كناره باش . پس حارث با ايشان مدارا كرد و آن جماعت را سيراب فرمود و از آنجا كوچ داده به اراضى شام در آمدند .\r\nآنگاه خواستند سلمهء كاهنه را آزمايش كنند اگر مجرب افتاد پس او را حكم سازند . به اجازت هر دو گروه سر ملخى را در انبانى « 1 » كه زاد سفر در آن داشتند پنهان كردند و آن را از گردن سگى كه سوار نام داشت بياويختند تا اگر سلمه نخست از آن پوشيده آگهى دهد در ميان ايشان قضا كند . آنگاه به اتّفاق به نزديك سلمه آمدند .\r\n[ سلمه 
  ] گفت : كه هان اى جماعت شما را حاجت چيست كه بدين جا شتافته‌ايد ؟ گفتند : چون نخست پوشيدهء ما را آشكار سازى حاجت خويش را مكشوف خواهيم داشت و اگر نه راه خويش برگيريم و بازشويم .\r\nسلمه گفت : خباتم لى شيئا طار فسطع فتصوّب فوقع فالارض منه بقع . [ يعنى 
  ] :\r\nچيزى از بهر من نهفته‌ايد كه پرواز مىكند و بلند مىشود و فرود مىآيد و در ارض\r\n\r\n\r\n","description":"","footnote":"\r\n( 1 ) . انبان : پوست دباغى شده كيسه چرمى .\r\n","page_name":" 111 ","page_number":149},
  {"content":"\r\n\r\nخانه مىكند . گفتند : الاده : بهتر از اين بگوى . قال هو شىء طار فاستطار ذو ذنب جرّار و ساق كالمنشار و رأس كالمسمار . گفت : چيزى است كه از پس پريدن طلب پريدن مىكند ، صاحب دم عقرب است ، و ساق چون ارّه دارد ، و سر چون ميخ . بازگفتند : ألاده ، يعنى : روشن كن . گفت : الادة فلادة هو رأس جرادة فى حرز مزادة فى عنق سوار ذى القلادة . يعنى : جز آن نيست كه آن سر ملخ است در انبان زاد و در گردن سگى است كه سوار نام دارد ، صاحب قلاده است .\r\nچون سخن بدين جا كشيد ، حاجت خويش را كشف كردند و او قضا « 1 » كرد كه اين چشمه خاص از بهر عبد المطّلب است . و قريش بدان رضا دادند و گفتند : با آن بزرگوارى كه ما در راه از عبد المطّلب مشاهده كرديم جاى آن نيست كه در سر زمزم با او مخاصمه كنيم « 2 » .\r\nپس مراجعت كردند و زمزم را به دو گذاشتند تا از بهر خود حفر فرمايد . پس عبد المطّلب با فرزند خود حارث به حفر زمزم مشغول شدند و چون اندك زمين را بكاويد « 3 » آثار چاه هويدا گشت و او تكبير بگفت و بر جدّ خويش بيفزود و خاك از آن چاه انباشته برآورد تا دو آهو برّهء زرّين و چند شمشير و چند درع « 4 » بيافت و از پس آن حجر الاسود را برآورد و چشمهء زمزم را روشن كرد ؛ و اين همان اشيا بود كه عمرو بن حارث هنگام هجرت از مكّه در آن چاه گذاشت و با خاك بينباشت - چنان كه در ذيل قصهء وفات كعب بن لؤىّ مرقوم شد - .\r\nبالجمله چون قريش دانستند كه عبد المطّلب بدان اشيا دست يافته به نزد او شتافتند و گفتند : اين اشيا از پدران برگذشتهء ما بوده ، اكنون كه بدان دست يافتى لايق آن است كه دو بهره « 5 » كنى و يك نيمهء آن را با ما عطا فرمائى . عبد المطّلب گفت :\r\nشما را در اين كالا حقى نيست و اگر خواهيد اين كار به حكم قرعه فيصل دهم .\r\nايشان بدين سخن رضا دادند .\r\nپس عبد المطّلب آن اشيا را دو نيمه كرد ، دو آهو برّهء زرّين را يك قسم نهاد و زره و\r\n\r\n\r\n","description":"","footnote":"\r\n( 1 ) . قضا : حكم .\r\n( 2 ) . در بيشتر منابع از جمله : سيرهء حلبى و ابن هشام رفتن پيش كاهنه را نقل نكرده بلكه مىگويند : قريش بعد از ديدن اين فضيلت برگشته و به خود حق منازعه ندادند .\r\n( 3 ) . بكاويد : جستجو كرد .\r\n( 4 ) . درع : زره .\r\n( 5 ) . بهره : بخش ، نصيب .\r\n","page_name":" 112 ","page_number":150},
  {"content":"\r\n\r\nشمشيرها را قسم ديگر فرمود ، آنگاه صاحب قداح « 1 » كه قرعه زدن با او بود حكم داد تا به نام كعبه و نام عبد المطّلب و نام قريش قرعه زند . چون قرعه بزد آهو برّه‌هاى زرّين به نام كعبه برآمد و شمشير و درع بهرهء عبد المطّلب گشت ؛ و قريش بىنصيب شدند . - و ما تفصيل اين قدح و قرعه زدن را چگونه داشتند در ذيل قصهء ولادت عبد اللّه بن عبد المطّلب مرقوم خواهيم داشت - .\r\nمع القصه چون قريش از آن اشياء طمع بريدند ، عبد المطّلب آن چند درع و شمشير را بفروخت و از بهاى آن درى از بهر كعبه ساخت و آن آهوان زرّين را از در كعبه بياويخت و به غزالى الكعبه مشهور شد . و اين اول ذهبى است كه زينت مكّه گشت و عاقبت آن را ابو لهب دزديده و بفروخت و بهاى آن را در خمر و قمار به كار برد - چنان كه مذكور خواهد شد - .\r\n\r\n[ چاه‌هاى مكّه 
  ]\r\nمعلوم باد كه قبل از زمزم هر قبيله‌اى از قريش را در مكّه چاهى بود : عبد شمس بن عبد مناف را در فراز « 2 » مكّه نزد بيضا « 3 » خانهء محمد بن يوسف چاهى بود كه « طوّى » نام داشت ، و هاشم بن عبد مناف را در دهانهء شعب ابى طالب چاهى بود كه « بذّر » « 4 » نام داشت ، و مطعم بن عدىّ بن نوفل بن عبد مناف را چاهى بود كه « سجله » نام داشت . و اين چاه را بعد از حفر زمزم چون استغنا حاصل كرد اسد بن هاشم به دو عطا فرمود . و نام چاه اسد بن عبد العزّى « شفيه » « 5 » بود و چاه بنو عبد الدّار ، « امّ احراد » نام داشت و چاه بنو جمح « سنبله » نام داشت و آن را خلف بن وهب حفر كرد ، و چاه بنو سهم « الغمر » نام داشت و اميّة بن عبد الشّمس را نيز چاهى بود .\r\nو در بيرون مكّه ، مرّة بن كعب بن لؤىّ را چاهى بود كه « رمّ » نام داشت و بنى كلاب بن مرّه را دو چاه بود كه يكى را « حم » و آن ديگر را « حفر » مىگفتند . و\r\n\r\n\r\n","description":"","footnote":"\r\n( 1 ) . جمع قدح : تير .\r\n( 2 ) . فراز : بالا و به معنى پائين هم آمده است .\r\n( 3 ) . بيضا : بر وزن حمراء : خانه محمد بن يوسف برادر حجاج بن يوسف ثقفى .\r\n( 4 ) . گويند : كه آن از ماده تبذير است زيرا آب آن كم‌كم و متفرّق بيرون مىآمده است .\r\n( 5 ) . از آن با نام « سقيه » هم ياد كرده‌اند .\r\n","page_name":" 113 ","page_number":151},
  {"content":"\r\n\r\nآنگاه كه زمزم باديد آمد نام اين ابار « 1 » بر افتاد و زايرين بيت اللّه از آن آب نوشيدند ، و بنو عبد مناف بدان بر قريش و ديگر قبايل عرب فخر همىكرد ، چنان كه مسافر بن ابى عمرو بن اميّة بن عبد شمس بن عبد مناف گويد :\r\n\r\nبيت\r\n ورثنا المجد من آبا * ئنا فنمى بنا صعدا « 2 » \r\n أ لم نسق الحجيج « 3 » و نن * حر الدّلاقة « 4 » الوفدا « 5 » \r\n و نلقى عند تصريف ال * منايا شدّدا رفدا « 6 » \r\n فان نهلك فلم نملك * و من ذا خالد ابدا \r\n و زمزم فى ارومتنا « 7 » * و نعقا « 8 » عين من حسدا \r\nبالجمله عبد المطّلب بعد از حفر زمزم عظيم بزرگوار شد و سيّد البطحا و ساقى الحجيج و حافر الزّمزم « 9 » بر القاب او افزوده گشت ، و زنان همىگرفت و فرزندان همىآورد .\r\n\r\n[ اولاد عبد المطّلب 
  ]\r\nو او را ده ( 10 ) پسر بود و پسر بزرگتر او - چنان كه مذكور شد - حارث بود « 10 » .\r\n\r\n\r\n","description":"","footnote":"\r\n( 1 ) . ابار : چاهها .\r\n( 2 ) . چاپ سنگى 1320 : سعدا .\r\n( 3 ) . آب دهندهء حاجيان .\r\n( 4 ) . شترى كه از روى چاقى آهسته راه مىرود .\r\n( 5 ) . پركننده قدح را از شير به يك دوشيدن .\r\n( 6 ) . جماعة مردم .\r\n( 7 ) . ريشه .\r\n( 8 ) . از جا كندن .\r\n( 9 ) . حفر كنندهء چاه زمزم .\r\n( 10 ) . يعقوبى فرزندان عبد المطلب را ده ( 10 ) تن ذكر مىكند و گويد : حارث كه كنيهء عبد المطلب از او نام گرفته شد و قثم كه مادرشان صفيّه دختر جندب از فرزندان عامر بن صعصعه بود ؛ و زبير و ابو طالب و عبد اللّه و مقوّم كه عبد الكعبه است ، مادر اين چهار نفر فاطمه دختر عمرو بن عائذ بن عمران بن مخزوم بود ؛ و حمزه كه مادرش هاله دختر اهيب بن عبد مناف بن زهره است ؛ و عباس و ضرار كه مادرشان نتيله دختر جناب بن كليب بن نمر بن قاسط است ؛ و ابو لهب كه نامش عبد العزّى مادرش لبنى دختر هاجر بن مناف بن ضاطر خزاعى است ؛ و غيداق كه همان حجل است و مادرش ممنّعه دختر عمرو بن مالك بن نوفل خزاعى است ( تاريخ يعقوبى ، 1 / 326 ) . اين گفته با آنچه در طبقات آمده مطابقت دارد ( طبقات ، 1 / 87 - 88 ) .\r\n","page_name":" 114 ","page_number":152},
  {"content":"\r\n\r\nدويم : عباس .\r\nسيم : حمزه .\r\nچهارم : عبد اللّه .\r\nپنجم : ابو طالب كه عبد مناف لقب داشت .\r\nششم : زبير . [ كنيه‌اش ابو طاهر بود 
  ] .\r\nهفتم : حجل كه از كثرت خير به غيداق ملقّب گشت .\r\nهشتم : مقوّم . [ او را عبد الكعبه نيز گفته‌اند 
  ] .\r\nنهم : ضرار .\r\nدهم : ابو لهب كه عبد العزّى لقب بودش « 1 » .\r\nو او را شش دختر بود :\r\nاول : صفيّه كه مادر زبير بن العوّام است .\r\nدوم : امّ حكيم البيضاء « 2 » .\r\nسيم : عاتكه .\r\nچهارم : اميمه .\r\nپنجم : أروى كه جدهء عثمان بن عفان است .\r\nششم : برّه نام داشت .\r\nو مادر عباس و ضرار ، نبيله « 3 » نام داشت و او دختر خباب بن كليب بن مالك بن عمرو بن عامر بن زيد مناة بن عامر بن سعد بن الخزرج بن تيم اللّات بن النّمر بن قاسط بن هنب بن اقصى بن جديلة بن اسعد بن ربيعة بن نزار است .\r\nو مادر حمزه و مقوّم و حجل و يك دختر كه صفيّه نام داشت هاله است و او دختر اهيب بن عبد مناف بن زهرة بن كلاب بن مرّة بن كعب بن لؤىّ بود .\r\nو مادر عبد اللّه و ابو طالب و زبير و آن سه دختر ديگر فاطمه نام داشت « 4 » و او دختر\r\n\r\n\r\n","description":"","footnote":"\r\n( 1 ) . پسران عبد المطلب را بعضى از مورخان دوازده ( 12 ) نفر نوشته‌اند و اينان علاوه بر ده نفر قثم را ذكر كرده‌اند كه در كودكى درگذشت و غيداق و حجل را هم دو نفر دانسته و نام حجل را مغيره نوشته‌اند . گروه ديگر از مورخان مقوم و عبد الكعبه را نيز دو نفر دانسته و پسران عبد المطلب را سيزده نفر شمرده‌اند ( نقل از پانوشت دكتر آيتى بر تاريخ يعقوبى ، 1 / 326 ) .\r\n( 2 ) . متن : ام حليم .\r\n( 3 ) . تاريخ يعقوبى : نتيله .\r\n( 4 ) . به روايت يعقوبى : ام حكيم يعنى بيضاء ، و عاتكه و برّه و اروى و اميمه كه مادرشان -\r\n","page_name":" 115 ","page_number":153},
  {"content":"\r\n\r\nعمرو بن عائذ بن عبد بن عمران بن مخزوم بن يقظة بن مرّة بن كعب بن لؤىّ بود .\r\nو مادر صخره « 1 » تخمر نام داشت و او دختر عبد بن قصىّ بن كلاب بود .\r\nاما مادر حارث بن عبد المطّلب ، سمرار نام داشت « 2 » و او دختر جندب بن مجير بن رئاب بن سواه بن عامر بن صعصعة بن معاوية بن بكر بن هوازن بن منصور بن عكرمه بود .\r\nو مادر ابو لهب ، لبنى نام داشت و او دختر هاجر بن عبد مناف بن ضاطر بن جثية بن سلول بن كعب بن عمرو الخزاعى بود .\r\nابو طالب و حمزه و عباس از پسران عبد المطّلب بعد از بعثت خاتم الانبياء صلّى اللّه عليه و آله به شرف اسلام درآمدند و از دخترانش صفيّه و اروى « 3 » و عاتكه « 4 » مسلمان شدند و صفيه از جملهء مهاجرات بود .\r\nمع القصه عبد المطّلب در جهان زنده بماند تا آنگاه كه پيغمبر صلّى اللّه عليه و آله هشت‌ساله شد پس به درود جهان كرد . و ديگر قصه‌هاى او در ذيل داستان فرزندش عبد اللّه و ابرهة الاشرم و ولادت حضرت خاتم الانبياء عليه آلاف التّحية و الثّناء مذكور خواهد شد .\r\n\r\nظهور اصحاب اخدود شش هزار و هشتاد و پنج سال بعد از هبوط آدم عليه السّلام بود « 5 »\r\nدر حديث اصحاب اخدود چنان صواب نمود كه مردم نجران را شناخته آريم و\r\n\r\n\r\n","description":"","footnote":"\r\n- فاطمه بود . بنابراين او فاطمه را مادر پنج تن از دختران عبد المطلب مىداند .\r\n( 1 ) . ظاهرا در عبارت افتادگى دارد ، عبارت مىبايستى همراه با نام يكى از فرزندان عبد المطّلب همراه باشد .\r\n( 2 ) . به روايت صاحب طبقات : مادر او صفيه نام داشت ( 1 / 87 ) .\r\n( 3 ) . در اسلام اروى اختلاف است و بعضى گفته‌اند كه در اثر دعوت پسر خود طليب بن عمير كه اسلام آورده بود ، به دين اسلام گرويد .\r\n( 4 ) . در اسلام او هم اختلاف است . وى مادر عبد اللّه بن ابى اميهء مخزومى برادر امّ سلمه بود و مادر امّ سلمه نيز عاتكه نام داشت و از اين روى برخى به خطا او را دختر عمهء پيامبر خدا نوشته‌اند . خواب عاتكه قبل از غزوهء بدر مشهور است .\r\n( 5 ) . برابر ص 322 جلد دوم از كتاب اول چاپ سنگى ناسخ التواريخ .\r\n","page_name":" 116 ","page_number":154},
  {"content":"\r\n\r\nباز نمائيم كه چگونه ايشان نصرانى شدند و شريعت عيسى پيش گرفتند .\r\nمعلوم باد كه نجران بلده‌اى در سرحدّ اراضى مكّه بود از سوى يمن ، و گروهى از قبايل عرب كه نسب به بنى تغلب مىبردند در آن بلده سكونت داشتند و بر كيش بت‌پرستان مىزيستند ، و ايشان را در ظاهر شهر نخلهء خرمائى بس عظيم بود كه هم پرستش آن را واجب شمردندى و هر سال يك روز عيد كردندى ، و چون روز عيد فرا رسيدى خرد و بزرگ فراهم شده از شهر بيرون مىشدند و بتهاى خود را گرد آن درخت نصب مىكردند و هر حلى و زيور كه زنان ايشان را بود از آن درخت مىآويختند و جامه‌هاى ديبا بر آن مىپوشانيدند و از بامداد تا شبانگاه در آنجا اعتكاف مىفرمودند و گاه‌گاه گرد آن شجره طواف مىنمودند و شياطين از آن درخت بديشان سخن مىكرد و بر طريق باطل ايشان را مأمور مىداشت ، آنگاه به خانه‌هاى خويش بازشده ، يك سال بدان گفتار كردار داشتندى ، و چون ديگر باره آن عيد فرا رسيدى آن كار از نو كردندى .\r\nدر آن ايام مردى كه او را فيميون نام بود و نسب با حواريون عيسى عليه السّلام داشت در اراضى شام باديد آمد ، و او مردى زاهد و متّقى و مستجاب الدّعوة بود و بر شريعت عيسى مىزيست و با دستمزد خود معاش مىكرد و صنعت او بنّائى و ديوارگرى بود ، و قانون داشت كه ايام هفته را به كار بنّائى روزگار مىگذاشت ، و چون روز يكشنبه فرا مىرسيد دست از حرفت كشيده مىداشت و از بامداد به گوشهء بيابانى گريخته تا شامگاه در حضرت يزدان به نماز و نياز و ستايش و نيايش مشغول بود . و چون اهل بلده و قريه بر حال او وقوف مىيافتند از آنجا فرار كرده به اراضى ديگر مىشد و به كار خويش مىپرداخت .\r\nدر زمان او مردى كه او را صالح نام بود در نهانى از حال او آگاه شد و چنان افتاد كه در مهر فيميون كار بدانجا برد كه بىديدار او زيستن نتوانست ناچار چنان كه فيميون ندانست از قفاى او گام برمىداشت و به دو نگران بود تا روز يكشنبه فرا رسيد و فيميون به صحرا شتافته در نماز ايستاد و صالح چند گام دور تر از وى در گوشه‌اى مخفى شده نظارهء او مىكرد ، ناگاه مارى را ديد كه هفت سر داشت و از يك جانب بيرون شده قصد فيميون كرد ؛ و فيميون چون آن جانور را بديد از خدا هلاكش بخواست و در حال آن مار عرضهء هلاك و دمار گشت . اما صالح ندانست كه مار به\r\n\r\n","description":"","footnote":"","page_name":" 117 ","page_number":155},
  {"content":"\r\n\r\nدعاى فيميون بمرد و بيم كرد كه او را زيان رساند ، ناچار خود را از كمين آشكار كرد و فرياد برداشت كه اى فيميون خود را از اژدها حفظ كن و فيميون همچنان در نماز بود و به دو التفات نكرد . صالح بىاختيار پيش شتافت و چون نزديك شد آن مار را مرده يافت ، پس بماند تا فيميون از نماز فراغت جست . آنگاه از در ضراعت و مسكنت عرض كرد كه : اى فيميون سوگند با خداى كه من در مهر تو بىاختيارم و آرزوى من آن است كه پيوسته ملازم خدمت تو باشم . فيميون گفت : اگر ملازمت من خواهى كرد بر قانون من زيستن كن . پس صالح دين او بياموخت و ملازم حضرت او شد .\r\nو در اين وقت جلالت قدر فيميون اندك روشن گشت و مردم دانستند كه مرضى به دعاى او شفا يابند ، پس مردى را كه پسر كور بود بدان سر شد كه فيميون را به بالين فرزند حاضر كند و او را از بلاى كورى برهاند . بعضى از مردم به او گفتند كه :\r\nفيميون هرگز اجابت اين مسئول نكند و بدين نام به خانهء تو در نيايد ، مگر اينكه حيلتى انديشى و او را به بهانهء ديوارگرى و بنّائى به خانه آرى .\r\nلاجرم آن مرد فرزند خود را بر بستر بخوابانيد و جامه‌اى بر فراز او افكند و به نزديك فيميون آمد و گفت : مرا عزم آن است كه خانه‌اى بنيان كنم و او را از بهر عمارت به سراى خويش آورد و بهر حجره همى عبور داد تا بدانجا رسيد كه فرزندش خفته بود ، ناگاه جامه از زبر او دور كرد و دست او را گرفته پيش داشت و گفت : اى فيميون اين يك تن از بندگان خداست و از هر دو چشم نابيناست اگر در حق او دعاى خير كنى تا شفا يابد روا باشد . فيميون از خداى بخواست تا ديدگانش روشن گردد .\r\nو چون در آن اراضى شناخته شد ناچار كوچ داد و صالح همى از قفاى او بود آنگاه از حدود شام عبور مىكردند به درختى بزرگ گذشتند و از زير درخت مردى فرياد برآورد كه آيا تو فيميون باشى ؟ گفت : بلى . عرض كرد : بسيار روز انتظار تو بردم تا هم اكنونت يافتم ، آگاه باش كه هم در اين هنگام من به درود جهان خواهم كرد و كفن و دفن من بر ذمّت تو باشد . اين بگفت و بمرد . فيميون بر حسب وصيّت او را به خاك سپرد و از آنجا با صالح كوچ داده در بعضى از بلاد عرب عبور داشت .\r\nناگاه كاروانى از قبايل عرب بديشان باز خوردند و هر دو تن را اسير كردند و\r\n\r\n","description":"","footnote":"","page_name":" 118 ","page_number":156},
  {"content":"\r\n\r\nگفتند : همانا شما بندگانيد كه از مولاى خود گريخته‌ايد و ايشان را در اراضى نجران آورده هر تن را به كسى فروختند . اما فيميون هر روز از بام تا شام خدمت مولاى خويش كردى و چون شام به حجرهء خويش شتافتى به نماز ايستادى و خداى را ستايش نمودى تا آنگاه كه سپيدى صبح بر دميدى .\r\nشبى چنان افتاد كه مولاى فيميون خواست حال او را بازداند پس به نهانى به پشت حجرهء وى آمد ، و چون از روزن نگريست فيميون را ديد كه در نماز ايستاده است و بىچراغ آن خانه مانندهء روز روشن است ، سخت در عجب شد و در بگشود و پيش دويد و گفت : اى فيميون اين جلالت قدر از كجا يافتى و با كدام آيين بدين مقام رفيع ارتقاء جستى ؟\r\nفيميون گفت : مگر ندانسته‌اى كه شما را طريقتى ناهنجار و شريعتى ناستوده است ، هيچ نگوئيد كه پرستش درختى كه آن را هرگز سودى و زيانى نتواند بود چرا بايد كرد و اين بتان را چرا بايد گرامى داشت ؟ من اين بركت از بندگى خداى دادگر و پيروى عيسى پيغمبر يافتم و اگر خواهم خداى خويش را بخوانم تا آن درخت را كه شما پرستش مىكنيد بركند و بيفكند و نابود سازد . او در جواب گفت : اگر تو چنين كنى و اين كار توانى كرد من و اهل من به شريعت تو در شويم و آئين تو گيريم .\r\nپس فيميون بىتوانى تن خويش بشست و نماز بگزاشت و خداى را ياد كرد تا صرصرى عاصف بفرستاد و آن درخت را از بن بر آورد و خشك ساخت و نگون كرد . چون مردم آن قريه اين بديدند بيشتر همه عيسوى شدند و بر شريعت او رفتند و از بهر فيميون در ظاهر قريه خيمه‌اى راست كردند و او را سخت گرامى داشتند . و فيميون در خيمهء خود سكونت اختيار كرد و به عبادت خداى پرداخت .\r\nو چنان بود كه بر يك سوى آن اراضى قريه‌اى بود كه مرد ساحرى در آنجا جاى داشت و از سوى ديگر نيز قريه‌اى بود كه مردم اين قريه هر روز پسران خويش را به نزديك آن ساحر مىفرستادند تا علم سحر فراگيرند و اين پسران هر روز به كنار خيمهء فيميون عبور كرده به نزديك آن ساحر مىشدند . در ميان اين كودكان پسرى بود كه عبد اللّه نام داشت و پدر او را نام الثامر بود . اين كودك نيز به فرمان پدر به تعليم سحر مىشتافت و هر روز از كنار خيمهء فيميون گذشته او را در نماز و نياز مىديد ، اندك اندك دلش به سوى او رفت و به خيمهء او در رفته با او سخن همىكرد\r\n\r\n","description":"","footnote":"","page_name":" 119 ","page_number":157},
  {"content":"\r\n\r\nتا بدانجا كشيد كه خدمت ساحر را ترك گفت ؛ و هر روز مقيم حضرت فيميون بود و پدرش چنان مىدانست كه او كسب علم سحر مىكند .\r\nبالجمله عاقبت عبد اللّه بن الثامر شريعت عيسى عليه السّلام گرفت و فيميون دين خود به دو بياموخت و كلمات انجيل را از بهر او روشن ساخت و گفت : اى عبد اللّه بدان كه اسم بزرگ خداوند كه مفتاح جميع بستگىهاست در اين انجيل مبارك است و آن نام بزرگ هرگز در آتش سوخته نشود و از بهر هر حاجت بخوانى روا گردد . عبد اللّه گفت : چه باشد كه اين نام مبارك را به من بياموزى ؟\r\nفيميون گفت : اى برادر تو هنوز حمل آن بار نتوانى كرد ، آنگاه كه لايق باشى از تعليم آن دريغ نخواهم داشت .\r\nعبد اللّه چون اين سخن بشنيد به سراى خويش آمد و دانسته بود كه اسم اعظم خداى در آتش نخواهد سوخت ، پس قداحى چند راست كرد و هر اسم كه در انجيل يادداشت بر قدحى جداگانه مىنگاشت و آن قداح را يك يك همى در آتش افكند تا بسوخت چون بدان تير رسيد كه اسم اعظم بر آن ثبت بود نسوخت و از آتش بيرون جست ، و عبد اللّه آن نام را بدانست و نزديك فيميون شتافته صورت حال را بازگفت .\r\nفيميون فرمود : اى فرزند اكنون كه يافتى نيكو بدار و در كارهاى ناسزا به كار مبر كه سبب هلاك تو خواهد شد .\r\nو از اين هنگام مدتى دراز بر نيامد كه فيميون وداع جهان گفت و عبد اللّه در اراضى نجران همى عبور كرد و هر جا مريضى بود به نزد او حاضر مىكردند تا شفا بخشد ، اما عبد اللّه نخست دين حق بر مريض عرضه مىكرد و او را مسلمان مىساخت و از پس آن در حق او دعاى خير كرده تا شفا مىيافت . بدين گونه نام او در نجران بزرگ گشت و مردم به دو پيوستند و حاكم نجران بيم كرد كه حكومت او محو گردد ، پس كس فرستاد و عبد اللّه را حاضر كرد و گفت : اين چه قانون است كه پيش گذاشته‌اى و دين آبا و اجداد ما را محو و مطموس داشته‌اى ، از اين آيين بگرد و اگر نه ترا كيفر خواهم كرد .\r\nعبد اللّه گفت : هرگز ترا بر من غلبه نتواند بود و جز خداى را بر بندگان قدرت نباشد . حاكم شهر از سخن او در خشم شد و بفرمود او را برده از جبلى بلند به زير\r\n\r\n","description":"","footnote":"","page_name":" 120 ","page_number":158},
  {"content":"\r\n\r\nافكندند ، عبد اللّه بىرنج و آسيب برخاسته به نزد او شتافت و گفت : خداى مرا حافظ و ناصر است و هم او را به دين خداى دعوت فرمود . درين كرّت حكم كرد تا عبد اللّه را به آبى سهمناك غرقه ساختند و چنان دانستند كه از بهر او رهائى نخواهد بود ، عبد اللّه از آب به سلامت برآمد و نزد حاكم شتافته فرمود : بر شريعت عيسى باش و خداى يگانه را به توحيد بستاى ، و هم آگاه باش كه آنگاه بر من غلبه توانى كرد كه خداى را به كلمهء توحيد ستايش كنى .\r\nآن مرد جفاكار از در سخره خداى را به كلمهء توحيد ياد كرد و آن عصا كه در دست داشت بر سر عبد اللّه بزد تا بشكست و او بدان زخم اندك بمرد .\r\nو اين عبد اللّه آن كس باشد كه در زمان عمر بن خطاب در نجران باديد شد و آن چنان بود كه مردى در خرابه‌هاى نجران حفر زمين مىكرد ناگاه به سردابه‌اى رسيد و در آنجا مردى را بيافت كه نشسته و دست خود بر سر داشت ، چون دست او را بگرفت و از سر او دور بداشت خون از زخم او روان گشت ، و چون دست او بازداشت هم بر زخم سر گذاشت تا خون بايستاد . اين خبر به عمر آوردند . وى گفت :\r\nچنان كه از خبر دانسته‌ام او عبد اللّه بن الثامر است هم چنان جسد او را بر جاى خود بگذاريد و مدفون داريد و بر حسب حكم او چنان كردند .\r\nبالجمله بعد از آنكه عبد اللّه بن الثامر به زخم عصا بمرد حاكم نجران نيز در حال كيفر عمل يافته هلاك شد و اين نيز بر عقيدت مردم نجران بيفزود و يكباره عيسوى شدند و هر كه به شهر ايشان در مىشد او را به شريعت عيسى دعوت مىكردند ، چون سخن ايشان را استوار مىداشت رستگار بود و اگر نه او را هلاك مىساختند .\r\nدر آن ايام چنان افتاد كه مردى از يمن با دو پسر خويش به نجران آمدند و ازين قانون آگهى نداشت و بر دين يهوديان بود ، ناگاه مردم نجران ايشان را بگرفتند و گفتند : هم‌اكنون يا شريعت عيسى عليه السّلام پيش گيريد و اگر نه شما را هلاك كنيم . پسران آن مرد قبول اسلام نكردند و هر دو مقتول گشتند . آن مرد از بيم جان حيلت كرد و به دروغ شريعت عيسى گرفت و روزى چند با ايشان ببود ، پس فرصتى كرده به سوى يمن گريخت ، و صورت حال را به عرض ذو نواس كه در اين وقت پادشاه يمن بود رسانيد . - چنان كه قصهء سلطنت او را مرقوم داشتيم - .\r\nچون ذو نواس بر دين يهوديان بود از اين معنى برآشفت و گفت از بهر كيفر به\r\n\r\n","description":"","footnote":"","page_name":" 121 ","page_number":159},
  {"content":"\r\n\r\nنجران شوم و اين كين از آن مرد بازجويم و كليساها ويران كنم و صليبها بشكنم و هر كه دين يهود پيش نگيرد او را به آتش بسوزم . پس پنجاه هزار ( 50000 ) مرد شمشيرزن فراهم كرده از يمن كوچ داد و طىّ مسافت كرده به نجران آمد و كليساها را پست كرد و صليبها در هم شكست و مردم نجران را انجمن فرمود و گفت : اگر خواهيد دين يهوديان پيش گيريد و اگر نه يك تن از شما زنده نگذارم . ايشان گفتند :\r\nما هرگز جان ناچيز را با دين عزيز برابر نخواهيم داشت گو يك تن زنده نمانيم .\r\nذو نواس در خشم شد و بفرمود تا حفره‌اى مستطيل برسان خندقى بكردند و حطبى فراوان در آن اخدود « 1 » انباشته كردند و آتش در زدند و از اينجاست كه ذو نواس و اهلش اصحاب اخدود نام يافت ، چنان كه خداى فرمايد :     قُتِلَ أَصْحابُ الْأُخْدُودِ النَّارِ ذاتِ الْوَقُودِ إِذْ هُمْ عَلَيْها قُعُودٌ وَ هُمْ عَلى ما يَفْعَلُونَ بِالْمُؤْمِنِينَ شُهُودٌ     « 2 » يعنى : ملعون شد ذو نواس و اهلش كه حفر اخدود كرده و با آتش بينباشت .\r\nبالجمله چون آتش از آن حفره زبانه زدن گرفت ذو نواس بر يك سوى آن حفره بنشست چنان كه هم خداى ياد فرموده   النَّارِ ذاتِ الْوَقُودِ إِذْ هُمْ عَلَيْها قُعُودٌ   « 3 » و بفرمود اهل نجران را پيش داشتند و بعضى را با تيغ همىبگذرانيد و برخى را به آتش اندر افكند . در ميانه زنى را آوردند كه طفلى يك‌ماهه در بر داشت و دين يهود بر او عرضه كردند ، آن زن از بيم جان و مرگ فرزند همىخواست تا دين يهود پيش گيرد ناگاه آن كودك به سخن آمد و گفت : اى مادر آتش دوزخ را بر آتش دنيا اختيار مكن كه اين از بهر رضاى خداوند بارى اندك باشد . پس آن زن با طفل خود خويشتن را در آتش افكند .\r\nبالجمله بيست هزار ( 20000 ) تن از مردم نجران را نابود ساخت و شهر ايشان را ويران كرد و با سوى يمن مراجعت نمود از ميان مردم نجران مردى كه او را دوس ذو ثعلبان گفتندى نجات يافت و به گوشه‌اى گريخت . و او را از اين روى دوس ذو ثعلبان مىگفتند كه اسبى داشت نام آن از غايت تندى و راه‌دانى ثعلبان بود .\r\nبالجمله دوس بعد از آنكه ذو نواس به يمن رفت به ميان نجران آمد و چند تن كه\r\n\r\n\r\n","description":"","footnote":"\r\n( 1 ) . اخدود : حفرهء مستطيل كه چون خندق باشد و جمع آن اخاديد است .\r\n( 2 ) . سورهء بروج ، آيه 4 - 7 : مرگ بر اصحاب اخدود ، در گودالهايى پر از آتش ، كه در كنارش نشسته بودند و آنچه بر مؤمنان مىرفت تماشا مىكردند .\r\n( 3 ) . سورهء بروج ، آيه 4 - 7 : مرگ بر اصحاب اخدود ، در گودالهايى پر از آتش ، كه در كنارش نشسته بودند و آنچه بر مؤمنان مىرفت تماشا مىكردند .\r\n","page_name":" 122 ","page_number":160},
  {"content":"\r\n\r\nاز مردم نجران زنده بودند فراهم آورد و گفت : شما همچنان در آبادانى كليسياها سخت بكوشيد كه من از پاى نخواهم نشست تا اين كين باز نخواهم . اين بگفت و بر اسب ثعلبان سوار شد و كتابى از انجيل كه يك نيمهء آن سوخته بود برگرفت و به قسطنطنيه آورده در حضرت زنون برد كه در اين وقت قيصرى مشرق داشت - چنان كه مذكور شد - . و صورت حال را به عرض رسانيد و آن كتاب انجيل نيم‌سوخته را به دو نمود . زنون از آن حال بگريست و نامه‌اى به حاكم حبشه كرد كه از قبل او بود تا كين از ذو نواس بخواهد . و اين فرمانگذاران حبشه را عربان نجاشى مىناميدند .\r\nبالجمله دوس نامهء قيصر بر گرفت و چون صبا و سحاب طىّ مسالك كرده به حبشه آمد و آن نامه نزد نجاشى نهاد و انجيل سوخته را بر او ظاهر كرد و ستم‌هاى ذو نواس را بگفت . نجاشى فرمود كه : من اين كينه از او بجويم و هفتاد هزار ( 70000 ) مرد شمشيرزن فراهم كرد و ارياط را كه مردى دلير و دلاور بود سپهسالار آن لشكر فرمود ، و ابرهة الاشرم را كه يكى از سرداران بزرگ بود با او همراه ساخت و ايشان لشكر برآوردند و به رهنمائى دوس كشتى در آب افكندند و به ساحل يمن آمده از اراضى حضر موت سر بركردند .\r\nچون اين خبر به ذو نواس رسيد سخت بترسيد و قواد سپاه را فراهم كرده گفت :\r\nاينك سپاه حبشه به سوى ما تاختن كرده ، بيم آن دارم كه در نبرد ايشان زبون گرديم ، بهتر آن است كه حيلتى انديشم تا بىزحمت ايشان را به هلاكت افكنم . پس حكم داد تا سركردگان سپاه هر يك با مردم خود به شهر و مقام خويش شدند و آرام گرفتند و چشم بر حكم ذو نواس داشتند . اما از آن طرف ذو نواس خود با پنج هزار ( 5000 ) تن از سپاهيان در زمين صنعا كه دار الملك يمن بود بنشست و كليد گنج خانه‌ها همه فراهم كرد و بر هم نهاد و نامه‌اى به ارياط نوشت كه :\r\nمن دانسته‌ام نجاشى را با من كينهء ديرينه نيست و من هرگز با لشكر او جنگ نخواهم كرد و لشكر خويش را فراهم نكردم تا معلوم باشد كه نبرد نخواهم آزمود ، اينك كليدهاى گنجينهء خويش را كه در هر بلد داشته‌ام بر هم نهاده‌ام و آماده نشسته‌ام تا هر چه حكم كنى چنان كنم ، اگر فرمائى جمله را به نزد تو آرم و بسپارم و خود به نزديك نجاشى\r\n\r\n","description":"","footnote":"","page_name":" 123 ","page_number":161},
  {"content":"\r\n\r\nشوم و اگر نه هم در اين ملك ملازم حضرت تو خواهم بود .\r\nچون اين نامه به ارياط رسيد صورت حال را بنوشت و به نجاشى فرستاد .\r\nفرمانگذار حبشه سخت شاد شد و به ارياط حكم داد كه اين ملك و مال را از ذو نواس بپذير و او را به نزديك من رها كن . ارياط اين حكم به ذو نواس رسانيد و او را به نزديك خويش طلب داشت . پس ذو نواس كليدهاى خزاين را حمل كرده به حضر موت شتافت و آن جمله را نزد ارياط بنهاد و اظهار عقيدت و چاكرى نمود و گفت اينك با من به صنعا عبور فرماى و اين خزاين را مأخوذ دار تا از پس آن من به حضرت نجاشى شوم .\r\nپس ارياط با ذو نواس به صنعا آمد و هر خواسته و گنج خانه كه در دار الملك بود بدست كرد . آنگاه ذو نواس گفت كه : آن گنج كه در ديگر بلاد و امصار اندوخته كرده‌ام هم تراست سرهنگان خويش را بفرماى تا اين كليدها برگيرند و هر يك با جمعى از لشكر به بلدى شده گنج خانهء آن بلده را برگيرد . پس ارياط با خاطرى خرّم قوّاد سپاه را بخواست و هر يك را با گروهى به جانبى گسيل ساخت و خود با معدودى از سپاهيان در صنعا ساكن گشت .\r\nچون لشكر حبشه پراكنده شدند ذو نواس به سرداران خويش نامه كرد كه هر جا با لشكر حبشه دچار شوند يك تن زنده نگذارند . سرداران او در بلاد و امصار دست به قتل مردم ارياط گشودند و خود نيز در صنعا برشوريد و ناگاه بر ارياط تاختن كرد و مردم او را همىكشت . ارياط چون چنان ديد به زحمت تمام با چند كس از مردم خود از صنعا بگريخت و به حضر موت آمد و پراكندگان سپاه او نيز معدودى به او پيوستند و از آنجا كشتى در آب رانده به نزديك نجاشى گريخت و صورت حال را مكشوف داشت . فرمانگذار حبشه در خشم شد و در اين كرّت صد هزار ( 100000 ) مرد جنگى مجتمع ساخت و هم ايشان را به دست ارياط و ابرهه سپرد و بازفرستاد .\r\nو ارياط چون پلنگ زخم خورده كشتى در آب رانده و ديگر باره از حضر موت سر بدر كرد .\r\nچون ذو نواس اين بشنيد دانست كه اين كار به حيلت راست نشود ناچار لشكر بر آورده به اراضى حضر موت تاخت و با مردم حبش جنگ در انداخت بعد از كوشش و كشش فراوان لشكر يمن شكسته شد و ذو نواس خواست كه از ميدان جنگ جان\r\n\r\n","description":"","footnote":"","page_name":" 124 ","page_number":162},
  {"content":"\r\n\r\nبه سلامت برد و از هيچ روى راه نجات نديد جز اينكه اسب به دريا افكند باشد كه به شناورى باره از بحر بگذرد ، چون لختى راه بپيمود از لطمات امواج غرقه گشت و جسدش طعمهء ماهيان شد . و در اين همه سفرها و جنگها دوس ذو ثعلبان ملازم سپاه حبش بود و از اينجاست كه يكى از اهل يمن در حق او گفت : لا كدوس و لا كاعلاق رحله و اين سخن مثل گشت .\r\nبالجمله بعد از مرگ ذو نواس ، ارياط به يمن تاخت و قلعه‌هاى استوار را ويران كرد و بيشتر از آنكه ذو نواس از مردم نجران بكشت از اهل يمن مقتول ساخت و مراجعت فرمود . و مدت پادشاهى ذو نواس در يمن بيست ( 20 ) سال بود .\r\n\r\nجلوس ذو جدن در يمن شش هزار و هشتاد و هشت سال بعد از هبوط آدم عليه السّلام بود « 1 »\r\nذو جدن يك تن از خويشان ذو نواس است بعد از آنكه ذو نواس غرقه گشت ارياط چنان كه مرقوم شد ، هيچ در اراضى يمن از قتل سكنه و تخريب امكنه فرو نگذاشت و قلعهء بينون و قلعهء سلحين و قلعهء غمدان را ويران ساخت و در بلاد و امصار يمن مردم را بعضى بكشت و برخى اسير كرد ، آنگاه به سوى حبشه كوچ داد .\r\nاز پس او ذو جدن به تخت ملك بر آمد و در تعمير خرابيهاى ارياط بكوشيد و اين شعرها بگفت :\r\n هوّنك ليس يردّ الدّمع ما فاتا * لا تهلكى اسفا فى اثر من ماتا \r\n ابعد بينون لا عين و لا اثر * و بعد سلحين بينى النّاس ابياتا \r\nو هم ديگر شعرهاى ذو جدن در مرثيه ذو نواس و خرابى يمن گويد كه نگارندهء اين مبارك اين چند شعر از آن نگاشت :\r\n\r\nبيت\r\n فانّ الموت لا ينهاه ناه * و ذو شرب الشّفاء مع التّشوق \r\n\r\n\r\n","description":"","footnote":"\r\n( 1 ) . برابر ص 327 جلد دوم از كتاب اول چاپ سنگى ناسخ التواريخ .\r\n","page_name":" 125 ","page_number":163},
  {"content":"\r\n\r\n و لا مترهّب فى اسطوان * تناطح جدره بيض الانوق \r\n و غمدان الّذى حدّثت عنه * بنوه مستمكا فى رأس نيق \r\n مصابيح السّليط تلوح فيه * اذا يمسى كيوم ذى البروق \r\n فاصبح بعد جدّته رمادا * و غيّر حسنه لهب الحريق \r\n و اسلم ذو نواس مستكينا * و حذّر قومه ضنك المضيق \r\nبالجمله ذو جدن مدت هشت سال در يمن سلطنت كرد و در عمارت خرابيها روز برد و اندك اندك سپاهى فراهم كرد ، در اين وقت نجاشى بيم كرد كه مبادا ذو جدن قوت گيرد و نام پست‌شدهء يمن را بلند كند ، پس تصميم عزم داد كه مملكت يمن را مسخر كند و در حوزهء فرمان بدارد و سپاهى بزرگ ساز داد و همچنان ابرهه و ارياط را سپهسالار كرده به سوى يمن بيرون فرستاد .\r\nاز اين سوى ذو جدن چون اين بشنيد مردم خود را مجتمع ساخته از در مدافعه برخاست و به استقبال جنگ تا به حضر موت آمد و در آن اراضى هر دو سپاه با هم دوچار شده صف راست كردند و جنگ درافكندند مدتى دراز نكشيد كه لشكر يمن شكسته شد و بر ذو جدن كار تنگ شده راه فرار پيش گرفت ، و از بيم دشمن اسب به دريا افكند و در بحر جان بداد . وى آخرين سلاطين حمير است و بعد از او سلطنت يمن با مردم حبش افتاد ، چنان كه در جاى خود مذكور خواهد شد .\r\n\r\nجلوس ارياط در مملكت يمن شش هزار و نود و شش سال بعد از هبوط آدم عليه السّلام بود « 1 »\r\nارياط چنان كه مذكور شد بعد از آنكه ذو جدن را مقهور كرد ، سلطنت يمن يافت و عمّال خويش را در بلاد و امصار آن مملكت منصوب فرمود و كار ملك را به نظام كرد ؛ و ابرهة الاشرم را كه از جانب نجاشى ملازم خدمت او بود همچنان به سپهسالارى لشكر حبشه بازگذاشت و حدود و ثغور مملكت را به دو سپرد و در\r\n\r\n\r\n","description":"","footnote":"\r\n( 1 ) . برابر ص 329 جلد دوم از كتاب اول چاپ سنگى ناسخ التواريخ .\r\n","page_name":" 126 ","page_number":164},
  {"content":"\r\n\r\nپادشاهى خوش بنشست .\r\nو چون مدت بيست و چهار ( 24 ) سال از سلطنت او بگذشت ابرهه بدان سر شد كه او را از پادشاهى خلع كرده بر جاى او خود قرار گيرد ، پس با قواد سپاه حبشه همداستان شد و لشكريان را فراهم كرده به سوى صنعا كوچ داد . چون اين خبر به ارياط بردند ، ناچار از مردم خود انبوهى ساخته به استقبال جنگ بيرون شد .\r\nچون اين هر دو لشكر با هم نزديك شدند ، ابرهه كس سوى ارياط فرستاد كه مرا با تو از بهر تاج و تخت ستيز و آويز است و اين روا نيست كه در هواى آرزوى ما جمعى از مردم حبشه از جانبين مقتول شوند ، اگر رضا دهى ما خود يكتنه با هم مصاف دهيم تا هر كه چيره شود لشكر حبشه به تمامت او را خواهد بود . ارياط در پاسخ گفت : نيكو فرمودى . و كار بدان نهادند كه يكتنه با هم نبرد جويند . و هر دو از لشكر خود جدا شده در ميدان جنگ در آمدند .\r\nو ابرهه مردى قصير القامه و كريه المنظر و فربه بود و ارياط مردى تمام بالا و نيكواندام بود ، و ابرهه در اين جنگ حيلتى انديشيد و با غلام خويش كه عتوده نام داشت فرمود كه : چون من با ارياط درآويزم ناگاه از قفاى او در آمده با زخم تيغش مقتول ساز و دل از كار او فارغ كن .\r\nبالجمله ابرهه با ارياط درآويختند و بر يكديگر حمله بردند ، ارياط پيشدستى كرده حربهء خود را بر سر ابرهه فرود آورد و آن تيغ از سپر ابرهه گذشته ابرو و چشم و بينى او را بشكافت ، و ازين روز ابرهه به اشرم ملقّب گشت . چه اشرم به معنى كفته « 1 » بينى باشد .\r\nمع القصه چون ابرهه زخم‌دار شد عتوده اسب برانگيخت و بر ارياط تاخته زخمى سخت بر او فرود آورد ، چنان كه از اسب در افتاد و جان بداد . چهار هزار ( 4000 ) مرد لشكرى كه در اين وقت با ارياط بودند ، بعضى بگريختند و بعضى با ابرهه پيوستند . پس ابرهه به صنعا درآمد و سلطنت يمن يافت .\r\nاما از آن سوى چون خبر به نجاشى بردند كه ابرهه ، ارياط را بكشت و سلطنت يمن بدست كرد ، در خشم شد و گفت : ابرهه چه كس باشد كه بىاجازت من ارياط را كه از جانب من حكومت داشت از ميان برگيرد و خود حكم راند ، و سوگند ياد\r\n\r\n\r\n","description":"","footnote":"\r\n( 1 ) . كفته : به معنى شكافته و چاك شده است .\r\n","page_name":" 127 ","page_number":165},
  {"content":"\r\n\r\nكرد به عيسى و صليب كه تا آن خاك را كه ابرهه در آن است زير پى نسپرم و خون ابرهه را بر آن خاك نريزم خاموش نباشم .\r\nچون اين سخن با ابرهه بردند سخت بترسيد و دانست كه با ملك حبشه نتواند نبرد آزمود ، پس از طريف و تالد پيشكشى بزرگ از بهر نجاشى كرد و نامه [ اى 
  ] به دو نوشت كه من و ارياط هر دو تن بندهء تو بوده‌ايم غايت امر در ميان ما خصمى افتاد و من به دو چيره شدم و من نيكوتر از او ملك يمن را توانم از بهر نجاشى بدارم ، و اينك همان رهى باشم كه بودم ، ملك را نبايد آهنگ من كرد ، چه هر وقت مرا طلب فرمائى حاضر شوم ، اما اگر من از اين اراضى بيرون شوم ملك يمن از دست خواهد شد .\r\nپس رسولى چرب‌زبان پيش خواست و آن خواسته و نامه به دو داد و قيفال خويش را بگشود و مقدارى از خون خويش در مينائى كرده با مخلاتى « 1 » از خاك صنعا ، هم با رسول سپرد و گفت : در حضرت نجاشى معروض دار كه اينك خاك صنعا را در بساط خويش گسترده كن و اين ميناى خون مرا بر خاك بريز و بر آن بگذر تا از سوگند برآئى و حانث نباشى .\r\nپس فرستادهء ابرهه به حبش شد و آن پيشكشها را در حضرت نجاشى پيش گذرانيد و نامهء ابرهه را بداد و آن خاك و خون را بازنمود . نجاشى عذر او را بپذيرفت و تحف او را برگرفت و حيلت او را در كار پسنديده داشت و سلطنت يمن را به دو گذاشت - چنان كه در جاى خود مذكور خواهد شد - .\r\n\r\n\r\n","description":"","footnote":"\r\n( 1 ) . مخلاة : به معنى توبره و علف‌دان است .\r\n","page_name":" 128 ","page_number":166},
  {"content":"\r\n\r\n\r\nجلوس ابرهة الاشرم در مملكت يمن شش هزار و يكصد و بيست سال بعد از هبوط آدم عليه السّلام بود « 1 »\r\n\r\n[ تبابعهء يمن 
  ]\r\nبعضى از سير ابرهة الاشرم و ذكر اينكه چگونه او اشرم لقب يافت از پيش گذشت و مرقوم شد كه بعد از قتل أرياط به حكم نجاشى ملك حبشه سلطنت يمن يافت . اما چون پادشاهى يمن بر أبرهه محكم گشت و نجاشى گناه او را معفو داشت بدين شكرانه همى صدقه كرد و با مردم مسكين و درويش همى عطا داد و در شهر صنعاء « 2 » كنيسه‌اى « 3 » به نام نجاشى برآورد و قلّيس نام كرد بدان رصانت « 4 » و صيانت كه هيچ كس را مانند آن بنا معاينه نرفته بود .\r\nلاجرم نام آن كليسيا در بلاد و امصار جهان پراكنده گشت و ابرهه به سوى نجاشى نامه كرد كه اينك در مدت چهار ( 4 ) سال به نام تو بنيانى برآورده‌ام كه هيچ كس انباز « 5 » آن نكرده است ، و اين بسى بهتر است از خانهء مكّه كه مردم عرب بدانجا به زيارت شوند و از پاى نخواهم نشست تا اين زيارتگاه را از مكّه بدين خانه نيفكنم ؛ زيرا كه بسى از مردم يمن همه‌ساله به حجّ مكّه روند و اين از بهر رعيّت نجاشى زيانى باشد . چون اين به نجاشى رسيد شاد شد و حكم داد تا رعيّت او جز در صنعا به حج كردن نشوند و هيچ خانه را جز قلّيس حرم نخوانند .\r\n\r\n\r\n","description":"","footnote":"\r\n( 1 ) . برابر ص 343 جلد دوم از كتاب اول چاپ سنگى ناسخ التواريخ .\r\n( 2 ) . از شهرهاى يمن .\r\n( 3 ) . كنيسه : محل عبادت يهود و نصارى .\r\n( 4 ) . رصانت : استحكام .\r\n( 5 ) . انباز : شريك و مانند .\r\n","page_name":" 129 ","page_number":167},
  {"content":"\r\n\r\nو چون يوطاباس كه قيصرى مشرق داشت اين خبر بدانست مسرور گشت و نجاشى را تحسين فرستاد كه فرمانگزار يمن به فرمان تو كنيسه‌اى نيكو برآورده و دين عيسى عليه السّلام را رونقى تازه بخشيده .\r\nمع القصه چون بعضى از قبايل عرب كه در زمين تهامه و مكّه روزگار به صعوبت مىبردند از حضرت ابرهه پناه جستند و در يمن وطن داشتند ، محمّد بن خزاعى الذّكوانى و برادرش قيس از آن جماعت بودند . در اين وقت كه ابرهه ، قلّيس را به پايان برد ، محمّد و قيس را طلب داشت و به ميان عرب فرستاد تا مردم را به حج كردن قلّيس دعوت كنند و نام كعبه را محو سازند .\r\nايشان چون به اراضى مكّه و قبيلهء بنى كنانه آمدند و آغاز اين دعوت كردند عروة بن عياض « 1 » كه يكى از جماعت هذيل بود محمد را بگرفت و بكشت و برادرش قيس بگريخت و اين خبر به ابرهه رسانيد .\r\nپادشاه يمن در خشم شد و سوگند ياد كرد كه اين كينه از عرب بازجويد و خانهء مكّه را به كيفر اين كار محو سازد . و از اين سوى نيز چون مردم عرب انديشهء او را بازدانستند هم بر غضب بيفزودند و يكى از مردم نسأه بدان سر شد كه به صنعا شتافته در آن خانه فضيحتى كند و مردم را باز نمايد كه اين كنيسه زيارتگاه مردم نتواند بود .\r\n\r\n[ در آداب و رسوم مردم نسأه 
  ]\r\nدر اينجا چنان صواب نمود كه مردم نسأه را شناخته آريم ؛ و ايشان آن كسان بودند از عرب كه شهرى از شهور حرام را حلال مىكردند و به جاى آن شهر حلالى را حرام مىنمودند ، چنان كه خداى از آن خبر داده :  إِنَّمَا النَّسِيءُ زِيادَةٌ فِي الْكُفْرِ يُضَلُّ بِهِ الَّذِينَ كَفَرُوا يُحِلُّونَهُ عاماً وَ يُحَرِّمُونَهُ عاماً لِيُواطِؤُا عِدَّةَ ما حَرَّمَ اللَّهُ  « 2 » و عرب را چهار ماه حرام بود : اول : رجب ، دوم : ذى القعده ، سيم : ذى الحجّه ، چهارم : محرم . و در اين شهور\r\n\r\n\r\n","description":"","footnote":"\r\n( 1 ) . طبرى : عروة بن حياض غلاصى ( 2 / 680 ) .\r\n( 2 ) . توبه ، آيه 37 : تأخير و جابه‌جائى ماه‌هاى حرام در حكم افزون بر كفر است كه كافران به آن گمراه مىشوند . كسانى كه يك سال را حلال و سال ديگر را حرام مىشمارند تا مطابق تعداد ماههايى شود كه خدا حرام كرده است .\r\n","page_name":" 130 ","page_number":168},
  {"content":"\r\n\r\nقتل و غارت و مانند اين بسى كارها را حرام مىشمردند . و بعضى از مردم عرب از بهر مفاخرت يكى از شهور حرام را حلال مىكردند و يكى از ماه‌هاى حلال را حرام مىنمودند و از قفاى آن در مىآوردند تا در عدد اربعه خللى باديد نشود ، و اين كار آن هنگام مىكردند كه مىخواستند از حج مكّه مراجعت كنند . پس آن كس كه اين حشمت داشت و اين قصد مىكرد در ميان مردم مىايستاد و مىگفت : اللّهمّ انّى قد احللت احد الصّفرين الصّفر الاوّل و نسأت « 1 » الآخر للعام المقبل . از اين روى اين جماعت را نسأه مىناميدند .\r\nو اول كس از نسأه ، القلمّس بود و هو حذيفة بن عبد بن تيم بن عدىّ بن عامر بن ثعلبة بن الحارث بن مالك بن كنانة بن خزيمه بود و بعد از او پسر او عبّاد بن حذيفه بود . و بعد از او فرزندش قلع بن عبّاد بود و بعد از او فرزندش اميّة بن قلع بود و بعد از او فرزندش عوف بن اميّه بود و بعد از او فرزندش جنادة بن عوف بود كه ابو ثمامه كنيت داشت و روزگار او به زمان اسلام پيوست و از اينجاست كه عمير بن قيس كه نسب به بنى فراس بن غنم بن مالك بن كنانه مىرساند در مفاخرت گويد :\r\n\r\nبيت\r\n لقد علمت معد انّ قومى * كرام النّاس انّ لهم كراما \r\n أ لسنا النّاسئين على معد * شهور الحلّ نجعلها حراما \r\nاكنون بر سر داستان آئيم . يك تن از جماعت نسأه كه نسب او از بنى فقيم بن عدىّ بن عامر بن ثعلبة بن الحارث بن مالك بن كنانة بن خزيمة بن مدركة بن الياس بن مضر بود ميان بر بست و طىّ مسافت كرده به صنعا آمد و به نزد سدنه « 2 » و حفظهء قلّيس شده و گفت : مردم عرب نيكوئيهاى اين كليسيا شنيده‌اند و مرا فرستاده‌اند تا در آنجا شبى به روز آورم و مكانت اين مكان را معلوم كنم و بر ايشان مكشوف سازم تا اگر شايسته است زيارتگاه خويش را از كعبه بدينجا كنند .\r\nسدنهء قلّيس اين سخن را از در صدق نهاده او را در كنيسه جاى دادند و او چون يك نيمه از شب بگذشت برخاست و از پليدى خود ديوار محراب كنيسه را بيندود ، و صبحگاه چون در كليسيا باز شد اول كس او بود كه سر بدر كرد و به اراضى خويش شتافت و از پس او خادمان كليسيا فعل او را بازدانستند و به عرض ابرهه رسانيدند .\r\n\r\n\r\n","description":"","footnote":"\r\n( 1 ) . نسأت : تأخير انداختم .\r\n( 2 ) . سدنه : نگهبانان .\r\n","page_name":" 131 ","page_number":169},
  {"content":"\r\n\r\nدر اين كرّت خشم ابرهه فزونى گرفت و از بهر هدم خانهء كعبه يك جهت شد ، و كس به حضرت نجاشى فرستاد و استمداد كرد و فيلى كه آن را در جنگها مبارك شمرده « محمود » لقب داده بودند طلب نمود ، و فيلهاى ديگر نيز بخواست تا كعبه را در پاى پيل پست كند . و نجاشى او را به اسب و فيل و مرد و مال مدد كرد .\r\nو ابرهه تجهيز لشكر كرده شصت هزار ( 60000 ) تن مرد مبارز از دليران حبشه انجمن كرد و چهار هزار ( 4000 ) فيل با برگستوان « 1 » رسته فرمود و از جاى بجنبيد و گفت : سنگ و خاك مكّه را بر پشت اين فيلان حمل داده به يمن آرم . چون اين خبر پراكنده شد و مكشوف گشت كه ابرهه قصد هدم خانهء مكّه دارد مردم عرب جنگ با او را جهاد دانستند ، و نخستين كس دو نفر بود از قبيلهء حمير كه نسب به ملكزادگان يمن مىبرد .\r\nبالجمله دو نفر ده هزار ( 10000 ) تن از رجال عرب را گزيده كرده از راه و بىراه بتاخت و ناگاه در برابر ابرهه صف بر كشيد و جنگ درانداخت . در ميانه رزمى دراز نرفت كه لشكر دو نفر شكسته شد و خود اسير گشت . او را به درگاه ابرهه آوردند و پادشاه يمن حكم داد تا سر از تن او برگيرند . دو نفر از در عجز و مسكنت پيشانى بر خاك نهاد و عرض كرد كه : اى ملك مرا مكش كه تواند بود كه بقاى من ترا سودى كند و من از بهر سپاه تو در اين راه دليلى باشم . ابرهه بر خون او ببخشيد و حكم داد تا او را در محبس بداشتند . و از آنجا با لشكر خويش كوچ داده به اراضى خثعم رسيد و خثعم را دو قبيلهء بزرگ بود كه يكى را « ناهس » و آن ديگر را « شهران » مىناميدند و ايشان در تحت فرمان نفيل بن حبيب الخثعمى بودند .\r\nلاجرم نفيل از مردم خود لشكرى انبوه كرده از ايشان ده هزار ( 10000 ) سوار رزم آزموده اختيار كرد و با ابرهه به جنگ درآمد و او نيز در اول حمله شكسته شد و همچنان نفيل اسير شده او را به نزد ابرهه راندند و حكم شد تا او را مقتول سازند .\r\nنفيل نيز پيشانى معذرت بر خاك نهاد و گفت : اى ملك عبور از بيابان عرب بسى صعب باشد اگر مرا از كشتن آزاد كنى لشكر ترا از سهل و صعب به آسانى بگذرانم .\r\nابرهه بر وى نيز بخشايش آورد و او را از قتل رها ساخت و همچنان طى مسالك « 2 » و\r\n\r\n\r\n","description":"","footnote":"\r\n( 1 ) . برگستوان : پوششى است كه در روز جنگ اسب را پوشانند .\r\n( 2 ) . مسالك : جمع مسلك : راهها .\r\n","page_name":" 132 ","page_number":170},
  {"content":"\r\n\r\nمعابر كرده به اراضى طايف پيوست .\r\nدر آنجا مسعود بن معتّب بن مالك بن كعب بن عمرو بن سعد بن عوف بن ثقيف و هو قسى بن النبيت بن منيّة بن منصور بن تقدم بن اقصى بن دعمىّ بن اياد بن معدّ بن عدنان با قبايل خود بيرون شتافت و به درگاه ابرهه آمده و گفت : ايّها الملك نحن عبيدك سامعون لك مطيعون . [ يعنى 
  ] : ما بندگان توايم و بر طريق خلاف تو نرويم و خانهء مكّه زيارتگاه ما نيست ؛ زيرا كه زيارتگاه ما در طايف بتكدهء لات است .\r\nو هم از اينجا ابو رغال ثقفى را ملازم ركاب ابرهه ساختند تا به سوى مكّه دليلى باشد ، و ابو رغال چون به منزل المغمّس « 1 » رسيد هلاك شد و جسدش را در آنجا مدفون ساختند ، و تا كنون مردم عرب چون به مقبرهء او رسند سنگى در افكنند و اين زمان كوهى عظيم گشته .\r\nبالجمله بعد از مرگ ابو رغال پادشاه يمن ، اسود بن مقصود را كه يكى از سرهنگان حبشه بود طلب فرمود و حكم داد كه با ابطال « 2 » رجال به اراضى مكّه تاخته هر مال و مواشى « 3 » كه از قريش و ديگر قبايل عرب مشاهدت كند به نهب و غارت اخذ فرمايد و بازآيد . پس اسود با لشكر خويش به ارض مكّه تاخت و گاو و گوسفند و شتر و هر چه جز اين نيز بيافت فراهم كرد و جمله را به حضرت ابرهه آورد ، هيچ كس از عرب در طلب مال خويش با او هم‌آورد « 4 » نگشت از بهر آنكه عبد المطّلب فرموده بود كه : ما را با ابرهه قدرت جنگ و نيروى ستيز نيست ، صواب آن است كه سپر بيفكنيم و از در مقاتله و مقابله بيرون نشويم .\r\n\r\n[ پيام ابرهه به عبد المطّلب 
  ]\r\nبالجمله چون اسود به نزديك ابرهه آمد و آن اشياء كه آورده بود بازنمود ، پادشاه يمن با او گفت كه : انديشهء مردم مكّه را چگونه يافتى ؟ آيا با ما طريق نبرد پويند يا راه مدارا سپرند ؟ اسود گفت : مردم مكّه را با تو حرب نخواهد افتاد و آنچه او را از عبد المطّلب مسموع افتاده بود مكشوف داشت . ابرهه شاد گشت و حناطهء\r\n\r\n\r\n","description":"","footnote":"\r\n( 1 ) . از منازل راه طائف .\r\n( 2 ) . ابطال : جمع بطل : شجاع .\r\n( 3 ) . مواشى : گاو و گوسفند و شتر .\r\n( 4 ) . هماورد : جنگجو و همتاى در جنگ .\r\n","page_name":" 133 ","page_number":171},
  {"content":"\r\n\r\nحميرى را كه ملازم حضرت بود به سوى مكّه رسول كرد و گفت :\r\nبشتاب و با عبد المطّلب بگوى كه اگر مردم مكّه را با ما سر خصمى نباشد ما هرگز ايشان را زيانى نخواهيم كرد ؛ زيرا كه ما قصد قتل و نهب كس نكرده‌ايم ، بلكه از بهر خرابى و هدم خانهء مكّه آمده‌ايم ، اين بگوى و او را به نزديك آور تا مورد الطاف و اشفاق ملكى گردد .\r\nحناطه زمين خدمت ببوسيده به مكّه شتافت و پيام ابرهه را به نزد عبد المطّلب بگذاشت و او را برداشته به لشكرگاه ابرهه آورد و نزد دو نفر و نفيل جاى داد تا آن شب را به پايان برده صبحگاه او را به حضرت ابرهه برد .\r\nعبد المطّلب خواست كه قبل از ديدار ابرهه كسى را گمارد كه شرافت او را در نزد ملك يمن روشن دارد و با هيچ كس در لشكرگاه او مألوف نبود . پس روى با دو نفر كرد كه او را از دوستان قديم بود و گفت : تو را آن مكانت تواند بود كه مرا اعانت كنى ؟ دو نفر عرض كرد كه : مردى اسير و دستگيرم ، نمىدانم صبح كشته خواهم شد يا شامگاه عرضهء دمار خواهم گشت ، از چون منى چه مىآيد ؟ جز اينكه سايس فيلان و رئيس فيلبانان كه انيس نام دارد با من اظهار مهر و حفاوتى « 1 » كند و او در حضرت ملك گاه‌گاه سخنى تواند گفت ، اگر فرمائى او را آگهى دهم باشد كه در حق تو سخنى خير گويد . عبد المطّلب فرمود : اين مرا بس باشد . پس دو نفر به انيس پيام كرد كه :\r\nاين مرد كه : از مكّه بدينجا شده سيّد همهء عرب و مهتر ايشان است و در همهء اين قبايل مانند او سخى نبود ، همانا با باد شمال مصاف دهد ؛ زيرا كه هرگاه باد شمال وزيدن كند او شترى ذبح فرمايد و از گوشت او مردم را بخوراند و از آنچه در شكم اوست بر قلل جبل فرستند تا نخجيران « 2 » بخورند و استخوان آن را شكسته بر زبر هم نهد و سگان را دهد ، و چون روز ديگر باد شمال بوزد هم چنان كند ، از اين روى او را مطعم النّاس و السّباع لقب داده‌اند اگر توانى صورت حال او را بر ابرهه مكشوف دار تا مقام او را بشناسد و حشمت او را در خور\r\n\r\n\r\n","description":"","footnote":"\r\n( 1 ) . حفاوت : احترام و مهربانى .\r\n( 2 ) . نخجير : شكار ، بهائم دشتى ، جانور بيابانى ، بز كوهى .\r\n","page_name":" 134 ","page_number":172},
  {"content":"\r\n\r\nعظمت او نهد .\r\nانيس اين سخنان را پذيرفت و وقتى لايق اين جمله را با ابرهه گفت . و صبحگاه پادشاه يمن ، عبد المطّلب را به درگاه خويش طلب فرمود و مناسب نمىنمود كه در ميان بزرگان حبشه ، عبد المطّلب را در تحت خويش جاى دهد و او را همبر « 1 » خود نشاند و همچنان سزاوار ندانست كه خود بر سرير نشيند و او را بر بساط نشاند ، پس از سرير فرود شد و بر بساط نشست تا چون عبد المطّلب درآيد او را نيز در بساط جاى فرمايد .\r\nمع القصه عبد المطّلب آن چند تن از فرزندان خويش را كه به همراه داشت بگذاشت و خود به درگاه ابرهه شتافت . چون چشم ابرهه بر وى افتاد آثار عظمت و جلالت از جبهت « 2 » او مطالعه كرد و مردى يافت كه اجلّ و اجمل از او در جملهء ناس ديدار نشود ، پس او را در پهلوى خويش جاى داد و عظمت فراوان نهاد و با خود واجب كرد كه اگر اين مرد بزرگوار خلاصى مكّه از من خواهد و مرا فرمان مراجعت دهد بىتكلّف خواهم پذيرفت . و روى با ترجمان خويش كرد و گفت : با اين سيّد بزرگ بگوى كه من در آثار و ديدار « 3 » تو شگفت مانده‌ام و ترا مردى به كمال دانسته‌ام از اين روى هر چه از من طلب كنى به اجابت مقرون دارم .\r\nعبد المطّلب در جواب فرمود كه : آن هنگام كه اسود مال و مواشى مردم مكّه را به غارت مىربود دويست ( 200 ) شتر نيز از من مأخوذ داشته از تو نخواهم جز اينكه فرمان دهى تا شتران مرا مسترد ساخته و من با وطن خويش مراجعت كنم .\r\nابرهه گفت : تو مردى بزرگ و جليلى ، مرا همى عجب آيد كه شفاعت اين قبايل را بگذاشتى و آن خانه كه قوام دين تو و پدران تو بود ناديده انگاشتى و سخن از شتر خويش كردى .\r\nعبد المطّلب گفت : انا ربّ الابل و انّ للبيت ربّا « 4 » من خداوند اين شترانم و اين خانه را نيز پروردگارى است تو بدان و او .\r\nابرهه اين سخن را خوش ندانست و روى درهم كشيد .\r\n\r\n\r\n","description":"","footnote":"\r\n( 1 ) . همبر : قرين و كسى كه در مقابل نشيند .\r\n( 2 ) . جبهت : پيشانى .\r\n( 3 ) . آثار و ديدار : روى و چهره .\r\n( 4 ) . من خداوند شتران هستم ، همانا خانه را خداوندى است .\r\n","page_name":" 135 ","page_number":173},
  {"content":"\r\n\r\nدر اين وقت يعمر بن نفاثة بن عدىّ بن الدّيل بن بكر بن عبد مناة بن كنانه كه سيّد بنى بكر و هذيل بود و به همراه عبد المطّلب به نزد ابرهه شتافته بود بترسيد و عرض كرد كه : اگر پادشاه يمن از اين عزيمت بازگردد ثلث اموال تهامه را در حضرت به رسم پيشكش پيش گذرانم . ابرهه سخن او را وقعى ننهاد و حكم داد تا شتران عبد المطّلب را بازدادند و او را رخصت انصراف فرمود .\r\nعبد المطّلب شتران خود را برداشته به مكّه بازآمد و قريش را فرمود تا اموال و اثقال خود را برداشته به شعاب « 1 » جبال شامخه گريختند ، و خود به باب كعبه آمده دست فرا برد و حلقهء در را بگرفت و گفت :\r\n\r\nبيت\r\n لا همّ « 2 » انّ العبد يم * نع رحله فامنع حلالك \r\n لا يغلبنّ صليبهم « 3 » * و محالهم « 4 » غدوا محالك « 5 » \r\nاين بگفت و حلقهء در را رها كرده به اتّفاق قريش به شعب كوه در گريخت و با\r\n\r\n\r\n","description":"","footnote":"\r\n( 1 ) . جمع شعب : دره .\r\n( 2 ) . لا همّ : مخفف اللّهمّ باشد .\r\n( 3 ) . صليب : چليپاى ترسايان است .\r\n( 4 ) . محل : به معنى مكر باشد و مماحله به معنى مماكره است .\r\n( 5 ) . ابن اثير در ادامه گويد :\r\n و لئن فعلت فانّه * امر تسمّ به فعالك \r\n انت الّذى ان جاء با * غ نرتجيك له كذلك \r\n ولّوا و لم يحووا سوى * خزى و تهلكهم هنالك \r\n لم استمع يوما بار * جس منهم يبغوا قتالك \r\n جرّوا جموع بلادهم * و الفيل كى يسبوا عيالك \r\n عمدوا حماك بكيدهم * جهلا و ما رقبوا جلالك \r\nپروردگارا ، هر بنده‌اى باروبنهء خود را پاس مىدارد . تو بارگاه خويش پاس بدار ، مبادا صليب و نيروى ايشان بر نيروى تو چيره گردد . اگر نيز چنين كنى ، كارى است كه با آن كارهاى خود به پايان برى . بازگشتند و جز خوارى و نابودى از اينجا چيزى به دست نياوردند . هرگز پليدتر از ايشان نشنيدم كه آهنگ پيكار تو را دارند . سپاهيان كشور خود و پيلانشان را فراز آوردند تا خاندان تو را اسير كنند . اينان نيز با نيرنگ و نادانى خود ، آهنگ بارگاه تو كردند و بزرگوارى تو را پاس نداشتند . ( ابن اثير ، تاريخ كامل . برگردان دكتر محمد حسين روحانى . تهران : اساطير ، 1374 . ج 2 ، 515 - 516 ) .\r\n","page_name":" 136 ","page_number":174},
  {"content":"\r\n\r\nفرزندان خود در كوه حرا « 1 » منزل گزيد . مردى دانا و كارآگاه كه ابو مسعود نام داشت و نسب به بنى ثقيف مىرسانيد ، هر سال زمستان از طايف به مكّه مىآمد و در خانهء عبد المطّلب فرود مىشد و با او همىبود تا بهار پيش آيد ، در اين وقت با عبد المطّلب گفت كه : خداوند خانهء خويش را كه به دست ابراهيم خليل عليه السّلام بنيان كرده پايمال دشمن نخواهد ساخت بيا تا من و تو بر سر كوه ابو قبيس رويم و بدين لشكرگاه نظاره كنيم و ببينيم تا خداى چه پيش آرد . پس به اتّفاق بر فراز كوه ابو قبيس شدند و از بهر نظاره ساكن گشتند .\r\nاما از آن سوى چون شب به پايان آمد ابرهه بفرمود تا لشكر بر نشست و فيلها را به راه درانداختند و فيل محمود را از همه پيش براندند .\r\nدر اين وقت نفيل بن حبيب از ميان سپاه خود را به فيل محمود رسانيد و گوش آن را بگرفت و گفت : ابرك محمود ، أو ارجع راشد من حيث جئت فانّك فى بلد اللّه الحرام « 2 » ، و گوش او را رها كرد و آن فيل چون به حدّ حرم رسيد ديگر گام پيش نگذاشت و به روى در افتاد و هر چند فيلبانان بر سر و روى او تبرزين كوفتند مفيد نگشت و هرگاه روى او را به سوى شام و يمن و مشرق مىكردند چون برق و باد مىشتافت و چون عنانش را به سوى مكّه برمىتافتند ، همچنان به روى در مىرفت .\r\nلشكريان گرد او فراهم شدند و از آن كار همى پند برمىداشتند .\r\n\r\nظهور ابابيل\r\nدر اين وقت كردگار جليل مرغان ابابيل « 3 » را بفرستاد كه هر يك گل‌مهره‌اى « 4 » از\r\n\r\n\r\n","description":"","footnote":"\r\n( 1 ) . كوهى است در شمال شرقى مكّهء معظّمه كه پيامبر اسلام ( ص ) براى عبادت پروردگار بدانجا مىرفت .\r\n( 2 ) . اى پيل ترا نام محمود است ، اگر محمودى ، زانو فرو زن و قدم پيشتر منه كه در حرم و شهر خداى مىروى ، و اگر به ناصواب قدم در آن نهى هلاك شوى .\r\n( 3 ) . جمعى كه مفرد ندارد . دسته‌هاى پراكنده ، مجتمع و پشت سر هم ، گروههاى متفرق ، در همه جا به عنوان نام مرغى به كار رفته در صورتى كه چنين نيست و از مفاد كتاب هم همين طور استنباط مىشود . به عبارت ديگر نامى است كه بر مرغانى چون : پرستو ، چلچله ، خطاف اطلاق مىشود .\r\n( 4 ) . يعنى : گلولهء گلى .\r\n","page_name":" 137 ","page_number":175},
  {"content":"\r\n\r\nسفال در منقار داشتند و دو گل مهرهء ديگر در دو چنگال حمل مىنمودند و اين گل‌مهره‌ها از نخودى كوچكتر و از عدسى بزرگتر بود كه آن مرغان از لب دريا برگرفتند ، و چون بر فراز لشكر ابرهه آمدند آن گل‌پاره‌ها را از چنگ و منقار فرو هشتند چنان كه هر يك از آن گل‌پاره‌ها به مرد و مركب و فيلى بازخورد و بر سر و بر هر جا نور فرود آمد از آن سوى گذر كرد . و در لشكرگاه ابرهه از هر گونه جانور بود عرضهء هلاك ساخت و از ميانه فيل محمود زنده ماند ، دو نفر و نفيل كه محبوس بودند جان خويش به سلامت برده به كوهستان تهامه گريختند . اين شعر از نفيل است آنگاه كه بلاى خداى را مشاهده كرد و گفت :\r\n\r\nبيت\r\n أين المفرّ و الا له الطّالب * و الاشرم المغلوب ليس الغالب « 1 » \r\nو هم اوست كه اضطراب مردم حبش را آن هنگام باز نمايد :\r\n\r\nبيت\r\n أ لا حيّيت عنّا يا ردينا « 2 » * نعمناكم مع الاصباح عينا \r\n [ اتانا قابس منكم عشاء * فلم يقدر لقابسكم لدينا 
  ] \r\n ردينة لو رأيت و لا تريه « 3 » * لدى جنب المحصّب ما رأينا \r\n اذا لعذرتنى و حمدت أمرى * و لم تأسى على ما فات بينا « 4 » \r\n حمدت اللّه اذا بصرت طيرا « 5 » * و خفت حجارة تلقى علينا \r\n و كلّ القوم يسئل عن نفيل * كانّ علىّ للحبشان دينا « 6 » \r\n\r\n\r\n","description":"","footnote":"\r\n( 1 ) . گريزگاه كجاست كه جوينده خداست ، و بينى بريده شكست خورده است نه فيروزمند .\r\n( 2 ) . مروج الذهب : الا روى حمالك ياردينا .\r\n( 3 ) . تاريخ كامل : ردينة لو رايت و لم تريه . ( 2 / 517 ) .\r\n( 4 ) . تاريخ كامل : ( 2 / 517 )\r\n اذا لعذرتنى و حمدت رايى * و لم تأسى لما قد فات بينا \r\n( 5 ) . تاريخ كامل : حمدت اللّه اذا عاينت طيرا ( همان ) .\r\n( 6 ) . هان ، درود بادت از ما اى ردينه ، با دميدن پگاه چشمانمان با شما روشن گشت . شبا هنگام آتش خواهى از شما به نزد ما آمد و ما نتوانستيم براى آتش‌خواه شما كارى كنيم . اى ردينه ، اگر آنچه را ما در كنارهء آن ريگستان ديديم ديده بودى ، در اين هنگام پوزش مرا مىپذيرفتى و رأى مرا مىستودى . و بر آنچه از دست ما بشده است ، افسوس نمىخوردى . خدا را سپاس گفتم چون پرندگان را ديدم و بيم سنگى داشتم كه بر سرمان فرود آيد . همهء اين مردم نفيل -\r\n","page_name":" 138 ","page_number":176},
  {"content":"\r\n\r\nبالجمله نفيل و دو نفر برستند و ابرهه نيز از ميان آن لشكر يك تنه بيرون شد و راه حبش پيش گرفت و در راه او را علت جذام گرفت و همى انگشتانش بند از بند باز شد و بريخت و بدين حال خود را به حضرت نجاشى رسانيد و قصّهء خويش همىگفتن گرفت ، ناگاه مرغى از ابابيل بر فراز سر خويش ديد . پس روى با نجاشى كرد و گفت : اين مرغ بدان پرندگان ماند كه لشكر ما را تباه ساخت . اين سخن هنوز در دهان ابرهه بود كه آن مرغ گل‌مهره بر سر او فرو فرستاد و در زمانش نابود ساخت « 1 » . خداى بارى اشارت بدين قصّه كند و فرمايد :       بِسْمِ اللَّهِ الرَّحْمنِ الرَّحِيمِ أَ لَمْ تَرَ كَيْفَ فَعَلَ رَبُّكَ بِأَصْحابِ الْفِيلِ أَ لَمْ يَجْعَلْ كَيْدَهُمْ فِي تَضْلِيلٍ وَ أَرْسَلَ عَلَيْهِمْ طَيْراً أَبابِيلَ تَرْمِيهِمْ بِحِجارَةٍ مِنْ سِجِّيلٍ فَجَعَلَهُمْ كَعَصْفٍ مَأْكُولٍ       « 2 » .\r\nهمانا بعضى از مردم يوروپ و گروهى ديگر از قبايل را عقيده آن است كه اين جهان را مدار بر طبع خويش بود و هيچ كس را آن قدرت نيست كه طبيعت جهان را بگرداند و در اجرام فلكى بلكه در عناصر ارضيه مداخلت اندازد معجزات انبيا و كرامات اوليا را حمل بر كذب و بهتان كنند ، و ما بدين قصّه اصحاب فيل سخافت « 3 » سخن ايشان را مكشوف سازيم .\r\nزيرا كه اين واقعه در سال ميلاد خاتم الانبياء عليه آلاف التّحية و الثّناء افتاد و مردم عرب چنان كه هر كار بزرگ را تاريخ نهادندى بر قانون خويش هم از آن سال تاريخ كردند و آن سال كه خداى اين سوره بدان حضرت فرستاد از پنجاه و اند سال كمتر و بيشتر از واقعهء فيل نرفته بود . و پيداست كه كس اين آيات را بر قرآن خداى نيفزوده زيرا كه از عهد پيغمبر صلّى اللّه عليه و آله و خليفت او قرآن خداى در ميان مردم فراوان بوده . پس\r\n\r\n\r\n","description":"","footnote":"\r\n- را مىجويند ، گويى حبشيان را بر من وامى است .\r\n( 1 ) . اديب الممالك فراهانى سروده :\r\n با ابرهه گو خير ، به تعجيل نيايد * كارى كه تو مىخواهى ، از فيل نيايد \r\n رو تا به سرت جيش ابابيل نيايد * بر فرق تو و قوم تو سجيل نيايد \r\n تا دشمن تو مهبط جبريل نيايد * تا كيد تو در مورد تضليل نيايد \r\n تا صاحب خانه نرساند به تو آزار \r\n( 2 ) . سورهء فيل : آيا نديدى كه پروردگارت با اصحاب فيل چه كرد ، آيا مكرشان را نقش بر آب نساخت ، پرندگانى گروه گروه بر فرازشان فرستاد ، كه با سنگى چونان گل خشكيده آنها را سنگباران كرد ، در نتيجه آنها را به صورت كاه جويده شده درآورد .\r\n( 3 ) . سخافت : ضعف عقل .\r\n","page_name":" 139 ","page_number":177},
  {"content":"\r\n\r\nمعلوم شد كه اين كلمات از زبان پيغمبر صلّى اللّه عليه و آله به مردم رسيده و هر كه را اندك حصافتى بود داند كه هر كس خواهد او را به پيغمبرى باور دارند و از روى صدق به دين او در شوند چنين قصّهء بزرگ را به كذب نتواند گفت ، زيرا كه آن هنگام كه پيغمبر اين آيات بخواند مردم بسيار از قريش و ديگر قبايل در حضرت او حاضر بودند و زندگانى داشتند كه خود واقعهء فيل را معاينه كرده بودند ، و هنوز يك قفيز « 1 » از آن گل مهرها در خانهء امّ هانى « 2 » بود كه ابن عباس گويد : در هنگام كودكى بدان لعب مىكرديم .\r\nو اين خرق عادتى به غايت بزرگ بود كه در سال ولادت پيغمبر صلّى اللّه عليه و آله افتاد . چون اين معنى ثابت شد كه خرق عادتى تواند بود با معجزهء انبيا ستيزه نتوان كرد ، باشد كه هم بدست ايشان جارى شود . اگر چه راقم حروف را هرگز در اين كتاب مبارك با هيچ طايفه مشاجره و مباحثه نرفته ، چون اين حديث را در اين معنى كافى يافت و بازنمود ، اگر اطياب « 3 » رجال همين قدر اطناب مقال را معفو دارند روا خواهد بود .\r\nاكنون با سر سخن شويم .\r\nابو مسعود و عبد المطّلب - چنان كه گفته شد - بر سر كوه ابو قبيس نظاره بودند .\r\nپس ابو مسعود با عبد المطّلب فرمود كه : بر خويش واجب كن كه اگر خداى اين خانه را از آسيب لشكر بيگانه حراست « 4 » فرمايد صد ( 100 ) شتر از مال خويش هديه كنى .\r\nو اين صد ( 100 ) شتر را هم‌اكنون از شتران خويش جدا كرده به سوى لشكر ابرهه بران تا لشكريان در آن تصرف كنند و ذبح نمايند و خداى بر ايشان خشم گيرد . پس عبد المطّلب چنان كرد و لشكر ابرهه از آن شتران بگرفتند بكشتند و بخوردند .\r\nآنگاه ابو مسعود گفت : گرد خانهء مكّه را نظاره كن تا چه مىنگرى ! عبد المطّلب گفت : مرغان سياه همىبينم كه هرگز مثل آن را در شام و يمن و تمامت زمين عرب نديده‌ام و آن مرغان از لب دريا برخاسته به سوى لشكرگاه شوند . ابو مسعود گفت :\r\nآن مرغان لشكرهاى خدايند كه به سوى اين جماعت شوند .\r\nبالجمله چون آن شب سياه شد در سر آن جبل ببودند و روز ديگر صهيل « 5 » ستور\r\n\r\n\r\n","description":"","footnote":"\r\n( 1 ) . قفيز : واحد وزن كه در اعصار و ازمنه مختلف بوده .\r\n( 2 ) . خواهر امير المؤمنين على بن ابى طالب ( ع ) .\r\n( 3 ) . جمع طيب : افاضل .\r\n( 4 ) . حراست : نگهداشتن .\r\n( 5 ) . صهيل : صداى اسب .\r\n","page_name":" 140 ","page_number":178},
  {"content":"\r\n\r\nو بانگ مردم هيچ نشنودند و دانستند كه بلائى بدان قوم نازل شده . ابو مسعود گفت :\r\nدست من گير و از اين كوه فرود شو تا به لشكرگاه شويم و حال بازدانيم . پس هر دو تن به لشكرگاه ابرهه شتافتند و مرد و اسب و فيل و هر جانور كه در لشكر بود مرده يافتند ، و در كنار هر يك گل‌مهره‌اى ديدند كه نام آن جانور بر آن نگاشته بود .\r\nعبد المطّلب خواست بشود و قريش را بخواند . ابو مسعود گفت : شتاب مكن اكنون مرا و خويشتن را توانگر فرماى و آنگاه مردم را بخوان . پس در ميان آن لشكرگاه عبور كردند و هر خواسته كه حمل خفيف و بهاى گران داشت فراهم كردند . ابو مسعود گفت : اكنون دو چاه حفر كن و در يكى بهرهء من و در آن ديگر آن خويش را پوشيده دار . چون عبد المطّلب چنان كرد ، ابو مسعود گفت : اكنون آن چاه كه از بهر خويش كرده‌اى ، مرا بخش و آن مرا نصيبهء خويش گير . عبد المطّلب بدين سخن رضا داد و ابو مسعود بر سر چاه خويش بنشست .\r\nآنگاه عبد المطّلب بر شترى سوار شده در شعاب جبال بتاخت و مردم را از هر جانب بخواند و بدان لشكرگاه آورد . مردم قريش و ديگر قبايل شاد شدند و اموال و اثقال آن قوم را برگرفتند و در ميان خويش بخش كرده و جملگى توانگر شدند .\r\nو از آن پس ابو مسعود در طايف مهترى عظيم گشت و قريش سخت بزرگ شدند و ايشان را تمامت عرب مهتر گرفتند و بازرگان آن جماعت هزار ( 1000 ) شتر از مكّه بيرون فرستادندى و بر گردن هر شتر شاخى از درخت يا رسنى از پشم آويختندى . و اين علامتى بود كه هيچ دزد و راهزن آهنگ « 1 » ايشان نكردى . عبد اللّه بن الزبعرى بن عدىّ بن قيس بن عدىّ بن سعيد بن سهم بن عمرو بن هصيص بن كعب بن لؤىّ بن فهر گويد :\r\n\r\nبيت\r\n تنكّلوا « 2 » عن بطن مكّة انّها * كانت قديما لا يرام حريمها \r\n سائل امير الجيش عنها ما رأى * و لسوف ينبى الجاهلين عليمها \r\n ستون الفا لم يئوبوا « 3 » ارضهم * بل لم يعش بعد الاياب سقيمها \r\n لم يخلق الشّعرى ليالى حرّمت * اذ لا عزيز من الانام يرومها \r\n\r\n\r\n","description":"","footnote":"\r\n( 1 ) . آهنگ : قصد .\r\n( 2 ) . نكول : بازايستادن از دشمن و از سوگند ، تنكلوا : يعنى بازايستيد .\r\n( 3 ) . يئوب : برمىگردد .\r\n","page_name":" 141 ","page_number":179},
  {"content":"\r\n\r\n كانت بها عاد و جرهم قبلهم * و اللّه من فوق العباد يقيمها \r\nو اول كس كه ستارهء شعرى را در ميان عرب پرستش كرد ابو كبشه بود ، و هو جزء بن غالب الخزاعى و او يكى از پدران مادرى پيغمبر صلّى اللّه عليه و آله بود و اينكه قريش آن حضرت را ابن ابى كبشه مىناميدند از اين در بود و اين كنايت از آن بود كه وى مانند جدّ خود ابو كبشه در دين بدعتى نهاده .\r\nبالجمله بعد از هلاك لشكر ابرهه چون جسد ايشان در هواى مكّه عفن گشت بارانى سخت بباريد و خداى سيلى بفرستاد تا جسد آن جماعت به دريا افكند و زمين مكّه را پاك بشست .\r\nو بعد از سلطنت ابرهه پادشاهى يمن به فرزندش يكسوم افتاد - چنان كه مذكور خواهد شد - و از اينجاست كه كنيت ابرهه ، ابو يكسوم بود ؛ و مدت ملك ابرهه چهل و سه ( 43 ) سال بود .\r\n\r\n","description":"","footnote":"","page_name":" 142 ","page_number":180},
  {"content":"\r\n\r\n\r\nخواب ديدن نوشيروان [ و مؤبد موبدان 
  ] « 1 »\r\n. . . چون سى و نه ( 39 ) سال از سلطنت نوشيروان بگذشت اردشير كه مؤبد موبدان بود در خواب ديد كه اشتران عرب با اشتران بزرگ عجم نبرد كردند و شتران عجم هزيمت شدند و شترهاى عرب از دجله بگذشتند و بر زمين عجم پراكنده شدند . اين خواب را به حضرت نوشيروان عرضه داشت .\r\nو هم كسرى خود در خواب ديد كه چهارده ( 14 ) كنگرهء ايوان او به زير افتاد ، سخت از اين خواب بترسيد . چون سه روز از اين واقعه گذشت كنگره‌هاى ايوان به زير افتاد و بىثقلى و حملى طاق ايوان از ميان بشكست بدانسان كه تا اين زمان آن شكسته پديدار است . همانا اين شب ولادت رسول قرشى صلّى اللّه عليه و آله بود .\r\nبالجمله از پس اين حادثه خبر رسيد كه درياچهء ساوه بخشكيد و از سوى ديگر انهى « 2 » كردند كه آتشكدهء فارس بيفسرد « 3 » و تا آن زمان هزار سال بود كه فروغ داشت .\r\nلاجرم نوشيروان هراسناك شد و گفت : كارى بزرگ پيش آمده است . و جميع موبدان و ساحران و كاهنان و منجمان را انجمن كرد و صورت خواب و كسر ايوان را بنمود و قصّهء آتشكدهء فارس و درياچهء ساوه را مكشوف داشت ، و هم از جوشش آب در اوديهء سماوه « 4 » كه در آن ايّام خبر آورده بودند خبر داد و گفت : شما چه بينيد در اين كار .\r\n\r\n\r\n","description":"","footnote":"\r\n( 1 ) . برابر صفحه 366 جلد دوم از كتاب اول چاپ سنگى ناسخ التواريخ . ذيل : جلوس انوشيروان عادل . . .\r\n( 2 ) . انهاء : اخبار و اعلام .\r\n( 3 ) . بيفسرد : خاموش شد .\r\n( 4 ) . اوديه : جمع وادى ؛ بيابانها . سماوه از استانهاى عراق عرب .\r\n","page_name":" 143 ","page_number":181},
  {"content":"\r\n\r\nايشان گفتند : بدان مىنمايد كه كسى از عرب بيرون آيد و بر عجم استيلا كند و در دين عجمان رخنه افكند ، اكنون مردى از عرب بايد كه اخبار و كتب ايشان را بداند تا اين راز آشكار تواند كرد .\r\nدر اين وقت عمرو بن هند از طرف كسرى فرمانگزار حيره بود ، پس نامه به دو كرد كه مردى دانا از جماعت عرب به سوى ما فرست تا از اخبار ايشان چيزى پرسش كنيم .\r\n\r\n[ حضور عبد المسيح نزد نوشيروان 
  ]\r\nچون اين حكم به عمرو رسيد عبد المسيح را به نزديك انوشيروان فرستاد و هو عبد المسيح بن عمرو بن قيس بن حيّان بن بقيله « 1 » است و اسم بقيله ، ثعلبه است . او را از اين روى بقيله ناميدند كه روزى دو بافتهء برد اخضر شعار كرده به ميان قوم آمد ، ايشان گفتند : ما انت الّا بقيلة وى را به خضرت آن گياه تشبيه كرده اين نام دادند . و او از اولاد ملوك غسّان بود و تا آن زمان قريب سيصد ( 300 ) سال از زندگانى او گذشته بود و در اين جهان سيصد و شصت ( 360 ) سال عمر يافت و بر كيش ترسايان مىزيست و در حيره سكون مىفرمود و در آنجا قصرى بساخت كه به قصر بنى بقيله مشهور بود و تا زمان اسلام او زنده بماند - چنان كه قصهء او را با خالد [ بن 
  ] وليد و لشكر اسلام ان شاء اللّه در كتاب ثانى مسطور خواهيم داشت - .\r\nبالجمله چون روزگارى از وفات او بگذشت يكى از مشايخ حيره خواست تا در پشت آن بلد بنيان ديرى كند ، پس زمينى را اختيار كرد و براى بنيان حفر كردن گرفت ناگاه به دخمه‌اى رسيد كه چون غارى بود و جسدى را ديد كه بر سنگ سفيد افتاده و بالاى سر او اين خط نوشته است :\r\n\r\nبيت\r\n انا عبد المسيح بن بقيلة * حلبت الدّهر اشطره حياتى « 2 » \r\n\r\n\r\n","description":"","footnote":"\r\n( 1 ) . بقل : سبزى و تره ؛ بقيله تصغير آن است ( س ) .\r\n( 2 ) . حلب : به تحريك شير دوشيده و دوشيدن ؛ شطر : دو پستان پيش يا پس از گاو و گوسفند و غير آن . حلبت الدهر اشطره : روى با روى شمشير زدن .\r\n","page_name":" 144 ","page_number":182},
  {"content":"\r\n\r\n و نلت من المنى بلغ المزيد * و كافحت الامور و كافحتنى \r\n و لم احفل بمعضلة كئود * وكدت انال فى الشّرف الثّريّا \r\nو لكن لا سبيل الى الخلود اكنون بر سر داستان رويم .\r\n\r\n[ آمدن عبد المسيح نزد سطيح 
  ]\r\nچون عبد المسيح به حضرت نوشيروان آمد ملك عجم صورت حال به دو بازنمود . عبد المسيح در پاسخ عاجز آمد و عرض كرد كه : در بلاد شام مردى است كه سطيح نام دارد و او خال من است اگر فرمان بود به نزد او شوم و اين راز را مكشوف سازم .\r\nكسرى او را اجازت داد و عبد المسيح همىبشتافت و پست و بلند زمين را در نوشته در ميان شام و يمن به بالين سطيح رسيد ، وقتى كه او را در سكرات و غمرات موت يافت به دو سلام داد و جواب نشنيد پس فرياد بر كشيد و گفت :\r\n\r\nبيت\r\n اصمّ ام يسمع غطريف « 1 » اليمن * ام فاز « 2 » فازلم به شأو « 3 » العنن \r\n يا فاصل الخطّة اعيت من و من * و كاشف الكربة فى الوجه الغضن \r\n أتاك شيخ الحىّ من آل سنن * و امه من آل ذئب بن حجن \r\n ازرق ضخم النّاب صرّار الاذن * ابيض فضفاض الرّداء و البدن \r\n رسول قيل العجم كسرى للوسن * لا يرهب الرّعد و لا ريب الزمن \r\n تجوب بى الارض علنداة شجن * ترفعنى طورا و تهوى لى و جن \r\n حتّى اتى عارى الجياجى و القطن * تلفّه فى الرّيح بوغاء الدّمن \r\nخلاصهء سخن عبد المسيح آن است كه گويد : آيا كر است يا مىشنود سيد يمن يا مرده است و برده است او را مرگ ؟ و باز خطاب مىكند كه : اى تميز گذرانده شهر و كاشف غم از وقوع حادثه ، عاجز شده‌اند جماعت كثيره از حكماى حضرت كسرى ،\r\n\r\n\r\n","description":"","footnote":"\r\n( 1 ) . غطريف : سيد و بزرگ .\r\n( 2 ) . فوز : هلاك شدن .\r\n( 3 ) . شأو : غايت هر چيز و درگذشتن .\r\n","page_name":" 145 ","page_number":183},
  {"content":"\r\n\r\nاز اين روى شيخ قبيله كه از مادر و پدر نسب به سنن و حجن مىرساند يعنى از خويشان توست به سوى تو آمده و او ازرق چشم ، بزرگ دندان و پهن گوشى است كه جثهء سفيد و بزرگ دارد زيرا كه رداء و زرهء او وسيع است و نمىترسد از رعد و برق و ريب و مكر زمانه ، و فرستادهء پادشاه عجم است تا خواب او را مكشوف سازد و شتر قوى جثهء او پست و بلند زمين را در ظلمت قطع مىكند چنان كه گوئى ريگهاى نرم و غبار ارض او را در باد پيچيده‌اند .\r\n\r\nخبر سطيح در ولادت پيغمبر\r\nچون اين سخنان به گوش سطيح رسيد چشم بگشود و فرمود : عبد المسيح على جمل يسيح الى سطيح و قد اوفى على الضّريح « 1 » بعثك ملك بنى ساسان لارتجاس « 2 » الايوان و خمود « 3 » النيران و رؤيا الموبذان رأى ابلا صعابا تقود « 4 » خيلا عرابا « 5 » قد قطعت الدّجلة و انتشرت فى بلادها .\r\nگويد : عبد المسيح بر شترى طىّ مسافت به سوى سطيح مىكند ، همانا نزديك مرگ او رسيد پس خطاب مىكند كه ترا پادشاه آل ساسان فرستاد براى بانگ شكستن ايوان و فرو نشستن آتشكده و خواب مؤبد موبدان ، همانا در خواب ديد كه شترهاى صعب شديد مردم عرب را از دجله گذرانيدند و در بلاد عجم پراكنده ساختند .\r\nديگر باره گفت : يا عبد المسيح اذا كثرت التّلاوة و بعث صاحب الهراوة « 6 » و فاض « 7 » وادى « 8 » السّماوة و غاضت « 9 » بحيرة ساوة و خمدت نار فارس لم تكن بابل للفرس مقاما و لا الشّام لسطيح شاما يملك منهم ملوك و ملكات على عدد الشّرفات ثمّ تكون هنات « 10 » و هنات و كلّ ما هو آت آت « 11 » .\r\n\r\n\r\n","description":"","footnote":"\r\n( 1 ) . ضريح : شكاف قبر .\r\n( 2 ) . ارتجاس : آواز رعد ، و فرياد بلند ، و بلند كردن آواز .\r\n( 3 ) . خمود : فرو مردن آتش .\r\n( 4 ) . قود : كشيدن ستور .\r\n( 5 ) . خيل : اسبان و سواران ؛ خيل عراب : شتران و اسبان تازى .\r\n( 6 ) . هراو : چوب دستى و عصا .\r\n( 7 ) . فيض : لبالب رفتن رود .\r\n( 8 ) . وادى : رود .\r\n( 9 ) . غيض : كم شدن آب و زمين فرو خوردن .\r\n( 10 ) . هنات : داهيه .\r\n( 11 ) . آت : به معنى آمدنى است .\r\n","page_name":" 146 ","page_number":184},
  {"content":"\r\n\r\nگويد : اى عبد المسيح ، وقتى بسيار شود خواندن قرآن مجيد و ظاهر شود صاحب عصا كه پيغمبر صلّى اللّه عليه و آله باشد و روان شود رودخانهء سماوه و فرو رود درياچهء ساوه و فرو نشيند آتشكدهء فارس ، بابل مسكن عجم و شام مقام سطيح نخواهد بود ، همانا سلطنت مىكنند آل ساسان از زن و مرد به عدد آن كنگره‌ها كه از ايوان فرو ريخت ، بعد از آن شدايد امور باديد شود و كار آمدنى بيايد .\r\nاين بگفت و در حال جان بداد .\r\nاز پس مرگ او عبد المسيح بر شتر خويش برآمده و اين شعرها بگفت .\r\n\r\nبيت\r\n شمر « 12 » فانّك ماضى العزم شمّير * لا يفزعنّك تفريق و تغير \r\n ان يمس « 13 » ملك بنى ساسان افرطهم « 14 » * فان ذا الدّهر اطوار دهارير « 15 » \r\n و ربّما كان قد اضحوا بمنزلة * تهاب « 16 » صولتهم الاسد المهاصير \r\n منهم اخو الصّرح بهرام و اخوته * و الهرمزان و سابور و سابور \r\n و النّاس اولاد علّات « 17 » فمن علموا * ان قد اقلّ فمحقور و مهجور \r\n و هم بنو الامّ امّا إن رأو نشبا « 18 » * فذاك بالغيب محفوظ و منصور \r\n و الخير و الشّر مقرونان فى قرن * فالخير متّبع و الشّر محذور \r\nخطاب به خويش مىكند و مىگويد : چالاك باش زيرا كه تو سريع العزم و چالاكى و از هر حادثه و تغييرى بىباكى ، اگر پادشاهى بنى ساسان به نهايت شود و سلطنت از ايشان درگذرد عجب نباشد ، كار دهر از قديم گوناگون رفته است ، بسيار مردم بوده‌اند و گذشته‌اند كه شيرهاى دلير از ايشان بيم مىكردند ، همانا از آل ساسان بود ، بهرام گور و چندين هرمز و شاپور كه روزگار ايشان به كران رسيد . اين مردمان برادرانند از يك پدر و چند مادر ، اما هر كه فقير شد او را حقير گيرند و هر جا سامانى يافتند آن صاحب ثروت را نصرت دهند ، خير و شر از پى يكديگر است و هر دو از\r\n\r\n\r\n","description":"","footnote":"\r\n( 12 ) . شمّر : آماده شدن كارى را .\r\n( 13 ) . امس : شبانگاه كردن .\r\n( 14 ) . فرط : درگذشتن در كارى ، افراط : شتابانيدن و پيش فرستادن .\r\n( 15 ) . دهارير : روزگارى سخت .\r\n( 16 ) . هيبة : ترس و ترسيدن و منه تهاب .\r\n( 17 ) . اولاد يك مرد را گويند كه از چند مادر باشند .\r\n( 18 ) . نشب : مال و آب و زمين .\r\n","page_name":" 147 ","page_number":185},
  {"content":"\r\n\r\nواردات جهان ، اما خير را نيكو دارند و از شر بپرهيزند .\r\n\r\n[ بازگشت عبد المسيح 
  ]\r\nمع القصه عبد المسيح به شتاب باد و برق طىّ مسافت كرده به حضرت كسرى آمد و صورت حال را بازگفت .\r\nانوشيروان فرمود تا آن زمان كه چهارده ( 14 ) تن از اولاد ما سلطنت كنند روزگارى دراز خواهد رفت ، از پس آن گوهر چه خواهى باش . و از اين آگهى نداشت كه مدت اين جمله بس اندك خواهد بود - چنان كه در اين كتاب همايون مذكور خواهد شد - .\r\n\r\n[ خراب شدن پل 
  ]\r\nبالجمله چون كسرى از اين قصه بپرداخت و بر حال خويش بياسود ناگاه روزى بانگى مهيب كه دل و جان مىشكست از دجله به گوش او رسيد كه شاه شكست و آن جسر كه بر دجله بسته بود بريخت و ضايع شد . نوشيروان از آن بانگ و آن كلمه و فرو ريختن جسر به نهايت بترسيد و جميع كهنه و سحره و موبدان و منجمان را انجمن كرد و سايب كه در علم قيافت دانشى به كمال داشت نيز حاضر شد . و ملك عجم صورت حال را بازگفت و اين جمله در پاسخ فرو ماندند و زمان خواستند تا در آن كار انديشه كنند و هر كس به مسكن خويش شتافت .\r\nاما سايب آن شب را از شهر بيرون شد زمينى را كه بس بلند بود اختيار كرد و بر آن بلندى بنشست و همى به اطراف آسمان و زمين نگران بود ، ناگاه برقى ديد كه از طرف حجاز ظاهر شد و همى مستطيل گشت تا به مشرق رسيد و چون صبح شد ، زير قدم خود را سبز يافت . پس به قيافه بدانست كه از حجاز سلطانى برخيزد كه نام او تا به مشرق ساير گردد و هيچ سلطنتى از آن بزرگتر نباشد و زمين با فرّ و فضل او سبز شود .\r\nپس به ميان شهر آمد و موبدان و دانايان را بديد ، ايشان نيز بعضى با بعضى\r\n\r\n","description":"","footnote":"","page_name":" 148 ","page_number":186},
  {"content":"\r\n\r\nگفتند :\r\nاين آيات نباشد جز اينكه از آسمان فرود شد و آن نيست مگر اينكه پيغمبرى مبعوث خواهد شد و اين مملكت و سلطنت را محو خواهد ساخت ، اما اگر با كسرى اين سخن ياد كنيم ما را عرضهء هلاك سازد ، پس واجب باشد كه اين راز از وى پنهان داريم و آن وقت كه اين آيت عيان گردد او را قوت نماند كه ما را زحمت رساند .\r\nپس به اتّفاق نزد نوشيروان آمدند و گفتند :\r\nبناى اين جسر و بنيان اين طاق را در ساعت نحس نهاده‌اند و از نظر اختران نحوست آن در اين وقت اثر كرد و اين بنيان را خراب ساخت ، اكنون ما حسابى نيكو كنيم و شمار اخترها بگيريم تا اين جسر در ساعتى نيك ، بنيان شود و هرگز خرابى بدان ره نكند .\r\nپس ساعتى معين كردند و كسرى در آن ساعت بنيان جسر نهاد و پس از هشت ماه به انجام رفت ، آنگاه روزى مرازبه « 1 » و موبدان بر سور آن جسر فرشى بگستردند و زيب و زينت داده پادشاه را اعلام فرستادند تا آن بنا را ديدار كند ، پس نوشيروان بدان بساط درآمد و بنشست و نظاره بود ناگاه آب دجله بر آن جسر بپيچيد و آن را فرو گرفته از هم بگسيخت و بانگ از دجله برآمد كه : شاه شكست .\r\nانوشيروان از آنجا خود را به زحمت تمام بر كنار برد و سحره و منجمين را طلب كرد و صد ( 100 ) تن از ايشان را بكشت و گفت : شما وظيفه و مرسوم مرا مىبريد و مرا سخره مىكنيد ؟ ايشان عرض كردند : اى ملك ؛ ما خطا كرديم در حساب چنان كه پيشينيان ما خطا كردند اينك به دقت نظر رفته حسابى درست برگيريم تا ديگر خطا نيفتد ، لاجرم ديگر باره ساعتى اختيار كردند و نوشيروان خزينه كرد هشت ماه ديگر به كار جسر پرداختند تا به پايان بردند .\r\nچون نوشيروان انجام آن بدانست و بدان جانب بيرون شد ، هنوز آن راه به پايان نبرده بود كه آب دجله در جسر پيچيدن گرفت و آن بانگ مهيب در نيمهء راه به گوش نوشيروان رسيد كه : شاه شكست .\r\nآتش خشم پادشاه عجم زبانه زدن گرفت و با سحره و كهنه و منجمين گفت :\r\n\r\n\r\n","description":"","footnote":"\r\n( 1 ) . مرازبه : رؤسا .\r\n","page_name":" 149 ","page_number":187},
  {"content":"\r\n\r\nسوگند با خداى خود ياد مىكنم كه شما را جملگى خواهم كشت و شانه‌هاى شما را به در خواهم كرد و در پاى پيل پست خواهم نمود و اگر نه راست بگوئيد كه اين چه علامت است ؟\r\nايشان ناچار شده عرض كردند كه : راستى آن است كه ما از علم خود چنان دانسته‌ايم كه پيغمبرى مبعوث مىشود و اين مملكت را برمىاندازد ، ما اين سخن را از بيم جان خود مكشوف نداشتيم . پادشاه عجم جرم ايشان را معفو داشت و رضا بر قضا گماشت و انتظار مىبرد كه تا چه پيش آيد .\r\nو چنان افتاد كه آن سال به زمين عجم شكال اندر آمد و اين جانور از آن پيش در زمين تركستان مىبود . بالجمله شكالان به هر شهرى و هر ديهى راه كردند و بانگ در انداختند و بانگى سهمناك و بيمناك بود كه مردمان بترسيدند و اين سخن با پادشاه برداشتند و گفتند : اين بانگ ديوان و غولان است كه در جهان افتاده .\r\nانوشيروان مؤبد موبدان را بخواست و گفت : اين چه بانگ است كه پديد شده ؟\r\nاردشير گفت : كه چنين خوانده‌ام كه چون عمّال و نواب ملكى ستم كنند از آسمان بانگ فرود آيد و مردم آن بانگ بشنوند و در زمين كس نبينند ، چنان مىنمايد كه كارداران از آنچه ملك فرموده از رعيّت بيش ستانند .\r\nانوشيروان سيزده ( 13 ) تن از موبدان و دانشوران گزيده كرد و جريده‌هاى خراج را بديشان سپرد و هر كس را به شهرى فرستاد تا رفع ظلم كنند و مردم را داد دهند .\r\nايشان به اطراف ممالك پراكنده شدند و در آن سال نود ( 90 ) تن از عمّال جور را سر از تن برگرفتند از پس آن مردم دام بنهادند و شكالى گرفتند و به حضرت نوشيروان آوردند . چون آن جانور را نگريست فرمود : خلقى بدين ضعيفى و بانگى چنين سخت و سهمناك كند بسيار عجب باشد .\r\n\r\n","description":"","footnote":"","page_name":" 150 ","page_number":188},
  {"content":"\r\n\r\n\r\nظهور قسّ بن ساعده شش هزار و يكصد و سى سال بعد از هبوط آدم عليه السّلام بود « 1 »\r\nقسّ بن ساعدة بن حذاقة بن زهير بن إياد بن نزار الايادى ، و او نسب به أدّ بن معد رساند و از حكماى بزرگوار عرب است چنان كه هيچ كس را قبل از بعثت رسول قرشى صلّى اللّه عليه و آله در ميان عرب آن فضل و ادب نبود كه با او پهلو تواند زد ، در حصافت عقل و رزانت رأى و سماحت طبع فريد زمانه ؛ بلكه فرد و يگانه بود . و او را در علم طب و علم فال زدن و علم رجز گفتن مصنفات مشبعه و كتب كافيه است و در طلاقت لسان و بلاغت بيان كار بدانجا داشت كه در ميان عرب ابلغ من قسّ « 2 » مثل است چنان كه اعشى گويد :\r\n و ابلغ من قسّ و أجرى من الّذى * بذى الغيل من خفّان أصبح خادرا \r\nو همچنان خطيئه گفته است :\r\n\r\nبيت\r\n و ابلغ من قسّ و امضى اذا مضى * من الرّيح اذ مسّ النّفوس نكالها \r\nو قسّ اول كس است كه تكيه بر عصا كرد و خطبه فرمود ، و هم اول كس اوست كه در نگارش لفظ « اما بعد » نگاشت و هم او در كتاب قانون نهاد كه كلمهء « من فلان الى فلان » نوشت . و او فرمود كه مدعى را در اثبات مدعاى خود شاهد بايد و سوگند و يمين بر منكر باشد ، و او اول كس است كه قبل از بعثت پيغمبر صلّى اللّه عليه و آله به آن حضرت ايمان آورد و در ميان جاهليّين به ظهور خاتم الانبياء اعلام مىداد ، چنان كه وقتى گروهى از قبيلهء بنى بكر بن وائل به نزديك پيغمبر صلّى اللّه عليه و آله شتافتند ، و چون از حوايج خويش پرداختند ، آن حضرت فرمود كه : قسّ بر چگونه است ؟ عرض كردند : از اين جهان رخت بدر برد . فرمود : رحمة اللّه گويا او را مىبينم كه بر شتر سرخ موى خود بر نشسته و در بازار عكاظ ايستاده است و مىگويد :\r\nايّها النّاس اجتمعوا و استمعوا و عوا كلّ من عاش مئات و كلّ من مئات فات و كلّ ما\r\n\r\n\r\n","description":"","footnote":"\r\n( 1 ) . برابر ص 377 جلد دوم از كتاب اول چاپ سنگى ناسخ التواريخ .\r\n( 2 ) . مجمع الامثال ميدانى ( 1 / 111 ) .\r\n","page_name":" 151 ","page_number":189},
  {"content":"\r\n\r\nهو آت آت ان فى السّماء لخبرا و ان فى الأرض لعبرا مهاد موضوع و سقف مرفوع و بحار تموج و تجارة تروج و ليل داج و سماء ذات أبراج أقسم قسّ حقا لئن كان فى الأمر رضا ليكوننّ بعده سخط و إن للّه عزّت قدرته دينا هو أحبّ اليه من دينكم الّذى انتم عليه ما لى ارى النّاس يذهبون فلا يرجعون أ رضوا فاقاموا أم تركوا فناموا .\r\nچه اين كلمات قس بود كه بيشتر وقت مردم را بدان انهى و اندرز مىفرمود و خلاصهء معنى آن است كه : قبايل را از مرگ بيم مىداد و قدرت خداى را از خلق آسمان و زمين بديشان بازمىنمود و سوگند ياد مىفرمود ، از پس اين قانون كه شما بدان اندريد و نيكو شماريد سخط و غضب خداى در خواهد رسيد و شما را در خواهد يافت ، زيرا كه از براى خدا دينى است كه آن را دوست دارد و آن جز اين است كه شما بدان اندريد و اين سخن كنايت از ظهور خاتم الانبياء صلّى اللّه عليه و آله بود . بالجمله ابو بكر نيز در انجمن رسول اللّه صلّى اللّه عليه و آله حاضر بود عرض كرد كه من نيز شعرى از قس به خاطر دارم و اين شعر بخواند .\r\n\r\nبيت\r\n فى الذّاهبين الأوّلي * ن من القرون لنا بصائر \r\n لما رأيت مواردا * للموت ليس لها مصادر \r\n و رأيت قومى نحوها * يسعى الأصاغر و الأكابر \r\n لا يرجع الماضى إلىّ * و لا من الباقين غابر \r\n أيقنت انّى لا محا * لة حيث صار القوم صائر \r\nمع القصه قسّ بيشتر زندگانى خود را در اراضى نجران بگذاشت و يك صد و هشتاد ( 180 ) سال در اين جهان بزيست و هرگز دين و شريعت خود را بر كس آشكار نساخت و كلمات خود را بيشتر به رمز ادا مىفرمود تا عوام بدان راه نكنند و خواص بهرهء خود برگيرند . چون هنگام مرگ او فرا رسيد فرزندانش را گرد خود فراهم كرده بدين سخنان پند و اندرز كرد . مىفرمايد : انّ الالمعىّ « 1 » تكفيه البقلة « 2 » و ترويه المذقة « 3 » . يعنى : مرد دانا را سير مىكند گياه اندك و سيراب مىكند آب اندك .\r\nو گويد : من ظلمك وجد من يظلمه . يعنى : كسى كه با تو ظلم كند مىبايد كسى را\r\n\r\n\r\n","description":"","footnote":"\r\n( 1 ) . المعى : مرد زيرك .\r\n( 2 ) . بقلة : تره تيزك ، نوعى سبزى .\r\n( 3 ) . مذاق : چشيدن .\r\n","page_name":" 152 ","page_number":190},
  {"content":"\r\n\r\nبا او ظلم كند .\r\nو گويد : متى عدلت على نفسك عدل عليك من فوقك . يعنى : هر جا تو عدل كنى آن كس كه زبردست توست بر تو رحم كند .\r\nو گويد : اذا نهيت عن شىء فابدأ بنفسك . يعنى : نخست خود را از كار ناشايست بازدار آنگاه مردم را .\r\nو گويد : و لا تجمع ما لا تأكل و ما لا تحتاج اليه و اذا ادّخرت فلا يكوننّ كنزك الّا فعلك . يعنى : زياده از كار معاش مجوى و جز عمل صالح خود را ذخيره مگذار .\r\nو گويد : كن عفّ العيلة مشترك الغنى تسد قومك . يعنى : فقر خويش را پوشيده دار و صابر باش و چون غنا يافتى از بذل مال دريغ مدار تا سيّد و بزرگ قوم خود باشى .\r\nو گويد : و لا تشاورنّ مشغولا و ان كان حازما و لا جائعا و ان كان فهما و لا مذعورا و ان كان ناصحا و لا تضعنّ فى عنقك طوقا لا يمكنك نزعه الّا بشقّ نفسك . يعنى :\r\nشور مكن با كسى كه مشغول كارى است ، اگر چه عاقل باشد ، و با گرسنه اگر چه دانا باشد ، و با مرد ترسيده اگر چه خيرانديش باشد . و مىگويد : بيهوده كارى بر گردن مگير كه با زحمت تمام نتوانى از گردن انداخت .\r\nو گويد : اذا خاصمت فاعدل و اذا قلت فاقتصد . يعنى : چون در ميانهء دو كس حكومت كنى عدل كن و چون سخن گوئى بر طريق استقامت و ميانه‌روى باش .\r\nو گويد : و لا تستودعنّ احدا دينك و ان قربت قرابته فانّك اذا فعلت ذلك لم تزل وجلا « 1 » و كان المستودع بالخيار فى الوفاء و العهد و كنت عبدا له ما بقيت فان جنى عليك كنت اولى بذلك و ان كان و فى كان الممدوح دونك . يعنى : اداى كارى كه بر تو است به دست ديگرى وديعت مكن تا اگر وفا كند او ممدوح باشد و اگر مسامحت فرمايد تو مذموم باشى . و اين شعر نيز ازوست :\r\n هل الغيب معطى الامن عند نزوله * به حال مسيء فى الامور و محسن \r\n و ما قد تولّى و هو قد فات ذاهب * فهل ينفعنّى ليتنى او لو انّى \r\n\r\n\r\n","description":"","footnote":"\r\n( 1 ) . و جل : ترسيدن .\r\n","page_name":" 153 ","page_number":191},
  {"content":"\r\n . \r\n","description":"","footnote":"","page_name":" 154 ","page_number":192},
  {"content":"\r\n\r\n\r\nاز ولادت تا بعثت\r\n\r\n","description":"","footnote":"","page_name":" 155 ","page_number":193},
  {"content":"\r\n . \r\n","description":"","footnote":"","page_name":" 156 ","page_number":194},
  {"content":"\r\n\r\n\r\nولادت عبد اللّه شش هزار و يكصد و سى و هشت سال بعد از هبوط آدم عليه السّلام بود « 1 »\r\nعبد اللّه برگزيدهء فرزندان عبد المطّلب است و ما شرح نسب مادر و جدهء آن حضرت را در قصهء عبد المطّلب مرقوم داشتيم « 2 » . چون جنابش از مادر متولّد شد بيشتر از احبار يهود و قسيسين نصارى و كهنه و سحره بدانستند كه پدر پيغمبر آخر الزّمان از مادر بزاد ؛ زيرا كه گروهى از پيغمبران بنى اسرائيل مژدهء بعثت رسول اللّه را رسانيده بودند ، چنان كه برخى در اين كتاب ياد شد و جماعتى از كهنه و سحره به شمار خويش از پيش خبر دادند و طايفه [ اى 
  ] از يهود كه در اراضى شام سكون داشتند جامهء خون‌آلودى از يحيى پيغمبر عليه السّلام در نزد ايشان بود و بزرگان دين علامت كرده بودند كه چون خون اين جامه تازه شود ، همانا پدر پيغمبر آخر الزّمان متولّد شده است . و شب ولادت آن حضرت از آنجا كه صوف سفيد بود خون تازه بجوشيد .\r\nبالجمله عبد اللّه چون متولد شد نور نبوى صلى اللّه عليه و آله كه از ديدار هر يك از اجداد پيغمبر لامع بود از جبين او ساطع گشت و روز تا روز همىبباليد تا رفتن دانست و سخن گفتن توانست . آنگاه آثار غريبه و علامات عجيبه مشاهده\r\n\r\n\r\n","description":"","footnote":"\r\n( 1 ) . برابر ص 383 جلد دوم از كتاب اول چاپ سنگى ناسخ التواريخ .\r\n( 2 ) . به روايت ابن اثير : عبد اللّه فرزند كهتر پدر خود بود ، وى ( عبد اللّه ) ، ابو طالب ( نامش عبد مناف ) ، زبير ، عبد الكعبه ، عاتكه ، اميمه و برّه فرزندان عبد المطلب بودند ، مادر همه‌شان فاطمه دختر عمرو بن عايد بن عمران بن مخزوم بن يقظه بود . كنيه عبد اللّه ، ابو قثم يا ابو محمد يا ابو احمد است ( تاريخ كامل ، 2 / 807 ) .\r\n","page_name":" 157 ","page_number":195},
  {"content":"\r\n\r\nمىفرمود ، چنان كه روزى در حضرت پدر عرض كرد كه :\r\nهرگاه من به جانب بطحا و كوه ثبير سير مىكنم نورى از پشت من ساطع شده و دو نيمه مىشود يك نيمه به جانب مشرق و نيمى به سوى مغرب كشيده مىشود ، آنگاه سر به هم گذاشته دايره گردد ، پس از آن مانند ابر پاره بر سر من سايه گسترد و از پس آن درهاى آسمان گشوده شود و آن نور به فلك در رود و بازشده در پشت من جاى كند .\r\nو وقت باشد كه چون در سايهء درخت خشكى جاى كنم آن درخت سبز و خرم شود و چون بگذرم باز خشك گردد ؛ و بسا باشد كه چون بر زمين نشينم بانگى به گوش من رسد كه اى حامل نور محمّد صلّى اللّه عليه و آله بر تو سلام باد .\r\nعبد المطّلب فرمود اى فرزند بشارت باد ترا مرا اميد آن است كه پيغمبر آخر الزّمان از صلب تو پديدار شود .\r\nدر اين وقت عبد المطّلب خواست تا در حضرت يزدان اداى نذر خويش فرمايد چه آن زمان كه حفر زمزم مىفرمود و قريش با او بر طريق منازعت و مبارات « 1 » مىرفتند با خداى خويش پيمان نهاد كه چون او را ده ( 10 ) پسر آيد تا در چنين كارهايش پشتوانى كنند يك تن را در راه حق قربانى كند . در اين وقت كه او را ده ( 10 ) پسر بود بدان نام و نشان كه از پيش گذشت تصميم عزم داد تا وفاى عهد كند پس فرزندان را فراهم كرده ايشان را از عزيمت خويش آگهى داد و جملگى بدين حكومت گردن نهادند . پس بر آن شد كه قرعه زند و نام هر كه برآيد قربانى كند .\r\nو قانون عرب آن بود كه قرعه در نزد هبل مىزدند و آن صنم اندر كعبه بر سر چاهى نصب بود كه هر چه مردمان از بهر كعبه نذر مىكردند و هديه مىفرستادند در آن سردابه انباشته مىنهادند و از بهر استخاره و قرعه قبايل عرب به نزديك هبل مىشدند و در آنجا هفت قدح « 2 » بود و بر هر يك كلمه‌اى نگاشته داشتند بر يكى « عقل » نوشته بودند كه به معنى « ديت » باشد و چون از ميان چند تن نمىدانستند\r\n\r\n\r\n","description":"","footnote":"\r\n( 1 ) . برى شدن از يكديگر ، بيزار گرديدن از هم ، و نيز دعوى برابرى كردن ، چشم همچشمى داشتن .\r\n( 2 ) . قدح به كسر قاف : تير قمار ، اقداح و قداح با كسر جمع آن است ( س ) .\r\n","page_name":" 158 ","page_number":196},
  {"content":"\r\n\r\nديت بر ذمّت كيست ، اسم ايشان را بر اقداح نگاشته درهم مىكردند و بر هم مىزنند ، پس به نام هر كس برمىآمد وجه ديت از وى مطالبت مىكردند .\r\nو همچنان بر يكى از اقداح لفظ « ملصق » و بر يكى كلمهء « منكم » و بر يكى « من غيركم » نگاشته بود . و اين از بهر آن بود كه چون در نسب كس خلافى پيش آمد و او را با قبيله‌اى نسبت كردن مشكل مىافتاد ، وى را پيش مىنشانيدند و آن اقداح را بر هم زده برمىآوردند ، اگر لفظ « منكم » برمىآمد مىگفتند : فلان پسر فلان است ، و اگر « من غيركم » برمىآمد او را بيگانه مىشمردند و نسب او را با آن كس كه نسبت مىكردند قطع مىداشتند ؛ و اگر لفظ « ملصق » برمىآمد مىگفتند : نسب با آنكه مىجويد ندارد و حليف آن قبيله نباشد ، اما منزلت فرزند و حليف دارد .\r\nو بر قدحى لفظ « مياه » رسم بود تا چون عزيمت حفر چاهى مىنمودند نيك و بد مقصود را بدان قدح معلوم مىفرمودند و بر قدحى ديگر لفظ « لا » و بر يكى « نعم » تا در جميع اختيارات فعل و ترك فعل را بدان بازمىدانستند .\r\nو رسم بود كه چون در نزد هبل خواستند قرعه زدن ، شترى آورده نحر مىكردند و صد درهم به خداوند اقداح هديه مىكردند و او اقداح را به هم زده مىگفت : يا الهنا هذا فلان بن فلانة قد اردنا به كذا و كذا فاخرج الحقّ فيه . پس هر قدح بيرون مىآمد حكم آن بود و بدان عمل مىنمودند اگر چه هيچ يك از اجداد پيغمبر صلّى اللّه عليه و آله جز خداىپرست نبود اما آن نيرو نداشتند كه قانون عرب را براندازند و آشكارا از قانون ايشان كناره جويند .\r\nلاجرم عبد المطّلب با فرزندان به نزديك صاحب قداح حاضر شد و فرمود : بزن اين اقداح را تا به نام هر يك از فرزندان من برآيد در راه خدايش قربانى كنم . پس فرزندانش هر يك قدح خويش را كه نام خود را بر آن نگاشته داشت به دست صاحب قداح سپرد ؛ و عبد المطّلب بر عبد اللّه ترسان بود و گمان نداشت كه نام او برآيد ، چه او را پدر رسول اللّه صلّى اللّه عليه و آله مىدانست . از قضا چون صاحب قداح آن قدح‌ها را بر هم زد نام عبد اللّه برآمد ، عبد المطّلب چون آن بديد دوست نداشت كه در راه حق كار به كراهت كند ، پس بىتوانى دست عبد اللّه را بگرفت و آورد ميان اساف و نائله كه جاى نحر بود و كارد برگرفت تا او را قربانى كند .\r\nبرادران عبد اللّه و جماعت قريش چون آن بديدند به نزديك عبد المطّلب\r\n\r\n","description":"","footnote":"","page_name":" 159 ","page_number":197},
  {"content":"\r\n\r\nشتافتند و سوگند ياد كردند كه عبد اللّه كشته نخواهد شد جز اينكه از براى تو جاى عذر نماند و چون تو اين كار كنى قريش در قربانى كردن فرزندان اقتفا با تو جويند و بسى روزگار برنيايد كه اين قوم نابود شود . و مغيرة بن عبد اللّه بن عمرو بن مخزوم بن يقظه گفت : اى عبد المطّلب ، عبد اللّه فرزند خواهر ماست و او را ذبح نتوان كرد چندان‌كه از براى تو جاى عذر باقى است ، اگر چه تمامت اموال و اثقال ما فداى او شود .\r\nعاقبت الامر ناچار عبد المطّلب را از آن عقيدت بازداشتند و سخن بر آن نهادند كه در مدينه زنى است كاهنه و عرّافه كه او سجاح نام دارد بايد به نزديك او شد تا در اين كار حكومت كند و چاره [ اى 
  ] انديشد .\r\nلاجرم عبد المطّلب با صناديد قريش به مدينه آمد و سجاح را در قلعهء خيبر يافتند و به نزديك او شتافته صورت حال بازگفتند . در جواب فرمود كه : چون فردا آن جنّ كه با من موافق است ديدار كنم چارهء اين كار بازجويم . پس ايشان مراجعت كرده روز ديگر نزد او حاضر شدند . سجاح فرمود : در ميان شما ديت مرد بر چه ثمن نهند ؟ گفتند : بر ده ( 10 ) شتر برابر گذاريم . گفت : هم‌اكنون به سوى حجاز بازشويد و عبد اللّه را با ده ( 10 ) شتر نزد صاحب قداح حاضر كنيد و قرعه افكنيد اگر به نام شتران برآمد ، فداى عبد اللّه خواهد بود و اگر به نام عبد اللّه برآمد فديه را افزون كنيد و بدين گونه همى بر عدد شتر بيفزائيد تا قرعه به نام شتر برآيد و عبد اللّه به سلامت ماند و خداى نيز راضى باشد .\r\nپس عبد المطّلب با قريش به جانب مكّه مراجعت كردند و عبد اللّه را با ده ( 10 ) شتر به نزديك صاحب قداح حاضر ساخته قرعه زدند ، قرعه به نام عبد اللّه برآمد پس ده ( 10 ) شتر ديگر برافزودند و همچنان قرعه به نام عبد اللّه بر مىشد بدين گونه همى ده ( 10 ) شتر ديگر برافزودند و قرعه زدند تا شماره به صد ( 100 ) شتر رسيد .\r\nدر اين هنگام قرعه به نام شتر برآمد ، قريش آغاز شادمانى نهادند و گفتند : خداى راضى شد . عبد المطّلب فرمود : لا و ربّ البيت بدين قدر نتوان از پاى نشست .\r\nبالجمله دو نوبت ديگر قرعه افكندند و به نام شتران برآمد . پس عبد المطّلب را استوار افتاد و آن صد ( 100 ) شتر را به فديهء عبد اللّه قربانى كرده و آيتى بود كه در اسلام ديت مرد بر صد ( 100 ) شتر مقرر گشت .\r\nمع القصه از اينجا بود كه پيغمبر صلّى اللّه عليه و آله فرمودند : انا بن الذّبيحين . - چنان كه در قصهء\r\n\r\n","description":"","footnote":"","page_name":" 160 ","page_number":198},
  {"content":"\r\n\r\nاسماعيل ذبيح نيز مذكور شد - . از پس اين واقعه آن يهوديان كه در شام به جامهء خون‌آلود يحيى ولادت عبد اللّه را دانسته بودند و انتهاز فرصت مىبردند در اين هنگام هفتاد ( 70 ) تن از آن جماعت سلاح جنگ در بر راست كرده به پيرامون مكّه آمدند و روزى چند خود را پنهان داشتند تا وقتى كه عبد اللّه به صيدگاه درآمد . ايشان وقت را مغتنم شمرده از كمين بيرون تاختند و قصد عبد اللّه كردند ، از قضا وهب بن عبد مناف در آن صيدگاه حاضر بود و از دور عبد اللّه را مىنگريست ناگاه ديد كه گروهى از سواران به دو حمله بردند و وهب را آن عدد نبود كه او را مدد تواند كرد و در حيرت و دهشت بود ناگاه چنانش مشاهده افتاد كه جمعى از سواران كه اسبان ابلق به زير داشتند از آسمان فرود آمدند و بر ايشان مىتاختند و آن يهوديان را هزيمت كرده نابود ساختند و خود ناپديد شدند .\r\nچون وهب اين بديد و كرامت عبد اللّه را دانست همىخواست تا دختر خود را به شرط زنى به دو دهد ؛ و به خانهء خويش شده اين راز را با ضجيع خود در ميان نهاد و او را به خدمت عبد المطّلب فرستاد تا مكنون خاطر را مكشوف دارد . و چون او اين قصه با عبد المطّلب برداشت ، ضجيع عبد المطّلب كه هاله نام داشت عرض كرد كه : آمنه دختر وهب دختر عمّ من است و امروز در ميان عرب هيچ دختر را آن فضل و ادب نباشد در حشمت و عصمت نادره‌اى است و در صباحت و ملاحت ماهپاره .\r\nعبد المطّلب را از اصغاى اين سخنان عزيمت رفت كه اين مواصلت را به انجام برد و مادر آمنه را از ضمير خويش آگهى بخشيد و او شاد باز خانه آمد .\r\nو چنان رفته بود كه وقتى عبد المطّلب سفر يمن كرد و در آنجا با يكى از احبار يهود بازخورد و او چون عبد المطّلب را بديد گفت : تو چه كسى و از كدام قبيله [ اى 
  ] ؟ جواب داد كه : من از قبيلهء هاشم و خود فرزند هاشمم . گفت : اگر اجازت رود بعضى از اعضاى ترا فحص كنم . و پيش شده يك راه بينى او را به دست بسود و از پس آن ثقبهء ديگر را نيز احتياط كرد و به روايتى كف او را مس نمود و گفت : در يكى آيت سلطنت مىنگرم و از آن ديگر حجّت نبوت . و جمع اين دو دولت در ميان دو عبد مناف خواهد بود . و از اين سخن عبد مناف بن قصى و عبد مناف بن زهره را در نظر داشت . و عبد المطّلب را با مواصلت بنى زهره تحريض فرمود .\r\nلاجرم اين معنى نيز او را بر خواستارى آمنه استوار كرد و ساز و برگ اين مقصود\r\n\r\n","description":"","footnote":"","page_name":" 161 ","page_number":199},
  {"content":"\r\n\r\nرا فراهم كرده روزى عبد اللّه را با خود برداشت و بر شعب ابو طالب همىگذشت تا به سراى وهب شده آمنه را با فرزند پيوند زناشوئى دهد .\r\nاز قضا در خلال عبور امّ قتال خواهر ورقة بن نوفل بن اسد بن عبد العزّى با عبد اللّه بازخورده و در پيشانى او مانندهء زهره درخشنده نورى ساطع ديد و دانسته بود كه اين علامت از وجود رسول خداى صلّى اللّه عليه و آله باشد ؛ زيرا كه برادر او ورقه كه طريقت عيسوى داشت از كتب آسمانى اين معنى را دانسته و خواهر را خبر داده بود . و نيز بازنموده كه وقت انتقال آن نور هم اكنون است ، لاجرم امّ قتال همىخواست كه خود مهبط آن فروغ گردد . پس با عبد اللّه گفت : اى پسر توانى يك امشب با من هم‌بستر شوى و آن صد ( 100 ) شتر كه به فديهء تو قربانى شد از من ستانى . عبد اللّه فرمود :\r\n امّا الحرام فالممات دونه * و الحلّ « 1 » لا حلّ فاستبينه \r\nفكيف بالامر الّذى تنوينه « 2 » گفت : اگر مرام را در حرام‌جوئى من آنم كه در راه مرگ روم و حرام را ساز و برگ نكنم و اگر اين طلب به حلال كنى و قانون زناشوئى جوئى بىاجازت پدر اقدام در كارى نكرده‌ام پس مقصود تو صورت نبندد ، يك امشب آسوده باش چون فردا بگاه از اين راه بازشوم پاسخ اين سخن با تو خواهم گذاشت .\r\nاين بگفت و از دنبال پدر تاخته هم در آن ساعت در شعب ابو طالب نزديك جمرة الوسطى ، عبد المطّلب ، آمنه را از بهر عبد اللّه عقد بست و او دختر وهب بن عبد مناف بن زهرة بن كلاب بن مرّة بن كعب بن لؤىّ بن غالب بن فهر بن مالك بن النضر بود ؛ و نام مادر آمنه ، برّه است و او دختر عبد العزّى بن عثمان بن عبد الدّار بن قصى بن كلاب بن مرّة بن كعب بن لؤىّ بود ؛ و نام مادر برّه ، امّ حبيب است و او دختر اسد بن عبد العزّى بن قصىّ بن كلاب بن مرّة بن كعب بن لؤىّ بود ؛ و نام مادر امّ حبيب نيز برّه است و او دختر عوف بن عبيد بن عويج بن عدىّ بن كعب بن لؤىّ\r\n\r\n\r\n","description":"","footnote":"\r\n( 1 ) . حل : بالكسر به معنى حلال است ( س ) .\r\n( 2 ) . تاريخ كامل : فكيف بالامر الذي تبغينه ؛ ميدانى ، در مجمع الامثال مصرع چهارمى بر اين سه مصراع اضافه دارد : نحمى الكريم عرضه و دينه و گوينده اشعار را هم فاطمه بنت مرّ الخثعميه مىنويسد . ( مجمع الامثال ، 2 / 105 ) .\r\n","page_name":" 162 ","page_number":200},
  {"content":"\r\n\r\nبود . مع الحديث اين كابين در شب جمعه عشيهء عرفه بسته شد و بعضى در ايام حج در اوسط ايّام التّشريق دانند .\r\nو عبد اللّه عليه السّلام بعد از عقد نكاح يك شبانه‌روز در نزد آمنه ببود و نخستين نوبت كه با او شرط مضاجعت بگذاشت آمنه بار گرفت و آن نور مبارك از عبد اللّه به دو انتقال يافت . و از پس آن عبد اللّه مراجعت كرده ديگر باره در نيمه راه با امّ قتال دچار شد و با او فرمود هم‌اكنون بر چگونه [ اى 
  ] آيا بدان وعده كه دوش دادى وفا توانى كرد ؟ امّ قتال چون در جبين عبد اللّه نگريست و آن نور را ناپديد يافت گفت :\r\nقد كان ذاك مرّة فاليوم لا « 1 » .\r\nو اين سخن در ميان عرب مثل گشت .\r\nگفت : اى عبد اللّه آن نور مبارك كه در جبين داشتى چه شد ؟ فرمود با آمنه بنت وهب سپردم . عرض كرد كه : من در طلب آن نور بودم كه بهرهء من نگشت و در كمال حسرت و ضجرت اين شعر بگفت .\r\n\r\nبيت\r\n بنى هاشم قد غادرت من اخيكم * امينة اذ للباه يعتلجان \r\n كما غادر المصباح بعد حبوّه * فتايل قد ميثت له به دهان \r\n و ما كلّ ما نال الفتى من نصيبه * بحزم و لا ما فاته بتوان \r\n فاجمل اذا طالبت امرا فانّه * سيكفيكه جدّان يصطرعان « 2 » \r\n\r\n\r\n","description":"","footnote":"\r\n( 1 ) . آن روزگارى پيش از اين بود ، اكنون گويم نه . ميدانى در مجمع الامثال به جاى ذاك ، ذلك مىنويسد ( مجمع الامثال ، 2 / 15 ) .\r\n( 2 ) . به روايت طبرى و ابن اثير : زنى فاطمه نام از قبيلهء خثعم اين اشعار گفت و در تاريخ كامل ابن اثير اين اشعار بدين صورت نگاشته شده است :\r\n بنى هاشم قد غادرت من اخيكم * امينة اذ للباه تعتركان \r\n كما غادر المصباح عند خموله * فنائل قد بلّت له به دهان \r\n مما كلّ ما يحوى الفتى من تلاده * لعزم و لا فاته لتوان \r\n فاجمل اذا طالبت امرا فانّه * سيكفيكه جدّان يعتلجان \r\n سيكفيكه امّا يد مقفعلّة * و امّا يد مبسوطة ببنان \r\n و لمّا حوت منه امينة ما حوت * حوت منه فخرا ما لذلك ثان \r\nيعنى : اى هاشميان ، هنگامى كه شما براى كام‌جوئى با يكديگر گلاويز بوديد و مرد و زنتان بر يكديگر همىپيچيدند ، گوهرى گرانبها از ميان رخت بر بست [ گوهر گرانبهايى كه پرتو -\r\n","page_name":" 163 ","page_number":201},
  {"content":"\r\n\r\nو از پس آن باز به سوى عبد اللّه به حسرت نگريسته اين شعر بگفت :\r\n انّى رأيت مخيلة نشأت * فتلا لآت بحناتم القطر \r\n للّه ما زهريّة سلبت * ثوبيك ما استلبت و ما تدرى « 1 » \r\nو بقيت عمر در حسرت بزيست .\r\nگويند عبد اللّه عليه السّلام را چندان صباحت و سماحت بود كه شب زفاف او از كمال ضجرت و حسرت دويست ( 200 ) دختر عرب در شش‌دره ندب جان بدادند .\r\nمع الحديث چون در روز جمعه شب عرفه حضرت آمنه صدف آن درّ ثمين گشت ، جملهء كهنهء عرب آن بدانستند و يكديگر را خبر دادند . و چند سال بود كه عرب به بلاى قحط گرفتار بودند و بعد از انعلاق نطفهء آن حضرت باران بباريد و مردم در خصب نعمت شدند تا به جائى كه آن سال را سنة الفتح نام نهادند .\r\nو هم در آن سال عبد المطّلب ، عبد اللّه را به رسم بازرگانان به جانب شام فرستاد و عبد اللّه هنگام مراجعت از شام چون به مدينه رسيد مزاج مباركش از صحّت بگشت\r\n\r\n\r\n","description":"","footnote":"\r\n- محمدى ( ص ) بود ، از پشت پسر هاشم برفت و در دامان آمنه جاى گرفت 
  ] . چنان كه به هنگام خاموش گشتن چراغ ، فتيله‌هايى كه براى آن با روغن آغشته شده‌اند ، پرتو خود را از دست مىدهند . نه همهء آنچه را جوانمرد از دارايى و زر خواسته دارد ، از نيروى بازو يا انديشهء زايندهء خويش دارد ؛ نيز نه آنچه را از دست مىدهد ، در پى سستى مىبازد . اگر چيزى را مىجويى ، بردبار و آرام باش چه تواند بود روزى از روزها ، دو بخت و بهره‌اى كه با هم گلاويز گردند ، آن را به دست تو رسانند . يا دست بسته‌اى آن را به تو رساند ، يا دستى باز كه انگشتان آن براى گرفتن ، واهليده باشند . چون آمنه از وى بار گرفت ، چيزى را در درون دل خود جاى داد كه مايهء بالندگى است و در سراسر جهان مانند ندارد ( 2 / 813 ) .\r\n( 1 ) . و اين ابيات را ابن اثير در تاريخ كامل چنين نگاشته است :\r\n انّى رأيت مخيّلة لمعت * فتلألأت بحناتم القطر \r\n فلمأتها نورا يضيء له * ما حوله كاضاءة البدر \r\n فرجوته فخرا ابوء به * ما كلّ قادج زنده يورى \r\n للّه ما زهريّة سلبت * ثوبيك ما استلبت و ما ندرى \r\nيعنى : من پرهيبتى ديدم كه درخشيدن گرفت و با آوردن ابرهاى باران‌زا ، روشنى بخشيد . آن را به سان پرتوى ديدم كه به سان ماه شب چهاردهم ، سراسر پيرامون خود را روشن كرد . اميد بدان بستم كه براى من باشد ؛ آن را با خود بردارم و بدان ببالم ؛ دريغا نه هر كه آتش‌افروزه كوبد ، آتش تواند روشن كرد . خوشا به آن زن زهرىنژاد كه هر دو جامهء تو را بيرون آورد و ربود و خود نمىدانست چه گوهر بىهمتايى را مىربايد ( تاريخ كامل ، 2 / 812 ) .\r\n","page_name":" 164 ","page_number":202},
  {"content":"\r\n\r\nو همراهان او را بگذاشتند و به مكّه شدند . و از پس ايشان عبد اللّه در آن بيمارى بمرد و جسد مباركش را در دار النابغه به خاك سپردند .\r\nاما از آن سوى چون خبر بيمارى فرزند به عبد المطّلب رسيد حارث را كه بزرگترين برادران او بود به مدينه فرستاد تا جنابش را به مكّه كوچ دهد ؛ وقتى رسيد كه آن حضرت وداع جهان گفته بود .\r\nو مدت زندگانى عبد اللّه بيست و پنج ( 25 ) سال بود و هنگام وفات او هنوز آمنه عليها السّلام حمل خويش نگذاشته بود .\r\n\r\n","description":"","footnote":"","page_name":" 165 ","page_number":203},
  {"content":"\r\n\r\n\r\nولادت با سعادت محمّد مصطفى صلّى اللّه عليه و آله شش هزار و يكصد و شصت و سه سال بعد از هبوط آدم عليه السّلام بود « 1 »\r\nاز اين پيش آنچه در كتب پيغمبران سلف و صحف انبياى متقدّم و كلمات حكماى دانشور و اخبار كاهنان دلالت بر ظهور پيغمبر آخر الزّمان داشت مرقوم افتاد ؛ و هر يك به حكم زمان و تاريخ وقت نگاشته آمد و سير آباء و امّهات آن حضرت تا عبد اللّه بن عبد المطّلب عليهما السّلام بازنموده شد ؛ و معلوم گشت كه نور پاك پيغمبر صلّى اللّه عليه و آله همه از اصلاب شامخه در ارحام مطهّره منتقل شده و پدران و مادران آن حضرت جمله خداىپرست بوده‌اند و بر شريعت انبياى سلف رفته‌اند و هرگز هيچ يك از آن جماعت را پرستش اصنام و نيايش اوثان آلوده نساخته .\r\nو هم در ذيل قصهء عبد اللّه بن عبد المطّلب عليهما السّلام به حامل شدن آمنه بنت وهب بدان حضرت اشارت رفت اكنون بر سر داستان شويم .\r\nهمانا مردم عرب را در زمان جاهليت به اقتضاى فصل و هواى موافق حجّ گذاشتن بودى ، لاجرم گاهى در محرم و گاهى در صفر و زمانى در ماه ديگر حجّ همىكردند ، از اين روى چنان افتاد كه در ماه جمادى الآخره در ايام تشريق نزد جمرهء وسطى آمنه عليها السّلام به رسول اللّه صلّى اللّه عليه و آله حامل شد . و چون يك ماه از حمل آمنه بگذشت آسمان و زمين و درختان يكديگر را همى بشارت كردند و در اين وقت عبد اللّه عليه السّلام به مدينه سفر كرد و بعد از پانزده ( 15 ) روز به مرض موت وداع\r\n\r\n\r\n","description":"","footnote":"\r\n( 1 ) . برابر ص 406 جلد دوم از كتاب اول چاپ سنگى ناسخ التواريخ .\r\n","page_name":" 166 ","page_number":204},
  {"content":"\r\n\r\nجهان گفت و سقف آن خانه كه در آن ارتحال فرمود شكافته شد و هاتفى ندا در داد كه : مرد آنكه در صلب او بود پيغمبر آخر زمان ، و كيست آنكه نخواهد مرد . و جسد مباركش را در دار النّابغه مدفون ساختند چنان كه مذكور شد .\r\nو چون دو ماه از حمل آن حضرت برآمد ملكى از آسمان و زمين ندا در داد كه صلوات كنيد محمّد و آل او را و استغفار كنيد از بهر امّت او .\r\nو چون سه ماه انقضا يافت ابو قحافه از سفر شام مراجعت مىكرد چون به نزديك مكّهء متبركه رسيد ناقه او سر بر زمين نهاده سجده همىكرد . ابو قحافه چوبى بر سر او سخت بزد و هم سر برنداشت . در خشم شد و گفت : مثل تو ناقه نديده بودم . ناگاه هاتفى بانگ زد كه : مزن او را مگر نبينى كه جبال و بحار و اشجار و جملهء آفرينش را كه سجده شكرانه كنند كه از پيغمبر امّى در شكم مادر سه ماه گذشته است ، واى بر بت‌پرستان از شمشير او و شمشير اصحاب او .\r\nچون چهار ماه منقضى شد حبيب زاهد از طايف روانهء مكّه شد و در راه طفلى را ديد كه به رو در افتاده ، هر چند او را بر گرفت و به پاى داشت هم به سجده در افتاد و هاتفى ندا در داد كه : دست از او بدار كه سجدهء شكر مىكند به وجود پيغمبر برگزيده .\r\nو چون پنج ماه سپرى شد و حبيب زاهد به خانهء خويش مراجعت كرد صومعهء خود را ديد كه به زلزله اندر است و سكون نمىپذيرد و بر محراب آن نوشته بود كه :\r\nاى اهل صوامع ايمان آريد به خدا و رسول او محمّد صلّى اللّه عليه و آله كه نزديك شد ظهور او ، خوش آنكه به دو ايمان آرد ، واى بر آن كس كه بر او كافر شود . و حبيب از نگريستن اين آيات ايمان آورد .\r\nو چون شش ماه گذشت اهل مدينه و مردم يمن به قانون خويشتن كه هر سال عيد كردندى در عيدگاه خود حاضر شدند و رسم داشتند كه نزد درختى شده كه ذات انواط داشت و آن درخت را ستايش و پرستش مىنمودند و آن روز را خوش مىخوردند و خوش مىآشاميدند . در اين وقت چون نزد آن درخت انجمن شدند بانگى از درخت برآمد كه  جاءَ الْحَقُّ وَ زَهَقَ الْباطِلُ إِنَّ الْباطِلَ كانَ زَهُوقاً  « 1 » مردم از آن بانگ بيم كردند و به سراى خويشتن شتافتند .\r\n\r\n\r\n","description":"","footnote":"\r\n( 1 ) . سورهء اسرا ، آيه 81 : حق آمد و باطل از ميان رفت كه باطل نابودشدنى است .\r\n","page_name":" 167 ","page_number":205},
  {"content":"\r\n\r\nو در ماه هفتم سواد بن قارب نزد عبد المطّلب آمد و گفت : دوش ميان خواب و بيدارى درهاى آسمان را گشوده ديدم و ملائكه همى فرود شدند به سوى زمين و گفتند : زينت كنيد زمين را كه نزديك شد ظهور محمّد پسرزادهء عبد المطّلب رسول خداى به سوى كافهء خلق ، صاحب شمشير قاطع . من گفتم : كيست او ؟ گفت : محمّد بن عبد اللّه بن عبد المطّلب بن هاشم بن عبد مناف . عبد المطّلب فرمود : اين خواب را پوشيده دار « 1 » .\r\nو چون هشت ماه برآمد ماهيى كه طموسا نام داشت در بحر اعظم بر دم خويش بايستاد و ملكى او را گفت : چيست اى ماهى كه بحر را متلاطم ساخته [ اى 
  ] ؟ گفت :\r\nپروردگار من آنگاه كه مرا بيافريد فرمود كه : چون محمّد صلّى اللّه عليه و آله ظهور كرد امّت او را دعا كن اينك شنيدم كه ملايك بشارت او را مىدادند ، پس براى دعا به حركت آمدم . آن ملك خطاب كرد كه آرام باش و دعا كن .\r\nو در ماه نهم ده هزار ( 10000 ) ملك از آسمان فرود شد و هر يك قنديلى از نور به دست داشتند كه بر آن نگاشته بود لا إله الّا اللّه محمّد رسول اللّه پس به دور مكّه صف بر زدند و همىگفتند : اين نور محمّد است و عبد المطّلب از آن جمله آگاه بود و پوشيده مىداشت .\r\nو چنان بود كه حمل آن حضرت بر آمنه تا شش ماه هيچ گرانى نداشت و جز قطع آن خون كه مر زنان را عادت است او را علامتى به دست نبود .\r\nبالجمله چون مدّت بسر شد و شب جمعه هفدهم ربيع الاول برسيد ، آمنه با\r\n\r\n\r\n","description":"","footnote":"\r\n( 1 ) . صاحب شرف النّبى گويد : سواد بن قارب گفت : من بر كوهى از كوههاى شراه خفته بودم هاتفى آواز داد و پاى در من زد كه برخيز اى سواد بن قارب اتاك رسول من لؤىّ بن غالب .\r\nسواد بن قارب بازنشست و آن هاتف مىرفت و نغماتى چند مىخواند . و روايتى ديگر كه :\r\nامير المؤمنين عمر بن الخطاب رضى اللّه عنه يك روز نشسته بود كه مردى به دو بگذشت از حاضران يكى گفت : يا امير المؤمنين اين مرد را مىشناسى ؟ عمر گفت : كيست ؟ گفت سواد بن قارب است كه خداى تعالى آمدن پيغمبر ( ص ) بر او ظاهر گردانيد . عمر رضى اللّه عنه كس به وى فرستاد و گفت : توئى كه خداى تعالى بر تو ظاهر گردانيد آمدن رسول ( ص ) . گفت : بلى يا امير المؤمنين ، من يك شب ميان خفته و بيدار بودم كسى به من آمد و پاى فرا من زد و گفت قم يا سواد بن قارب ، اتاك رسول من لؤىّ بن غالب . من برخاستم . او برگشت و اين ابيات مىخواند . . . ( شرف النّبى ، تصنيف ابو سعيد واعظ خرگوشى ؛ ترجمهء نجم الدّين محمود راوندى ، تصحيح و تحشيه محمد روشن . - تهران : بابك ، 1361 ، ص 240 ) .\r\n","page_name":" 168 ","page_number":206},
  {"content":"\r\n\r\nمادر خود گفت : اى برّه دلتنگ شده‌ام مىخواهم به حجرهء خويش شوم و قدرى به سوگوارى شوهر خود بگريم . پس در زاويهء برابر از آن خانه از جانب چپ به حجرهء خويش شده و در بر روى خويش ببست ، ناگاه او را درد زادن گرفت . پس از جاى بجنبيد كه در باز كند آن نيرو نيافت .\r\nلاجرم بازشده بنشست و از تنهائى همى وحشت داشت ، ناگاه سقف خانه شكافته شد و چهار حور به زير آمدند و گفتند : بيم مكن كه ما بهر خدمت تو آمده‌ايم ، و هر يك از طرفى به پهلوى او نشستند و هاتفى آواز داد كه : اى آمنه چون بار بگذارى بگو : اعيذه بالواحد من شرّ كلّ حاسد و كلّ خلق مارد « 1 » يأخذ بالمراصد « 2 » فى الموارد من قائم و قاعد پس مرغى سفيد بر آن حضرت ظاهر شد و پر خود بر شكم او كشيد تا خوف از او زايل شد .\r\nآنگاه زنان چند ديد كه هر يك به قامت نخلى بودند با خوشبوئى و جامه‌هاى بهشتى با او سخن همىكردند به زبانى كه شبيه به زبان آدميان نبود و در دست ايشان كاسه‌هاى بلور كه سرشار از شربتى شيرين بود ، پس بشارت دادند آمنه را به محمّد صلّى اللّه عليه و آله و او را از آن شربت بچشانيدند .\r\nپس آن نور كه آمنه در روى داشت او را فرو گرفت و چيزى چون ديباى سفيد در ميان آسمان و زمين گسترده شد و هاتفى ندا در داد كه بگيريد عزيزترين مردم را .\r\nمردى چند بر فراز سر خويش ايستاده ديد كه ابريقها بر كف داشتند و علمى از سندس مشاهده كرد كه بر ياقوت سرخ بسته هم بر بام كعبه نصب بود .\r\nبالجمله در روز جمعه بعد از صبح صادق آن حضرت متولد شد و از پاى به زير آمد و روى به كعبه به سجده در افتاد و دستها برداشت و با خداى مناجات كرد و لا إله الّا اللّه همىگفت . در اين هنگام ابرى سفيد از آسمان فرود شد و آن حضرت را فرو گرفت و ندائى در رسيد كه طوفوا بمحمّد شرق الارض و غربها و البحار لتعرفوه باسمه و نعته و صورته يعنى : بگردانيد محمّد را به مشرق و مغرب زمين و درياها تا همهء خلايق او را به نام و صفت و صورت بشناسند .\r\nآنگاه آن سحاب به يك سوى شده و آمنه ، محمّد را بر فراز حرير خضرا در ميان\r\n\r\n\r\n","description":"","footnote":"\r\n( 1 ) . مارد : آنكه از اطاعت بيرون رود .\r\n( 2 ) . راصد : صياد ، و مرصد : جاى نگاهداشت ، مراصد جمع .\r\n","page_name":" 169 ","page_number":207},
  {"content":"\r\n\r\nجامه‌اى سفيد يافت كه سه كليد از مرواريد خوشاب به كف داشت ، و هاتفى بانگ داد كه : محمّد گرفت كليد نصرت و سودمندى و نبوّت را . آنگاه ابرى ديگر باديد شده او را فرو گرفت و جنابش را از كرّت نخستين بيشتر پوشيده و ندائى در رسيد كه طوفوا بمحمّد الشّرق و الغرب و اعرضوه على روحانىّ الجنّ و الانس و الطّيور و السّباع و اعطوه صفاء آدم و رقّة نوح و خلّة ابراهيم و لسان اسماعيل و جمال يوسف و بشرى يعقوب و صوت داود و زهد يحيى و كرم عيسى و آن ابر نيز برخاست و در دست پيغمبر حريرى سفيد و محكم برتافته بود و گوينده‌اى گفت : قد قبض محمّد على الدّنيا كلّها فلم يبق شيء الّا دخل فى قبضته يعنى : محمّد جميع دنيا را در قبضهء تصرف آورد چنان كه هيچ جزوى از آن باقى نماند .\r\nپس سه تن را ديد مانند آفتاب درخشان و در دست يكى ابريقى از سيم و نافه‌اى از مشك و در دست ديگر طشتى از زمرّد كه در چهار جانب مرواريدى سفيد نصب داشت و گوينده‌اى مىگفت : هذه الدّنيا فاقبض عليها يا حبيب اللّه فقبض على وسطها يعنى : اين دنياست بگير اى دوست خدا پس ميانش را گرفت . و قائلى گفت :\r\nقبض الكعبة و در دست سيّم حريرى سفيد سخت برتافته بود آن را بگشود و از آن خاتمى برآورد كه بيننده را حيرت مىگرفت ، و هفت مرتبه آن حضرت را شسته و آن خاتم را بر كتفش نهاد ، چنان كه نشان محجمه آشكار گشت و سرو رويش را با روغنى مسح كرده چشمش را سرمه كشيد و آب دهان خود را در دهانش كرد تا به نطق آمد ؛ و چيزى گفت كه آمنه ندانست . پس آن ملك گفت : فى امان اللّه و حفظه و كلائته « 1 » قد حشوت « 2 » قلبك ايمانا و علما و يقينا و عقلا و شجاعتا انت خير البشر طوبى لمن اتّبعك و ويل لمن تخلّف عنك پس هر يك آن حضرت را زمانى اندك در ميان بال خود بداشتند و به جاى گذاشتند و خازن بهشت كه اين كارها همه او مىكرد برفت .\r\nو چون لختى دور شد روى برتافته بدان حضرت گفت يا عزّ الدّنيا و الآخرة .\r\nو آن حضرت ناف بريده و ختنه كرده متولّد شد و نورى از فرق مباركش ساطع گشت كه آسمان روشن شد و قصرهاى شام و يمن و فارس مشاهده آمنه افتاد كه مانند آتش افروخته و درخشان بود و مرغان بسيار مانند اسفرود گرد او را گرفتند .\r\n\r\n\r\n","description":"","footnote":"\r\n( 1 ) . كلاته به كسر كاف و مدّ : نگاهبانى كردن ( س ) .\r\n( 2 ) . حشو : پر كردن و آكندن ( س ) .\r\n","page_name":" 170 ","page_number":208},
  {"content":"\r\n\r\nبعضى بر آنند كه شفا مادر عبد الرّحمن بن عوف قابلهء آن حضرت بود و چون آن حضرت به دست او رسيد ندائى شنيد كه يرحمك ربّك و از شرق تا غرب را نورانى ديد .\r\nبالجمله در حين ولادت پيغمبر صلّى اللّه عليه و آله عبد المطّلب نزديك كعبه خفته بود ناگاه نگريست كه كعبه و اركانش از زمين خلع شده به جانب مقام ابراهيم به سجده رفت ، پس مستوى بايستاد و ندا در داد كه اللّه اكبر ربّ محمّد المصطفى الان قد طهّرنى من انجاس « 1 » المشركين و ارجاس « 2 » الكافرين پس اصنام و اوثان شكسته بر روى در افتادند و مرغان به سوى كعبه جمع شدند و كوهها را به جانب كعبه مشرف شدند و ابرى سفيد نگريست كه در برابر حجرهء آمنه ايستاد .\r\nعبد المطّلب را شگفتى فرو گرفت و به نزديك آمنه بشتافت و در سراى او بكوفت و به خانه در رفت و گفت : اى آمنه نمىدانم به خواب اندرم يا اين همه به بيدارى مىنگرم . گفت : همانا بيدارى . فرمود : آن نور كه در جبين تو بود چه شد ؟\r\nگفت با آن فرزند است كه از من جدا شد . فرمود : فرزند مرا بياور تا ببينم . آمنه گفت :\r\nچنان دانم كه تا سه روز او را ديدار نتوانى كرد .\r\nعبد المطّلب در خشم شد و شمشير بركشيد و فرمود : حاضر كن فرزند مرا و اگر نه ترا بكشم يا خود را عرضهء تيغ سازم . آمنه گفت : وى اندرين خانه است تو خود اگر توانى او را ديدار كن . عبد المطّلب آهنگ آن حجره كرد مردى پير از آنجا به در شد و گفت : بازشو كه هيچ كس از بشر او را نتواند ديد تا جميع ملائكهء خدا او را زيارت نكنند . پس عبد المطّلب بر خويشتن بلرزيد و بازشد .\r\nو هم قريب به ولادت آن حضرت چنان افتاد كه عيد بت‌پرستان پيش آمد و گروهى از قريش در بتخانهء خويش معتكف شدند و شتران كشتند و خمر نوشيدند .\r\nچون ولادت پيش آمد آن بت كه از همهء اصنام بزرگتر بود به روى در افتاد و آن جماعت سه كرّت آن بت را نصب كردند و هم به روى در افتاد . چون ديگر بارش برگرفتند و بر جاى محكم كردند از ميان آن بت بانگى شنيدند كه مىگفت :\r\n\r\n\r\n","description":"","footnote":"\r\n( 1 ) . انجاس : جمع نجس است . ( س )\r\n( 2 ) . رجس : پليدى ، جمع ارجاس ( س ) .\r\n","page_name":" 171 ","page_number":209},
  {"content":"\r\n\r\nنردّى لمولود اضاءت بنوره جميع فجاج « 1 » الارض بالشّرق و الغرب و خرّت « 2 » له الاوثان طرّا و ارعدت « 3 » قلوب ملوك الارض جمعا من الرّعب و هم در آن شب شهب و ثواقب و آثار عجيب بر آسمان پديدار شد . قريش به نزد وليد بن مغيره شدند و آن حال باز نمودند . وى گفت : اين علامت قيامت باشد و اگر نه حادثه‌اى واقع شده است .\r\nو از آن سوى چون يوسف يهودى كه در مكّه سكون داشت اين آثار بديد ، گفت : از كتب چنين خوانده‌ام كه شب ولادت پيغمبر آخر الزّمان اين شگفتيها باديد آيد و بامداد به مجلس قريش آمد و فحص همىكرد تا بدانست مولودى در ميان قريش به ظهور رسيده .\r\nپس از روزى چند در انجمن هاشم و وليد پسرهاى مغيره و عاص بن هشام و ابو حمزة بن ابى عمرو بن اميّه و عتبة بن ربيعه و جمعى از اكابر قريش درآمد و خواستار شد تا اينكه آن حضرت را بديد ، نشان خاتم را در كتف او مشاهده كرد ، فريادى برآورد و مدهوش شد . قريش به دو عجب كردند و بخنديدند . يوسف به خود آمد و گفت : اى معشر قريش آيا مىخنديد بر من هذا نبىّ السّيف اينك نبوّت از ميان بنى اسرائيل برخاست و اين خبر پراكنده شد .\r\nدر اين وقت حسّان بن ثابت هفت‌ساله بود و در مدينه سكون داشت يكى از احبار يهود را نگريست كه غوغا برانگيخت و يهودان را گرد خود مجتمع ساخت و گفت : ستارهء احمد دوش پديد شد همانا از مادر بزاده است اما با اين همه سعادت ايمان نيافت و چون خبر بعثت به دو رسيد انكار نبوّت او كرد .\r\nو از آن سوى چون ابو قبيس بن عدى كه از بت پرستيدن كيش نصارى گرفته بود اصغا فرمود كه ستارهء احمد آشكار شده گفت : راست است اين خبر ، چه وقت ظهور اوست و من كه جامهء رهبانان گرفته‌ام از بهر آن است كه روزى او را دريابم و به دو ايمان آرم . آنگاه كه خبر دعوت پيغمبر را از مكّه شنيد تصديق نمود ، و چون آن\r\n\r\n\r\n","description":"","footnote":"\r\n( 1 ) . فج : راه گشاده ميان دو كوه ، فجاج جمع .\r\n( 2 ) . خرّوا : به روى در افتادن .\r\n( 3 ) . رعده : لرزه ، ارتقا و لرزيدن ( س ) .\r\n","page_name":" 172 ","page_number":210},
  {"content":"\r\n\r\nحضرت به مدينه هجرت فرمود هنوز ابو قبيس زندگى داشت اما به غايت پير بود .\r\nو هم در شب ولادت آن حضرت شياطين به نزد ابليس آمدند و از آن آيات كه مشاهده كرده بودند بازگفتند و مكشوف داشتند كه امشب ما را از عروج به فلك و سير در آسمانها ردّ و منعى حادث شده و ندانسته‌ايم كه سبب چيست ؟ ابليس خود ميان ببست و گرد جهان طوافى كرد ، چون به خانهء مكّه آمد ملايك را ديد كه گرد آن خانه را فرو گرفته‌اند ، خواست به درون شود جبرئيل بانگ بر وى زد كه دور شو .\r\nگفت كه : چيست ؟ فرمود كه بهترين انبيا متولد شده . گفت : آيا مرا با او دوستى باشد و بهره‌اى از او توانم گرفت ؟ فرمود : هرگز ترا به دو دست نخواهد بود . عرض كرد كه :\r\nآيا از امّت او نصيبى دارم ؟ فرمود : بلى . گفت : من بدان كفايت خويش كنم .\r\nهمانا قبل از ولادت عيسى عليه السّلام ابليس را تا آسمان هفتم راه بود و چون عيسى متولد شد سير او از سه آسمان منقطع شد ، پس از آسمان چهارم برتر نتوانست شده ، بعد از ولادت رسول اللّه صلّى اللّه عليه و آله يك بار راه او از فلك انقطاع يافت و كاهنان نيز از همزادان دور افتادند و اخبار به غيب نتوانستند و كردار سحره و علم قيافه نيز محو شد .\r\nمع الحديث حضرت رسول صلّى اللّه عليه و آله در روز جمعهء هفدهم شهر ربيع الاول بعد از طلوع فجر متولد شد و اين روز موافق بود با بيست و هشتم نيسان و بيستم شباط رومى و هفدهم دى ماه فرس و از واقعه فيل و قصهء ابرهه چنان كه مذكور شد پنجاه و پنج ( 55 ) روز گذشته ، و ولادت آن حضرت در مكّهء معظمه در كوئى بود كه مشهور است به ارقاق المولد و آن كوى در شعبى است كه معروف است به شعب بنى هاشم ، در سرائى كه شناخته است به سراى محمد بن يوسف ، و آن سراى به ميراث بهرهء پيغمبر گشت و آن را در زمان خود به عقيل بن ابى طالب بخشيد . و اولاد عقيل بعد از فوت او به محمد بن يوسف ثقفى برادر حجّاج فروختند و او آن خانه را جزو سراى خويش كرد كه بيضا نام داشت . و چون زمان دولت هارون الرشيد پيش آمد خيزران كه مادر او بود به حج كعبه رفت و آن خانه را از سراى محمد بن يوسف برآورده مسجدى بنيان كرد . و در سال شش صد و پنجاه و نه ( 659 ) از هجرت گذشته ملك مظفر والى يمن در عمارت آن مسجد سعى جميل فرمود و اكنون ساكنين خير البلاد روز ميلاد آن حضرت به زيارت آن مسجد رفته رسم ضيافت و\r\n\r\n","description":"","footnote":"","page_name":" 173 ","page_number":211},
  {"content":"\r\n\r\nشادى به پاى برند .\r\nو طالع ميلاد آن حضرت بيستم درجه جدى بود و زحل و مشترى در عقرب جاى داشتند و مريخ و آفتاب در حمل به نقطهء شرف بودند و زهره و عطارد هم در حوت تمام شرف داشتند و قمر در اول ميزان بود و رأس در جوزا با شرف قرين داشت و ذنب در قوس كه خانهء اعداست هم به نقطهء شرف بود .\r\nهمانا هيچ يك از سلاطين ايران عيد مولود نبى قرشى را آن پاس حشمت كه شايسته بود نمىداشتند و بسا بود كه آن روز مبارك مىگذشت و عامهء مردم بدان آگاه نبودند . در اين عهد خجسته كه نوبت دولت به نام ملك الملوك اعظم فرمانگذار عرب و عجم پادشاه عالم عادل محمد شاه قاجار كه ملكش مخلّد و دولتش مؤبّد باد افتاد ، عيد مولود محمّد صلّى اللّه عليه و آله را بزرگترين اعياد نهاد و همه جشن ملكى و بساط خسروانى گسترد و خلعت و افضال افزون كرد چندان‌كه نام اين عيد همايون بلند آوازه شد و اين قانون از وى در ايران تذكره گشت . اكنون چهارده ( 14 ) سال است كه نگارندهء اين كتاب چون عيد مولود فرا رسد و صناديد ايران در حضرت شاهنشاه حاضر شوند قصيدهء تهنيت را در آن انجمن بين يديه عرضه دارم . اگر چه راقم را قانون نباشد كه در اين كتاب از بهر زينت شعرى نويسد ، جز اينكه از بهر تاريخ به كار شود و تشييد قصه را تميمه گردد ، در اين هنگام از بهر ميمنت يكى از آن قصايد را چند شعر برنگاشت :\r\n عيد مولود شهنشاه عرب شد آشكار * ز آن شهنشاه عجم هم شاد شد هم شاد خوار \r\n اين چه مولود است كز مادر پدر را خالق است * ديدهء پورى كزو مادر پدر شد آشكار \r\n اين چه مولود است كاين هر چار مادر نه پدر * چار و نه فرزند اويند از پس نهصد هزار \r\n اين چه مولود است كو خود بود پيرى سالخورد * پيش از آن كاين روز بر ما تابد و اين روزگار \r\n اين چه مولود است كز فرش ازل زاد و ابد * كز ازل او پيشتاز است از ابد او يادگار \r\n\r\n","description":"","footnote":"","page_name":" 174 ","page_number":212},
  {"content":"\r\n\r\n اين چه مولود است كز هر هستئى در سال و ماه * خردتر نبود مگر يك سال از پروردگار \r\n اين چه مولود است كو مر بوالبشر را در بهشت * نهى كرد و امر كرد و خواند پيش و راند خوار \r\n بخت اگر با روى آن مولود خرسندم نساخت * مظهر نام و صفات اوست شاه بختيار \r\n شهريار تاج‌بخش و پادشاه باج‌گير * خسرو غازى محمد شه خديو كامكار \r\nاكنون بر سر داستان شويم .\r\nچون آمنه عليها السّلام بار بنهاد قايلى بانگ برداشت كه بهترين مردم از تو بزاد و او را محمّد نام كن « 1 » . پس آمنه او را بدين نام خواند ، و بعد از سه روز عبد المطّلب ، محمّد صلّى اللّه عليه و آله را در آغوش گرفته به مكّه آورد و چون به درون كعبه رفت آن حضرت فرمود : بسم اللّه و باللّه و كعبه در جواب به سخن آمد و گفت : السّلام عليك يا محمّد و رحمة اللّه و بركاته . هاتفى آواز داد جاء الحقّ و زهق الباطل انّ الباطل كان زهوقا « 2 » آنگاه عبد المطّلب گهواره‌اى از خيزران سياه به دست كرد و با زر و گوهر مرصّع نمود و بافتهء زر تارى سفيد از آن بياويخت و عقدى از مرواريد و ديگر جواهر بدان بست و آن حضرت با آن دانه‌ها خداى را تسبيح مىگفت .\r\nو روز چهارم سواد بن قارب نزد عبد المطّلب آمد و خواستار ديدار رسول اللّه شد .\r\nعبد المطّلب ، سواد را به خانه درآورده آن حضرت را حاضر ساخت و چون پرده از\r\n\r\n\r\n","description":"","footnote":"\r\n( 1 ) . ابن اثير به نقل از ابن اسحاق گويد : آمنه دخت وهب مادر پيامبر خدا ( ص ) گزارش مىداد كه چون پيامبر خدا را بارور بود ، كسى به خوابش آمد و به وى گفت : تو سرور اين امّت را باردارى . چون او را بزايى ، بگو : او را از گزند هر رشك برى به خداى يگانه مىسپارم . سپس او را محمد نام بگذار . چون او به پيامبر باردار شد ، پرتوى بيرون آمده از خويش نگريست كه توانست با آن كاخ‌هاى بصرى در سرزمين شام را ببيند . چون او را بزاد ، براى نياى وى عبد المطّلب پيام داد كه : براى تو پسرى زاييده است ؛ بيا به دو بنگر . عبد المطّلب بيامد و او را بديد و آمنه داستان خواب خود در هنگام باردارى بگفت و گزارش داد كه به وى فرموده‌اند كه بايد چه نامى بر او گذاشت ( تاريخ كامل ، 2 / 532 - 533 ) .\r\n( 2 ) . سورهء اسرا ، آيه 81 : حق آمد و باطل از ميان رفت كه باطل نابود شدنى است .\r\n","page_name":" 175 ","page_number":213},
  {"content":"\r\n\r\nجمالش برگرفت نورى ساطع شد كه ايشان آستين بر ديده نهادند . پس از آن سواد سر و پاى آن حضرت را ببوسيد و عبد المطّلب را گواه گرفت كه من به دو ايمان آوردم .\r\nو روز هفتم ولادت ابو طالب از بهر آن حضرت عقيقه كرد . و در اين هفته آمنه پيغمبر را شير داد .\r\n\r\n[ دايگان پيامبر صلّى اللّه عليه و آله 
  ]\r\nو شب هشتم ثويبه كنيز ابو لهب به شير پسر خود كه مسروح نام داشت پيغمبر را ارضاع كرد و اين ثويبه مژدهء ولادت پيغمبر را به ابو لهب برد و او به مژدگانى وى را آزاد ساخت ، و اين آزادى را خداى در حق او ضايع نگذاشت ، چنان كه عباس عمّ رسول اللّه بعد از هلاكت ابو لهب او را در خواب ديد به بدترين حالتى با او گفت : بعد از ما به چه رسيدى ؟ ابو لهب گفت : بعد از شما به راحتى نرسيدم جز اينكه مرا اين قدر آب دهند كه در اينجا گنجد ، و اشاره كرد به گوى كه در ميان دو انگشت ابهام و سبابه است و اين به بركت آزاد كردن ثوبيه است .\r\nبالجمله ثويبه سه ماه آن حضرت را شير داد و از اين روى اهل سنّت بر آنند كه حمزة بن عبد المطّلب و ابو سلمهء مخزومى « 1 » و عبد اللّه بن حجش با رسول اللّه برادران رضاعىاند ، چه ايشان را نيز ثويبه شير داده بود . اما علماى اثنىعشريه بر آنند كه اگر ثويبه را فرزندى ديگر باشد يا ابو لهب را از زنى جز ثويبه نيز فرزندان باشد برادران رضاعى آن حضرت خواهند بود و غير از اين خواهر و برادر رضاعى نتوانند شد ، چه از بطن ثويبه يا صلب ابو لهب نبوده‌اند . و پيغمبر پيوسته اكرام با ثويبه را مركوز خاطر مىداشت و از مدينه براى او جامه و انعام انفاذ مىداشت . و در سال هفتم هجرت بعد از فتح خيبر ثويبه وفات كرد و رسول اللّه از آن پس به مكّه شده از خويشان او فحص كرد و كسى را نيافت « 2 » ، اما اسلام او مختلف فيه است .\r\n\r\n\r\n","description":"","footnote":"\r\n( 1 ) . ابو سلمة بن عبد الاسد مخزومى پسر برّة دختر عبد المطّلب بود . ابو سلمه پسر عمه رسول خداى و از پيشگامان مسلمانان و از مهاجرين حبشه بوده ، در جنگ بدر زخمى شد و از همان زخم در جمادى الثانية سال سوم هجرت زندگانى را به درود گفت .\r\n( 2 ) . دربارهء ثويبه و توجه پيامبر بديشان صاحب طبقات مىنويسد : پيامبر ( ص ) تا هنگامى -\r\n","page_name":" 176 ","page_number":214},
  {"content":"\r\n\r\nو بعد از ثويبه ، حليمه آن حضرت را شير داد و او دختر ابو ذؤيب است و نام ابو ذؤيب عبد اللّه است و هو عبد اللّه بن الحارث بن شجنة بن جابر بن رزام بن ناصرة بن فصيّة « 1 » بن نصر بن سعد بن بكر بن هوازن بن منصور بن عكرمة بن خصفه بن قيس بن غيلان [ بن مضر 
  ] است و نام شوهر حليمه ، الحارث بن عبد العزّى بن رفاعة بن ملّان بن ناصرة بن فصيّة بن نصر بن سعد بن بكر بن هوازن است ، و برادر رضاعى آن حضرت عبد اللّه بن حارث بود و خواهران رضاعى انيسه و خدامه « 2 » دختران حارث بودند و خذامه به شيما مشهور شد و اين نام بر خذامه غلبه جست ، و اين هر سه فرزند از بطن حليمه بودند .\r\nهمانا صناديد عرب را قانون بود كه طفلان خويش را به دايگان مىسپردند تا زنان ايشان به فراغت باشند و اولاد زيادت كنند و مرضعات از صحرانشينان اختيار مىكردند تا ايشان در ميان قبايل به شجاعت و فصاحت برآيند ، چه طيب هوا و عذوبت آب را در طلاقت لسان و بلاغت بيان دخلى تمام است و از اينجاست كه پيغمبر فرمود : انا اعرب من قريش استر ضعت فى سعد بن بكر چه قبيلهء سعديه در ميان عرب به فصاحت نامدار بودند .\r\nبالجمله از اين روى در هر خزان و بهارى زنان مرضعات از قبايل عرب كه در حوالى مكّه بودند متوجّه حرم شده اطفال شيرخواره را از نظر ارضاع به قبايل خود مىبردند و مىداشتند تا مدّت رضاع به سر مىشد . چون نوبت به پيغمبر افتاد فرشتگان خداى او را از نظر مادر غايت كرده بر تمامت بقاع شرق و غرب بگذرانيدند و منادى رحمن همى ندا كرد كه : اى آفرينش اين محمّد بن عبد اللّه بن\r\n\r\n\r\n","description":"","footnote":"\r\n- كه در مكّه بودند ، پيش ثويبه مىرفتند و به او كمك مىفرمودند ، و خديجه هم او را گرامى مىداشت و ثويبه همچنان كنيز و برده بود . خديجه از ابو لهب خواست تا ثويبه را به او بفروشد كه آزادش كند و نپذيرفت ، ولى پس از هجرت پيامبر به مدينه ، ابو لهب ثويبه را آزاد كرد . پيامبر ( ص ) از مدينه براى ثويبه جامه و پول مىفرستاد تا اينكه در سال هفتم هجرت ، پس از بازگشت پيامبر ( ص ) از خيبر ، خبر مرگ ثويبه به مدينه رسيد . رسول خدا پرسيد پسرش مسروح چگونه است ؟ گفتند : پيش از مادرش درگذشته است و كسى از خويشاوندان او باقى نمانده است . ( محمد بن سعد كاتب واقدى . طبقات . ترجمه دكتر محمود مهدوى دامغانى . - تهران : نشر نو ، 1365 . ج 1 ، ص 103 ) .\r\n( 1 ) . متن : قصية بن نصر بن سعد . . .\r\n( 2 ) . طبقات : جدامة ( 1 / 105 ) .\r\n","page_name":" 177 ","page_number":215},
  {"content":"\r\n\r\nعبد المطّلب است حبّذا پستانى كه او را شير دهد و خوشا آن دست كه او را پرورش فرمايد و خنكا آن خانه كه در آنجا ساكن شود . ازين ندا تمامت آفرينش به آرزوى اين مقام شدند و طيور و رياح و سحاب هم بدين اميد بودند . ديگر باره از غيب ندا شد كه : از نخست رقم اين سعادت به نام حليمهء سعديه بنت ابو ذؤيب شده .\r\nبالجمله در آن سال در قبيلهء حليمه قحطى بزرگ بود و حليمه و شوهر او حارث را حمارى لاغر و شترى پير بود كه شير اندك در پستان او به زحمت يافت مىشد و ايشان به صعوبت معاش مىكردند و اين ببود تا آن زمان كه مرضعات قصد سفر مكّه كردند و حارث نيز ضجيع خود حليمه را برداشته با قبيله كوچ داد و دختران خود را به خانه گذاشت و خود بر شتر سوار شد و حليمه بر حمار برآمد ، و عبد اللّه را كه طفل شيرخواره بود از پيش روى بداشت . چون به حوالى مكّه رسيدند قبيلهء بنى سعد را ندائى به گوش آمد كه امسال خداى حرام كرد كه زنان دختر آرند به بركت مولودى كه در قريش به وجود آمد ، خوش وقت آن پستانى كه او را شير دهد ، اى زنان بنى سعد بشتابيد تا آن دولت دريابيد .\r\nچون قبيله اين ندا بشنيدند الم جوع را فراموش كرده به شتاب همىتاختند ، و چون حمار حليمه بىتوان بود از قفاى كاروان كوچ مىداد و هر چه قوت مىكرد سبقت نمىتوانست گرفت و از جانب راست و چپ خود ندائى مىشنيد كه هيئتا لك يا حليمه ، ناگاه از ميان شكاف دو كوه مردى بر او ظاهر شد مانند نخلى باسق و حربه‌اى از نور به دست او بود ، و دست بر شكم حمار حليمه زد و گفت : اى حليمه خداى ترا بشارت فرستاده و مرا امر فرموده كه شياطين را از تو دور كنم . با شوهر گفت : آنچه من مىبينم و مىشنوم آيا تو مىبينى و مىشنوى ؟ حارث گفت : نى ، چيست ترا كه مانند خايفانى ؟ پس شتاب همىكردند تا به دو فرسنگى مكّه فرود شده منزل ساختند .\r\nدر آن شب حليمه در خواب ديد كه درختى سبز با شاخه‌هاى بسيار بر سر او سايه افكنده و از ميان آن نخلى با گوناگون رطب پديد است و زنان بنى سعد بر او گرد شده مىگويند : اى حليمه تو ملكهء مائى و از آن درخت يك خرما به زير افتاد و آن را حليمه برگرفته بخورد « 1 » و حلاوتى از آن يافت كه در خواب و بيدارى با او بود و\r\n\r\n\r\n","description":"","footnote":"\r\n( 1 ) . متن : بنوشيد .\r\n","page_name":" 178 ","page_number":216},
  {"content":"\r\n\r\nچندان‌كه پيغمبر خداى صلّى اللّه عليه و آله را در بر داشت آن حلاوتش در مذاق بود .\r\nبالجمله حليمه اين خواب را مستور داشت و روز ديگر كوچ دادند و زنان قبايل سبقت كرده به مكّه در آمدند و هر طفلى شيرخواره كه در ميان قبايل اشراف و مالداران چون بنى مخزوم و ديگر اقوام يافتند بگرفتند ، آنگاه كه حليمه برسيد هيچ طفلى نيافت و سخت اندوهناك گشت ، ناگاه مردى را با عظمت يافت كه ندا همىكرد و فرمود : اى گروه مرضعات هيچ كس هست از شما كه طفلى نيافته باشد ؟\r\nحليمه سؤال كرد كه : اين مرد كه باشد ؟ گفتند : وى عبد المطّلب بن هاشم سيّد مكّه است . لا جرم پيش تاخت گفت : آن منم . فرمود : تو كيستى ؟ گفت : زنى از بنى سعدم و حليمه نام دارم . عبد المطّلب تبسّم فرمود و گفت : بخّ بخّ خصلتان جيّدتان سعد و حلم فيهما عزّ الدّهر و عزّ الابد [ يعنى 
  ] : خوش خوش نيكوست سعادت و حلم كه در ضمن آن عزّ سرمدى و عزّ ابدى باشد . آنگاه گفت : اى حليمه نزد من كودكى است يتيم كه محمّد نام دارد و زنان بنى سعد او را نپذيرفتند و گفتند : او يتيم است و تمتع از يتيم متصوّر نمىشود ، تو بدين كار چونى ؟ حليمه گفت : مرا مهلت ده تا با شوهر خود مشورت كنم . و چون اين راز با شوهر در ميان گذاشت گفت : زود بشتاب و او را درياب ديگر طفلى به جاى نمانده . و در حال با حليمه الهام شد كه اگر محمّد را ترگ گوئى هرگز فلاح نيابى .\r\nپس به نزد عبد المطّلب آمد و آن جناب او را به خانهء آمنه آورد و آمنه او را اهلا سهلا گفت ، و طفل را به او عرض كرد . حليمه به اول ديدار شيفتهء جمال مباركش شد و آن حضرت را برگرفته پستان راست خويش را در دهانش گذاشت ؛ و محمّد صلّى اللّه عليه و آله هرگز از پستان چپ حليمه شير نياشاميد و آن را از بهر برادر رضاعى خود مىداشت . و حليمه را آن مقدار شير نبود كه فرزند خود را سير كند ، چندان‌كه شبها از بانگ گريستن او همسايگانش به خواب نتوانستند شد ؛ و از بركت آن حضرت پستانهاى او شيرآور شد ، چنان كه هر دو سير بخوردند و شبانگاه شاد بخفتند .\r\nو چون حليمه آن حضرت را به منزل خويش آورد شوهر او حارث به نزديك آن شتر پير شد تا مگر از آن شير دوشد ناگاه پستان او را پرشير يافت ، چندان‌كه سير بخورد و گفت : اى حليمه من از اين فرزند مباركتر نديده‌ام و اين جمال در هيچ بشر نيافته‌ام و سجدهء شكر به جاى آورد .\r\n\r\n","description":"","footnote":"","page_name":" 179 ","page_number":217},
  {"content":"\r\n\r\nپس حليمه سه روز ديگر در مكّه توقّف فرمود و هر روز پيغمبر را به خدمت آمنه همىآورد و آمنه از آنچه در ايام حمل ديده بود با او بگفت و او را به كتمان آن اسرار وصيّت كرد . پس روز چهارم عبد المطّلب پيغمبر را به پاى كعبه آورد و هفت شوط طواف داد و خداى را به دو گواه گرفت و با حليمه سپرد و چهار هزار ( 4000 ) درهم و ده ( 10 ) جامه و چهار ( 4 ) كنيز رومى به دو عطا كرد و تا بيرون كعبه‌اش مشايعت فرمود « 1 » .\r\nپس حليمه بر حمار خويش سوار شده آن حضرت را از پيش روى خود بداشت و حارث بر آن شتر لاغر برآمده عبد اللّه فرزند خود را برگرفت . و چون به راه آمدند آن حمار لاغر در حال توانا شد و بر جميع ستور قبيله پيشى گرفت و چنان فربه و خرّم بود كه زنان قبيله او را نمىشناختند و آن حمار به سخن آمده مىگفت : به بركت خاتم پيغمبران شفا يافتم كه بر پشت من سوار است . و حليمه در ميان راه به غارى رسيد كه مردى نورانى از آنجا بيرون شد و سلام كرد به آن حضرت و گفت :\r\nحق مرا موكّل كرده است به رعايت او ؛ و گلهء آهوئى پديدار گشت و گفتند : اى حليمه نمىدانى تربيت كه مىكنى ؟ او پاكترين پاكان است و به هر كوه و دشت مىرسيد به آن حضرت سلام مىدادند . و فرشته [ اى 
  ] بر او موكّل بود نمىگذاشت از بدن مباركش آنچه نبايد ديد پديدار شود و پيوسته ناديدنى را به زير جامه پنهان مىداشت و به هيچ منزلى فرود نمىشد جز اينكه سبز و خرم مىگشت .\r\nو چون به قبيلهء خويش رفتند بركت در ايشان پديدار گشت و گوسفندان ايشان شيرآور شد و روز تا روز خير در ايشان زياده بود . و حليمه همىخواست تا از آن حضرت اصغاى كلمه‌اى كند ، اول سخنى كه شنيد اين بود لا إله الّا اللّه قدّوسا\r\n\r\n\r\n","description":"","footnote":"\r\n( 1 ) . نقل است كه چون حليمه رسول خدا را برداشت و به محل سكونت خود راه افتاد ، آمنه دختر وهب اين اشعار را سرود :\r\n أعيذوه باللّه ذي الجلال * من شرّ ما مرّ على الجبال \r\n حتّى أراه حامل الحلال * و يفعل العرف إلى الموالي \r\nو غيرهم من حشوة الرّجال او را در پناه خداوند كه داراى جلال است قرار مىدهم از شرّ آنچه در كوهستانها مىگذرد .\r\nاميدوارم او را در حالى ببينم كه بردهاى گران‌قيمت پوشيده و نسبت به بردگان خوشرفتارى مىكند . و نسبت به همهء مردم نيكو رفتار است ( طبقات ج 1 ، ص 106 ) .\r\n","page_name":" 180 ","page_number":218},
  {"content":"\r\n\r\nقدّوسا نامت العيون و الرّحمن لا تأخذه سنة و لا نوم و آن حضرت هرگز محتاج به غسل و تطهير نشد و هرگز از وى مدفوعى ديده نگشت چه در زمين اندر مىشد و در روز هفته و ماه چنان باليده مىگشت كه مشابهت با ديگر طفلان نداشت و هرگز با طفلان به بازى نشد و ايشان را نيز از بازى بازمىداشت و هرگز به دست چپ چيزى اخذ نفرمود و چون زبانش گشوده شد به هر چه دست بردى بسم اللّه گفتى . و حليمه چندان كه آن حضرت با وى بود شوهر را در كنار خويش نمىگذاشت . و هر روز نورى چون آفتاب بدان حضرت فرود شده غاشيهء او مىگشت و هر روز دو مرغ سفيد به گريبان او در رفته ناپديد گشت .\r\nچون دو سال از مدّت آن حضرت بگذشت حليمه او را به مكّه آورد و به خدمت آمنه سپرد و چون بركت از آن حضرت يافته بود در دل همىخواست تا وسيله‌اى انگيزد و جنابش را ديگر باره به منزل خود برد . پس عرض كرد كه :\r\nاى آمنه آب و هواى مكّه نيكو نباشد و بيشتر وقت مرض و با در اين اراضى ظاهر گردد و من بر اين طفل سخت ترسانم اگر اجازت دهى و بازش به من گذارى او را ديگر باره به خانهء خويش برم و نيكو بدارم .\r\nالحاح فراوان فرمود تا اجازت يافت و آن حضرت را برداشته به خانهء خويش شتافت و مدتى ديگر بداشت چنان كه مذكور خواهد شد .\r\nهمانا جماعتى از مورخين بر آنند كه شيما بعد از مبعث رسول اللّه ايمان آورد و در اسلام حليمه خلاف كرده‌اند و اين سخن با آن همه آيات كه حليمه مشاهده كرد و آن سعادت ارضاع كه او را ارزانى شد استوار نباشد و نيز بعضى از محققين ، اسلام او را تصريح كرده‌اند .\r\n\r\n","description":"","footnote":"","page_name":" 181 ","page_number":219},
  {"content":"\r\n\r\n\r\nجلوس يكسوم در مملكت يمن شش هزار و صد و شصت و سه سال بعد از هبوط آدم عليه السّلام بود « 1 »\r\nيكسوم « 2 » پسر ابرهة الاشرم است كه شرح حالش مرقوم افتاد ، بعد از هلاكت ابرهه سلطنت يمن يافت و دست جور و اعتساف « 3 » از آستين برآورد و مردم يمن را عرضهء زحمت و شدّت ساخت . و اين يكسوم ، با پسر ذى يزن از سوى مادر ، برادر بود .\r\nو اين قصه چنان است كه مردى از صناديد يمن را كه العاص نام بود ، نسب به تبابعه يمن مىرسانيد و كنيت او ابو مرّه بود و لقب ذو يزن داشت و اين لقب بر نام و كنيت او غلبه كرد ، و چون نژاد او با سلاطين يمن پيوسته مىشد مردمش عظيم و بزرگوار مىداشتند ، و او را زنى بود كه ريحانه نام داشت ، و از عمالقه « 4 » بود و صورتى نيكو داشت ، و نيك پارسا مىزيست ، و او را از ذو يزن پسرى بود كه معدى كرب نام داشت و به لقب سيف خوانده مىشد .\r\nچون ابرهه در يمن استيلا يافت و دانست كه ذو يزن را در سراى ، زنى است كه آفتاب در صحبت او بىتاب شود و ستاره در هواى او بيچاره گردد ، دل در او بست و از شوهرش طلب داشت . ذو يزن چون از هيچ در ، چاره‌اى نديد ترك زن گفت . و\r\n\r\n\r\n","description":"","footnote":"\r\n( 1 ) . برابر صفحه 413 جلد دوم از كتاب اول چاپ سنگى ناسخ التواريخ .\r\n( 2 ) . متن : يكشوم .\r\n( 3 ) . اعتساف : ظلم و تعدى .\r\n( 4 ) . طايفه قوى و صاحب اقتدارى كه اكنون منقرض گشته و مملكت ايشان بين كنعان و مصر در دشت سينا بوده است بسيار با بنى اسرائيل جنگيدند و پس از شكست‌هاى متعدد آخر الامر اسم ايشان ابد الدّهر منقرض گشت . ( قاموس كتاب مقدس ، ص 619 ) .\r\n","page_name":" 182 ","page_number":220},
  {"content":"\r\n\r\nريحانه فرزند خود سيف را كه در اين وقت دوساله بود برداشته به سراى ابرهه در آمد ، و با او همبستر گشت و از ابرهه دو پسر آورد : يكى يكسوم ، و آن ديگر مسروق نام داشت .\r\nاما ذو يزن چون زن و فرزند از او بستدند ديگر نتوانست در يمن زيستن كند ، ناچار از آنجا كوچ داده آهنگ قسطنطنيه « 1 » كرد و به نزديك سطايانس كه در اين وقت قيصرى روم و يونان داشت شتافت ، و در حضرت او سخت بناليد و بازنمود كه مردم يمن از جور ابرهه و سپاه حبش به صعب‌ترين الم و حزن اندرند ، و نسب خويش بگفت ، و خواستار شد كه قيصرش به مرد و مركب اعانت كند تا مملكت پدران خويش را از بيگانه بازستاند ، و عموم مردم را از سختى جور و ظلم برهاند ، و بر ذمّت نهاد كه همه‌ساله خراج يمن به حضرت قيصر فرستد .\r\nسطايانس گفت كه : مردم حبش بر شريعت عيسى عليه السّلام زيستن كنند و ما را نيز كيش ترسايان است ، از اين روى من سپاه به دو نفرستم ، اگر خواهى از بهر تو به دو نامه كنم تا اگر بر تو ستمى رفته است بردارد . ذو يزن گفت : اين ستم كه بر من حمل شده به نامهء تو برنخيزد و از نزديك او مراجعت نموده روى به حضرت كسرى نهاد و طىّ مسافت كرده به حيره اندر آمد .\r\nو در اين وقت به حكم انوشيروان ، عمرو بن هند حكومت حيره داشت ، پس ذو يزن به نزديك او شد و بازنمود كه به دو چه رسيده است و گفت : به نزديك قيصر شدم و مرا انصاف نداد ، اكنون به حضرت نوشيروان مىروم ، باشد كه ملك الملوك عجم داد من دهد ، عمرو بن هند او را بشناخت و بدانست كه نسب او با حمير منتهى شود و خود نيز نژاد به حمير مىبرد . لا جرم بر حال او رقّت كرد و خواست تا كين او بازجويد و بر دشمنانش چيرگى دهد ، پس او را بزرگوار داشت و گفت : روزى چند به نزديك من سكونت فرماى كه مرا هر سال به درگاه كسرى بايد رفت و زمان شدنم بدان حضرت نزديك شده ، چون هنگام فراز آيد تو را با خويشتن به حضرت برم و داد تو را از كسرى بخواهم . و ذو يزن از اين گفته شاد شد و ببود تا هنگام شدن « 2 »\r\n\r\n\r\n","description":"","footnote":"\r\n( 1 ) . قسطنطنيه يا كنستانتى پول ، مركز امپراطورى روم شرقى ، پس از آنكه سلطان محمد فاتح آن شهر را فتح و به حيات امپراطورى روم شرقى خاتمه داد نام آن را اسلام پول گذاشتند و نام كنونى آن استانبول است .\r\n( 2 ) . هنگام شدن : زمان رفتن .\r\n","page_name":" 183 ","page_number":221},
  {"content":"\r\n\r\nاو برسيد .\r\nپس عمرو بن هند او را برداشته به درگاه انوشيروان آمد و نخست ذو يزن را در سراى خويش بگذاشت و خود به نزديك كسرى آمد و روزى چند با كسرى بگذاشت و در كار شراب و شكار و طعام مرافقت نمود ، و ملازمت كرد تا روى دل كسرى را با خويش آورد ، و در سخن كردن گستاخ شد ، پس حديث ذو يزن را با انوشيروان در ميان نهاد و اجازت گرفت كه او را در پيشگاه حضور در آورد .\r\nپس روزى در بارگاه پادشاهى ، انوشيروان بر تختى زرّين كه هر چهار ستون با ياقوت سرخ مرصّع بود ، جاى كرد و آن تاج گوهرآگين كه از نهايت گرانى با سلسله بر فراز سر او بداشته بودند ، و سر آن سلسله با آسمانه خانه محكم كرده بودند از سر بنمود ، و ديگر ادوات حشمت و بساط جلالت كه او را بود آراسته فرمود ، پس حكم داد تا ذو يزن درآيد .\r\nو چون به بارگاه ملك الملوك عجم در آمد و آن آئين و حشمت بديد چشمش خيره و خردش پريشان گشت ، و از هيبت ملك پايش بسر آمد و به روى در افتاد .\r\nانوشيروان فرمود : برگيريد او را ، پس ملازمان حضرت او را به پاى داشتند و به انجمن كسرى درآوردند . عمرو بن هند در پيش تخت نوشيروان نشسته بود و جز او همه كس به پاى بود . چون ذو يزن برسيد ، عمرو بن هند از جاى بجست و او را برتر از خويشتن بنشاند . انوشيروان دانست كه او مردى بزرگ است ، او را فراتر خواند و به زبان ، او را بنواخت و چون بنشست از حال او پرسش نمود و گفت : به كدام حاجت اين راه دور درنوشتى « 1 » ؟\r\nذو يزن چون اين بشنيد از جاى خود فراتر شده به ميان مجلس اندر آمد و دو زانو زده بر پادشاه ثنا گفت و از صيت « 2 » عدل و داد او كه در جهان پراكنده است ياد كرد و گفت : اى ملك ، مرا نسب از خاندان تبابعهء يمن است ، پدران من پادشاهان بودند ، حبشه بيامد و ملك از ما بستد و بر رعيّت ستم كرد و بر ما ستمها رفته از خون و خواسته « 3 » و حرمت كه شرم دارم در حضرت ملك زبان بدان آلوده سازم ، و امروز به زنهار تو آمده‌ام و از تو فرياد خواهم كه به سپاهى مرا مدد دهى تا دشمن را از خانهء خويش برانم ، و اراضى يمن را با ملك تو پيوسته گردانم .\r\n\r\n\r\n","description":"","footnote":"\r\n( 1 ) . در نوشتن : طى كردن .\r\n( 2 ) . صيت : آوازه .\r\n( 3 ) . خواسته : زر و مال .\r\n","page_name":" 184 ","page_number":222},
  {"content":"\r\n\r\nملك عجم را بر ذو يزن و ريش سفيد او دل به درد آمد و آب در چشم بگردانيد و گفت : اى پير ؛ نيكو سخن كردى و همه بر صدق گفتى و دل مرا به درد آوردى ، اما به حكم عدل و شريعت سلطنت ، پادشاه بايد نخستين مملكت خويش را نيكو بدارد ، و آنگاه ، طلب ملك ديگر كند ، مملكت يمن از اين پادشاهى دور است و زمين باديه و حجاز به ميانه اندر است و از سوى ديگر دريا ميانجى است ، و سپاه از دريا عبور دادن هم كارى صعب است ، مرا در اين كار انديشه بايد كردن ، تو اكنون به نزد من جاى كن كه هيچ از خواسته و نعمت با تو دريغ ندارم تا كارها راست كنم و مقصود ترا در كنارت نشانم .\r\nو بفرمود تا ده هزار ( 10000 ) درم حاضر كرده به دو عطا دادند . ذو يزن آن درم بگرفت و از حضرت ملك بيرون شد و همىبيفشاند و برفت تا مردمان برگرفتند ، چون به سراى خود آمد چيزى با او نبود .\r\nاين خبر به نوشيروان بردند ، و چون روز ديگر ذو يزن به درگاه آمد ، كسرى با وى گفت : به اعطاى ملوك آن نكنند كه تو كردى ، سخت درم مرا خار گرفتى و بر خاك و خاره « 1 » افشاندى .\r\nذو يزن عرض كرد كه : من آن از در شكر خداى كردم كه روى ملك مرا بنمود و آواز او مرا بشنوانيد ، و زبان مرا با او به سخن آورد ، همانا آن مملكت كه مرا بوده خاكش همه زر و سيم است ، و هيچ كوه در آن نيست كه كان زر و سيم نباشد ، اگر پادشاه مرا نصرت كند آن مملكت بدست كنم ، و درد دل من برخيزد .\r\nنوشيروان گفت : صبر كن تا در حاجت تو بنگرم و ترا چنان كه تو خواهى بازگردانم ، و ديگر باره او را عطا داد و بزرگوار داشت .\r\nاما ذو يزن را بخت موافقت نكرد و توفيق انتقام نيافت ، ده ( 10 ) سال در حضرت كسرى روزگار برد ، و عاقبت زمانش فرا رسيده بمرد ، و اين كينه از دودمان ابرهه فرزندش سيف بجست ، چنان كه در جاى خود مذكور خواهد شد .\r\nمع الحديث : يكسوم بعد از پدر مدت دو سال به پادشاهى روز گذاشته اجلش فرا رسيد و رخت به سراى ديگر كشيد .\r\n\r\n\r\n","description":"","footnote":"\r\n( 1 ) . خاره : سنگ سخت .\r\n","page_name":" 185 ","page_number":223},
  {"content":"\r\n\r\n\r\nجلوس مسروق در مملكت يمن شش هزار و صد و شصت و پنج سال بعد از هبوط آدم عليه السلام بود « 1 »\r\nمسروق پسر ابرهة الاشرم و برادر يكسوم است كه شرح حالش مذكور شد ، وى بعد از برادر به تخت ملك برآمد و در مملكت يمن نافذ فرمان گشت و دست ظلم بر رعيّت دراز كرد و مردم را به زحمت و ضجرت بداشت و سوء خلق و خشونت طبع وى از برادر زياده بود .\r\nو چون سه سال از مدّت ملك او بگذشت به دست سيف بن ذى يزن كارش به نهايت شد و دولت حبش به كران « 2 » رسيد و پادشاهى ايشان انقراض يافت و تفصيل اين اجمال در ذيل قصهء سيف مرقوم خواهد شد ان شاء اللّه .\r\n\r\n\r\n","description":"","footnote":"\r\n( 1 ) . برابر ص 415 جلد دوم از كتاب اول چاپ سنگى ناسخ التواريخ .\r\n( 2 ) . كران : آخر .\r\n","page_name":" 186 ","page_number":224},
  {"content":"\r\n\r\n\r\nواقعهء شقّ صدر خاتم النبيّين صلّى اللّه عليه و آله شش هزار و يكصد و شصت و شش سال بعد از هبوط آدم عليه السّلام بود « 1 »\r\nچون حليمه ديگر باره محمّد صلّى اللّه عليه و آله را از نزديك آمنه به سراى خويش آورد و ماهى چند بگذشت ، روزى آن حضرت با حليمه فرمود كه : برادران خود را روزها نمىبينم ايشان به كجا مىشوند ؟ حليمه عرض كرد كه : هر بامداد گوسفندان را از بهر چرانيدن برند و شامگاه بازآرند . رسول اللّه فرمود كه : مرا نيز با ايشان فرست كه من هم كارى كنم . بامداد ديگر حليمه موى آن حضرت را شانه زد و جامه بپوشيد و سرمه بكشيد و دفع عين الكمال را رشته از حرز يمانى از گردنش بياويخت . پيغمبر آن رشته را از گردن گسسته به زير افكند و گفت : نگهبان من با من است . و با برادران رضاعى بيرون شد و در محلى كه قريب به سراى بود به چرانيدن گوسفندان مشغول گشت و بر هر سنگ و كلوخى كه باز مىخورد بانگ بر مىآمد كه السّلام عليك يا محمّد ، السّلام عليك يا محمود ، السّلام عليك يا صاحب القول العدل ، لا إله الّا اللّه محمّدا رسول اللّه و چون روز گرم مىشد ابرى بدان حضرت سايه مىگسترد و هرگاه مىباريد بر سر آن حضرت بارندگى نداشت ، بلكه امطار آن سحاب در اطراف آن فرود مىشد و در راه چنان افتاد كه به نخلى خشك بازخورد و پشت مبارك بدان نخل داد در حال سبز شد و رطب گوناگون آورد .\r\nبالجمله چون نيمروز شد حمزه كه پسر بزرگتر حارث بود و او را از زنى جز حليمه داشت نالان و غريوان به سوى حليمه شتافت و فرياد بركشيد كه برادر قرشى مرا درياب كه دو مرد سفيد جامه در رسيدند و او را گرفته به فراز كوه شدند و\r\n\r\n\r\n","description":"","footnote":"\r\n( 1 ) . برابر ص صفحهء 415 جلد دوم از كتاب اول چاپ سنگى ناسخ التواريخ .\r\n","page_name":" 187 ","page_number":225},
  {"content":"\r\n\r\nشكمش بشكافتند ، هم‌اكنون تا تو او را دريابى زنده نخواهد بود .\r\nحليمه با شوهر بىدستار و كفش به جانب كوه دويدند و چون به رسيدند آن حضرت را سالم و خندان يافته سر و چشمش را ببوسيدند و گفتند : چه پيش آمد ترا ؟ فرمود كه : دو تن سفيد جامه بر من درآمدند همانا جبرئيل و ميكائيل بودند ، در دست يكى طشتى از زمرّد پربرف بود و مرا در ربوده به فراز كوه آوردند و يكى سينهء مرا چاك داد و دست برده احشاى درون مرا برآورد و بدان برف شست و شو كرده به جاى خود گذاشت و آن ديگر دست فرا برده قلب مرا از جاى برآورد و دو نيمه ساخت نكتهء سودائى كه با خون آلايش داشت برگرفت و بينداخت و گفت : هذا خطّ الشّيطان منك يا حبيب اللّه و بعد از آن اندرون دل مرا به چيزى كه با خود داشتند بپرداختند و به جاى خود نهادند و خاتمى از نور بدان برزدند كه هنوز خوشى آن در عروق و مفاصل من ساير است . آنگاه يكى با ديگرى گفت : او را با ده ( 10 ) كس از امّت او موازنه كنيد ، چون وزن دادند من افزون آمدم . بدين گونه با صد هزار ( 100000 ) كس موازنه كردند هم افزون بودم . پس گفت : بگذار او را كه از تمامت امت فزون آمد . پس ميان چشمان مرا ببوسيدند و گفتند : يا حبيباه بيم مكن اگر بدانى براى چه نيكوئيها آمده‌اى چشم تو روشن گردد . پس مرا بگذاشتند و به سوى آسمان شدند اگر خواهى با تو بنمايم كه از كجا به درون رفتند .\r\nحليمه او را برداشته به خانه آورد و شوهر و خويشان با او گفتند كه : اين طفل را به نزديك عبد المطّلب رسان پيش از آنكه داهيه‌اى درآيد ، همانا اين كودك را جنّ گرفته است . پس حليمه با شوهر ، آن حضرت را برداشته روانهء مكّه شدند ، ناگاه هاتفى ندا در داد كه : ربيع خير و امان از بنى سعد بيرون مىرود ، وقت تو خوش اى بطحا كه نور و بها باز تو خواهد آمد و بدان بركت محروس خواهى بود .\r\nبالجمله چون به دروازهء مكّه رسيدند حليمه آن حضرت را بنشاند و خود از بهر حاجتى بدر شد و چون بازآمد او را نيافت فرياد بركشيد و به هر جايش جست اثرى نديد ، ناچار به نزد عبد المطّلب آمد و اين خبر بداد . عبد المطّلب بيرون شده به كوه صفا برآمده فرياد بركشيد كه اى آل غالب . قريش او را اجابت كردند و بر او مجتمع شدند ، فرمود كه : فرزند من محمّد مفقود شده او را طلب بايد كردن . پس همگى سوار شدند و از هر جانب فحص همىكردند و او را نيافتند . عبد المطّلب به\r\n\r\n","description":"","footnote":"","page_name":" 188 ","page_number":226},
  {"content":"\r\n\r\nدرون حرم آمده هفت نوبت طواف كرده اين رجز بخواند « 1 » :\r\n يا ربّ ردّ راكبي « 2 » محمّدا * ردّ إليّ و اتّخذ عنّى يدا \r\n أنت الّذي جعلته لي عضدا * يا ربّ ان محمّدا لم يوجدا \r\nفانّ قومي كلّهم تبدّدا « 3 » در اين وقت بانگ هاتفى را اصغا فرمود كه مىگويد : اى مردمان غم مخوريد كه محمّد را خدائى است كه او را فرو نگذارد . عبد المطّلب گفت : اى گوينده كجاست او ؟ پاسخ آمد كه : در وادى تهامه به پاى درختى نشسته . عبد المطّلب بدان سوى بتاخت و در راه ورقة بن نوفل به دو پيوست ، و هر دوان شتافته آن حضرت را در پاى درخت موردى يافتند كه ورق مورد مىگيرد . پس عبد المطّلب او را برداشته به مكّه آورد و با آمنه سپرد ، و زر و شتر فراوان صدقه بداد ، و حليمه را به انواع افضال و احسان نواخته به خانهء خويش گسيل ساخت .\r\nبالجمله در شقّ صدر خلاف كرده‌اند ، بعضى پس از پنج سال و يك ماه گذشته از مدّت زندگانى آن حضرت گفته‌اند و برخى در سال ششم و گروهى در سال دهم و جماعتى از اهل سنت گويند : در شب معراج واقع شد . و آنچه راقم حروف نگاشت پس از دو سال و چند ماه است ، و از حديث جمهور چنان مستفاد مىشود كه آن قصه مكرّر تحقق يافته است . امّا محقّقين علماى اثناعشريه را اين سخن راست\r\n\r\n\r\n","description":"","footnote":"\r\n( 1 ) . در طبقات اين اشعار به گونه‌اى ديگر آمده ، ابن سعد مىنويسد : عبد المطّلب نيز به جستجو برآمد و چون پيامبر را نيافت ، كنار كعبه ايستاد و اين اشعار را بخواند :\r\n لا همّ أدّ راكبي محمّدا * أدّه إليّ و اصطنع عندي يدا \r\n أنت الذي جعلته لي عضدا * لا يبعد الدهر به فيبعدا \r\nأنت الذي سمّيته محمّدا پروردگارا چابك سوار من محمّد را برگردان ، او را برگردان و يار و ياور من قرار ده . اين توئى كه او را بازوى من قرار داده‌اى ، روزگار او را هرگز از من دور نگرداناد . و تو خود او را محمّد ناميدى .\r\nو باز به نقل از سعيد بن سليمان واسطى از طريق سلسله روات مىنويسد : گرد خانهء كعبه طواف مىكردم شنيدم مردى اين بيت را مىخواند :\r\n ربّ ردّ إليّ راكبي محمّدا * ردّه إليّ و اصطنع عندي يدا \r\nاى پروردگار من ، چابك سوار من محمّد را برگردان و نعمت خود را بر من تمام كن ، او را يار و ياور من قرار بده . ( طبقات ، ج 1 / 107 ، 108 ، متن عربى ، 1 / 112 ) .\r\n( 2 ) . راكب : شاخى كه از تنهء نخل برآيد .\r\n( 3 ) . بد : پريشانى كردن . تبدّد الشيء : تفرق .\r\n","page_name":" 189 ","page_number":227},
  {"content":"\r\n\r\nنيايد چه استوار ندارند كه در پيكر پاك پيغمبر بهره و نصيبى از بهر شيطان بوده باشد كه آن را ملائكه رفع كند « 1 » نعوذ باللّه من مكايد الشّيطان .\r\nبالجمله چون آن حضرت را به نزد آمنه آوردند ، امّ ايمن حبشيّه كه كنيزك عبد اللّه بود و بركه نام داشت و به ميراث به محمّد صلّى اللّه عليه و آله رسيده بود به حضانت و نگاهداشت او پرداخت و هرگز رسول اللّه را نديد كه از گرسنگى و تشنگى شكايت كند . هر بامداد شربتى از زمزم بنوشيدى و تا شامگاه هيچ طعام نطلبيدى و بسيار بود كه چاشتگاه بر او عرض طعام مىكردند و اقدام به خوردن نمىفرمود . عليه الصلاة و السّلام .\r\n\r\n\r\n","description":"","footnote":"\r\n( 1 ) . موضوع شق صدر يا شكافتن شكم رسول خداى ( ص ) مورد قبول علماى بزرگ و مفسران شيعه نيست ، از اين روى بزرگانى چون : على بن ابراهيم قمى ، شيخ طوسى و شيخ طبرسى ، ابو الفتوح رازى و سيد هاشم بحرانى در تفاسير خود مطلقا اشارتى بدين موضوع نكرده‌اند و داستان وزن كردن رسول خداى را هم مردود و غير قابل قبول مىدانند و مرحوم علامه مجلسى هم به ديدهء شك و ترديد به اين گونه احاديث نگريسته و با « اللّه اعلم » عبارت خود را به پايان برده است .\r\n","page_name":" 190 ","page_number":228},
  {"content":"\r\n\r\n\r\nجلوس سيف بن ذى يزن در يمن شش هزار و يكصد و شصت و هشت سال بعد از هبوط آدم عليه السّلام بود « 1 »\r\nسيف پسر ذى يزن است و شرح حال ذى يزن در ذيل قصهء يكسوم مرقوم افتاد و سيف با يكسوم و مسروق از سوى مادر برادر بود و چون در خانهء ابرهه برآمده بود و چنان مىدانست كه پدر وى نيز ابرهه باشد تا آنگاه كه مسروق به تخت ملك برآمد و آن خوى زشت كه در جبلت نهان داشت آشكار ساخت و سيف را به چشم خوارى همىنگريست و گاه‌گاه با او به خشونت سخن كرد .\r\nروزى چنان افتاد كه خشم كرده با سيف گفت كه : لعنت بر تو باد و بر پدر تو باد كه از پشت او آمدى . سيف تافته شد و از نزد برادر به سوى مادر آمد و گفت : راست بگوى پدر من كيست ؟ ريحانه گفت : اى فرزند پدر تو ابرهة الاشرم است و مرا جز ابرهه شوى نبوده . سيف گفت : مسروق هرگز بر پدر خود لعنت نكند . و تيغ بركشيد و گفت : راست بگوى و اگر نه خود را با اين شمشير هلاك كنم . مادرش بگريست و شمشير از وى بستد و قصهء خويش را پاى تا سر بگفت و مردن پدرش را از بهر كينه‌جوئى در نزد انوشيروان مكشوف داشت .\r\nسيف چون اين بشنيد شمشير از مادر بستد و او را بدرود كرده از يمن بيرون شد و خواست تا به نزديك انوشيروان شود ، چون مرگ پدر را در حضرت او ياد كرد اين آهنگ را مكروه داشت و عزم برتافته به سوى قسطنطنيه كوچ داده به نزد سطايانس شده از وى نصرت جست . قيصر در جواب گفت : اگر خواهى از بهر تو نامه به مسروق نويسم تا جور از تو برگيرد ، همانا او بر شريعت عيسويان است و با من\r\n\r\n\r\n","description":"","footnote":"\r\n( 1 ) . برابر با ص 417 جلد دوم از كتاب اول چاپ سنگى ناسخ التواريخ .\r\n","page_name":" 191 ","page_number":229},
  {"content":"\r\n\r\nهم‌كيش است ، من لشكر بر سر چنين كس نفرستم . و اين سخن از اين پيش با پدر تو نيز گفتم . سيف گفت : اگر دانسته بودم پدر من از اين درگاه نوميد رفته هرگز بدينجا نيامدم . و روى برتافته آهنگ حضرت كسرى كرد و گفت : اگر نصرت يابم و اگر نه بر سر گور پدر بنشينم تا بميرم .\r\nو به درگاه انوشيروان آمد و يك سال ببود و هر روز بامداد بر در كسرى آمده بنشست تا شب در آمد و هر شبانگاه بر سر گور پدر رفته بگريستى و سپيده‌دم به درگاه كسرى آمدى تا با دربانان آشنا گشت و بدانستند كه او پسر ذو يزن است ، اما كسى حال او با پادشاه نتوانست مكشوف داشت .\r\nاز قضا بامدادى انوشيروان بر در سراى خويش عبور مىكرد سيف به پاى خاست و عرض كرد كه : سلام بر ملك عزيز بزرگوار از ملكزادهء ذليل خاكسار كه به اميد ملك يك سال بر در او نشسته . اى پادشاه عادل دادگر ، عدل تو جهان را فرو گرفت و مرا نزد تو ميراثى و حقى است به فضل خويش داد من بده .\r\nانوشيروان بگذشت و به سراى خود درآمده او را بخواند و گفت : تو چه كسى و تو را نزد من چه حق است ؟ عرض كرد كه : من پسر پير يمانيم كه به درگاه تو آمد و از تو نصرت جست و تو او را وعدهء خير كردى و ده ( 10 ) سال در اين حضرت بماند تا بمرد . اكنون آن وعده كه پادشاه او را داد حق من و ميراث من است . كسرى را دل به دو به درد آمد و گفت : راست گفتى تو نيز صبر كن تا در كار تو نيك بنگرم . و فرمود تا ده هزار ( 10000 ) درم به دو عطا دادند . سيف آن سيم بگرفت و بر خاك و خاره بيفشاند و همىبرفت تا مردمان جمله را برگرفتند و آنگاه كه به مقام خويش رسيد چيزى با وى نبود .\r\nروز ديگر كسرى با او گفت : چرا عطاى مرا خوار داشتى و آن درم بريختى ؟\r\nعرض كرد كه : من از شهرى آمده‌ام كه خاك آن درم است اگر ملك الملوك مرا نصرت كند تا مملكت از دشمن بازستانم هم خاك اين شهر درم كنم . نوشيروان فرمود :\r\nهمانا تو پسر پيرمرد يمانى هستى ؛ زيرا كه او نيز چنين كرد و چنين گفت .\r\nو از پس آن با صناديد حضرت از بهر حاجت سيف سخن كرد و فرمود مكروه دارم كه او را نصرت نكنم و اگر لشكر خويش با او فرستم و از دريا عبور دهم تهاونى از بهر لشكر كرده باشم چارهء اين كار چيست ؟ مؤبد موبدان عرض كرد كه : پادشاه را\r\n\r\n","description":"","footnote":"","page_name":" 192 ","page_number":230},
  {"content":"\r\n\r\nبسيار كس به زندان اندر است كه كشتن ايشان واجب باشد ، تدبير آن است كه اين جماعت را از زندان برآورده ملازم ركاب سيف فرمائى اگر ايشان را در بحر آفتى رسد به سزاى خويش رسيده باشند و اگر به سلامت عبور كردند و بر يمن غلبه جستند مملكت پادشاه افزون خواهد بود .\r\n[ كسرى 
  ] اين رأى را استوار بداشت و حكم داد تا زندانيان را برآوردند و شماره كرده هشتصد ( 800 ) تن برآمد و در ميان ايشان مردى ( 80 ) هشتادساله بود كه وهرز نام داشت و در عجم مانند وى كماندار نبود و در حسب و نسب از آن جمله برترى داشت .\r\nانوشيروان آن جماعت را ساز و سلاح داد و تير و كمان عطا كرد چه ايشان كمانداران بودند آنگاه وهرز را بدان جمله سپهسالار كرد و آن جماعت را ملتزم ركاب سيف ساخت و ايشان را به سوى يمن گسيل داشت .\r\nپس آن جماعت طىّ مسافت كرده به كنار بحر آمدند و هشت ( 8 ) كشتى به دست كرده هر صد ( 100 ) تن به يك سفينه در آمدند و كشتى براندند ، در بحر دو كشتى غرقه شد . پس وهرز و سيف با شش ( 6 ) كشتى و ششصد ( 600 ) مرد در كنار اراضى يمن از بحر بيرون شدند . و اين خبر به مسروق بردند .\r\nپادشاه يمن نخست جاسوسان فرستاد و عدد و عدّت ايشان را بدانست و دل استوار كرد پس رسولى به سوى وهرز گسيل فرمود و پيام داد كه : بد كردى بدينجا شدى ، همانا اين كودك كه پسر ذو يزن است تو را و ملك عجم را بفريفت و اگر نه تو مردى پير و مجرب بوده‌اى اگر عدد سپاه من بدانستى هرگز بدين مقدار آهنگ جنگ من نكردى ، اكنون اگر خواهى تو را آزادى دهم تا مراجعت كنى و اگر خواهى نزد من باش هم نيكوت بدارم .\r\nوهرز گفت : يك ماه مرا زمان ده تا در كار خويش نيك انديشه كنم . مسروق او را مهلت نهاد و از بهر او علوفه و آذوقه بفرستاد ، وهرز علفهء او را پذيرفتار نگشت و گفت باشد كه مرا با تو جنگ بايد كردن ، نمىخواهم از تو حقى بر من واجب شود .\r\nو از آن پس وهرز به راست كردن سلاح و اعداد جنگ مشغول شد ، و سيف به حميريان كس فرستاد و ايشان را به سوى خود طلب داشت در اندك مدت پنج‌هزار ( 5000 ) كس با او گرد آمدند .\r\n\r\n","description":"","footnote":"","page_name":" 193 ","page_number":231},
  {"content":"\r\n\r\nو در اين وقت آن مدّت كه مسروق به مهلت نهاده بود به پايان رفت پس كس نزد وهرز فرستاد كه كدام انديشه تو را اختيار افتاد ؟ وهرز گفت : من جنگ اختيار كردم و دل بر حرب نهادم . مسروق برآشفت و ده هزار ( 10000 ) تن از لشكريان را با پسر خويش به جنگ وهرز بفرستاد .\r\nاز اين سوى وهرز را پسرى بود او را با تيراندازان عجم به استقبال جنگ مأمور ساخت ، چون هر دو سپاه زمين جنگ تنگ كردند ، تيراندازان عجم كمانها گشاد دادند و سپاه حبش را دست تير و كمان نبود ، لا جرم مقهور شده پشت با جنگ كردند و از ميانه تيرى بر پسر مسروق آمده جان بداد . و از اين سوى نيز چنان افتاد كه پسر وهرز در قفاى هزيمتيان مىتاخت از دنبال مردى حبشى همى اسب براند ناگاه او را اسب بكشيد و به ميان دشمنان در برد و اعدا از اطراف بيرون شده او را بكشتند .\r\nبالجمله هزيمت‌شدگان حبش به نزد مسروق شدند جهان در چشم او تاريك شد و از درد پسر سخت بناليد و لشكرهاى خود را از اطراف بخواند تا صد هزار ( 100000 ) كس بر وى جمع شد پس آهنگ حرب كرد .\r\nاز اين سوى وهرز كه نيز پسر كشته بود كشتيهاى خويش را بسوخت و هر ثروت و سلب كه لشكريان را بود به آب غرقه ساخت و هر خوردنى كه در لشكرگاه بود به دريا در افكند و افزون از يك روزه قوتى باقى نگذاشت ، آنگاه سپاه عجم را مجتمع ساخت و گفت : اينها همه بديديد و دانستيد كه راه فرار از بهر شما بدست نيست و افزون از يك روز خوردنى ميسر نيست ، نان و جامهء شما آن است كه در لشكرگاه دشمن شماست اگر اين سپاه حبش بر شما غلبه كند من پيش از آنكه به دست دشمن اسير شوم خود را هلاك كنم و اگر مردانه بكوشيد و نصرت كنيد از نو زندگانى يابيم . سپاه عجم با او پيمان دادند و سوگند محكم كردند كه تا جان در تن دارند از كوشش و كشش بازنمانند .\r\nپس روز ديگر مسروق با سپاه خويش برسيد و صف جنگ راست كرد . وهرز تيراندازان عجم را بفرمود رده « 1 » شدند و خود ابروان را بركشيده عصابه بر پيشانى\r\n\r\n\r\n","description":"","footnote":"\r\n( 1 ) . رده : به معنى صف است .\r\n","page_name":" 194 ","page_number":232},
  {"content":"\r\n\r\nبست تا چشمش تواند ديد « 1 » و گفت : با من بنمائيد كه مسروق در كجاست و كدام است ؟ با او گفتند : اينك بر پشت فيلى سوار است و تاجى زرين بر سر دارد و ياقوتى سرخ در برابر پيشانى او از تاج فروغ دهد . وهرز فروغ آن ياقوت بديد و گفت :\r\nبگذاريد او را كه فيل مركب ملوك است تا از آن فرود آيد . چون زمانى بگذشت باز فحص حال او كرد ، گفتند : اينك بر اسبى نشسته . گفت : هم او را بگذاريد كه اسب مركب عزت است . و لختى ديگر ببود آنگاه پرسش كرد ؟ گفتند : اينك بر استرى سوار است . گفت : استر پسر خر است و خر مركب ذلّ است .\r\nو كمان برگرفت و تير بر نهاد و گفت : قبضهء كمان من برابر آن ياقوت كنيد كه بر پيشانى اوست و چون اين تير بيندازم اگر لشكر او از جاى نجنبد و به جنگ درآيند شما نيز به جنگ درآئيد و بدانيد كه تير من خطا كرده و يك چوبهء تير ديگر به من دهيد و اگر لشكر او گرد وى درآيند بدانيد كه زخم يافته . پس ايشان را تيرباران كنيد و آنگاه حمله بيفكنيد . اين بگفت و كمان را به قوت خويش تمام بكشيد و آن تير را گشاد داد و راست بر آن ياقوت زده دو نيمه ساخته از تاج بگذشت و بر سر مسروق گذر كرده از استرش در انداخت . و سپاه حبشه از جاى جنبيده گرد او درآمدند و سپاه عجم ايشان را تيرباران كردند و همىمرد و مركب به خاك افكندند پس تيغها بركشيده بديشان تاختند و خلقى عظيم بكشتند .\r\nدر اين وقت سيف با وهرز گفت كه : در اين سپاه از حميريان و خويشان من و عرب فراوان است بفرماى جز از سپاه حبشه كس نكشند . پس وهرز حكم داد تا همى از سياهان كشتند تا از ايشان كمتر كس بماند . و روز ديگر آهنگ دار الملك صنعا كردند و چون وهرز به دروان دار الملك رسيد ، گفت : رايت من هرگز خميده نشود . پس بفرمود دروان شهر را خراب كردند و علم او را همچنان راست بدرون بردند . در اين وقت سيف بن ذى يزن اين شعرها بگفت بيت :\r\n يظن النّاس بالملكين قد التأما * و من يسمع بلينهما فانّ الخطب « 2 » قد فقما \r\n\r\n\r\n","description":"","footnote":"\r\n( 1 ) . ابروان وهرز بر اثر پيرى بر روى چشمانش افتاده بود ، او دو ابروى خود را بالا آورد و آنگاه ابروهاى او را با دستمالى بر پيشانى او بستند .\r\n( 2 ) . خطب : كار بزرگ و واقعهء عظيم .\r\n","page_name":" 195 ","page_number":233},
  {"content":"\r\n\r\n قتلنا القيل « 1 » مسروقا و روّينا الكثيب « 2 » دما * و انّ القيل قيل النّاس وهرز مقسم قسما \r\nيذوق مشعشعا « 3 » حتّى يفيء الشىء و النّعما بالجمله چون به دار الملك صنعا درآمدند وهرز حكم داد تا هر كه را از سياهان همىيافتند بكشتند ، و سيف در نزد او به پاى همىبود . آنگاه وهرز نامه به انوشيروان كرد و از فتح يمن خبر داد « 4 » . كسرى به دو نوشت كه سيف را به سلطنت بگذار و خود راه حضرت گير . پس وهرز سيف را به تخت ملك برنشاند و او را به سلطنت سلام گفت و خود آهنگ رفتن كرد . سيف ، وهرز را چندان مال و خواسته بداد كه در آن خيره ماند ، و هم به دست او پيشكشى درخور حضرت انفاذ درگاه ملك الملوك عجم بداشت . پس وهرز آن خواسته را برگرفته كشتى در آب افكند و بحر و بر را در نوشته به حضرت نوشيروان پيوست و سلطنت يمن بر سيف راست گشت .\r\nو در دار الملك صنعا كوشكى به غايت رفيع بود كه غمدان « 5 » نام داشت و سراى تبابعه هم در آنجا بود ، سيف نيز بدان كوشك اندر شد و جاى كرد ، و از سپاه حبشه هر كه زنده بماند به بندگى آورد و ايشان جز دربانى و دويدن خدمت نمىفرمود ، و آن جماعت پيوسته حربه با خود مىداشتند چنان كه رسم حبشه بود و كار دربانان و دوندگان مىكردند .\r\n\r\n\r\n","description":"","footnote":"\r\n( 1 ) . قيل : بفتح قاف مهتر و امير و پادشاه يمن .\r\n( 2 ) . كثيب : تل ريگ ؛ روى : سيراب شدن .\r\n( 3 ) . مشعشع : شرابى كه به آب آميخته كنند .\r\n( 4 ) . به روايت ابن اثير : روزگار فرمانرانى حبشيان بر يمن هفتاد و دو سال بود كه در ازاى آن چهار پادشاه از ايشان فرمان راندند : ارياط ( ارباط ) بيست سال ، ابرهه كشنده ارباط بيست و سه سال ؛ يكسوم پسر ابرهه دوازده سال ، مسروق پسر ديگر ابرهه دوازده سال كه وهرز با لشكر ايرانى او را در 570 م كشت و به تسلط حبشيان بر يمن خاتمه داد . برخى گفته‌اند : پيرامون دويست سال يا بيشتر و كمتر بود . گفتار نخست درست‌تر است ( تاريخ كامل 2 / 522 ) .\r\n( 5 ) . غمدان : كوشك يا قصر و قلعه‌اى در صنعا كه به بزرگى و شكوه شهرت داشت ، گويند بانى آن ضحاك بود ، همدانى و جغرافيانويسان معاصر ديگر او توصيف كاملى از آن در آثار خود آورده‌اند ، با وجودى كه در سدهء چهارم هجرى ويرانه‌اى بيش نبوده است . گفته‌اند كه در حملهء حبشيان به يمن در سال 525 م ويران شد ، ولى بعدها از نو آن را ساختند و در زمان تسخير يمن به دست ايرانيان در حدود 570 م مقر سيف بن ذى يزن بود ، در فتوحات اسلامى بار ديگر ويران شد .\r\n","page_name":" 196 ","page_number":234},
  {"content":"\r\n\r\n\r\n[ صناديد قريش در كوشك غمدان 
  ]\r\nبالجمله چون نام سيف به سلطنت بلند شد و اراضى حجاز و باديه را فرو گرفت مردم عرب از هر جانب به سوى او همىشدند و او را به سلطنت تهنيت گفتند و او هر كس را جداگانه جايزه همىداد . از قريش عبد المطّلب بن هاشم كه سيّد قبيله بود و اميّة بن عبد شمس و عبد اللّه بن جذعان و اسد بن خويلد بن عبد العزّى و وهب بن عبد مناف و جمعى ديگر از وجوه قريش به سوى صنعا شدند .\r\nو چون خبر ورود ايشان را به سيف بردند آن جماعت را به نزديك خويش طلب داشت و با هر يك اظهار مهر و حفاوتى جداگانه كرد . از ميانه عبد المطلب گفت : اى ملك اگر اجازت رود سخنى چند به تهنيت گويم . سيف گفت : اگر از آنچه به نزديك ملوك گويند توانى بگوى .\r\nپس عبد المطلب پيش شده آغاز سخن كرد و گفت : انّ اللّه قد احلّك ايّها الملك محلّا رفيعا صعبا منيعا شامخا باذخا و انبتك منبتا طابت ارومته و عذبت جرثومته و ثبت اصله و سبق فرعه فى اكرم موطن و اطيب موضع و احسن معدن و انت ابيت اللعن ملك العرب و ربيعها الّذى يخصب به و انت ايّها الملك رأس العرب الّذى له تنقاد و عمود الّذى عليه العماد و معقلها الّذى تلجأ اليه العباد و سلفك خير سلف و انت لنا منهم خير خلف فلن يحمل من انت سلفه و لن يهلك من انت خلفه نحن ايّها الملك اهل حرم اللّه و سدنة بيته اشخصنا اليك الّذى ابهجنا من كشف الكرب الّذى فدحنا فنحن وفد التّهنية لا وفد المزرية .\r\nچون اين تهنيت بدين طلاقت گفت و اين تحيّت بدين بلاغت بيار است ، سيف گفت : تو كيستى و نام تو چيست ؟ فرمود : من عبد المطلب بن هاشم . فرمود : فرزند خواهر مائى ، چو مادر او از قبيلهء بنى النّجار بود . آنگاه عبد المطلب را به نزديك خويش طلب داشت و گفت : مرحبا و اهلا و ناقة و رحلا و مستناخا سهلا و ملكا و نجلا و آن جماعت را در ضيافت خويش فرود آورد و خوردنى و آشاميدنى از بهر ايشان بيار است و يك ماه از آن گروه ياد نكرد .\r\n\r\n","description":"","footnote":"","page_name":" 197 ","page_number":235},
  {"content":"\r\n\r\n\r\n[ بشارت دادن سيف ذى يزن عبد المطّلب را به ظهور پيغمبر آخر الزّمان 
  ]\r\nآنگاه عبد المطلب را طلب داشت و مجلس را از بيگانه بپرداخت و گفت مىخواهم تا تو سرّى بگويم كه تاكنون با هيچ‌كس ظاهر نساخته‌ام ، و چون تو را معدن آن سرّ مىدانم از تو پنهان نخواهم داشت ، اما تو با كس آشكار مكن . همانا در كتب متقدم به امرى عظيم راه كرده‌ام كه شرف حيات و فضيلت ممات است . از بهر جميع مردم ، خاصه از براى قبيلهء تو . عبد المطلب گفت : آن چيست و چگونه است ؟\r\nفقال اذا ولد غلام بالتّهامة بين كتفيه شامة كانت له الاماته و لكم به الزّعامة الى يوم القيامة عبد المطلب گفت : ابيت اللّعن مرا شاد كردى و بهترين خبر دادى اگر هيبت ملك مانع نبود ، سؤال مىكردم كه از بهر من چه شرف و شادى حاصل خواهد بود ؟\r\nو بر سرور خويش مىافزودم . سيف گفت : هذا حينه الّذى فيه يولد أو قد ولد اسمه محمّد يموت ابوه و امّه و يكفله جدّه و عمّه و قد ولد سرارا و اللّه باعثه جهارا و جاعل له منّا انصارا ليعزّ بهم اوليائه و يذلّ بهم اعدائه يضرب بهم النّاس عن عرض و يستبيح بهم كرائم الارض يكسر الاوثان و يخمد النّيران و يعبد الرّحمن و زجر الشّيطان قوله فصل و حكمه عدل و يأمر بالمعروف و يفعله و ينهى عن المنكر و يبطله . عبد المطلب از كلمات سيف دانست كه : طفلى كه به نام محمد است يا متولد شده يا عن قريب متولّد شود و مادر و پدر او بميرد و تربيت او جدّ او و عمّ او كند ، و او را خداى مبعوث گرداند تا دوستانش را عزيز و دشمنانش را ذليل فرمايد بتان را شكند و آتشكدها بنشاند و كار او همه بر عدل باشد .\r\nپس از اين سخنان سخت شاد شد و لختى سيف را پوزش نمود و ديگر باره خواستار آمد كه از اين روشنتر سخن آرد . پس ذى يزن فرمود : و البيت ذى الحجب و العلامات و النّصب انّك يا عبد المطّلب لجدّه غير كذب . يعنى : اى عبد المطّلب قسم به خانهء خداى و علامات آن كه تو جدّ اوئى .\r\nعبد المطلب چون اين سخن بشنيد از بهر سجدهء شكر روى بر خاك نهاد و دير بداشت . سيف گفت : سر از خاك بردار و باش با آنچه ذكر كرده شد معاينه كنى .\r\nعبد المطّلب سر برداشت و گفت : اى ملك اينك مرا فرزندزاده‌اى است كه محمّد\r\n\r\n","description":"","footnote":"","page_name":" 198 ","page_number":236},
  {"content":"\r\n\r\nنام دارد و پدر و مادرش وفات كرده جدّ و عمش كفالت او كنند و چنان دانم كه او را شأنى عظيم است .\r\nسيف گفت : اين هموست كه من گويم فانّى لست آمن ان يدخلهم النّفاسة من ان تكون له الرّئاسة فيطلبون له الغوائل و ينصبون له الحبايل . سخنان مرا از همراهان خويش مخفى بدار و يهود را از حال او آگهى مده كه دشمنان ويند ، اگر مىدانستم كه مرگ مرا مجال مىدهد از بهر نصرت او با مردم خود به مدينه مىشدم ؛ زيرا كه دار الملك او يثرب خواهد بود و امر وى در آنجا محكم خواهد گشت ، و هم در آن خاك مدفون خواهد شد . و اگر بيم نداشتم كه از بهر او آفتى باشد هم‌اكنون سرّ او را آشكار مىساختم و پرده از اين راز برمىگرفتم . تو اكنون از اينجا به شهر خويش شو و در حفظ و حراست او استوار باش .\r\nاين بگفت ، آنگاه همراهان عبد المطّلب را طلب داشت و هر يك را ده ( 10 ) غلام و ده ( 10 ) كنيز و دو جامه از برد يمانى عطا كرد و نيز هر يك را صد ( 100 ) شتر و پنج رطل ذهب و ده ( 10 ) رطل سيم و كرشى از عنبر بداد و ده مساوى آنچه به اين جمله بذل كرده بود در حضرت عبد المطّلب هديه فرمود و اميّة بن عبد شمس اين شعرها را در مدح سيف انشا كرد :\r\n\r\nبيت\r\n:\r\n جلينا النّصح تحملنا المطايا * على اكوار اجمال و نوق \r\n مقلقلة مرافقها ترامى * الى صنعاء من فجّ عميق \r\n تامّ ابن ذى يزن و تعدى * ذوات بطونها امّ الطّريق \r\n و ترجى من مخائله بروقا * مواصلة الوميض الى بروق \r\n فلمّا وافقت صنعاء سارت * بدار الملك و الحسب العريق \r\n الى ملك يدر لنا العطايا * بحسن بشاشة الوجه الطّليق \r\n مقلقلة مرافقها ترامى * الى صنعاء من فج عميق \r\nو اميّة بن ابى الصّلت نيز اين شعرها در مدح پسر ذى يزن كرد و از او عطاياى فراوان گرفت .\r\n\r\nبيت\r\n ليطلب الوتر امثال بن ذى يزن * و امّ فى البحر للاعداء احوالا \r\n\r\n","description":"","footnote":"","page_name":" 199 ","page_number":237},
  {"content":"\r\n\r\n يوم قيصر لما حان رحلته * فلم يجد عنده بعض الّذى سالا \r\n ثمّ انتحى نحو كسرى بعد عاشرة * من السّنين يهين النّفس و المالا \r\n حتّى انتهى ببنى الاحرار يحملهم * طوعا لعمرى لقد اسرعت قلقالا \r\n للّه درهم من عصبة خرجوا * ما ان ارى لهم فى النّاس امثالا \r\n بيضا مرازبة غلبا اساورة * اسدا تربّب فى الغيضات اشبالا \r\n ارسلت اسدا على سود الكلاب * فقد اضحى شريدهم فى الارض قلالا \r\n فاشرب هنيئا عليك التّاج مرتفقا * فى رأس غمدان دار منك محلالا \r\n و اشرب هنيئا فقد شالت نعامتهم * و اسبل اليوم فى ردئيك اسبالا \r\nبالجمله سيف بن ذى يزن ، عبد المطلب را بدرود كرد و گفت : اگر توانى چون امسال بسر شود هم به نزديك من آى تا ديگر باره ديدار تو تازه كنم . پس عبد المطلب روانهء حجاز شد ، اما سيف را از پس او زيستن نماند ، از اين روى كه چون بدان سياهان كه در حضرت او بودند ايمن شد و نيكو خدمتىهاى آن جماعت را استوار داشت .\r\n\r\n[ قتل سيف بن ذى يزن 
  ]\r\nروزى چنان افتاد كه با ملازمان حضرت كوچ مىداد و اين حبشيان در پيرامون او پياده دوان بودند و چنان اين كار داشتند كه از اسب دونده بازپس نمىشدند ، ناگاه سيف اسب برانگيخت و لختى بتاخت و اين سياهان از پس او بدويدند كه هيچ از اسب او بازنماندند . چون مقدارى از سواران خويش دور افتاد آن سياهان گرد او را فروگرفتند و با حربه‌هاى خود او را بكوفتند تا به هلاكت رسيدند ، آنگاه سپاه او را پراكنده ساختند .\r\nو مردم حبش از پس قتل سيف از هر گوشه‌اى سر بر كردند و از حميريان و خويشان پسر ذو يزن جمعى كثير بكشتند و كار ملك را آشفته ساختند . و مدت پادشاهى سيف در يمن يك سال بود .\r\n\r\n","description":"","footnote":"","page_name":" 200 ","page_number":238},
  {"content":"\r\n\r\n\r\nجلوس وهرز در يمن شش هزار و يكصد و شصت و نه سال بعد از هبوط آدم عليه السّلام بود « 1 »\r\nچون خبر به نوشيروان رسيد كه سياهان حبشه ، سيف ذى يزن را بكشتند و كار مملكت را پريشان نمودند ، سخت برآشفت و ديگر باره وهرز را پيش طلبيد و چهار هزار ( 4000 ) مرد از مردم اساوره ملازم ركاب او ساخت و حكم داد كه به اراضى يمن تاختن كن و هر كس از مردم حبشه را كه در آن مملكت سكون دارد با شمشير بگذران و يك تن را زنده مگذار و هر زن كه از مردم حبش بار دارد شكمش را بدران و بچه برآور ؛ و هر كه از مردم يمن با ايشان پيوند كرده و خويشى نموده يا دوست و هواخواه آن جماعت باشد هم عرضهء تيغ فرماى تا نام و نشان مردم حبش از ميان برخيزد .\r\nوهرز زمين خدمت بوسيده خيمه بيرون زد و با لشكر خويشتن آهنگ يمن كرد . و چون بدان اراضى درآمد دست به كشتن برآورد و بدانسان كه نوشيروان فرموده بود يك تن از حبش زنده نگذاشت . و صورت حال را نامه كرده به حضرت پادشاه عجم فرستاد . كسرى او را تحسين كرد و منشور سلطنت يمن از بهر او فرمود .\r\nو چون اين حكم به وهرز رسيد شاد شد و بر تخت ملك جاى كرد و تاج ملكى بر سر نهاد و به نظم و نسق مملكت پرداخت تا آنكه اجلش برسيد و مدت پادشاهى او در يمن چهار ( 4 ) سال بود .\r\n\r\n\r\n","description":"","footnote":"\r\n( 1 ) . برابر صفحه 421 جلد دوم از كتاب اول چاپ سنگى ناسخ التواريخ .\r\n","page_name":" 201 ","page_number":239},
  {"content":"\r\n\r\n\r\nوفات آمنه عليها السّلام شش هزار و يكصد و شصت و نه سال بعد از هبوط آدم عليه السّلام بود « 1 »\r\nچون محمد صلى اللّه عليه و آله ( 6 ) شش‌ساله شد ، آمنه به نزديك عبد المطّلب آمد و گفت : خالان من از بنى عدىّ بن النجّارند و در مدينه سكون دارند اگر اجازت رود بدان اراضى شوم و ايشان را پرسشى كنم و محمّد صلّى اللّه عليه و آله را نيز با خود خواهم برد تا خويشان من او را ديدار كنند . عبد المطّلب ، آمنه را رخصت داد و او پيغمبر را برداشته به اتفاق امّ أيمن كه حاضنهء آن حضرت بود روانهء مدينه گشت و در دار النابغه كه هم مدفن عبد اللّه بن عبد المطّلب بود يك ماه سكون اختيار فرمود و خويشان خود را ديدار كرد و از آنجا به سوى مكه كوچ داد و هنگام مراجعت در منزل ابواء « 2 » كه ميانه مكّه و مدينه است مزاج آمنه از صحّت بگشت و هم در آن منزل درگذشت . جسد مباركش را در آنجا به خاك سپردند و اينكه امروز قبر آمنه را در مكّه نشان دهند گروهى بر آنند كه از ابواء به مكّه نقل كردند .\r\nبالجمله چون آمنه وداع جهان گفت امّ أيمن ، رسول اللّه را برداشته به مكّه آورد و عبد المطّلب آن حضرت را در برگرفته رقّت فرمود و از آن پس خود به كفالت و تربيت آن حضرت پرداخت و هرگز بىاو خوان ننهادى و دست بخوردنى نبردى .\r\nگويند از بهر عبد المطّلب فراشى بود كه هر روز در ظلّ كعبه مىگستردند و هيچ‌كس از قبيلهء وى بر آن و ساده پا نمىنهاد تا اينكه عبد المطّلب بيرون مىشد و بر\r\n\r\n\r\n","description":"","footnote":"\r\n( 1 ) . برابر صفحه 421 جلد دوم از كتاب اول چاپ سنگى ناسخ التواريخ .\r\n( 2 ) . ابواء : محلى واقع در راه مكه به مدينه در چند كيلومترى جحفه در سرزمين قبايل بنو ضمرهء كنانى به گفتهء بعضى از مؤلفان اين نام در واقع به كوهى در اين محل تعلّق داشته است .\r\n","page_name":" 202 ","page_number":240},
  {"content":"\r\n\r\nآن فراش مىنشست و قبيلهء او بيرون از آن و ساده جاى بر زمين مىكردند ، اما حضرت رسول صلّى اللّه عليه و آله چون در مىآمد بر آن فراش مىرفت و عبد المطّلب او را در آغوش مىكشيد و مىبوسيد و مىفرمود ما رأيت قبلة « 1 » اطيب منه و لا جسدا الين منه .\r\nروزى يكى از نزديكان عبد المطلب چون نگريست كه پيغمبر بىدهشت بر آن و ساده مىشتابد خواست تا به زبان نصيحت آن حضرت را منع كند ، عبد المطّلب مكروه داشت و گفت : بگذار كه او در نفس خود شرفى احساس مىكند زود باشد كه بدان شرف ارتقا جويد كه هيچ كس از عرب پيش از وى آن محل نيافته باشد و بعد از او نيابد .\r\nروزى جمعى از قبيلهء بنى مذحج كه در علم قيافه دستى تمام دارند در خدمت عبد المطّلب عرض كردند كه : اين فرزند را نيكو بدار كه ما هيچ قدم را نديده‌ايم اشبه از قدم او به قدمى كه اثرش در مقام ابراهيم است . عبد المطّلب با ابو طالب فرمود :\r\nاين حديث را بشنو و در پرستارى او سعى جميل فرماى . و در اين وقت عبد المطّلب قصد سفر يمن فرمود چنان كه در ذيل قصهء سيف بن ذو يزن مرقوم افتاد .\r\n\r\nظهور حاتم شش هزار و صد و هفتاد و يك سال بعد از هبوط آدم عليه السّلام بود « 2 »\r\nحاتم بن عبد اللّه بن سعد [ بن 
  ] الحشرج از قبيله بنى طى ، مردى است كه در پست و بلند زمين نامش ساير است ، در بذل و سخا چنان بود كه بخشنده‌تر از وى كس نشان ندهند ، چنان كه در ميان عرب اجود من حاتم « 3 » مثل گشت ، و شجاعتى انباز « 4 » اين سماحت داشت ، هر وقت مقاتله كرد غلبه جست و هرگاه تاختن برد غنيمت آورد ، و هرگاه از او چيزى طلب كردند ردّ سؤال نفرمود ، هرگاه به اقداح « 5 » مقامرى « 6 »\r\n\r\n\r\n","description":"","footnote":"\r\n( 1 ) . قبله : به معنى بوسه است .\r\n( 2 ) . برابر صفحه 422 جلد دوم از كتاب اول چاپ سنگى ناسخ التواريخ .\r\n( 3 ) . مجمع الامثال ميدانى ( 1 / 182 ) .\r\n( 4 ) . انباز : شريك\r\n( 5 ) . اقداح : جمع قدح : تير قرعه و قمار .\r\n( 6 ) . مقامر : قمارباز\r\n","page_name":" 203 ","page_number":241},
  {"content":"\r\n\r\nكرد ، دست برد ، و هرگاه از حربگاه اسير آورد آزاد ساخت ، و هرگاه مال به دست او آمد ببخشيد ، و شعر نيكو توانست گفت ، چه ديوان اشعار او در ميان است ، و با خداى سوگند ياد كرده بود كه هر وقت بر دشمن غلبه جويد و خصم گرفتار او شود ، اگر پدر و مادر آن خصم جز وى فرزندى نداشته باشند ، او را نكشد و آزاد كند ، اگر چه دشمن خونخواره باشد . و از اينجاست كه خطاب به ماويّه زن خود كرده و اين شعر فرموده :\r\n\r\nبيت\r\n أ ماوىّ انّى ربّ واحد امّه * اخذت فلا قتل عليه و لا اسر « 1 » \r\nوقتى چنان افتاد كه در يكى از شهرهاى حرام ، حاتم را به ارض عنيزه « 2 » عبور شد ، ناگاه از پيش خيمه مرد اسيرى بانگ برداشت كه اى ابا سفانه « 3 » ، مرا درياب كه شپش اسيرى مرا به هلاكت آورد . حاتم گفت : و يحك به بدترين هنگام ، مرا نام بردى كه در ميان قوم خويشم ، و نه با خويشتن زر و سيمى حمل كرده‌ام ، اما با اين همه تو را به جاى نخواهم گذاشت ، و پيش شده صاحب اسير را بخواست و او را از وى بخريد و آزاد ساخت و خود به جاى او به گروگان بنشست ، و همىببود تا خبر وى به قبيلهء او بردند و مردم او زر آورده فدا دادند و حاتم را از گرو برآوردند .\r\nديگر از خبر جود او آن است كه در قحطسالى كه مردم به زحمت تمام گذران مىكردند ، شبى ماويّه ضجيع حاتم و دخترش سفانه و ديگر فرزندانش گرسنه بخفتند و حاتم پسر خود عدىّ را در برگرفته ، و ماويّه ، سفانه را در آغوش كشيده همى قصّه بگفتند و ايشان را بفريفتند تا به خواب رفتند ، آنگاه حاتم از بهر ماويّه همى فسانه گفت ، تا باشد او را نيز به خواب كند ، ماويّه اين معنى را فهم كرد و چون لختى قصّه بشنيد خود را به خواب وانمود و چند كرّت ، حاتم او را بانگ زد و پاسخ نشنيد ، پس چنان دانست كه به خواب شده ، در اين وقت نگران بود ، زنى را در پشت خيمه ديد كه ندا در داد كه اى ابا سفانه ، از نزد اطفال گرسنه به سوى تو آمده‌ام ، حاتم بىتوانى گفت : برو اطفال خود را بياور تا ايشان را سير كنم .\r\n\r\n\r\n","description":"","footnote":"\r\n( 1 ) . اى ماوى چه بسا اسير كردم بچه يك‌دانهء مادرى را ، پس به او آسيبى نرساندم از كشتن و اسارت .\r\n( 2 ) . مجمع الامثال : عنزه ( 1 / 182 ) .\r\n( 3 ) . مجمع الامثال ميدانى : سفّانه ( 1 / 183 ) .\r\n","page_name":" 204 ","page_number":242},
  {"content":"\r\n\r\nماويّه از جاى بخاست و گفت : از كجا سير كنى ؟ و حال آنكه كودكان خود را با قصّه و افسانه به خواب كردى ؟ حاتم چيزى نگفت و پيش شده ، اسب خود را بكشيد و ذبح كرد و آتش بيفروخت و بر آتش افكند و با ماويّه گفت : تو نيز كودكان خود را بياور با اين كباب سير كن و بر در خيمه هر يك از مردم قبيله بتاخت و از خواب برانگيخت و گفت : بر سر اين آتش جمع شويد ، مردم از هر سوى فراهم شدند و آن اسب را پاك بخوردند و حاتم خود در گوشه‌اى بنشست و همچنان گرسنه ببود و لب بدان كباب نيالود ، مردم طائى بر آنند كه اين جود را حاتم از مادر خود غنيّه دختر عفيف طائى به ارث داشت « 1 » .\r\nبالجمله : از قصّه‌هاى حاتم به اين چند سطر قناعت رفت ، و بعضى از اخبار او و فرزندان او و فرزندزادگانش هر يك در جاى خود مسطور خواهد شد ان شاء اللّه .\r\n\r\n\r\n","description":"","footnote":"\r\n( 1 ) . ابو عدىّ حاتم بن عبد اللّه بن سعد طائى ( متوفى در 575 م ) از سواران و دلاوران و راهزنان و شاعران و بخشندگان مشهور عرب در عهد جاهليت كه در جود و سخا به دو مثل مىزنند . در باب بخشندگى و مهمان‌نوازى او داستانهاى بسيار نقل كرده‌اند ، حتى به سبب همين شهرت جود و سخاى حاتم بعضى از خويشان و كسان او نيز به جود و سخا مشهور شده‌اند ، چنان كه گفته‌اند : مادر وى نيز زنى بسيار بخشنده بود و دختر حاتم ، سفانه يا سفّانه از پدر خود جود و سخا را به ارث برد و عدىّ پسر حاتم كه اسلام نيز آورده و از ياران پيغمبر اسلام شده ، جوانمرد و سخى بوده است . به موجب داستانهاى افسانه‌اى رايج و متداول در ميان اعراب ، حاتم حتى بعد از وفات نيز حاجات كسانى را كه به قبر او پناه مىآورده‌اند روا مىكرده است .\r\nاخبار حاتم بسيار و در كتب ادب مثل اغانى ، عقد الفريد و المستطرف پراكنده است . در ابيات عرب حاتم به صورت شخصيتى محبوب جلوه‌گر مىشود ، در ادبيات فارسى ، غير از ذكر بعضى حكايات راجع به او در گلستان و بوستان سعدى و امثال آنها ، حاتم در لباس قهرمان كتاب قصّهء حاتم طائى يا قصهء هفت سير حاتم يا قصه هفت سؤال حاتم طائى در مىآيد ، ملا حسين واعظ كاشفى ( متوفى در 910 ه . ق ) شرح زندگى و كارهاى حاتم طائى را به اختصار در قصص و آثار حاتم طائى يا رسالهء حاتميه آورده است .\r\n","page_name":" 205 ","page_number":243},
  {"content":"\r\n\r\n\r\nوفات عبد المطّلب شش هزار و صد و هفتاد و يك سال بعد از هبوط آدم عليه السّلام بود « 1 »\r\nچون عبد المطّلب از سفر يمن مراجعت فرمود و سخن او با سيف ذى يزن به نهايت رسيد - چنان كه مرقوم شد - به اراضى مكه در آمد ، وقتى بدان بلده رسيد كار قحط و غلا بالا گرفته بود ، چه چند سال از پى هم باران اندك بود و از اين روى قريش به صعوبت زيستن مىكردند . در اين وقت رقيه دختر ابى حنيفى بن هاشم بن عبد مناف در خواب ديد كه هاتفى ندا داد كه اى جماعت قريش ، زود باشد كه پيغمبرى از ميان شما مبعوث شود و اينك وقت درخشيدن ستاره اوست ، بشتابيد به طلب باران ، و ميان شما مردى درازبالاى سفيداندام تازه‌روئى است كه مژه‌هاى چشم او دراز بود و با فخر و حسب باشد ، او با فرزند خويش از ميان شما بيرون شود و از هر بطنى مردى ملازم او گردد ، همه با طهارت و طيب ، هفت نوبت طواف كعبه كنند و به كوه ابو قبيس برآيند ، پس آن مرد دعا كند و ياران آمين گويند ، تا باران بقدرى كه خواهيد ببارد .\r\nرقيه روز ديگر با هر كه اين خواب بگفت ، در پاسخ سوگند ياد كرد كه به حرمت حرم ، آن كس جز عبد المطّلب نيست ، پس جماعت قريش نزد عبد المطّلب فراهم شدند و شرح واقعه بگفتند ، و خواستار شدند تا به دعاى باران بيرون شود .\r\nآن حضرت مسئول ايشان را به اجابت مقرون داشت و محمّد عليه السّلام را با خود برداشت و از هر قبيله مردى ملازم خويش نموده طواف حرم بكرد و به كوه ابو قبيس برآمد و پيغمبر را بر دوش نهاد و دست به دعا برداشت ، و گفت :\r\n\r\n\r\n","description":"","footnote":"\r\n( 1 ) . برابر ص 423 جلد دوم از كتاب اول چاپ سنگى ناسخ التواريخ .\r\n","page_name":" 206 ","page_number":244},
  {"content":"\r\n\r\nاى برآرندهء حاجات و كاشف بليّات ، و داناى غير متعلّم و عطابخش غير متنجّل ، بازدارندهء فقر ، بازبرندهء اندوه ، اين جماعت بندگان و كنيزكان ساحت حرم توأند ، از قحط و تنگى به تو شكايت آورده‌اند و حال آنكه مواشى « 1 » ايشان هلاك شده ، الهى فرو فرست باران نافع كه گياه بروياند و روزگار ما بدان خوش شود .\r\nهنوز قصد فرود شدن از كوه نكرده بودند كه رودها از آب باران روان شد . قريش گفتند : هنيئا لك يا ابا البطحا و رقيّه در اين قصه شعرى چند بگفت :\r\n\r\nبيت\r\n بشيبة الحمد أسقى اللّه بلدتنا * لمّا فقدنا الحيا و اجلوّذ المطر \r\n فجاد بالغيث مستوفى له سيل * سحّا فعاشت به الانعام و الشّجر \r\n منّا من اللّه بالميمون بهجته * و خير من بشّرت يوما به مضر \r\n مبارك الوجه يستسقى الغمام به * ما فى الانام له عدل و لا نظر « 2 » \r\nبالجمله عبد المطّلب ، از جلالت قدر پيغمبر صلّى اللّه عليه و آله و وصول آن حضرت به درجهء نبوّت آگهى داشت . چه آثار فراوان او را مشاهده مىرفت چنان كه مرقوم شد .\r\nو هم شبى در حجر « 3 » خفته بود ، به خواب ديد كه از پشت او درختى بر رست و سر بر آسمان برد و شاخه‌هايش مشرق تا مغرب بگرفت و نورى از آن پديد شد كه هفتاد مساوى شمس بود ، و هر روز نورش افزون مىشد ، و عرب و عجم آن را\r\n\r\n\r\n","description":"","footnote":"\r\n( 1 ) . مواشى : گاو ، گوسفند و شتر ، عرب اين سه را ماشيه گويد .\r\n( 2 ) . اين اشعار در طبقات ابن سعد بدين گونه آمده است :\r\n بشيبة الحمد أسقى اللّه بلدتنا * و قد فقدنا الحيا و اجلوّذ المطر \r\n فجاد بالماء جونىّ له سبل * دان فعاشت به الانعام و الشّجر \r\n منّا من اللّه بالميمون طائره * و خير من بشّرت يوما به مضر \r\n مبارك الامر يستسقى الغمام به * ما فى الانام له عدل و لا خطر \r\nخداوند به وجود شيبة الحمد سرزمين ما را سيراب ساخت و حال آنكه ما سرسبزى و خرّمى را از دست داديم و باران بسيار دير كرد ، از ابرهاى نيلگون چنان بارانى فروباريد كه همهء گياهان و چهارپايان را زنده ساخت ، و اين منّتى بود كه خداوند به سبب وجود فرخندهء بهترين كسى كه قبيلهء مضر را به او مژده دادند ارزانى داشت ، فرخنده فرمانى كه از ابر به وجود او طلب باران مىشود و در همهء مردم مثل و مانند ندارد . ( ج 1 ، ص 84 )\r\n( 3 ) . حجر اسماعيل\r\n","page_name":" 207 ","page_number":245},
  {"content":"\r\n\r\nسجده مىكردند ، و طايفه‌اى از قريش همىخواستند آن را قطع كنند ، و بر آن نزديكى مىجستند ، پس جوانى كه بهترين مردمان بود در ديدار و گفتار و آثار بيرون شده ، ايشان را مىگرفت و پشت ايشان را درهم مىشكست و چشم ايشان را برمىكند . عبد المطّلب دست همى بلند كرد كه به شاخه‌هاى آن درخت رساند ، آن جوان گفت : از براى تو نصيب نيست . گفت : از براى كيست اين دولت ؟ گفت : براى آن جمع كه از شاخه‌هاى آن درخت آويخته‌اند .\r\nپس عبد المطلب بيدار شد و بيم داشت و نزد كاهنه‌اى از قريش آمد و آن خواب بيان كرد . كاهنه گفت : همانا از صلب تو ولدى مشرق و مغرب را فروگيرد و پيغمبر شود . عبد المطّلب از آن ترس بازآمد و مسرور گشت . و آنگاه كه اجلش نزديك شد و مرگش فرا رسيد ، ابو طالب را طلب داشت و گفت : اى ابو طالب ، حفظ كن اين غلام را كه بوى پدر نشنيده است و شفقت مادر نديده است او را از جسد خود به منزلهء كبد بدار ، همانا من ترك همهء اولاد خود كردم و وصيّت او را با تو مىكنم و من ابصر ناسم « 1 » در حق او ، او را به لسان و مال و دست نصرت كن ، زود باشد كه او سيّد قوم شود ، آيا وصيّت مرا قبول كردى ؟ ابو طالب عرض كرد : بلى . فرمود : دراز كن دست خود را . و ابو طالب دست فراداشت .\r\nپس عبد المطّلب دست او را بگرفت و از وى عهد بستد و آنگاه گفت : مرگ بر من سبك گشت ، اميد داشتم كه زنده مانم تا زمان او را دريابم . و محمّد عليه السّلام را بر سينهء خود بگذاشت و بگريست و دختران خود را كه در آن مجلس حاضر بودند فرمود كه : بر من بگرييد و مرثيه بگوئيد و بخوانيد كه قبل از مرگ بشنوم . و شش تن از دختران آن حضرت حاضر بودند بدين گونه : اول : صفيه ، دوم : برّه ، سيم : عاتكه ، چهارم : ام حكيم البيضاء ، پنجم : اميمه « 2 » ، ششم : اروى .\r\nپس هر يك قصيده‌اى در مرثيهء پدر بگفتند و بخواندند و چون آن جمله را نگاشتن از رسم تاريخ‌نگاران بيرون شود از هر قصيده يك دو بيت نگاشته آمد ، اما صفيه گفت :\r\n\r\nبيت\r\n ارقت لصوت نايحة بليل * على رجل بقارعة الصّعيد \r\n\r\n\r\n","description":"","footnote":"\r\n( 1 ) . بيناترين مردمم .\r\n( 2 ) . متن : فاطمه\r\n","page_name":" 208 ","page_number":246},
  {"content":"\r\n\r\n ففاضت عند ذلكم دموعى * على خدّى كمنحدر الفريد \r\n على الفياض شيبه ذى المعالى * ابيك الخير وارث كلّ جود \r\nبعد از او برّه آغاز سخن كرد و اين شعر بگفت و بگريست :\r\n\r\nبيت\r\n أ عينيّ جودا بدمع درر * على طيّب الخيم و المعتصر \r\n على شيبة الحمد ذى المكرمات * و ذى المجد و العزّ و المفتخر « 1 » \r\nاز پس او عاتكه زبان برگشاد و اين شعر انشاد كرد :\r\n\r\nبيت\r\n أ عينيّ جودا و لا تبخلا * بد معكما بعد نوم النّيام \r\n على شيبة الحمد وارى الزّناد * و ذى مصدق بعد ثبت المقام \r\nبعد از او امّ حكيم البيضاء بگريست و اين شعرها بخواند :\r\n\r\nبيت\r\n الا يا عين جودى و استهلّى * و ابكى ذا النّدى و المكرمات \r\n و ابكى خير من ركب المطايا * اباك الخير تيار الفرات \r\n طويل الباع شيبة ذى المعالى * كريم الخيم محمود الهبات \r\n\r\n\r\n","description":"","footnote":"\r\n( 1 ) . در طبقات اين اشعار منسوب به اميمه است و چنين آورده است :\r\n أ عينيّ جودا بدمع درر * على طيّب الخيم و المعتصر \r\n على ما جد الجدّ و ارى الزناد * جميل المحيا عظيم الخطر \r\n على شيبه الحمد ذى المكرمات * و ذى المجد و العز و المفتخر \r\n و ذى الحلم و الفضل فى النائبات * كثير المكارم جمّ الفخر \r\n له فضل مجد على قومه * مبين يلوح كضوء القمر \r\n اتته المنايا فلم تشوه * به صرف الليالي و ريب القدر \r\nيعنى : اى دو چشم من ، اشك‌ريزان خود را بر فرخنده سيرت بخشنده نثار كنيد ، بر والاتبارى كه آتش‌زنه‌ها را بر مىافروخت و سخت پسنديده و بزرگ منزلت بود ، شيبة الحمد كه داراى اخلاق و مجد و عزّت و مايهء افتخار بود ، كسى كه داراى بردبارى و گذشت بود ، در گرفتارىها مكارم اخلاق بسيار داشت و افتخار فراوانى را دارا بود ، او از همهء قوم خود شريف‌تر و گزيده‌تر بود و آشكارا همچون پرتو ماه مىدرخشيد ، مرگ او را در ربود و با گذشت روزگار و سرنوشت ، او را هم از پاى در آورد .\r\nواقدى گويد : چون اشعار را كه اميمة خواند شنيد و زبانش از كار افتاده بود با سر خود اشاره كرد كه راست مىگويى و من اين چنين بودم ( طبقات 1 / 113 ، 114 ) .\r\n","page_name":" 209 ","page_number":247},
  {"content":"\r\n\r\nآنگاه اميمه سر برداشت و لختى بگريست و اين ابيات بخواند :\r\n\r\nبيت\r\n ألا هلك الرّاعى العشيرة ذو الفقد * و ساقى الحجيج و المهامى عن المجد \r\n ابو الحارث الفيّاض خلّى مكانه * فلا تبعدنّ كلّ حىّ الى بعد \r\nاز پس او نوبت به اروى رسيد ، وى نيز بگريست و اين شعرها بگفت :\r\n\r\nبيت\r\n بكت عينى و حقّ لها البكاء * على سمح سجيّته الحياء \r\n على الفيّاض شيبة ذى المعالى * أبيك الخير ليس له كفاء \r\nعبد المطّلب اين جمله بشنيد و از جهان بگذشت و در اين هنگام صد و بيست 120 ) بيست‌ساله بود ، و از پس او ابو طالب كفالت پيغمبر صلّى اللّه عليه و آله را مىكرد ، چنان كه مذكور خواهد شد ، و منصب ولايت و سقايت زمزم بعد از عبد المطّلب ، عباس بن عبد المطّلب رسيد و او بداشت تا ظهور اسلام و پيغمبر صلّى اللّه عليه و آله با او تفويض داشت ، و با او بماند تا اولادش به ميراث بردند ، و سلاطين بنى عباس همىداشتند .\r\nو چند قانون عبد المطّلب در عرب بگذاشت كه در اسلام با شريعت مطابق افتاد .\r\nاول : آنكه زنان پدران را بر فرزندان حرام كرد .\r\nدوم : آنكه گنجى يافت و خمس آن را در راه خدا بداد و در اسلام خمس برقرار گشت .\r\nسيم : چاه زمزم را حفر كرد و سقايت حاج نمود .\r\nچهارم : ديت مرد را صد ( 100 ) شتر نهاد .\r\nپنجم : طواف مكه غير معين بود ، آن را بر همت شوط مقرّر بداشت . الصّلاة و  السَّلامُ عَلى مَنِ اتَّبَعَ الْهُدى  .\r\n\r\n","description":"","footnote":"","page_name":" 210 ","page_number":248},
  {"content":"\r\n\r\n\r\nجلوس مرزبان در يمن شش هزار و صد و هفتاد و سه سال بعد از هبوط آدم عليه السّلام بود « 1 »\r\nبعد از آنكه وهرز كه شرح حالش مرقوم شد وداع جهان گفت و تخت سلطنت يمن از پادشاه تهى گشت ، اين خبر به ملك الملك عجم كه در اين وقت هرمز بود بردند ، وى مرزبان را كه پسر اكبر و ارشد وهرز بود به سلطنت يمن برگماشت و منشور پادشاهى به دو فرستاد و مرزبان به تخت سلطنت جاى كرد و كار ملك بر وى راست گشت . پس دست ظلم و اعتساف برگشاد و مردم را زحمت فراوان كرد .\r\nچون اين خبر به هرمز بردند و از جوار او بناليدند او را از سلطنت خلع كرد و فرزندش باذان را پادشاهى بداد چنان كه مذكور خواهد شد ، و مدّت ملك مرزبان نه ( 9 ) سال بود .\r\n\r\nجلوس فنتهرب در حيره شش هزار و صد و هفتاد و پنج سال بعد از هبوط آدم عليه السّلام بود « 2 »\r\nچون قابوس بن منذر از اين جهان رخت بدر برد ، اين خبر به حضرت هرمز كه در اين وقت پادشاه عجم بود برداشتند ، ملك المكوك ايران ، فنتهرب فارسى را كه يكى از بزرگان مملكت فارس بود ، از بهر اين مهم اختيار كرد ، سلطنت حيره را به دو گذاشت و منشور خلعت به دو داد پس فنتهرب زمين خدمت بوسيده به حيره آمد و به نظم و نسق ملك بپرداخت و مدت پادشاهى او در حيره يك سال بود .\r\n\r\n\r\n","description":"","footnote":"\r\n( 1 ) . برابر ص 434 جلد دوم از كتاب اول چاپ سنگى ناسخ التواريخ .\r\n( 2 ) . برابر ص 435 جلد دوم از كتاب اول چاپ سنگى ناسخ التواريخ .\r\n","page_name":" 211 ","page_number":249},
  {"content":"\r\n\r\n\r\nسفر پيغمبر آخر الزمان به شام شش هزار و صد و هفتاد و پنج سال بعد از هبوط آدم عليه السّلام بود\r\nچون دوازده ( 12 ) سال و دو ( 2 ) ماه و ده ( 10 ) روز از مدّت زندگانى محمّد عليه السّلام برآمد ، ابو طالب عليه السّلام از بهر تجارت سفر شام را تصميم عزم داد ، آن حضرت نزد وى آمد و گفت : اى عم اكنون كه سفر شام خواهى كرد مرا به كه مىسپارى ؟ ابو طالب آب در چشم بگردانيد و گفت : تو را با خويشتن خواهم برد . بعضى از مردم قريش گفتند ، محمّد هنوز كودك است و زحمت سفر و حرارت هوا را نتواند برتافت .\r\nابو طالب فرمود : من هرگز نتوانم از وى جدا شوم و كار سفر را راست كرده از مكه بيرون زد .\r\nو آن حضرت را بر شترى سوار كرده هميشه از پيش روى خود سير مىداد و چون هوا تافته مىگشت سحاب سفيدى پديد شده بر سر آن حضرت سايه مىانداخت و گاه بود كه ميوه‌هاى گوناگون نثار مىكرد و بسا بود كه در آن راه آب را قربه‌اى « 1 » به دو دينار مىخريدند و در اين سفر كه پيغمبر با ايشان بود به هر جا نازل مىشدند بركه‌ها پرآب مىگشت و زمينها خضارت مىيافت و علف و خوردنى ارزان بود ، و بسا بود كه از مردم قافله ، شترى ناتوان مىگشت و از رفتار فرومىماند ، آن حضرت پيش شده دست بر پشت آن مىكشيد و در حال توانا و رونده مىگشت ، بدين گونه طىّ مسافت كرده تا به قريهء كفر برسيدند و از آن ده تا بصرى كه اول شهر است از شهرهاى شام شش ميل مسافت بود .\r\nو در آنجا مردى كه جرجيس نام داشت و ابو عداس كنيت بودش و او را به لقب\r\n\r\n\r\n","description":"","footnote":"\r\n( 1 ) . قربه : مشك را گويند .\r\n","page_name":" 212 ","page_number":250},
  {"content":"\r\n\r\nبحيرا مىخواندند و پسر ابى ربيعه بود و بر شريعت عليه السّلام و روش رهبانان مىزيست ، صومعه‌اى داشت كه هم‌اكنون به دير بحيرا مشهور است ، و او مردى به غايت بزرگ و نامور بود ، چنان كه نوشيروان به دو نامه مىكرد و او را بزرگوار مىداشت و اين بحيرا در كتب انبياى سلف و نامه‌هاى باستان ديده بود كه پيغمبر آخر الزّمان به صومعهء او عبور خواهد كرد و او را ديدار خواهد نمود .\r\nو روزگارى بود كه بدين آرزو انتظار مىبرد ، روزى بر بام صومعه بود و چشم به راه مىداشت ، ناگاه كاروانى ديد كه طىّ مسافت مىكند و ابرى سفيد بر ايشان سايه انداخته و هيچ از كاروانيان كناره نمىجويد . بحيرا با خويش انديشيد كه مقصود من در اين كاروان تواند بود ، و از آن سوى ابو طالب نگران بود ، ناگاه آن صومعه را ديد كه مانند دابه به جنبش آمده به سوى قافله همىآمد و چون نزديك رسيد بايستاد ، پس بحيرا از صومعه بيرون شده به ميان قافله همىآمد و با هيچ كس سخن نگفت تا آن حضرت را بديد كه سحاب بر سر او ايستاده بود . پس به نزديك او شد و گفت : ان احدا فأنت أنت و كاروانيان در آنجا فرود شدند و در كنار درختى خشك كه اغصان اندك داشت جاى كردند . در حال آن درخت سبز گشت و شاخه‌هايش بباليد و به سوى آن حضرت متمايل گشت و سه گونه ميوه آورد كه يكى از آن زمستانى و دو ديگر تابستانى بود .\r\nمردم قافله در عجب شدند و بحيرا نيك به حيرت رفت و آنگاه بشد و از بهر پيغمبر طعامى بياورد ، چندان‌كه او را كفايت كند و گفت : كيست متولى امر اين پسر ؟\r\nابو طالب فرمود : منم . گفت : تو را با وى چه نسبت است ؟ فرمود : عمّ اويم . عرض كرد كه : او را عمّ بسيار است تو كدامى ؟\r\nابو طالب فرمود : من برادر پدر اويم از يك مادر . بحيرا گفت : اشهد انّه هو و الّا فلست بحيرا پس با ابو طالب گفت : مرا اجازت دهى كه اين طعام به نزديك وى برم ؟\r\nابو طالب او را اجازت داد و به آن حضرت گفت : اى فرزند اين مرد دوست دارد كه تو را اكرام كند از طعام او كناره مفرماى ، آن حضرت با بحيرا فرمود : اين طعام از بهر من است يا اصحاب را نيز بهره بود ؟ عرض كرد كه : خاصّ از بهر تو است . فرمود كه : من هرگز بىاين جماعت طعام نخورم ، بحيرا عرض كرد كه : مرا زياده از اين خوردنى به دست نيست ، فرمود : تو اجازت كن تا همين مقدار را با ايشان خورم . بحيرا بدان\r\n\r\n","description":"","footnote":"","page_name":" 213 ","page_number":251},
  {"content":"\r\n\r\nرضا داد .\r\nپس آن حضرت كاروانيان را پيش نشاند و ايشان يكصد و هفتاد ( 170 ) مرد بودند و جمله از آن طعام سير بخوردند و بحيرا بر سر آن حضرت ايستاده بود و نظاره مىكرد بر كثرت مردم و طعام اندك ، پس در ساعت پيش شد و سر آن حضرت را ببوسيد و گفت : و انت هو و ربّ المسيح و النّاس و لا يفهمون . يكى از مردم قافله با بحيرا گفت : ما بسيار بر تو گذشته‌ايم و هرگز اين اكرام با ما نكردى ، در اين سفر تو را چه افتاده ؟\r\n[ بحيرا 
  ] گفت : من مىبينم چيزى كه شما نمىبينيد و مىدانم چيزى كه شما نمىدانيد ، همانا در تحت اين شجره پسرى است كه آنچه من از او مىدانم اگر شما بدانيد هرآينه او را بر گردن خود مىكشيد تا به وطن برسانيد ، و من شما را از بهر او اكرام مىكنم و مىبينم پيش روى او نورى ميان آسمان و زمين ، و مىبينم مردمى كه مروحه‌هاى « 1 » ياقوت و زبرجد دارند و او را مروحه جنبانند ، و گروهى بر او ميوه‌ها نثار مىكنند ، و اين سحاب كه هرگز از سر او دور نشود علامتى است و صومعه من به سوى او چون دابه همىرفت و اين شجر به بركت او سبز شد ؛ و اين برگها از ايام بنى اسرائيل تاكنون خشك است و اكنون به بركت وى آب آورد و اين همه از آثار پيغمبرى است كه از ارض تهامه خروج كند و او از اولاد اسماعيل عليه السّلام باشد .\r\nپس روى با رسول اللّه كرد و گفت : سؤال مىكنم به حق لات و عزّى از تو سه چيز را . آن حضرت از شنيدن اين نامها در خشم شد و گفت : بدين نامها از من سؤال مكن كه من هيچ كس را چندين دشمن ندارم كه ايشان را . بحيرا او را به خداى سوگند داد و از خواب و بيدارى و بعضى واردات آن حضرت سؤال كرد و پاسخ شنيد و جمله را با آنچه خود مىدانست برابر يافت و بر پاى آن حضرت افتاد بوسه زد و گفت : تو آنى كه عرب و عجم طوعا او كرها متابعت تو كنند و لات و عزّى را درهم شكنى و مكّه را مالك شوى همانا روز ولادت تو زمين بخنديد و تا قيامت خندان است و شياطين و اصنام بگريستند و تا قيامت گريانند .\r\nپس روى با ابو طالب كرد و گفت : در حفظ و حراست او نيك بكوش كه اهل كتاب با او خصم‌اند و چون او را ببينند بشناسند و زيان كنند . و اين بحيرا بعد از\r\n\r\n\r\n","description":"","footnote":"\r\n( 1 ) . مروحه : بادبزن\r\n","page_name":" 214 ","page_number":252},
  {"content":"\r\n\r\nظهور اسلام از رسول اللّه صلى اللّه عليه و آله عبد اللّه نام يافت .\r\n\r\n[ واقعهء قتل عماره به دست عمرو بن العاصى 
  ]\r\nهمانا وقتى عمارة بن الوليد المخزومى به اتّفاق عمرو بن العاصى كه از قبيلهء بنى سهم است براى تجارت به سوى حبشه سفر كردند و عماره مردى زن‌باره « 1 » بود ، روزى چنان افتاد كه با عمرو نشسته خمر بخوردند و مست شدند ، پس عماره روى با زن عمرو كرد و گفت : من تو را نيك دوست مىدارم نيك است كه تو نيز با من مهربان باشى .\r\nعمرو با زن خويش گفت : پسر عمّ خود را به برادرى پذيرفتار باش و او نيز سر رضا فرود كرد ، اما عمرو در نهان بر زن خويش بترسيد و از آن پس خمر اندك همىخورد تا مبادا بىخود شود و عماره با زن او فسادى كند ، بدين گونه طىّ مسافت كرده تا به كنار بحر رسيدند و به كشتى درآمدند ، ناگهان روزى عمرو از بهر حاجت بر لب كشتى آمد و عماره فرصت به دست كرده لطمه‌اى به دو زد و او را به دريا انداخت ، عمرو چون مردى شناگر بود قوت كرده آب را بپيمود و به كشتى درآمد .\r\nعماره چون ديد مقصود به دست نشد از در فريب درآمد و با عمرو سوگند ياد كرد كه من مىدانستم تو مرد شناگرى از اين روى مزاح كردم و تو را به آب افكندم ، اما عمرو در نهانى خصمى او را در دل نهاد و كمر به قتل او بست و خواست تا پدر و خويشان خود را در خون عماره آلوده نكند ، نامه‌اى به العاصى نوشت كه در ميان قبايل از من تبرّا بجوى و مرا از فرزندى خود خلع كن .\r\nچون نامهء وى به العاصى رسيد گفت : همانا عمرو و عماره خصومت خواهند كرد و فرزندان خود را از آمد و شد با بنى مغيره و بنى مخزوم منع كرد و بنى سهم نيز اين سخن را پذيرفتار شدند و هر دو طايفه منادى در مكه بيرون كردند ، بنى سهم از عمرو و بنى مخزوم از عماره تبرّا جستند الّا سود بن مطّلب ، چون اين بشنيد و\r\n\r\n\r\n","description":"","footnote":"\r\n( 1 ) . زن‌دوست\r\n","page_name":" 215 ","page_number":253},
  {"content":"\r\n\r\nحيلت عمرو را مىدانست ، گفت : و اللّه كه خون عماره هدر شد .\r\nبالجمله : ايشان در حبشه مدّتى بزيستند و عماره نيرنگى انداخته با يكى از پردگيان نجاشى راه مصاحبت جست و گاه‌گاه با عمرو اين سخن در ميان نهاد . عمرو با او گفت : هرگز اين سخن از تو استوار ندارم كه بتوانى با پردگيان نجاشى راه كرد ، اگر راست‌گوئى از آن عطر و دهن كه خاص نجاشى است نشانى به من آر ، عماره برفت و قاروره‌اى از عطر نجاشى از معشوقه بگرفت و به نزد عمرو آورده به دو سپرد ، عمرو آن را برگرفت و وقتى به دست كرده به نزديك نجاشى آورد و گفت : مرا پسر عمّى ديوانه است و بيم دارم كه به جسارت او من خسارت برم ، اينك با يكى از پردگيان تو راه كرده و اين قارورهء عطر از وى به من آورده .\r\nنجاشى چون آن بديد و ببوئيد گفت : راست است ، اين عطر جز در نزد زنان من يافت نشود و از آنجا كه مكروه مىداشت از قريش كسى را به قتل رساند عماره را حاضر كرد و چند تن از ساحران را طلب فرمود تا عماره را عريان كرده در احليل او بادى بدميدند ، در حال عماره از مردم هارب گشت و سر به بيابان نهاد و هميشه با وحوش سير كرد و با وحوش به مورّد « 1 » و آبگاه آمد ، و اين ببود تا زمان خلافت عمر بن خطاب در آن هنگام بحيرا به حبشه بود روزى بر لب آبگاه به كمين عماره بنشست و چون او با وحوش به آبگاه آمد ، بوى مردم شنيد و خواست بگريزد ، بحيرا بدويد و او را بگرفت ، عماره همى فرياد كرد كه اى بحيرا مرا رها كن كه هم‌اكنون جان بدهم ، و بحيرا او را رها نكرد ، لا جرم عماره در دست بحيرا جان بداد .\r\nاكنون بر سر داستان رويم .\r\nگويند : آن روز كه كاروان قريش به صومعهء بحيرا مىرسيد بامدادان هفت تن از يهوديان از اراضى روم به نزد بحيرا آمدند و گفتند : چنان معلوم كرده‌ايم كه امروز محمّد بن عبد اللّه كه مدعى پيغمبرى خواهد بود و ناسخ اديان انبيا خواهد گذشت بدين جا نزول خواهد نمود و ما از بهر آن شتافته‌ايم كه اگر توانيم او را به قتل رسانيم ، باشد كه تو ما را نيز اعانت كنى . بحيرا گفت : چنين كس كه شما گوئيد كه خداى تعالى او را در كتب انبيا ياد كرده و از بهر پيغمبرى فرستاده چگونه كس تواند به دو دست يافت ؟ ! چنين كس را هم خداى نگاهبان باشد ؛ شما از اين انديشهء خام\r\n\r\n\r\n","description":"","footnote":"\r\n( 1 ) . مورد : آبگاه را گويند .\r\n","page_name":" 216 ","page_number":254},
  {"content":"\r\n\r\nبگذريد ، ايشان گفتند : راست گفتى و از آنچه در خاطر داشتند بر حذر شدند .\r\n\r\n[ بوسه بر خال نبوّت 
  ]\r\nمع القصه : ابو طالب به اتفاق كاروانيان از نزد بحيرا بيرون شد و چون به شام درآمد مردم از هر جانب براى ديدار پيغمبر شتاب مىكردند در جمال او نگران مىشدند ، نسطورا كه بر شريعت عيسى و يكى از رهبانان بود سه روز از پى هم به مجلس پيغمبر در مىآمد و با هيچ كس سخن نمىكرد ، روز سيم ابو طالب به او گفت :\r\nاى راهب چه مىخواهى ؟ گفت : مىخواهم بدانم نام اين كودك چيست ؟ فرمود :\r\nمحمّد بن عبد اللّه ، رنگ از ديدار او برفت ، و عرض كرد كه : مىخواهم پشت او را برهنه مشاهده كنم ، چون جامه را از كتف آن حضرت دور كردند و خاتم نبوت را ديدار كرد ، پيش شده ببوسيد و بگريست و گفت : اى ابو طالب او را زود به وطن رسان كه دشمنانش بسيارند .\r\nو چندان‌كه ابو طالب در شام بود هر روز آن راهب طعامى از بهر آن حضرت مىآورد و آن روز كه مىخواستند از شام كوچ دهند ، پيراهنى از بهر آن حضرت به هديه آورد و خواستار شد كه به دو پوشانند .\r\nابو طالب بدان رضا نداد و آن پيراهن را خود بپوشيد تا نسطورا دل شكسته نشود و از شام كوچ داده عزيمت مكه كردند و آن روز كه به مكه در مىآمدند تمامت قريش ايشان را استقبال كردند و هم ابو جهل از جمله پذيرندگان « 1 » بود و مست طافح پذيره ساخته بود .\r\nبعضى از مورخين بر آنند كه ابو طالب را چون بحيرا از دشمنان پيغمبر عليه السّلام بيم داد از سفر شام عزم بگردانيد و آن حضرت را برداشته از همانجا مراجعت كرد و برخى گويند كه آن حضرت را بازفرستاد و خود به شام رفت .\r\n\r\n\r\n","description":"","footnote":"\r\n( 1 ) . استقبال‌كننده\r\n","page_name":" 217 ","page_number":255},
  {"content":"\r\n\r\n\r\n[ سفر دوم 
  ]\r\nو ديگر سفر آن حضرت در سال هفدهم ولادتش بود ، در آن وقت زبير بن عبد المطّلب و به روايت برخى ، عباس بن عبد المطّلب را سفر يمن پيش آمد و از ابو طالب خواستار شد كه پيغمبر را از بهر بركت با او همراه كند ، ابو طالب ملتمس او را مقبول داشت و آن حضرت با عمّ خويش سفر يمن كرد و بسا معجزات در راه از وى مشاهده رفت .\r\nو چون سال بيستم ولادتش پيش آمد فرشتگان بر وى ظاهر شدند . روزى آن حضرت با ابو طالب فرمود كه : دوش سه تن بر من ظاهر شدند و گفتند : اين اوست اما وقت ظهورش نرسيده . و پس از روزى چند باز به نزديك ابو طالب آمد و گفت :\r\nاى عم سه كس بر من ظاهر شد و دست بر شكم من درآورد چنان كه هنوز آن راحت با من است ، ابو طالب آن حضرت را به نزد كاهنى آورد كه هم در مكّه طبيب مرضى او بود و حال او را بگفت و طلب مداوا كرده ، مرد كاهن جميع اعضاى آن حضرت را نيك احتياط كرد و علامتى بر كتف داشت مشاهده نمود ، پس گفت : اى ابو طالب ، اين جوان را هيچ مرض نيست و هرگز شيطان به دو دست نيابد و اين فرشتگان خدايند كه بر او ظاهر مىشوند و حال او را باز مىپرسند .\r\nو هم در آن ايام آن حضرت در خواب ديد كه مردى بر او ظاهر شد و دست بر دوش او نهاد ، آنگاه دست در اندرون سينهء او برد و قلبش را از جاى برآورد و بر دست گرفت و گفت : دلى است پاك در بدنى پاك ، و از آن پس دل مباركش را در جاى خود نهاد .\r\n\r\n","description":"","footnote":"","page_name":" 218 ","page_number":256},
  {"content":"\r\n\r\n\r\nجلوس نعمان بن منذر « 1 » شش هزار و يكصد و هشتاد سال بعد از هبوط آدم عليه السّلام بود\r\nنعمان پسر منذر بن منذر ماء السّماء است و برادرزادهء عمرو بن هند - و شرح حال ايشان از پيش مرقوم افتاد - و كنيت نعمان ، ابا قابوس است و او بعد از منذر بن منذر ماء السّماء پادشاهى حيره يافت و در سبب سلطنت او از اين قصه گريز نباشد .\r\n\r\n[ داستان ايوب بن مجروف و فرزندانش 
  ]\r\nهمانا ايوب بن مجروف بن عامر بن عصيّة بن امرؤ القيس بن زيد مناة بن تميم بن مرّة بن ادد بن الياس بن مضر بن نزار مردى شاعر و سخندان بود ، و او اول كس است كه در عرب ايوب نام يافت و او و اهلش بر روش عيسى عليه السّلام و دين نصارى بودند و در يمامه سكونت داشتند .\r\nاز قضا در ميان ايوب و اولاد امرؤ القيس بن زيد مناة كه هم از عم‌زادگان او بود فتنه‌اى حادث شد و قتلى واقع گشت ، و كار آن فتنه چندان بالا گرفت كه سكون ايوب در يمامه متعذّر افتاد . لا جرم با اهل خويش از آن اراضى كوچ داده روانهء حيره گشت و در خانهء اوس بن قلام كه از طرف زنان با او نسبتى داشت فرود شد ، و اوس قدم او را گرامى داشته در سراى خويشتن سكون فرمود .\r\nو روزگارى دراز با او بزيست آنگاه روزى با ايوب گفت كه : من پير شده‌ام بيم دارم\r\n\r\n\r\n","description":"","footnote":"\r\n( 1 ) . برابر ص 441 جلد دوم از كتاب اول چاپ سنگى ناسخ التواريخ .\r\n","page_name":" 219 ","page_number":257},
  {"content":"\r\n\r\nكه اجل من فرا رسد و پس از مرگ من اولاد من قطع رحم كنند و حق تو چنان كه سزاى توست نگاه ندارند ، نيكو آن است كه در بلدهء حيره هر خانه و هر زمين كه تو اختيار كنى از بهر تو بخرم و به تيول و سيورغال « 1 » تو دهم تا پس از من در آنجا زندگانى كنى و خانهء اوس در غربى حيره بود . ايوب گفت : عصام بن عقد كه يكى از بنى حارث بن كعب است روزگارى است كه با من پيمان مودّت استوار دارد و خانهء او در شرقى حيره است ، اگر خواهى در جنب سراى او خانه‌اى از بهر من بنيان فرماى .\r\nاوس اين سخن از وى بپذيرفت و در پهلوى خانهء عصام زمينى از بهر وى به سيصد ( 300 ) اوقيه « 2 » زر بخريد و صد ( 100 ) اوقيه زر و دويست ( 200 ) شتر و عددى از اسبان تازى به دو عطا كرد تا هر وقت خواهد به خانهء خود رود . و ايوب در خانهء اوس بماند تا او وداع جهان گفت ، پس از مرگ او اموال و اثقال و زنان و فرزندان خود را برداشته به خانهء خويش رفت . و اين ايوب را پسرى بود كه زيد نام داشت و از بهر او دخترى از آل قلام بگرفت و زيد ازو پسرى آورد و نام او را حمار نهاد .\r\nبالجمله ملوك حيره در حقّ ايوب و فرزندش زيد كمال ملاطفت مرعى مىفرمودند و جايزه‌اى بزرگ و صله‌اى عظيم عطا مىكردند ؛ و بنى امرؤ القيس دست به حيره نداشتند كه از ايوب و اولاد او خون خويش طلب كنند .\r\nاز قضا روزى چنان افتاد كه زيد بن ايوب با چند تن از مردم حيره به نخجيرگاه شد و از دنبال شكارى به تاخت تا از مردم خويش دور افتاد ، ناگاه با مردى از بنى امرؤ القيس دوچار شد او زيد را نگريست كه سخت با ايوب شبيه است ، پيش شد و از وى پرسيد تو كيستى ؟ گفت : از بنى تميم . گفت : در كجا سكون دارى ؟ گفت :\r\nدر حيره . گفت : آيا با ايوب نسبتى دارى ؟ گفت : فرزند اويم . پس كين كهن به ياد آورد و زيد را با خويش مشغول كرد و ناگاه تيرى از قفاى او گشاد داد چنان كه در ميان دو كتف او آمد و همچنان در پشت اسب معلق بمرد و خود از طرفى بگريخت .\r\nمردم زيد او را تا شامگاه نيافتند و روز ديگر از هر سوى تاخته جسد او را بدست كردند و بر اثر قاتل او بشتافتند تا به دو رسيدند و او مردى كماندار بود و آن روز را تا\r\n\r\n\r\n","description":"","footnote":"\r\n( 1 ) . سيورغال : به معنى انعام و بخشش .\r\n( 2 ) . اوقيه : برابر چهل درم سيم [ نقره 
  ] است .\r\n","page_name":" 220 ","page_number":258},
  {"content":"\r\n\r\nشامگاه با ايشان رزم آزمود و يك تن ديگر از بنى حارث بن كعب بكشت ، و چون شب سياه شد بىآسيب راه خويش گرفته فرار كرد . و مردم زيد بىنيل مرام مراجعت كردند .\r\nو از پس زيد فرزندش حمار در ميان خالان خود كه از آل قلام بودند بزيست تا به حد رشد و تميز رسيد ، آنگاه روزى چنان افتاد كه حمار از خانه بدر شد و با يكى از اطفال بنى لحيان منازعت كرد و او را لطمه‌اى زد و پدر آن كودك برسيد و حمار را سخت بزد . پس حمار به نزد مادر آمده بگريست و مادرش از خويشان خود رنجيده خاطر شده ، حمار را برداشت و به خانهء پدرش زيد بن ايوب آورد و او را تعليم كتابت فرمود تا سخت نيكو بنوشت ، چنان كه نام او بلند گشت و نعمان بن اسود كه در آن هنگام سلطنت حيره داشت نام او بشنيد و او را به حضرت خويش آورده دبير ساخت و نيكو بداشت .\r\nو از پس مدتى حمار از قبيلهء بنى طى زنى بگرفت و از او پسرى آورده زيد نام او نهاد . و او چون به حد رشد و تميز رسيد كلمات عرب و علم ادب بياموخت تا نيك دانشور گشت .\r\nو اين حمار را از بزرگان عجم كه در حيره سكون داشتند دوستى بود كه فروخ - شاهان نام داشت ، از اين روى چون مرگ حمار نزديك شد فرزند خود زيد را به فروخ‌شاهان سپرد . و بعد از مرگ او فروخ شاهان ، زيد را به سراى خويش آورده زبان فارسى بياموخت تا در لغات عرب و عجم نيك دانا گشت ، پس در حضرت نوشيروان كه در اين وقت ملك الملوك عجم بود از حسن طويت و صفاى نيت و حصافت عقل و رزانت رأى زيد شطرى بازراند تا او را در زمرهء رسولان و فرستادگان مربوط داشت و از اين روى زيد را در حيره حشمتى به سزا بدست شد ، چنان كه بعد از مرگ منذر ماء السّماء ، فروخ شاهان مردم حيره را برمىانگيخت كه زيد را به سلطنت بردارند ، اما نوشيروان ، عمرو بن منذر را اختيار فرمود - چنان كه مذكور شد - .\r\nبالجمله زيد بن حمار نيز دختر ثعلبة العدويه را كه نعمه نام داشت به زنى بگرفت و ازو پسرى آورد و او را به نام عدىّ خواند . و فروخ شاهان را نيز پسرى به وجود آمد و او را شاهان مرد نام نهاد . و اين هر دو با هم برآمدند و اديب و لبيب شدند ،\r\n\r\n","description":"","footnote":"","page_name":" 221 ","page_number":259},
  {"content":"\r\n\r\nچنان كه در ميان عرب نامدار بودند ، و همچنان در شعر ساختن و اسب تاختن و تير انداختن و گوى و صولجان « 1 » باختن نادرهء جهان شدند .\r\nو در اين وقت چنان افتاد كه فروخ شاهان فرزند خود شاهان مرد را برداشته از حيره به مداين آمد و آن روز كه به حضرت نوشيروان بار يافت از قضا دو پرندهء نر و ماده بر لب بام ملك عجم فرود شده با هم طرح نر و مادگى بستند و باد در گلوى يكديگر دميدند . نوشيروان را از كردار ايشان شرم آمد اين صورت را مكروه داشت ، پس روى با فروخ شاهان كرد و گفت : شما را در چاكرى كار با تير و كمان است اگر اين دو طاير را يكى تو و آن ديگر را فرزندت شاهان مرد به زخم تير نگونسار كنيد بفرمايم دهان شما را از جواهر شاداب آكنده كنند ، و اگر نه از من عقاب و عذاب خواهيد يافت . پدر و پسر كمان برگرفتند و هر يك يكى از آن دو طاير را نگون آوردند . نوشيروان را كردار ايشان پسنديده افتاد و حكم داد تا دهان هر دو تن را از گوهر بياكندند و شاهان مرد را ملازم ركاب خويش ساخت .\r\nدر اين وقت فروخ شاهان فرصت به دست كرده عرض كرد كه مردى از عرب در خانهء من است كه ربيب من بوده و زيد نام اوست ؛ و او را پسرى است كه عدىّ نام دارد ، امروز افصح و اكتب ناس اوست در زبان عرب و عجم ، كارى به كمال دارد و نيك فايق الحسن و جميل الوجه است . چندان بگفت كه انوشيروان را دل بفريفت و عدىّ را به درگاه آورده كاتب حضرت ساخت . و عدىّ ملازم درگاه نوشيروان بود جز اينكه در هر سال يك ماه و دو ماه رخصت حاصل كرده سفر حيره مىكرد و كار خود را در آن بلده راست كرده ديگر باره به دار الملك مداين مىشد . و آن مدت كه در حيره بود مردم حيره عظيم بزرگوارش مىداشتند ، چنان كه هرگاه به مجلس منذر بن منذر ماء السّماء كه در اين وقت سلطنت حيره داشت در مىرفت هر كه در انجمن او بود بر پاى مىايستاد تا او نمىنشست هيچ كس را نيروى نشستن نبود ، و با اينكه پدرش زيد را كمال حشمت بود و پيوسته در حيره سكون مىفرمود عظمت وى از پدر افزون گشت .\r\nبالجمله بر قانون بود كه زيد از بهر نظم ضياع و عقار در حيره مىزيست و عدىّ در حضرت نوشيروان بود . و پس از نوشيروان ملازمت هرمز داشت و چنان افتاد كه\r\n\r\n\r\n","description":"","footnote":"\r\n( 1 ) . صولجان : چوگان .\r\n","page_name":" 222 ","page_number":260},
  {"content":"\r\n\r\nهرمز ، عدىّ را به رسالت نزديك قيصر فرستاد و طاريس كه در اين وقت امپراطور ممالك روم بود - چنان كه مذكور شد - او را بزرگوار داشت و خواست تا بسطت ملك و فسحت مملكت خويش را به دو عرضه نمايد تا چون به حضرت شهنشاه عجم پيوندد از عظمت قيصر خبر دهد . لا جرم تنى چند را با او همراه كرده در اطراف بلاد و امصار خويشش همى سير داد ، و از اين روى سفر عدىّ به درازا كشيد .\r\nو در زمان غيبت او چنان افتاد كه منذر بن ماء السّماء كه در اين هنگام سلطنت حيره داشت دست به ظلم و اعتساف برآورد و مردم را بىجرمى همىبيازرد و به دست هر كس چيزى نفيس بيافت اخذ كرد تا خرد و بزرگ به ستوه شدند و دل بر آن نهادند كه منذر را به قتل آورند و زيد را به سلطنت بردارند . پس همگروه شده به درگاه زيد آمدند و انديشهء خويش را بازراندند . زيد در جواب گفت كه : من هرگز پادشاهى حيره نكنم و نيز شما را بدين سختى نخواهم گذاشت ، اگر اجازت دهيد من خود منذر را ديدار كنم و كردار زشت او را با او عرضه دارم و او را بياگاهانم كه :\r\nاگر كار بدين گونه كنى زود باشد كه از تخت سلطنت فرود شوى و اگر نه از در رفق و مدارا باش و كار به عدل و انصاف كن .\r\nمردم سخن زيد را پذيرفتار شدند و او به درگاه منذر آمد و صورت حال را مكشوف داشت و گفت : بهتر آن است كه تو در كار غزا و قتال حكومت كنى و در امور اهل صنعت و رعيت مداخلت نفرمائى تا اين سلطنت از خاندان ملوك حيره همى بدر نشود و كار از تو به دست اجنبى نيفتد . منذر از كلمات او شاد و گفت : ترا بر من نعمتى بزرگ و منّتى عظيم است و از اين پس جز به فرمان تو كار نكنم و پاداش اين نيكو خدمتى از تو و فرزندان تو پاس دارم .\r\nاز پس اين واقعه روزى چند بر نيامد كه مزاج زيد از صحت بگشت و هم در آن مرض جان بداد و از وى ضياع و عقار فراوان بماند ، از جمله هزار ( 1000 ) ناقه بود كه مردم حيره هنگام مضاى حاجت به حضرت او پيشكش برده بودند ، از پس او خواستند بر اموال او تاختن كنند و آن شتران را استرداد نمايند . چون اين سخن گوشزد منذر شد با لات و عزّى سوگند ياد كرد كه : اموال زيد را جز از بهر فرزندش عدىّ نگاه نخواهم داشت و هيچ كس را با ميراث او نزديك شدن نگذاشت .\r\nاما از آن سوى عدىّ از نزديك قيصر مراجعت كرد به درگاه هرمز بن نوشيروان\r\n\r\n","description":"","footnote":"","page_name":" 223 ","page_number":261},
  {"content":"\r\n\r\nآمد و خبر روم را معروض داشت ، و چون مرگ پدر را بدانست اجازت حاصل كرده به حيره شتافت . منذر چون خبر ورود عدىّ را بشنيد مردم حيره را به استقبال او بيرون كرد و او را به عظمت تمام درآورد و قدمش را گرامى داشت و فرزند خود نعمان را به سراى او فرستاد تا در حجر تربيت او دانشور گردد و علم و ادب بياموزد .\r\nو عدىّ را چون پدر از ميان رفته بود از بهر نظم و نسق امور خود دو سال در حيره سكون فرمود و خواست تا از خدمت هرمز نيز دور نباشد بر آن شد كه يكى از برادران خود را در خدمت شاهنشاه عجم به جاى خود بازدارد . و او را دو برادر بود كه يكى عمّار بود و لقب وى « ابى » و آن ديگر عمرو نام داشت و به لقب « سمّى » بود . و هم او را يك برادر ديگر از قبيلهء بنى طى از مادر بود كه عدىّ بن حنظله نام داشت ؛ اما عدىّ بن زيد از ميان اين سه تن ابى را اختيار كرد و او را به درگاه هرمز گذاشت و خدمت نگارندگى و ترجمانى خويش را به دو بازداشت و خود گاه‌گاه به مداين سفر كرده روزى چند در حضرت [ هرمز بن 
  ] نوشيروان مىزيست و هم به حيره مراجعت مىكرد و اين برادران بر طريقت نصارى و شريعت عيسى بودند .\r\nاكنون بر سر داستان رويم .\r\n\r\n[ چگونگى به سلطنت رسيدن نعمان 
  ]\r\nمنذر را سيزده ( 13 ) پسر بود يكى نعمان و مادر او سلمى نام داشت و او دختر وايل بن عطية الصّانع است كه در اراضى فدك سكون مىفرمود و اين نعمان در سراى عدى تربيت يافت ، و پسر ديگر منذر ، اسود نام داشت و مادر او ماريه دختر حارث بن جلهم بن تيم الرّباب بود و او را بفرمودهء منذر ، ابن مرنيا كه نسب به لخم مىبرد تربيت كرد . و اين پسران منذر همگى كمال جمال داشتند و در غايت حس و نيكوئى بودند و ايشان را در ميان عرب « اشاهب » لقب بود ، ازين روى كه ديدارى سفيد و اندامى سيمگون داشتند ، اما از ايشان نعمان به كراهت منظر شناخته بود چه او مردى احمر و ابرش بود و قامتى پست و قصير داشت .\r\nبالجمله چون مرگ منذر فراز آمد فرزندان خويش را حاضر ساخت و اياس بن قبيضة الكنانيّ الطائى را نيز طلب نمود و با او گفت : زمان من برسيد و بىفرمان\r\n\r\n","description":"","footnote":"","page_name":" 224 ","page_number":262},
  {"content":"\r\n\r\nهرمز صواب ندانم كه يكى از فرزندان خود را وليعهدى دهم و به حكومت حيره بر نشانم ، لا جرم زمام اين ملك به دست تو نهادم و فرمان ترا در اين مملكت روان ساختم تا هرمز به هر چه خواهد فرمان دهد . اين بگفت و رخت از جهان بدر برد . و اياس چند ما به حكومت حيره مشغول بود .\r\nاما از آن سوى چون هرمز مرگ منذر را بدانست خواست تا كسرى بن هرمز را به حكومت حيره برگمارد ، مردم حيره چون اين بدانستند به حكومت كسرى رضا ندادند و هر روز در حضرت هرمز بن نوشيروان شفيعى برانگيختند و خواستار شدند كه يكى از ملكزادگان حيره را بديشان فرمانگذار فرمايد . و هرمز از اين معنى دلتنگ بود و با مردم حيره سر گران داشت كه چرا به حكومت كسرى بن هرمز رضا نمىدهند . و روزى با صناديد درگاه و بزرگان حضرت همىگفت كه : مردم حيره مرا چنان آزرده‌اند كه دوازده هزار ( 12000 ) تن از فرسان عجم را با سرهنگى بديشان فرستم تا در خانه‌هاى آن جماعت نزول كنند و زن و فرزند و اموال و اثقال ايشان را مأخوذ دارند .\r\nدر اين وقت چشمش بر عدىّ بن زيد افتاد كه در برابر ايستاده بود ، گفت : هان اى عدى در ميان فرزندان منذر هيچ كس را شناخته كه حكومت حيره تواند كرد ؟ عدى معروض داشت كه فرزندان منذر همه در خور حكومت و لايق فرمانند اگر فرمائى ايشان را در حضرت سازم و عرض دهم تا هر كه پسند خاطر پادشاه عجم افتد از بهر سلطنت حيره باشد . هرمز سخن او را استوار داشته و بفرمود تا خود شتافته ايشان را به درگاه آرد .\r\nعدى زمين خدمت بوسيده به اراضى حيره شتافت و فرمان هرمز را به فرزندان منذر ابلاغ داد . و در نهان با نعمان گفت كه : تو با قلّت بضاعت و كراهت ديدارى و برادرانت را با فزونى ثروت موزونى قامت و صفاى صورت و سيرت حاصل است اكنون حيلتى بايد انديشيد كه سلطنت حيره بهرهء تو شود . نعمان گفت : آنچه فرمائى چنان كنم . پس عدىّ نعمان را برداشته به نزديك ابن بردس آمد كه يكى از موالان حيره بود تا از بهر او زرى به وام ستاند . ابن بردس مسئول او را به اجابت مقرون نداشت ، لا جرم از آنجا به نزديك جابر بن شمعون آمدند كه يكى از اساقفه بود و در بلدهء حيره قصر ابيض را به ملكيت داشت و از اولاد اوس بن قلام بن بطين بن الاوس\r\n\r\n","description":"","footnote":"","page_name":" 225 ","page_number":263},
  {"content":"\r\n\r\nبن جمهير بن لحيان بن بنى الحارث بن كعب بود .\r\nبالجمله جابر قدم ايشان را مبارك داشت و كار مهمانى نيكو كرد و روز سيم گفت : ازين عزيمت مقصود و مرام شما چيست ؟ عدى گفت : چهل هزار ( 40000 ) درهم از بهر نعمان به قرض مىخواهم براى آنكه در حضرت هرمز به خرج دهم و پادشاهى حيره را از بهر او ستانم . جابر بىگفتگو برفت و هشتاد هزار ( 80000 ) درهم آورده نزد ايشان بنهاد . نعمان سخت شاد شد و با او گفت : اگر من ملك شوم آنچه به دست كنم آن تو خواهد بود . پس عدى ، نعمان را برداشته از نزد جابر بيرون شد و با او گفت : اگر من برادر ترا از تو بزرگوارتر بدارم رنجه مشو كه در آن حكمتى است .\r\nو برادران او را پيوسته از وى گراميتر مىداشت و آن جماعت را يك يك در نهان طلب داشته با ايشان مىگفت كه : آن روز كه به انجمن هرمز در آئى هر جامه كه نيكوتر دارى بپوش و هر حلى كه با شدّت زيور كن و چون ترا به طعام بخواند عجله مفرماى و لقمهء كوچك بگير و اندك بخور و اگر گويد : كفايت عرب توانى كرد ؟ بگو :\r\nبلى . و اگر فرمايد چون يكتن از شما عصيان كند او را كيفر توانى نمود ، بگو نتوانم چه ما را بر يكديگر قدرت نباشد . و اين سخن از بهر آن بگوى كه هرمز در تفرق شما طمع نيفكند و از اجتماع شما در بيم باشد . همگى اين سخن از عدى پذيرفتند .\r\nآنگاه نعمان را در نهان طلب داشت و با او گفت : چون به درگاه هرمز شوى جامهء سفريان بپوش و شمشير حمايل كن و چون بر كنار خوان جاى كنى لقمه‌هاى بزرگ بگير و بشتاب بخور ، زيرا كه هرمز از عرب چنين دوست دارد ، و اگر گويد : برادرانت را كيفر گناه توانى داد ؟ بگو : اگر من زبون خويشان باشم چارهء بيگانگان چون توانم كرد .\r\nاما از آن سوى ابن مرنيا ، اسود را در نهان طلب داشت و گفت : عدىّ با شما چه اندرز كرد ؟ صورت حال را مكشوف داشت ، ابن مرنيا گفت كه : عدى مردى غدار و حيلت‌گر است و اين سلطنت از بهر نعمان خواهد ، من بر آنم كه اگر بر خلاف فرمودهء او عمل كنى به مراد خواهى رسيد و اگر نه سلطنت نخواهى يافت . اسود گفت : عدى در كار هرمز بيناتر است و اگر من بر خلاف او روم از پى دفع من برخيزد و فتنه انگيزد .\r\n\r\n","description":"","footnote":"","page_name":" 226 ","page_number":264},
  {"content":"\r\n\r\nمع القصه همگروه به درگاه هرمز شتافته بار يافتند و به انجمن او درآمدند ، شاهنشاه عجم را ديدار ايشان خوش افتاد و آن جماعت را نشستن فرمود و خوان و خورش پيش نهادند و ايشان بدان گونه كه عدى فرموده بود خوردن گرفتند ، از ميانه هرمز چشم بر نعمان گماشت و لقمه‌هاى بزرگ و بسيار خوردن او را بديد و با عدىّ به زبان فارسى گفت كه : اگر خيرى در اين جماعت است در نعمان خواهد بود ، آنگاه يك يك را در نهانى طلب كرده با ايشان سخن كرد و همه بدانسان پاسخ دادند كه عدى فرموده بود .\r\nچون نوبت به نعمان رسيد ، عرض كرد كه : اگر دفع برادران نتوانم كرد ، چگونه دفع عرب توانم . هرمز از اين سخن در كار او يك جهت شد و او را از بهر سلطنت حيره اختيار كرد و خلعت و منشور بداد و تاجى مكلّل كه شصت هزار ( 60000 ) درهم ثمن داشت به دو عطا فرمود و پادشاهى حيره او را مسلم گشت .\r\nدر اين وقت ابن مرنيا با اسود گفت : اين ثمر از آنجا اندوختى كه دنبال عدىّ گرفتى و سخن مرا پذيرفتار نشدى ، اما از آن سوى عدىّ خواست اين سلطنت بر نعمان استوار كند ، پس از صناديد قوم انجمنى كرد و طعامى نهاد و ابن مرنيا را نيز دعوت فرمود تا از بهر نعمان از مردم بيعت گيرد . و چون انجمن از اكل و شرب بپرداختند عدىّ با ابن مرنيا گفت : از من رنجه مشو اگر خواسته‌ام سلطنت حيره نصيب نعمان شود زيرا كه او ربيب من بود چنان كه تو از بهر اسود همان را خواستى و اگر توانستى اسود را به سلطنت برداشتى ، آنچه بر خود روا ندارى بر ديگران روا مدار . آنگاه گفت كه : از تو مىخواهم كه در اين كار بر من حسد نبرى و از جاى برخاست و سوگند ياد كرد كه هرگز از نعمان دورى نجويد و از بهر او غايله و داهيه نخواهد و اسرار او را مكشوف نسازد .\r\nچون عدىّ بن زيد ازين سخنان بپرداخت عدىّ بن مرنيا برخاست و به همان سوگندها قسم ياد كرد كه پيوسته از نعمان دورى كند و از بهر او طلب غايله و داهيه نمايد و اسرار او را مكشوف سازد ، و از آن انجمن بيرون شدند . و از پس آن به سوى حيره كوچ دادند . و نعمان به دارالامارهء پدر آمده بر تخت سلطنت جاى كرد و كار خويش را به نظم و نسق بداشت و شاد بنشست .\r\n\r\n","description":"","footnote":"","page_name":" 227 ","page_number":265},
  {"content":"\r\n\r\n\r\n[ توطئهء ابن مرنيا 
  ]\r\nاما از آن سوى عدىّ بن مرنيا با اسود گفت : اگر بر آرزوى خويش ظفر نجستى هم بدين گونه ذليل و زبون نبايد بود و از خصمى عدىّ بن زيد باز نبايد نشست ، چندان‌كه گفتم عصيان امر او كن پذيرفتار نشدى و خود را بدين ذلّت افكندى ، اكنون اين ملك و مال كه اندوخته كرده‌اى به چه كار آيد ، مال از بهر عزّت است آن را كه عزّت نيست مار از مال نيكوتر باشد ، اندوختهء خويش بر من عرضه كن تا چاره‌اى انديشم .\r\nاسود سخن او را پذيرفتار شد و تمامت ثروت خويش را به دو گذاشت ، و عدى بن مرنيا نيز اندوختهء خو را بر زبر آن نهاده دست به حيلت برآورد و هر روز در خور حضرت نعمان پيشكشى ساز داده و به دو فرستاد و اين خدمت چنان كرد كه در اندك زمانى معتمد و مؤتمن نعمان گفت تا بدانجا كه نعمان بىرضا و مشورت ابن مرنيا هيچ حكومت نمىكرد و سخن او در ميان عرب استوار شد .\r\nدر اين وقت ابن مرنيا دوستان خود را طلب كرد و ايشان را بياموخت كه هر يك در هر زمان كه وقت به دست كنند و توانند نعمان را بياگاهانند كه عدىّ بن زيد مردى نيكوست اما حيلت‌گر است و او هر روز گويد كه : نعمان دست نشان من است و من او را اين مكانت دادم ، و اوس بن المقرن را كه در نزد نعمان سخت مؤتمن بود برانگيخت تا روزى مر نعمان را گفت كه : خود از عدىّ شنيدم كه همىگفت : اين سلطنت من به نعمان دادم و اگر خواهم از او بازستانم .\r\n\r\nقتل عدىّ بن زيد\r\nاين سخنان اندك اندك در دل نعمان جاى كرد و مهر عدى را از خاطر خلع نمود .\r\nاز پس روزى چند نامه از طرف عدى مجعول كرد . خطاب به يكى از سپهسالاران نعمان كه همه بر فتنه و فساد كار نعمان مقصور بود و اين نامه را نيز به دو باز نمودند .\r\nدر اين وقت نعمان يك باره دل بر قتل عدى نهاد و نامه‌اى به دو كرد كه مرا آرزوى ديدار تو پيش آمده است اگر توانى از هرمز اجازت حاصل كرده آهنگ حيره فرماى\r\n\r\n","description":"","footnote":"","page_name":" 228 ","page_number":266},
  {"content":"\r\n\r\nتا روزى چند با هم روزگار بريم .\r\nچون اين نامه به عدى رسيد از شاهنشاه عجم رخصت يافته به سوى حيره شتافت و نعمان اين بدانست و بىآنكه او را ديدار كند بفرمود هم از راه او را به زندان بردند و بند بر نهادند . عدى را اين كار شگفت افتاد ؛ زيرا كه در خويشتن گناهى نمىدانست پس شعرى چند گفته به نعمان فرستاد ، باشد كه بر حال او نگران شود و به دقت نظر در كار او بيند . و سخنانش در نعمان اثر نكرد و حبس او به درازا كشيد ، ناچار نامه‌اى به برادر خود ابى فرستاد كه بر در هرمز از جانب او خليفتى داشت و صورت حال خود را بازنمود . ابى اين قصه را با هرمز برداشت و خواستار خلاصى برادر گشت .\r\nشاهنشاه عجم منشورى به سوى نعمان كرد كه : عدى را از بند آزاد كرده به سوى ما فرست و اين منشور را به رسولى سپرد تا به دو برد و ابى آن رسول را زر و سيم عطا كرد كه از آن پيش كه نعمان را ديدار كنى به زندان شو و حال عدى را بدان ، چه اگر نعمان حكم اين منشور بداند او را زنده نگذارد .\r\nلاجرم رسول راه حيره پيش گرفت و هم از راه به زندان عدى در رفت و او را بديد . عدى با او گفت : تو از من دور مشو خود به نزديك من باش و كتاب هرمز را به نعمان فرست . رسول گفت : نتوانم اين كار كرد و نامه شاهنشاه را به ديگر كس نتوانم سپرد . و از نزد عدى بيرون شده به حضرت نعمان آمد و فرمان هرمز را ابلاغ داشت .\r\nدشمنان عدى كه از بنى بغيله بودند و نسب به آل غسّان مىبردند در نهان با نعمان گفتند كه : اگر عدى از اين بند رها شود فتنه‌اى بزرگ برانگيزد .\r\nلاجرم نعمان كس فرستاد تا در زندان او را مخنوق « 1 » داشتند و به خاك سپردند و رسول هرمز را بزرگوار بداشت و چهار هزار ( 4000 ) درهم عطا بداد و كنيزكى نيكو رخسار به دو بخشيد و گفت : من او را به مزاح بازداشته‌ام چه بايست به حضرت هرمز معروض داشت ، هم‌اكنون فردا خود به زندان در رفته او را رها كن و با خودش به مداين كوچ ده .\r\nروز ديگر چون رسول به زندان درآمد عدى را مقتول و مدفون يافت و زندانبان گفت : او روزى چند است كه مرده است و ما از بيم نعمان ظاهر نساخته‌ايم . رسول بر\r\n\r\n\r\n","description":"","footnote":"\r\n( 1 ) . مخنون : خفه كرده شده را گويند .\r\n","page_name":" 229 ","page_number":267},
  {"content":"\r\n\r\nآشفته و به نزد نعمان آمد و گفت : من خود روز گذشته عدى را تندرست و زنده ديدم چه شد كه گويند اكنون روزهاست كه مرده است . نعمان گفت : ترا هرمز به نزد من فرستاد ، نفرمود كه به زندان شوى . همانا از برادر عدىّ رشوت گرفتى و اين كار به فضول كردى و او را بيم همىداد و از آن سوى بر صله و جايزه بيفزود ، چندان‌كه فريفته شد . و چون به حضرت هرمز آمد معروض داشت كه : قبل از آنكه من به حيره شوم عدى را مرگ رسيده وداع جهان گفته بود .\r\nاما بعد از قتل بر نعمان معلوم شد كه او را جنايتى نبوده و بىگناه كشته شده و سخت از قتل او پشيمان شده و روزگارى به ندامت مىزيست تا روزى چنان افتاد كه در نخجيرگاه با پسرى دوچار شد و او را با عدى به شباهت تمام يافت با او گفت : تو چه كسى و از كجائى ؟ عرض كرد كه : مرا زيد نام است و پسر عدى بن زيدم . نعمان از ديدار او شاد شد و او را به سراى خويش آورد و اشفاق و الطاف فراوان كرد و از آنچه بر عدى رفته بود عذر بخواست ، آنگاه كار او را از بهر سفر راست كرده فرمود تا به مداين شود و نامه‌اى به حضرت هرمز كرد كه من در مرگ عدى سوگوارتر از هر كسم ، اينك پسر او به غايت جمال و كمال است و شاهنشاه را هرگز قانون نبود كه پسرى را از شغل پدر بازدارد و اگر منصب عدى با فرزندش تفويض شود از فتوت شاهانه بعيد نخواهد بود .\r\nزيد نامه بگرفت و به درگاه هرمز آمد و رخصت بار حاصل كرده در آمد و چون از حال نعمان پرسش رفت او را ثنا گفت و ستايش فرستاد . پس شاهنشاه عجم منصب عدىّ را به دو تفويض داشت و مكاتيب عرب را همه به دو بازگذاشت . و زيد روز تا روز مؤتمن و مقرب گشت و اين كار بداشت تا روزگار دولت خسرو پرويز فراز آمد - چنان كه مرقوم خواهد شد - .\r\n\r\nصفت لشكر نعمان\r\nاما نعمان از پس اين واقعه در كار سلطنت استقرار تمام يافت و قانون چند استوار كرد و او را پنج گونه لشكر بود :\r\nيك طايفه را « رهاين » مىناميدند و ايشان پانصد ( 500 ) تن از قبايل عرب بودند\r\n\r\n","description":"","footnote":"","page_name":" 230 ","page_number":268},
  {"content":"\r\n\r\nكه همواره بر در سراى نعمان جاى داشتند و چون يك سال به سر مىرفت آن جماعت به خانه‌هاى خويش مىشدند و پانصد ( 500 ) تن ديگر به جاى ايشان مىآمد و مقيم مىگشت . و نعمان يك ماه آخر سال ايشان را خوان مىنهاد و خورش مىداد ، از اين روى آن جماعت را « ذوو الاكّال » نيز مىناميدند .\r\nو طايفهء دوم را « صنايع » مىگفتند و ايشان همواره در حضرت نعمان جاى داشتند و از قبيلهء بنى قيس بودند .\r\nو طايفهء سيم را « وضايع » مىناميدند و ايشان هزار ( 1000 ) تن از مردم عجم بودند كه ملك الملوك ايران به توقف حيره مأمور مىداشت و چون يك سال بر مىآمد آن جماعت را طلب داشته هزار ( 1000 ) تن ديگر به جاى ايشان مىگذاشت .\r\nو طايفهء چهارم را « اشاهب » مىناميدند و آن جماعت از برادران و بنى اعمام و خويشان نعمان بودند چنان كه بدان اشارت شد .\r\nو طايفه پنجم را « دوسر » مىناميدند و ايشان اشد و اخشن كتايب نعمان بودند و آن جماعت هر چند تن نسب از قبيله‌اى داشتند ، جز اينكه بيشتر از ايشان از قبيلهء ربيعه بودند .\r\n\r\nيوم نعم و يوم بؤس نعمان\r\nو نعمان را از تمامت سال دو روز معين بود كه يكى را يوم « نعم » مىخواند و آن ديگر را يوم « بؤس » مىناميد و در روز نعم اسباب حرب ساز داده بر قصر خويش مىنشست و بر راه نگران بود ، هر كس نخستين به دو مىرسيد او را نعمت فراوان مىداد و به عطيت گوناگون خرسند مىداشت . و آنگاه كه روز بؤس بود سلاح جنگ در بر راست كرده با سواران و پيادگان خود از بلدهء حيره بيرون مىشد و در غريّين مىايستاد . و آن دو خرپشته بود كه عقيل و مالك دو نديم جذيمة الأبرش - كه شرح حالش مذكور شد - مدفون بودند و هر كس كه نخستين در آن روز در برابر چشم نعمان مىآمد حكم مىداد تا او را مىكشتند و خونش بر قبر عقيل و مالك آهار مىكردند .\r\n\r\n","description":"","footnote":"","page_name":" 231 ","page_number":269},
  {"content":"\r\n\r\nو روزگارى دراز نعمان بدين قانون مىزيست تا روزى چنان افتاد كه از بهر نخجير كردن از شهر بدر شد و بر اسب خويش كه « يحموم » نام داشت برآمد و راه بيابان پيش گرفت و لختى از دنبال قافله همىبتاخت ، ناگاه يحموم زمام از دست او بستد و عنان بكشيد و چندان برفت كه نعمان از مردم خود دور افتاد .\r\nدر اين وقت روز بيگاه شد و بارانى به شدّت بباريد و نعمان پناهى همىجست و ناچار به خانهء مردى كه حنظله نام داشت از قبيلهء بنى طى در آمد و حنظله استقبال او كرد و او را فرود آورد و از خورش و خوردنى جز يك ميش و مقدارى از آرد گندم نداشت ، پس ضجيع او از آن آرد نان كرد و حنظله نخست شير ميش را بدوشيد و آنگاهش ذبح كرده از گوشتش شوربائى برآورد و آن نان و شير و شوربا را به نزد نعمان نهاد تا بنوشيد و بخورد و سيراب گشت ، و آنگاه از بهر او شراب آورد و سقايت كرد ، و چون نعمان بخفت قصه همىگفت تا صبح برآمد .\r\nپس نعمان از خواب برخاست و بر اسب خود برنشست و گفت : اى مرد طائى دانسته باش كه نعمان بن منذر پادشاه حيره منم ، اگر روزى به نزديك من آئى ترا پاداشى پادشاهانه خواهم داد ، حنظله گفت : اگر خداى خواهد به حضرت خواهم شتافت . پس نعمان به خيل خود پيوست ، و چون روزگارى بر اين گذشت حنظله به غايت درويش گشت و كار معاش بر او صعب افتاد ، ضجيع او با وى گفت كه : وقت است اگر به حضرت نعمان شوى و به دستيارى بذل و بخشش او ازين سوء معيشت و ذلّت خلاصىجوئى .\r\nحنظله اين سخن از او پذيرفته به درگاه نعمان آمد و از قضا روز بؤس نعمان برسيد . چون چشم نعمان به دو افتاد او را بشناخت و دريغ خورد كه چرا در چنين روز آمده است . پس روى به دو كرد و گفت : آيا حنظله طائى نيستى كه شبى مرا ميزبان بودى ؟ گفت : همانم . فرمود . چرا اين هنگام به نزديك من آمدى كه اگر قابوس فرزندم در آيد كشته شود . اكنون از بهر تو رهائى نيست هر حاجت كه از دنيا خواهى طلب كن تا اسعاف حاجت تو كنم ، آنگاه سرت برگيرم .\r\nحنظله گفت : ابيت اللعن من چه دانستم اين روز مشئوم را و مرا بعد از مرگ چه حاجت با دنيا باشد ، اينك در خانه دخترى رضيع و طفلى چند صغير دارم كه همه عريان و گرسنه‌اند بدان اميد بدين حضرت شتافتم كه ايشان را نانى برم و جامه‌اى به\r\n\r\n","description":"","footnote":"","page_name":" 232 ","page_number":270},
  {"content":"\r\n\r\nدست كنم ، اكنون اگر از مرگ من گريز ندارى اين قدر مهلت ده كه به خانه شوم و اهل خود را وصيت كنم و از بهر فرزندان كفيلى جويم ، پس بازآيم تا هر چه خواهى چنان كنى .\r\nنعمان گفت : ترا ضامنى بايد كه اگر به عهد خود وفا نكنى به جاى تو مقتول سازم . حنظله به هر طرف نگريست تا با كه پناه جويد ، ناگاه چشمش بر شريك بن عدى بن قيس « 1 » افتاد كه نسب از بنى شيبان داشت و كنيت او ابو الحوفزان بود و در جنب نعمان جاى داشت پس روى به دو آورده گفت :\r\n\r\nبيت\r\n يا شريك بن عدىّ ما من الموت انهزامى * من لاطفال ضعاف عدموا طعم الطّعام\r\nبين جوع و انتظار و افتقار و سقام * يا اخا كلّ كريم انت من قوم كرام\r\nيا اخا النّعمان جدلى بضمان و التزام * و لك اللّه بانّى راجع قبل الظّلام « 2 » \r\nشريك گفت : اى حنظله من هرگز خويشتن را از بهر تو به كشتن ندهم و بىموجبى اين حمل بر پشت ننهم .\r\nقراد بن اجدع كه مردى از بنى كلب بود چون اين بديد پيش دويد و با نعمان گفت : امر اين مرد طائى با من است ، هم‌اكنون من او را ضامنم كه اگر بازنيايد به جاى او كشته شوم . نعمان سخن او را پذيرفت و پانصد ( 500 ) نفر شتر با حنظله عطا داد و او را يك سال ميقات بنهاد كه به خانهء خويش شده كار اهل خود را به نظام كند و سال ديگر چون همين يوم بؤس برسد بازآيد .\r\n\r\n\r\n","description":"","footnote":"\r\n( 1 ) . نام او را به صورت : شريك بن عمرو بن قيس نيز نگاشته‌اند .\r\n( 2 ) . اين اشعار به صور مختلف و با تقديم و تأخر ابيات و مصراع آمده چنان كه در مجمع الامثال ميدانى بدين صورت است :\r\n يا شريكا يا ابن عمرو * هل من الموت محاله \r\n يا اخا كل مضاف * يا اخا من لا اخاله \r\n يا اخا النعمان فكّ السيوم ضيفا قد أتى له \r\n طالما عالج كرب الموت لا ينعم باله \r\n","page_name":" 233 ","page_number":271},
  {"content":"\r\n\r\nپس حنظله برفت و آن سال شمرده شد و آن روز برسيد كه روز ديگر يوم بؤس است . نعمان با قراد گفت : چگونه‌اى ؟ همانا فردا مقتول خواهى گشت . قراد گفت :\r\nانّ غدا لناظره قريب « 1 » . و اين سخن در ميان عرب مثل شد .\r\nبالجمله روز ديگر نعمان سلاح در بر راست كرد و با سواران و پيادگان خود به غريّين آمد و دوست مىداشت كه مرد طائى وفا به وعده نكند و قراد به جاى او كشته شود . پس حكم به قتل قراد كرد . صناديد حضرت گفتند : تا روز بىگاه نشود نمىتوان قراد را كشت ، چه ممكن است كه مرد طائى بازآيد . ناچار نعمان بماند تا فرود شدن آفتاب نزديك شد ، پس حكم به قتل قراد داد و او را به نطع برنشاندند و تيغ بركشيدند ، در اين وقت ضجيع او بر سر او آمد و گفت :\r\n\r\nبيت\r\n ايا عين بكى لى قراد بن اجدعا * رهينا لقتل لا رهينا مودّعا \r\n اتته المنايا بغتة دون قومه * فامسى اسيرا حاضر البيت اضرعا \r\nدرين هنگام مردى از راه دور پديدار شد كه به سرعت تمام طىّ مسافت همىكرد . مردم با نعمان گفتند : قراد را بگذار تا اين مرد برسد باشد كه مرد طائى بود . در اين سخن بودند كه حنظله از راه برسيد و گرم مىشتافت كه مبادا قراد به جاى او كشته شود .\r\nچون چشم نعمان بر او افتاد از قتل او كراهتى تمام به دست كرد و در عجب رفت كه چرا بار ديگر خود را به بلا افكند ، و با او گفت : ترا چه بر اين داشت كه بعد از خلاصى خود را به هلاكت افكندى ؟ گفت : سبب وفاى عهد من بود . گفت : اين وفا را كه با تو آموخت ؟ عرض كرد كه : دين من . نعمان گفت : دين خود را بر من عرضه كن تا درآيم كه اين چنين دين جز بر حق نتواند بود . پس حنظله شريعت عيسى عليه السّلام را بر او عرضه داشت و نعمان و تمامت اهل حيره از بت پرستيدن به كيش عيسى عليه السّلام شدند . آنگاه نعمان فرمود : نمىدانم كه وفاى عهد تو زياده است كه مراجعت كردى يا قراد كه ضمانت تو كرد ، در هر حال من لئيم‌تر از شما نخواهم شد .\r\n\r\n\r\n","description":"","footnote":"\r\n( 1 ) . قراد در جواب نعمان گفت :\r\n فان يك صدر هذا اليوم ولىّ * فانّ غدا لناظره قريب \r\nو مصراع دوم اين بيت در ميان عرب ضرب المثل گشت . ( مجمع الامثال ميدانى ، 1 / 70 - 72 ) .\r\n","page_name":" 234 ","page_number":272},
  {"content":"\r\n\r\nپس از خون هر دو درگذشت و قانون يوم بؤس را به كلى از ميان برداشت ، و حنظله اين دو بيت در مدح قراد گفت « 1 » :\r\n\r\nبيت\r\n الا انّما يسموا الى المجد و العلى * مخاريق « 2 » امثال القراد بن اجدعا \r\n مخاريق امثال القراد و اهله * فانّهم الاخيار من رهط « 3 » تبّعا \r\n\r\n[ انتقام خون پدر 
  ]\r\nبالجمله نعمان در كمال استقلال و استبداد سلطنت حيره داشت تا پادشاهى هرمز بن نوشيروان به نهايت شد و مدتى از سلطنت خسرو پرويز بگذشت ، و زيد بن عدى در حضرت پرويز روز مىگذاشت و انتهاز فرصت داشت تا مگر خون پدر از نعمان بازجويد .\r\nو ملوك عجم را رسم بود كه هر سال چند تن خصى به اطراف ممالك محروسه بر مىگماشتند تا بهر جاى شتافته دوشيزگان نيكو منظر را از سراى محتشم و درويش اختيار كرده به حضرت آورند تا پادشاه ايشان را به شرط زنى به خانه آورد و صفت آن دوشيزه كه در خور پادشاه بود نگاشته به خزانه اندر بود . و چون وقت مىرسيد و هر خصى را يكى از آن نگاشته به دست داده گسيل مىساختند تا بدان صفت دوشيزه‌اى آورد .\r\nو اين قانون از آنجا در ميان ملوك عجم رسم شد كه در زمان نوشيروان ، منذر ماء السّماء - كه شرح حالش مرقوم شد - بر سر حارث بن ابى شمر غسّانى غارت برد و از شام كنيزكى به اسيرى آورد و او را به حضرت نوشيروان هديه فرستاد و به زبان تازى به دو نامه كرد كه كنيزكى بدين صفت روانهء درگاه ساختم و كلمات آن نامه اين\r\n\r\n\r\n","description":"","footnote":"\r\n( 1 ) . حنظله نخست گفت :\r\n ما كنت اخلف ظنه بعد الذي * أسدى إلىّ من الفعال الحالى \r\n و لقد دعتنى للخلاف ضلالتى * فأبيت غير تمجّدى و فعالى \r\n إنى امرؤ منّى الوفاء سجية * و جزاء كلّ مكارم بدّال \r\n( 2 ) . مخاريق جمع مخراق ، مخراق : سيّد و سخى و شجاع .\r\n( 3 ) . رهط : قوم و قبيله را گويند .\r\n","page_name":" 235 ","page_number":273},
  {"content":"\r\n\r\nبود :\r\nانّى قد وجّهت الى الملك جارية معتدلة الخلق نقيّة اللّون و الثّغر « 1 » بيضاء قمراء و طفاء « 2 » كحلاء « 3 » دعجاء « 4 » حوراء عيناء « 5 » قنواء « 6 » شماء « 7 » برجاء « 8 » زجاء « 9 » اسيلة « 10 » الخدّ شهية المقبّل جثلة « 11 » الشّعر عظيمة الهامة « 12 » بعيدة مهوى القرط « 13 » عريضة الصّدر كاعب « 14 » الثّدى حسنة المعصم « 15 » لطيفة الكفّ ضامرة « 16 » البطن خميصة « 17 » الخصر « 18 » غرثى الوشاح « 19 » رابية « 20 » الكفل لفّاء « 21 » الفخذين ريّا « 22 » الرّوادف ضخمة المأكمتين عظيمة الرّكبة منعمة السّاق مشبعة الخلخال لطيفة الكعب و القدم قطرف المشى مكسال الضحى بضّة « 23 » المتجرّد سمّوعة للسيّد ليست بخنساء « 24 » و لا سفعاء « 25 » ذليلة الانف عزيزة النّفس حفيّة « 26 » رزينة « 27 » حليمة زكيّة كريمة الخال قد احكمتها الامور فى الادب فرأيها رأى اهل الشّرف و عملها عمل اهل الحاجة صنّاع الكفّين قطيعة اللسان زهوة الصّوت ساكنة تزين البيت و تشين العدى « 28 » و ان اردتها اشتهت و ان تركتها انهتت اذا وطئتها تحملق عيناها و تحمر خدّاها و تدبدب شفتاها و كلامها معروفة و تبادرك الوثبة « 29 » اذا قمت و لا تجلس الّا بامرك اذا جلست .\r\n\r\n\r\n","description":"","footnote":"\r\n( 1 ) . ثغر : دندان را گويند .\r\n( 2 ) . وطف : بسيار مژه و بسيار ابرو و طفاء ابروهاى فروهشته را گويند .\r\n( 3 ) . كحلاء : زنى كه چشمش سرمه‌گون باشد .\r\n( 4 ) . دعج : فراخى چشم .\r\n( 5 ) . عيناء : زن فراخ چشم گويند .\r\n( 6 ) . شماء : بلندى بينى .\r\n( 7 ) . قنواء : برآمدن ميان بينى و تنگى سوراخهاى آن .\r\n( 8 ) . برجاء : به كمال رسيدن سپيدى و سياهى چشم .\r\n( 9 ) . رجاء : باريكى و درازى ابرو .\r\n( 10 ) . اسيل : كشيده .\r\n( 11 ) . جثله : موئى كه درازى و كوتاهى آن به اندازه باشد .\r\n( 12 ) . هامه : سر را گويند از هر چيز .\r\n( 13 ) . قرط : گوشواره .\r\n( 14 ) . كاعب : نار پستان .\r\n( 15 ) . معصم : جاى دست .\r\n( 16 ) . ضامره : باريك اندام .\r\n( 17 ) . خميص : باريك شكم .\r\n( 18 ) . خصر : ميان را گويند .\r\n( 19 ) . غرثى الوشاح : كنايه از باريك ميان است .\r\n( 20 ) . ربو : فزونى ، فزون شدن و رابيه : بلندى .\r\n( 21 ) . لفاء : زن بزرگ سرين .\r\n( 22 ) . ريا : سرين زن .\r\n( 23 ) . بضه : زن تنك پوست آكنده گوشت .\r\n( 24 ) . خنساء : زنى كه سر بينى او سپس رفته باشد .\r\n( 25 ) . سفعه : سياهى كه به سرخى زند .\r\n( 26 ) . حفيه : حفاوت و مهربانى .\r\n( 27 ) . رزينه : با وقار .\r\n( 28 ) . عدى : دشمنان .\r\n( 29 ) . وثب : برجستن را گويند .\r\n","page_name":" 236 ","page_number":274},
  {"content":"\r\n\r\nبه پارسى اين كلمات اين چنين باشد . گويد : همانا كنيزكى به درگاه ملك گسيل داشتم كه خلقتى به اندازه دارد و او را لونى پاك و دندانى پاكيزه است و مانند آفتاب و ماه بود با مژهء انبوه و چشم گشاده مكحول كه سپيدى و سياهيش به كمال است ، و او راست بينى به اعتدال برآمده ضيق المنخر و ابروان باريك و دراز و رخسار كشيده و بوسه‌گاه لذيذ و گيسوان به اندازه ، همانا بزرگ سر و درازگردن و فراخ سينه و نار پستان و نيكو ساعد و لطيف كف و لاغر شكم و باريك ميان و فربه كفل و آكنده‌ران و سيراب ارداف و بزرگ سرين و گرد زانو و سطبر ساق و لطيف كعب بود كه به وقار سير كند و بزرگ‌منش و تنگ پوست و آكنده گوشت باشد و مولاى خويش را فرمانبردارى كند و منزه از پستى بينى و حمرت و سواد وجه باشد و در نزد مولاى خود خاضع است هر چند عزيز و مهربان و با وقار بود ؛ و پاكيزه و با نژاد و مجرب است ، و چون اشراف رأى زند و به همه كار توانا بود و كم سخن باشد و نرم سخن گويد و زينت خانه بود و دشمنان را به زشتى افكند ، و اگر آهنگ او كنى آهنگ تو كند و اگر ترك او گيرى از تو كناره جويد ، و چون با او درآميزى تند بر تو نظر افكند و از شرم چهره سرخ كند و لبانش به جنبش آيد و نيكو سخن گويد و چون برخيزى از تو سبقت جويد و چون بنشينى با امر تو بنشيند .\r\nمع القصه نوشيروان آن كنيزك را بپذيرفت و بفرمود تا كلمات منذر را به فارسى ترجمه كرده در خزانه به وديعت نهاده بودند تا هر سال چون در طلب دوشيزگان فرستد آن نگاشته به خصيان دهد تا هم بدان صفت طلب كنند . و اين ببود تا زمان دولت خسرو پرويز پيش آمد ، او نيز هر سال دوشيزگان بدين صفت طلب مىداشت . و هم در سر يك سال چنان افتاد كه سه تن خصى طلب داشته يكى را به روم و آن ديگر را به تركستان و سيم را به خزران سفر كردن فرمود تا بدان صفت دوشيزگان آرند .\r\nدر اين وقت زيد بن عدى در حضرت حاضر بود فرصت به دست كرده معروض داشت كه : اين چنين دوشيزه كه پادشاه خواهد در سراى بندهء او نعمان است ، چه او را دخترى است كه حديقه نام دارد و رويش چون بوستان بهارى و قامتش چون سرو جويبارى است . و چندان بگفت كه پرويز را شيفتهء جمال او ساخت . پس با زيد بن عدى فرمود كه نامه‌اى به سوى نعمان كن تا حديقه را به سراى شاهانه فرستد ، و با\r\n\r\n","description":"","footnote":"","page_name":" 237 ","page_number":275},
  {"content":"\r\n\r\nخصى گفت : اين نامه را به نعمان ده و خود به اراضى روم شو و دوشيزگان ديگر طلب فرماى ، چون مراجعت كنى نعمان نيز كار حديقه را راست كرده به همراه تو گسيل سازد .\r\nزيد بن عدى چون دل پرويز را شيفتهء حديقه يافت و دانسته بود كه عرب دختر به عجم ندهد و ازينجا پرويز با نعمان آشفته خواهد شد عرض كرد كه : اگر پادشاه دختر نعمان را نخواهد نيز روا باشد ، چه عرب مردمى بىادب مىباشند و عار دارند كه با عجم پيوند كنند و سخت زشت مىنمايد كه ملك الملوك دختر نعمان را بخواهد و او استنكاف ورزد .\r\nاين سخن پرويز را ثقيل افتاد و او را لجاج شاهانه بگرفت و با خصى فرمود كه :\r\nديگر سفر روم واجب نيست ، هم از اينجا شتاب كن و حديقه را برداشته به درگاه حاضر ساز . زيد عرض كرد كه : اكنون چون رأى ملك بر اين است مرا نيز فرمان دهد تا با خصى به حيره شوم كه نعمان حيلت نتواند كرد باشد كه دخترى جز حديقه را بر خصى عرضه كند و باز نمايد كه مرا دخترى بدان صفت كه پادشاه خواسته نباشد و نيز يك تن ديگر كه لغت عرب داند با من همراه كند تا اگر نعمان نه بر وفق مرام سخن گويد ، در حضرت پادشاه گواهى دهد .\r\nلا جرم پرويز ، زيد بن عدى را با يك تن رسول ديگر روانهء حيره داشت و زيد به نزديك نعمان آمده پيام پادشاه عجم را بگذاشت . اين سخن بر نعمان سخت آمد و در جواب گفت : انّ فى مها « 1 » العراق لمندوحة الملك عن سودان اهل العرب . يعنى :\r\nبه درستى كه در گاو چشمان عراق هرآينه جاى وسعت و استغناى ملك است از سياهان اهل عرب ، اما زيد اين سخن را به زشتى بدل ساخت و با رسول پرويز گفت : مها به معنى ماده گاو باشد و سودان بزرگان و سادات را گويند . نعمان در جواب مىگويد : ماده گاوان عجم كفايت مىكند خسرو پرويز را ديگر چه واجب است كه قصد مهترزادگان و بنات بزرگان و سادات عرب كند و او را بدين سخن گواه گرفت .\r\n\r\n\r\n","description":"","footnote":"\r\n( 1 ) . مها : به معنى ماده گاو وحشى است .\r\n","page_name":" 238 ","page_number":276},
  {"content":"\r\n\r\n\r\nقتل نعمان\r\nمع القصه نعمان دو روز ايشان را بداشت و روز سيم نامه‌اى به ملك الملوك نگاشت كه : بدين صفت دوشيزه‌اى در سراى من نباشد ، و با زيد گفت : عذر من از پادشاه بخواه و ايشان را گسيل ساخت . پس زيد به حضرت پرويز آمد و نامهء نعمان بداد . پرويز گفت : كدام دوشيزه بود كه تو نشان دادى ؟ زيرا كه نعمان نگاشته است كه هرگز مرا چنين دختر نبوده . زيد عرض كرد كه من نيز گفتم كه : او دختر خويش را نخواهد داد ، ايشان از دنائت طبع و خشونت خوى خوارى و گرسنگى خود را بر سيرى و رياست تو ترجيح نهند و سموم آن ارض را بر رياح اين اراضى تفضيل گذارند ، هم‌اكنون ازين رسول پرسش كن تا چه گفت ؛ زيرا كه من پادشاه را بزرگتر از آن دانم كه سخنان او را ديگر بار بر زبان آرم .\r\nپرويز از رسول پرسش كرد و او آنچه به ياد داشت بازنمود . ملك الملوك عجم در خشم شد و گفت : بسيار بندگان زياده بر اين اراده كرده‌اند و كار ايشان به عقال و نكال افتاده ، اين سخن پراكنده گشت و نعمان نيز بشنيد و دانست خطرى عظيم در پيش دارد .\r\nبالجمله پرويز چند ماه ساكت بماند و آنگاه كس به نزد نعمان فرستاد كه : ما را با تو حاجتى است . و او را به حضرت طلب داشت . نعمان دانست كه اين سفر به خير نباشد ، لا جرم سر از فرمان برتافت . چون اين خبر به پرويز رسيد أياس بن قبيضة الطائى را كه از اكابر عرب بود با چهار هزار ( 4000 ) مرد دلير مبارز مأمور داشت كه به اراضى حيره تاخته نعمان را از تخت به زير آورد و دست بسته به حضرت فرستد .\r\nچون اين خبر به نعمان رسيد زن و فرزند و اموال و اثقال خويش را حمل كرده به جبل بنى طى گريخت تا از ايشان پناه جويد . مردم طى گفتند : ما نتوانيم ترا پذيرفت زيرا كه با پرويز قوت مناجزت « 1 » و مبارزت نداريم . نعمان گفت : من شما را پايمال ستور پرويز نخواهم و از آنجا كوچ داده فراوان در قبايل عرب بگشت و هيچ كس او را پناه نداد . چون به اراضى بنى رواحة بن ربيعة بن عبس رسيد ايشان گفتند : اگر خواهى ما از بهر تو مقاتلت اندازيم و مصاف دهيم . نعمان گفت : شما را نيز به كشتن\r\n\r\n\r\n","description":"","footnote":"\r\n( 1 ) . مناجزت : به معنى مقاتله كردن باشد .\r\n","page_name":" 239 ","page_number":277},
  {"content":"\r\n\r\nندهم و با پرويز به جنگ نيفكنم و از آنجا كوچ داده به ذى قار « 1 » آمد و در ميان بنى شيبان فرود شد . هانى بن مسعود بن عامر بن عمرو بن ربيعة بن ذهل بن شيبان كه در آن قبيله سيدى بزرگ بود در آنجا سكون داشت و قيس بن مسعود بن قيس بن خالد ذى الجدين نيز در آن اراضى مىزيست و از ديوان پرويز مرسومى مقرر داشت ، ازين روى كه شتران پرويز را در آن اراضى كفيل بود و رعايت مىكرد .\r\nبالجمله نعمان را در ضمير آمد كه از بنى شيبان مدد جويد ، پس دختر خود حديقه را به هانى به زنى بسپرد و او و قبيلهء بنى شيبان گفتند : ما هيچ از خدمت تو بازنشويم و از مقاتلت با پرويز پرهيز نكنيم اگر از بهر تو سودى كند . پس هانى گفت : اين كوشش از براى تو خسران آرد چه من و تو هر دو مقتول شويم و تو از پس آنكه پادشاهى كرده باشى چگونه از در هر كس زبون و ذليل درآئى ، مرگ از اين زندگانى بهتر است ، اكنون صواب چنان مىنمايد كه اهل و مال خويش به نزديك من وديعت كنى تا چنان بدارم كه اهل و مال خود را و تو خود به حضرت پرويز كوچ دهى ، اگر بكشد به نام باشد و اگر ببخشد هم سلطنت ترا خواهد بود . همانا از پس پادشاهى گدائى نتوان كرد . و زن نعمان نيز بدين سخن گواهى داد .\r\nلا جرم نعمان نامه‌اى از در مسكنت و ضراعت بنگاشت و پيشكشى در خور درگاه پرويز ساز داده با رسولى چرب‌زبان انفاذ داشت . آنگاه خواسته و خزانهء خويش را با زن و فرزند و چهارصد ( 400 ) اسب و چهارصد ( 400 ) جوشن و ديگر سلاحها هر چه او را بود به هانى سپرد و عزيمت سفر مداين را تصميم داد . در اين وقت رسول او برسيد و گفت : پرويز پيشكش ترا پذيرفتار گشت و اظهار عطوفت فرمود و او را با تو ناهموار نيافتم .\r\nاين سخن دل نعمان را به جاى آورد و به سوى مداين شتاب كرد . چون بر سر پل ساباط « 2 » رسيد با زيد بن عدى بازخورد . زيد با او گفت : انج نعيم ان استطعت النّجاء يعنى : اى نعمانك خلاص كن خود را اگر مىتوانى . نعمان گفت : اى زيد اين حيلت تو كردى اگر زنده ماندم ترا با پدر ملحق سازم و چنانت بكشم كه هيچ عرب كشته نشده باشد . زيد گفت : امض لشأنك نعيم فقد و اللّه أخيت لك اخيّة لا يقطعها المهر\r\n\r\n\r\n","description":"","footnote":"\r\n( 1 ) . ذى قار : اسم آبى است از بكر بن وايل نزديك به كوفه .\r\n( 2 ) . ساباط : نام قريه‌اى است نزديك به مداين .\r\n","page_name":" 240 ","page_number":278},
  {"content":"\r\n\r\nالارن « 1 » يعنى : بكن اى نعمانك آنچه مىخواهى ، سوگند با خداى كه ترا به اخيّه‌اى بستم كه گرهء با نشاط آن را نتواند گسيخت .\r\nبالجمله نعمان به درگاه پرويز آمد و زمين ببوسيد و عذر بخواست و گفت : اين غلام يعنى زيد بن عدى سخن مرا ديگرگون ساخت و واژونه ترجمانى كرد و مهر پادشاه را از من بگردانيد و كار حيره را آشفته ساخت . زيد چون اين بشنيد پيش شده و روى بر خاك نهاده عرض كرد كه : اى پادشاه اين بندگان تو چون بر تخت شوند و تاج بر نهند و باده خورند و مست گردند ترا خداوند خود ندانند ؛ بلكه بندهء خويش شمرند . پس روى با نعمان كرد و گفت : تو نه آنى كه بر تخت خويش برآمدى و همىگفت : مملكت عجم بهرهء من خواهد شد و اگر من به دست نكنم فرزند من در آنجا سلطنت خواهد كرد ، و بدين گفته سوگند ياد كرد . پرويز را استوار افتاد ، پس بفرمود از بهر او در ساباط زندانى كردند و او را بند نهاده بازداشتند تا در زندان جان بداد چنان كه اعشى گويد :\r\n\r\nبيت\r\n فذاك و ما انجى « 2 » من الموت ربّه * بساباط حتّى مات و هو محرزق « 3 » \r\nو اين واقعه حرب ذى قار را انگيخته كرد و بسى خونها ريخته شد - چنان كه ان شاء اللّه در ذيل قصهء خسرو پرويز بازنموده خواهد شد - و مدت سلطنت نعمان در حيره بيست و دو ( 22 ) سال بود .\r\n\r\n[ قصّهء مشاهير عرب و وقايع عجيبهء زمان نعمان 
  ]\r\nهم‌اكنون چنان صواب نمود كه قصهء بعضى از مشاهير عرب و وقايع عجيبه [ اى 
  ] كه در زمان نعمان افتاد در دنبال حديث او مرقوم مىشود .\r\n\r\n\r\n","description":"","footnote":"\r\n( 1 ) . ارن : به تحريك شادمانى و نشاط كردن .\r\n( 2 ) . نجاء به مد : خلاص شدن و رستن .\r\n( 3 ) . محرزق : به معنى مضيق است .\r\n","page_name":" 241 ","page_number":279},
  {"content":"\r\n\r\n\r\n[ نابغهء ذبيانى 
  ]\r\nاز جمله معاصرين نعمان نابغهء ذبيانى بود و نابغه در لغت عرب آن كس را گويند كه : بىآنكه شاعر بوده شعر گويد و نيكو گويد . و حرف‌ها در لفظ نابغه علامت مبالغه است ، بالجمله نابغه لقب زياد است و هو زياد بن معاوية بن ضباب بن جناب بن يربوع بن غيظ بن مرّة بن عوف بن سعد بن ذبيان بن بغيض بن ريث بن غطفان بن سعد بن قيس بن غيلان بن مضر است و كنيت او « ابا امامه » است . و او در حضرت نعمان رتبت منادمت داشت و از جملهء جلساى او شمرده مىشد و مكانتى تمام داشت و اجلّ شعراى عرب بود ، چنان كه در بازار عكاظ از بهر او قبّه بر پاى مىكردند و شعراى عرب مانند اعشى و حسان بن ثابت و خنساى دختر عمرو بن الشّريد و ديگر كسان حاضر شده اشعار خويش را بر او عرضه مىداشتند .\r\nوقتى گروهى از عرب به درگاه نعمان آمدند و مردى از بنى عبس كه شقيق نام داشت نيز با ايشان بود ، نعمان آن جماعت را فرود آورد و گرامى بداشت . در اين وقت شقيق را مرگ برسيد و رخت بر بست و نعمان هنگامى كه آن گروه را رخصت انصراف مىفرمود هر يك را عطائى به سزا كرد و بهرهء شقيق را حمل داده به اهلش فرستاد . چون اين سخن به نابغه رسيد گفت : ربّ ساع لقاعد و آكل غير حامد « 1 » يعنى :\r\nچه بسيار كس سعى كند براى نشسته و خورنده غير شاكر . اين كلمه در عرب مثل شد و اين شعر در مدح نعمان گفت :\r\n\r\nبيت\r\n ابقيت للعبسى فضلا و نعمة * و محمدة من باقيات المحامد \r\n حباء شقيق فوق اعظم قبره * و ما كان يحبى قبله قبر وافد « 2 » \r\n اتى اهله منه حباء « 3 » و نعمة * و ربّ امرئ يسعى لآخر قاعد \r\nبالجمله نعمان را زنى بود كه متجرّده نام داشت و اجمل نساء عرب بود ، وقتى چنان افتاد كه به سراى نعمان در رفت و ناگهان با متجرّده بازخورد و او را از ديدار مرد بيگانه دهشتى بگرفت و جنبشى نابهنگام كرده مقنعه‌اش از سر بيفتاد پس\r\n\r\n\r\n","description":"","footnote":"\r\n( 1 ) . مجمع الامثال ميدانى ، 1 / 299 - 301 .\r\n( 2 ) . رسولى كه نزد ملوك رود وافد گويند .\r\n( 3 ) . حباء به كسر حاء مهمله : بخشش و دهش .\r\n","page_name":" 242 ","page_number":280},
  {"content":"\r\n\r\nساعد سيمين را تا مرفق حجاب رخساره بداشت و چنان آن ساعد و زراع فربه بود كه ساتر صورت او گشت و نابغه در اين معنى قصيده‌اى انشاد كرد كه اين شعر از آن است :\r\n سقط النصيف « 1 » و لم يروا سقاطه * فتنا ولته و اتقينا باليد \r\nو نيز اشعار ديگر در وصف متجرده داشت كه در آن از محاسن شكم و روادف و فرج او درج كرده بود .\r\nو المنخل بن عبيد بن عامر اليشكرى نيز در خدمت نعمان قربتى به كمال داشت و هيچ مردى را در عرب كمال و جمال او نبود ، از اين روى كه نعمان كريه المنظر و ابرش بود متجرّده را دل به سوى المنخل همىرفت و به دستيارى رسول و نامه با او آشنا شد گاه‌گاه از ديدار و كنار او بهره گرفت چنان كه گويند : دو پسر نعمان از المنخل است .\r\nبالجمله چون المنخل اشعار نابغه را بشنيد بر وى گران افتاد كه چرا معشوقهء او را در شعر ياد كرده ، پس در وقتى شايسته اين قصه با نعمان برداشت و گفت : نابغه را با متجرّده راهى است و او را ديدار كرده باشد و اگر نه چون وصف فرج و شكم تواند كرد و آن شعرها را جمله بر نعمان عرضه داشت و نائرهء خشم او را برافروخت تا دل بر قتل نابغه نهاد .\r\nعصام بن شهير الحرمى كه حاجب نعمان بود اين معنى بدانست و نابغه را بياگاهانيد ، ناچار نابغه از حيره بگريخت و راه شام پيش گرفت و به سراى عمرو بن الحارث بن الاصغر بن الحارث الاعرج درآمد . و حارث الاعرج پسر الحارث الاكبر ابى شمر است - كه شرح حالش مذكور شد - و مادر الحارث الاعرج ، ماريه دختر ظالم بن وهب بن الحارث بن معاوية بن ثور است از آل كنده كه صاحب دو گوشوارهء گرانبها بود ، چنان كه در عرب و لو كان بقرطى المارية مثل است .\r\nمع القصه نابغه به خانهء عمرو بن الحارث شد و نخست به نعمان برادر او بازخورد و او هنوز كودك بود و اين شعر در مدح او گفت :\r\n\r\nبيت\r\n هذا غلام حسن وجهه * مستقبل الخير سريع التّمام \r\n\r\n\r\n","description":"","footnote":"\r\n( 1 ) . نصيف : مقنعه را گويند .\r\n","page_name":" 243 ","page_number":281},
  {"content":"\r\n\r\n للحارث الاكبر و الحارث ال * اصغر و الحارث خير الانام \r\n ثمّ لهند و لهند فقد * اسرع للخيرات منه امام \r\n خمسة آبائهم ما هم * افضل من يشرب صوب « 1 » الغمام \r\nو مدتى در شام بزيست و مدح عمرو و نعمان برادر او را همىگفت ، آنگاه آهنگ حضرت نعمان بن منذر كرد چه از وى عطاى فراوان برده بود ، چندان‌كه اوانى ذهب و فضّه فراهم داشت . و چون از جانب نعمان بيمناك بود به دو تن از بزرگان فزاريين پناه برد و در ملازمت ايشان به حيره آمد . نعمان بفرمود از بهر فزاريين قبه‌اى كردند و ايشان فرود شدند ، اما نابغه را با خود همى پنهان داشتند ، و نعمان اكرام ايشان را هر روز كنيزكى از خود مىفرستاد تا هر دو تن را تدهين « 2 » كند و ايشان با او مىگفتند كه :\r\nنخست نابغه را تدهين كن كه پناهندهء ماست .\r\nچون روزى چند بگذشت نابغه چند شعر از خويشتن با آن كنيزك بياموخت و خواستار شد كه هنگام مستى بر نعمان عرضه دارد . و آن كنيزك در وقتى شايسته آن اشعار بخواند و نعمان را پسنديده افتاد و فرمود : اين شعرها جز از نابغه نتواند بود .\r\nچون فزاريين اين سخن بشنيدند دل قوى داشتند و بامدادى نابغه را برداشته ناگاه بر نعمان درآمدند . نعمان بر نابغه نگريست و دستهاى او را خضاب كرده يافت . فرمود :\r\nاى نابغه سزاوار آن بود كه اين دستها به خون تو خضاب شود . فزاريين عرض كردند كه : چون وى از ما پناه جسته روا باشد كه ملك گناه او را معفو دارد . نعمان مسئول ايشان را به اجابت مقرون داشت و نابغه قصيدهء مدح كه از بهر او كرده بود خواندن گرفت و صد ( 100 ) شتر سرخ‌موى صلت يافت . حسان بن ثابت حاضر بود گفت :\r\nسه حسد بردم كه نمىدانم كداميك بزرگتر است . يكى قربت نابغه در حضرت نعمان پس از آنكه بعيد افتاد ، ديگر آن بلاغت بيان و طلاقت لسان و جودت اشعار كه او راست ، سيم آن شتران سرخ‌موى كه به دو عطا كرده شد .\r\n\r\nنابغهء جعدى\r\nديگر از معاصرين نعمان ، نابغه جعدى بود و نام او قيس است و هو قيس بن\r\n\r\n\r\n","description":"","footnote":"\r\n( 1 ) . صوب به معنى فرود آمدن باران است .\r\n( 2 ) . تدهين : روغن‌مالى كردن .\r\n","page_name":" 244 ","page_number":282},
  {"content":"\r\n\r\nكعب بن عبد اللّه بن عدس بن ربيعهء بن جعدة بن كعب بن ربيعة بن عامر بن صعصعه است و كنيت او « ابو ليلى » است و او به سال از نابغهء ذبيانى افزون بود ، چه از زمان منذر بن محرّق - كه شرح حالش مرقوم شد - زندگانى داشت چنان كه خود گويد :\r\n\r\nبيت\r\n تذكّرت و الذّكرى تهيج على الهوى * و من عادة المحزون ان يتذكّرا \r\n نداماى « 1 » عند المنذر بن محرّق * ارى اليوم منهم ظاهر الارض مقفرا « 2 » \r\n كهول و فتيان كان وجوههم * دنانير ممّا شيف « 3 » فى الارض معفرا « 4 » \r\nو او از آن روز بماند تا ادراك اسلام كرد و با رسول خداى صلّى اللّه عليه و آله ايمان آورد و آن حضرت را مدح گفت و اين شعر از آن جمله است :\r\n\r\nبيت\r\n بلغ السّماء مجدنا و سنائنا * و انّا لنرجو فوق ذلك مظهرا \r\nپيغمبر صلّى اللّه عليه و آله فرمود : اين المظهر يا ابا ليلى ؟ عرض كرد : الجنّة يا رسول اللّه . فرمود :\r\nاجل « 5 » ان شاء اللّه . و نابغه در اواخر عمر سى ( 30 ) سال شعر نگفت و دريغ مىداشت كه از تلاوت قرآن بازشود و شعر گويد .\r\nبالجمله در بلدهء اصفهان مرگش برسيد و رخت از جهان به جنان جاويدان برد و صد و هشتاد ( 180 ) سال در اين جهان بزيست ، چنان كه از اشعار او توان دانست .\r\n\r\nبيت\r\n و لقد شهدت عكاظ « 6 » قبل محلّها * فيها و كنت اعدّ مل فتيان \r\n و المنذر بن محرّق فى ملكه * و شهدت يوم هجائن « 7 » النّعمان \r\n و عمرت حتّى جاء احمد بالهدى * و قوارع تتلى من القرآن « 8 » \r\n و لبست مل اسلام توبا واسعا * من سيب « 9 » لا حرم « 10 » و لا منّان \r\n\r\n\r\n","description":"","footnote":"\r\n( 1 ) . نديم و ندمان : حريف شراب ، جمع ندماء .\r\n( 2 ) . قفر : بيابان خالى از آب و گياه .\r\n( 3 ) . شوف : زودون دينار .\r\n( 4 ) . عفر : خاك‌آلود كردن .\r\n( 5 ) . اجل : به معنى آرى و نعم است .\r\n( 6 ) . عكاظ : نام بازارى است نزديك طايف .\r\n( 7 ) . هجاين به معنى شتران سفيد موى باشد .\r\n( 8 ) . قوارع القرآن : آيتها كه به جهت مهمّات و حرز خوانده مىشود .\r\n( 9 ) . سيب : بخشش و دهش .\r\n( 10 ) . حرم : نوميد كردن كسى را در چيزى .\r\n","page_name":" 245 ","page_number":283},
  {"content":"\r\n\r\n\r\nقصّهء ربيع بن زياد\r\nديگر از وقايع زمان نعمان مناظرهء لبيد بن ربيعه و ربيع بن زياد بود ، همانا بزرگان قبيلهء عبسين را در نزد نعمان مكانتى به كمال و عظمتى به نهايت بود مانند عماره و انس و قيس و ديگر صناديد آن قبيله را گرامى مىداشت ، و از ميان اين جمله ربيع بن زياد به قدر و منزلت برتر بود چنان كه پيوسته در پهلوى نعمان نشيمن داشت و با او بر سر يك خوان مىخورد و مىآشاميد و او را منادمت و مصاحبت مىكرد . و اين ربيع چون وقتى به دست بنى عامر اسير افتاده بود با عامريون كمال عداوت داشت و در حضرت نعمان پيوسته از آن جماعت سعايت مىكرد .\r\nاز قضا چنان افتاد كه عامريون را حاجتى پيش آمد كه به حضرت نعمان بايست شدن ، پس سهيل بن مالك و عوف بن الأحوص و شماس الفزارى و قلابة الاسدى و ديگر كسان سى ( 30 ) تن بودند از عامريون كه قصد درگاه نعمان كردند ، و امير و سيّد اين جمله عامر بن مالك بن جعفر بن كلاب بود كه لقبش « ملاعب الاسنه » است و كنيت او « ابو البراء » باشد و پسر برادر عامر ، لبيد بن ربيعة بن مالك نيز با عم خود بود و در آن هنگام پسركى بود كه گيسوهاى مشكين داشت و شعر نيكو توانست گفت . و مادر لبيد از قبيلهء عبسيين بود و آنگاه كه ربيعه پدر لبيد بمرد به حبالهء نكاح ربيع بن زياد در آمد .\r\nبالجمله عامريون طىّ مسافت كرده به حيره در آمدند ، و نعمان فرمود : از بهر ابو البراء خيمه بر پاى كردند و آن جماعت را همه روزه نزل فرستاد و اجرى داد . پس از چند روز ايشان به درگاه نعمان آمدند و صدق و صفاى خود را با او باز نمودند و لختى از مفاخر خود بگفتند و حاجت خويش را عرضه داشتند . ربيع بن زياد و ديگر بزرگان عبسيين كه حاضر بودند زبان به شناعت ايشان باز كردند و محاسن آن جماعت را در نزد نعمان به زشتى جلوه دادند ، چندان‌كه عامريون از بارگاه نعمان ذليل و زبون بيرون شدند .\r\nو از پس ايشان نيز ربيع بن زياد چندان از آن جماعت بد گفت كه نعمان بفرمود :\r\nآن خيمه كه از بهر ابو البراء كرده بودند بركندند و نزل ايشان را نيز قطع نمود . زيستن بر عامريون دشوار افتاد لا جرم تصميم عزم دادند كه به مساكن خويش بازشوند . اما\r\n\r\n","description":"","footnote":"","page_name":" 246 ","page_number":284},
  {"content":"\r\n\r\nاز آن سوى لبيد بن ربيعه را چون كودك بود هرگز با خود به درگاه نعمان نمىبردند و او را به پاسبانى منزل و چرانيدن شتران مىگماشتند .\r\nدر اين وقت لبيد از رعايت شتران بازآمد و عمّ خود و ديگر خويشان را به غايت پريشان يافت با ايشان گفت : شما را چه پيش آمده اگر داهيه‌اى است با من مكشوف داريد كه چاره‌اى انديشم . ايشان گفتند : تو كار خود را باش كه هنوز از جملهء كودكانى و وقت نيست كه در كار بزرگان سخن كنى . لبيد گفت : قسم به لات و عزّى كه اگر اين راز از من پنهان داريد ديگر پاس منزل ندارم و رعايت شتران نكنم . ايشان ناچار شده گفتند : اى لبيد ، ربيع بن زياد عبسى كه شوهر مادر توست ما را در نزد نعمان مقهور ساخت و از پيش براند . لبيد گفت كه : فردا به گاه مرا با خود به درگاه نعمان بريد تا رجزى بخوانم كه ديگر بسوى ربيع ننگرد . ابو البراء گفت : اگر تو چنين كار توانى كرد اين گياه بقله « 1 » را كه در برابر است هجاگوى تا بدانم كه سخن تو بر صدق است . لبيد دست فرا برد و بقله را بگرفت و گفت : هذه البقلة التربة التّفلة « 2 » الرّذلة الّتى لا تذكى « 3 » نارا و لا تؤهل « 4 » دارا و لا تستر جارا عودها ضئيل « 5 » و فرعها ذليل و خيرها قليل بلدها شاسع « 6 » و نبتها خاشع و اكلها جائع و المقيم عليها قانع « 7 » اقصر البقول فرعا و اخبثها مرعا و اشدّها قلعا فترحا لجارها و جدعا « 8 » فالقوا بى أخا بني عبس ارجعه عنكم بتعس و نكس « 9 » و اتركه من امره فى لبس « 10 » . چون لبيد اين كلمات بگفت ، ابو البراء فرمود تا بنگريم فردا چه پيش آيد . پس هر يك به خوابگاه خود شدند .\r\nابو البراء در نهانى گفت : يك امشب اين كودك را نگران باشيد اگر خوش بخفت در وى هنرى نيست و اگر به بيدارى شب را به صبح آرد ظفر خواهد جست . چون از\r\n\r\n\r\n","description":"","footnote":"\r\n( 1 ) . سبزى تره تيزك را بقله گويند . و تره‌بار و آنچه از دانه و تخم رويد نه از ريشه .\r\n( 2 ) . تفله : بدبوى و غير مطيب .\r\n( 3 ) . تذكيه : برافروختن و تيز آوردن آتش .\r\n( 4 ) . اهل : كسان سراى .\r\n( 5 ) . ضئيل به معنى لاغر و ضعيف باشد .\r\n( 6 ) . مسافت دور را شاسع گويند .\r\n( 7 ) . قانع : خوارمندى و نيازمندى و سؤال از اضداد است ، شرح غم و اندوه .\r\n( 8 ) . جدع : ناگوار و تنگى سال .\r\n( 9 ) . تعس و نكس : تعس به معنى هلاكت ، بدى ، پستى ، بدبختى ، نكس به معنى نگونسار كردن و سر را از خوارى به زير افكندن ، بازگشتن بيمارى است .\r\n( 10 ) . لبس : پوشيدن كار بر كسى .\r\n","page_name":" 247 ","page_number":285},
  {"content":"\r\n\r\nپس خيمه لبيد احتياط كردند ديدند كه پالان شترى نهاده و بر آن نشسته و همچنان بر پشت پالان جنبش كرد تا صبح برآمد .\r\nلا جرم بامداد ابو البراء بفرمود تا موى سر او بستردند و دو گيسو از بهر او فرو هشتند و جامهء نيكو در بر او كردند و زيورش بر بست و او را با خود برداشته با ديگر بزرگان بنى عامر به درگاه نعمان آمد ، وقتى برسيد كه خوان از بهر نعمان نهاده دست در طعام داشت و ربيع بن زياد نيز با او هم كاسه بود . نعمان سر برداشت و عامريون را بديد و ايشان را پيش طلبيد و آن جماعت گامى چند نزديك شده ديگر باره نعمان را تحيّت فرستادند و حاجت خويش را مكشوف داشتند . ربيع بن زياد همچنان سر به هرزه‌درآئى برداشت و نگذاشت تا نعمان از در اشفاق بديشان نگرد .\r\nدر اين وقت لبيد بدان قانون كه شعراى جاهليين را هنگام هجا گفتن بود قدم پيش گذاشت و پيش روى نعمان بايستاد و ازار خود را سست كرده بياويخت و يك نعل « 1 » خود را از پاى برآورد آنگاه بانگ برداشت و گفت :\r\n\r\nبيت\r\n يا ربّ هيجا « 2 » هى خير من دعه « 3 » * اذ لا تزال هامتى مقزّعة « 4 » \r\n نحن بنى امّ البنين الاربعة * و نحن خير عامر بن صعصعة \r\n المطعمون الجفنة « 5 » المذعذعة * و الضّاربون الهام تحت الخيضعة « 6 » \r\n مهلا ابيت اللعن لا تأكل معه * انّ استه من برص ملمّعه \r\n و انّه يدخل فيها إصبعه * يدخلها حتّى يوارى اشجعه « 7 » \r\nكانّما يطلب شيئا ضيّعه قصد لبيد از ام بنين دختر عمرو بن عامر بن ربيعة بن صعصعه است او زن مالك بن جعفر بن كلاب بود و پنج پسر داشت . اول : عامر بن مالك كه ملاعب الاسنه باشد . دوم : طفيل كه مشهور به فارس قرزل است كه نام اسب او بود . سيم : ربيعه كه\r\n\r\n\r\n","description":"","footnote":"\r\n( 1 ) . نعل : منظور در آوردن لنگه‌اى از كفش است .\r\n( 2 ) . هيجا : كارزار و جنگ را گويند .\r\n( 3 ) . دعه : به معنى تن‌آسائى و فراغت بود .\r\n( 4 ) . قزع : سقوط بعضى از امور و بقاى بعضى .\r\n( 5 ) . جفن : به معنى كاسهء بزرگ الجفنة المذعذعه‌اى المملوة كاسه سرهاى جماعت باشد .\r\n( 6 ) . خيضعه : به معنى غبار است و هر بافتهء سفيدى كه بركشند .\r\n( 7 ) . اشاجع : رگها و عصبى است كه بر پشت دست است .\r\n","page_name":" 248 ","page_number":286},
  {"content":"\r\n\r\nپدر لبيد باشد و او را ربيع المقترين لقب بود . چهارم : معاويه كه او را معود الحكام مىگفتند : پنجم : عبيدة الوضاح ، و او ام البنين الاربعه گفت براى رعايت شعر ارجوزه .\r\nبالجمله چون لبيد اين شعر بخواند و بازنمود كه ربيع را در مقعد مرض برص است و با انگشتان خود الم آن را فرودنشاند و اينك با ملك دست در كاسه دارد .\r\nنعمان را سخت زشت آمد و به دنبال چشم به سوى ربيع نگريست و گفت : آيا تو چنين باشى . اف بر اين طعام كه در چشم من پليد ساختى و دست از خوردن بازداشت . ربيع سوگند ياد كرد به لات و عزّى كه لبيد به كذب سخن كند ، من اين كارها با مادر او كرده‌ام . لبيد گفت : راست‌گوئى چون مادر من نيز از قبيلهء عبسيين است و دور نيست كه چنين باشد .\r\nدر اين وقت نعمان آن جمله را رخصت انصراف داد و بفرمود ديگر باره خيمه از بهر ابو البراء راست كردند و آن نزل مقطوع را مقرر داشتند . و از آن سوى چون ربيع به مسكن خويش شد نعمان دو چندان آنچه به دو بذل مىكرد به سوى او فرستاد و پيام داد كه برخيز و به خانهء خويش بشتاب كه مرا با تو امكان مصاحبت باقى نماند .\r\nربيع ناچار به اراضى خويش شد و اين شعرها گفته به نعمان فرستاد :\r\n\r\nبيت\r\n لئن رحلت ركابى انّ لى سعة * ما مثلها سعة عرضا و لا طولا \r\n و لو جمعت بنى لخم باسرهم * ماؤازنوا ريشة من ريش « 1 » سمويلا « 2 » \r\n فابرق بارضك يا نعمان متّكئا * مع النّطاسىّ طورا و ابن توقيلا « 3 » \r\nو پيام داد كه اگر چه جهان بر من تنگ نيست اما من از مملكت تو بيرون نشوم تا كس بفرستى و مرا احتياط كنند و معلوم كنى كه لبيد به كذب سخن راند و بهتان بر من بست .\r\nنعمان در جواب نوشت كه :\r\n\r\nبيت\r\n شرّد برحلك عنّى حيث شئت و لا * تكثر علىّ ودع عنك الأباطيلا \r\n قد قيل ذلك ان حقا و ان كذبا * فما اعتذارك من شىء اذا قيلا \r\n\r\n\r\n","description":"","footnote":"\r\n( 1 ) . ريش پر مرغ .\r\n( 2 ) . سمويل نام يكى از اجداد ربيع است .\r\n( 3 ) . نطاس و ابن توقيل دو تن غلام رومى بودند كه ملازمت نعمان داشتند .\r\n","page_name":" 249 ","page_number":287},
  {"content":"\r\n\r\nبالجمله نعمان گفت : هرگز نفرستم ترا احتياط كنند اكنون اين سخن اگر راست و اگر دروغ است ، چگونه توانم زبان مردم را از خواندن اشعار لبيد بازدارم ، اكنون به هر جا خواهى كوچ ده .\r\nو ديگر او را به حضرت خويش بار نداد و عامريون را بنواخت و لبيد را اكرام كرد .\r\nو اين لبيد از جملهء مخضرميين است كه بعد از جاهليت ادراك اسلام نمود ، و چون مسلمان شد ديگر شعر نگفت هرگاه از او شعر خواستند فرمود در عوض شعر مرا سوره‌اى داده‌اند تا تلاوت كنم .\r\n\r\nاعشى\r\nديگر از معاصرين نعمان ، اعشى بود و نام او ميمون است پسر قيس بن جندل بن شراحيل بن عوف بن سعد بن ضبيعة بن قيس بن ثعلبة ابن الحضر بن عكاية بن صعب بن على بن بكر بن وائل بن قاسط بن هنب بن اقصى بن دعمى بن جذيلة بن اسد بن ربيعة بن نزار است و كنيت او « ابا بصير » است . و اعشى نيز از آن لقب داشت كه نابينا بود و پدر او قيس وقتى در كوهستان عبور داشت از حدّت هوا و حرارت آفتاب خواست تا در پناه سنگى گريزد و به غارى در آيد ، از قضا در حال پاره سنگى از كوه فرود شده بر در آن غار استوار افتاد و قيس در آنجا از گرسنگى بمرد از اينجاست كه مردى از قبيلهء قيس بن ثعلبه كه عمرو نام داشت و جهنام لقب در هجو اعشى گفت :\r\nبيت\r\n ابوك قتيل الجوع قيس بن جندل \r\nبالجمله اعشى از صناديد شعراء و اجل آن طبقه است وقتى از يونس نحوى سؤال كردند كه اشعر شعراء كيست : قال لا اومى الى رجل بعينه و لكنّى اقول امرؤ القيس اذا غضب و النّابغة اذا رهب « 1 » و زهير اذا رغب و الاعشى اذا طرب .\r\nآن هنگام كه خبر دعوت و بعثت رسول اللّه صلّى اللّه عليه و آله به دو رسيد قصيده‌اى در مدح آن\r\n\r\n\r\n","description":"","footnote":"\r\n( 1 ) . رهب : رسيدن .\r\n","page_name":" 250 ","page_number":288},
  {"content":"\r\n\r\nحضرت انشاد كرد كه اين بيت از آن است .\r\n\r\nبيت\r\n فآليت « 1 » لا ارثى « 2 » لها من كلالة « 3 » * و لا من وجى « 4 » حتّى ازور محمّدا \r\nو تصميم عزم داده كه ادراك خدمت آن حضرت كرده ايمان آورده و از اراضى خود كوچ داده روانه مكه شد .\r\nچون اين خبر به ابو سفيان بن حرب رسيد جمعى از مردم قريش را برداشته بر سر راه او آمد و گفت : اى اعشى نزد كسى مىروى كه هر چه تن‌آسائى و سرور تو بدانست بر تو حرام خواهد كرد . اعشى گفت : آن كدام است ؟ گفت : زنا كردن . اعشى فرمود : زنا خود ترك مرا گفت ، زيرا كه من از قدرت اين كار افتاده‌ام . ديگر چيست ؟\r\nگفت : قمار كردن . گفت : دور نيست در ازاى اين عمل مرا كار ديگر فرمايد . هم بگوى ديگر كدام است ؟ گفت : خمر خوردن . اعشى گفت : هرگز مرا با شراب شيفتگى نبوده ، اگر ترا رغبت تمام است اندكى در مشربهء من توان يافت برخيز و بنوش .\r\nابو سفيان گفت : اى اعشى در اين كار احتياطى كن صد ( 100 ) شتر سرخ موى با تو عطا كنيم آن را اخذ كرده به خانهء خويش شو و ساكن باش ، اكنون ميان ما و محمّد صلّى اللّه عليه و آله كار بر مبارات و خصومت است ، تو گوش دار اگر او بر ما ظفر جست آهنگ خدمت او كن ، و اگر ما غالب شديم همچنان تو صاحب شتران خواهى بود . اعشى گفت : اين كار را مكروه ندارم .\r\nپس ابو سفيان ميان مردم قريش بانگ كرد كه : اى گروه عرب اگر اعشى به نزديك محمّد صلّى اللّه عليه و آله شود و همى در فضايل او گويد آتش فتنه در ما بيفروزد ، زود شتران او را حاضر كنيد . پس مردم صد ( 100 ) شتر بياوردند و او را دادند و اعشى عزم يمامه كرد و آن روز طىّ مسافت كرده به خانهء خويش رسيد از شتر به زير افتاد و بمرد .\r\n\r\n\r\n","description":"","footnote":"\r\n( 1 ) . ايلاء به معنى سوگند خوردن است .\r\n( 2 ) . رثى : مرثيه كردن را گويند .\r\n( 3 ) . كلالة : مانده و خسته شدن ، كسى كه نه پدر و نه فرزندان دارد ، كسى كه بستهء كسى باشد اما از اقوام نزديك مانند پسر و برادر و پدر نبوده و از خويشان دور باشد .\r\n( 4 ) . وجى : مانده شدن ستور .\r\n","page_name":" 251 ","page_number":289},
  {"content":"\r\n\r\n\r\nشماخ بن ضرار\r\nديگر از معاصرين نعمان ، شماخ بن ضرار بن سنان بن سنان بن اميّة بن عمرو بن حجاش بن سجالة بن مازن بن تغلبة بن سعد بن ذبيان است و مادرش معاذه است از دختران الحرشب از قبيلهء انماريّه . و شماخ از جملهء مخضرميّين است و مخضرم آن شاعر را گويند كه زمان جاهليت و زمان اسلام هر دو را يافته باشند . و او را دولت اسلام روزى شد و رسول خداى صلّى اللّه عليه و آله را مدح همىگفت و او را دو برادر شاعر بود كه يكى را يزيد مىگفتند و « مزرّد » لقب داشت و آن ديگر جزر بن ضرار است كه از بهر عمر بن خطّاب مرثيه گفته .\r\nو شماخ بعد از شرف اسلام در يثرب بزيست تا زمان خلافت عثمان بن عفان پيش آمد و شماخ مردم قبيلهء بهزا را هجا گفت و بنى بهزا اين بدانستند و به درگاه عثمان آمده از وى شكايت كردند . شماخ در آن انجمن حاضر شد و انكار اين معنى كرد . لا جرم عثمان ، كثير بن الصّلت را طلب داشت و فرمود شماخ را به مسجد برده به منبر رسول خداى صلّى اللّه عليه و آله سوگند ده . پس جماعت بنى بهزا با ايشان روانهء مسجد شدند اما كثير در نهانى با شماخ گفت هر كس با منبر پيغمبر صلّى اللّه عليه و آله به دروغ سوگند ياد كند در قيامت جاى در آتش خواهد داشت . شماخ گفت : پدر و مادرم فداى تو تدبير چيست ؟ فرمود : سخن قلب كن و در سوگند مرا و ناحيت مرا قصد فرماى .\r\nبالجمله او را به جاى سوگند آوردند و شماخ روى با كثير كرد و گفت : و اللّه ما هجوتكم يعنى : قسم به خداى من شما را هجو نگفتم . بنى بهزا دانستند او حيلت كرد و كثير و ناحيت او را قصد كرد . گفتند : اين سوگند بر حيلت رفت و خواستند آن قسم را بر او اعاده كنند ، كثير گفت : سوگند جز يك بار لازم نباشد برخيز اى شماخ و راه خويش گير . شماخ از آن فتنه به سلامت برست و شعرى چند بگفت كه اين بيت از آن است :\r\n\r\nبيت\r\n يقولون لى احلف و لست بحالف * اخادعهم عنهما لكيما انا لها \r\n\r\n","description":"","footnote":"","page_name":" 252 ","page_number":290},
  {"content":"\r\n\r\n\r\nحسّان بن ثابت\r\nديگر از معاصرين نعمان ، حسّان بن ثابت است و او در يثرب وطن داشت و هفت سال قبل از ولادت پيغمبر صلّى اللّه عليه و آله متولد شد و چون به حدّ رشد و تميز رسيد شعر نيكو توانست گفت . پس هر سال به سوى شام سفر مىكرد و يك سال در نزد الايهم بن جبله غسّانى توقف مىفرمود و او را مدح مىگفت وصلت مىگرفت و مراجعت كرده يك سال در خانهء خويش اقامت مىنمود .\r\nكار از اين گونه داشت تا وقتى چنان افتاد كه در طلب نعمت نعمان آهنگ خدمت او كرد ، به شهر حيره سفر فرمود و نخست به انجمن عصام بن شهير كه حاجب نعمان بود در رفت و در مجلس او بنشست . عصام روى به دو كرد و گفت ترا مردى غريب همىبينم آيا از مردم حجازى ؟ گفت : بلى . گفت : از آل قحطانى ؟ گفت :\r\nبلى . گفت : يثرب را وطن كرده‌اى ؟ گفت : بلى . گفت : خزرجى هستى ؟ گفت : بلى .\r\nگفت : حسّان بن ثابتى ؟ گفت : بلى . گفت : قصيدهء مدح از بهر نعمان آورده‌اى ؟ گفت :\r\nبلى .\r\nگفت : اكنون من ترا بياموزم كه با نعمان بر چگونه روى . نخست كه در انجمن نعمان در آئى از الايهم بن جبله پرسش خواهد كرد و او را بر خواهد شمرد و بد خواهد گفت ، بايد كه موافقت او نكنى و بر مخالفت هم نباشى ، بگو من كيستم كه در ميان تو و پسر جبله درآيم او از توست و تو از اوئى ، و اگر ترا به طعام خويش بخواند با او شريك مشو و اگر قسمتى ترا دهد اندك بخور و تا از تو نپرسد سخن مگوى ، و سخن به درازا مكش و بسيار توقف مكن .\r\nپس برفت و رخصت حاصل كرد و حسّان را در آورد ، و او نعمان را تحيّت فرستاد و همه آن كرد كه عصام فرموده بود و قصايد مدح نعمان را معروض داشت و صلت بزرگ يافته از نزد او بيرون شد .\r\nبالجمله حسّان نيز از جمله مخضرميّين است او با پيغمبر صلّى اللّه عليه و آله ايمان آورد و آن حضرت را مدح همىگفت چندان‌كه به مداحى رسول خداى مشهور گشت - و بعضى قصه‌هاى او ازين پس مذكور خواهد شد - .\r\n\r\n","description":"","footnote":"","page_name":" 253 ","page_number":291},
  {"content":"\r\n\r\n\r\nزهير\r\nديگر از معاصرين نعمان ، زهير بن ابى سلمى بود و نام ابى سلمى ، ربيعه است او پسر رياح بن قرّة بن الحارث بن زمان بن تغلبة بن ثور بن هرثمة بن الاطم بن عثمان ، و هو عمرو بن ادّ بن طابخة بن الياس بن مضر است . يكى از شعراى ثلاثهء متقدمين اوست . و اين سه تن به زعم عرب : امرؤ القيس و زهير و نابغه ذبيانى است و هيچ كس را با ايشان برابر نگذارند . و زهير را زندگانى دراز شد وقتى پيغمبر خداى صلّى اللّه عليه و آله را با او ديدار افتاد كه از زندگانى زهير صد ( 100 ) سال برفته بود . آن حضرت فرمودند : اللّهمّ اعذنى من شيطانه . يعنى : پناه ده الها مرا از شيطان زهير . و از آن پس زهير را نيروى آن نماند كه بتواند از خانه بيرون شود در خانه بماند تا هلاك شد .\r\nبالجمله زهير در زمان خويش هرم بن سنان را كه از اكابر روزگار بود ثنا مىگفت و هرم سوگند ياد كرده كه هرگاه زهير او را مدحى كند جايزه دهد و هرگاه سؤالى كند صله بخشد و هرگاه سلام كند عطائى فرمايد و چندان پاس اين كار بداشت كه زهير شرمسار گشت . پس چون به گروهى در مىآمد كه هرم در ميان ايشان بود مىگفت :\r\nانعموا صباحا غير هرم و خيركم تركت .\r\nوقتى عمر بن خطاب شعر زهير را كه در مدح هرم بن سنان گفته بود همىخواند چون بدين شعر رسيد كه گويد :\r\n\r\nبيت\r\n دع ذا و عدّ القول فى هرم « 1 » * خير الكهول و سيّد الخطر \r\nپس روى با بعضى از اولاد هرم كرد و گفت : زهير نيكو تذكره در ميان شما نهاد .\r\nايشان گفتند : پدر ما نيز در حق او عطاى بزرگ كرد . عمر گفت : بلى ، آنچه شما او را عطا كرديد فانى شد و آنچه او شما را داد باقى است . پس روى با پسر زهير كرد گفت : ما فعلت الحلل الّتى كساها هرم اباك . يعنى : چه كردى آن حلل را كه هرم با پدر تو عطا كرد ؟ قال ابلاها الدّهر . گفت : لكنّ الحلل الّتى كساها ابوك هرما لم يبلها الدّهر . يعنى : آن كسوت كه پدر تو در بر هرم كرد روزگار كهنه نمىكند .\r\nبالجمله زهير در جاهليت سيّدى كثير المال بود و پدرش ابو سلمى شعر نيكو\r\n\r\n\r\n","description":"","footnote":"\r\n( 1 ) . پير فرتوت سالخورده را هرم گويند .\r\n","page_name":" 254 ","page_number":292},
  {"content":"\r\n\r\nگفت و خال او بشامه بن الغدير نيز شاعر بود و خواهرش سلمى و دخترش خنساء از شعراى نامدار بودند و پسرانش كعب و بحير هم از اجل شعراء شمرده شوند . و كعب آن كس باشد كه پيغمبر خداى را هجا گفت و پيغمبر خون او را بر مسلمانان هدر كرد و كعب به قصيده‌اى كه عذر خواسته بود معفو گشت - چنان كه در جاى خود مذكور خواه شد - .\r\n\r\nقصّهء موءوده\r\nديگر از وقايع زمان نعمان ، موءوده است و موءوده آن دختر را در عرب گفتند كه پدر و مادرش زنده به خاك مىسپردند . همانا از قديم الايام در ميان عرب رسم بود كه در ميان ده ( 10 ) تن بيشتر يا كمتر بر آن مىشد كه از نسل وى دختر باقى نماند چه آن را از بهر خود ننگى مىشمرد ، پس هر دختر مىآورد زنده به خاك مىسپرد . و اين قانون در زمان دولت نعمان ميان قبيلهء بنى تميم رواج تمام يافت و سبب آن شد كه بنى تميم باج‌گزار نعمان بودند . و وقتى چنان افتاد كه جهّال قوم بر آشوفتند و سر از باج مقرر برتافتند چون اين خبر به نعمان رسيد برادر خود ريّان را با لشكر دو سر بديشان فرستاد تا زن و فرزند آن جماعت را اسير كردند و هر مال و مواشى كه داشتند به غارت برگرفتند . از اينجاست كه ابو المشمرج اليشكرى گويد :\r\n\r\nبيت\r\n يا ليت امّ تميم لم تكن عرفت * مرّا و كانت كمن اودى به الزّمن « 1 » \r\nبالجمله بزرگان بنى تميم مجتمع شده و به درگاه نعمان آمدند و از كردهء جهّال قوم عذر بخواستند و اظهار ضراعت و مسكنت نموده اسراى خويش را طلب داشتند . نعمان فرمود : ما اسيران را مختار كرديم هر كه بخواهد به قبيلهء خويش بازشود و شوى خود را بپذيرد و اگر نه با آن كس باشد كه اسير او شده بود . از اين روى قيس پيمان داد كه هر دختر ازو آيد زنده در خاك كند و از آن پس ده و اند دختر ازو\r\n\r\n\r\n","description":"","footnote":"\r\n( 1 ) . ابيات ديگر شعر ابو المشمرج يشكرى اين است :\r\n لما رأوا راية النّعمان مقبلة * قالوا ألا ليت أدنى دارنا عدن \r\n ان تقتلونا فأعيار مجدّعة * أو تنعموا فقديما منكم المنن \r\n","page_name":" 255 ","page_number":293},
  {"content":"\r\n\r\nبه وجود آمد و همه را زنده به خاك كرد و بيشتر مردم بنى تميم اقتفا به دو كردند . و از اينجاست كه در عرب اضلّ من موءودة « 1 » مثل گشت . يعنى : كم‌شده‌تر از آن دختر كه در خاكش سپارند . و خداى ايشان را از اين كار بازداشت كه فرمود قال اللّه تعالى و   إِذَا الْمَوْؤُدَةُ سُئِلَتْ بِأَيِّ ذَنْبٍ قُتِلَتْ   « 2 » .\r\n\r\nسليك بن سلكه\r\nديگر از معاصرين نعمان ، سليك بن سلكه است و سلكه نام كنيزكى سياه است كه مادر او بود ، و سليك ، الحارث نام داشت . و او پسر عمرو بن زيد مناة بن تميم است و او انكر و اشجع و اشعر عرب بود ، چنان كه هيچ كس را با او قوت مصارعت و منازعت نبود و آن دويدن دانست كه هيچ اسب تازى اثر او را يافتن نتوانست .\r\nگويند چون مناجات كردى اين كلمات گفتى : اللّهمّ تهيّئ ما شئت لما شئت انّى لو كنت ضعيفا لكنت عبدا و لو كنت امرأة لكنت امة اللّهمّ انّى أعوذ بك من الخيبة فامّا الهيبة فلا هيبة . گويد : الهى مهيا مىكنى هر چه را مىخواهى از براى هر چه مىخواهى اگر مرا اين توانائى و قوت نبود هرآينه ذلّ بندگى مىداشتم و اگر زن بودم كنيزكى مىشدم - چه مادر او كنيزكى بود - . و گويد : الهى پناه به تو مىجويم از محرومى يعنى در غارت چيزى نيابم كه بربايم اما از ترس و بيم پناه نمىجويم ؛ زيرا كه ترس و بيم در من آفريده نشده .\r\nمع القصه سليك در هنگام بهارى با چند تن از اصحاب به قصد غارت از خانه بيرون شد و بر قبيلهء بنى شيبان گذشت و او را يك خيمهء بزرگ مشاهده افتاد كه از قبيله به يك سوى بود . با اصحاب گفت : شما بباشيد تا من بدين خيمه شده غنيمتى به دست كنم . و چون شب تاريك شد بدان سوى شتافت و آن خيمه يزيد بن رويم شيبانى بود و او و زنش در آستان خيمه خفته بودند ، سليك از دنبال آن خيمه به درون رفت و زمانى بر نيامد كه پسر يزيد از چراگاه بازآمد و شتران خويش را بازآورد و گفت : ديگر شتران چرا نكنند . يزيد در خشم شد و گفت : انّ العاشية تهيّج\r\n\r\n\r\n","description":"","footnote":"\r\n( 1 ) . مجمع الامثال ميدانى ، 1 / 424 - 425 .\r\n( 2 ) . سورهء تكوير ، 8 و 9 : و آنگاه كه از دختران زنده بگور سؤال شود به چه جرمى كشته شديد ؟\r\n","page_name":" 256 ","page_number":294},
  {"content":"\r\n\r\nالآبية « 1 » و اين سخن مثل گشت . يعنى : آن شتر كه در عشى « 2 » چريدن كند آن شتر ديگر را كه از چريدن ابا دارد هم به چريدن آرد . اين شتران را از چراگاه چرا بازآوردى ؛ و در خشم شد و جامهء خود را بر روى شتران بيفشاند و به سوى چراگاه برتافت و خود از دنبال بشتافت و در كنار چراگاه بنشست و براى دفع برودت هوا جامهء خويش را بر سر افكند . در اين وقت سليك از قفاى او برسيد او را غافل يافت ، شمشير بزد و سر او را بپرانيد و شتران را برداشته به نزد اصحاب خويش آورد و اين شعرها بگفت :\r\n\r\nبيت\r\n و عاشية « 3 » رجّ بطان « 4 » ذعرتها « 5 » * بصوت قتيل وسطها يتسيّف \r\n كان عليه لون برد محبّر * اذا ما اتاه صارخ « 6 » متلهّف « 7 » \r\n فبات لها اهل خلاء فناؤهم « 8 » * و مرّت بهم طير فلم يتعيّفوا « 9 » \r\n و باتوا يظنّون الظّنون و صحبتى * اذا ما علوا نشزا « 10 » اهلّوا و اوجفوا \r\n و ما نلتها حتّى تصعلكت « 11 » حقبة * وكدت لاسباب المنيّة اعرف \r\n و حتّى رأيت الجوع بالصّيف ضرّنى * اذا قمت تغشانى « 12 » ظلال « 13 » فاسدف « 14 » \r\nو ديگر وقتى چنان افتاد كه سليك به نهايت مسكين و درويش گشت و از بهر غارت از خانه بدر شد و چون شب در آمد در كنارى بخفت . درين هنگام مردى برسيد و او را بديد و ناگاه بر زبر او افتاد و گفت : گردن به بند ده كه اسير منى . سليك چشم باز كرد و گفت : اى مرد شب دراز است و ماه در كمال برد و ديگرى را باش . آن مرد گفت : هرزهء ملاى و خاموش باش كه اسير منى . سليك چون چنان ديد دست بر آورد و او را تنگ در بر گرفته سخت بفشرد ، چنان كه بادى از او رها گشت . سليك گفت : أ ضرطا و انت الاعلى . يعنى : با اينكه تو بر بالائى باد رها كنى . پس به دو گفت :\r\n\r\n\r\n","description":"","footnote":"\r\n( 1 ) . مجمع الامثال ميدانى ، 2 / 9 - 11 .\r\n( 2 ) . عشى به معنى شب باشد .\r\n( 3 ) . عاشيه : شتر يا حيوانى كه در شب بچرد يا چريده باشد .\r\n( 4 ) . طان : زمين گلناك .\r\n( 5 ) . ذعر : ترسانيدن .\r\n( 6 ) . صارخ : فريادكننده و دادخواه .\r\n( 7 ) . لهف : دريغ خوردن و اندوهگين شدن ؛ ملهوف يعنى مظلوم .\r\n( 8 ) . فنا : گرداگرد .\r\n( 9 ) . عيافه : فال گرفتن به مرغ .\r\n( 10 ) . نشز : جاى بلند و بلند نشستن .\r\n( 11 ) . تصعلك : درويشى و مسكينى .\r\n( 12 ) . تغشيه : فرو پوشيدن .\r\n( 13 ) . ظل : سايه ، ظلال : سايه ابر .\r\n( 14 ) . سدفه : تاريكى .\r\n","page_name":" 257 ","page_number":295},
  {"content":"\r\n\r\nتو كيستى ؟ گفت : مردى مسكينم از خانه بيرون شده‌ام تا غنيمتى بدست كنم .\r\nسليك او را گفت : با من باش و او را با خود سير داد در راه با يك تن ديگر بازخورد و او را همچنان رفيق خويش ساخت ، پس در حوالى يمن به چراگاهى رسيدند كه مواشى بسيار در آنجا بود ، سليك با آن دو تن فرمود : شما گوشه‌اى گيريد تا من بدين چراگاه شوم ، هرگاه قوم را دور يافتم شما را بياگاهانم تا از بهر غارت شتاب كنيد و خود به ميان مواشى رفت و قوم را دور يافت پس بانگ برداشت :\r\n\r\nبيت\r\n يا صاحبى الا لا حىّ بالوادى * الّا عبيد و آم بين ازواد \r\n أ تنظران قليلا ريث « 1 » غفلتهم * ام تغدوان فانّ الرّبح « 2 » للغادى \r\nپس ايشان بشتافتند و آن مواشى را غارت كرده به اتفاق ببردند .\r\nو ديگر چنان افتاد كه طايفهء بكر بن وايل قصد كردند كه غارت بر قبيلهء بنى تميم برند ، و چون اعداد اين كار كردند نشان سليك را در حوالى خويش يافتند . گفتند :\r\nزود باشد كه سليك قبيلهء خويش را بياگاهاند و ايشان را از مكيدت ما محفوظ دارد ، پس دو تن مرد توانا بر دو اسب رونده بر نشاندند و از دنبال او بتاختند تا مگر او را دستگير كنند و شرّ او را دفع كنند . سليك از پيش روى ايشان فرار كرد و آن دو تن روز را تا به شام و آن شب را تا بامداد بتاختند و صبحگاه كمان سليك را در پاى درختى يافتند كه با شاخى باز خورده و در افتاده ، با خود گفتند : اين علامت مانده شدن اوست ، همانا در اول شب او گرفتار شود . آن روز را نيز تا شامگاه بتاختند و چون شب پيش آمد نشان پيشاب « 3 » او را در زمين يافتند كه رخنه در زمين افكنده بود و معلوم شد كه هيچ فتورى در بدن سليك پديد نشده . ايشان چون آن نشان بديدند از رسيدن به دو مأيوس شدند و مراجعت كردند .\r\nو سليك به ميان قبيله شده عمرو بن جندب و عمرو بن سعد و ديگر بزرگان آل تميم را از قصد دشمن آگهى داد . ايشان گفتند : از آن راه دور كه تو گوئى پرنده نتواند آمد چگونه تو آمدى ؟ همانا اين سخن به كذب گوئى و آسوده بزيستند تا از پس سه روز ديگر ابطال بكر بن وايل برسيدند و ايشان را عرضهء نهب و غارت داشتند . پس\r\n\r\n\r\n","description":"","footnote":"\r\n( 1 ) . ريث : درنگ اندك را گويند و يا مقدار مهلت از زمان است .\r\n( 2 ) . الريح : به معنى باد و نسيم باشد .\r\n( 3 ) . پيشاب : به معنى ادرار است .\r\n","page_name":" 258 ","page_number":296},
  {"content":"\r\n\r\nسليك اين شعر بگفت :\r\n\r\nبيت\r\n يكذّبنى العمران عمرو بن جندب * و عمرو بن سعد و المكذّب اكذب \r\n سعيت لعمرى سعى غير معجز * و لاناناء « 1 » لو انّى لا اكذّب \r\n ثكلتما ان لم اكن قدر أيتها * كراديس « 2 » يهديها الى الحىّ موكب \r\n كراديس فيها الحوفزان و حوله * فوارس همّام متى يدع يركب \r\nو از اينجاست كه اعدى من السّليك « 3 » در عرب مثل گشت .\r\nمع القصه پيوسته قبيلهء بكر بن وايل در كين وكيد سليك بودند و او گاه‌گاه به قبيلهء ايشان كمين گشاده و غارت مىافكند . وقتى چنان شد كه بعضى از مردم بكريّون در آبگاه خويش اثر قدمى يافتند و كمين نهادند ناگاه سليك به آبگاه در آمد و خويش را سيراب كرد ، و چون خواست بيرون شود از چهار سوى مردم بر او تاختند و چون سليك از آب سنگين بود نتوانست نيك بگريزد ، لا جرم خويش را به خيمه فكيهه دختر قتاده كه زنى از بنى قيس بن ثعلبة است در انداخت و به دو پناه برد ، و از دنبال او ده ( 10 ) تن از بنى بكر رسيدند و خواستند تا او را دستگير كنند . فكيهه برخاست و مقنعه از سر بينداخت و دست به شمشير برد و گفت : او پناهندهء من است نگذارم كسى دست به دو فراز كند و ايشان را از زيان او بازداشت و از اينجا اوفى من فكيهة « 4 » در ميان عرب مثل گشت و سليك از آن داهيه رها گشت و اين شعر بگفت :\r\n\r\nبيت\r\n لعمر ابيك و الابناء تنمى * لنعم الجار اخت بنى عوارا \r\n عنيت بها فكيهة حين قامت * كنصل السّيف و انتزعوا الخمارا \r\n من الخفرات لم تفضح اخاها * و لم ترفع لوالده شنارا « 5 » \r\nبالجمله منشر بن وهب الباهلى و اوفى بن مطر المازنى در دوندگى مانند سليك طىّ مسافت مىكردند و با او بودند اما مثل عرب به نام سليك ساير گشت .\r\n\r\n\r\n","description":"","footnote":"\r\n( 1 ) . اناناء به معنى ضعف و سستى است .\r\n( 2 ) . كراديس : گروهى از شتران ؛ و مفاصل اسب را نيز كراديس گويند .\r\n( 3 ) . مجمع الامثال ميدانى ، 2 / 47 .\r\n( 4 ) . همان ، 2 / 378 .\r\n( 5 ) . شنار به معنى عيب و عار باشد .\r\n","page_name":" 259 ","page_number":297},
  {"content":"\r\n\r\n\r\nشنفرى\r\nديگر از معاصرين نعمان ، شنفرى بود و او اجل شعراى عرب است وى آن كس باشد كه قصيدهء لاميّة العرب منسوب بدوست و هنگام دويدن از هر اسب تيزگام سبقت مىجست و آهوان دشتى را به يك دويدن صيد مىكرد ، و از اصحاب او عمرو بن برّاق بود كه او نيز چون شنفرى دويدن داشت .\r\n\r\nتابّطشرا\r\nو ديگر تابّطشرا بود و اين كلمه لقب ثابت بن جابر است از آل مضر بن نزار ، و از اين روى او را تابّطشرا گفتند : كه وقتى دشنهء خويش را در زير بغل نهفته داشت . و تابّطشرا از آن هر دو زنده‌تر و چابكتر بود .\r\nبالجمله وقتى شنفرى و تابّطشرا و ابن برّاق از بهر غارت قبيلهء بنى بجيله بيرون شدند و چون به اراضى آن طايفه در آمدند ايشان را تشنگى بگرفت و سخت عطشان شدند و به نزديك آبگاه آمدند . در اين وقت تابّطشرا با آن دو تن گفت : اين قوم در اين آبگاه از بهر ما كمين نهاده‌اند ، همانا طپش قلب آن جماعت را من استماع مىنمايم . ايشان گفتند : تو بيمناك شده‌اى و اين بانگ طپيدن قلب خويشتن است كه مىشنوى و دست بر قلب او نهادند تا امتحان كنند . تابّطشرا گفت : سوگند با خداى كه هرگز من نترسيده‌ام و دل من جنبش نكرده است . پس ايشان گفتند : ما ناچاريم از اينكه بر لب آب شويم و خود را سيراب كنيم و نخست شنفرى برفت و سيراب شده بازآمد و از پس او برّاق بشتافت و كامروا مراجعت كرد و گفتند : هيچ كس در اين آبگاه نباشد .\r\nتابّطشرا گفت : قوم را با شما كارى نيست و ايشان آهنگ من دارند ، و چون من در اين آبگاه شوم گرفتار خواهم شد ، اكنون خلاصى خود را با شما پندى گويم ، بايد كه از سخن من تجاوز نكنيد .\r\nپس با شنفرى گفت : چون من گرفتار شدم تو به سرعت تمام بگريز و در جائى كه بانگ مرا توانى اصغا كرد پنهان باش تا آن زمان كه بانگ مرا شنيدى كه همىگويم :\r\n\r\n","description":"","footnote":"","page_name":" 260 ","page_number":298},
  {"content":"\r\n\r\nبگيريد ، پس بيرون خرام و مرا از بندر رها كن . و با ابن برّاق فرمود : چون من گرفتار شوم تو خود را از قوم پوشيده مكن و در پيش روى ايشان چنان نرم در دويدن باش كه آن جماعت گمان كنند كه ترا توانند گرفت و از دنبال تو بتازند و با تو مشغول شوند . اين بگفت و به آبگاه در آمد .\r\nو مردم بنى بجيله از كمين بيرون تاختند و او را بگرفتند ، پس در زمان شنفرى چون برق و باد بدويد و خود را به گوشه‌اى پنهان ساخت ؛ و ابن برّاق بماند . تابّطشرا گفت : اى مردم بجيله اينك من اسير شما باشم اگر خواهيد ابن برّاق را نزد شما به گروگان بگذارم و به قبيلهء خود شده از بهر خويشتن و او فدا آرم و با شما سپارم و او را نيز خلاص كنم . ايشان گفتند : تواند بود . پس تابّطشرا بانگ برداشت كه اى عمرو بن برّاق صواب آن است كه تو در ميان بنى بجيله به جاى من اسير باشى تا من رفته از بهر فدا زر و سيم آرم . ابن براق گفت : من هرگز اين كار نكنم و راه خويش گرفته روان شد و چنان بنمود كه خستگى و ماندگى دارد و نيك نتواند شتافت .\r\nمردم بجيله در گرفتن او طمع كردند و تابّطشرا شرا را دست و پاى بسته بگذاشتند و از دنبال ابن برّاق همگروه بشتافتند . تابّطشرا به آواز بلند بانگ برداشت كه : بگيريد .\r\nقوم چنان پندار كردند كه ايشان را بگرفتن ابن برّاق تحريص مىكند و غافل بودند كه اين علامتى است از بهر اعلام شنفرى .\r\nبالجمله شنفرى چون بانگ تابّطشرا بشنيد از نهانگاه بيرون شتافت و بر سر او آمده بند از او برداشت . پس تابّطشرا و شنفرى از يك سوى بدويدند و ابن برّاق در اين وقت دويدن خويش را آشكار كرده از پيش روى بنى بجيله چون عقاب كه به نشيب شود بدويد و با اصحاب خود پيوست . در اين وقت تابّطشرا فرياد برداشت كه : اى مردم بجيله دويدن ابن برّاق را ديدند اينك دويدن مرا ببينيد كه آن را فراموش كنيد ، و از ابن براق پيشى گرفت و شعرى چند بگفت كه اين بيت از آن است :\r\n\r\nبيت\r\n لا شىء اسرع منّى غير ذى عذر * او ذى جناح بجنب الرّيد « 1 » خفّاق « 2 » \r\n\r\n\r\n","description":"","footnote":"\r\n( 1 ) . كنار كوه كه بيرون جسته باشد ريد گويند .\r\n( 2 ) . مخفق : به معنى پريدن مرغ باشد .\r\n","page_name":" 261 ","page_number":299},
  {"content":"\r\n\r\nو به سلامت برستند . اگر چه اين هر سه تن از دوندگان عربند اما مثل عرب به نام شنفرى ساير « 1 » است چه گويند : اعدى من الشّنفرى « 2 » .\r\n\r\nواقعهء داحس و غبرا\r\nو ديگر از وقايع زمان نعمان واقعهء داحس و غبرا بود ، همانا قيس بن زهير بن جذيمة العبسى را اسبى بود كه داحس نام داشت و حذيفة بن بدر فزارى را اسبى بود كه غبرا ناميده مىشد و اين دو اسب در ميان عرب به دوندگى نامدار بود . روزى چنان افتاد كه قرواش بن هنىّ را كه يكى از مردم بنى عبس بود با برادر حذيفه كه حمل نام داشت مبارات و مناظره رفت ، چه قرواش همىگفت : داحس اجود است و حمل بر آن بود كه غبرا دونده‌تر است و بر اين سخن گروگان نهادند و قرواش اين قصه را با قيس برداشت . قيس گفت : نيكو نكردى زيرا كه مردم بنى فزاره ظلم‌پيشه‌اند و از آن توانائى كه در خود گمان دارند با هيچ كس به عدل و نصفت نروند و خود به نزديك حمل آمد تا مگر اين واقعه را مرتفع سازد .\r\nحمل بن بدر گفت : قرواش با من ده ( 10 ) شتر كه ده‌ماهه آبستن بود به گروگان نهاده ، اگر خواهى اين دو اسب را با هم نتازيم آن شتران را بايدت به من داد ، چه اگر با هم بتازيم اسب غبرا سبقت خواهد جست و شتران مرا خواهد بود . قيس در خشم شد و گفت : اگر چنين مىدانى گروگان بر بيست ( 20 ) شتر نهيم . حمل بن بدر گفت : بر سى ( 30 ) شتر بنديم . بدين گونه با هم لجاج كردند و بيفزودند تا گروگان بر صد ( 100 ) شتر بايستاد . آنگاه شتران را به دست پسر غلّاق كه يكى از بنى ثعلبة بن سعد بود بسپردند تا اسب هر كه سبقت جويد به دو سپارد . پس اسبها را چهل ( 40 ) روز تضمير « 3 » كردند و در اراضى ذات الآصاد كه از محال بنى عبس بود صد ( 100 ) غلوه « 4 » مسافت معين كردند و پايان مسافت را بركه‌اى از آب علامت نهادند كه اسب هر كه بدان آب زودتر لب بيالايد گروگان او را خواهد بود .\r\n\r\n\r\n","description":"","footnote":"\r\n( 1 ) . ساير : به معنى مشهور است .\r\n( 2 ) . مجمع الامثال ميدانى ، 2 / 46 .\r\n( 3 ) . تضمير : اندك علف دادن اسبان را بعد فربهى ، و لاغر كردن فربه را گويند .\r\n( 4 ) . غلوه : يك تير پرتاب را گويند .\r\n","page_name":" 262 ","page_number":300},
  {"content":"\r\n\r\nدر اين وقت حمل بن بدر حيلتى انديشيد و زهير بن عبد عمرو را با چند تن از نبى فزاره بفرمود تا در ميان راه كمين نهادند تا اگر داحس پيشى جويد او را نگذارند و خود با قيس بر تلى برآمدند تا اسبها را نگران باشند . در اين وقت حمل با قيس گفت : هيچ مىدانى كه در اختيار ميدان و گزيده كردن اين مكان با تو خدعه كرده‌ام زود باشد كه اسب تو مانده شود . قيس گفت : ترك الخداع من اجرى من مائة غلوة « 1 » و اين سخن در عرب مثل شد ، يعنى : آن كس كه ميدان را صد غلوه نهاد جاى غدر و خدعه نگذاشت ، اسب بايد دونده باشد و چنين راه را به پايان برد .\r\nچون لختى اسبها بدويدند غبرا پيشى گرفت و حمل : گفت : هان اى قيس هيچ نگرانى كه داحس به دنبال ماند قيس گفت جرى المذكّيات « 2 » غلاب « 3 » يعنى : اسبهاى مجرّب كه از ميانه‌سالى درگذشته باشند هر زمان سرعت و دوندگى را زيادت كنند .\r\nو اين سخن نيز مثل گشت . و ديگر باره حمل گفت : اى قيس به ميدانى در نيامده‌اى كه ظفر جوئى . قيس گفت : رويدا يعلون الجدد « 4 » . يعنى : باش تا به زمين سخت درآيند ، و هم اين سخن مثل شد .\r\nدر اين وقت داحس از غبرا سبقت گرفت و بدانجا رسيد كه بنى فزاره كمين نهاده بودند پس ايشان بيرون شدند و بر روى داحس بزدند و آن را بداشتند تا غبرا نيك بگذشت ، آنگاهش رها كردند ، لا جرم غبرا زودتر راه را به پايان برد و ميان بركه درآمد و حمل بن بدر به پيشى گرفتن غبرا مفاخرت جست و قيس در جواب او اين شعر بگفت :\r\n\r\nبيت\r\n كما لاقيت من حمل بن بدر * و اخوته على ذات الاصاد \r\n و هم فخروا علىّ به غير فخر * و ردّوا دون غايته جوادى « 5 » \r\n و قد دلفوا الى بفعل سوء * فالفونى لهم صعب القياد « 6 » \r\n\r\n\r\n","description":"","footnote":"\r\n( 1 ) . مجمع الامثال ميدانى ، 1 / 122 .\r\n( 2 ) . مذكّيات : اسبهائى را گويند كه از ميانه‌سالى گذشته باشند .\r\n( 3 ) . مجمع الامثال ميدانى ، 1 / 158 .\r\n( 4 ) . مجمع الامثال ميدانى ، 1 / 288 - 289 .\r\n( 5 ) . جواد : اسب .\r\n( 6 ) . صعب القياد : آن كس كه رام نشود .\r\n","page_name":" 263 ","page_number":301},
  {"content":"\r\n\r\n و كنت اذا منيت بخصم سوء * دلفت « 1 » له بداهية نااد « 2 » \r\nبالجمله در ميان قيس و حمل از بهر گروگان كار به مناقشه و مشاجره رفت ، عركى بن عميره و يك تن ديگر از بنى فزاره كه حذيفة بن بدر را نديم بودند با او گفتند :\r\nصواب آن است كه آن گروگان كه با قيس نهاده به دو دهى تا مردم ترا ظالم و بد عهد نخوانند ، و اين چه شرفى است از بهر قيس يا چه نقصانى است براى تو كه دابه‌اى از دابه‌اى پيشى جويد يا بازماند . حذيفه گفت : اكنون مردم ندانند كه در ميان راه داحس را برتافته‌اند و نگاه داشته‌اند ، چون اين گروگان بدهم بر همه مكشوف شود ، و فرزند مالك را كه ابا قرفه كنيت داشت به سوى قيس فرستاده و طلب گروگان كرد .\r\nچون به خانهء قيس رفت از قضا او را نيافت و زن قيس با ابا قرفه گفت : صواب آن است كه تو قيس را ديدار نكنى و اين سخن با او نگوئى كه از وى ترا بد رسد .\r\n\r\nقتل ابا قرفه\r\nابا قرفه مراجعت كرده سخن زن قيس را با پدر بگفت . حذيفه در خشم شد و بىتوانى او را بازفرستاد و گفت : بىآنكه گروگان از قيس بازستانى باز مشو . ابا قرفه بشتافت و در اين نوبت قيس را ديدار كرد و سخن حذيفه را با او ابلاغ داشت . قيس از اصغاى اين كلمات مانند پلنگ غضب‌آلود شد و نيزهء خود را جنبش داده بر ابا قرفه بزد ، چنان كه بر جاى بمرد .\r\nچون اين خبر به حذيفه رسيد فتنه انگيخته شد و بنى فزاره از پى خونخواهى كمر بستند . در اين وقت ربيع بن زياد كه از قبيلهء عبسيين بود و معاذه خواهر حذيفه را به زنى داشت و ازين روى در ميان بنى فزاره مىزيست خواست اين فتنه را بنشاند ، پس از خويشتن صد ( 100 ) شتر عشر « 3 » كه ده‌ماهه آبستن بود ديت خون ابا قرفه كرد و هر دو قبيله را به جاى خود نشاند .\r\n\r\n\r\n","description":"","footnote":"\r\n( 1 ) . دليف : آهسته رفتن و پيش آمدن لشكر .\r\n( 2 ) . نااد : سختى و رنج .\r\n( 3 ) . عشر : شتران ده‌ماهه آبستن را گويند .\r\n","page_name":" 264 ","page_number":302},
  {"content":"\r\n\r\n\r\nقتل مالك\r\nو روزگارى بسيار بر اين نگذشت كه مالك بن زهير عبسى كه از ابطال رجال بود به لقاطه آمد و دختر حارثه را از بنى غراب بن فزاره كه مليكه نام داشت به زنى بگرفت و در آنجا سكون اختيار كرد ، حذيفه منتهز فرصت بود ، چون اين بدانست جمعى از مردم خود را برداشته ناگاه بر او تاخت و او را بكشت و عنترة [ بن شدّاد 
  ] اين شعر بگفت :\r\n\r\nبيت\r\n و للّه عين من رأى مثل مالك * عقيرة « 1 » قوم ان جرى فرسان \r\n فليت هما لم يجريا نصف غلوة * و ليت هما لم يرسلا لرهان « 2 » \r\nدر اين وقت بنى عبس به نزديك حذيفه فرستادند كه شما مالك را در ازاى ابا قرفه مقتول ساختيد ، اكنون آن صد ( 100 ) شتر كه به خون او اخذ نموديد به\r\n\r\n\r\n","description":"","footnote":"\r\n( 1 ) . عقيره : بزرگ قومى كه در ميان قوم كشته شده باشد .\r\n( 2 ) . ابيات فوق را ابن اثير در تاريخ كامل بدين صورت نگاشته است :\r\n فللّه عينا من رأى مثل مالك * عقيرة قوم ان جرى فرسان \r\n فليت هما لم يطعما الدّهر بعدها * و ليتهما لم يجمعا لرهان \r\n و ليتهما ماتا جميعا ببلدة * و كان كريما ماجدا لهجان \r\n و كان اذا ما كان يوم كريهة * فقد علموا انّى و هو فتيان \r\n و كنّا لدى الهيجاء نحمى نسائنا * و نضرب عند الكرب كلّ بنان \r\n فسوف ترى ان كنت بعدك باقيا * و امكنى دهرى و طول زمانى \r\n فاقسم حقّا لو بقيت لنظرة * لقرّت بها عيناك حين ترانى \r\nيعنى : خوشا به آن چشمى كه جوانمردى همتاى مالك ديده باشد . كشتهء مردمى است كه بر سر دويدن دو اسب گروبندى كردند . كاش آن دو اسب به دنبال آن هيچ خوراكى از گيتى نمىخوردند و كاش براى گروبندى گرد نمىآمدند . كاش هر دو در يك سرزمين مرده بودند و قيس آن دو را از دست مىداد و آن دو هرگز ديده نمىشدند . با كشته شدن مالك دردى بزرگ پديد آوردند و گزندى سترگ فراز نهادند . مردى بزرگوار و بشكوه و بخشنده بود كه او را كشتند . چون در جنگ ، روزى سخت پيش مىآمد ، همگى مىدانستند كه من و او دو جوانمرد كاركشته‌ايم . به هنگام نبرد از بانوان خود پاسدارى مىكرديم و به هنگام دشوارى ، همهء انگشتان دشمن را مىبريديم . به زودى خواهى ديد كه اگر پس از تو پايدار باشم و روزگار و درازاى زمان مرا درنگ دهد ، سوگند به راستى مىخورم كه اگر يك چشم بر هم زدن زنده مانم ، در همان زمان كوتاه كارى كنم كه چشمان تو روشن گردند ( 2 / 672 ) .\r\n","page_name":" 265 ","page_number":303},
  {"content":"\r\n\r\nسوى ما فرستيد . حذيفه بدين سخن رضا داد . و سنان بن ابى حارثة المرّى با حذيفه گفت كه : اين شتران در اراضى ما بچه آورده‌اند شتران را باز ده و بچه ايشان را بدار . و حذيفه چنان كرد . قيس بن زهير اين شعر در اين هنگام گفت :\r\n\r\nبيت\r\n يودّ سنان ان يحارب قومنا * و فى الحرب تفريق الجماعة و الازل « 1 » \r\n يدبّ و لا يخفى ليفسد بيننا * دبيبا « 2 » كما دبّت الى حجرها النّمل \r\n فيا ابنى بغيض راجعا السّلم تسلما * و لا تشمت الأعداء يفترق الشّمل \r\n و انّ سيبل الحرب و عر « 3 » مضلّة * و ان سبيل السّلم آمنة سهل \r\nاما ربيع بن زياد ، بنى فزاره را در قتل مالك بن زهير سرزنش كرد و گفت : شما قبول ديت كرديد و من ديت خون ابا قرفه را بدادم ديگر چه بايست به قتل مالك بن زهير اقدام كرد . و از اينجا سخن به دراز كشيد و كار به ناستوده گفتن رفت . ربيع برنجيد و از ميان ايشان كوچ داده آهنگ قبيلهء خويش كرد و به ميان عبسيين آمد و جاى كرد . از اين سوى قيس بن زهير با كنيزك خود كه رعيه نام داشت فرمود كه :\r\nنهانى به خيمهء ربيع نازل شو و ضمير او را كشف كن كه آيا دل با ما دارد يا از دوستان بنى فزاره است و حيلتى انديشيده و بدينجا شتافته . رعيه خويش را به مسكن ربيع انداخت و در گوشه‌اى نهان شده گوش فرا داشت ناگاه ديد زن ربيع بعد از طهر « 4 » از آن خون كه عادت زنان است به كنار ربيع در آمده و طمع كنار دارد و ربيع ازو كناره گرفت و از كنيزك خود يك دو جام خمر گرفته بنوشيد و اين شعرها بگفت :\r\n منع الرّقاد « 5 » فما اغمّض حار * جلّل من النّبإ المهمّ السّارى \r\n من كان محزونا بمقتل مالك * فليأت نسوتنا بوجه نهار \r\n يجد النّساء حواسرا يندبنه * يلطمن أوجههنّ بالاسحار \r\n أ فبعد مقتل مالك بن زهير * ترجو النّساء عواقب الاطهار \r\nپس رعيه بازآمد و اين خبر بازآورد و قيس را از ربيع اطمينان به دست شد و آن\r\n\r\n\r\n","description":"","footnote":"\r\n( 1 ) . ازل : به معنى تنگى و شدت باشد .\r\n( 2 ) . دبيب : نرم رفتن است .\r\n( 3 ) . وعر : به معنى دشوار ، و براى زمين و راه به كار رود .\r\n( 4 ) . طهر : مدت پاكى زن ، مدت بين دو حيض .\r\n( 5 ) . رقاد : خواب و به خواب شدن .\r\n","page_name":" 266 ","page_number":304},
  {"content":"\r\n\r\nكنيزك را بدين شكرانه آزاد ساخت و روز تا روز آتش اين فتنه بالا گرفت ، و هرگاه توانستند اين دو قبيله با هم مصاف دادند .\r\n\r\nيوم ذى المرتقب\r\nجنگ نخستين را يوم ذى المرتقب گويند و در آن روز بنى فزار با عبسيين درآويختند و در اين جنگ ارطاة كه يكى از بنى عبس بود عوف بن بدر را بكشت و عنتره ، ضمضم را به قتل آورد ؛ و جمعى ديگر نيز مقتول گشت .\r\n\r\nيوم ذى حسى\r\nو جنگ ديگر را يوم ذى حسى گفتند و ذى حسى از اراضى هبائه است و در اين جنگ حذيفه بنى فزاره و بنى ذبيان را مجتمع ساخت و ايشان لشكرى عظيم شدند و از آن سوى قيس با بنى عبس و بنى عبد اللّه بن غطفان كه از حلفاى ايشان بودند در مصافگاه در آمدند ، و در ذى حسى اين دو لشكر در هم افتادند و بعد از كوشش و كشش بسيار بنو عبس هزيمت شدند و حذيفه با لشكر از دنبال ايشان به تاخت و راه بديشان نزديك كرد . قيس چون چنان ديد با ربيع بن زياد گفت : بايد حيلتى انديشيد و اگر نه تمام عرضهء هلاك شويم . من چنان صواب دانم كه جمعى از پسران بنى عبس را بايد به گروگان بديشان سپرد ، اگر به سلامت نگاه دارند اين فوزى باشد و اگر بكشند هم زيانى مختصر باشد ، چه اينك پدران ايشان كشته مىشوند . ربيع گفت : بىگمان بدين كودكان رحم نخواهند كرد ، بايد دل بر مرگ نهاد و مصاف داد و اين شعر بگفت :\r\n\r\nبيت\r\n اقول و لم املك لنفسى نصيحة * ارى ما يرى و اللّه بالغيب اعلم \r\n أ نبقى على ذبيان من بعد مالك * و قد حشّ جانى الحرب نارا تضرّم \r\nبالجمله قيس سخن ربيع را وقعى ننهاد و با بنى ذبيان پيام داد كه بدين كثرت لشكر كبر نكنيد نه آن است كه هر كثيرى غلبه تواند كرد ، اينك ما گروگان به نزد شما\r\n\r\n","description":"","footnote":"","page_name":" 267 ","page_number":305},
  {"content":"\r\n\r\nفرستيم چندان‌كه شما رضا دهيد و اين جنگ را به تأخير افكنيد . ايشان رضا دادند .\r\nپس قيس بفرمود : جمعى از كودكان اشراف را حاضر كرده به دست مبيع بن عمرو الثعلبى كه شوهر خواهر حذيفه بود سپردند و پيمان نهاد كه آن كودكان را محفوظ بدارد تا آنگاه كه كار ايشان به جنگ يا به صلح به پايان رود . هر دو قبيله از جنگ دست بازداشتند .\r\nو مدتى دراز بر نيامد كه مرگ مبيع نزديك شد ، پس فرزند خود را كه مالك نام داشت طلب كرد و گفت : مرا زندگانى به نهايت رسيد و گويا به چشم خود مىبينم كه پس از مرگ من حذيفه به نزديك تو خواهد آمد و خواهد گفت : دريغ كه سيّد و امير ما از جهان برفت و ديدگان خود را فشار خواهد داد تا مگر در مرگ من قطره‌اى فرو چكاند و ترا خواهد فريفت تا اين كودكان را از تو بستاند و عرضهء هلاك سازد ، اما دانسته باش كه اين مكرمت وديعتى است در تو ، چون از دست بدهى ديگر كرامت نخواهى يافت . اين بگفت و رخت بر بست .\r\nو هم در حال حذيفه درآمد و اين سخنان كه مبيع خبر داده بود همه بگفت و به كذب گريستن بر خود بست ، پس روى با مالك كرد و فرمود : من خال توام و روزگار فراوان برده‌ام پسنديده نباشد كه با شيخوخت من اين كودكان در نزد تو باشند و همى الحاح كرد تا آن كودكان را بگرفت و به يعمريه آورد و آن مردم را كه از ايشان كسى در جنگ قيس كشته شده بود حاضر كرد و هر كودك را به دست يك تن خونخواه بداد و فرمود : تا ايشان را در آماجگاه بدارند و هر كس به جاى مقتول خود يك تن را نشان تير كند . و حكم كرد تا كودكان چون زخم تير يابند پدران خود را ندا كنند . كنايت از آنكه پدران ايشان از جملهء مردان و دلاوران نيستند كه توانند به فرياد پسران خود رسند و اگر نه فرزندان خود را چگونه به دست دشمن مىنهادند .\r\nبالجمله بنى فزاره كمانهاى خويش را بدان كودكان گشاد دادند و آن اطفال فرياد « وا أبتاه » بر آوردند تا جملگى جان بدادند ، و اگر كسى از ايشان زنده ماند ، روز ديگر هدف تير گشت . از آن سوى چون اين خبر به قيس رسيد دنيا در چشمش تيره شد و جمعى از ابطال رجال را برداشته به يعمريه تاختن كرد و با بنى فزاره رزم بپيوست .\r\nپسران مبيع ، مالك و يزيد هر دو را بكشت و عركى بن عميره نيز مقتول گشت .\r\nبالجمله دوازده ( 12 ) تن از بنى فزاره كشته شد .\r\n\r\n","description":"","footnote":"","page_name":" 268 ","page_number":306},
  {"content":"\r\n\r\n\r\nيوم الهباءة\r\nو از پس اين واقعه جنگ يوم الهبا پيش آمد . و هبا نام زمينى است در بلاد غطفان و چاهى در آن زمين از بهر آب حركت كردند كه به جفر هبائه « 1 » مشهور است .\r\nبالجمله ديگر باره بنى فزاره و بنى عبس لشكرها فراهم كردند و نزديك هبائه مصاف دادند و آن روز از ايام باحورا بود و از بامداد تا چاشتگاه با هم بگشتند و از هم بكشتند ، و چون آفتاب به زوال رسيد چنان پشت اسبها از حدّت خورشيد تفته بود كه رانهاى حذيفه خواست تا تفيده شود ، ناچار هر دو لشكر دست از جنگ بازداشتند ، و حذيفه با مردم خود به جفر هبائه شد تا مگر اندك از حرارت آفتاب بياسايد . قيس با اصحاب خود گفت : وقت آن نيست كه فرصت را از دست فروگذاريم اينك حذيفه در جفر هبائه در رفته و از حرارت هوا ضعيف و ذليل است ، هم‌اكنون بر او تاختن بريم و كار او را به انجام آريم . و مردم خود را برداشته آهنگ او كرد .\r\nاز آن سوى از كنار جفر هبائه ، حصن بن بدر چشمش بر گروهى افتاد كه از دور همىآيند ، با حمل بن بدر گفت كه : جمعى سوار از دور همىبينم كرا بدتر دانى كه در اين وقت بر سر شما تاختن كند ، گفت : پيداست كه قيس و ربيع از همه كس ناخوشتر است كه در اين ماندگى و خستگى بر ما تازند . در اين سخن بودند كه قيس و ربيع با مردم بنى عبس برسيدند و قيس همىگفت كه : لبيكم لبيكم كنايت از آنكه امروز جواب آن كودكان را مىگويم كه پدران خود را ندا مىكردند و بر لب جفر بايستاد حذيفه و مالك و حمل و فرزندان بدر در جفر بودند چون اين بديدند دانستند كه در مرگ تأخيرى نيست . پس حمل سر برآورد و گفت : اى قيس ترا به رحم سوگند مىدهم از اين قصد بگذر . قيس همچنان گفت : لبيكم لبيكم . حذيفه دانست كه سخن حمل در قيس اثر نكرد خود سر بر كرد و گفت : اى قيس ، مالك به جاى ابا قرفه كشته شد و عوف به جاى كودكان مقتول گشت . و آن گروگان كه از بهر داحس و غبرا نهاديم به سوى تو فرستم ، دست از قتل ما بدار . همچنان قيس گفت :\r\nلبيكم لبيكم . حذيفه گفت : اگر من كشته شوم ديگر در ميان بنى فزاره و بنى عبس\r\n\r\n\r\n","description":"","footnote":"\r\n( 1 ) . جفر : چاه نابرآوردهء فراخ ؛ و جفر هبائه نام كوهى است در بلاد بنى غطفان .\r\n","page_name":" 269 ","page_number":307},
  {"content":"\r\n\r\nصلح نشود . قيس گفت : ابعدك اللّه قتل تو خير جميع طوايف است .\r\nدر اين وقت قرواش بن هنىّ از قفاى حذيفه در مىآمد با او گفتند : از قرواش حذر كن ، حذيفه به گمان اينكه وقتى با قرواش نيكى كرده است و او به قتلش مبادرت نخواهد جست ، گفت : بگذاريد مرا با قرواش . در اين وقت قرواش به دو نزديك شد و تيرى بر پشتش بزد و او را در انداخت . حارث بن زهير و عمرو بن الاسلع پيش شده با تيغش پاره پاره ساختند ، و حارث شمشير حذيفه را برگرفت و اين همان شمشير بود كه هنگام قتل از كمر مالك بن زهير باز كرده بود . آنگاه بينى حذيفه را بريدند و گوش او را قطع كردند و از پس او زبانش را بريده در مقعدش كردند و آلت مردى او را قطع كرده در دهانش نهادند . از پس آن جندب بن زيد ، مالك بن بدر را به خون فرزند خود بكشت و مالك بن الاسلع پسر عوف بن بدر را كه الحارث نام داشت در ازاى كودك خود مقتول ساخت و ربيع بن زياد ، حمل بن بدر را بكشت در اين وقت قيس بن زهير اين شعر بگفت :\r\n\r\nبيت\r\n تعلّم انّ خير النّاس ميت * على جفر الهباءه لا يريم \r\n و لو لا ظلمه ما زلت ابكى * عليه الدّهر ما طلع النّجوم \r\n و لكنّ الفتى حمل بن بدر * بغى و الظّلم مرتعه و خيم \r\n اظنّ الحلم دلّ على قومى * و قد يستجهل الرّجل الحليم \r\n الاقى من رجال منكرات * فانكرها و ما انا بالظّلوم \r\n و ما رست الرّجال و ما رسونى * فمعوّج على و مستقيم « 1 » \r\n\r\n\r\n","description":"","footnote":"\r\n( 1 ) . ابن اثير اشعار فوق را چنين آورده :\r\n اقام على الهباءة خير ميت * و اكرمه حذيفة لا يريم \r\n لقد فجعت به قيس جمعيا * موالى القوم و القوم الصّميم \r\n و عمّ به لمقتله بعيد * و خصّ به لمقتله حميم \r\n أ لم تر انّ خيرا النّاس طرّا * على جفر الهباءة لا تريم \r\n فلو لا ظلمه ما زلت ابكى * عليه الدّهر ما طلع النّجوم \r\n و لكنّ الفتى حمل بن بدر * بغى و البغى مرتعه و خيم \r\nيعنى : در آبگير هبائه بهترين مردگان در خاك خفته است ، گرامىترين ايشان حذيفه است كه جاى خود نمىجنبد . از مرگ او همهء قيسيان داغدار گشتند ، چه بردگان و چه آزادگان ايشان .\r\nدوردست را داغ كشته شدن او فرا گرفت و خويشاوند نزديك به ويژه داغدار گرديد . آيا -\r\n","page_name":" 270 ","page_number":308},
  {"content":"\r\n\r\n\r\nيوم الفروق\r\nو از پس اين واقعه يوم الفروق پيش آمد ، چه بعد از قتل حذيفه ، بنى فزاره مجتمع شدند و به خونخواهى او يك جهت گشتند ، و بنى عبس دانستند كه ديگر در اراضى غطفان سكونت نتوانند كرد ، پس از آنجا كوچ داده عزيمت يمامه كردند و در آن اراضى سكون جستند .\r\nروزى قيس بر قتادة بن مسلمه درآمد و او را با سر انگشت پاى برانگيخت و گفت : پيوسته خود را ذليل و زبون دارى تا مبادا از اين اراضى دور مانى . و قصد قيس از اين كار آن بود كه قتاده را از بهر كارهاى سخت آماده بدارد ، اما قتاده را اين عمل مكروه افتاد و گفت : از محال ما بيرون شويد و ديگر با ما نباشيد . ناچار قيس بار بسته به اتفاق مردم خود به اراضى هجر آمد و در ميان بنى سعد بن زيد مناة بن تميم ساكن شدند .\r\nچون روزى چند بگذشت مردم بنى سعد طمع در اموال و اثقال آل عبس بستند و بزرگان ايشان به نزديك جون آمدند كه در اراضى هجر قوتى به كمال داشت و با او گفتند : هل لك فى مهرة شوها و ناقة حمراء و فتاة عذراء . يعنى : آيا نمىخواهى اسبهاى خوب و شتران سرخ موى و دختران باكره . جون گفت : البته مىخواهم .\r\nگفتند اينك بنى عبس در ميان ما منزل دارند برخيز با لشكر خويش بديشان تاختن كن و از قتل و غارت و نهب و اسر فرو مگذار و ما را نيز بهره‌اى بده . جون اين سخن را پسنديده داشت و بر اين انديشه تصميم عزم داد . در ميان مردم بنى عبس زنى از قبيلهء بنى سعد بود و اين خبر بدانست و شوهر خود را آگهى داد و او قيس را بياگاهانيد . پس قيس مردم خود را بفرمود با زن و فرزند و اموال و اثقال خود را فراهم آورده اول شب كوچ دادند ، و از هجر « 1 » به فروق « 2 » آمدند كه بك نيمه روز طىّ مسافت بود .\r\n\r\n\r\n","description":"","footnote":"\r\nنديدى كه بهترين مردم در آبگير جفر الهباءه است و از جاى خويش نمىجنبد ؟ اگر بيدادگرى وى نبود ، روزگارها تا هنگامى كه ستاره‌اى در آسمان برآيد ، بر او گريه مىكردم .\r\nولى اين جوان ، حمل بن بدر ، ستم كرد و ستم را چراگاه بيمارىزا باشد . ( تاريخ كامل ، 2 / 678 )\r\n( 1 ) . هجر : نام قريه‌اى است نزديك مدينه .\r\n( 2 ) . فروق : اسم عقبه‌اى است نزديك هجر .\r\n","page_name":" 271 ","page_number":309},
  {"content":"\r\n\r\nاز آن سوى جون با لشكر هنگام سپيده‌دم به مقام ايشان تاختن آورد و هيچ كس را نيافت پس از دنبال ايشان بتاخت تا به فروق رسيد . قيس بفرمود : تا زنان را با احمال كوچ همىدادند و سواران از هر جانب دفع دشمن همىكردند و مصاف دادند ، سه روز بدين گونه همى راه سپر شدند تا از لشكر جون به سلامت برستند و به اراضى بنى ضبّه آمده با ايشان پيوستند . و بعد از روزى چند خاطر بنى عبس از آن جماعت نيز كدر شده آهنگ شام كردند .\r\nچون بنى عامر بدانستند كه آل عبس به شام خواهند رفت بيم كردند كه يك باره روى ايشان نتوانند ديد و از معاونت و معاضدت يكديگر بازمانند پس جمعى از بزرگان ايشان از دنبال بنى عبس تاخته بدان جماعت ملحق شدند و ايشان را از سفر شام بازداشتند . لا جرم قيس مردم خود را برداشته به نزديك بنى جعفر بن كلاب آمد و در ميان بنى كلاب سكون اختيار كرد .\r\n\r\nيوم جبله\r\nو در آنجا ببود تا يوم شعب جبله پيش آمد و يوم جبله روزى صعب است چه سه روز را عرب از ايام عظام شمارند و آن « يوم جبله » و « يوم كلاب ربيعه » و « يوم ذى قار » است كه ان شاء اللّه عن قريب مذكور خواهد شد .\r\nمع الحديث از پس روزگارى كه قيس بن زهير در اراضى بنى كلاب بزيست ، ربيع بن زياد عبسى گفت كه : سوگند با خداى كه تمام عرب را با خويش همداستان كنم و بنى فزاره را يك باره از جهان براندازم . و نخست برار خود عامر را برداشته به نزديك ربيعة بن شكل بن كعب بن الحارث آمد كه از بزرگان بنى عامر بود و از او مدد جست و استظهار كرد . ربيعه ايشان را گرامى بداشت و سخن ربيع را بپذيرفت و گفت : اين آغاز حربى است كه هرگز عرب بدان اقدام نكرده ، در چنين كارى بزرگ بايد با بنى كلاب نيز متفق شد .\r\nپس ربيعه ، ربيع را برداشته با چند تن از قوم خود به ميان بنى كلاب آمد و قيس بن زهير نيز با او بود ، ربيعه به نزديك الأحوص بن جعفر آمده صورت حال را بازگفت ، و قيس بن زهير دست بزد و دامن الأحوص را بگرفت و از او پناه جست و او\r\n\r\n","description":"","footnote":"","page_name":" 272 ","page_number":310},
  {"content":"\r\n\r\nنيز وى را پناه داد ، پس تمامت آل كلاب و بنى عبس و عامريون متفق شدند .\r\nچون اين خبر به بنى ذبيان رسيد در جمع‌آورى لشكر مشغول شدند و چنان لشكرى انبوه كردند كه هرگز در جاهليت نظير آن ديده نشده بود و از سرهنگان و فرمانگذاران آن سپاه يكى جون بود كه معاويه نام اوست و از شدت سواد « 1 » وجه جون لقب يافت و فرمانگذار هجر بود . ديگر شرحبيل بن اخضر بن جون و كيسان بن عمرو بن جون و حصين بن حذيفة بن بدر و يثربى بن عدس بودند و بزرگان بنى تميم مانند حاجب بن زراره و لقيط بن زراره و عمرو بن عيينه و الحارث بن شهاب نيز با ايشان بودند و همچنين اولاد آكلة المرار و قبيلهء بنى حنظله به حمايت ايشان حاضر شدند ، و نعمان بن قهوس التميمى را نيز گروهى از ابطال رجال حيره در فرمان بود .\r\nچون خبر به بنى عامر بردند كه آل ذبيان و مردم فزاره چنان انبوهى كرده‌اند كه هرگز در عرب ديده نشده ايشان سخت بترسيدند و نزد الأحوص بن جعفر رفتند و گفتند چاره‌اى بينديش كه عن قريب بنى عامر پايمال دمار خواهد گشت . الأحوص را در اين وقت شيخوخت دريافته بود ، چنان كه ابروانش را با عصابه « 2 » برمىبستند تا چشمش را از ديدن منع نكند پس با آن جماعت گفت : امروز من مردى پيرم و رأى نتوانم زد شما هر يك در اين كار رأيى بزنيد و بر من عرضه داريد تا يكى را اختيار كنم . پس آن شب به مساكن خويش شدند و هر كس چيزى بينديشيد و صبحگاه به نزد الأحوص حاضر شدند و قيس بن زهير نخستين قدم پيش گذاشت و گفت : صد رأى زده‌ايم . احوص گفت : يك رأى حازم مرا كافى است و مردم يك يك رأى خود را به دو باز نمودند و او جمله را مطرود ساخت و گفت : صواب آن است كه زن و فرزند را برداشته به سوى يمن كوچ دهيم ، چه ما را با چنين گروهى انبوه نيروى نبرد نباشد .\r\nپس آن قبايل احوص را در محفه نشانده حمل كردند و اموال خويش را با زن و فرزندان برداشته بسوى يمن رهسپار گشتند . چون به وادى بنى النّجار رسيدند از\r\n\r\n\r\n","description":"","footnote":"\r\n( 1 ) . سواد يعنى سياهى ، شخص و كالبد در اينجا به معنى جثه بزرگ باشد .\r\n( 2 ) . پارچه‌اى است كه زنان عرب بالاى پيشانى بندند و به معنى گروه مردم و عمامه يا دستار و آنچه بر سر يا دست بپيچند باشد .\r\n","page_name":" 273 ","page_number":311},
  {"content":"\r\n\r\nميان ايشان بانگ هياهوئى برخاست . احوص گفت : چيست اين بانگ پياپى . گفتند :\r\nعمرو بن عبد اللّه بن جعده در ميان بنى عامر افتاده و ضعيفان و زنان را از گروه دور مىكند . احوص او را طلب كرد و گفت : اين چه كار است كه پيش گرفته‌اى ؟ عمرو گفت : ما اشدّ و اعزّ عرب بوديم و تو ما را ذليل و هزيمتى كردى ، پس چگونه توانيم حفظ زنان و ضعيفان كنيم . احوص گفت : با اين انبوه عرب چه مىتوان كرد ؟ گفت :\r\nبه شعب جبله مىرويم و زنان و ضعيفان را در فراز جبل به سنگرى جاى مىدهيم و خود از پيش روى ايشان سنگرى ديگر كرده اقامت مىجوئيم و آب و علف آن جبل معاش ما را كفايت كند و اگر دشمن قصد ما كند از بلندى دفع او كنيم و خصم را چون در بيابان آب و علف به دست نشود كار بر او تنگ شود و زيستن نتواند كرد .\r\nاحوص گفت : سوگند با خداى كه اين رأى محكم است و بفرمود تا قوم مراجعت كردند و از آنجا به شعب جبله آمدند . و جبله كوهى حمراست ميان شريف و شرف كه نام دو چشمهء آب است از براى بنى نمير و بنى كلاب .\r\nبالجمله احوص و جملهء قبايل بدان كوه برشدند به شعبى كه آن را شعب مسلخ مىناميدند و شعاب كوه را با اقداح قسمت كردند و زنان و اموال خود را در سر كوه بازداشتند و از بنو عبس بن رفاعه و بنى سعد بن بكر و قبايل بجيله مانند دعاوية بن عامر و شحمة بن بجيله و عرينه و بنو قطيعه و نصيب بن عبد اللّه و بنى كلاب و بنى ابى بكر و گروهى از عكل سى هزار ( 30000 ) مرد جنگى در زير رايت بنى عامر فراهم شدند .\r\n\r\nرمز كرب\r\nو از آن سوى بنى تميم و بنى اسد و آل ذبيان و جماعت بارق از آل مزيقيا لشكرهاى خود را آراسته راه جبله پيش گرفتند و بدان بودند كه ناگاه بر عامريون حمله برند . در ميان راه كرب بن صفوان بن شحبة ابن عطارد بن عوف بن كعب بن سعد بن زيد مناة « 1 » بديشان بازخورد بزرگان ذبيان چون كرب را ديدند گفتند : مبادا او\r\n\r\n\r\n","description":"","footnote":"\r\n( 1 ) . ابن اثير : كرب بن صفوان حباب سعدى ( تاريخ كامل ، 2 / 683 ) .\r\n","page_name":" 274 ","page_number":312},
  {"content":"\r\n\r\nبشود و مردم بنى عامر را از ورود ما آگهى دهد . پس كرب را بگرفتند و از او با سوگند عهد بستدند و رها كردند . چون كرب رهائى جست به ميان بنى عامر آمد و دور از آن جماعت در سايهء درختى فرود شد ، و احوص از دور او را بديد و كس فرستاد و به نزد خويشش خواند . كرب گفت : به ميان شما نمىآيم اما اگر شما به مسكن من در آئيد چيزى خواهيد يافت . پس يكى از عامريون به خانهء او شد و كرب مقدارى خاك در كيسه كرد و خارى را سر شكسته بر سر آن خار حنظله « 1 » نهاد و بر زير خاك گذاشت و مشكى از شير بديشان نمود و قدرى بنوشيد و هيچ سخن نگفت .\r\nاين خبر را به الأحوص آوردند . فرمود : كه دشمنان ما از كرب عهد گرفتند كه سخن نگويد ، اكنون به رمز باز مىنمايد كه : لشكرى مانند خاك انبوه شده اما شوكت ايشان كليل است زيرا كه شوكة نام خار است و آن را سر شكست كنايت از آنكه شوكت ايشان شكسته است و بر فراز آن خار شكسته حنظله نهاد ، ازين قصد كرد كه بنى حنظله نيز با ايشانند و از نمودن مشك شير و مقدارى نوشيدن از آن ابلاغ مىكند كه آن جماعت به اندازهء زمانى كه شير از بزى بدوشند و بنوشند توانند به ما رسيد .\r\nپس احوص بفرمود تا شتران را بهر دو زانو عقال بر نهادند و لشكر را آماده و مهيا بداشت .\r\nاما از آن سوى روز ديگر از بامداد لقيط بن زراره لشكر خويش را از بهر جنگ بياراست در اين هنگام ناگاه شترى اجرب كه دندانهاى كج داشت از پيش روى لشكر درآمد و دندانهاى خود را همىنمود ، حزاره كه يكى از بنى اسد بود آن را به فال بد گرفت و گفت بكشيد اين شتر را ؟ لقيط گفت : بگذاريد آن را كه كشتن واجب نيست . از پس آن معاوية بن عبادة بن عقيل در برابر لشكر آمد و او اعسر « 2 » بود و همىگفت : انا الغلام الاعسر الخير فى و الشّر و الضّر فى اكثر . بنى اسد اين حال را نيز مشئوم گرفتند .\r\nبالجمله ابو عمرو بن شاس كه مردى شاعر بود و معقل بن عامر بن مؤاكلة المالكى و ديگر بزرگان با لقيط گفتند : كار اين جنگ را چگونه به پايان برى ؟ گفت : بر اين كوه برآيم و بر عامريون داخل شوم و ايشان را عرضهء شمشير سازم . گفتند :\r\n\r\n\r\n","description":"","footnote":"\r\n( 1 ) . حنظل : هندوانه‌اى تلخ به نام هندوانهء ابو جهل .\r\n( 2 ) . اعسر : آنكه با دست چپ كار كند و چپ دست باشد .\r\n","page_name":" 275 ","page_number":313},
  {"content":"\r\n\r\nچگونه توان بر بنى عامر داخل شد ؟ ايشان اشدّ و اشجع عربند اين جماعت را ما نيك شناخته‌ايم چه ايشان از ما كشته‌اند و ما از ايشان كشته‌ايم و همچنان ايشان ما را هزيمت كرده‌اند و ما ايشان را هزيمت كرده‌ايم ، دور نيست كه چون آهنگ ايشان كنى ناگاه از كوه به شيب آيند و بر ما تركتاز آرند . لقيط گفت : قسم با خداى كه من داخل مىشوم بر ايشان و آن جماعت را به اسيرى به زير مىآورم و ساز لشكر كرده به پاى جبل آمد و سپاه را به فراز فرمان داد ، و ابطال رجال قصد صعود كردند .\r\n\r\nقتل لقيط\r\nاز آن سوى الأحوص با مردم خود گفت : آغاز جنگ مكنيد تا يك نيمه راه بپيمايند و آنگاه كه جبل را به نيمه راه رسيدند بفرمود تا عقالها از شتران برداشتند و بسوى نشيب سخت براندند و لشكريان از قفاى شتران سخت بدويدند و سنگهاى گران از فراز به فرود رها كردند ، بدين آهنگ به لشكر لقيط در آمدند و مردم او هر كه در برابر شتران در افتاد پايمال گشت و اگر نه سنگى بر او گذشت ، ناچار لقيط و مردمش هزيمت شدند و به نشيب كوه گريختند تا به زمين سهل در رفتند و بنى عامر با شمشيرهاى كشيده از دنبال ايشان به پايان در آمدند و تيغ بر آن جماعت نهادند ، معقل بن عامر رزم داد و اين رجز خواند .\r\n\r\nبيت\r\n نحن حماة « 1 » الخيل يوم جبلة * بكلّ عضب « 2 » صارم و معبلة « 3 » \r\nاز آن سوى بنى تميم مردم خود را به سوى جنگ برتافتند و با عامريون در آويخته مردانه بكوشيدند و جنگ صعب شد و مردم بسيار مقتول شد ، و لقيط در حربگاه پاى سخت كرده بايستاد و هزيمت‌شدگان را بانگ مىداد كه هر كس به جنگ بازگردد پنجاه ( 50 ) شتر به دو عطا دهم و خود اسب بزد و به ميدان آمد و مردم به او مىگفتند : ما به شئامت تو كشته شديم .\r\nاز آن سوى شريح بن الأحوص چون پلنگ غضب‌آلود صفها بشكافت و\r\n\r\n\r\n","description":"","footnote":"\r\n( 1 ) . حمايت نگاه داشتن كسى را از بدى ، حامى ، نگاه‌دارنده ، جمع حماة .\r\n( 2 ) . عضب به معنى شمشير برنده .\r\n( 3 ) . معبله تيرى است كه پيكانش عريض باشد .\r\n","page_name":" 276 ","page_number":314},
  {"content":"\r\n\r\nخويشتن را با لقيط در آورده در حملهء نخستين او را به زخم نيزه از اسب در انداخت و چند زخم ديگر به دو زده بگذشت ، و لقيط بدان زخمها جان بداد و هنگام مرگ به ياد دختر خود كه دختنوس نام داشت اين شعر بگفت :\r\n\r\nبيت\r\n يا ليت شعرى عنك دختنوس * اذا اتاك الخبر المرسوس « 1 » \r\n أ تحلق « 2 » القرون « 3 » ام تميس * لا بل تميس انّها عروس « 4 » \r\nو بعد از مرگ هم بنى عامر جسد لقيط را شمشير مىزدند . و چون اين خبر به دختنوس بردند در مرثيهء پدر اين بيت گفت :\r\n الا يا لها الويلات ويلة من بكا * لضرب بنى عبس لقيطا و قد قضى \r\n فما ثاره فيكم و لكنّ ثاره * شريح اردّته الاسنة او هوى « 5 » \r\nو دختنوس در حبالهء نكاح عمرو بن عدس بود .\r\nبالجمله بعد از قتل لقيط فرزند برادر او قريظ بن معبد بن زراره به دست الحارث بن الابرص كشته شد و معاوية بن يزيد الفزارى حمله برد و كبشه دختر الحجاج بن معاوية بن قشير را كه زن مالك بن عمرو بن عقيل بود اسير كرد ، و معاوية بن خفاجه بر معاوية بن يزيد حمله برد و او را بكشت و كبشه را خلاص داد ، و شريح بن الأحوص حمله برد و ابن الجون و حرشب را كه يكى از آل كنده بود بكشت و طفيل بن مالك بن جعفر ، حسان الجون را اسير كرد و عوف بن احوص ، معاوية بن الجون را به اسيرى گرفت و موى پيشانيش را براى علامت آزادى قطع كرد و آزادش ساخت تا اينكه ثواب كرده باشد .\r\nاما چون معاويه از دست عوف نجات يافت بر بنى عبس عبورش افتاد و قيس بن زهير او را بكشت . چون عوف اين بدانست با بنى عبس گفت : آزاد كردهء مرا بكشتيد بايد ملكى مانند او براى من بياوريد . قيس از شرّ عوف بترسيد چه او مردى مهيب\r\n\r\n\r\n","description":"","footnote":"\r\n( 1 ) . رس : در گور كردن مرده و مرسوس يعنى مدفون .\r\n( 2 ) . تحليق : تراشيدن موى سر .\r\n( 3 ) . ميس : به معنى خراميدن باشد .\r\n( 4 ) . اى كاش مىدانستم كه چون اين گزارش نهانى و پوشيده به گوش دختنوس رسد ، چه خواهد كرد ، آيا گيسوان خود را خواهد تراشيد يا سرخاب و سفيداب بر چهره خواهد ماليد . نه كه بىگمان رخساره خواهد آراست كه او نو عروسى جوان است .\r\n( 5 ) . هوى به معنى فرو افتادن به مغاكى در گذشتن است .\r\n","page_name":" 277 ","page_number":315},
  {"content":"\r\n\r\nبود ، پس از او مهلت خواست و استغاثه به عامر بن مالك بن جعفر برد . جعفر در جواب فرمود : برادرم سلمى چارهء اين كار تواند كرد چه نديم و مشاور عوف اوست .\r\nچون به نزديك سلمى شدند او نيز ايشان را به نزد برادرش طفيل دلالت كرد ، و طفيل گفت : مىدانم سلمى از من چه خواسته است و حسان الجون را كه خود اسير كرده بود با بنى عبس عطا كرد و ايشان او را در ازاى معاوية بن الجون به نزد عوف آوردند و به دو سپردند . فجزّ ناصيته فاعتقه يعنى : قطع كرد موى پيشانى او را كه علامت آزادى بود و آزادش ساخت ازين روز عوف « جزّاز » لقب يافت .\r\nو هم در آن روز كبشه دختر عروة الرّجال بن عتبة بن جعفر بن كلاب به عامر بن طفيل حامل بود و در آن هنگامه بار بگذاشت .\r\nو هم در آن روز طفيل بن مالك به آل عبد اللّه غطفان تاختن برده و هزار ( 1000 ) شتر به غارت آورد ، و از آن غنيمت صد ( 100 ) شتر به عبيدة بن مالك عطا داد .\r\nو در آن داروگير عبيده نيز عزم قتال كرد و خواست خود را بر قلب مخالفان زند برادرانش عامر و طفيل او را از چنين تهور منع كردند و او نپذيرفت و اسب بزد و به ميان سپاه ذبيان و بنى تميم درآمد . پس مردى از قفاى او بيرون شده نيزه بر كتفش بزد كه از روى پستانش سر بدر كرده و نيزه در تن او بماند و او را عطف عنان كرده از جنگ روى برتافت و به نزديك طفيل آمد و گفت : اين رمح « 1 » را از كتف من بيرون كن .\r\nطفيل از آن خشم كه پندش را خوار داشته بود گفت : من هرگز اين كار نكنم ، پس به نزديك عامر آمد و او نيز از غضب چنين گفت . در اين وقت سالم بن مالك برسيد و آن نيزه را بكشيد و او را در ميان زنان و مجروحان جاى داد .\r\nدر اين وقت حاجب بن زراره برادر لقيط از جنگ بگريخت و پسران حزن بن وهب بن عوير بن رواحه عيسى كه يكى زهرم و آن ديگر قيس نام داشت و ايشان را زهرمان مىگفتند از دنبال حاجب بتاختند و به دو رسيده گفتند : اسير ما باش . حاجب گفت : تا جان در تن دارم اسير دو مولى نشوم . در اين وقت مالك ذو الرقيبه برسيد و گفت اسير من باش . حاجب گفت : تو كيستى ؟ گفت : من مالك ذو الرقيبه‌ام . گفت : ترا اختيار كردم . زهرم خشم كرده تيغ بكشيد و به گرد او همىگشت تا سرش از تن دور كند ، حاجب وا غوثاه برآورد ، مالك پياده شده او را نجات داد و با خويشتن ببرد .\r\n\r\n\r\n","description":"","footnote":"\r\n( 1 ) . رمح به معنى نيزه باشد .\r\n","page_name":" 278 ","page_number":316},
  {"content":"\r\n\r\nپس زهرمان به نزد قيس بن زهير بن جذيمه آمدند و گفتند : مالك بر ما ستم كرد و اسير ما را بربود . در اين وقت مالك برسيد و گفت من ظلمى نكرده‌ام ، حاجب خود مرا اختيار كرد . و چون او را حاضر ساختند بدين سخن گواهى داد . قيس با او گفت :\r\nبراى خلاصى خود چه در خاطر دارى . گفت هزار ( 1000 ) شتر به مالك مىدهم و صد ( 100 ) شتر به زهرمان كه رها شوم و چنان كرد .\r\nو مرداس بن ابى غاز نيز مردى را اسير كرد و صد ( 100 ) شتر بگرفت و رها ساخت و بنو بكر بن كلاب شتران را از دست او بگرفتند . مرداس نزد يزيد بن الصّعق آمد و شكايت آورد ، يزيد سوار شده به نزديك بنى ابى بكر آمد و شتران مرداس را گرفته به او بازداد و بنو بكر حيلت ديگر كردند و شب بر مرداس درآمدند و با او شراب خوردند و در مستى از او خواهش كرده شتران را ديگر بار بگرفتند ، صبحگاه كه مرداس به خويش آمد از كرده پشيمان شده ، ديگر باره به نزد يزيد بن الصّعق آمد و قصهء خويش بگفت . در اين نوبت يزيد سخن او را وقعى ننهاد .\r\nو هم در آن روز معاوية بن الصّوت بن الكاهن الكلابى كه « اسد المجرّع » لقب داشت به اتفاق حرملة الكلبى بر سنان بن ابى حارثه المرّى حمله بردند و سنان خويش را در معرض هلاك ديد به نزديك مالك بن حمارى الفزارى بتاخت و گفت :\r\nمرا از چنگ دشمن خلاصى ده تا در عوض دختر خود خوله را به زنى در سراى تو فرستم و مالك را هفتاد ( 70 ) سوار در دنبال بود ، پس مالك به طمع وصل خوله اسب بزد و بر معاويه حمله برد و او را بكشت و از پس او حرمله را به قتل آورد و يك تن ديگر از بنى كلاب و دو تن از بنى قيس را نيز عرضهء شمشير ساخت و سنان را نجات داد ، اما با اين همه بعد از جنگ به آرزو نرسيد و خوله رضا نداد كه ضجيع او باشد .\r\nو هم در آن روز قيس بن المتفق بن عامر بن عقيل تاختن كرد و عمرو بن عمرو را اسير بگرفت .\r\nدر اين وقت الحارث بن الابرص بن ربيعة بن عقيل برسيد و از دور همى فرياد كرد كه اى قيس عمرو را زنده مگذار ، عمرو با قيس گفت كه : الحارث را با من از پيش خصمى است چون برسد مرا بكشد و ترا از آن بهره كه از فداى من خواهى يافت بازدارد . و قيس عمرو را رها كرد تا به سوى قوم شتافت . و چون ايام جنگ انقضا يافت\r\n\r\n","description":"","footnote":"","page_name":" 279 ","page_number":317},
  {"content":"\r\n\r\nو شهور حرام پيش آمد ، قيس عزم خانهء عمرو كرد تا به جاى آن نيكى نصيبه‌اى برد و الحارث نيز با او همراه شد و هر دو تن به خانهء عمرو فرود آمدند عمرو با دختر برادر خود آمنه بنت زيد گفت : تا خيمه از بهر قيس و الحارث به پاى كرد ، آنگاه به نزد ايشان آمد و با الحارث گفت : قيس مرا از قتل رهائى بخشيد ترا چه حق است بر من كه برادر مرا كشتى و مرا نيز خواستى بكشى ، اكنون به خانهء من از بهر چه آمده‌اى ؟ الحارث در جواب گفت كه : مرا بر تو آن حق است كه قيس چون ترا رها ساخت از دنبال تو بتاختم ، عمرو گفت : اين چندان حقى نباشد .\r\nبالجمله عمرو صد ( 100 ) شتر به الحارث داد و او را رها ساخت و از پس آن شتران فراوان به نزد قيس پيش داشت و قيس برداشته قصد مسكن خويش كرد .\r\nچون اين خبر به الحارث رسيد كه قيس را شتر فراوان به دست شده جمعى را با خود برداشته بر سر راه او شد و شتران را ازو گرفته ببرد . و قيس چون به قبيلهء خويش آمد مردم او خواستند تا ساز مقاتله با الحارث كنند ، قيس فرمود : با برادر خود مصاف مجوئيد ، دور نيست كه الحارث خود شتران را بازفرستد . از آن سوى چون الحارث دانست كه قيس از در مقاتله بيرون نشد شتران را به سوى او فرستاد .\r\n\r\n[ يوم شعواء 
  ]\r\nو بعد از واقعه جبله ، بنى عبس در ميان عامريون سكون نمودند و همىبزيستند تا يوم شعوا پيش آمد .\r\nدر اين وقت ديگر باره از دو جانب لشكرها را آراسته شد و بنى ذبيان ساز جنگ كرده با عامريون و بنى عبس مصاف دادند ، و در آن روز طلحة بن سنان حمله برد و قرواش بن هنىّ را به اسيرى گرفت و بعد از جنگ قرواش از بيم هلاكت نام و نسب خود را از طلحه پوشيده داشت و گفت : من ثور بن عاصم البكائى هستم .\r\nو چون او را به ميان قبيلهء خويش آورد ، زنى از قبيلهء اشجعيه كه مادرش از قبيلهء عبسيه بود و يكى از مردم فزاره او را به زنى داشت با شوهر خويش گفت كه : امروز من ابو شريح را ديدار كردم . شوهرش گفت : ابو شريح كيست ؟ گفت : قرواش بن هنىّ .\r\nگفت : از كجا شناختى او را ؟ گفت : من و او هر دو يتيم بوديم و حذيفه ما را در ميان\r\n\r\n","description":"","footnote":"","page_name":" 280 ","page_number":318},
  {"content":"\r\n\r\nايتام بنى غطفان تربيت كرد . پس شوهر او به نزد برادر طلحه كه حزيم نام داشت آمد و گفت : برادر تو قرواش را اسير كرده است و او اين سخن با برادر گفت . طلحه گفت :\r\nآن زن چه دانسته است اين مرد قرواش است . چون اين سخن را با آن زن بگفتند نشانى كه در بدن قرواش مىدانست بگفت ، و چون جستجو كردند آن نشان را بيافتند و او را بشناختند . در اين وقت قرواش گفت ربّ شرّ حملته عبسية و اين سخن مثل گشت . بالجمله قرواش را به دست حصين دادند تا بكشت .\r\n\r\nيوم شواحط\r\nاز پس اين واقعه يوم شواحط « 1 » پيش آمد و هم در آن روز بنى ذبيان با عامريون و بنى عبس مصاف دادند و يكى از بنى ذبيان برادر حنبص ضبّانى را در حربگاه اسير كرده و به قبيلهء خويش برد و بداشت و آن هنگام كه ايام عكاظ پيش آمد و ذبيانى عزم سفر كرد ، اسير خود را به نزديك يك تن يهودى كه از مردم تيماء بود بسپرد و برفت و مرد يهودى او را در خانهء خود مىداشت .\r\nروزى چنان افتاد كه مرد يهودى از خانه بدر شد و چون بازآمد فدوه برادر حنبص را با زن خويش در يك بستر ديد پس كارد برگرفت و آلت مردى فدوه را ببريد و فدوه بدان زخم درگذشت . چون اين خبر به برادر حنبص رسيد برخاسته به نزد قيس آمد و گفت : برادر مرا قبيلهء غطفان بكشتند و اين همه زحمت عامريون را به شئامت عبسيين مىرسد . قيس با او گفت : ما را با شما در كين غطفان اتفاق است و هيچ وقت در ما قصورى نرفته و با اين همه مرد يهودى برادر ترا با زن خويش يافت و بدان گناه كيفر كرد .\r\nبالجمله قيس از سخنان حنبص برنجيد و روى با قوم كرده بفرمود كه : مرگ در ميان غطفان بهتر از زندگى در بنى عامر است و شعرى چند بگفت كه اين بيت از آن است :\r\n لحا اللّه قوما ارثوا « 2 » الحرب بيننا * سقونا بها مرّا من الماء آجنا « 3 » \r\n\r\n\r\n","description":"","footnote":"\r\n( 1 ) . شواحط نام كوهى است نزديك مدينه .\r\n( 2 ) . ارش : يعنى برافروختن آتش .\r\n( 3 ) . آجن : آب مزه برگشته است .\r\n","page_name":" 281 ","page_number":319},
  {"content":"\r\n\r\nو از پس آن ربيع بن زياد عبسى را برداشته به سوى بنى ذبيان كوچ داد و به خانهء يزيد بن سنان ابى حارثه كه از فرسان بنى ذبيان بود فرود آمد و گفت : ما به نزديك تو آمده‌ايم تا ما را به نزديك سنان برده در كار صلح اعانت فرمائى . يزيد ايشان را گرامى بداشت و با خود برداشته به نزديك سنان آورده و گفت : اينك بزرگان بنى عبس‌اند و از بهر اصلاح ذات بين حضرت تو شتافته‌اند . سنان ايشان را عظمت نهاد گفت : نيك كرده‌اند اما اين كار بىرضاى حصين بن حذيفه صورت نپذيرد ، و كس فرستاده حصين را حاضر ساخت و ايشان را نيز ترحيب و ترجيب كرد و گفت :\r\nاگر ايشان قوم خود را زيانى كردند از قوم نيز بديشان زيان رسيد و كار بر صلح نهادند . و حرملة بن اشعر و از پس او فرزندش هاشم در اين مصالحه سعى جميل مبذول داشتند و رفع ديت و بهاى خون از جانبين فرمودند و بنى عبس كوچ داده ، در ميان آل ذبيان جاى گرفتند . و اين ببود تا يوم قطن پيش آمد .\r\n\r\nيوم قطن\r\nو در آن روز ربيع بن زياد نگريست كه از پيش خيمهء او مردى رسن اسب خويش را گرفته مىكشد و مىخرامد و بدان مىماند كه حصين بن ضمضم باشد با پسرش تيجان گفت : برخيز و بدان اين مرد كيست ؟ مبادا پسر ضمضم باشد كه ما را با او عهدى نيست ، تواند شد كه از او فتنه‌اى حادث گردد ، نخست با او سخن كن اگر لكنتى در زبان او يافتى بدان پسر ضمضم است و باز شتاب تا اعداد كار او كنيم .\r\nتيجان با او نزديك شد و آغاز سخن كرد ، حصين بن ضمضم براى آنكه خود را ازو پوشيده دارد جواب نگفت تا نيك نزديك شد ، پس بر فرس خود برنشست و بر تيجان تاخت و او را در ازاى خون پدر خود ضمضم بكشت و از آن روز كه عنتره پدر او را كشته بود سر خود را غسل نفرمود تا اين زمان كه تيجان را مقتول ساخت .\r\nبالجمله از پس قتل تيجان مردم عبس برخروشيدند و ديگر بار كار نزديك به مقاتله رفت ، سنان بن ابى حارثه از بهر آنكه اين فتنه را بنشاند فرزند خود خارجه را نزد ربيع فرستاد و گفت : او را به جاى فرزند خود خواهى بكش خواهى بدار ، و خارجه زمانى دراز نزد ربيع بود و عاقبت دويست ( 200 ) شتر از بهر ربيع آماده كرد\r\n\r\n","description":"","footnote":"","page_name":" 282 ","page_number":320},
  {"content":"\r\n\r\nتا بهاى خون فرزند او باشد ، ربيع صد ( 100 ) شتر را بگرفت و نيمهء ديگر را ببخشيد و كار بر صلح افتاد . فرزندان مبيع بن عمرو كه عوف و معقل نام داشتند در عقد اين مصالحه سعى بليغ فرمودند . و در اين نوبت پيمانها استوار شد و يك باره آن فتنه از ميان ايشان برخاست و از بدايت اين غايله تا اين زمان كه به نهايت شد چهل ( 40 ) سال رفته بود از اينجاست كه قد وقع بينهم حرب داحس و الغبراء « 1 » در ميان عرب مثل است .\r\n\r\n[ شاس بن زهير 
  ]\r\nو ديگر از معاصرين نعمان بن منذر ، شاس بن زهير بود و او با قيس صاحب داحس برادر است و هو شاس بن زهير بن جذيمة بن رواحة بن ربيعة بن مازن بن حارث بن قطيعة بن قيس بن بغيض بن غطفان است ، و خواهر او در سراى نعمان بن منذر به زنى بود ، از اين روى وقتى به حضرت نعمان شتافت و روزى چند ببود آنگاه كه مراجعت مىفرمود ، نعمان جامه [ اى 
  ] نيكو و ردائى احمر و مقدارى مشك اذفر و بعضى ديگر از نفايس اشياء به دو عطا كرد ؛ و شاس را در مراجعت به روهه عبور افتاد و در آن جبل خانهء رياح بن الاسك « 2 » بود كه مردى از بنى رباع بن عبيد بن سعد بن عوف بن جلان است . و جز او كس در روهه خانه نداشت .\r\nبالجمله در كنار آبگاه از شتر خويش به زير آمد و نيزهء خود را بر زمين نصب كرده جامه‌هاى خود را از آن بياويخت و عريان شده به چشمه آب در رفت تا خويشتن را بشويد . در اين وقت رياح طمع در مال او بست و كمان خود را به زه كرده تيرى به جانب شاس گشاد چنان كه بر پشتش آمده از سينه بيرون شد و در حال جان بداد .\r\nپس رياح جسد او را در خاك مدفون ساخته مال او را برگرفت و شترش را بكشت و بخورد .\r\nو كسان شاس چندان‌كه او را بجستند نيافتند و اين راز مستور بماند تا وقتى زهير\r\n\r\n\r\n","description":"","footnote":"\r\n( 1 ) . مجمع الامثال ميدانى ، 2 / 110 - 121 . ميدانى در ذيل اين مثل تمامى واقعهء داحس و غبراء را به اختصار نقل كرده است .\r\n( 2 ) . ابن اثير : رباح بن اشل غنوى . ( تاريخ كامل ، 2 / 648 ) .\r\n","page_name":" 283 ","page_number":321},
  {"content":"\r\n\r\nشترى نحر كرد و سنام و شحم آن را به زنى داد كه بفروشد و بهاى آن را گرفته طيب ابتياع كند . از قضا آن زن به خانهء رياح عبور كرد و ضجيع رياح آن سنام و شحم را بگرفت و آن طيب كه از شاس مأخوذ داشته بودند بها كرد و چون آن طيب را به نزديك زهير آوردند بشناخت و قاتل فرزند خود را بدانست و قال شاس و ما شاس و البأس و ما البأس و لو لا يقتل شاس لم يكن بيننا بأس و اين اشعار را در مرثيهء او انشاد كرد :\r\n\r\nبيت\r\n بكيت بشاس حين خبرت انّه * بماء غنّى آخر اللّيل يسلب \r\n لقد كان مأتاة الرّواء لحتفه * و ما كان لو لا غرّة الليل يغلب \r\n قتيل غنىّ ليس شكل كشكله * كذاك لعمرى الحين للمرء \r\n يحلب سأبكي عليه ان بكيت بعبرة * و حق بشاس عبرة حين تسكب « 1 » \r\n و حزنى عليه ما حييت و عولتى « 2 » * على سلّ ضوء البدر او هو اعجب \r\n اذا شمّ ضيما كان للضيم منكرا * و كان لدى الهيجاء يخشى و يرهب \r\n و ان صوّت الدّاعى الى الخير مرّة * اجاب لما يدعو له حين يكرب \r\n ففرّج عنه ثمّ كان وليّه * فقلبى عليه لو بدا القلب يلهب \r\nآنگاه فرزندش حصين و پسر برادرش حصين بن اسد بن جذيمه كه ايشان را حصينان مىگفتند به خونخواهى شاس كمر بستند و با ابطال رجال عبس آهنگ جنگ قبيلهء غنى كردند .\r\nچون اين خبر به مردم غنى رسيد با رياح گفتند : از ميان ما بيرون شو كه ما را نيروى مقاتله با بنى عبس نيست باشد كه بعد از تو با ديت و مصالحت اين خون را بخوابانيم . لا جرم رياح از ميان طايفهء غنى بيرون شده رديف مردى از بنى كلاب شد و مقدارى از گوشت پخته با خود داشت و از بيم آنكه مبادا با قبيلهء عبس دوچار شوند مجال فرود شدن از شتر نداشتند همچنان بر پشت شتر آن گوشت پخته را خوردن گرفت .\r\nدر اين وقت نسرى بر فراز سر ايشان گذر داشت چون آن بديد به نشيب شد كه\r\n\r\n\r\n","description":"","footnote":"\r\n( 1 ) . تسكب جمع سكب : سكب به معنى ريختن آب .\r\n( 2 ) . عول با صداى بلند گريه و زارى كردن و فرياد نمودن .\r\n","page_name":" 284 ","page_number":322},
  {"content":"\r\n\r\nآن گوشت را از ايشان بربايد و سه نوبت بدان گوشت درآويخت و ايشان بكشيدند و اين حال را به فال بد گرفتند و هم در زمان قبيلهء عبسيين را از پيش روى ديدند كه به سرعت در مىرسيد آن مرد با رياح گفت : تو از شتر فرود شو و خود را به گوشه [ اى 
  ] پنهان بدار و من اين مردم را چندان اغلوطه مىكنم و مماطله مىدهم كه ديگر ترا نيابند .\r\nپس رياح از شتر به زير شده و نعلين خود را از پاى بيرون كرد و يكى را بر ناف خود نهاد و آن ديگر را بر پشت و سخت ببست و به جانب تلى گريخته به سوراخ روباهى در رفت .\r\nچون عبسيين برسيدند شترسوارى را بديدند و با او گفتند راست بگو كيست آنكه رديف تو بود و به كجا گريخت ؟ آن مرد بعد از آنكه لختى مماطله كرد گفت :\r\nراستى خواهى رياح بود . چون اين سخن بگفت حصينان با مردم خود گفتند : شما بمانيد تا ما تاختن كنيم و خونى خود را به دست خويشتن بكشيم و از دنبال رياح بتاختند و چون راه به دو نزديك كردند رياح كمان را به زه كرد و تيرى بسوى حصين بن شاس بن زهير فرستاد و او را بكشت . حصين بن اسد بتاخت و نيزهء خود را بر نافگاه رياح بزد و آن نعل كه بر نافگاه داشت از زخم نيزه حاجب آمده و اسب حصين بن اسد در گذشت و برو درآمد و رياح فرصت يافته تير ديگر به دو زد و هم او را بكشت و بدويد و نيزه هر دو تن را برگرفته بگريخت .\r\nعبسيين چون اين بديدند از دنبال او بتاختند و نتوانستند به دو رسيد ، پس رياح به سلامت برفت و عبور او به خانهء انمار بن بغيض افتاد و چنان تشنه بود كه جان بر لب داشت پس به كنار آبگاه آمد تا شربتى بنوشد . در اين وقت زن انمار به كنار چشمه آمد و طمع در مال رياح بست و با او گفت : مال خود را با من گذار . رياح گفت : مرا مهلت ده تا كفى آب بنوشم . آن زن گفت : نمىگذارم . رياح كارد خود را بكشيد و او را بكشت و خود را سيراب ساخته اين شعرها بگفت و به قبيلهء خويش رفت :\r\n\r\nبيت\r\n قالت لى استأسر لتكتفنى * جبنا و يعلو قولها قولى \r\n ابت و اجرى من اسامة او * منّى غداة وقفت للخيل \r\n\r\n","description":"","footnote":"","page_name":" 285 ","page_number":323},
  {"content":"\r\n\r\n انّ الحصين لدى الحصين كما * عدل الرّجازة « 1 » جانب الميل \r\nاما از پس اين واقعه زهير به خون برادرزاده و فرزندان خود جمعى كثير از قبيلهء غنى مقتول ساخت و هيچ دقيقه از قتل و غارت فرو نگذاشت .\r\n\r\nقتل زهير بن جذيمه\r\nديگر از معاصرين نعمان ، زهير بن جذيمه است و او پدر شاس و قيس است . وى سيد و مهتر قبيلهء عبس بود و فرزندان بسيار داشت مانند مالك و حصين و شاس و قيس و ديگران - چنان كه قصهء بعضى مرقوم شد - و قبيلهء هوازن باجگزار زهير بودند و آن مال كه زهير مقرر داشته بود هر سال به نزد او مىآوردند .\r\nوقتى چنان افتاد كه پيره‌زنى از جماعت هوازن ظرفى از روغن برداشته به نزديك زهير آورد و گفت : ما را امسال آن درست نبود كه خدمتى شايسته توانيم كرد ، چه به بلاى غلا و سختى قحط گرفتار بوديم . زهير اندكى از آن روغن بچشيد و طعم آن را ناخوش يافت ، پس در خشم شد و كمانى كه در دست داشت بر سينهء آن عجوزه زد چنان كه به پشت افتاد و جامه‌اش برخاسته عورتش آشكار شد .\r\nچون اين خبر به مردم هوازن رسيد در خشم شدند و غيرت ايشان بجنبيد ، پس عامر بن صعصعه كه يكى از اكابر آن قبيله بود به نزد جعفر بن كلاب آمد و از ظلم زهير شكايت آورد . خالد [ پسرش 
  ] سوگند ياد كرد كه دستهايم را بر گردن زهير خواهم افكند تا او مرا بكشد يا من او را به قتل آورم ، و اين ببود تا در بازار عكاظ ، خالد با زهير بازخورد و با او گفت : آيا اين همه مردم كه به خون شاس از قبيلهء غنى مقتول ساختى ترا چه سود بخشيد ؟\r\nزهير در خشم شده و به حقارت به سوى خالد نگريست و خالد خشمگين شده گفت : اللّهمّ امكن يدى هذه الشّعراء القصيرة من عنق زهير بن جذيمة ثمّ اعنّى عليه .\r\nيعنى : الهى اين دست پرموى كوتاه مرا بر گردن زهير بيفكن و مرا اعانت كن تا به يارى تو بر او غلبه جويم . زهير گفت : اللّهمّ امكن يدى هذه البيضاء الطّويلة من عنق\r\n\r\n\r\n","description":"","footnote":"\r\n( 1 ) . رجازه ، آنچه بر يك طرف بار آويزند تا اينكه هر دو طرف برابر گردد .\r\n","page_name":" 286 ","page_number":324},
  {"content":"\r\n\r\nخالد ثمّ خلّ بيننا يعنى : الهى اين دست سفيد بلند مرا در گردن خالد درافكن و ما را با خود بگذار . كنايت از آنكه مرا در قتل او معينى واجب نباشد . چون جماعت قريش اين كلمات بشنيدند گفتند : اى زهير قسم با خداى كه تو با اين غرور كه اظهار كردى كشته خواهى شد . گفت : شما را در اين كار علمى نيست .\r\nو از پس اين واقعه خالد در قتل زهير يك جهت شد و زهير را زنى بود كه تماضر نام داشت و او دختر عمرو بن الشّريد بن رياح بن يقظة « 1 » بن عصيّة بن خفاف بن السلمى بود و از زهير فرزندان داشت و برادر تماضر كه حارث بن عمرو بن الشّريد است در نزد خالد جاى مىداشت ، پس خالد منتهز فرصت بود تا دانست كه زهير به زمين بنى عامر فرود شده است و با او بعد مسافت نمانده پس حارث را طلب كرد و گفت : تو به دست آويز ديدار كردن خواهرت تماضر و خواهرزادگان به خانهء زهير سفر كن و مهبط و مقام او را بدان و بازآى تا بر او تركتازى كنيم . پس حارث براى جاسوسى به خانهء زهير آمد و چون زهير او را نگريست با فرزندان خود گفت : اين جاسوس و طليعهء خصم است از او بر حذر باشيد و او را گرفته محبوس بداريد .\r\nتماضر چون اين شنيد برآشفت و گفت : برادر مرا چرا بايد به زندان كرد و با فرزندان خود گفت : اينك خال شما براى ديدار شما بدين جانب شده چگونه او را بند مىگذاريد ؟ و نگذاشت حارث را در بند كشند . اما از آن سوى چون در احوال برادر نگريست بدگمان شد و گفت : انّه ليريبنى اكبينانك و قروتك . يعنى : هرآينه اين غمناكى و سكوت كه در تو مشاهده مىكنم گمان دارم كه سخن زهير به صدق است مبادا چنين باشد كه تو جاسوس باشى و اين معلوم شود انّه رجل بيذارة غيذارة شنوئة . يعنى : او مردى كثير الكلام و بدخوى و غضبناك است مبادا تو را آسيبى رساند . پس او را سوگند داد و عهد بستد كه خبر به دشمن نبرد و خصم را بديشان رهنما نشود ، و مقدارى شير بدوشيد و به دو داد .\r\nو حارث خواهر را وداع كرده آن شير را برداشت و به ميان بنى عامر آمد و عامريون را ديد كه در پاى درختى فراهم شده‌اند حارث به سايهء درخت آمد و آن شير را در پاى درخت بريخت : و قال ايّتها الشّجرة الذّليلة اشربى من هذا اللّبن فانظرى ما طعمه . يعنى : اى درخت ذليل بخور ازين شير و ببين طعم آن را چگونه است ؟\r\n\r\n\r\n","description":"","footnote":"\r\n( 1 ) . متن : رياح بن لقيطة بن . . .\r\n","page_name":" 287 ","page_number":325},
  {"content":"\r\n\r\nقوم گفتند : همانا اين مرد را سوگند داده‌اند كه خبر بازنياورد . اكنون بايد از اين شير چشيد اگر شيرين باشد خيمه‌گاه زهير نزديك باشد و اگر طعم آن متغيّر شده راه دور است . چون بچشيدند شيرين يافتند و بدانستند راه نزديك است .\r\nپس خالد برخاست و بر اسبى كه حذفه نام داشت سوار شد و جندح بن البكّاء و معاوية بن عبادة بن عقيل را كه جدّ ليلى اخيليّه است با جمعى ديگر برداشته به سوى زهير روان شد . و چون راه به دو نزديك كرد اسب زهير شيهه برآورد ، پس مردم او نگران شدند و دانستند كه خالد بديشان تاختن كرده ، پسر زهير ، ورقا با پدر گفت كه : مردى را بر اسب شقراء مىبينم كه فرس خود را با تازيانه مىزند و به سوى ما شتاب مىكند زهير گفت : شيئا ما يريد السّوط الى الشّقراء . و اين سخن در عرب مثل شد .\r\nمع القصه زهير نيز جستن كرده بر اسب خويشتن سوار شد و تاختن كرده در برابر خالد آمد و با او درآويخت و چون لختى با هم بگشتند هر دو تن دست در گردن يكديگر در آورده قوت كردند تا هر دو تن از اسب به زير افتادند و خالد بر زبر زهير واقع شد . در اين وقت زهير فرياد بر آورد كه : اى قوم مرا و خالد را با هم بكشيد ، ورقاء بن زهير تيغ بر كشيد و بدويد و سه ضرب شمشير بر خالد فرود آورد و چون او دو زره در برداشت هيچ آسيب نيافت ، پس جندح قدم پيش گذاشت و با شمشير سر از تن زهير برگرفت و به اتفاق خالد به قبيلهء خويش بازشدند . و از پس مرگ زهير ، ورقاء اين شعرها در مرثيهء پدر گفت :\r\n\r\nبيت\r\n رأيت زهيرا تحت كلكل خالد * فاقبلت اسعى كالعجول ابادر \r\n فشلّت يمينى يوم اضرب خالدا * و يمنعه منّى الحديد المظاهر \r\n فيا ليت انّى قبل ضربة خالد * و يوم زهير لم تلدنى تماضر « 1 » \r\n\r\n\r\n","description":"","footnote":"\r\n( 1 ) . زهير را در زير پيكر سنگين خالد ديدم و مانند شتاب‌كاران روى آوردم كه دست به كارى زنم .\r\nدست راستم خشك باد روزى كه بر خالد ضربت زدم و آهن استوار او را از من درست بداشت و وارهاند . اى كاش تماضر پيش از روز نبرد خالد و زهير مرا نزاده بود .\r\n","page_name":" 288 ","page_number":326},
  {"content":"\r\n\r\n\r\nقتل خالد بن جعفر\r\nو ديگر از وقايعى كه در روزگار نعمان افتاد قتل خالد بن جعفر بن كلاب بود و سبب اين واقعه آن شد كه خالد بن جعفر از آن پيش كه زهير بن جذيمه را به قتل آورد - چنان كه گفته شد - وقتى به بيابان حراض به تاخت و بر قبيلهء ذبيان غارت برد و مردان آن جماعت را كه در حراض جاى داشتند جمله را بكشت و اموال ايشان را به غارت برگرفت . در اين وقت الحارث بن ظالم كه از بنى يربوع بن غيظ بن مرّه نسب دارد كودك بود ، مردم خالد نيز او را زخمى بزدند و پنداشتند بدان زخم مرده است .\r\nبعد از مراجعت خالد زنان ذبيانى فحص كردند و الحارث را در ميان كشتگان زنده يافتند ، پس او را برگرفتند و زخمش را به التيام آوردند و او با كين خالد همى بزرگ شد و اين ببود تا خالد ، زهير بن جذيمه را نيز بكشت و حكومت قبيلهء هوازن را به تصرف آورد . پس يك باره بنى عبس و آل ذبيان به كين خالد كمر بستند .\r\nاز قضا چنان افتاد كه خالد به درگاه نعمان بن منذر آمده ، اسبى در حضرت او پيش كشيد و گفت : ابيت اللّعن نعم صباحك و اهلى فداك . اين فرس را از بنى قره بدست كرده‌ام همانا گرد او را هيچ اسب شق نتواند كرد . در اين هنگام الحارث بن ظالم حاضر بود ، چون اين بديد اسبى به حضرت نعمان پيش كشيد و ربيع بن زياد عبسى در نزد نعمان به پاى خاست و اسب الحارث را مدح گفت و آن را بر اسب خالد فضيلت نهاد . خالد چون اين بشنيد گفت : ابيت اللّعن اسب من آن اسب است كه قبيلهء حارث و پدران او را هلاك ساخت ، اگر عبسيين آن را هجا گويند بعيد نباشد . نعمان اعانت خالد كرد و اسب او را پسنده داشت آنگاه كه از نزد نعمان بيرون شدند .\r\nخالد دست ربيع و حارث را بگرفت و به خانهء غفرز كه زنى مغنّيه بود آورد و با ايشان به خوردن خمر مشغول شد و غفرز را فرمود تا از بهر ايشان تغنّى كند و او از اشعار خالد كه در تشوير و سرزنش الحارث و قبيلهء او بود خواندن گرفت و آتش خشم الحارث چنان افروخته شد كه خواست پوست بر تن بدرّد و از آنجا بيرون شده گفت : خالد هيچ دقيقه از دشمنى فرو نمىگذارد .\r\n\r\n","description":"","footnote":"","page_name":" 289 ","page_number":327},
  {"content":"\r\n\r\nآن شب بگذشت و روز ديگر در انجمن نعمان حاضر شد و خالد نيز در آمد .\r\nنعمان بفرمود تا طبقى از خرما نزد ايشان نهادند تا هر دو تن از خرما خوردن گرفتند و خالد هر چه از آن خرما بخورد خستوى آن را پيش روى حارث مىنهاد تا چون فراغت جستند گفت : ابيت اللّعن حارث را نگران باش كه چند خرما خورده . حارث گفت : راست گويد ، اما خالد با خستو بخورد . خالد را از سخن او بد آمد و گفت : آيا با من جسارت مىكنى و حال آنكه جميع نگاهبانان ترا بكشتم و تو را در ميان زنان به جاى گذاشتم . حارث گفت : آن روز كه تو اين كار توانستى كرد من كودك بودم و اكنون كفايت خويش توانم كرد . خالد گفت آيا شكر مرا نمىگزارى كه زهير بن جذيمه را بكشتم تا تو سيد غطفان شدى چه اگر او زنده بود ترا اين منزلت حاصل نمىگشت . حارث گفت : من شكر ترا در اين عمل خواهم گذاشت . از آنجا بيرون شده به خانهء غفرز آمد و خمر همىخورد و اين شعرها بگفت :\r\n\r\nبيت\r\n تعلّم ابيت اللّعن انّى فاتك * من اليوم او من بعده يا بن جعفر \r\n أ خالد قد نبهتنى غير نائم * فلا تأمنن فتكى « 1 » من الدّهر و احذر \r\nعبد اللّه بن جعده كه خواهرزاده خالد بود اين اشعار را اصغا فرمود و نزد خال خويش شده او را آگهى داد و گفت : حارث مردى ديوانه و مست است ، امشب خوابگاه خود را از او پوشيده دار يا پاسبانان بگمار ، مبادا ناگهان به تو دست يابد و آسيبى رساند . پس خالد هنگام خفتن ابن جعده را فرمان داد تا از پيش روى بخفت و مردى كه عروه نام داشت در پهلوى او جاى داد و جامهء خواب خود را از پس اين هر دو بگسترد و بخفت « 2 » . چون شب به نيمه رسيد حارث به خوابگاه خالد شتافت و از خواهرزاده‌اش ابن جعده و پسر برادرش عروه گذشته بر سر خالد آمد و او را در خواب يافت تيغ بر كشيد و بر سر او فرود آورد چنان كه تا سينه بشكافت و از آنجا\r\n\r\n\r\n","description":"","footnote":"\r\n( 1 ) . فتك : ناگاه گرفتن .\r\n( 2 ) . ابن اثير ، عروه را برادر خالد نوشته و گويد : عروه به برادرش خالد گفت : چرا با او سخن گفتى ؟ او مردى مردم‌كش و خونريز است . خالد گفت : از او چه پروا دارم ؟ به خدا كه اگر مرا در خواب بيابد ، نتواند بيدارم كند . خالد و برادرش بيرون آمدند و به سراپردهء خود رفتند و بندهاى آن را فرو هشتند و آن را بر خود بستند . خالد بخفت و عروه بر سرش بيدار ماند و پاسدارىاش كرد ( تاريخ كامل ، 2 / 653 ) .\r\n","page_name":" 290 ","page_number":328},
  {"content":"\r\n\r\nبيرون شده اين شعرها بگفت :\r\n\r\nبيت\r\n ألا سائل النّعمان ان كنت سائلا * و حىّ كلاب هل فتكت بخالد \r\n غشوت اليه و ابن جعدة دونه * و عروة يكلا عمّه غير راقد \r\n و قد نصبا رجلا فباشرت حوزه * بكلكل مخشيا للعداوة خارد \r\n فاضربه بالسّيف يا فوخ رأسه * فضمّم حتّى نال نيط القلائد \r\nو از اينجاست كه در ميان عرب افتك من الحارث بن ظالم « 1 » مثل گشت .\r\nمع القصه بعد از قتل خالد وحشت و دهشتى تمام حارث را بگرفت و در حال از حيره بيرون شتافت و از آن سوى عتبه به درگاه نعمان آمد و فرياد برداشت كه يا سوء جواراه ، پناهنده در حضرت تو ايمن نتواند زيست ، چه آسوده نشسته‌اى كه حارث ، خالد را بكشت . چون نعمان آگهى يافت چند تن از ابطال رجال را از دنبال او بفرستاد و چون راه به دو نزديك كردند حارث روى برتافت و با ايشان درآويخت و چند تن را بكشت و برخى را منهزم ساخت و اين شعر بگفت :\r\n انا ابو ليلى و سيفى المصلت * من يشترى سيفى و هذا اثره \r\nو اين مصرع ثانى در عرب مثل گشت « 2 » .\r\nاما حارث نخست عزم قبيلهء خويش كرد و خواست تا در ميان بنى غطفان جاى\r\n\r\n\r\n","description":"","footnote":"\r\n( 1 ) . مجمع الامثال ميدانى ، 2 / 89 . ابن اثير گويد : حارث پوشيده به حيره رفت تا اسود را بكشد .\r\nيك روز كه او در خانه‌اش بود ، آواى زنى دادخواه را شنيد كه فرياد مىزد : من به حارث ظالم پناهنده شدم . حارث گزارش كار آن زن را شنيد كه اسود گله‌اى از شتران وى را به زور گرفته بود . حارث به نزد زن رفت و به او گفت : فردا به فلان جا آى . حارث خود به آنجا آمد و چون شتران نعمان به آبشخور آمدند ، آنچه را از آن زن بود ، بگرفت و به دو سپرد . در ميان اينها شترى به نام « لقاع » بود ، حارث در اين باره گفت :\r\n اذا سمعت حنّة اللقاع * فادع ابا ليلى فنعم الدّاعى \r\n يمشى بعضب صارم قطّاع * يفرى به مجامع الصّداع \r\nيعنى : چون بانگ لقاع را شنيدى ، آواز بر آور و ابو ليلى را فراخوان كه نيكو فراخوانى است .\r\nهمواره با شمشير تيز و بسيار برنده‌اى راه مىرود كه تارك دلاوران را مىشكافد ( تاريخ كامل ، 2 / 658 ) .\r\n( 2 ) . مجمع الامثال ميدانى ، 2 / 306 - 307 ، او بيت ديگرى را نيز نقل مىكند كه در مصراع دوم با بيت نسخهء ما يكى است :\r\n قالت له فى بعض ما تسطّره * من يشترى سيفى و هذا أثره \r\n","page_name":" 291 ","page_number":329},
  {"content":"\r\n\r\nكند ، ايشان گفتند : سكونت تو در ميان ما آن ثمر كند كه خون تمامت قبيله به دست نعمان هدر شود و او را پناه ندادند ، پس آهنگ بنى عبس كرد و ايشان قيس بن زهير بن جذيمه را به نزد او فرستادند و گفتند : كارى نيك كردى و مردانه بزيستى و ما بدانچه تو كردى شكرگزاريم اما نيكو آن است كه در قبيله‌اى جز ما جاى كنى تا پشتوانى از نو به دست شود و آتش نعمان نيز در ما نيفتد . حارث را از كلمات قيس بد آمد و گفت شما مردمى بىغيرت بوده‌ايد ، من اگر در قبيلهء خالد گريخته بودم از خون او مىگذشتند و مرا پناه مىدادند و اين اشعار را انشاد كرد :\r\n\r\nبيت\r\n اتانى عن قيس بن زهير * مقالة كاذب ذكر التبولا \r\n فلو كنتم كمن قلتم لكنتم * لقاتل ثاركم حرزا اصيلا \r\n و لكن قلتم جاور سوانا * فقد حلّلتنا حدثا جليلا \r\n و لو كانوا هم قتلوا اخاكم * لما طرد و الّذى قتل القتيلا \r\nاين بگفت و از عبس و غطفان روى برتافته به ميان بنى تميم آمد و از حاجب بن زراره پناه جست ، و او حارث را گرامى بداشت و گفت من شرّ بنى عامر را از تو كفايت كنم . و حارث در آنجا سكون اختيار كرد و خبر قتل خالد به هر سوى پراكنده گشت .\r\n\r\nقصّه عمرو بن اطنابه\r\nچون عمرو بن الاطنابة الخزرجى اين حديث شنيد گفت : حارث ، خالد بن جعفر را در خواب بكشت و اگر او بيدار بود توانائى نگريستن به سوى او نداشت و از قتل خالد سخت به خشم رفت و فتيان خويش را طلب فرموده گفت مرا شراب دهيد و غنا كنيد و جامى چند بكشيد و اين شعرها بگفت :\r\n علّلانى و علّلا صاحبيّا * و اسقيانى من المروّق ريّا \r\n ابلغا الحارث بن ظالم * الوعد و النّاذر النّذور عليّا \r\n\r\n","description":"","footnote":"","page_name":" 292 ","page_number":330},
  {"content":"\r\n\r\n انّما يقتل النّيام و لا * يقتل يقظان ذا سلاح كميّا « 1 » \r\nچون كلمات عمرو بن الاطنابه و اشعار او به حارث رسيد عزم قتل او كرد و به سوى ديار بنى خزرج تاخته نيمه شبى به كنار خيمهء او آمد و فرياد كشيد كه : اى سيّد قبيله مرا انصاف ده كه پناه به تو جسته‌ام . عمرو گمان كرد كه نالهء مظلومى است نيزهء خود را برگرفت و بشتاب بدويد و بر اثر آن بانگ به ميان وادى آمد . چون نزديك حارث رسيد روى برتافت گفت : دانى من كيستم ؟ گفت : ندانم . گفت : من ابو ليلى هستم ، در اين نيم‌شب از بهر قتل تو آمده‌ام . دهشت مرگ عمرو را فرو گرفت و گفت اى حارث من مردى پيرم و سال قحط بر من گذشته كار مرا به فردا بگذار كه من خود خواهم مرد . حارث گفت : هيهات ترا هرگز امان ندهم . عمرو حيلتى انديشيد و نيزهء خود را از كف بينداخت و گفت : اى حارث نگفتم ترا كه روزگار مرا كشته است اينك نتوانستم ضبط خويشتن كرده و نيزه از دست من بيفتاد ، رواست كه بر چنين كسى رحم فرمائى . حارث گفت : ساعتى ترا امان ندهم . عمرو گفت : پس بگذار رمح خود را برگيرم . فرمود : برگير . گفت : بيم دارم كه مبادرت كنى و قبل از آنكه نيزهء خويش را برگيرم مرا مقتول سازى . حارث سوگند ياد كرد و فرمود مادام كه نيزهء خود را بر نگيرى ترا نخواهم كشت . عمرو اين سوگند را بر او مؤكد ساخت و خود سوگند ياد كرد كه هرگز اين رمح را از زمين برندارم . حارث ناچار شده او را بگذاشت و مراجعت كرد و اين شعر بگفت :\r\n بلغتنا مقالة المرء عمرو * فانفنا و كان ذاك بديّا \r\n قد هممنا بقتله اذ برزنا * و لقيناه ذا سلاح كميّا \r\n و رجعنا بصفح عنه و كان * المنّ منّا عليه بعد تليا « 2 » \r\n\r\n\r\n","description":"","footnote":"\r\n( 1 ) . پيام به گوش حارث بن ظالم رسان و آشكارا او را هشدار ده . تو خفتگان را مىكشى و به سراغ بيدار مردى دلاور و دارندهء جنگ‌افزار نمىروى .\r\n( 2 ) . به روايت ابن اثير : شعر او [ عمرو بن اطنابه 
  ] به گوش حارث رسيد . او به مدينه رفت و جوياى خانهء عمرو بن اطنابه شد . چون به نزديكى وى رسيد ، گفت : اى پسر اطنابه به دادم برس . عمرو آمد و گفت : كه هستى ؟ گفت : مردى از پيمان قبيله . بيرون آمدم كه به نزد كسان خود روم و تنى چند از نزديكان آمدند و دارايىام ربودند . با من سوار شو تا آنها را از ايشان بستانيم . عمرو با او سوار شد و جنگ‌افزار پوشيد و روانه گشت . چون از خانهء عمرو دور شدند ، حارث به او گفت : خوابى يا بيدار ؟ عمرو گفت : بيدار . حارث گفت : من ابو ليلى -\r\n","page_name":" 293 ","page_number":331},
  {"content":"\r\n\r\n\r\nجنگ بنى عامر و بنى تميم\r\nبالجمله حارث به ميان بنى تميم بازآمد و عامريون بدانستند او در ميان بنى تميم جاى دارد ، پس مردم خود را فراهم كرده به محال هوازن آمدند و از آنجا راه با بنى تميم نزديك كرده كمين نهادند . در اين وقت يكى از مردم قبيلهء غنوى به دشت عبور كرد و با زنى از بنى تميم بازخورد كه حنظله نام داشت و او دختر برادر زرارة بن عدس بود و آن زن را بگرفت و از او خبر حارث را بگرفت . حنظله گفت : او پناه به حاجب بن زراره برده ، حاجب او را وعدهء نصرت داد . پس مرد غنوى ، حنظله را به منزل خود آورده محبوس فرمود . و چون شب به نيمه رسيد حنظله بگريخت و به قبيلهء خود شده نزد حاجب آمد . و حاجب با او گفت كدام قوم ترا گرفته بند بر نهادند . فقالت اخذنى قوم يقبلون الظبى بوجوه الظّباء و يدبرون باعجاز النّساء .\r\nحاجب گفت : اين جماعت جز بنى عامر نيستند . پس پرسش نمود كه در ميان آن گروه چگونه مردم ديدى ؟\r\nگفت : مردى ديدم كه ابروهايش را با عصابه بسته بودند تا بر چشمهايش فرو نيفتد . حاجب گفت : او الأحوص بن جعفر است .\r\nگفت : مردى كم‌گوى ديدم كه چون سخن گفتى مردم بر او گرد آمدندى و ديدارى\r\n\r\n\r\n","description":"","footnote":"\r\n- هستم و اين شمشير من « معلوب » است . پسر اطنابه شمشير يا نيزهء خود را انداخت و گفت : شتاب كردى ، مرا درنگ ده تا شمشير خود برگيرم . حارث گفت : برگير . عمرو گفت :\r\nمىترسم پيش از برداشتن آن مرا بكشى . حارث بن ظالم گفت : سوگند و پيمان پدرم ظالم براى تو باشد كه تا دست به شمشير نبرى و آن را بر ندارى ، تو را نكشم . عمرو بن اطنابه گفت : آن را بر نمىدارم ! حارث از او درگذشت و برگشت و گفت :\r\n بلغتنا مقالة المرد عمرو * فالتقينا و كان ذاك بديّا \r\n فهممنا بقتله اذ برزنا * و وجدناه ذا سلاح كميّا \r\n غير ما نائم يروّع بالفت * ك و لكن مقلّدا مشرفيّا \r\n فمننّا عليه بعد علوّ * بوفاء و كنت قدما وفيّا \r\nيعنى : گفتار عمرو بن اطنابه به گوش ما رسيد و با هم ديدارى كرديم و پيدا بود كه چه خواهد شد آهنگ كشتن او به هنگام رويارويى كرديم و او را دلاورى جنگ‌افزار پوشيده ديديم .\r\nخفته نبود كه بيدار شود و از مرگ رنگ ببازد ، بلكه دلاورى جنگ‌افزار پوشيده بود و شمشير « مشرفى » بسته بود . پس بر او منّت نهاديم و اين پس از آن بود كه بر او دست يافتيم . من از ديرباز پاسدار پيمان و گفتهء خود بودم ( تاريخ كامل ، 2 / 659 - 660 ) .\r\n","page_name":" 294 ","page_number":332},
  {"content":"\r\n\r\nنيكو داشت و او را دو پسر بود كه در حركت و سكون متابعت او مىكردند . گفت : او مالك بن جعفر است به اتفاق پسرانش عامر و طفيل .\r\nگفت : مردى را ديدم كه نيك سفيداندام و بزرگ جثه بود . گفت : او ربيعة بن [ قرط بن 
  ] عبد اللّه بن ابى بكر بن كلاب است .\r\nگفت : مردى ديدم كوچك چشم و بسيار موى كه لعاب دهنش بر موى زنخش مىرفت . گفت : او جندح بن البكّاء است .\r\nگفت : مردى بلند قامت ديدم كه تنگ پيشانى و كوچك چشم بود . گفت : او ربيع بن العقيل است .\r\nگفت : مردى ديدم كه دو پسر خوش‌روى با او بود و قبيله همه روى بديشان داشت . گفت : عمرو بن خويلد بن نفيل بن عمرو بن كلاب است به اتفاق فرزندان كه يكى زيد و آن ديگر زرعه است .\r\nگفت : دو مرد سرخ روى جسيم ديدم كه در ميان قبيله عظمت تمام داشتند .\r\nگفت : ايشان خويلد و خالد پسران نفيل‌اند .\r\nگفت : مردى ديدم كه مويهاى ژوليده مانند حشيش بر سر داشت . گفت : او عوف بن الأحوص است .\r\nگفت : مردى ديدم كه موى ساعدش مانند حلقهء زره بود . گفت : او شريح بن الأحوص است .\r\nگفت : مردى بلند قامت و اسمر اللون ديدم كه در قوم جولان همىكرد . گفت : او عبد اللّه بن جعدة بن كعب بن ربيعة بن عامر بن صعصعه است .\r\n\r\nيوم رحرحان\r\nپس حاجب بدانست بنى عامر راه نزديك كرده‌اند و بنى تميم در اين وقت در كوه رحرحان « 1 » جاى داشتند و از اين روى اين واقعه را يوم رحرحان گويند .\r\nبالجمله عامريون بتاختند و با بنى تميم جنگ در انداختند از دو سوى مردم\r\n\r\n\r\n","description":"","footnote":"\r\n( 1 ) . رحرحان : نام كوهى است نزديك عكاظ در پشت عرفات .\r\n","page_name":" 295 ","page_number":333},
  {"content":"\r\n\r\nبسيار كشته شد و در آن گيرودار عامر بن مالك و طفيل بن مالك و عصمت بن وهب كه نسب از قبيلهء غنوى داشت و برادر رضاعى مالك بن طفيل بود به اتفاق بتاختند و معبد بن زراره را اسير گرفتند و عامر بن مالك را با معبد خصمى ديرينه بود ، زيرا كه در شهر رجب كه از جملهء شهور حرام عرب است ، چنان كه مردم در اين ماه سنانها را از نيزه بيرون كنند ، معبد پاس حرمت شهر حرام را نداشت و بر عامر بن مالك غارت برد و اموال او را به نهب برگرفت و مكافات عمل را در اين هنگام هم به دست عامر گرفتار گشت .\r\nبالجمله لقيط بن زراره چون برادر را به دست عامر بن مالك اسير يافت از پس جنگ از او خواستار شد كه معبد را رها كند . عامر گفت : ما سه بوديم كه او را اسير كرديم من از بهرهء خود عفو كردم آن دو تن را هر يك صد ( 100 ) شتر بذل فرماى و معبد را با خويشتن كوچ ده . لقيط با خود انديشيد كه اگر دويست ( 200 ) شتر به ايشان بدهم توانگر شوند و روزى آيد كه از ايشان ضررى عايد من شود ، پس سر بر آورد و گفت پدرم زراره مرا فرمان نداد كه زياده از صد ( 100 ) شتر بها كنم . معبد گفت : اى برادر چرا مرا از بند رها نمىكنى ؟ گفت : چون كنم كه پدرت رضا نمىدهد .\r\nمعبد از لقيط مأيوس شد و روى با عامر بن مالك كرد و گفت : چون لقيط با من از دو مادر است رضا نمىدهد كه من آزاد شوم و بدان سر است كه اموال مرا متصرف شود تو با من از در فتوت باش . عامر گفت : دور شو آنگاه كه برادر تيمار ترا ندارد من غم تو خواهم داشت و بفرمود تا بند او را سخت كردند و به سوى طايف فرستاد ، و در آنجا بزيست تا بمرد . و شعراى عرب لقيط را در اين كار بسى هجا گفتند .\r\nمع القصه از پس اين واقعه حاجب فرمود تا حارث را حاضر كردند و گفت :\r\nعامريون را نيك مشاهده كردى اكنون آهنگ چه دارى ؟ حارث گفت : من بر آن سرم كه تو باشى اگر گوئى همچنان كمر بر مقاتله بسته دارم و چندان‌كه مصاف افتد بكوشم و اگر نه كناره گيرم . حاجب گفت : از ما كناره‌گيرى شايسته‌تر باشد . حارث در خشم شد و اين اشعار بگفت :\r\n\r\nبيت\r\n لعمرى لقد جاورت فى حىّ وائل * و من وائل جاورت فى حىّ تغلب \r\n فاصبحت فى حىّ الاراقم لم يقل * لى القوم يا حار بن ظالم اذهب \r\n\r\n","description":"","footnote":"","page_name":" 296 ","page_number":334},
  {"content":"\r\n\r\n و قد كان ظنّى اذ عقلت اليكم * بنى عدس ظنّى باصحاب يثرب \r\n فان تك فى عليا هوازن شوكة * تخاف ففيكم حدّ ناب و مخلب \r\n و ان يمنع المرء المرارى جاره * فاعجب بها من حاجب ثمّ اعجب \r\nچون اشعار را بر حاجب عرضه داشتند او نيز در غضب شد و اين ابيات را در پاسخ بگفت :\r\n\r\nبيت\r\n لعمر ابيك الخير يا حار انّنى * لا منع جارا من كليب بن وائل \r\n و قد علم الحىّ المعدى انّنا * على ذاك كنّا فى الخطوب الاوائل \r\n و ان تميما لم تحارب قبيلة * من النّاس الّا اولعت بالكوابل \r\n و لو حاربتنا عامر يا بن ظالم * لعضّت علينا عامر بالانامل \r\n\r\n[ قتل پسر نعمان 
  ]\r\nبالجمله حارث از ميان بنى تميم بيرون شد و به مسكن خواهر خود سلمى آمد و پسرى از نعمان در آن اراضى بود ناگاه او را بيافت و بگرفت و بكشت و برفت و چون اين خبر به نعمان رسيد عمّ حارث را گرفت و گفت : پسر برادرت را حاضر كن و اگر نه ترا خواهم كشت . عرض كرد : ابيت اللّعن اگر من او را به دست كنم هم در زمان به قتل آرم ، مرا چه گناه است ؟ نعمان او را معفو بداشت و اين بيت در حق حارث بگفت :\r\n\r\nبيت\r\n فقد عدوت على النّعمان ظالمة * فى قتل طفل كمثل البدر معطار \r\n فاعلم بانّك منه غير منقلت * و قد عدوت على ضرغامة ضارى \r\nاما حارث از پس قتل پسر نعمان در اراضى خواهر خود سلمى قتل ديگر كرد .\r\nهمانا خواهر او سلمى به حبالهء نكاح سنان بن ابى حارثة المرّى بود و الاسود بن المنذر پسر خود را كه شرحبيل نام داشت به ابى حارثه پدر سنان سپرده بود كه تربيت كند و سنان را زنى بود از قبيلهء بنى اسد كه هم سلمى نام داشت و او را امّ هرم مىناميدند ، چه پسرى كه از سنان آورده بود هرم نام داشت .\r\n\r\n","description":"","footnote":"","page_name":" 297 ","page_number":335},
  {"content":"\r\n\r\nبالجمله سنان ، شرحبيل را به ام هرم سپرد تا شير دهد ، در اين وقت حارث حيلتى كرده بىآگهى سنان زين اسب او را از چاكرانش به عاريت گرفت و آن زين را به نزد امّ هرم آورده گفت : اين نشانى است كه سنان فرستادهء شرحبيل را طلب كرد .\r\nپس شرحبيل را بگرفت و آورد به ناحيه شربه و مقتول ساخت و اين شعر بگفت :\r\n\r\nبيت\r\n قفا فاسمعا أخبركما اذ سألتما * محارب مولاه و ثكلان نادم \r\n بدئت بهذا ثمّ اثنى بمثلها * و ثالثة تبيضّ منها المقادم « 1 » \r\nچون اين شعر به نعمان رسيد گفت : از ثالثه جز مرا قصد نكرده است .\r\nمع القصه چون الاسود از قتل فرزند آگاه شد جمعى از مردان جنگى را برداشته بر قبيلهء بنى اسد غارت برد و جمعى كثير را به خون فرزند بكشت به جرم آنكه سلمى كه از آن قبيله است و فرزند او را تسليم حارث كرده و در اراضى شربه لعل شرحبيل را بيافت خشم او زياده گشت و بفرمود ريگ آن بيابان را آتش تفته كردند و حكم داد تا بزرگان بنى محارب بن حفصة بن قيس بن غيلان با پاى برهنه بر آن ريگ تفته برفتند چندان‌كه گوشت پاى ايشان فاسد و متشتت گفت تا چرا در اراضى ايشان فرزندش كشته شده ، و از پس آن سنان بن ابى حارثه را بگرفت و خواست به قتل آورد ، الحارث بن سفيان بن مرّة بن عوف قدم پيش گذاشت و هزار ( 1000 ) شتر به خونبهاى شرحبيل بر گردن نهاد و سنان را رها ساخت .\r\n\r\n[ اسارت و رهائى حارث 
  ]\r\nاما حارث بعد از قتل شرحبيل به اكناف و اطراف اراضى عرب همىگريخت تا او را به بلاد ربيعه عبور افتاد ، در بيابانى فرود شده اسب خود را ببست و سلاح خود خود را بنهاد و بخفت ، ناگاه چند تن از قبيلهء هزانيون بر او گذشته او را خفته يافتند ، پس قدم پيش نهاده اسب او را بگرفتند و همچنانش در خواب محكم ببستند . چون الحارث از خواب انگيخته شد خود را بسته يافت ، پس او را به ميان قبيله بردند و\r\n\r\n\r\n","description":"","footnote":"\r\n( 1 ) . تا آن يكى آغاز كردم و اين را دوم ساختم و كار سوم كه انجام دهم ، از بيم آن دلاوران رنگ ببازيد .\r\n","page_name":" 298 ","page_number":336},
  {"content":"\r\n\r\nگفتند : كيستى ؟ حارث نام و نشان خود را پوشيده داشت ، چندان‌كه او را بيم و اميد بدادند مفيد نيفتاد . پس آن مقدارش زحمت كردند و بزدند كه مشرف بر هلاك شد ، هم نشان خويش را نگفت . عاقبت ترك او بگفتند .\r\n\r\n[ پناهندگى حارث در يمامه 
  ]\r\nاز پس روزى چند بگريخت و به يمامه آمد و در آن اراضى چند تن كودك ديد كه به لعب مشغولند ، از يكى پرسيد كيستى ؟ گفت : من بحير بن ابحر العجلى هستم .\r\nپس قدم پيش گذاشت و دامن او را بگرفت و گفت با تو پناه آورده‌ام . بحير به نزد پدر و مادر شتافت ، ايشان نيز رضا دادند و حارث را ايمن ساختند و او را گفتند : به نزد قتادة بن سلمة الحنفى بايدت رفت كه عمّ اين كودك است كه به دو پناه جسته‌اى و سيد سلسله اوست .\r\nپس حارث قصد خدمت قتاده كرد وقتى با او نزديك شد از قضا سواران بنى عامر كه در طلب حارث بودند در رسيدند . قتاده با حارث گفت : بشتاب بدين قلعه . پس حارث بدويد و خويشتن را در حصن قتاده افكند و سواران از دنبال در رسيدند . قتاده گفت : اگر حارث به قلعه در نرفته بود او را تسليم شما مىكردم اما اينك در پناه من است و از دو كار يكى با شما توانم كرد . نخست : آنكه زر و سيم با شما عطا مىكنم چندان‌كه بهاى خون او باشد او را بگذاريد و بگذريد ، و اگر نه حارث مردى پياده و بىسامان است او را اسب و سلاح جنگ مىدهم و يك تير پرتابش از اين قلعه دور مىدارم ، آنگاه شما از دنبال او بتازيد و اگر توانيد او را مقتول سازيد . بنى عامر بدين رضا دادند . و الحارث نيز اين را خواست . پس قتاده اسب و سلاح خود به حارث داد و گفت : چون ازين مهلكه بسلامت بيرون شدى سلاح از آن تو باشد اما اين اسب را به من بازفرست .\r\nبالجمله حارث لختى برفت و سواران از دنبال او بتاختند و الحارث روى برتافته با ايشان به جنگ درآمد ، گاهى درآويخت و گاهى بگريخت تا به بلاد بنى قشير و اراضى يمامه در آمد . و مردم يمامه او را پناه دادند و ايمن بداشتند و اموال فراوان او را عطا كردند . پس الحارث اسب قتاده را بازفرستاد و صد ( 100 ) شتر نيز به دو هديه\r\n\r\n","description":"","footnote":"","page_name":" 299 ","page_number":337},
  {"content":"\r\n\r\nكرد و روزى چند بزيست و از آنجا به مكه كوچ داده در ميان قريش جاى كرد .\r\n\r\n[ امان مكرآميز 
  ]\r\nاما نعمان چون حارث را در مكه يافت دانست كه ديگر دست به دو نيابد نامه‌اى به دو نگاشت و او را امان داد و بزرگان ربيعه و مضر و وجوه يمن را بر آن نگاشته گواه گرفت و به درگاه خويشتن طلب فرمود . حارث اطمينان حاصل كرده آهنگ حضرت او كرد و آن روز به حيره درآمد كه نعمان در قصر بنى مقاتل جاى داشت ، پس حاجب برفت و رخصت بار حاصل كرده او را فرمود تا بدرون شود . حارث شمشير خود را حمايل كرده آهنگ انجمن نعمان كرد . حاجب گفت : شمشير خود را بگذار كه نعمان چنين فرمان داد و شاد خاطر بدرون شو . پس حارث شمشير بگذاشت و بر نعمان در آمد و گفت : انعم صباحا ابيت اللّعن . نعمان چون روى او را ديد در غضب شد و گفت : لا انعم اللّه صباحك . حارث دانست كه كار ديگرگون است گفت : اى ملك اين نگاشتهء توست در دست من كه مرا امان داده‌اى . نعمان گفت : سوگند با خداى ياد مىكنم كه اين نگاشتهء من است اما غدرى انديشيدم و حيلتى كردم كه ترا به دست كنم و تو بارها با من حيلت كردى و خون ريختى ، لا جرم هرگز ترا زنده نگذارم . و حكم داد تا ابن الخمس تغلبى تيغ بركشيد و سر از تن او برداشت « 1 » .\r\n\r\nقصّهء اوس\r\nو ديگر از معاصرين نعمان ، اوس بن هجر بن مالك بن حزن بن عقيل بن خلف بن نمير بود . و او از اكابر شعر است و او را در شعر قرين خطيئه و نابغه بنى جعده نهاده‌اند ، و او بيشتر از بهر زنان و دختران شعر گفتى و غزل فرستادى .\r\nوقتى او را به اراضى بنى اسد سفر شد و چون بدان اراضى رسيد ، صبحگاهى\r\n\r\n\r\n","description":"","footnote":"\r\n( 1 ) . به روايت ابن اثير : حارث از دست نعمان و مردم قبيلهء هوازن در شام به يزيد بن عمرو پناه برد و يزيد به خاطر قتل شتر و زنى كاهنى ، حارث را كشت ( تاريخ كامل ، 2 / 660 ) .\r\n","page_name":" 300 ","page_number":338},
  {"content":"\r\n\r\nشتر او به نشاط آمده و اوس را از پشت در انداخت ، چنان كه هر دو رانش در هم شكست . و از آن سوى مهار شتر بر شاخ درختى در افتاد و بايستاد چند تن از دوشيزگان بنى اسد كه از بهر تماشا بيرون شد [ ه بود 
  ] ند به دو گذشتند و اوس را بر پشت افتاده بديدند و بگريختند . اوس فرياد برداشت و يكى از آن دختركان را نويد مال بداد و پيش طلبيد و گفت تو كيستى ؟ گفت : من حليمه نام دارم و دختر فضالة بن كلده‌ام . گفت : پدر خويش را از حال من آگاه كن . حليمه برفت و حال او را با پدر بگفت و او كس فرستاد و اوس را به خانه برد و حليمه را در خدمتش بازداشت تا شكستگى او پيوسته شد از اينجاست كه چون فضاله وداع جهان گفت اوس قصيده‌اى در تعزيت او انشاد كرد و اين شعر از آن است .\r\n\r\nبيت\r\n يا عين لا بدّ من سكب « 1 » و تهمال « 2 » * على فضالة جلّ الرّزء « 3 » و العالى « 4 » \r\n\r\nقصّهء سعد بن ملك\r\nو ديگر از معاصرين نعمان ، سعد بن ملك بن ضبيعه كنانى بود ، و او وقتى با مردم خويش به درگاه نعمان آمد و نعمان را از او در خاطر كدورتى بود . لا جرم چون سعد را بار داد و از وى پرسش نمود كه اراضى شما را حال بر چگونه است ؟ گفت : باران بسيار است و نبات آن بيشمار است . نعمان گفت : شنيده‌ام مردى سخنورى اگر خواهى از تو سؤالى كنم كه از جواب آن فرو مانى . سعد گفت : هر چه خواهى بپرس .\r\nنعمان با خادم خويش فرمود تا لطمه‌اى بر سعد زد و گفت : چيست جواب اين سؤال . سعد گفت : ديوانه‌اى است مأمور . بفرمود تا لطمهء ديگر زد . گفت : جواب اين چيست ؟ سعد گفت : اگر در كرّت نخستين از وى پرسش رفته بود به ثانى اقدام نمىكرد . و نعمان در خاطر داشت كه سعد را بدخوى كند تا سخنى زشت بگويد و بدان بهانه مقتولش سازد . پس بفرمود تا لطمهء ديگر بدوزد . و گفت : اين را جواب چه گوئى ؟\r\n\r\n\r\n","description":"","footnote":"\r\n( 1 ) . سكب : ريختن آب .\r\n( 2 ) . همل : روان شدن اشك .\r\n( 3 ) . رزاء : مصيبت .\r\n( 4 ) . عول : با صداى بلند گريه و زارى نمودن و فرياد كردن .\r\n","page_name":" 301 ","page_number":339},
  {"content":"\r\n\r\nدر اين وقت سعد مكنون خاطر او را بدانست ، پس عرض كرد : پروردگارى عبد خود را ادب مىفرمايد . هم بفرمود تا لطمهء ديگر به دو زد و گفت : جواب بگوى . سعد گفت : تو پادشاهى بر مراد خويش رسيده باش . خشم نعمان بنشست و گفت : راست گفتى و او را در نزد خود جاى داد و گرامى بداشت .\r\nو مدتى بر اين بگذشت آنگاه چنان اتفاق افتاد كه نعمان خواست از بهر آب و علف و تلطيف هوا خيمه بيرون زند و به جانبى كوچ دهد ، براى شناخت مرتع و مربعى برادر سعد را كه عمرو نام داشت اختيار كرد و او را براى فحص اين حال بيرون فرستاد . و چون سفر عمرو به درازا كشيد و خبر بازنياورد ، نعمان غضبناك شد و سوگند ياد كرد كه عمرو خواه از خصب نعمت و فراخى سال خبر آورد و خواه از ضيق معاش و قلّت آب و گياه سخن گويد او را خواهم كشت .\r\nروزى چند بر اين بگذشت و عمرو بازآمد ناگاه ، سعد در نزد نعمان نشسته بود از دور عمرو را همىديد كه نزديك به نعمان آيد ، دانست كه او كشته مىشود ، روى با نعمان كرد و گفت : رخصت فرمائى تا با عمرو سخنى چند بگويم . نعمان فرمود : اگر با او سخن كنى زبان تو را قطع كنم . گفت : رخصت دهى تا با او اشارتى كنم . گفت :\r\nاگر اشارت كنى دست تو را قطع كنم . عرض كرد كه : اجازت بود تا از بهر او عصا بر زمين زنم . نعمان فرمود : شايد .\r\nپس سعد عصائى برگرفت و يك بار آن را بر زمين بكوفت و عمرو بدانست كه بايد بر جاى خود بايستد و پيش نشود پس بايستاد ، ديگر باره آن عصا را سه كرّت بر زمين بكوفت ، آنگاه سر آن را به سوى آسمان فرا برد و دست خود را بر آن كشيد ، و عمرو از اين بدانست كه نبايد سخن از تنگى گياه و قلّت مياه كند . ديگر باره سعد چند كرّت آن عصا را بر زمين بكوفت و سر آن را اندك به سوى فراز كرد و به سوى زمين اشاره نمود ، و ازين عمرو بدانست كه نيز نبايد از بسيارى نعمت و فراوانى علف خبر دهد ، و از پس آن عصا را بر زمين بكوفت و به سوى نعمان بداشت و عمرو نيك آگاه شد كه اگر از قتل رهائى خواهد چاره آن است كه ميانه‌روى كند .\r\nپس قدم پيش گذاشت و به نزديك نعمان آمد و نعمان از او از حال زمين پرسيدن گرفت . عمرو عرض كرد كه : كار زمين صعب افتاده : الارض مشكلة لا خصبها « 1 » يعرّف\r\n\r\n\r\n","description":"","footnote":"\r\n( 1 ) . خصب : فراخى و فراوانى سال .\r\n","page_name":" 302 ","page_number":340},
  {"content":"\r\n\r\nو لا جدبها « 1 » يوصف رائدها « 2 » واقف منكرها ، عارف و آمنها خائف . گفت : كار زمين مشكل شده است نه به فراوانى نعمت شناخته شده است نه به قحط ، از اين روى خبرآورنده از آن از مدح و ذمّ بايستد ؛ زيرا كه منكر آن باشد كه مدح آن گويد و ايمن از آن ترسناك باشد . نعمان او را تحسين فرستاد و معفو بداشت از اينجاست كه اين كلمه در عرب مثل گشت : انّ العصا قرعت « 3 » لذى الحلم « 4 » . يعنى : عصا كوفته شد براى صاحب عقل . از پس آن سعد بن ملك اين شعرها بگفت :\r\n\r\nبيت\r\n قرعت العصا حتّى تبيّن صاحبى * و لم تك لو لا ذاك فى القوم تفرع \r\n فقال رأيت الارض ليس به محل * و لا سارح « 5 » فيها على الرّعى يشبع \r\n سواء فلا جدب فيعرف جدبها * و لا صابها غيث غريز فتمرع \r\n فنجّى بها جوباء نفس كريمة * و قد كاد لو لا ذاك فيهم يقطّع \r\n\r\nجلوس باذان در مملكت يمن شش هزار و يكصد و هشتاد و دو سال بعد از هبوط آدم عليه السّلام بود\r\n« 6 » چون مرزبان بن وهرز از حكومت يمن برخاست ، هرمز بن نوشيروان فرمان داد كه فرزندش تيجان سلطنت يمن كند ، و او به حكم ملك الملوك ايران به تخت پادشاهى بر نشست و روزى چند بر نگذشت كه مرگش فرا رسيده رخت بر بست .\r\nچون اين خبر به هرمز رسيد فرزند او خرخسره را به حكومت يمن بر كشيد ، او را نيز روزى چند پادشاهى بيش نبود چه از وى در حضرت هرمز مكشوف داشتند كه او را آن نيروى نباشد كه حمل سلطنت بتواند فرمود ، و كار ملك بتواند كرد . پس هرمز ازو برنجيد و او را معزول نمود و سلطنت يمن را به باذان بن ساسان مفوض\r\n\r\n\r\n","description":"","footnote":"\r\n( 1 ) . جدب : خشك و تنگى سال .\r\n( 2 ) . رائده‌ها : جوينده آب و علف .\r\n( 3 ) . قرع : سر عصا بر زمين كوفتن .\r\n( 4 ) . مجمع الامثال ميدانى ، 1 / 37 - 39 .\r\n( 5 ) . سارح : ستور چرنده .\r\n( 6 ) . برابر صفحه 482 ، چاپ سنگى ، جلد دوم از كتاب اول .\r\n","page_name":" 303 ","page_number":341},
  {"content":"\r\n\r\nداشت .\r\nو اين باذان در سلطنت يمن ببود تا زمان بعثت و هجرت رسول اللّه صلى اللّه عليه و آله را ادراك فرموده و ايمان بدان حضرت آورده فرمانبردار گشت .\r\nو اين سخن راست آمد كه در زمان باستان در مملكت يمن اين كلمات را بر سنگى رسم كرده بودند و آن را از زبور داود عليه السّلام مستفاد مىدانستند لمن ملك ذمار لحمير الاخيار ، لمن ملك ذمار للحبشة الاشرار ، لمن ملك ذمار لفارس الاحرار ، لمن ملك ذمار لقريش التّجار و ذمار صنعا و يمن را گويند .\r\nبالجمله بعد از پادشاهى يمن خاص از بهر قريش گشت - چنان كه ان شاء اللّه تعالى در كتاب ثانى نام هر يك از سلاطين مملكت در جاى خود مرقوم خواهد افتاد و قصهء رسول فرستادن خسرو پرويز به سوى باذان در ذيل حديث پرويز نگاشته مىشود - و مدت پادشاهى باذان در يمن چهل و دو ( 42 ) سال بود .\r\n\r\nجنگ ذى قار « 1 »\r\nاكنون قصهء حرب ذى قار گفته آيد كه از آن جنگ نيز دولت پرويز پستى گرفت و سبب اين جنگ قتل نعمان بن منذر بود و ما در قصهء نعمان مقتل او را و غضب خسرو را بر او به تفصيل مرقوم داشتيم لا جرم از تكرار قلم باز كشيده شد .\r\nبالجمله چون پرويز نعمان را بكشت و اين خبر پراكنده شد دختر او كه حديقه نام داشت و بر كيش و شريعت عيسى عليه السّلام بود برخاسته به دير هند شد . و اين هند از اولاد نعمان اكبر بود و مادر او ماريه نام داشت و بر كيش نصارى بود . بعضى از مورخين او را دختر نعمان بن منذر دانسته‌اند و شوهر او را عدى بن زيد حمار - كه شرح حالش نوشته شد - گفته‌اند و بر خطا رفته‌اند .\r\nآنگاه كه مغيرة بن شعبه از جانب معاوية بن ابى سفيان - كه قصه‌اش گفته خواهد شد - حكومت كوفه يافت و به دير هند آمده او را به شرط زنى خواستارى نمود . هند در جواب گفت كه : من سالهاست در اين دير اعتكاف گزيده‌ام و سخت پير شده‌ام\r\n\r\n\r\n","description":"","footnote":"\r\n( 1 ) . برابر صفحهء 503 چاپ سنگى جلد دوم از كتاب اول .\r\n","page_name":" 304 ","page_number":342},
  {"content":"\r\n\r\nسوگند با صليب ياد مىكنم كه اگر در من از جوانى يك نشانى باقى بودى خويشتن را از تو دريغ نداشتمى و تو را از اين خواستارى هيچ در خاطر نيست جز اينكه در ميان عرب سخن كنى كه بر پادشاهى مملكت نعمان كامكار شدم و دختر او را در كنار آوردم . مغيره گفت : سوگند با خداى كه چنين باشد و برخاسته روان شد و اين شعرها بگفت :\r\n\r\nبيت\r\n ادركت ما منّته نفسى حاليا * للّه درّك يا ابنة النّعمان \r\n فلقد رددت على المغيرة ذهنه * انّ الملوك نقيّة الاذهان \r\n يا هند حسبك قد صدقت فامسكى * فالصّدق خير مقالة الانسان \r\nاكنون بر سر داستان رويم .\r\nحديقه چون خبر مرگ پدر شنيد به دير هند آمده معتكف گشت و پرويز نامه به اياس بن قبيضة الطائى كرد كه در اين وقت سلطنت حيره داشت - چنان كه مذكور خواهد شد - و به دو نوشت كه اموال و اثقال نعمان بن منذر را كه در نزد هانى بن مسعود به امانت نهاده اخذ كرده به حضرت ما فرست ، و - قصّهء هانى بن مسعود و وديعت نعمان بن منذر به نزديك او نيز در شرح حال نعمان گفته آمد - .\r\nبالجمله اياس كس به نزد هانى فرستاد و ابلاغ فرمان پرويز به دو كرد . هانى در جواب او گفت كه : اموال نعمان در نزد من به وديعت است و چندان‌كه مرا نيرو در تن باشد در امانت كس خيانت نكنم . اياس صورت حال به حضرت پرويز نگاشت و معروض داشت كه هانى سر از اطاعت بازتافت و اگر خواهم با او مصاف دهم لشكرى در خور جنگ او بايد ، زيرا كه بنى شيبان و بنى بكر و بنى عجل مردمى كارآزموده و دلاورند و عددى كثير باشند . پرويز چون اين بشنيد در خشم شد و خواست تا از بهر جنگ سپاهى فرستد .\r\nنعمان بن زرعه كه سيّد بنى تغلب بود و بر در پرويز جاى داشت كه عرض كرد كه : اينك زمستان است و اين هنگام عرب در باديه پراكنده بود و ايشان را به دست كردن كارى صعب است ؛ و هنگام تابستان هانى و قبايل بنى عجل و بنى بكر و بنى ذهل و جمله بنى شيبان در ميان مدينه و بصره بر سر آبى گرد آيند كه آن را ذى قار خوانند و از آنجا گريز ندارند ، باش تا آنگاه كه جمله را به يك جا توانى يافت .\r\n\r\n","description":"","footnote":"","page_name":" 305 ","page_number":343},
  {"content":"\r\n\r\nخسرو اين سخن را پسنده داشت و به هانى كس فرستاد كه كار جنگ راست كن تا آنگاه كه سپاه به تو آيد اگر چه اياس را جنگ با عرب سخت ناپسنده بود كه خويشاوند وى بودند اما از بيم پرويز سخن نيارست كرد . و از پس آن پرويز به قيس بن مسعود نامه‌اى نگاشت كه سپاه خود را ساز كرده در بلدهء حيره نزديك اياس شو و در جنگ هانى با وى همداستان باش . و اين قيس نيز سيدى از بنى شيبان بود و در سواد عراق از كارگزاران پرويز شمرده مىشد او نيز جنگ عرب را مكروه مىداشت و هم از حكومت پرويز گريزش نبود ، ناچار ده هزار ( 10000 ) تن از مردم خود فراهم كرده به حيره شتافت . آنگاه پرويز ، هامرز شوشترى را كه در شمار اعيان عجم بود با دوازده هزار ( 12000 ) مرد به نزديك اياس فرستاد و از پس او هرمز خراد را هشت هزار ( 8000 ) كس گسيل ساخت . اين جمله در تحت رايت اياس گرد شدند .\r\nو در اين هنگام هانى و تمامت قبايل در ذى قار مجتمع بودند ، پس اياس خيمه بيرون زد و لشكر بدان سوى همىبرد . چون اين خبر به هانى رسيد سران قبايل را طلب كرد و گفت : پرويز اين لشكر در طلب زينهاريان نعمان و اموال او برانگيخت و ايشان چهل هزار ( 40000 ) مرد مبارزند و ما از ده هزار ( 10000 ) كس افزون نباشيم ، اكنون رأى شما بر چيست ؟ حنظلة بن ثعلبه كه از اكابر شيبان بود گفت : اگر همه جان بر سر اين كار كنيم گواراتر است كه پناهندگان خويش را به دشمن سپاريم .\r\nپس هانى لشكر بر آورد و اياس برسيد و اين هنگام لشكر هانى گرد آب را فرو داشتند و عجمان را آب نبود . پس اياس چاره‌اى انديشيده از چاه قراقرحنو آب بياورد و روز ديگر از دو سوى صف شدند و جنگ درانداختند . مردم عجم كمان به زه كردند و تيربارانى سخت نمودند و لشكر عرب را هزيمت كردند ، هانى زينهاريان نعمان را با اموال او برداشته فرار كرد . عجمان چون از بىآبى تافته بودند در جاى ايشان اقامت جستند و آن آب كه در چاه ذى قار يافتند بخوردند .\r\nاما از آن سوى چون هانى يك روز برفت و كسى را از دنبال خويش تازان نيافت فرود شد و قبايل را انجمن كرد و گفت : ازين راه كه در پيش داريم همه از تشنگى جان خواهيم سپرد اگر گوئيد اين مال و مردم زينهارى را بدين لشكر سپاريم و خويشتن را آزاد سازيم . ايشان گفتند : ما حمل اين عار نتوانيم كرد ، هرگز پناهندهء خويش را باز مده كه ما بازشويم و ديگرباره حرب كنيم . پس هم در حال مراجعت\r\n\r\n","description":"","footnote":"","page_name":" 306 ","page_number":344},
  {"content":"\r\n\r\nكردند و در برابر سپاه اياس آمده يك روز ديگر تا به شامگاه مصاف دادند .\r\nدر اين هنگام ديگر آب در هيچ چاه نمانده بود از اين روى كار بر لشكر عجم تنگ افتاد . پس اياس كس به هانى فرستاد و پيام داد كه از سه كار يكى گزيده كن نخست :\r\nآنچه از نعمان بدست توست بازده و من گناه تو را به شفاعت از پرويز معفو دارم و تو را ايمن سازم ، و يا چون شب شود به جائى بگريز كه من بهانه كنم كه ايشان بگريختند و مرا آگهى نشد كه به كجا در رفتند ؛ و اگر نه حرب را آراسته باش . هانى و حنظله و ديگر بزرگان قبايل گرد شدند و گفتند : ما هرگز پيمان نشكنيم و پناهنده بازندهيم زيرا كه تا زنده باشيم از اين ننگ نرهيم ، و اگر بگريزيم اين نيز عارى عظيم است و هم به سلامت جان نبريم ؛ زيرا كه يا از عطش بميريم و اگر نه چون بر بنى تميم گذر كنيم ايشان كين كهن به ياد آورند و ما را زنده نگذارند ، ناچار حرب بايد كرد . و رسول اياس را بازفرستادند كه ما جنگ خواهيم كرد زيرا كه در جنگ جان دادن بهتر است كه در باديه از عطش مردن .\r\nو در آن شب حنظلة بن ثعلبه آن رسنها كه بدان هودج و عمارى بندند قطع كرد تا عرب بدانند كه اگر خواهند گريخت زن و فرزند ايشان به جاى خواهد ماند ، و از اين روى حنظله منقطع الوطين لقب يافت چه وطين آن رسن را گويند كه بدان عمارى بندند . و هم در آن شب هانى چهارصد ( 400 ) زره و جوشن بر قوم خويش عطا كرد .\r\nو چون روز بر آمد هر دو سپاه صف كشيدند و اياس در قلب جاى كرد و ميمنه لشكر را به هامرز شوشترى داد و هرمز خراد را در ميسره بداشت . و از آن سوى هانى در قلب لشكر جاى گرفت و زيد بن قاسم شيبانى را كه مهتر بنى بكر بود بر ميمنه بازداشت و حنظلة بن ثعلبه را كه سيّد بنى عجل بود بر ميسره كرد .\r\nپس اول هامرز اسب بزد و به ميدان آمد و مرد طلب كرد و ندا در داد كه مردى به مردى . يزيد بن مسهل از ميسرهء هانى گفت ما تقول هذا الكلب يعنى : چه مىگويد اين سگ . گفتند : گويد رجل برجل گفت : قد انصف و عدل يعنى : انصاف داد و عدل كرد . پس مريد بن حارث اليشكرى كه مردى دلاور بود در برابر او بيرون شد و با او لختى بگشت و تيغى بر كتف هامرز بزد و او را بكشت . و لفظ هامرز به زبان پهلوى آن بود كه برخيز ، و لفظ هانى به زبان پهلوى بنشين باشد ، و پرويز اين را به فال زد از اين روى او را به جنگ هانى فرستاد ، چنان كه در كتاب الفال كه مر عجمان راست و\r\n\r\n","description":"","footnote":"","page_name":" 307 ","page_number":345},
  {"content":"\r\n\r\nهر فال كه زده‌اند بدان نگاشته‌اند مرقوم است ، اما اين فال پرويز را راست نيامد و عرب قتل هامرز را به فال نيك گرفتند و آن روز را تا بىگاه مصاف دادند . و مردم عجم سخت تشنه بودند و آن روز را دل بر صبر نهادند .\r\n\r\nشكستن عجم از عرب\r\nو شبانگاه هر دو لشكر فرود شدند قيس بن مسعود كه در خدمت اياس بود در نهانى دل با هانى داشت و كس به دو فرستاد كه من قرابت شما را از دست نگذارم و خواهم كه ظفر شما را باشد ، اما از بيم پرويز به جانب شما نتوانم آمد ، اگر گوئيد هم امشب فرار كنم و اگر نه فردا در صف جنگ بگريزم تا اياس و عجم نيز شكسته شود .\r\nهانى و حنظله شاد شدند و گفتند نيكوتر آن است كه در صف جنگ روى برتابيد و دل قوى كردند .\r\nروز ديگر حنظلة ، زيد بن حيّان را كه يكى از بنى بكر بود پانصد ( 500 ) مرد به دو داد و او را در كمين بازگذاشت ، آنگاه هانى و حنظله با سپاه خويش گفتند :\r\nشنيده‌ايم از عرب پيغمبرى برخاسته و او محمّد نام دارد هر كه نام او برد حاجت روا كند ، و چون راه گم كند و اين نام بخواند راه بيابد ، شما در اين حرب نام او علامت كنيد و همىگوئيد : محمّد معنا و النّصر لنا و بامداد جنگ در انداختند و بر لشكر عجم حمله بردند . و آن پانصد ( 500 ) تن نيز از كمين بيرون تاخته هم آواز گفتند : محمّد معنا و النّصر لنا پس قيس بن مسعود چنان كه گفته بود پشت با جنگ كرده روى به هزيمت نهاد ، عرب از دنبال او بگريختند و اياس يك تنه در ميدان بماند . و لشكر عجم چون آن بديدند دل شكسته شدند و سخت تشنه بودند ، ناچار هزيمت شدند ، و عرب تيغ در ايشان نهاده همىبكشتند ، چنان كه بيشتر از ايشان مقتول گشت .\r\nو اين واقعه از پس هجرت پيغمبر صلّى اللّه عليه و آله بود و آن حضرت در مدينه جاى داشت ، ناگاه جبرئيل فرود شد و سلام داد و عرض كرد كه عرب به نام تو بر عجم غلبه جست و دشت ذى قار و آن حرب و شكستن عجم را بنمود . و آن حضرت در سه كرّت فرمود : اللّه اكبر ، اللّه اكبر ، اللّه اكبر هذا اوّل يوم انتصفت العرب منه من العجم و\r\n\r\n","description":"","footnote":"","page_name":" 308 ","page_number":346},
  {"content":"\r\n\r\nبه اسمى نصروا يعنى : اين نخست روز بود كه عرب از عجم داد بستد و به نام من نصرت يافت . آن اصحاب كه در حضرت پيغمبر حاضر بودند آن روز و آن ساعت بنوشتند و صورت جنگ را چنان كه فرمود مرقوم داشتند . و چون جماعت عرب و مردم هانى به مدينه آمدند و پرسش نمودند آن قصه را چنان يافتند كه آن حضرت خبر داد .\r\nمع القصه چون در جنگ مردم عجم شكسته شد اياس نيز بگريخت و همچنان گريزان به درگاه پرويز آمد و قصهء جنگ بازگفت و مكشوف داشت كه عرب به نام محمّد جنگ همىكرد . پرويز در خشم شد و از آنگاه كين آن حضرت را در ضمير گرفت و ديگر او را مجال نيفتاد كه عرب را كيفر تواند كرد و هر علامت كه از پيغمبر ديد و شنيد بر خصمى او بيفزود ، چنان كه در زمان او نيز دو نوبت ايوان مداين بشكست و در هر نوبت پانصد هزار ( 500000 ) درم سيم خالص به تعمير آن رفت ، و آن پل را كه در كنار مداين بود نيز دو نوبت آب ببرد و منجّمان او را گفتند كه : اين علامت باشد كه چيزى از نو پديد آيد .\r\nو از پس آن روزى در سراى خويش يك تنه نشسته بود ناگاه فرشتهء خداى را ديد كه بر او در آمد و او را چوبى در دست است . پس پرويز را گفت : اين محمّد كه تو كين او در دل نهادى بر حق است اگر به دو ايمان آرى ايمن باشى و اگر نه دين و دولت تو چنان بشكند كه من اين چوب را شكستم ، و آن چوب را بشكست . و اين فرشته دو نوبت بر او ظاهر شد و او را به راه راست دعوت نموده مفيد نيفتاد و همه روز كارهاى زشت و ناپسنديده را رونق داد و طريقت ظلم و جور پيش گرفت و بر اخذ مال حريص گشت و فرخ‌زاد را بر گماشت تا هر كه را در مملكت صاحب اندوخته و دفينه دانست آن مال از او به شكنجه و عذاب بگرفت ، و پرويز از آن گنجها بيندوخت و جز فرخ‌زاد كسى را نزديك او بار نبود ، و اگر كسى به دو بار يافتى هم فرخ‌زاد براى او رخصت حاصل كردى . مردم از جان و مال خويش بترسيدند و دل از او بگردانيدند .\r\n\r\n","description":"","footnote":"","page_name":" 309 ","page_number":347},
  {"content":"\r\n\r\n\r\n[ نامهء پيغمبر به خسرو 
  ]\r\n« 1 » سال سى و هشتم سلطنت خسرو فرا رسيد و اين مطابق بود با سال ششم هجرت پيغمبر صلّى اللّه عليه و آله از مكه به مدينه . و در اين سال آن حضرت نامه‌ها به سلاطين اطراف جهان فرستاد و ايشان را به اسلام دعوت نمود - چنان كه تفصيل آن ان شاء اللّه تعالى در كتاب ثانى مرقوم خواهد شد - از جمله نامه‌اى به خسرو پرويز نگاشت و آن را به دست عبد اللّه ابن حذافة السّهمى به درگاه وى فرستاد و بر سر نامه نوشت :\r\nبسم اللّه الرّحمن الرّحيم من محمّد رسول اللّه الى برويز بن هرمز . امّا بعد فانّى احمد اللّه لا إله الّا هو الحىّ القيّوم الّذى ارسلنى بالحقّ بشيرا و نذيرا الى قوم غلبهم السّفه و سلب عقولهم و من يهد اللّه فلا مضلّ له و من يضلل فلا هادى له انّ اللّه بصير بالعباد ليس كمثله شىء و هو السّميع البصير امّا بعد فاسلم تسلم او ائذن بحرب من اللّه و رسوله و لم تعجزهما .\r\nچون عبد اللّه اين نامه به درگاه پرويز آورد و به دو مكشوف داشت او را خشم بگرفت و گفت : اين بندهء من كيست كه خويش را بر فراز نام من رسم كرده و آن نامه را بدريد و عبد اللّه را خوار كرده از پيش براند و منشورى به باذان نگاشت كه اين وقت سلطنت يمن داشت - چنان كه مذكور شد - و حكم داد كه دو تن مرد دانا به مدينه فرست تا اين مرد كه دعوى پيغمبرى كند به من نامه كرده بند بر نهند و به نزديك من آرند ، اگر سر از فرمان بتابد سپاهى در خور جنگ به سوى مدينه كوچ ده و آن بلده را در پاى پيل پست كن و سر آن مرد را از تن دور كرده به درگاه ما فرست .\r\nچون نامه به باذان رسيد ، دبير خود را كه بابويه نام داشت به اتفاق خرخسره كه نسب از عجم داشت روانهء مدينه فرمود و نامهء خسرو نيز بديشان داد و گفت : محمد صلّى اللّه عليه و آله را بگوئيد كه اگر به فرمان پرويز سر در نياورى بر من واجب شود كه سپاه به مدينه آورم و آن شهر را ويران كنم . و اين رسولان به مدينه آمد ، به نزديك پيغمبر شدند و پيغام باذان بگذاشتند .\r\nو ايشان موى زنخ سترده و سبلهاى دراز كرده داشتند ، آن حضرت فرمود : چرا\r\n\r\n\r\n","description":"","footnote":"\r\n( 1 ) . برابر صفحه 507 چاپ سنگى ، جلد دوم از كتاب اول .\r\n","page_name":" 310 ","page_number":348},
  {"content":"\r\n\r\nاين چنين باشيد ؟ گفتند : خدايگان ما بر اين است و ما بر اين باشيم كه خدايگان ما باشد . آن حضرت فرمود : امرنا ربّى ان اقصّ المشارب و نعفو اللّحية يعنى : خداى من مرا فرموده كه سبلت را بسترم و ريش را بگذارم . پس ايشان را به خانهء سلمان فرود آورد و خورش و علف مقرر داشت و كافران بدان شاد شدند كه شاهنشاه ايران نام محمّد را از جهان براندازد و ما را آسايش بدست شود .\r\nبالجمله شش ماه آن رسولان هر روز به نزديك پيغمبر آمدند و جواب سخن بادان را طلب كردند و آن حضرت ايشان را به رفق و مدارا بداشت آنگاه ايشان روزى آغاز تنگدلى نهادند و گفتند : ديگر ما را نيروى زيستن نباشد ، هم اكنون يا گوش بر فرمان دار يا ما را جواب گوى تا بازشويم . آن حضرت فرمود : انّ ربّى عزّ و جلّ قد قتل ربّكما سلّطه اللّه عليه ابنه شيرويه حتّى قتله البارحة يعنى : پروردگار من پروردگار شما را بكشت و شيرويه پسرش را بر او مسلط كرد تا در شب او را هلاك ساخت . اكنون باذان را بگوئيد كه اگر طريق اسلام گيرى اين پادشاهى بر تو بپايد و اگر نه اين ملك از دست تو بشود و دين من ممالك ترا فروگيرد و كمرى كه مقوقس - چنان كه گفته خواهد شد - بدان حضرت هديه كرده بود به خرخسره بخشيد و آن كمر از سيم زراندود بود از اين روى مردم يمن خرخسره را « ذو المفخره » لقب كردند و تا اكنون اولاد او را بدين نام خوانند .\r\nبالجمله خرخسره و بابويه آن حديث را تاريخ نهادند و از مدينه بيرون شده به درگاه باذان آمدند و آن قصه بگفتند . و باذان گفت : روزى چند بباشيم اگر محمّد صلّى اللّه عليه و آله اين سخن راست گفته است او پيغمبر خداست بدين او بگرويم و اگر نه آنچه پرويز فرمود چنان خواهيم كرد . روزى چند بر نگذشت كه نامه شيرويه به باذان آمد كه پرويز عرضه هلاك شد ، اكنون پادشاهى مراست و از مردم به نام من بيعت بستان ، و آن مرد را كه در مدينه دعوى پيغمبرى كند از جاى مجنبان . باذان روز قتل پرويز را با آنچه پيغمبر خبر داده بود برابر يافت ، پس ايمان آورد و آن رسولان نيز مسلمان شدند .\r\n\r\n","description":"","footnote":"","page_name":" 311 ","page_number":349},
  {"content":"\r\n\r\n\r\nظهور هلقام در ميان عرب شش هزار و يكصد و هشتاد و هشت سال بعد از هبوط آدم عليه السّلام بود « 1 »\r\nدر ميان قبايل غيلان سه تن مرد مبارز بود كه در تمامت عرب به مردى نامدار بودند .\r\nنخستين : عامر بن طفيل كه هم در قصهء نعمان بن منذر به دو اشارت شد . و ديگر عنترة بن شدّاد العبسى . و اين عنتره آن كس باشد كه يكى از قصايد سبعه معلّقه منسوب بدوست چنان كه از اين پيش بدان اشارت شد . و سيم عباس بن مرداس السّلمى و اين هر سه تن چنان كه آئين عرب بود به نهب و غارت حرصى تمام داشتند و به هر سوى تاختن همىبردند و غنيمت همىآوردند و از قتل دريغ نداشتند .\r\nوقتى چنان افتاد كه آهنگ ممالك يمن كردند و در آن اراضى به كنار رودخانه‌اى كه آن را اسل گويند فرود شدند و سپاه خويش را نيز فرود آوردند تا آسايشى كنند ، در اين هنگام خيمه‌اى در برابر لشكرگاه خويش ديدند كه بر كنار رودخانه به پاى بود ، پس ايشان سه كس از مردم خويش را بيرون فرستادند تا مكشوف دارند كه آن خيمه از آن كيست ، ايشان برفتند و اندر آن خيمه پيره‌زنى را يافتند ، ندا در دادند كه هان اى زن اى خيمه از آن كيست ؟ آن زن در جواب سخن نكرد ، يكى از آن سه تن از اسب به زير آمده و راه بدان خيمه نزديك كرد تا حال بداند ، آن پيره‌زن بانگ داد كه بازشو و بدين خيمه در ميا .\r\nآن مرد نپذيرفت و چون به كنار خيمه رسيد آن زن پير از خيمه بيرون تاخت و او\r\n\r\n\r\n","description":"","footnote":"\r\n( 1 ) . برابر صفحه 516 جلد دوم از كتاب اول چاپ سنگى .\r\n","page_name":" 312 ","page_number":350},
  {"content":"\r\n\r\nرا بربود و برآورد و چنان سخت بر زمين زد كه خرد و در هم شكست و بمرد . از پس او يك تن ديگر از آن سه سوار آهنگ خيمه كرد و چون نزديك شد ، هم آن زن پير فرياد بركشيد كه دور شو و اگر نه تو را نيز از آن شربت چشانم كه يار تو نوشيد . وى نيز بر خيمه همى نزديك شد ، پس آن زن پير بدويد و مشتى بر سينهء او كوفت چنان كه بر پشت افتاد و جان بداد ، آن سيم چون حال آن دو بديد عنان برتافت و صورت حال را با عامر و عباس و عنتره بازگفت .\r\nايشان در عجب شدند و سلاح جنگ در پوشيدند و با صد ( 100 ) تن از گزيدگان لشكر خويش برنشستند و بدان جانب شدند ، چون پيرزن آن سواران را بديد از خيمه بيرون شد و آوازى چنان سهمگين برآورد كه لشكريان را حال ديگرگون ساخت و گفت : هلقام الحزم الحزم ، و در اين هنگام دختركى از آفتاب روشن‌تر سر از خيمه بيرون كرد و گفت : اى سواران ، به سلامت سر خويش گيريد و بازشويد پيش از آنكه شير سياه برسد ، عامر از بيم دادن او بخنديد و روى به عباس كرد و گفت : هرگز گمان نكنم كه در عرب و عجم مانند اين دختر مادر زاده باشد .\r\nپس عامر و عباس و عنتره هر سه از اسب به زير آمدند كه آن كنيزك را اسير گيرند و با او هنوز سخن مىكردند كه از دور كودكى پديدار شد با چهره‌اى همچون بهشت و بهار و گيسوان مشگين ، از پس پشت انداخته چنان كه بر سرين افتاده بود و بر اسبى سياه كه چهار دست و پاى و پيشانى سفيد داشت بر نشسته و يك پيرهن و ازارى در بر نموده و او را از سلاح جنگ يك نيزهء دراز به كف بود كه سنانش چون آتش تابناك مىنمود . و سه غلام سياه در پيش روى پياده روان داشت و مانند پلنگ زخم خورده يا شير طعمه ديده فرياد همى مىكرد و رجز همىخواند تا در برابر سواران برسيد .\r\nپس عنان بكشيد و ندا در داد كه : هان اى گروه ، شما را بدين خيمه تاختن غرض چيست ؟ قسم به لات و عزّى كه مرا جز ده ( 10 ) شتر و سه اسب و يك سلاح و اين سه غلام سياه از خواسته « 1 » دنيا هيچ به دست نيست و اين عورات كه در اين خيمه‌اند مادر و خواهر و دختر عم و اهل و عشيرت منند ، بازشويد و مرا بر خويشتن برمىآشوبيد و محال دانيد كه از من چيزى توانيد ستد .\r\nعامر بن طفيل گفت : هان اى غلام ، تو كيستى و از كدام قبيله و چه نام دارى ؟\r\n\r\n\r\n","description":"","footnote":"\r\n( 1 ) . زر و مال\r\n","page_name":" 313 ","page_number":351},
  {"content":"\r\n\r\nگفت : من هلقام نام دارم و پسر حارث بن معمر بن النّصر بن الجليد الازدى باشم و پسر عم مرا هبرة بن قره فارس العنقا گويند كه غارت به همهء قبايل عرب برده و غنيمت و اسير آورده و اسيران را از در مروّت و فتوت آزاد كرده .\r\nعامر گفت : تو چگونه از ميان قبيلهء خود بيرون افتادى و يك تنه در اين وادى سكون نهادى ؟ هلقام گفت : در ميان قوم خويش يك تن از بزرگان را كشته‌ام و از بهر حذر كردن از خونخواهان در اينجا نشسته‌ام چندان‌كه قوم او از من عفو نمايند ، آنگاه باز خانه شوم ، اكنون شما بگوئيد چه كس باشيد و چرا بدينجا شده‌ايد ؟\r\nعامر گفت : من عامر بن طفيلم و آن ديگر عنترة بن شدّاد العبسى و سيم را عباس بن مرداس گويند كه نام در همهء عرب برسيده است و جمله با شجاعت و مبارزت ما سر فرو داشته‌اند . هلقام بخنديد و گفت : من از شما باك ندارم و اگر همه عمرو معدى كرب در ميان شما باشد او را به مرد نشمارم و شما آنيد كه عمرو معدى كرب را در خدمت نعمان كه پادشاه عرب بود بر خويش تفضيل نهاديد .\r\nعامر گفت : تو چه دانى كه ما عمرو را بر خويش تفضيل نهاده‌ايم ؟ هلقام گفت :\r\nعنترة بن شدّاد در آن انجمن حاضر بود او را گواه مىگيرم ، همانا نتواند سخن به كذب كرد كه كذب بزرگان را پسنده نباشد . عامر گفت : چند از اين بيهوده گفتن اگر سخنى رفته شايد بر مصلحتى بوده و تو را با عمرو چه نسبت ؟ ! تو امروز كودكى باشى بهتر كه از كودكان سخن كنى ، هم‌اكنون ترك اهل و مال بگو و مادر پير خويش را برگير و به سلامت باش . هلقام گفت : مرا پدر به نفى عار و حفظ جار وصيت كرده ، به لات و عزّى كه من مانند پسران قيس [ بن 
  ] غيلان نيستم بلكه از آل قحطانم .\r\nاز اين سخن عامر را خشم بجنبيد و خواست بر وى خويشتن حمله برد و هم با خود بينديشيد كه با ناآزموده نتوان دليرى نمود ، پس روى با مردى از بنى عامر كرد كه صمصم بن عامر نام داشت و گفت : برو و كار اين كودك را به پاى بر . صمصم اسب برانگيخت و هلقام از آن سوى بتاخت و در حملهء نخستين با نيزه‌اش خون بريخت ، آن جماعت را از قتل صمصم اندوه و بيم درافتاد . از پس او عمرو بن دعامه كه يكى از بنى عبس بود بيرون شد و همچنانش هلقام با زخم نيزه از اسب نگون ساخت .\r\nدر اين وقت عباس برآشفت و خرشل بن زياد السلّمي را گفت : اگر توانى زخم\r\n\r\n","description":"","footnote":"","page_name":" 314 ","page_number":352},
  {"content":"\r\n\r\nسينه پسر عمّ خويش را به قتل اين غلام مرهم كن ؟ خرشل بر اسبى اشقر بيرون شد و حربهء خود را به لعب چنان بگردانيد كه گفتى پاره آتشى همى فروغ دهد ، هلقام چون آن بديد اسب برجهانده به جنگ درآمد و هم لختى با او بگشت و او را با نيزه بكشت و رجزى چند به فخر برخواند و مرد نبرد طلب كرد و از اين سوى مبارزان يك يك به ميدان او تاختن بردند و كشته شدند تا بيست و هفت ( 27 ) مرد دلاور عرضهء دمار گشت .\r\nعامر و مردم او از اين آمدن پشيمان بودند و صعب مىنمود كه او را بدين حال بگذارند ، پس انديشه كردند كه همگروه گرد او را دايره كنند و از ميانش برگيريد .\r\nهلقام انديشهء ايشان را فراست كرد و گفت : شما خويش را از بزرگان عرب شمار كنيد و عار ندانيد كه با من همگروه درآويزيد ، همانا من از اين نيز باك ندارم مرا زمان دهيد تا سلاح خود درپوشم و با شما بكوشم ، ايشان گفتند : روا باشد ، پس هلقام اسب به كنار خيمه راند و پياده شد و مادر را بخواند و سلاح خويش را بخواست .\r\nپس مادر زره به دو آورد تا در پوشيد و دخترعم او شمشير آورد تا بربست و خواهرش دستار حاضر كرد تا بر سر استوار نمود و آن لشكر به دو نظاره بودند ، پس نيزه برگرفت و برنشست و بر آن قوم حمله برده مانند آتش جواله « 1 » گرد ايشان بگشت و از ايشان بكشت . عامر بن طفيل با نيزه از پيش روى او درآمد و حمله آغازيد ، هلقام بر وى به تاخت و با نيزه‌اش از اسب درانداخت ، عنترة بن شدّاد چون آن بديد به سوى هلقام شتاب كرد تا مگر با او رزم دهد ، ناگاه اسبش به سر در آمد ، و از پشت زين بر زمين افتاد ، لشكر ديگر تاب درنگ نياورده از پيش بگريختند .\r\nهلقام غلامان خويش را پيش خواند و گفت : اين دو سگ را دست از پس پشت بربنديد . پس دست ايشان را بربستند و هلقام از دنبال هزيمت‌شدگان بتاخت و ايشان را دريافت ، ناچار آن جماعت ديگر باره به جنگ درآمدند و هلقام سوگند ياد كرد تا يك تن به جاى است از شما بازنگردم الا آنكه عباس را دست بسته به من سپاريد .\r\nآن جماعت دانستند كه جان به سلامت نبرند ، ناچار گرد عباس را دايره كردند و او را گرفته و دست بسته به دو سپردند . هلقام او را به غلامان خود سپرد و فرمود تا هر\r\n\r\n\r\n","description":"","footnote":"\r\n( 1 ) . جواله : بسيار جولان‌كننده ، بسيار گردنده .\r\n","page_name":" 315 ","page_number":353},
  {"content":"\r\n\r\nغنيمت كه از آن گروه بجاى بود فراهم كردند و به خيمه آوردند و خود نيز به سوى خيمه آمد . دختر عمش پيش دويد و گرد از رخسارش بسترد و خواهرش سلاح از او بستد و مادرش دويده بر هر دو چشمش بوسه زد ، و هلقام زين از اسب بگرفت و در خيمه بنشست و طعام بخواست و بخورد . آنگاه فرمود دست آن سه تن را بگشودند و طعام خورانيدند و هم ببستند . بدين گونه يك ماه ايشان را بسته همىداشت و ايشان چون طمع در حرم او كرده بودند شرم مىداشتند كه استرحام كنند و طلب عفو فرمايند .\r\nدر اين وقت خبر به قوم بردند كه هلقام چنان مصافى داده و فتحى بدان گونه فرموده ، قوم بدين مژده آن خون كه هلقام كرده بود معفو داشتند و به دو نوشتند كه اكنون به ميان قوم خويش بازآى كه پسران عم تو از خونخواهى دست بازداشتند .\r\nپس هلقام بفرمود تا خيمه بكندند و راحله بياوردند و حمل برنهادند و حكم داد تا سه شتر از بهر عامر و عنتره و عباس حاضر كردند تا هر سه تن را با خود كوچ دهد .\r\nاين سخن با ايشان صعب نمود و با يكديگر گفتند : اگر اين كودك ما را چنين بسته به ميان قبيلهء خويش برد ، اين عار هرگز از ما برنخيزد . عامر گفت : اگر اجازت كنيد به نزديك او شوم و طلب عفو كنم ؟ ايشان گفتند : تو دانى . پس عامر نزد هلقام آمد بدان قانون كه در جاهليت بود از در ضراعت و مسكنت او را تحيّت فرستاد و بر گناه خويش اقرار داد و طلب عفو نمود .\r\nو هلقام غلام خويش را فرمود : دست او را بگشاى و اسب و سلاح او را بازده .\r\nچون عنتره آن بديد پيش شد و هلقام را ثنا كرد و عذر بخواست ، از پس او عباس آمد و خضوعى تمام بنمود و بر كرده افسوس كرد . پس هلقام بفرمود دست ايشان نيز بگشادند و اسب و سلاح بازدادند . پس هر سه تن را پيش خواند و پيش نشاند و گفت : من هرگز در مردى و مردانگى از شمار شما نيستم و خود را هم‌آورد شما ندانم چه من هنوز كودكم و شما مردان بزرگ و سادات عرب و دلاوران كارآزموده‌ايد و اينكه امروز مرا بر شما ظفر افتاد از بهر آن بود كه در ماه حرام قصد حرم من كرديد و آهنگ من نموديد ، لاجرم خداى مرا نصرت داد و به جان و سر خويش سوگند ياد مىكنم كه اگر شما را ظفر بود با من اين روا نداشتيد كه من با شما روا دارم ، و هم‌اكنون نخواهم اين سخن در ميان عرب پراكنده شود و شما را ملالتى و ملامتى\r\n\r\n","description":"","footnote":"","page_name":" 316 ","page_number":354},
  {"content":"\r\n\r\nعايد گردد ، و اگر گويند : من بر آن همداستان نيستم ، اكنون شما برخيزيد و اين مال كه از مردم شما بجاى مانده برگيريد و به سلامت بازشويد و اين سخن كس را مگوئيد كه من نيز نخواهم گفت .\r\nپس ايشان شكر احسان هلقام بگذاشتند و برفتند و هلقام به ميان قبيلهء خويش بازشد و سكون اختيار كرد . اما از آن پس عنتره اسلام درنيافت و از دنيا بيرون شد ، و عامر بن طفيل اسلام دريافت و ايمان نياورد و عباس مسلمان شد و خبر او و قصهء هلقام را در اسلام ان شاء اللّه تعالى در كتاب ثانى در جاى خود مسطور خواهد داشت .\r\n\r\n","description":"","footnote":"","page_name":" 317 ","page_number":355},
  {"content":"\r\n\r\n\r\nتزويج محمد صلّى اللّه عليه و آله خديجه عليها السّلام را شش هزار و يكصد و هشتاد و هشت سال بعد از هبوط آدم عليه السّلام بود « 1 »\r\nمعلوم باد كه سياقت تاريخ‌نگاران را با گذارندگان احاديث و اخبار بينونتى تمام باشد ؛ زيرا كه علماى احاديث را واجب افتد كه در ايراد يك معنى اگر همه ده حديث مخالف وارد است هر يك را بىكاهش و فزايش برنگارند . و مورخين را نيكو آن است كه از روايات مختلفه و قصص متباينه آن را كه به صواب دانند گزيده كنند تا از در اطناب نباشند ؛ لاجرم راقم حروف را در خبر انبيا و سير اوصيا عليهم آلاف التحية و الثّناء اگر چنان افتد كه از يك حديث برخى را نگاشته و بعضى را گذاشته بود ، حمل بر تحريف و تسامح نبايد كرد كه اين احتراز از آن است كه سخن به دراز نكشد و كلمات گوناگون در معنى واحد مرقوم نيفتد ، اكنون به داستان رسول خداى صلّى اللّه عليه و آله و تزويج آن حضرت مر خديجه را بازآئيم .\r\nهمانا خديجه عليها السّلام دختر خويلد بن أسد بن عبد العزّى بن قصىّ بن كلاب بن مرّة بن كعب بن لؤىّ بن غالب بن فهر است و مادر خديجه را نام فاطمه است و او دختر زائدة بن الاصم [ بن هرم 
  ] بن رواحة بن حجر بن عبد بن معيص بن عامر بن لؤىّ بن غالب بن فهر است و مادر فاطمه ، هاله نام داشت و او دختر عبد مناف بن الحارث بن عمرو بن منقذ بن عمرو بن معيص بن عامر بن لؤى بن غالب بن فهر است و مادر هاله ، قلابه نام داشت و او دختر سعد بن سهم بن عمرو بن هصيص بن كعب بن لؤىّ بن غالب بن فهر است و اين خديجه نخست به حبالهء نكاح عتيق بن عائذ المخزومى بود و فرزندى از او آورد كه جاريه نام داشت و از پس عتيق ، به\r\n\r\n\r\n","description":"","footnote":"\r\n( 1 ) . برابر صفحه 519 جلد دوم از كتاب اول چاپ سنگى .\r\n","page_name":" 318 ","page_number":356},
  {"content":"\r\n\r\nحبالهء نكاح ابو هالة بن منذر الاسدى « 1 » درآمد و از ابو هاله نيز فرزندى آورد كه هند نام داشت .\r\nو چون ابو هاله نيز نماند ، خديجه را از مال خويشتن و ميراث شوهران ثروتى عظيم به دست شد و آن را سرمايه ساخته به شرط مضاربه « 2 » تجارت كرد تا از صناديد توانگران شد ، چندان‌كه كارداران او هشتاد هزار ( 80000 ) شتر از بهر بازرگانى مىداشتند و روز تا روز مال او بر افزون مىشد و نام او بلند مىگشت و بر بام خانهء او قبه‌اى از حرير سبز با طنابهاى ابريشم راست كرده بودند با تمثالى چند ، و اين جلالت او را علامتى بود . در اين وقت عقبة بن ابى معيط و صلت بن ابى شهاب كه هر يك را چهارصد ( 400 ) غلام و كنيز خدمتگذار بود و ابو جهل و ابو سفيان كه در شمار صناديد قريش بودند و ديگر بزرگان از هر جانب خواستار شدند كه خديجه را به حبالهء نكاح خويش درآورند و او سر به كس در نمىآورد .\r\nدر اين وقت چنان افتاد كه روزى خديجه با جمعى از زنان در منظره « 3 » سراى خويش جاى داشت و يكى از احبار « 4 » يهود نيز با او بود و اين هنگام محمّد صلّى اللّه عليه و آله از زير منظره عبور داشت . مرد يهود با خديجه عرض كرد كه : اگر توانى اين جوان را بدين منظره دعوت فرماى . خديجه فرمود تا كنيزكى به نزد آن حضرت شتافت و خواستار شد تا جنابش بدانجا درآيد . و آن حضرت اجابت مسئول او نموده درآمد و در انجمن ايشان بنشست . آن مرد يهود از پيغمبر صلّى اللّه عليه و آله التماس نمود كه : كتف خويش را بگشاى تا من نظاره كنم . و ملتمس او مبذول افتاد ، چون بر مهر نبوّت نگريست گفت : سوگند با خداى كه اين مهر پيغمبرى است . خديجه فرمود : اگر عمّ او حاضر بودى تو نتوانستى بر بدن او نگران شدى ؛ زيرا كه اعمام او جنابش را از احبار يهود بر حذر دارند . عرض كرد كه : هيچ‌كس را آن نيرو نيست كه وى را آسيب رساند ، سوگند با كليم خداى كه او پيغمبر آخر الزمان است .\r\nو چون آن حضرت از منظره به زير آمد مهرش در دل خديجه جاى كرد و به آن\r\n\r\n\r\n","description":"","footnote":"\r\n( 1 ) . شرف النّبى : ابو هاله بن نباش بن زراره الاسدى ( ص 201 ) .\r\n( 2 ) . مضاربه : شراكت دو كس باشد به مال .\r\n( 3 ) . ايوانى كه مشرف باشد و از آنجا تماشا كنند يا مثل آن .\r\n( 4 ) . جمع حبر : دانشمند جهودان\r\n","page_name":" 319 ","page_number":357},
  {"content":"\r\n\r\nمرد گفت : تو چه دانستى او پيغمبر است ؟ گفت : از تورية مرا ملحوظ افتاده كه او خاتم انبياست و هنوز كودك باشد كه پدر و مادرش از جهان بيرون شوند و جدّ و عمّش كفالت او كنند ، پس به سوى خديجه اشارت كرد و گفت : او زنى از قريش به نكاح درآورد كه بزرگ قبيله و سيّد عشيره باشد . اين سخن را نگاه بدار . و چون برخاست كه بيرون شود با خديجه گفت : نگران نباش كه محمّد را از دست نگذارى كه پيوستن با او كار دو جهان را راست كند . و اين معنى در خاطر خديجه راسخ گشت .\r\nو ديگر چنان افتاد كه روزى از اعياد ، خديجه با گروهى از زنان قريش در مسجد الحرام حاضر بود و يكى از يهود بر ايشان گذشت و گفت : زود باشد كه در ميان شما پيغمبرى مبعوث گردد و هر يك بتوانيد او را به شوهر گيريد . آن نسوان همى سنگ پاره به دو افكندند . اما خديجه را اين انديشه در ضمير سخت شد و روزى با ورقة بن نوفل بن اسد كه پسر عمّش بود گفت ! مىخواهم شوهرى كنم و اين مردم كه در طلب من تعب برند هيچ يك را پسنده ندارم . و اين ورقه از بزرگان قوم عيسى بود و از علوم نيك خبر داشت و از كتب آسمانى دانسته بود كه پيغمبر زنى از قريش به سراى آرد كه آن زن سيّدهء قوم خويش بود و گمان داشت كه آن زن خديجه خواهد بود .\r\nبالجمله در جواب خديجه گفت : اگر خواهى تو را حديثى عجب مشكوف دارم ؟ و مقدارى آب حاضر كرده عزيمه بر آن بخواند و فرمود تا خديجه بر آن آب غسل كرد و از انجيل و زبور چيزى بنوشت و گفت : اين نگاشته را در زير سر خويش بگذار و به خواب كه شوهر خود را در خواب بخواهى ديد . چون خديجه چنان كرد در خواب ديد كه مردى به نزديك او فراز شد با قامتى به اندازه و چشمى سياه و گشاده و ابروان نازك و لبهاى سرخ و گونه‌هاى گلرنگ با ملاحت و صباحتى به نهايت و در ميان دو كتف علامتى داشت و پاره ابرى بر سر او سايه انداخته و بر اسبى از نور سوار بود كه لجامى از زر و زينى با هر گونه جواهر مرصّع داشت و آن اسب را روئى چون روى آدميان و پاها بر سان پاى گاو بود ، بدان امتداد كه نور بصر راست .\r\nبالجمله آن سوار از خانهء ابو طالب همىآمد و خديجه چون او را بديد در\r\n\r\n","description":"","footnote":"","page_name":" 320 ","page_number":358},
  {"content":"\r\n\r\nبرگرفت و در دامن نشانيد ، پس از خواب انگيخته شد و آن شب را تا بامداد ديگر به خواب نتوانست شد و صبحگاه به نزد ورقه شتافته صورت خواب خويش بازگفت ، ورقه فرمود : اى خديجه ، اگر اين خواب بر صدق است رستگار خواهى بود و آن كس كه در خواب ديده‌اى حامل تاج كرامت و شفيع روز قيامت و سيّد عرب و عجم باشد ، همانا او محمّد بن عبد اللّه بن عبد المطّلب است . چون خديجه اين بشنيد آتش مهرش در خاطر زبانه زدن گرفت و آنگاه كه انجمن از بيگانه پرداخته شد بنشست و در هواى آن حضرت بگريست .\r\nاما از آن سوى ابو طالب روزى با محمّد صلّى اللّه عليه و آله گفت : من بدان انديشه‌ام كه زنى از بهر تو به سراى آورم و اينك مالى در دست ندارم و پير شده‌ام ، همانا خديجه دختر خويلد را با ما قرابت است و او را مالى فره « 1 » باشد و هر سال غلامان خود را به بازرگانى فرستد و تجارت به مضاربه كند اگر خواهى از بهر تو سرمايه ستانم تا بدان تجارت كنى و خداى ترا سود بخشد . آن حضرت فرمود نيكو باشد . پس ابو طالب و عباس و ديگر برادران آهنگ خانهء خديجه كردند . و خديجه در هواى آن حضرت اين شعر انشاد مىكرد .\r\n\r\nبيت\r\n كم استر الوجد و الاجفان « 2 » تهتكه « 3 » * و اطلق الشّوق و الاعضاء تمسكه \r\n جفانى القلب لمّا أن تملكه * غيرى فوا اسفا لو كنت أملكه \r\n ما ضرّ من لم يدع منّى سوى رمقى * لو كان يسمح « 4 » بالباقى فيتركه \r\nچون سخن خديجه بدينجا رسيد ناگاه بانگ سندان از در بشنيد و از آواز در سرورى در قلبش جاى كرد و كنيزك خويش را گفت : برو و بدان تا كيست از پس در و اين شعر بگفت :\r\n\r\nبيت\r\n أيا ريح الجنوب لعلّ علم * من الاحباب يطفى بعض حرّى \r\n و لم لا تحملوك الىّ منهم * سلاما اشتريه و لو بعمرى \r\n و حقّ ودادهم رانى كتوم * و انّى لا ابوح لهم بسرى \r\n\r\n\r\n","description":"","footnote":"\r\n( 1 ) . زياد\r\n( 2 ) . جفن : پلك چشم .\r\n( 3 ) . هتك : پرده دريدن .\r\n( 4 ) . سماحت : جوانمردى و مسامحه : سهل گرفتن با كسى .\r\n","page_name":" 321 ","page_number":359},
  {"content":"\r\n\r\n أراني اللّه وصلهم قريبا * و كم يسر أتى من بعد عسر \r\n فيوم من فراقكم كشهر * و شهر من وصالكم كدهر \r\nپس آن كنيزك برفت و بازآمد و گفت : اى سيّدهء من ، اينك بزرگواران عرب و فرزندان عبد المطّلب‌اند . چون خديجه اين بشنيد شاد شد و گفت : در بگشاى و ميسره را بگوى فرش نيكو براى ايشان بگسترد و هر كس را به جاى خود بنشاند و انواع فواكه و اطعمه حاضر سازد و اين شعرها بگفت :\r\n\r\nبيت\r\n ألذّ حياتى وصلكم و لقاكم * و لست ألذ العيش حتّى اراكم \r\n و ما استحسنت عينى من النّاس غيركم * و لا لذّ فى قلبى حبيب سواكم \r\n على الرأس و العينين جملة سعيكم * و من ذا الذى فى فعلكم قد عصاكم \r\n فها انا مجنون عليكم باجمعى * و روحى و مالى يا حبيبى فداكم \r\n و ما غيركم فى الحبّ يسكن مهجتى * و ان شئتم تفتيش قلبى فهاكم \r\nپس كار انجمن راست كردند و ايشان را درآوردند و خورش و خوردنى حاضر كردند ، و خديجه از پس پرده بنشست و گفت : اى بزرگان مكه و حرم ، كلبهء مرا رشك ارم كرديد ، هر حاجت كه داريد برآورده است .\r\nابو طالب فرمود : از بهر آن حاجت آمديم كه سودش نيز تو را باشد ، همانا براى پسر برادر خود محمد بدينجا شده‌ايم . خديجه چون اين نام بشنيد بر حصول مقصود دل قوى كرد و اين شعرها بگفت :\r\n\r\nبيت\r\n بذكركم يطفى الفؤاد من الوقد * و رؤيتكم فيها شفا اعين الرّمد \r\n و من قال انّى اشتفى من هواكم * فقد كذبوا لومت فيه من الوجد \r\n و مالى لا املى سرورا بقربكم * و قد كنت مشتاقا اليكم على البعد \r\n تشابه سرّى فى هواكم و خاطرى * فابدى الّذى اخفى و اخفى الّذى ابدى \r\nآنگاه گفت : محمّد كجاست كه من حاجت او را از لبهاى او بشنوم . عباس چون اين شنيد برخاست و به ابطح آمد و آن حضرت را نيافت ، پس بهر سوى در طلب بود تا به كوه حرى برآمد و ديد كه رسول خداى در خوابگاه ابراهيم عليه السّلام خفته ، و رداى مبارك بر زبر انداخته و اژدهائى عظيم بر بالينش خفته و به جاى بادبيزن برگ\r\n\r\n","description":"","footnote":"","page_name":" 322 ","page_number":360},
  {"content":"\r\n\r\nگلى در دهان دارد و آن حضرت را مروحه « 1 » جنبانى كند .\r\nچون عباس آن مار بزرگ بديد بر پيغمبر بترسيد و شمشير بركشيده آهنگ اژدها كرد و هم ثعبان بسوى او درآمد ، پس عباس فرياد برآورد كه : اى برادرزاده ، مرا درياب .\r\nچون پيغمبر چشم گشود اژدها ناپديد شد ، پس آن حضرت فرمود : از بهر چه تيغ بركشيده‌اى ؟ صورت آن حال را بگفت . پيغمبر صلّى اللّه عليه و آله تبسّم فرمود و گفت : آن فرشتهء خداست كه روز و شب به حراست من مأمور است بسيار او را ديده‌ام و با او سخن كرده‌ام . پس عباس گفت كه : كس انكار فضل تو نتواند كرد و اين گونه چيزها از تو بعيد نباشد ، اكنون آهنگ خانهء خديجه فرماى كه مىخواهد تو را بر مال خود امين كند .\r\nپس آن حضرت راه پيش گرفت و نور آن حضرت به خانهء خديجه پيشى جست و خيمهء او را روشن كرد . خديجه گفت : اى ميسره ، چون است كه اطراف خيمه را مسدود نساخته‌اى كه تابش آفتاب بدين قبه درآمده ؟ ميسره گفت : اينك قبه را ثلمه و روزنى نباشد و بيرون شده معلوم داشت كه آن نور روشن از جبين رسول خداى صلّى اللّه عليه و آله تافته است ، بازآمد و خديجه را بشارت داد كه اين فروغ جبين محمّد است كه اين قبه را روشن كرده و اينك با عباس همىآيد . پس اعمام پيغمبر صلّى اللّه عليه و آله به استقبال بيرون شدند و آن حضرت را درآورده در صدر مجلس جاى دادند .\r\nو خديجه طعام بفرستاد و خود از پس پرده آمد و گفت : اى سيّد من كلبهء تاريك مرا روشن ساختى و وحشت‌ها را به مؤانست بدل فرمودى ، آيا مىخواهى امين من باشى بر اموال و به هر سوى كه خواهى به تجارت شوى ؟ فرمود : بدان راضى شدم و خواهم به سوى شام سفر كنم ، فرمود : حكم تراست و از بهر تو در اين سفر صد ( 100 ) اوقيه « 2 » زر و صد ( 100 ) سيم و دو شتر با حمل آن مقرّر گردانيدم ، آيا راضى شدى ؟ ابو طالب گفت : او راضى شد و ما راضى شديم و اى خديجه تو محتاج چنين امينى باشى كه تمامت عرب بر امانت و صيانت و تقوى و ديانت او معتقدند .\r\nخديجه گفت : اى سيّد من ، آيا توانى حمل بر شتر بست ؟ پيغمبر صلّى اللّه عليه و آله فرمود :\r\nتوانم .\r\nخديجه با ميسره فرمود : شترى حاضر كن تا امتحان كنم . ميسره برفت و شترى\r\n\r\n\r\n","description":"","footnote":"\r\n( 1 ) . بادبزن\r\n( 2 ) . يك دوازدهم رطل .\r\n","page_name":" 323 ","page_number":361},
  {"content":"\r\n\r\nدرشت‌اندام درآورد كه هيچ راعى را نرم كردن آن ممكن نبود . عباس گفت : اى ميسره ، شترى از اين نرم‌تر نيافتى كه محمد را با آن ممتحن دارى ؟ پيغمبر صلّى اللّه عليه و آله فرمود : او را بگذار . و چون شتر پيش شد زانو زد و روى خود را بر پاى آن حضرت نهاد ، و چون پيغمبر صلّى اللّه عليه و آله دست بر پشت او سود به زبان فصيح گفت : كيست مانند من كه سيد پيغمبران دست بر پشت من كشيد ؟ آن زنان كه نزديك خديجه بودند گفتند : اين نباشد مگر سحرى بزرگ كه از اين يتيم صادر شد . فرمود : اين سحر نباشد ، بلكه اين آيات و كرامات است و اين شعرها بگفت :\r\n\r\nبيت\r\n نطق البعير بفضل احمد مخبرا * هذ الّذى شرقت به امّ القرى « 1 » \r\n هذا محمّد خير مبعوث أتى * فهو الشّفيع و خير من وطئى الثّرى « 2 » \r\n يا حاسديه تمزّقوا « 3 » من غيظكم * فهو الحبيب و لا سواه فى الورى « 4 » \r\nآنگاه به سوى پيغمبر ( ص ) نگريست و گفت : اى سيد من ، اين جامه كه اندر بردارى در خور سفر نباشد . آن حضرت فرمود كه مرا جز اين جامه نباشد ، خديجه بگريست و حكم داد تا دو جامهء قباطى « 5 » مصر و دو جبّهء عدنى و دو برد يمانى و يك عمامهء عراقى و دو موزه از پوست و عصائى از خيزران حاضر كردند و فرمود : اين جامه‌ها را بر بالاى تو فزونى بود ، مهلت ده تا كوتاه كنم . آن حضرت فرمود : هيچ جامه با اندام من ناراست نيايد چه اگر بلند باشد چون بپوشم كوتاه شود و اگر كوتاه باشد بلند خواهد شد و آن جامه‌ها را در بر كرد و همه راست آمد و از ميان جامه چون بدر تمام بتافت و چون خديجه به دو نگريست گفت :\r\n\r\nبيت\r\n اوتيت من شرف الجمال فنونا * و لقد فتنت بها القلوب فتونا \r\n قد كوّنت للحسن فيك جواهر * فبها دعيت الجوهر المكنونا \r\n يا من اعار الظبى فى فلتاته * للحسن جيدا اساميا و جفونا \r\n انظر الى جسمى النّحيل و كيف قد * أجريت من دمع العيون عيونا \r\n\r\n\r\n","description":"","footnote":"\r\n( 1 ) . امّ القرى : مكه معظّمه را گويند .\r\n( 2 ) . ثرى : خاك نمناك .\r\n( 3 ) . مزق : جامه پاره كردن .\r\n( 4 ) . ورى : آفريدگان .\r\n( 5 ) . قبطى : كتان باريك سفيد كه از مصر خيزد و قباطى جمع آن باشد .\r\n","page_name":" 324 ","page_number":362},
  {"content":"\r\n\r\n اسهرت عينى فى هواك صبابة * و ملئت قلبى لوعة و جنونا \r\n\r\n[ سفر بازرگانى رسول صلّى اللّه عليه و آله 
  ]\r\nآنگاه ناقه صهباى خويش را از بهر سوارى آن حضرت به دو فرستاد و ميسره و ناصح دو غلام خود را ملازم ركابش ساخت و به روايتى خزيمة بن حكيم را كه هم از خويشانش بود با آن حضرت همراه كرد و با ايشان گفت : دانسته باشيد كه من اين مرد را كه بر مال خود امين كردم ، پادشاه قريش و سيّد اهل حرم است و دست هيچ‌كس بر زبردست او نيست و او هر چه در مال من كند روا باشد و شما را نرسد كه با او سخن گوئيد و پاس عظمت او را بداريد و آواز خود را بر آواز او بلندتر مكنيد .\r\nميسره گفت : با خداى سوگند كه سالهاست مهر او در ضمير من جاى دارد و اكنون كه تو او را دوست دارى آن مهر مضاعف شد .\r\n\r\n[ سفر شام 
  ]\r\nبالجمله رسول خداى خديجه را وداع گفت و بر ناقهء صهبا برنشست و ناصح و ميسره در ركابش بدويدند و خديجه اين شعرها بگفت :\r\n\r\nبيت\r\n قلب المحبّ الى الاحباب مجذوب * و جسمه بيد الاسقام منهوب \r\n و قائل كيف طعم الحبّ قلت له * الحبّ عذب و لكن فيه تعذيب \r\n افدى الّذين على خدّى لبعدهم * دمى و دمعى مسفوح و مسكوب \r\n ما فى الخيام و قد سارت ركابهم * الّا محبّ له فى القلب محبوب \r\n كأنّما يوسف فى كلّ ناحية * و الحىّ فى كلّ بيت فيه يعقوب \r\nدر اين وقت مردم مكه در ابطح انجمن بودند كه آن حضرت را وداع گويند .\r\nچون پيغمبر به ابطح رسيد ، مانند آفتاب تابناك همىنمود دوستان از ديدار او شاد شدند و دشمنان را آتش حسد در سينه افتاد ، در اين وقت عباس اين شعر بگفت :\r\n\r\n","description":"","footnote":"","page_name":" 325 ","page_number":363},
  {"content":"\r\n\r\n\r\nبيت\r\n يا مخجل الشّمس و البدر المنير اذا * تبسّم الثّغر لمع البرق منه اضا \r\n كم معجزات رأينا منك قد ظهرت * يا سيّد ذكره يشفى به المرضا \r\nو اين هنگام پيغمبر در اموال خديجه نگريست و هنوز بر شتران حمل نشده بود و فرمود : چون است كه اين بارها هنوز بر زمين باشد ؟ خادمان عرض كردند كه : عدد ما اندك است و اين حملها بسيار باشد . آن حضرت را بر ايشان رحم آمد و از راحله فرود شد و دامن بر ميان استوار كرد و شتران را يك يك بار بربست و هر شتر روى بر پاى مباركش مىنهاد و به اشارت آن حضرت از در انقياد مىبود تا چاشتگاه شد و سورت گرمى آفتاب اثر كرد و عرق از جبين مباركش بچكيد ، عباس خواست سايبانى از بهر آن حضرت ساز كند ، غيرت خداى قادر جنبش كرد و جبرئيل را خطاب در رسيد كه نزديك گنجور بهشت شو و آن ابر را كه دو هزار سال قبل از خلقت آدم از بهر حبيب خود محمّد آفريده‌ام بگير و بر سر او گسترده كن تا از حدّت آفتاب زيان نبيند .\r\nناگاه مردم آن ابر رحمت را بر سر آن حضرت گسترده ديدند و در عجب شدند عباس گفت : اين نزد خداى خود از آن گرامىتر است كه محتاج به مظهر من باشد اين شعر بگفت :\r\n\r\nبيت\r\n وقف الهوى بىحيث انت فليس لى * متقدّم منه و لا متأخّر \r\nمع الحديث : كاروانيان از آنجا كوچ دادند و چون به جحفة الوداع « 1 » رسيدند ، مطعم بن عدىّ گفت : اى گروه شما را سفرى دراز در پيش است و از اينجا تا شام شعاب ترسناك و بيغوله‌هاى بيم‌انگيز فراوان باشد ، از اين مردم يك تن را بر خود امير كنيد و به صلاح و صوابديد او باشيد تا در ميانه منازعتى باديد نيايد . جملگى اين رأى را استوار داشتن و او را تحسين كردند .\r\nپس بنى مخزوم گفتند : ما ابو جهل را قائد خويش دانيم و بنو عدى : مطعم را اختيار كردند و بنو النضر : نضر بن حارث را برگزيدند و بنى زهره : اجنحة بن جلاح را\r\n\r\n\r\n","description":"","footnote":"\r\n( 1 ) . جحفة الوداع در شش منزلى مكه است و آنجا ميقات اهل مصر و شام بود و از آنجا تا غدير خم دو ميل راه است .\r\n","page_name":" 326 ","page_number":364},
  {"content":"\r\n\r\nامير دانستند و بنى لؤىّ گفتند : ما ابو سفيان را رئيس خود شماريم . و ميسره گفت : ما جز محمد بن عبد اللّه را مقدّم نداريم و بنى هاشم نيز بر اين شدند . ابو جهل چون اين بشنيد تيغ بركشيد و گفت : اگر شما محمد را بر خود مقدم بداريد ، من اين تيغ بر شكم خود نهم و چنان فشار كنم كه از پشتم سر بدر كند ، حمزه عليه السّلام شمشير برآورد و گفت : اى زشت كردار ناكس تو ما را از كشتن خود بيم دهى ، سوگند با خداى كه نمىخواهم جز آنكه خداى دستها و پاهاى تو را قطع كند و ديدگانت را كور نمايد .\r\nرسول خداى فرمود :\r\nأغمد سيفك يا عمّاه و لا تستفتحوا سفركم بالشّرّ دعوهم يسيرون أوّل النّهار و نحن نسير آخره فانّ التّقديم لقريش . يعنى : اى عمّ تيغ خود را در غلاف كن و استفتاح سفر به شرّ و خلاف مفرماى بگذار تا ايشان اول روز كوچ دهند و آخر روز ما خواهيم شد در هر حال تقدم قريش راست . پس ابو جهل با مردم خود از بنى هاشم بر يك سوى شد و اين شعرها بخواند :\r\n\r\nبيت\r\n لقد ضلّت حليف « 1 » بنى قصىّ * و قد زعموا بتسييد اليتيم \r\n و راموا للخلافة غير كفو * فكيف يكون فى الامر العظيم \r\n و انّى فيهم ليث حمّى * بمصقول ولى جدّ كريم \r\n فلو قصدوا عبيدة او ظليما * و صخر الحرب ذا الشّرف القديم \r\n لكنّا دائمين لهم و كنّا * لهم تبعا على حلف ذميم \r\nچون كلمات او به عرض عباس رسيد اين سخنان را در جواب او فرمود :\r\n\r\nبيت\r\n الا ايّها الوغد « 2 » الّذى رام ثلبنا « 3 » * أ تثلب قرنا فى الرّجال كريم \r\n و لو لا رجال قد عرفنا محلّهم * و هم عند نافى محدب « 4 » و مقيم \r\n لدارت سيوف يفلق « 5 » الهام « 6 » حدّها * بايدى رجال كاللّيوث تقيم \r\n\r\n\r\n","description":"","footnote":"\r\n( 1 ) . حليف : هم‌سوگند و هم‌عهد ، حلف : سوگند خوردن .\r\n( 2 ) . وغد : مردم ناكس را گويند .\r\n( 3 ) . ثلب : عيب كردن ، مثالب : عيبها .\r\n( 4 ) . حدب : به فتحين : زمين بلند .\r\n( 5 ) . فلق : شكافتن .\r\n( 6 ) . هامه : سر را گويند ، جمع هام باشد .\r\n","page_name":" 327 ","page_number":365},
  {"content":"\r\n\r\nبالجمله : چون كاروان بدين گونه كوچ دادند و چند منزل بپيمودند به وادى الامواه رسيده فرود شدند ، ناگاه رسول خداى صلّى اللّه عليه و آله سحابى متراكم يافت ، فرمود : من بدين قوم از جنبش سيل بيم دارم ، صواب آن است كه از اين وادى به دامن كوه كوچ دهيم .\r\nعباس عرض كرد كه فرمان تراست ، پس آن حضرت حكم داد تا در ميان كاروانيان ندا در دادند كه اموال و اثقال خود را به دامن كوه حمل كنيد ، مردمان همه اطاعت كردند جز يك تن از بنى جمح كه مصعب نام داشت ، او بدين حكومت سر در نياورد و گفت : اى گروه ، دلهاى شما سخت ضعيف است كه از آنچه هنوز اثرى نيست بهراسيد . اين سخن بر زبان داشت كه بارانى به شدّت باريدن گرفت و سيلى عظيم جنبش كرد و او را با آن مال فراوان كه داشت از بيش كرد و نابود ساخت .\r\nمردمان از اخبار جنابش به اخبار غيب شگفتى گرفتند و اين ندانستند كه ابر ، بىمشيت او برنخيزد و باران بىارادهء او نبارد اگر چه من به اشعار خويش استشهاد نكنم اين چند شعر خواهم نگاشت ، و هى هذه :\r\n\r\nبيت\r\n علّت ما يكون و معنى كن * پاك و والاتر از ثنا و سخن \r\n سرّ توحيد و نقش سرمد اوست * احد و احمد و محمد اوست \r\n قدمش با ازل بنى گويد * مدّتش را ابد ز پى پويد \r\n كس ز بىچون نگويد از چه و چون * آفرينش توئى نه كم نه فزون \r\n كردهء توست اين ولود و ولد * ورنه حق لم يلد و لم يولد \r\n تو شدى هم خريف و هم نوروز * روى و موى تو كرد اين شب و روز \r\n نور و ظلمت وظيفه خوار تو است * كفر و دين نيز نور و نار تو است \r\n دين از آن روى همچو ماه كنى * كفر از آن گيسوى سياه كنى \r\n گر تو اين زلف و چهره برتابى * نيست نه زنگى و نه سقلابى \r\n جهل از تو حظيره ساخت عدم * علم در عالم از تو گشت علم \r\nمع القصه مصعب با تمامت اموال و اثقال تباه گشت و مردمان در دامان جبل چهار روز ببودند و آن سيل هر روز بر زيادت بود . ميسره عرض كرد كه اين سيل تا يك ماه ديگر قطع نشود از اين آب عبور ممكن نگردد و در اين دامن جبل از اين\r\n\r\n","description":"","footnote":"","page_name":" 328 ","page_number":366},
  {"content":"\r\n\r\nبيشتر سكون به صواب نباشد ، اگر فرمائى به سوى مكه مراجعت كنيم ؟ پيغمبر او را پاسخ نگفت و بخفت و در خواب ديد كه ملكى با او گفت : اى محمد ، محزون مباش و از بامداد بفرماى تا قوم حمل خود برگيرند و در كنار وادى بايست تا مرغى سفيد باديد آيد و با بال خود خطى بر آب رسم كند . پس بر اثر بال او روان شو بگو : بسم اللّه و باللّه و مردمان خود را بفرماى تا اين كلمه بگويند و به آب درآيند .\r\nصبحگاه كه پيغمبر صلّى اللّه عليه و آله از خواب برانگيخته شد بفرمود تا حمل بر شتران بستند و با مردمان به كنار وادى آمده بايستاد ، ناگاه مرغ سفيدى از فراز كوه به زير آمد و با پر خود خطى سفيد بر آب رسم كرد ، چنان كه آن نشان بر آب بپائيد و آن حضرت فرمود ، بسم اللّه و باللّه و در آب درآمد و مردمان همه اين نام بگفتند و درآمدند و تمامت مردم به سلامت از آب بدر شدند ، جز دو تن يكى از قبيلهء بنى جمح كه بسم اللّات و العزّى گفت : و غرقه گشت ، و اموالش به هدر شد و آن ديگر از بنى عدى بود ، چون روزگار يار خويش را بديد ، بسم اللّه گفت و برست . قوم با او گفتند : يار ترا چه پيش آمد ؟ گفت : او زبان بگردانيد و آن كلمه كه محمد فرمود ديگرگون كرد و غرقه گشت .\r\nابو جهل چون اين بديد گفت : ما هذا الّا سحر عظيم ، مردمان گفتند : اى پسر هشام ، اين سحر نيست و اللّه ما أظلّت الخضراء و لا اقلّت الغبراء افضل من محمّد صلّى اللّه عليه و آله و حسد ابو جهل زيادت شد ، و از آنجا با قوم خويش كوچ داده بر سر چاهى فرود شدند .\r\nدر اين وقت ابو جهل با مردم خود گفت : اگر محمّد از اين سفر به سلامت بازشود بر ما فزونى خواهد جست و مرا طاقت اين حمل نباشد ، اكنون مشكهاى خود را از اين چاه پرآب كنيد و پنهان داريد تا چاه را با خاك انباشته كنيم از بهر آنكه چون بنى هاشم در رسند آب نباشد از تشنگى به هلاكت شوند و سينهء من از غم محمّد بياسايد . پس مشكهاى خود را پرآب كردند و چاه را بينباشتند و برفتند و ابو جهل غلام خود را مشكى از آب داد و گفت : در پس اين جبل پنهان باش تا محمّد و اصحابش در رسند و از تشنگى به هلاكت شوند ، چون اين مژده با من آرى تو را آزاد كنم و مال فراوان عطا دهم .\r\nبالجمله آن غلام خويشتن را مخفى بداشت تا پيغمبر و كسانش برسيدند و آن\r\n\r\n","description":"","footnote":"","page_name":" 329 ","page_number":367},
  {"content":"\r\n\r\nچاه را انباشته يافتند ، رسول خداى دست برداشت و خداى را بخواند ناگاه از زير قدمهاى مباركش چشمه‌اى خوشگوار بجوشيد و روان شد ، مردمان سيرآب شدند و مشكها بر آب كردند و برگذشتند .\r\nغلام ابو جهل شتاب كرد و از ايشان سبقت جست . ابو جهل چون او را بديد گفت : هان اى غلام ، بازگوى كه آن جماعت چگونه هلاك شدند ؟ آن غلام صورت حال را مكشوف داشت و گفت : سوگند با خدا كه هر كس با محمّد خصمى كند رستگار نشود . ابو جهل خشم كرد و او را سقط گفت ، و از آنجا راه سپر شده به اراضى شام درآمدند و به كنار آن وادى رسيدند كه ذبيان نام داشت ، ناگاه از درختان آن وادى اژدهائى عظيم سر بدر كرد كه در ازاى نخلى داشت و بانگى بيمناك برآورد و از چشمش همى آتش بجست . آن شتر كه ابو جهل بر آن سوار بود چون اين بديد برميد و او را از پشت به زمين كوفت چنان كه استخوان پهلويش بشكست و مدهوش بازافتاد . مردم وى از آنجا بازشدند و او را بازآوردند ، چون به خويش آمد گفت : اين راز را مستور بداريد باشد كه چون محمّد بدينجا رسد آسيبى بيند . پس ببودند تا محمد برسيد .\r\nآن حضرت فرمود : اى پسر هشام ، اين نه جاى فرود شدن است از بهر چه بازايستاديد . ابو جهل گفت : اى محمد ، تو سيّد عربى و من شرم دارم كه از تو سبقت جويم ، از اين پس از قفاى تو خواهم تاخت . عباس شاد شد و خواست راه برگيرد آن حضرت فرمود : اى عمّ باش كه او مكرى انديشيده است و خود از پيش روى كاروان راه سپر گشت و چون بدان بيشه رسيد و اژدها پديد گشت ، ناقهء آن حضرت خواست برمد بانگ بر او زد كه بيم مكن ، همانا خاتم پيغمبران بر پشت تو است .\r\nو آنگاه با اژدها خطاب كرد كه از راه بگرد و مردم را زيان مكن . در اين وقت اژدها به سخن درآمد و گفت : السّلام عليك يا محمّد السّلام عليك يا احمد . آن حضرت فرمود : السّلام على من اتّبع الهدى . پس گفت : اى محمّد ، من از جانوران زمين نيستم بلكه يكى از پادشاهان جن باشم و نام من هام بن الهيم است و بر دست پدرت خليل ايمان آوردم و خواستار شفاعت شدم ، فرمود : شفاعت خاص براى يكى از فرزندان من است كه او را محمّد گويند و مرا خبر داد كه در اينجا ادراك خدمت تو خواهم كرد و بسى انتظار بردم تا عيسى را دريافتم ، هم در آن شب كه به آسمان\r\n\r\n","description":"","footnote":"","page_name":" 330 ","page_number":368},
  {"content":"\r\n\r\nهمىرفت و حواريون را اندرز همىكرد كه متابعت تو كنند و شريعت تو گيرند ، اينك بدانچه مىجستم فايز شدم و خواستارم كه مرا از شفاعت بىبهره نسازى .\r\nرسول خداى فرمود : چنين باشد ، اكنون از اين كاروانيان كناره باش تا مردم ما بىآسيب بگذرند . پس اژدها روى بنهفت و مردمان شاد شدند و عباس اين شعرها بگفت :\r\n\r\nبيت\r\n يا قاصدا نحو الحطيم « 1 » و زمزم * بلّغ فضايل احمد المتكرّم \r\n و اشرح لهم ما عاينت عيناك من * فضل لاحمد و السّحاب الاركم « 2 » \r\n قل و أت بالآيات فى السّيل الّذى * ملاء الفجاج « 3 » بسيله المتراكم « 4 » \r\n و نجا الّذى لم يخط قول محمّد * و هو الّذى أخطا بوسط جهنّم \r\n و البئر لمّا ان أضرّ نبا الظّما « 5 » * فدعى الحبيب الى الاله المنعم \r\n فاضت « 6 » عيونا ثمّ سالت انهرا * و غدا الحسود بحسرة و تغمغم « 7 » \r\n و الهام ابن الهيم لمّا ان رأى * خير البريّة جاء ، كالمستسلم \r\n ناداه احمد فاستجاب ملبّيا * و شكا المحبّة كالحبيب المغرم « 8 » \r\n من عهد ابراهيم ظلّ مكانه * يرجو الشّفاعة خوف جسر جهنّم \r\n من ذا يقايس احمدا فى الفضل من * كلّ البريّة من فصيح و اعجم \r\n و به توسّل فى الخطيئة آدم * فليعلم الاخبار من لم يعلم \r\nچون عباس از اين شعر بپرداخت ، زبير ساز سخن كرد و اين كلمات بفرمود :\r\n\r\nبيت\r\n يا للرّجال ذوى البصاير و النّظر * قوموا انظروا امرا مهولا قد خطر \r\n هذا بيان صادق فى عصرنا * من سيّد عالى المراتب مفتخر \r\n آياته قد اعجزت كلّ الورى * من ذا يقايس عدّها او يحتصر \r\n منها الغمام تظلّه مهما مشى * انّى يسير تظلّه و اذا حضر \r\n\r\n\r\n","description":"","footnote":"\r\n( 1 ) . حطيم : ديوار بيرون كعبه از سوى مغرب .\r\n( 2 ) . ركم : بر هم نشاندن .\r\n( 3 ) . فجاج : راههاى گشاده .\r\n( 4 ) . ارتكام و تراكم : لازم فيه و گرد آمدن .\r\n( 5 ) . ظما : تشنه شدن .\r\n( 6 ) . فيض : لبالب رفتن رود .\r\n( 7 ) . تغمغم : سخن ناپيدا گفتن .\r\n( 8 ) . مغرم : معذب .\r\n","page_name":" 331 ","page_number":369},
  {"content":"\r\n\r\n و كذلك الوادى أتى مترادفا * بالسّيل يسحب « 1 » للحجارة و الشّجر \r\n و نجا الّذى قد طاع قول محمد * و هوى المخالف مستقرّا فى سقر \r\n و ازال عنّا الضّيم « 2 » من حرّ الظّماء * من بعد ما يأت التّقلقل « 3 » و الضّجر \r\n و البئر فاضت بالمياه و اقبلت * تجرى على الاراض أشباه النّهر \r\n و الهام فيه عبارة و دلالة * لذوى العقول ذوى البصاير و الفكر \r\n كاد الحسود يذوب ممّا عاينت * عيناه من فضل لاحمد قد ظهر \r\n يا للرّجال الا انظروا انواره * تعلو على نور الغزالة « 4 » و القمر \r\n اللّه فضّل احمدا و اختاره * و لقد اذلّ عدّوه ثمّ احتقر \r\nچون زبير اين گفته به كران آورد ، حمزه رضى اللّه عنه آغاز اين مقالت نمود :\r\n\r\nبيت\r\n ما نالت الحسّاد فيك مرادهم * طلبوا نقوص الحال منك فزادا \r\n كادوا و ما خافوا عواقب كيدهم * و الكيد مرجعه على من كادا \r\n ما كلّ من طلب السّعادة نالها * بمكيدة او ان يروم عنادا \r\n يا حاسدين محمّدا يا ويلكم * حسدا تمزّق « 5 » منكم الاكبادا \r\n اللّه فضلّ احمدا و اختاره * و لسوف يملكه الورى و بلادا \r\n و ليملأنّ الارض من ايمانه * و ليهدينّ عن الغوى من حادا « 6 » \r\nپس رسول خداى صلّى اللّه عليه و آله ايشان را مشمول الطاف و اشفاق ساخته و از آن وادى كوچ دادند و در منزل ديگر كه گمان آب داشتند آب نيافتند ، مردم سخت بهراسيدند و بيم كردند كه در آنجا از عطش جان دهند در اين وقت پيغمبر صلّى اللّه عليه و آله دستهاى خود را تا مرفق عريان ساخت و در ميان ريگ فرو برد و سر برداشت و خداى بخواند ، ناگاه از ميان انگشتان مباركش چشمه‌اى بجوشيد و چندان برفت كه عباس عرض كرد كه :\r\nاى برادرزاده بيم است كه اموال ما غرق شود ، پس از آن آب بخوردند و مواشى را بدادند و مشگها پرآب كردند .\r\nدر اين هنگام رسول خداى از ميسره خرما طلب كرد و او طبقى بنهاد و آن\r\n\r\n\r\n","description":"","footnote":"\r\n( 1 ) . سحب : به معنى كشيدن باشد .\r\n( 2 ) . ضيم : به معنى ستم كردن باشد .\r\n( 3 ) . تقلقل : اضطراب كردن .\r\n( 4 ) . غزاله : آفتاب را گويند .\r\n( 5 ) . مزق : پاره كردن جامه .\r\n( 6 ) . حيود : ميل كردن ، حاد از آن كلمه است .\r\n","page_name":" 332 ","page_number":370},
  {"content":"\r\n\r\nحضرت از آن خرما بخورد و خستوى « 1 » آن را در خاك بنهفت و با عباس بفرمود :\r\nبدانم كه در اينجا نخلستانى برآورم و از ثمر آن بهره گيرم ، و پس از آنجا كوچ دادند و چون لختى راه پيمودند ، آن حضرت با عباس فرمود : هم‌اكنون بازشو و از آن نخلستان كه من كردم مقدارى رطب به سوى ما حمل كن .\r\nعباس بازشد و در آنجا نخلستانى انبوه يافت كه از خرما گران‌بار بود ، پس يك شتر از آن خرما حمل كرده به ميان كاروانيان آورد و مردمان بخوردند و خداى را شكر گرفتند ، اما ابو جهل همى ندا در داد كه از اين خرما كه اين جادوگر كرده است مخوريد .\r\nمع القصه از آنجا نيز راه سپر شدند تا عقبه ايله نمودار شد و در آنجا ديرى بود كه چند راهب اقامت داشت و سيّد ايشان فليق بن يونان بن عبد الصّليب ناميده مىشد و كنيت او ابو خبير بود و او خبر پيغمبر صلّى اللّه عليه و آله را از انجيل دانسته بود و چون به قصّه آن حضرت مىرسيد مىگريست و مىگفت : اى فرزندان ، چه وقت باشد كه مرا بشارت دهيد به آمدن بشير و نذير ؟ الّذى يبعثه اللّه من تهامة متوجّا بتاج الكرامة تظلّه الغمامة يشفع فى العصاة يوم القيامة رهبانان با او گفتند : چندين گريستن از بهر چيست ؟ مگر ظهور او نزديك باشد ؟ فرمود : سوگند با خداى كه او در كعبه ظاهر شده است و زود باشد كه مرا از رسيدن او بدين اراضى بشارت دهيد ، و همى به ياد آن حضرت بگريست تا بينائيش اندك شد .\r\nناگاه روزى رهبانان كاروانى را از دور بديدند كه در پيش روى ايشان كسى باشد كه ابرش بر سر سايه افكنده و از جبينش نور نبوّت چنان ساطع است كه ديده را در مىربايد ، فرياد برداشتند كه : اى پدر عقلانى ، اينك كاروانى از طرف حجاز باديد آمد ، فليق فرمود : بسيار كاروان از حجاز بر ما گذشت و آن كس كه من جستم نيافتم .\r\nگفتند : اينك نورى از اين كاروان بر فلك همىتابد ، فليق را دل بجنبيد و دانست كه روز وصال پيش آمد ، پس دست برداشت و گفت : اى خداوند به جاه و منزلت آن محبوب كه انديشه‌ام به سوى او پيوسته در زيادت باشد ، بينائى مرا به سوى من بازده تا او را ديدار كنم . هنوز اين سخن به پاى نبرده بود كه چشمش روشنائى يافت ، پس با رهبانان خطاب كرد كه : منزلت او را نزد خداى دانستيد و اين شعر بگفت :\r\n\r\n\r\n","description":"","footnote":"\r\n( 1 ) . خستو : هسته\r\n","page_name":" 333 ","page_number":371},
  {"content":"\r\n\r\n\r\nبيت\r\n بد النّور من وجه النّبى فاشرقا * و احيا محيا بالصّبابة محرقا \r\n و ابرا عيونا قد عمين من البكا * و اصبح من سوء المكاره مطلقا \r\nآنگاه فرمود : اى فرزندان اگر اين پيغمبر مبعوث در ميان اين گروه است در زير اين درخت فرود خواهد شد كه بسيار از پيغمبران بدينجا فرود شدند و اين شجر كه از عهد عيسى عليه السّلام تاكنون خشك باشد بارور خواهد گشت و از اين چاه كه بسيار وقت است خشك مانده آب خواهد جوشيد .\r\nبالجمله زمانى دير برنيامد كه كاروانيان در رسيدند و گرد آن چاه فرود شدند و چون آن حضرت از مردم تنها مىزيست به يك سوى شده در زير درخت فرود شد و در حال درخت برگ بكرد و ميوه برآورد ، پس برخاسته بر سر چاه آمد و چون چاه را خشك يافت ، آب دهان مبارك در آن افكند تا در زمان پرآب گشت .\r\nچون راهب اين بديد گفت : اى فرزندان ، مطلوب بدست شد و بفرمود : از خورش و خوردنى آنچه لايق بود فراهم كردند ، پس چند تن از رهبانان را به سوى كاروانيان فرستاد كه ايشان را بخوان وليمه دعوت كنند و فرمود : سيّد اين طايفه را بگوئيد كه پدر ما سلام مىرساند كه وليمه از بهر شما كرده‌ام و خواستارم كه به طعام حاضر شويد .\r\nچون رسول راهب به ميان كاروان چشمش بر ابو جهل افتاد و پيغام راهب را بگذاشت ، ابو جهل بانگ برداشت كه اى گروه ، راهب از بهر من طعامى كرده است بر سر خوان او حاضر شويد . گفتند : حراست مال و منزل با كه خواهد بود ؟ گفت : با محمّد امين ، پس آن حضرت را بگذاشتند و به دير راهب در رفتند . و فليق ايشان را بزرگوار بداشت و خوش بنهاد . چون آن جماعت دست به طعام بردند راهب درآمد و كلاه برگرفت و بر ديدار هر يك بنگريست و هيچ‌يك را با آن نشان داد كه دانست برابر نيافت ، پس كلاه بيفكند و بانگ برآورد وا خيبتاه ؟ و اين شعر بگفت :\r\n\r\nبيت\r\n يا اهل نجد تقصّى العمر فى اسف * منكم و قلبى لم يبلغ امانيه \r\n يا ضيعة العمر لا وصل ألوذ به * من قربكم لا و لا وعد ارجيّه \r\nپس روى بدان گروه كرد و گفت : اى بزرگان قريش ، آيا از شما كسى به جاى مانده\r\n\r\n","description":"","footnote":"","page_name":" 334 ","page_number":372},
  {"content":"\r\n\r\nباشد ؟ ابو جهل گفت : بلى جوانى خردسال كه روز روزمزد زنى است و از بهر او به تجارت آمده به جاى است ، هنوز اين سخن به پاى نبرده بود كه حمزه بجست و مشتى چنانش بر دهان كوفت كه به پشت افتاد و فرمود : چرا نگوئى بشير و نذير و سراج و منير و او را نگذاشتيم بر سر متاع خود جز از در امانت و ديانت او و نيكوتر از ما همه او باشد ، و به سوى راهب نگريست و فرمود : آن كتاب كه در دست دارى مرا ده و بگو چه خبر در آن است تا من اين گره برگشايم ؟\r\nراهب گفت : اى سيّد من اين سفرى است كه صفت پيغمبر آخر زمان كرده‌اند و من او را همى طلب كنم . عباس گفت : اى راهب اگر او را ديدار كنى توانى شناخت ؟\r\nگفت : توانم ، پس عباس او را برداشته نزديك پيغمبر آورد و راهب سلام داد ، آن حضرت فرمود عليك السّلام اى فليق بن يونان بن عبد الصّليب . راهب گفت : نام من و پدر و جدّ مرا چه دانستى ؟ فرمود : آن كس مرا خبر داد كه هم تو را به بعثت من خبر كرده است ، پس راهب سر بر قدم آن حضرت نهاد و گفت : اى سيد بشر خواستارم كه به وليمهء من حاضر شوى و كرامت من بر زيادت كنى .\r\nرسول خداى فرمود : اين گروه متاع خويش به من سپرده‌اند و حراست مراست .\r\nعرض كرد كه : من ضامنم اگر عقالى ناپديد شود شترى در عوض دهم . پس آن حضرت به اتّفاق راهب روان شد و آن دير را دو در بود . يكى سخت پست و در برابر آن صورى چند كرده بودند از بهر آنكه چون كسى از آن در به درون شود ناگزير خميده رود و عظمت آن صور را بضرورت بدارد . و راهب رسول خداى را از بهر امتحان از آن درخواست بردن و خود پشت خم آورده به درون رفت ، اما چون آن حضرت برسيد طاق آن درگاه بلند شد چندان‌كه به استقامت قامت و پشت راست در رفت و مردم انجمن برخاسته او را بر صدر جاى كردند ، و فليق و ديگر رهبانان در حضرت او بايستادند و ميوه‌هاى گوناگون بنهادند .\r\nدر اين وقت راهب سر برداشت و گفت : پروردگارا مرا آرزو است كه خاتم نبوّت را نظاره كنم و دعايش به اجابت مقرون شده جبرئيل عليه السّلام درآمد و جامه از كتف آن حضرت دور كرد تا مهر نبوّت ظاهر گشت و نورى از آن ساطع شد كه خانه روشن گشت و راهب از دهشت به سجده در رفت ، و چون سر برداشت عرض كرد كه : تو آنى كه من مىجستم .\r\n\r\n","description":"","footnote":"","page_name":" 335 ","page_number":373},
  {"content":"\r\n\r\nبالجمله قوم چون از كار اكل و شرب پرداختند راهب را وداع گفته به مساكن خويش شدند و ابو جهل سخت زبون و ذليل بود ، اما رسول اللّه با ميسره در نزد راهب بماند ، و چون فليق مجلس را از بيگانه پرداخته يافت ، عرض كرد : اى سيّد من بشارت باد تو را كه خداى گردن سركشان عرب را براى تو ذليل خواهد كرد و ممالك را در تحت فرمان تو خواهد داشت و بر تو قرآن خواهد آمد ، تو سيّد انام باشى و دين تو اسلام باشد ، همانان بتان را بشكنى و آتشكده‌ها را بنشانى و چليپا « 1 » را بر هم زنى و اديان باطله را نابود سازى ، و نام تو تا آخر زمان باقى ماند ، اى سيّد من خواستارم كه در زمان خود از رهبانان جزيت ستانى و ايشان را امان دهى .\r\nآنگاه روى با ميسره كرد و گفت : خاتون خود را از من سلام برسان و بشارت ده كه به سيّد انام ظفر يافتى و خداى نسل اين پيغمبر را از فرزندان تو خواهد گذاشت و نام تو تا آخر زمان بخواهد ماند و بسا كس كه بر تو حسد خواهد برد و دانسته باش كه آن كس كه محمّد را به رسالت استوار ندارد بهشت خداى را نخواهد ديد ، چه او افضل پيغمبران است ، هان اى ميسره ، بترس بر محمد در شام كه يهود دشمنان ويند . اين بگفت و رسول خداى را وداع كرد .\r\n\r\nرسيدن پيغمبر صلّى اللّه عليه و آله به شام\r\nپس پيغمبر به ميان كاروان آمد و از آنجا بسوى شام حمل بربستند و برنشستند ، و چون به شام درآمدند مردم آن بلده انبوه شده به نزد قريش آمدند و متاع ايشان را به بهاى گران بخريدند و برفتند ، و رسول اللّه صلّى اللّه عليه و آله در آن روز چيزى نفروخت و ابو جهل شاد شد و گفت : هرگز خديجه از اين شوم‌تر تاجرى بجانبى گسيل نكرد و همانا متاعها فروخته شد و آن وى همچنان برجاست .\r\nبالجمله آن روز بگذشت و روز ديگر آن مردم عرب كه در نواحى شام سكون داشتند آگاه شدند كه كاروان حجاز رسيده همگروه به شهر در آمدند و چون جز متاع خديجه چيزى بجاى نبود آن را از مال ديگر كسان به دو چندان خريدند و از متاع\r\n\r\n\r\n","description":"","footnote":"\r\n( 1 ) . چليپا : صليب\r\n","page_name":" 336 ","page_number":374},
  {"content":"\r\n\r\nخديجه جز يك حمل پوست چيزى نبود .\r\nدر اين وقت سعيد بن قمطور كه يكى از احبار يهود بود برسيد و ديدار آن حضرت را با آنچه از كتب مطالعه كرده بود برابر يافت ، گفت : اين است كه آئين ما را هدر و زنان ما را بىشوهر كند ، پس حيلتى انديشيد و نزد پيغمبر صلّى اللّه عليه و آله آمد و گفت : اى سيّد من ، اين حمل پوست را بچه فروشى ؟ فرمود : به پانصد ( 500 ) درهم سيم .\r\nعرض كرد من : بدين بها خريدارم به شرط آنكه به خانهء من درآئى و از طعام من بخورى تا بركتى در خانهء من باديد شود ، پيغمبر فرمود : چنين كنم .\r\nپس يهودى حمل را برگرفت و آن حضرت را با خود ببرد و از پيش به خانه در رفت و زن خود را گفت : مردى را با خود آورده‌ام كه دين ما را بر باطل كند ، در قتل او مرا مساعدت كن ، و فرمود : اين سنگ دست آس را برگير و از راه بام بر فراز در خانه باش آنگاه كه اين مرد بهاى متاع خويش را بگيرد و خواهد بيرون شود ، اين سنگ را به پشت جنبش ده تا بر سر او فرود آيد و هلاكش كند ، پس زن سنگ را بگرفت و بدانجا شد . و آنگاه كه رسول خداى خواست از خانه بدر شود ، [ زن 
  ] چون چشمش بر ديدار آن حضرت افتاد ، لرزه در اندامش درآمد و قدرت نيافت كه سنگ را بگرداند تا آنگاه كه رسول اللّه بگذشت سنگ بگرديد و بر سر دو پسر يهود [ ى 
  ] فرود آمد و هر دو تن را نابود ساخت .\r\nپس سعيد بن قمطور از خانه بيرون تاخت و فرياد همىكرد كه اى مردمان اين اين آن كس است كه دينهاى ما را معطّل بگذارد ، هم‌اكنون به خانهء من اندر آمد و طعام مرا بخورد و فرزندان مرا بكشت . چون مردم يهود آن بانگ شنيدند با شمشيرهاى آخته « 1 » بيرون تاختند و اين هنگام آن حضرت از شام بيرون شده بود ، پس بر اسبان برنشستند و از دنبال كاروان بشتافتند .\r\nناگاه بنى هاشم برفقا نگريسته ايشان را بديدند و حمزه چون شير آشفته اسب برانگيخت و تيغ در ايشان نهاد و جمعى را مقتول ساخت . گروهى از آن جماعت سلاح جنگ بريختند و نزديك شده گفتند : اى مردم عرب ، اين كس را كه شما در حمايت او ما را نابود كنيد ، چون ظاهر شود اول ديار شما را خراب كند و مردان را بكشد و بتان شما را بشكند ، هم‌اكنون ما را با او بگذاريد تا شرّ او را از شما و از\r\n\r\n\r\n","description":"","footnote":"\r\n( 1 ) . آخته : كشيده\r\n","page_name":" 337 ","page_number":375},
  {"content":"\r\n\r\nخويشتن بگردانيم ، حمزه ديگرباره بديشان حمله برد و گفت : محمد چراغ تاريكيهاى ما است .\r\nآن جماعت ناچار روى برتافتند و مردم قريش غنيمت فراوان از ايشان بدست كرده راه مكه پيش گرفتند ، و چون چند منزل پيمودند ، ميسره با مردمان گفت : شما بسيار سفر كرديد و هرگز اين سود و غنيمت براى شما حاصل نشد و اين همه از بركت محمد است و او در ميان شما اندك مال باشد ، رواست اگر هر يك چيزى به رسم هديه به نزديك آن حضرت بگذاريد ، همه گفتند : نيكو گفتى . پس هر كس چيزى بنهاد تا آن متاعى فراوان شد و آن جمله را به رسم هديه به نزديك پيغمبر آوردند ، آن حضرت در رد و قبول هيچ سخن نكرد و ميسره آن را برگرفت .\r\n\r\nمراجعت پيغمبر از شام\r\nمع القصه همه‌جا طىّ مسافت كرده به جحفة الوداع فرود شدند و هر كس مبشّرى به خانهء خود گسيل مىساخت تا مژدهء ورود او برساند ، ميسره نزد آن حضرت آمد و عرض كرد كه : نيكو آن است كه خود بشارت به خديجه برى و سود اين سفر را بازنمائى .\r\nپس پيغمبر راه مكه پيش گرفت و زمين در زير قدم ناقهء او در نور ديده شد و در زمان به كوهستان مكه رسيد و خواب بر جنابش مستولى گشت ، در اين وقت خداى با جبرئيل وحى كرد كه : برو به جنات عدن و آن قبّه را كه دو هزار سال پيش از آفرينش آدم عليه السّلام از بهر محمّد صلّى اللّه عليه و آله كرده‌ام برگير و فرود شده بر سر آن حضرت به پاى كن . و آن قبّه از ياقوت سرخ بود و علاقه‌ها « 1 » از مرواريد سفيد داشت و از بيرون درونش ديده شدى و از درون بيرونش را باديد بودى و عمودها از زر داشت كه با مرواريد و ياقوت و زبرجد مرصّع بود .\r\nبالجمله چون جبرئيل عليه السّلام آن قبّه را برگرفت ، حوران بهشت شادان سر از قصرها بدر كردند و گفتند : حمد خداوند بخشنده را همانا بعثت صاحب اين قبّه نزديك\r\n\r\n\r\n","description":"","footnote":"\r\n( 1 ) . علاقه‌ها : بندها\r\n","page_name":" 338 ","page_number":376},
  {"content":"\r\n\r\nشده است و نسيم رحمت بوزيد و درهاى بهشت به صرير « 1 » آمد . و جبرئيل آن قبه را فرود آورد بر فراز سر آن حضرت به پاى كرد و فرشتگان اركان آن قبّه را گرفتند بانگ به تسبيح و تقديس برداشتند و جبرئيل عليه السّلام سه علم از پيش روى آن حضرت برگشود و كوههاى مكه شاد شدند و بباليدند و فرشتگان و مرغان و درختان بانگ برداشتند و گفتند لا إله الّا اللّه محمّد رسول اللّه گوارا باد ترا اى بنده ؛ چه بسيار گرامى بوده‌اى نزد پروردگار خود .\r\nو اين هنگام خديجه با گروهى از زنان در منظرهء خانهء خويش جاى داشت ، ناگاه بر شعاب مكّه نظر كرد و نورى درخشان از سوى معلّى ديد و چون نيك نگريست قبه‌اى ديد كه همىآيد و گروهى برگرد آن در هوا عبور مىكنند و رايتها از پيش آن قبه مىرسد و كسى در ميان قبه به خواب است و نور از وى به آسمان بر مىشود ، خديجه را حال دگرگون شد . زنان گفتند : اى سيّدهء عرب ، ترا چه پيش آمد . گفت :\r\nنخست مرا آگهى دهيد كه بيدارم يا به خواب اندرم ؟ گفتند : همانا بيدارى . گفت :\r\nاكنون بسوى معلّى نظاره كنيد تا چه مىبينيد ؟ گفتند : نورى مىنگريم كه بر آسمان بر مىشود ، فرمود آن قبه و ديگر چيزها را ديدار كرده‌ايد ؟ گفتند : نديده‌ايم . فرمود :\r\nدر ميان قبه سبزى سوارى از آفتاب درخشنده‌تر مىبينم و آن قبه بر سر ناقهء رهوارى است ، گمان من آن است كه آن ناقه صهباى من است و آن سوار محمد صلّى اللّه عليه و آله باشد ، گفتند : آنچه تو مىگوئى پادشاهان روم و عجم را به دست نشود ، محمد را كجا فراهم شود ؟ خديجه فرمود : محمد از اين بزرگتر است ، و همچنان نظر بر راه مىداشت تا آن حضرت از درگاه معلّى درآمد و فرشتگان با قبه بر آسمان شدند و رسول خدا صلّى اللّه عليه و آله آهنگ خانهء خديجه كرد .\r\nو چون به در خانه آمد كنيزكان بشارت قدم مباركش را به خديجه بردند و خديجه برهنه پاى از غرفه به صحن خانه دويد و چون در را بگشودند ، آن حضرت فرمود : السّلام عليكم يا اهل البيت . خديجه گفت : گوارا باد ترا اى سلامتى روشنى چشم من . پيغمبر صلّى اللّه عليه و آله فرمود : بشارت باد ترا كه مال تو به سلامت رسيد ، خديجه گفت : سلامتى تو از بهر من بشارتى كافى است كه تو در نزد من گرامىترى از دنيا و هر چه در او است و اين شعر بگفت :\r\n\r\n\r\n","description":"","footnote":"\r\n( 1 ) . صرير : صدا\r\n","page_name":" 339 ","page_number":377},
  {"content":"\r\n\r\n\r\nبيت\r\n جاء الحبيب الّذى اهواه من سفر * و الشّمس قد اثرت فى وجهه اثرا \r\n عجبت للشّمس من تقبيل « 1 » وجنته « 2 » * و الشمس لا ينبغى ان تدرك القمر \r\nآنگاه عرض كرد كه كاروان را در كجا گذاشتى ؟ آن حضرت فرمود در جحفه .\r\nگفت : چه وقت از ايشان جدا شدى ؟ فرمود كه : ساعتى پيش نباشد : هماناى خداى زمين را از بهر من درنورديد « 3 » و راه را نزديك كرد ، اين نيز بر عجب خديجه بيفزود و سرور او افزون گشت ، پس عرض كرد كه : خواستارم تا مراجعت كرده با كاروانيان درآئى و از اين سخن قصد آن داشت كه بداند آن قبه ديگر باره باز خواهد شد يا مقطوع گشت . پس مقدارى خوردنى و مشكى از آب زمزم از بهر زاد آن حضرت را سپرد و جنابش راه برگرفت و خديجه همى از قفاى او نگران بود ، ناگاه ديد كه آن قبه باز شد و آن فرشتگان بازآمدند ، بدانسان كه از نخست بود .\r\nبالجمله : آن حضرت ديگرباره به كاروان رسيد ، ميسره گفت : اى سيد من مگر از رفتن به مكّه بازايستادى ؟ آن حضرت فرمود : من برفتم و بازشدم ، ميسره عرض كرد : مگر اين سخن به مزاح باشد ؟ فرمود : نه چنين است ، من به مكه رفتم و طواف كعبه كردم و خديجه را ديدار نمودم ، اينك آب زمزم و نان خديجه است كه زاد راه من كرده . ميسره در ميان كاروان ندا در داد كه اى مردمان : محمّد صلّى اللّه عليه و آله دو ساعت افزون غائب نشد و اينك چند روزه راه پيموده و از مكّه توشهء خديجه را با خود آورده . قوم در شگفتى شدند و ابو جهل گفت : از ساحرىهاى وى عجب نباشد .\r\nو روز ديگر كاروانيان به سوى مكه كوچ دادند و مردم مكّه به استقبال كاروان بيرون شدند و خديجه خويشان و غلامان خود را پذيره « 4 » آن حضرت ساخت و حكم داد تا در همهء راه عظمت رسول خداى را بداشتند و قربانى پيش كشيدند و آن حضرت راه به پايان برده در خانهء خديجه فرود شد و خديجه از پس پرده جاى كرد و رسول خداى سود آن سفر را با وى نمود و او از اين بازرگانى سخت به عجب شد و پدر خود خويلد را مژده فرستاد ، آنگاه با ميسره گفت : ترا در اين سفر از محمّد صلّى اللّه عليه و آله چه مشاهده رفت ؟ ميسره عرض كرد كه : كرامت آن حضرت از آن افزون است\r\n\r\n\r\n","description":"","footnote":"\r\n( 1 ) . قبله : بوسه ، تقبيل : بوسيدن .\r\n( 2 ) . وجنه : رخسار را گويند .\r\n( 3 ) . درنورديد : پيچيد\r\n( 4 ) . پذيره : استقبال\r\n","page_name":" 340 ","page_number":378},
  {"content":"\r\n\r\nكه مرا طاقت بازنمودن آن باشد و لختى از قصه‌هاى آن سفر بازگفت و پيام فليق راهب را با خديجه بگذاشت ، خديجه گفت : خاموش باش اى ميسره كه شوق مرا به سوى محمّد صلّى اللّه عليه و آله زيادت كردى ، آنگاه ميسره و زن و فرزندش را آزاد ساخت و او را خلعت كرد و دو شتر و دويست ( 200 ) درهم سيم عطا فرمود . آنگاه حكم داد تا از عاج و آبنوس كرسى نهادند و رسول خداى صلّى اللّه عليه و آله را جاى داد و ديگر باره از سفر آن حضرت و سود تجارت پرسش نمود ، و گفت : ديدار تو بر من مبارك افتاد و اين شعر را انشاء كرد :\r\n\r\nبيت\r\n فلو انّنى امسيت فى كلّ نعمة * و دامت لى الدّنيا و ملك الاكاسرة « 1 » \r\n فما سوّيت عندي جناح بعوضة « 2 » * اذا لم يكن عينى لعينك ناظرة \r\nپس گفت : اى سيّد من ، ترا در نزد من حق بشارتى است ، اگر فرمائى ، حاضر كنم ؟ آن حضرت فرمود : من نخست عمّ خويش را ديدار كنم و بازآيم .\r\nو از آنجا به خانهء ابو طالب آمد و قصّه‌هاى خويش را بگفت . و فرمود : اى عمّ آنچه مرا در اين سفر بدست شده تو را باشد . ابو طالب آن حضرت را در بركشيده بر جبين مباركش بوسه زد و گفت : مرا آرزوست كه از بهر تو در خور شرف و جلالت تو زنى آورم . پس از آنچه خديجه ترا به مژده دهد دو شتر از بهر تو خواهم خريد و از آن زر و سيم كه بدست شده از بهر تو زنى كابين كنم . پيغمبر صلّى اللّه عليه و آله فرمود : هر چه تو پسنده دارى روا باشد .\r\nو از آنجا سر و تن را شسته خويشتن را خوشبوى ساخت و جامهء نيكو در بر كرد و به خانهء خديجه آمد . خديجه از ديدار او شاد شد و اين شعر بگفت :\r\n دنى فرمى من قوس حاجبه سهما * فصادفنى « 3 » حتّى قتلت به ظلما \r\n و اسفر عن وجه « 4 » و اسبل « 5 » شعره * فبات يباهى البدر فى ليلة ظلما \r\n\r\n\r\n","description":"","footnote":"\r\n( 1 ) . اكاسره : طبقه سلاطين ساسانيان‌اند از عجم .\r\n( 2 ) . بعوضة : پشه را گويند .\r\n( 3 ) . مصافحه : يافتن .\r\n( 4 ) . سافر الوجه : آنچه پيدا شود از روى .\r\n( 5 ) . اسبال : سست كردن بند ازار .\r\n","page_name":" 341 ","page_number":379},
  {"content":"\r\n\r\n و لم ادر حتّى زار من غير موعد * على رغم واش « 1 » ما احاط به علما \r\n و علّمنى من طيب حسن حديثه * منادمة يستنطق الصّخرة الصّمّا \r\nآنگاه گفت : اى سيّد من ترا هر حاجت نزديك من باشد از من رواست بفرماى تا هيچ حاجت دارى ؟ آن حضرت از اين سخن شرمگين شد و جبين مباركش خون‌آلود گشت .\r\nپس خديجه سخن بگردانيد و گفت : اين مال كه در نزد من دارى چون اخذ فرمائى بچه كار خواهى داشت ؟ فرمود : عمّ من ابو طالب بر آن سر است كه از بهر من هم از خويشان من زنى نكاح كند و نيز دو شتر از بهر كار سفر بدست كند . خديجه عرض كرد : آيا راضى نيستى من از بهر تو زنى خطبه كنم ؟ آن حضرت فرمود : راضى باشم . عرض كرد : زنى از بهر تو مىدانم از قوم تو كه در جود و جودت و جمال و عفت و كمال و طهارت از جمله زنان مكه بهتر و برتر است و در نسب با تو نزديك باشد و در كارها با تو ياور گردد و از تو به قليلى راضى شود ، اما او را دو عيب باشد ، نخست آنكه پيش از تو دو شوهر ديده است و ديگر آنكه سالش از تو افزون باشد .\r\nرسول خداى صلّى اللّه عليه و آله از اصغاى اين كلمات رخسار مباركش در عرق رفت و هيچ سخن نفرمود . ديگر باره خديجه آن سخنان را بگفت و عرض كرد : اى سيّد من ، چرا پاسخ نگوئى ؟ سوگند با خداى كه تو محبوب منى و من در هيچ كار مخالفت تو نكنم و اين شعر بگفت :\r\n\r\nبيت\r\n يا سعد ان جزت بوادى الاراك * بلّغ قليبا ضاع منّى هناك \r\n و استفت غزلان « 2 » الفلا « 3 » سائلا * هل لاسير الحبّ منهم فكاك \r\n و ان ترى ركبا بوادى الحما * سائلهم عنّى و من لى بذاك \r\n نعم سرو او استصحبوا ناظرى * و الان عينى تشتهى ان تراك \r\n ما فىّ من عضو و لا مفصل * الّا و قد ركّب « 4 » منه هواك \r\n عذبتنى بالهجر بعد الجفا * يا سيّدى ما ذا جزاء بذاك \r\n فاحكم بما شئت و ما ترتضى * فالقلب لا يرضيه الّا رضاك \r\n\r\n\r\n","description":"","footnote":"\r\n( 1 ) . وشايه : سعايت كردن و دروغ گفتن از كسى به نزد كسى .\r\n( 2 ) . غزلان : جمع غزال .\r\n( 3 ) . فلا و فلوات : جماعت .\r\n( 4 ) . ركّب : شترسواران از ده و افزون از آن .\r\n","page_name":" 342 ","page_number":380},
  {"content":"\r\n\r\nآن حضرت در جواب فرمود اى دختر عم : ترا ثروت و مال فراوان است و من مردى فقير و بىسامانم ، مرا زنى بايد كه در بضاعت چون من باشد ، تو امروز ملكه باشى و ملوك را نشائى ، خديجه گفت : اين محمّد اگر مال تو اندك است مال من بسيار باشد ، و من كه جان از تو دريغ ندارم چگونه از بذل مال رنجه شوم ؟ اينك من و آنچه مراست در تحت حكومت توست و ترا به كعبه و صفا سوگند مىدهم كه ملتمس مرا پذيرفتار باش ، اين بگفت و اشكش بريخت و اين شعر بخواند :\r\n\r\nبيت\r\n و اللّه ما هبّ نسيم الشّمال * الّا تذكّرت ليالى الوصال \r\n و لا أضامن نحوكم بارق « 1 » * الّا توهّمت لطيف الخيال \r\n احبابنا ما خطرت خطرة * منكم غداة الوصل منّى ببال « 2 » \r\n جور اللّيالى خصّنى بالجفا * منكم و من يأمن جور اللّيال \r\n رقّوا و جودوا و ارحموا و اعطفوا * لا بدّ لى منكم على كلّ حال \r\nآنگاه عرض كرد كه : هم‌اكنون برخيز و خويشان خويش را بفرماى تا به نزد پدر من شوند و مرا از بهر تو خواستارى كنند ، و از كابين بزرگ بيم مكن كه من از مال خويشتن خواهم داد . پس آن حضرت برخاسته به نزد ابو طالب آمد و ديگر اعمامش نيز حاضر بودند با ايشان فرمود : هم‌اكنون برخيزيد و به خانهء خويلد شده خديجه را از بهر من خواستارى كنيد . ايشان در جواب سخن نكردند .\r\nبعد از زمانى ابو طالب گفت : اى برادرزاده خديجه را ملوك جهان خواستار شدند و او سر به كس در نياورد و تو امروز مردى فقير باشى چگونه اين مقصود بر كنار آيد ؟\r\nاگر از او سخنى آشنا شنيده‌اى همانا به مزاح باشد .\r\nو أبو لهب گفت : اى پسر برادر ، خود را در دهان عرب ميفكن تو در خور خديجه نباشى .\r\nعباس برخاست و با ابو لهب عتاب آغازيد و گفت : جمال و جلالت محمّد صلّى اللّه عليه و آله از همه كس افزون است و اگر خديجه از او مال بخواهد سوار مىشوم و بر ملوك جهان درآمده هر چه او بخواهد فراهم مىكنم .\r\nدر اين وقت سخن بر آن نهادند كه صفيه دختر عبد المطّلب به خانهء خديجه شده\r\n\r\n\r\n","description":"","footnote":"\r\n( 1 ) . بارق : ابر بادرخش .\r\n( 2 ) . بال : تن‌آسائى .\r\n","page_name":" 343 ","page_number":381},
  {"content":"\r\n\r\nحقيقت حال را مكشوف دارد ، پس صفيه به خانهء خديجه درآمد و خديجه از قدم او شاد شد و او را سخت گرامى بداشت و فرمود : از بهر او خوردنى حاضر كنند .\r\nصفيه گفت : اى خديجه من از بهر طعام نيامده‌ام . مىخواهم بدانم آن كلام كه شنيده‌ام از در صدق است يا بر كذب باشد ؟ خديجه گفت : آنچه شنيدى جز به راست مدان ، همانا من جلالت محمّد صلّى اللّه عليه و آله را دانسته‌ام و مزاوجت و مضاجعت او را غنيمتى بزرگ مىدانم و كابين را نيز بر مال خويشتن بسته‌ام .\r\nصفيه از اين سخن شادان و خندان شد و گفت : اى خديجه سوگند با خداى كه در حب محمّد صلّى اللّه عليه و آله معذورى و تاكنون چشمى مانند نور محبوب تو نديده است و گوشى عذب‌تر از كلام او نشنيده‌اى و اين شعر بخواند :\r\n\r\nبيت\r\n اللّه اكبر كلّ الحسن فى العرب * كم تحت غرّة هذا البدر من عجب \r\n قوامه تمّ ان مالت ذوانبه * من خلفه فهى تغنيه عن الادب \r\n تبّت يدا لائمى فيه و حاسده * و ليس فى سواه قطّ من ارب \r\nو خديجه او را خلعتى شايسته كرد .\r\n\r\nخواستارى بنى هاشم خديجه را\r\nپس صفيه شاد و خرّم مراجعت نموده با برادران گفت : خديجه جلالت محمّد صلّى اللّه عليه و آله را نزد خداى او دانسته برخيزيد و به خواستارى نزديك خويلد رويد . ايشان همگى شاد شدند ، جز ابو لهب كه به آن حضرت كين و حسد داشت .\r\nبالجمله ابو طالب ، رسول خداى را جامهء نيكو در بر كرد و شمشير هندى بر كمر بست و بر اسب تازى برنشاند و اعمام گرامش گرد او را فرو گرفتند و همچنان او را به خانهء خويلد درآوردند .\r\nچون خويلد ، بنى هاشم را نگريست برخاست و گفت : مرحبا و أهلا و قدم ايشان را مبارك داشت . ابو طالب فرمود : اى خويلد ، ما از يك نژاديم و فرزندان يك پدريم ، اينك از بهر حاجتى به سوى تو آمده‌ايم و مىخواهيم در ميان زن و مردى زناشوئى افكنيم و پيوندى كنيم . خويلد گفت : آن زن كيست و آن مرد كدام است ؟ ابو طالب\r\n\r\n","description":"","footnote":"","page_name":" 344 ","page_number":382},
  {"content":"\r\n\r\nفرمود : آن مرد سيّد ما محمّد ، و آن زن دختر تو خديجه است . خويلد چون اين كلمات را اصغا فرمود رخسارش ديگرگونه شد و گفت : سوگند با خداى كه شما از صناديد عرب و بزرگان اهل زمانيد ، اما خديجه را در كار خويش عقل و كفايت از من بيش است و بسيار ديديم كه ملوك قصد او كردند و بىنيل مقصود بازشدند ، پس كار محمد چگونه شود كه مردى فقير و مسكين است ؟\r\nحمزه چون اين بشنيد برخاست و گفت : لا تشاكل اليوم بالامس و لا تشاكل القمر بالشّمس « 1 » همانا مردى جاهل و گمراه بوده‌اى و عقل از تو بيگانه شده است ، مگر نمىدانى اگر محمّد قصد مال كند ما را به هرچه دست است از بهر اوست ؟ اين بگفت و برخاست و بنى هاشم از آنجا بيرون شده هر كس به سراى خويش شد .\r\nاما از آن سوى چون اين خبر به خديجه بردند ، سخت غمناك شد و فرمود :\r\nپسر عمّ من ورقة بن نوفل بن اسد را حاضر سازيد . برفتند و ورقه درآمد ، و خديجه را محزون يافت ، گفت : اى خديجه چون است كه غمگين باشى ؟ گفت : چگونه غمگين نباشم ، زيرا كه پرستارى و مونسى ندارم ؟ ! ورقه گفت : گمانم چنين است كه شوهرى خواهى كردن . گفت : چنين باشد . ورقه گفت : همانا ملوك جهان و صناديد عرب در طلب تو بس رنج و تعب بردند و تو سر به كس درنياوردى ، گفت : من بر آنم كه از مكه بيرون نشوم . ورقه گفت : هم در مكه شيبة بن ربيعه و عقبة بن ابى معيط و ابى جهل بن هشام و الصّلت بن ابى يهاب خواستار تو بودند . گفت : ايشان جز از در گمراهى نباشند ، اگر جز اين كس دانى بگوى ؟ گفت : شنيده‌ام محمّد بن عبد اللّه نيز خواهندهء توست .\r\nخديجه فرمود : اى پسر عم ، اگر در او هيچ عيبى دانى بگوى ؟ ورقه زمانى سر به زير افكند ، پس سر برداشت و عرض كرد كه : عيب او را بگويم قال : اصله اصيل و فرعه طويل و طرفه « 2 » كحيل « 3 » و خلقه جميل و فضله عميم و جوده عظيم خديجه فرمود : همه از فضل او گفتى همچنان عيب او را نيز بر شمار ، قال : وجهه اقمر « 4 » و جبينه ازهر « 5 » و طرفه احور « 6 » و ريحه ازكى من المسك الاذفر « 7 » و لفظه أحلى من السّكر و\r\n\r\n\r\n","description":"","footnote":"\r\n( 1 ) . امروز را به فردا تشبيه مكن و ماه را با خورشيد برابر مدان .\r\n( 2 ) . طرف : چشم را گويند .\r\n( 3 ) . كحيل : سرمه كشيده\r\n( 4 ) . اقمر : تابان\r\n( 5 ) . ازهر : درخشان\r\n( 6 ) . حورة : سفيدى و سياهى كه به كمال باشد ، احور لغت منه .\r\n( 7 ) . اذفر : خوشبو\r\n","page_name":" 345 ","page_number":383},
  {"content":"\r\n\r\nاذا مشى كأنّه البدر اذا بدر « 8 » و الوبل « 9 » اذا مطر . خديجه گفت : اى پسر عم از عيب او مرا آگاهى ده تو همه فضايل او گوئى . قال : يا خديجة مخلوق من الحسن الشّامخ و النّسب الباذخ « 10 » و هو احسن العالم سيرة و أصفاهم سريرة اذا مشى ينحدر « 11 » من صبب « 12 » شعره كالغيهب « 13 » و خدّه ازهر من الورد « 14 » الاحمر و ريحه ازكى من المسك الأذفر و لفظه أعذب « 15 » من الشّهد و السّكر . خديجه گفت : چندان‌كه من از عيب جويم تو عرض هنر كنى ! ورقه گفت : اى خديجه ، من كيستم كه توانم فضايل او را برشمرد و مكارم او را بازنمود : و اين شعر بگفت :\r\n\r\nبيت\r\n لقد علمت كلّ القبائل و الملا * بانّ حبيب اللّه اطهرهم قلبا \r\n و اصدق من فى الارض قولا و موعدا * و افضل خلق اللّه كلّهم قربا \r\nخديجه گفت : من او را ديده‌ام و جلالت قدرش دانسته‌ام و جز او كسى را به شوى نگيرم . ورقه گفت : اگر انديشهء تو اين است شاد باش كه عن قريب محمّد به درجهء رسالت ارتقا جويد و پادشاه مغرب و مشرق عالم گردد ، اكنون مرا چه عطا كنى كه هم امشب ترا به نكاح او درآورم ؟ خديجه گفت : اينك مال من همه در پيش چشم توست هر چه خواهى برگير . ورقه گفت : من از مال اين جهانى نخواهم ، بلكه آن خواهم كه محمّد در قيامت شفاعت من كند ؛ زيرا كه نجات آن جهان جز به تصديق رسالت او و شفاعت او به دست نشود . خديجه فرمود : من ضامن شدم كه آن حضرت شفيع تو باشد .\r\nپس ورقه بيرون شد و به سراى خويلد آمد و با او گفت : چه در حق خويشتن انديشيدى كه خود را به دست خويشتن به هلاكت افكندى ؟ خويلد گفت : چه كرده‌ام ؟ گفت : اينك دلهاى پسران عبد المطّلب را در كين خود چون ديگ جوشان ساخته ، و پسر برادر ايشان را خوار شمرده ، و رد سؤال ايشان كرده‌اى . خويلد گفت :\r\nاى پسر برادر جلالت قدر محمّد بر همه كس روشن باشد ، اما چه كنم كه اگر پذيرفتار\r\n\r\n\r\n","description":"","footnote":"\r\n( 8 ) . شتافتن به سوى چيزى .\r\n( 9 ) . وبل : باران تند .\r\n( 10 ) . باذخ : بلند\r\n( 11 ) . مىريزد با تندى\r\n( 12 ) . ضبب : ريختن .\r\n( 13 ) . غيهب : تاريكى\r\n( 14 ) . ورد : گل\r\n( 15 ) . اعذب : گواراتر\r\n","page_name":" 346 ","page_number":384},
  {"content":"\r\n\r\nاين سخن شوم بزرگان عرب را كه از اين آرزو بازداشته‌ام با من به كين شوند ؛ و ديگر آنكه خديجه با اين سخن همداستان نشود .\r\nورقه گفت : مردم عرب بزرگوارى محمّد را دانسته‌اند و از اين در با تو سخن نتوانند كرد و خديجه نيز او را شناخته و دل در هواى او باخته برخيز و خاطر بنى هاشم را از كين بپرداز . لا سيّما الاسد الهجوم « 1 » حمزة القضاء المحتوم لا يصدّ « 2 » عنك صاد و لا يردّه عنك رادّهم . اكنون بايد به خانهء بنى هاشم شد و از ايشان عذر خواست ، خويلد گفت : بيم دارم كه چون مرا ببينند در من آويزند و خونم بريزند .\r\nورقه گفت : ضمانت اين كار بر من است . و خويلد را برداشته به در سراى عبد المطّلب آورد و گوش فرا داشتند ديدند اولاد عبد المطلب همه فراهم‌اند و حمزه با رسول خداى مىگويد : اى قرة العين ، سوگند با خداى كه اگر فرمائى هم تاكنون بروم و سر خويلد را بياورم ؟ خويلد گفت : مىشنوى ، ورقه فرمود تو بشنو .\r\nپس خويلد گفت : مرا بگذار تا مراجعت كنم . ورقه گفت : بيم مكن كه اين جماعت آن مردم نيستند كه چون بديشان درآئى از خود دور كنند ، هم‌اكنون نگران باش كه من چه خواهم كرد . و در بكوفت . در اين وقت رسول خداى فرمود : اى اعمام ، اينك خويلد با برادرزاده‌اش ورقه به نزد شما مىرسند . حمزه برخاست و در بگشود و ايشان را در آورد هر دو تن ندا برداشتند و گفتند : نعمتم صباحا و مساء و كفيتم شرّ الأعداء يا اولاد زمزم و الصّفا .\r\nابو طالب او را به خير جواب گفت ، اما حمزه فرمود : آن كس كه از قرابت ما دورى جويد ما او را به خير جواب نگوئيم . خويلد عرض كرد كه : شما خود آگاهيد كه خديجه به حصافت عقل ممتاز است و من با ضمير او دانا نبودم ، اكنون كه دانستم كه دل او نيز به سوى شما است از در عذر آمدم و شايد اگر از آنچه رفت سخن نگوييد و اين شعر بگفت :\r\n عوّدونى الوصال فالوصل عذب * و ارحموا فالفراق و الهجر صعب \r\n زعموا حين عاينوا انّ جرمى * فرط حبّ لهم و ما ذاك ذنب \r\n لا و حقّ الخضوع عند التلافى * ما جزا من يحبّ الّا يحبّ \r\nحمزه گفت : اى خويلد تو نزد ما گرامى باشى اما روا نباشد ، چون ما با تو نزديك\r\n\r\n\r\n","description":"","footnote":"\r\n( 1 ) . هجوم : درآمدن بر كسى .\r\n( 2 ) . صد : بازداشتن .\r\n","page_name":" 347 ","page_number":385},
  {"content":"\r\n\r\nشويم تو ما را دور بدارى . ورقه گفت : ما محمّد را سخت دوست مىداريم و با سخن شما همداستانيم ، اما نيكو آن است كه فردا در نزد بزرگان عرب اين خطبه شود تا حاضر و غايب بدانند .\r\nحمزه فرمود : چنين باشد . پس ورقه گفت : خويلد را زبانى است كه عرب آن را ستوده ندارند من بر آنم كه او در كار خديجه مرا وكيل كند ، خويلد گفت : وكيل باشى ، ورقه گفت : اين سخن را در نزد كعبه اقرار كن آنجا كه صناديد عرب مجتمع باشند .\r\nپس جملگى برخاسته به در كعبه آمدند و بزرگان عرب مانند الصّلت بن ابى يهاب وليمة بن الحجاج و هشام بن المغيرة و ابو جهل بن هشام و عثمان بن مبارك العميدى و اسد بن غويلب الدّارمى و عقبة بن ابى معيط و اميّة بن خلف و ابو سفيان بن حرب در آنجا انجمن بودند .\r\nپس ورقه فرياد برداشت كه نعمتم صباحا يا سكّان حرم اللّه ايشان گفتند : اهلا و سهلا يا ابا البيان ، پس گفت : اى بزرگان قريش آيا خديجه را چگونه شناخته‌ايد ؟\r\nگفتند : در عرب و عجم نظير او نتوان يافت . گفت : رواست كه او بىشوهر زيستن كند ، گفتند : ملوك جهان در طلب او شدند و او خود مخطوبه كس نگشت . ورقه گفت : اينك او را با يكى از سادات قريش در زناشوئى رغبتى افتاده و خويلد مرا وكيل كرده كه او را مخطوبه كنم ، اينك اقرار خويلد را گوش كنيد و فردا در خانهء خديجه حاضر شويد . مردمان گفتند : نيكوكارى باشد .\r\nو خويلد اقرار داد كه من كار خديجه را از خود برداشتم و بر ورقه گذاشتم . پس ورقه از آنجا بيرون شد و به سراى خديجه آمد و گفت : كار از دست خويلد بيرون شد ، اكنون خانهء خويش را آراسته كن كه فردا بزرگان عرب انجمن خواهند شد و من تو را به محمد خواهم داد .\r\nخديجه شاد گشت و خلعتى كه پانصد ( 500 ) دينار بها داشت ورقه را عطا كرد .\r\nورقه گفت : من از اين جز شفاعت محمّد نخواهم و چشم بر اشياء اين جهانى ندارم .\r\nخديجه فرمود : نيز آن از بهر تو باشد . آنگاه حكم داد تا سراى را آراسته كردند و مائده آماده نمودند و از هر خوردنى و خورش ساز داد و هشتاد ( 80 ) تن غلام و كنيزك از بهر خدمت مجلس برگماشت .\r\nپس ورقه از آنجا به سراى ابو طالب آمد و صورت حال را بگفت . رسول خداى\r\n\r\n","description":"","footnote":"","page_name":" 348 ","page_number":386},
  {"content":"\r\n\r\nفرمود : لا انسى اللّه لك يا ورقه و جزاك فوق صنعك معنا ابو طالب فرمود : دانستم كه كار برادرزادهء من به سامان شود . و با برادران به كار وليمه زفاف پرداخت .\r\nدر اين وقت عرش و كرسى در اهتزاز آمد و فرشتگان سجدهء شكر گذاشتند و خداى جبرئيل را فرمود تا رايت حمد بر بام كعبه افراشته داشت و هر كوه در مكه سر بركشيد و زبان به تسبيح خداى برگشود و زمين بباليد ، و شرف مكه از عرش اعظم برگذشت .\r\nو روز ديگر اكابر قريش در خانهء خديجه درآمدند و ابو جهل چون به مجلس در رفت قصد آن كرسى كرد كه از همه برتر بود . ميسره گفت : آن را بگذار و جاى خويشتن گير .\r\nدر اين هنگام خبر رسيدن بنى هاشم برسيد و مردم انجمن از بهر پذيره بيرون شدند و اولاد عبد المطّلب را ديدند كه در اطراف آن حضرت همى عبور كنند و حمزه با شمشير كشيده از پيش روى ايشان همىآيد و گويد :\r\nيا اهل مكّة ألزموا الادب و قلّلوا الكلام و انهضوا على الاقدام و دعوا الكبر فانّه قد جاءكم صاحب الزّمان محمّد المختار من الملك الجبّار المتوّج بالانوار صاحب الهيبة و الوقار .\r\nپس آن حضرت چون آفتاب درخشان پديدار شد و دستارى سياه بر سر داشت و پيرهنى از عبد المطّلب در بر ، و بردى از الياس عليه السّلام بر دوش افكنده و نعلين عبد المطّلب در پاى ، و عصاى ابراهيم خليل بر كف ، و يك انگشترى از عقيق سرخ در انگشت داشت ، و اعمامش برگرد او بودند و مردمان از هر سوى به تماشاى جمال او مىتاختند .\r\nبالجمله به مجلس درآمد و اكابر و اشراف جنبش كرده آن حضرت را بر بزرگتر كرسى جاى دادند اما ابو جهل تعظيم آن حضرت را از جاى جنبش نكرد و حمزه چون اين بديد مانند شير آشفته به دو دويد و كمرش را بگرفت و گفت : برخيز كه هرگز از مصايب به سلامت نباشى . ابو جهل در خشم شد و تيغ از ميان بركشيد و حمزه او را مجال نگذاشت و دستش بگرفت و چنان بفشرد كه خون از بن ناخنش روان گشت . بزرگان قريش پيش شدند و ملتمس گشته حمزه را بازآوردند و آن آتش فتنه را بنشاندند .\r\n\r\n","description":"","footnote":"","page_name":" 349 ","page_number":387},
  {"content":"\r\n\r\n\r\nخطبه ابو طالب\r\nپس ابو طالب عليه السّلام آغاز خطبه كرد و فرمود :\r\nالحمد للّه ربّ هذا البيت الّذى جعلنا من زرع ابراهيم و ذرّيّة اسماعيل و انزلنا حرما آمنا و جعلنا الحكّام على النّاس و بارك لنا فى بلدنا الّذى نحن فيه ، ثمّ ابن اخى هذا لا يوزن و برجل من قريش الّا رجح به و لا يقاس به رجل الّا عظم عنه و لا عدل له فى الخلق و ان كان مقلّا فى المال فانّ المال رفد حائل و ظلّ رايل و له فى خديجة رغبة و لها فيه رغبة و لقد جئناك لنخطبها اليك برضاها و امرها و المهر علىّ فى مالى الّذى سألتموه عاجلة و آجلة و له و ربّ هذا لبيت خطّ عظيم و دين شايع و راى كامل .\r\nيعنى :\r\nحمد خداى را كه پروردگار خانهء كعبه است و گردانيده است ما را از اولاد ابراهيم و ذرّيت اسماعيل و جاى داده است ما را در حرم امن و امان و گردانيده است ما را بر مردمان از حكم كنندگان و مبارك گردانيده از براى ما بلد ما را كه در آن قامت داريم ، پس بدانيد كه پسر برادرم محمّد بن عبد اللّه با هيچ يك از مردم قريش سنجيده نمىشود ، مگر آنكه فزونى دارد و با هيچ مردى قياس نمىشود جز اينكه از او بزرگتر است و او را در ميان مردم نظير نباشد و اگر مال او اندك است ، همانا مال رزقى است متغيّر ، و چون سايه‌اى است كه زود بگردد و او را با خديجه رغبت است ، و خديجه را نيز با او رغبت باشد ، و ما آمده‌ايم اى ورقه كه او را از تو خواستارى نمائيم و به رضا و خواهش او و هر مهر كه خواهيد از مال خود مىدهم . آنچه در حال خواهيد و آنچه مؤجل گردانيد بر من است ، و سوگند به پروردگار خانهء كعبه كه او را بهره‌اى شامل و رأيى كامل و دينى شايع است .\r\nبالجمله ابو طالب از پس اين كلمات خاموش گشت و با اينكه ورقه از علماى شريعت عيسى عليه السّلام بود ، چون آغاز پاسخ نهاد اضطرابى در سخن او پديد شد ، و از\r\n\r\n","description":"","footnote":"","page_name":" 350 ","page_number":388},
  {"content":"\r\n\r\nجواب ابو طالب عاجز گشت ، خديجه چون اين بديد خود به سخن آمد و گفت : اى پسر عمّ ، هر چند در اين مقام نيكوتر آن باشد كه تو سخن كنى ، اما در كار من بيش از من سلطنت ندارى ، پس بانگ برداشت كه : تزويج كردم به تو اى محمّد نفس خود را و مهر من در مال من است بفرماى تا عمّت از بهر وليمه زفاف ناقه نحر كند و هر وقت خواهى به نزد زن خود درآى .\r\nابو طالب گفت : اى گروه گواه باشيد كه او خود را به محمد تزويج كرد و كابين خويش را خود ضامن گشت .\r\nيكى از مردم قريش گفت : سخت عجب است كه زنان در راه مردان ضمانت مهر خويش كنند . ابو طالب در غضب شد و برخاست ، و چون او را خشم آمدى تمامت قريش در بيم شدندى ، پس فرمود : اگر شوهران مانند برادرزادهء من باشند زنان به گران‌تر كابين و بزرگتر بها ، طلب ايشان كنند و اگر مانند شما باشند كابين گران از ايشان خواهند خواست .\r\nمع القصه خديجه عليها السلام را به چهارصد ( 400 ) دينار زر ناب كابين همىبستند و عبد اللّه بن غنم كه يكى از مردم قريش است اين شعر تهنيت انشاد كرد :\r\n\r\nبيت\r\n هنيا مريئا يا خديجة قد جرت * لك الطّير فيما كان منك باسعد \r\n تزوّجت من خير البريّة كلّها * و من ذا الّذى فى النّاس مثل محمّد \r\n به بشّر البرّان عيسى بن مريم * و موسى بن عمران فيا قرب موعد \r\n اقرّت به الكتّاب قدما بأنّه * رسول من البطحاء هاد و مهتد \r\nدر اين وقت مردمان همىشنيدند كه از آسمان ندائى در رسيد كه : انّ اللّه تعالى قد زوّج الطّاهرة بالطّاهر و الصّادقة بالصّادق پس حجاب مرتفع گشت و حوريان به دست خويش طيب بر آن مجلس نثار كردند و همىگفتند : هذا من طيب محمّد صلّى اللّه عليه و آله .\r\nدر اين وقت خديجه عليها السلام چهل ( 40 ) سال داشت و به روايتى بيست و ( 28 ) هشت‌ساله بود .\r\nمع الحديث چون از كار خطبه بپرداختند مردمان هر كس به سراى خويش شد و رسول خداى به خانهء ابو طالب آمد و زنان قريش و نسوان بنى عبد المطّلب و\r\n\r\n","description":"","footnote":"","page_name":" 351 ","page_number":389},
  {"content":"\r\n\r\nبنى هاشم در خانهء خديجه انجمن شدند و شادىكنان دف همىكوفتند .\r\nدر اين هنگام خديجه چهار صد ( 400 ) دينار زر از بهر رسول خداى فرستاد و خلعتى از بهر ابو طالب و عباس انفاذ داشت و پيام داد كه اين زر كابين است به سوى پدر من خويلد فرست ، پس ابو طالب و عباس آن خلعت را در بر كردند و آن زر به نزد خويلد آوردند . پس خويلد به خانهء خديجه آمد و گفت : اى فرزند ، چرا جهاز خويش نكنى ، اينك مهر توست كه از بهر من آورده‌اند ، ابو جهل چون اين شنيد در ميان مردم به پاى شد و گفت : آگاه باشيد كه زر كابين را خديجه خود به سوى محمّد فرستاد . اين خبر را به ابو طالب بردند و آن حضرت تيغ بر ميان استوار كرد و به ابطح آمد و فرمود : اى مردم عرب ، شنيدم گوينده‌اى عيب ما جست پس اگر زنان حق ما بر خويشتن نهند ، اين عيب نباشد ؛ بلكه تحف و هدايا سزاوار محمّد است .\r\nو از آن سوى خديجه شنيد كه بعضى از زنان عرب او را در تزويج محمّد شنعت كنند ، پس انجمنى كرد و ايشان را دعوت فرمود و گفت : اى زنان عرب ، شنيده‌ام شوهران شما مرا عيب كنند كه چرا سر به محمّد درآوردم . اكنون از شما پرسش مىكنم اگر مانند محمّد صلّى اللّه عليه و آله در جمال و كمال و فضل و اخلاق پسنديده در بطن مكه و ميان عرب گمان داريد مرا بنمائيد ؟ ايشان خاموش بودند چه انباز او را ندانستند .\r\nپس روى با ورقه كرد و فرمود : با محمّد بگوى كه غلامان و كنيزكان و آنچه مرا در دست است به جملگى ترا هبه كردم ، هرگونه تصرّف كنى روا باشد . پس ورقه به نزد رسول خداى آمد و پيغام خديجه را بگذاشت .\r\nو شب سيم چنان كه قانون عرب بود اعمام پيغمبر صلّى اللّه عليه و آله به خانهء خديجه درآمدند و عباس اين شعر بگفت :\r\n\r\nبيت\r\n ابشروا بالمواهب * يا آل فهر و غالب \r\n« 1 »\r\n افخروا يا آل قومنا * بالثّنا و الرّغائب \r\n« 2 »\r\n شاع فى النّاس فضلكم * و علا فى المراتب \r\n قد فخرتم باحمد * زين كلّ الاطايب \r\n\r\n\r\n","description":"","footnote":"\r\n( 1 ) . فهر و غالب نام دو تن از اجداد پيغمبر است .\r\n( 2 ) . رغيبه : عطاى بسيار ، رغايب جمع آن است .\r\n","page_name":" 352 ","page_number":390},
  {"content":"\r\n\r\n فهو كالبدر نوره * مشرق غير غائب \r\n قد ظفرت خديجة * بجليل المواهب \r\n بفتى هاشم الّذى * ماله من مناسب \r\n جمع اللّه شملكم * فهو ربّ المطالب \r\n احمد سيّد الورى * خير ماش و راكب \r\n فعليه الصّلاة ما * سار عيس « 1 » ساكب \r\nپس خديجه زبان برگشود و لختى از فضايل و جلالت قدر رسول خداى عليه السّلام بيان كرد و از آن پس گوسفندان بسيار به نزد ابو طالب فرستاد تا جمله را ذبح كرد و سه روز تمامت مردم مكه را وليمه بداد ، و اعمام آن حضرت را در آن جشنگاه دامن برزده خدمت همىكردند . از پس آن خديجه كس به طايف فرستاد و مردم زرگر و اهل صنعت بياورد و كار حلى و حلل زفاف را راست كرد و شمعها برسان درختان از عنبر بساخت و تمثال‌ها از مشك و عنبر بكرد و بسيار كارهاى بديع برآورد و از بهر رسول خداى از ديباج و خز بر تختى از عاج و آبنوس بگسترد و آن تخت را صفايح « 2 » ذهب به كار رفته بود .\r\nبالجمله شش ماه در ادوات زفاف رنج برد تا كار بر مراد كرد ، آنگاه كنيزكان خود را جامه‌هاى حرير گوناگون در بر كرد و از گردن ايشان قلايد زرّين درآويخت و در گيسوهاى ايشان رشته‌هاى مرواريد و مرجان بربست و خدام را حكم داد تا طبقهاى طيب و عنبر برگرفتند و بخور عود و مشك كردند و مروحه‌ها كه با ذهب و فضّه پيراسته بودند بدست كردند و يك طايفه شمعها برگرفتند و گروهى دف بر كف نهادند و بسيار شمعها در ميان سراى به پاى كردند كه هر يك به اندازهء نخلى بود ، آنگاه زنان مكه را خرد و بزرگ دعوت فرمود و از بهر اعمام پيغمبر مجلس ديگر راست كرد ، آنگاه كس نزد ابو طالب فرستاد كه هنگام زفاف فراز است .\r\nپس رسول خداى صلّى اللّه عليه و آله دستارى حمرا بر سر بست و جامه از قباطى مصر در بر نمود و غلامان بنى هاشم هر كس شمعى و چراغى بگرفت و مردم در شعاب مكه انبوه شدند ، و همىبدان بدان حضرت نگران بودند و نور مباركش از زير جامه و جبين در لمعان بود .\r\n\r\n\r\n","description":"","footnote":"\r\n( 1 ) . عيس : شتران سفيد سرخ موى .\r\n( 2 ) . جمع صحيفه : ورقه و لوح\r\n","page_name":" 353 ","page_number":391},
  {"content":"\r\n\r\nبالجمله آن حضرت با فرزندان عبد المطّلب به سراى خديجه درآمد و بدان مجلس كه خديجه از بهرش كرده بود ، در رفت و بنشست ، در اين وقت خديجه خواست تا خويشتن بر رسول خداى صلّى اللّه عليه و آله ظاهر كند ، جامه نيكوتر در بر كرد و تاجى از زر احمر كه مرصّع به درّ گوهر بود بر سر بست و خلخال‌ها از ذهب خالص كه با فيروزه زينت كرده بود در ساق داشت و قلايد بسيار از زمرد و ياقوت بر گردن ، بر رسول خداى برگذشت . و زنان دفها بكوفتند .\r\nآنگاه از بهر جلوه ثانى دختران عبد المطّلب به نزد خديجه شدند و نورى در ديدار او تابنده ديدند كه هرگز مشاهده نرفته بود ، و اين از فضل رسول خداى صلّى اللّه عليه و آله ظاهر گشت و خديجه زنى تمام بالا و سفيد و فربهى بود بدان نيكوئى كه در عرب و عجم نظير نداشت ، در اين نوبت جامه زرتار مرصّع به جواهر احمر و اخضر و اصفر و ديگران الوان در بر كرد و بر رسول خداى درآمد و صفيه دختر عبد المطّلب در پيش روى او همىرفت و اين شعرها همىخواند :\r\n\r\nبيت\r\n جاء السّرور مع الفرح * و مضى النّحوس مع التّرح « 1 » \r\n انوار ناقد اقبلت * و الحال فينا قد نجح \r\n بمحمّد المذكور فى * كلّ المفاوز و البطح « 2 » \r\n لو أن يوازن احمد * بالخلق كلّهم رجح \r\n و لقد بدامن فضله * لقريش امر قد وضح \r\n ثمّ السّعود لاحمد * و السّعد عنه ما برح \r\n بخديجة نبت الكمال * و بحر نايلها « 3 » طفح « 4 » \r\n يا حسنها فى حليّها * و الحلم منها ما برح \r\n هذا النّبى محمّد * ما فى مدايحه كلح « 5 » \r\n صلّوا عليه تسعدوا * و اللّه عنكم قد صفح « 6 » \r\nپس خديجه عليها سلام درآمد و در برابر رسول خداى صلّى اللّه عليه و آله وقوف يافت ، زنان آن\r\n\r\n\r\n","description":"","footnote":"\r\n( 1 ) . ترح : اندوه ضد فرح .\r\n( 2 ) . بطح : به معنى سيل .\r\n( 3 ) . نايل : به معنى عطاست .\r\n( 4 ) . طفوح : لباب شدن .\r\n( 5 ) . ملح : روى ترش كردن .\r\n( 6 ) . صفح : در گذاشتن گناه .\r\n","page_name":" 354 ","page_number":392},
  {"content":"\r\n\r\nتاج كه بر سر او بود برگرفتند و بر سر پيغمبر صلّى اللّه عليه و آله بنهادند ، و دفها بنواختند و با خديجه گفتند : بدان رسيدى كه هيچ كس از زنان عرب و عجم نرسيد ، فهنئيا لك .\r\nپس در جلوه سيم خديجه جامه اصفر در بر كرد و ديگر جواهر پيرايه ساخت و تاجى مرصّع به جواهر شاداب بر سر نهاد كه از لمعان آن ياقوت كه در ميان داشت ، تمامت آن موضع و مسكن روشن بود و همچنان صفيه در پيش روى او همىرفت و اين شعر بگفت :\r\n\r\nبيت\r\n اخذ الشّوق موثقات الفؤاد * و الفت السّهاد « 1 » بعد الرّقاد « 2 » \r\n فليالى اللّقا بنور السّدانى * مشرقات خلاف طول البعاد \r\n فزت بالفخر يا خديجة ان * قلت من المصطفى عظيم الوداد \r\n فغدا شكره على النّاس فرضا * شاملا كلّ حاضر ثمّ بادى \r\n كبّر النّاس و الملائك جمعا * جبرئيل لدى السّماء ينادى \r\n فزت يا احمد بكلّ الامانى * فنجى اللّه عنك اهل العناد \r\n فعليك الصّلاة ما سرت العيس * و حطّت لثقلها فى البلاد \r\nدر اين نوبت خديجه عليها سلام نزد رسول خداى صلّى اللّه عليه و آله بنشست و نسوان عرب جملگى بيرون شدند .\r\n\r\nعدد اولاد پيغمبر\r\nو مادام كه خديجه در سراى پيغمبر صلّى اللّه عليه و آله بود آن حضرت پاس حشمت او بداشت و زنى ديگر به سراى درنياورد و خديجه از پيغمبر صلّى اللّه عليه و آله دو پسر آورد ، نخستين : قاسم نام داشت و از اين روى كنيت آن حضرت ابو القاسم بود ؛ و آن ديگر :\r\nعبد الله نام داشت و ملقّب به الطّيب الطّاهر بود و از اينجا بعضى از مردم به خطا رفته طيّب و طاهر را دو پسر جداگانه شمارند .\r\nو همچنان خديجه را از آن حضرت چهار دختر بود نخستين : رقيّه ، دوم : زينب ،\r\n\r\n\r\n","description":"","footnote":"\r\n( 1 ) . سهاد : بالضّم ، بيدارى .\r\n( 2 ) . رقاد : خواب و به خواب شدن .\r\n","page_name":" 355 ","page_number":393},
  {"content":"\r\n\r\nسيم : امّ كلثوم ، چهارم : فاطمه عليها سلام . و پسران آن حضرت قبل از بعثت درگذشتند ، و دختران ببودند تا با آن حضرت هجرت كردند . اما زينب به حبالهء نكاح ابو العاص بن الرّبيع درآمد و از او دخترى آورد كه امامه نام داشت و امامه را على عليه السّلام بعد از وفات فاطمه عليها السّلام به حبالهء نكاح آورد و امامه زنده بود تا آن حضرت شهيد شد . و زينب در سال هفتم هجرت در مدينه وفات نمود .\r\nاما رقيّه را عتبة بن ابى لهب عقد بست و قبل از آنكه بر او درآيد طلاق گفت . پس پيغمبر صلّى اللّه عليه و آله فرمود : اللّهم سلّط على عتبة كلبا من كلابك . يعنى : الهى سگى از سگهاى خود را بر عتبه مسلط كن . پس خداوند شيرى را گماشت كه در ميان اصحاب او را بدريد و بعد از او عثمان او را نكاح كرد و رقيّه با عثمان به حبشه هجرت كرد و چون در مدينه آمده وداع جهان گفت . عثمان بعد از او امّ كلثوم را عقد بست و از اين روزى عثمان را ذو النّورين گفتند . ولادت اين فرزندان پيغمبر صلّى اللّه عليه و آله قبل از اسلام بود .\r\nاما فاطمه عليها السّلام بعد از اسلام متولد شد و همچنان ابراهيم كه مادر او ماريه قبطيه بود در سال هشتم هجرت آن حضرت متولد گشت و تفصيل اين جمله بعون اللّه تعالى هر يك در جاى خود مرقوم خواهد شد و عدد زنان آن حضرت بازنموده خواهد گشت .\r\n\r\n","description":"","footnote":"","page_name":" 356 ","page_number":394},
  {"content":"\r\n\r\n\r\nولادت امير المؤمنين على عليه السّلام شش هزار و صد و نود و سه سال بعد از هبوط آدم عليه السّلام بود « 1 »\r\nعلى عليه السّلام ، پسر ابو طالب بن عبد المطّلب بن هاشم بن عبد مناف است و مادر آن حضرت فاطمه بنت اسد بن هاشم بن عبد مناف است ، و نام ابو طالب ، عمران است و هم او را عبد مناف ناميده‌اند ، و ابو طالب هرگز بت نپرستيد و سجدهء اصنام روا نداشت و با محمّد صلّى اللّه عليه و آله ايمان آورد و براى نصرت آن حضرت ايمان خود را مخفى بداشت و اين سخت بر جلالت قدرش بيفزود و در شب معراج چنان كه مذكور خواهد شد رسول خداى در تحت عرش چهار نور ديد ، گفت :\r\nالهى اين نورها چيست ؟ خطاب رسيد كه اول : عبد المطّلب ، دوم : ابو طالب و سيم : عبد اللّه و چهارم : طالب است .\r\nبالجمله : ابو طالب را چهار پسر بود : يكى طالب كه بدين نام كنيت يافت و ابو طالب ناميده شد ، دوم : عقيل ، سيم : جعفر كه به طيار لقب يافت ، چهارم : على عليه السّلام . و اين پسران هر يك از آن ديگر ده ( 10 ) سال بزرگتر بودند و هم او را يك دختر بود كه امّ هانى نام داشت ، و على عليه السّلام و برادران او اول كسند كه از طرف مادر و سوى پدر نسب به هاشم مىرسانند و آن حضرت اين نام از خداى يافت ، چنان كه هم در معراج خطاب با رسول اللّه رسيد كه اى محمّد اقرأ منّى عليّا السّلام و قل له انّى احبّه و احبّ من يحبّه يا محمّد من حبّى لعلىّ اشتققت له اسما من اسمى فانا العلىّ العظيم و هو علىّ و انا محمود و انت محمّد .\r\nيعنى : اى محمّد ، على را از من سلام برسان و بگو او را دوست مىدارم و هر كه\r\n\r\n\r\n","description":"","footnote":"\r\n( 1 ) . برابر ص 538 چاپ سنگى جلد دوم از كتاب اول .\r\n","page_name":" 357 ","page_number":395},
  {"content":"\r\n\r\nاو را دوست دارد او را نيز دوست مىدارم و از دوستى كه مرا با اوست ، نام او را از نام خود برآورده‌ام ، من على عظيم و او على است ، و من محمودم و تو محمدى .\r\nو نام ديگر آن حضرت حيدر است ، چنان كه در جنگ با مرحب كه ان شاء اللّه مرقوم خواهد شد ، خود مىفرمايند : انا الّذى سمّتنى امىّ حيدره « 1 » و كنيت آن حضرت ابو الحسن و ابو الحسين است چنان كه در حيات رسول خداى صلّى اللّه عليه و آله حسن عليه السّلام آن حضرت را ابو الحسين و حسين عليه السّلام ابو الحسن مىناميد ، و رسول خداى را پدر مىگفتند ، و چون رسول اللّه از جهان برفت على را پدر خطاب كردند .\r\nو ديگر كنيت آن حضرت ابو الريحانتين است چنان كه وقتى رسول خداى صلّى اللّه عليه و آله با آن حضرت خطاب كرد كه : السّلام عليك يا ابا الرّيحانتين عليك بريحانتى من الدّنيا فعن قليل ينهدم ركناك و اللّه خليفتى عليك . يعنى : سلام بر تو اى پدر دو ريحانه ، بر تو است حراست دو ريحانهء من از دنيا ، آگاه باش كه عن قريب دو ركن حيات تو شكسته شود . و مراد پيغمبر صلّى اللّه عليه و آله از اين دو ركن يكى خويشتن و آن ديگر فاطمه بود .\r\nاز اين روى چون رسول اللّه از اين جهان روى برتافت ، على عليه السّلام فرمود : يكى از آن دو ركن منهدم شد ، و چون فاطمه عليها سلام وداع جهان گفت ، فرمود : ركن دوم نيز برخاست .\r\nو ديگر كنيت آن حضرت ابو تراب است . همانا روزى پيغمبر صلّى اللّه عليه و آله فحص حال على كرد ، گفتند : او در مسجد بخفته است ، رسول خداى صلّى اللّه عليه و آله به مسجد آمد و على را بر خاك به يك پهلو خفته يافت ، بدان سان كه رداى مباركش به يك سو شده و غبارى بر او نشسته بود ، پيغمبر صلّى اللّه عليه و آله به دست مبارك گرد از آن حضرت بزدود و فرمود : قم يا ابا تراب يعنى : برخيز اى پدر خاك . و على اين كنيت را نيك دوست مىداشت .\r\nو ديگر كنيت [ او 
  ] ابو محمّد است كه به نام فرزند خويشتن محمّد يافت .\r\nو ديگر ابو السّبطين است ، چه پدر حسن و حسين است كه هر دو سبط رسول باشند .\r\nو ديگر ابو الشهد است چه فرزندان او شهيدان بودند .\r\n\r\n\r\n","description":"","footnote":"\r\n( 1 ) . حيدره : شير نر را گويند .\r\n","page_name":" 358 ","page_number":396},
  {"content":"\r\n\r\n\r\nالقاب على عليه السّلام\r\nو القاب آن حضرت از پانصد ( 500 ) كم نباشد و اينك برخى از آن نگاشته مىآيد .\r\nنخستين امير المؤمنين : و اين لقب را در روز غدير خم جبرئيل از خداوند جليل آورد و رسول خداى فرمود : سلّموا على علىّ بامير المؤمنين و كسى كه اول به اين لقب به على سلام داد ، عمر بن خطّاب بود .\r\nو ديگر اسد اللّه ، و خليفة اللّه ، و يد اللّه ، و قدرته ، و حق ، و عدل ، و عقور « 1 » ، و قسوره « 2 » ، و شحنة النّجف « 3 » ، و امير النحل ، و يعسوب « 4 » الدّين و المسلمين ، و مبير الشّرك « 5 » و المشركين ، و قاتل النّاكثين « 6 » و القاسطين « 7 » و المنافقين ، و مولى المؤمنين ، و شيبة هارون ، و المرتضى ، و نفس الرّسول و اخ الرّسول ، و زوج البتول ، و سيف اللّه المسلول « 8 » ، و امير البررة « 9 » ، و قاتل الفجره ، و قسيم الجنة و النّار ، و صاحب اللوا ، و سيّد العرب ، و خاصف النعل « 10 » ، و كشّاف الكروب ، و صدّيق الاكبر ، و فاروق الاعظم ، و باب مدينة العلم ، و مولى ، و وصىّ الرّسول ، و ولى اللّه ، و قاضى دين الرّسول ، و منجز « 11 » ، و عد الرّسول ، و كرّار غير فرّار ، و كاسر اصنام الكعبة ، و رفيق الطّير ، و هازم « 12 » الاحزاب ، و قاصم « 13 » الاصلاب ، و شاهد ، و داعى ، و هادى ، و ذو القرنين ، و قائد « 14 » الغراء « 15 » لمحجلين « 16 » ، و مذلّ الاعداء ، و معزّ الاولياء ، و اخطب\r\n\r\n\r\n","description":"","footnote":"\r\n( 1 ) . عقور : يعنى جرّاح .\r\n( 2 ) . قسوره : شير درنده را گويند .\r\n( 3 ) . شحنه : رابطه و راندن .\r\n( 4 ) . يعسوب : امير زنبوران و از اينجاست كه سيد قوم را يعسوب گويند .\r\n( 5 ) . بوار به فتح : هلاكى .\r\n( 6 ) . ناكثين : اهل جمل را گويند زيرا كه نقض بيعت كردند ، چه نكث به معنى نقض است .\r\n( 7 ) . قاسطين : معاويه و اتباع او را گويند .\r\n( 8 ) . سل : بركشيدن شمشير .\r\n( 9 ) . بار يعنى فاعل خير ، برره جمع آن است .\r\n( 10 ) . خصف نعل : به معنى پاره‌دوزى و دوختن نعل است .\r\n( 11 ) . نجز : روا كردن حاجت .\r\n( 12 ) . هازم : شكننده لشكر احزاب و گروههايى كه بر جنگ انبيا گرد آمده بودند .\r\n( 13 ) . قصم : شكستن صليب استخوان پشت .\r\n( 14 ) . قود : كشيدن ستور ، قائد : كشنده .\r\n( 15 ) . غرّه : سفيدى پيشانى است و غر جمع اغرّ است .\r\n( 16 ) . محجل : اسبى كه چهار دست و پاى سفيد دارد و در اينجا استفاده كرده‌اند از براى وضو -\r\n","page_name":" 359 ","page_number":397},
  {"content":"\r\n\r\nالخطباء ، و قدوة اهل الكساء « 1 » ، و امام الائمة الاتقياء ، و مميت البدعة ، و محيى السنّة « 2 » ، و اللاعب بالاسنّه « 3 » ، و الحصن « 4 » و الحصين « 5 » ، و خليفة الامين ، و ليث « 6 » الثّرى ، و غيث « 7 » الورى « 8 » ، و مفتاح النّدى « 9 » ، و مصباح الدّجى « 10 » ، و شمس الضّحى « 11 » ، و اشجع من ركب ، و مشى ، و اهدى من صام ، و صلى ، و مولى كل من له رسول اللّه مولى ، و المستعصم بالعروة الوثقى « 12 » ، و الفتى اخو الفتى ، و الّذى انزل فيه هل اتى ، و اكرم من ارتدى ، و شرف من احتذى « 13 » ، و افضل من راح « 14 » ، و اغتدى « 15 » الهاشمى ، الملكى ، المدنى ، الابطحى ، الطالبى ، الرضى ، المرتضى ، القوى ، الجرى ، اللوذعى « 16 » الاريحى « 17 » ، الوفى « 18 » الذي .\r\nصدّق رسول اللّه صلّى اللّه عليه و آله الّذى تصدّق بخاتمه فى الركوع الكواكب الازهر الصارم الذكر صاحب برارة و غدير خم و ساقى الكوثر و مصلّى القبلتين و اعلم من فى الحرمين و الضّارب بالسّيفين و الطّاعن بالرّمحين و ابن عم المصطفى و شفيق النّبى المجتبى .\r\nو نقش نگين آن حضرت الملك للّه الواحد القهّار بود ، و جنابش قامتى به اندازه داشت ؛ نه بسيار بلند بود ، و نه پست ، و او را چهره‌اى چون آفتاب درخشان بود و چشمهاى گشاده داشت ، و از تارك سر تا جاى رستن موى پيشانى اصلع « 19 » بود و موى زنخ احمر داشت و بطين بود و دستهاى بلند داشت و همى بشاش بود .\r\nبالجمله قبل از ولادت آن حضرت بسيار كس از انبياء و اوليا و مردم كاهن و معرف خبر ولادت او را آوردند ، و برخى در اين كتاب مبارك ثبت افتاد .\r\n\r\n\r\n","description":"","footnote":"\r\n- در صورت و دو دست و دو پاى و از آن مؤمنون را خواسته‌اند .\r\n( 1 ) . اهل الكساء : آل عبا عليهم السّلام را گويند .\r\n( 2 ) . سنّت : روش و آئين ، سنان .\r\n( 3 ) . سنان : سر نيزه ، اسنان جمع آن است .\r\n( 4 ) . حصن : مكان مرتفع كه كس بر آن قدرت نيابد .\r\n( 5 ) . حصين : يعنى منيع .\r\n( 6 ) . ليث : شير درنده .\r\n( 7 ) . غيث : باران .\r\n( 8 ) . ورى : آفريدگان .\r\n( 9 ) . ندى : يعنى عطا .\r\n( 10 ) . دجى : تاريكى .\r\n( 11 ) . ضحى : چاشتگاه .\r\n( 12 ) . وثق : استوار شدن ، عروة الوثقى اى عقد الوثيق : اعتصام جنگ زدن .\r\n( 13 ) . احتذا : نعل در پاى كردن .\r\n( 14 ) . رواح : شبانگاه ، اسم است از براى زوال شمس تا شب .\r\n( 15 ) . اغتداء : بامداد كردن .\r\n( 16 ) . لوذعى : مرد تيز خاطر .\r\n( 17 ) . ريحى : فراخ و فراخ‌خوئى .\r\n( 18 ) . وفى : تمام رسان .\r\n( 19 ) . صلع : موىرفتگى جلوى سر .\r\n","page_name":" 360 ","page_number":398},
  {"content":"\r\n\r\nو ديگر از خبردهندگان ابو المويهب بود ، همانا در آن سال كه رسول خداى به تجارت شام شد چنان كه مرقوم افتاد عبد مناة بن كنانه و نوفل بن معاوية بن عروة بن صخر بن نعمان بن عدىّ هم از بازرگانان شام بودند و با ابو المويهب باز خوردند ، پرسش نمودند كه شما از كدام قبيله باشيد ؟ گفتند : از قريشيم . گفت : آيا پسرى با شما باشد ؟ گفتند : جوانى از بنى هاشم با ماست كه محمّد نام دارد ، گفت : من او را مىخواهم ديدار كنم . گفتند : او ترا چه به كار است ، زيرا كه خامل الذكر و بىنشان باشد چندان‌كه او را يتيم قريش خوانند ، و اجير زنى است كه خديجه نام دارد .\r\nابو المويهب گفت : اوست ، اوست . و چون او به نزديك پيغمبر صلّى اللّه عليه و آله آمد زمانى به نجوى سخن كرد .\r\nپس خواست ميان هر دو چشم او را بوسه زند ، آن حضرت رضا نداد ، پس چيزى از آستين بدر كرد كه در حضرت او هديه سازد ، هم پذيرفته نشد ، لاجرم از آن حضرت جدا شد و گفت : هذا و اللّه نبىّ آخر الزّمان يخرج عن قريب و يدعو النّاس الى شهادة ان لا إله الّا اللّه . يعنى : سوگند با خداى كه اين پيغمبر آخر الزّمان است و زود باشد كه خروج كند و مردم را بخواند به شهادت ان لا إله الّا اللّه چون شما اين بديديد با وى ايمان آوريد .\r\nآنگاه گفت : آيا براى عمّ او ابو طالب ولدى باشد كه على نام دارد ؟ گفتند : او را چنين فرزند نيست . گفت : زود باشد كه متولد شود و او اول كس است كه با وى ايمان آورد .\r\nو ديگر ابو طالب بود كه خبر از ولادت على داد ، چه آن زمان كه رسول خداى متولد شد و فاطمه بنت اسد حاضر بود از آن نور كه آشكار شد قصور مصر و شام و فارس را بديد خندان خندان به نزد ابو طالب آمد و بشارت آورد .\r\nابو طالب فرمود : در عجب شدى : اصبرى سبتا فستحبلين بمثله الّا النّبوّة فيكون وصيّه و وزيره . يعنى : صبر كن سى ( 30 ) سال پس آبستن شوى به كسى كه مثل اين مولود باشد مگر در نبوت و او خواهد بود وصى و وزير اين مولود ، و ايشان از يك نورند ، قال اللّه تبارك و تعالى : يا محمّد انّى خلقتك و عليّا نورا يعنى : روحا بلا بدن قبل ان اخلق سماواتى و ارضى و عرشى و بحرى فلم تزل تهلّلنى و تمجّدنى ثمّ جمعت روحيكما فجعلتهما واجدة فكانت تمجّدنى و تقدّسنى و تهلّلنى ثمّ\r\n\r\n","description":"","footnote":"","page_name":" 361 ","page_number":399},
  {"content":"\r\n\r\nقسمتهما ثنتين و قسمت الثنتين ثنتين فصارت اربعة محمّد و علىّ و الحسن و الحسين عليهم السّلام ، يعنى : اى محمد به درستى كه من خلق كردم ترا و على را نورى يعنى روح بلابدنى قبل از آنكه خلق كنم آسمان‌هاى خود را و زمين خود را و عرش خود را و بحر خود را پس هميشه بود كه تهليل مىكرد مرا و تمجيد مىكرد مرا ، پس جمع كردم روح شما را و گردانيدم شما را يكى ، پس بود كه تمجيد مىكرد مرا ، و تقديس مىكرد مرا و تهليل مىكرد مرا ، پس قسمت كردم آن روح را دو قسمت و قسمت كردم هر يك از آن دو قسمت را دو قسمت ، پس گرديد چهار قسمت . محمّد و على و حسن و حسين .\r\nو ديگر مثرم بود كه خبر ولادت على عليه السّلام را بگفت ، همانا مثرم بن رعيب بن شقيام يكى از رهبانان بود كه صد و نود ( 190 ) سال روزگار به عبادت خداى برد و همى از خداى خواست كه وصى پيغمبر آخر زمان را ديدار كند و دير او در جبل لكّام « 1 » بود و آن كوه مشرف است بر انطاكيه و تا اراضى شام و حلب گذرد . وقتى چنان افتاد كه ابو طالب را بر دير او عبور رفت ، مثرم چون او را ديد برخاست و سر او را بوسه زد و نزديك خود جاى داد و گفت كيستى و از كجائى ؟ فرمود : مردى از تهامه‌ام . گفت : از كدام تهامه و چه طايفه ؟ فرمود : از مكه‌ام و از خاندان عبد مناف و از جملهء بنى هاشم باشم . مثرم چون اين شنيد برجست و ديگرباره سر او را بوسه زد و گفت : الحمد للّه الّذى اعطانى مسئلتى و لم يمشى حتّى ارانى وليّه . يعنى : شكر خداوند را كه حاجت مرا روا ساخت و نميراند مرا تا بنمود ولى خود را ، پس فرمود :\r\nبشارت باد ترا اى ابو طالب كه خداى الهام كرد مرا كه در آن بشارت توست : ابو طالب گفت : كدام بشارت باشد ؟ قال : ولد يخرج من صلبك هو ولىّ اللّه تبارك اسمه و تعالى ذكره و هو امام المتّقين و وصىّ رسول ربّ العالمين . يعنى : فرزندى از صلب تو باديد مىآيد كه او ولىّ خداست و او پيشواى پرهيزكاران و وصىّ رسول پروردگار است ، و چون او را بينى بگو مثرم ترا سلام مىرساند : و هو يشهد أن لا إله الّا اللّه وحده لا شريك له و أنّ محمّدا عبده و رسوله و أنّك وصيّه حقا بمحمّد تتمّ النّبوّة و بك تتمّ الوصيّة .\r\n\r\n\r\n","description":"","footnote":"\r\n( 1 ) . رشته كوهى ميان حلب در سوريه و ادنه در تركيه كه به تركى خنزير داغ گويند و امتداد آن در جنوب به كوه لبنان معروف است .\r\n","page_name":" 362 ","page_number":400},
  {"content":"\r\n\r\nابو طالب ، از اين كلمات بگريست و گفت : نام اين مولود چيست ؟ گفت : نام او على باشد . ابو طالب فرمود : اين راز بر من مشكوف نشود مگر برهانى روشن نگرم .\r\nمثرم گفت : اگر خواهى از خداى سؤال كنم كه هم‌اكنون ترا چيزى عطا كند تا گفتهء من راست دانى ؟ ابو طالب گفت : از خوردنى بهشت چيزى خواهم ، مثرم دست برداشت و خداى را بخواند و در زمان طبقى از بهشت فرود شد كه در آن خرما و انگور و انار بود و ابو طالب از انار بهشت بخورد و مثرم را وداع گفته بيرون شد و آهنگ شهر و مقام خويش كرد . پس آن انار در صلب ابو طالب به آبى تحويل افتاد كه چون با فاطمه هم‌بستر شد به على عليه السّلام حامل گشت .\r\nفاطمه بنت اسد مىفرمايد كه : نخلى خشك در سراى ابو طالب بود ، روزى رسول خداى درآمد و دست مبارك بر آن درخت كشيد ، پس در زمان سبز شد و خرما آورد و من هر روز طبقى از آن خرما گرفته به نزد آن حضرت حاضر مىساختم ، و او بر اطفال بنى هاشم قسمت مىفرمود ، روزى عرض كردم كه : از اين درخت نتوانستم ثمرى بدست كرد . رسول خداى بدان درخت نگريست و دست فرا برد ، پس نخل بخميد چندان‌كه دست آن حضرت فرا رسيد و تا نهايت كه خواست خرما گرفت ، آنگاه نخل باز جاى شد و من به درگاه خداوند قادر ضراعت بردم كه الهى مرا فرزندى ده كه با او شبيه بود و برادر او باشد و هم در آن شب به على عليه السّلام حامل شدم .\r\nبالجمله ، چون فاطمه از على عليه السّلام بارور گشت زمين را زلزله‌اى عظيم درآمد و مكه را جنبشى بزرگ درافتاد ، جماعت قريش بيم كردند و بر كوه ابو قبيس برشدند و اصنام خود را نصب نموده از ايشان پناه جستند ، و هر زمان جنبش زمين بر افزون بود و سنگ پاره‌هاى عظيم از كوه به زير مىرفت و اصنام را به روى مىانداخت و طاقت مردم همى اندك مىشد . در اين وقت ابو طالب عليه السّلام بر كوه برآمد و گفت : اى مردمان ، حادثه‌اى باديد آمده و خداوند امشب كسى را خلق كرده كه اگر اطاعت او مكنيد و اقرار به ولايت و امامت او ندهيد زمين از جنبش بازنايستد و شما را در تهامه خانه و مسكنى نماند ، گفتند : آنچه تو گوئى ما بدان سخن كنيم ، پس ابو طالب بگريست و دست برداشت و گفت : الهى و سيّدى أسألك بالمحمّديّة المحمودة و بالعلويّة العالية و بالفاطميّة و البيضاء الّا تفضّلت على تهامة بالرّأفة و الرّحمة . پس\r\n\r\n","description":"","footnote":"","page_name":" 363 ","page_number":401},
  {"content":"\r\n\r\nزمين بايستاد و مردم عرب اين كلمات را بنوشتند و در شدايد امور به كار بستند و ندانستند از كجاست و حقيقت آن چيست .\r\nبالجمله در ايام حمل ، على عليه السّلام از بطن مادر با فاطمه سخن مىكرد و روزى چنان افتاد كه جعفر طيار در مكه با مادر مخاطبتى داشت و على عليه السّلام از شكم مادر پاسخ او گفت ، و جعفر از اين حديث عجب مدهوش افتاد و چون به خويش آمد اصنام را نگريست كه از كعبه به زير افتادند پس فاطمه گفت : يا قرّة العين تخدمك الاصنام فى بطنى داخلا فكيف شأنك خارجا . يعنى : اى فروغ ديده ، بتان خدمت تو مىكنند و هنوز در شكم جاى دارى ، پس آنگاه كه بيرون باشى چه خواهد رفت .\r\nو چون اين قصّه با ابو طالب برداشت وى در جواب فرمود كه : نيز شيرى مرا اين خبر كرده است ، چه روزى از طريق طايف به مكّه مىشدم و با اسدى دوچار گشتم ، نزديك من دم خويش بر زمين همىكوفت و اظهار ضراعت و تذلل كرد و ناگاه به سخن آمد و گفت : انت و اللّه اسد اللّه و ناصر رسول اللّه و مربّى بنى اللّه . و آن روز حبّ پيغمبر در دل من راسخ شد و به دو ايمان آوردم و جلالت قدر اين مولود نيز بدانستم .\r\n\r\nدر آمدن فاطمه به كعبه\r\nمع الحديث چون مدت حمل به پايان رفت و فاطمه آهنگ كعبه كرد ، در اين وقت عباس ابن عبد المطّلب و بريد بن قعنب و جماعتى از بنى هاشم در برابر كعبه نشسته بودند ناگاه ديدند فاطمه درآمد و دست برداشت و گفت :\r\nربّ انّى مؤمنة بك و بما جاء من عندك من رسل و كتب و أنى مصدّقة بكلام جدّى ابراهيم الخليل و انّه نبى البيت العتيق فبحقّ الّذى بنى هذ البيت و بحقّ هذا المولود الّذى يكلّمنى و يؤنسنى فى بطنى الّذى اعلم انّه آية من آيات جلالك و عظمتك الّا ما يسّرت على ولادتى .\r\nعرض كرد :\r\nالهى من ايمان با تو دارم و به هر چه از نزد تو آمده است از رسل و كتب و سخن جدّ خود ابراهيم خليل را به صدق دانم كه بناى خانهء\r\n\r\n","description":"","footnote":"","page_name":" 364 ","page_number":402},
  {"content":"\r\n\r\nكعبه نهاد ، پس ترا به حق آن كس سوگند دهم كه اين بنا نهاد و به حق اين مولود كه از بطن من با من سخن كند و نشانى از جلالت تو باشد ، ولادت او را بر من آسان كن .\r\nچون اين كلمات به پاى رفت ديوار كعبه بشكافت و فاطمه به درون رفت و ديگر باره حايط با هم آمد .\r\nقريش چون اين بديدند در عجب شدند و خواستند در خانه بگشايند و به درون روند ، هيچ‌كس اين امكان نيافت . لاجرم ببودند تا سه روز بگذشت . روز چهارم فاطمه بيرون خراميد و على عليه السّلام را بر سر دست داشت و فرمود :\r\nمن بر زنان اين جهانى فزونى دارم زيرا كه آسيه عبادت خداى را پوشيده همىكرد در موضعى كه خداى دوست نمىداشت عبادت او را در آن موضع كنند ، مگر از در اضطرار باشد ، و همچنان خداى از بهر مريم نخلى سبز كرد و از آنش خرما داد ، اينك من در خانهء خداى درآمدم و رزق من همه ميوه‌هاى بهشت بود .\r\nو چون خواستم بيرون شوم هاتفى ندا در داد كه : او را على نام كن ، پس او على است و خداى علىّ اعلى خداى مىفرمايد : من اسم او را از اسمى از خود مشتق كرده‌ام و او را به ادب خويش مؤدب ساخته‌ام و توفيق داده‌ام بر مشكلات علم خود و اوست كه مىشكند بتان را در خانهء من و اوست كه اذان مىگويد بر فراز خانهء من و تقديس مىكند مرا و تمجيد مىكند مرا ، فطوبى لمن أحبّه و اطاعه و ويل لمن عصاه و أبغضه .\r\nو آنگاه كه نظر ابو طالب بر فرزند افتاد على فرمود : السّلام عليك يا ابت و رحمة اللّه و بركاته . ابو طالب دست فاطمه را گرفت و على را بر سينه نهاد و به سوى ابطح آمد و ندا برآورد كه :\r\n\r\nبيت\r\n يا ربّ ليل الغسق « 1 » الدّجّى « 2 » * و القمر المبلّج « 3 » المضىّ \r\n\r\n\r\n","description":"","footnote":"\r\n( 1 ) . غسق : تاريكى اول شب .\r\n( 2 ) . دجى : تاريك .\r\n( 3 ) . بلوج : روشن شدن صبح ، مبلّج : روشن .\r\n","page_name":" 365 ","page_number":403},
  {"content":"\r\n\r\n بيّن لنا من علمك المقضىّ * ما ذا تراه فى اسم ذا الصّبىّ \r\nگفت : اى پروردگار تاريكى و روشنى اين مولود را چه نام بايد ؟ در اين وقت سحابى در زمين باديد آمد و ابو طالب را فرو گرفت و همچنان على بر سينهء او بود ، پس با او صبح كرد و لوحى بيافت كه اين خط بر آن نگاشته بود !\r\n خصّصتما بالولد الزّكىّ * و الطّاهر المنتجب « 1 » الرّضىّ \r\n انّ اسمه من شامخ « 2 » علىّ * علىّ اشتقّ من العلىّ \r\nپس آن لوح را ابو طالب در كعبه بياويخت و همچنان آويخته بود تا هشام بن عبد الملك كه ذكرش در جاى خود خواهد شد باز كرد و برگرفت .\r\nمع القصه روز جمعه سيزدهم رجب و به روايتى شب يكشنبه ، بيست و سيم شهر رجب و هم گروهى روز يكشنبه ، هفتم شهر شعبان گفته‌اند ، آن حضرت در حرم كعبه بر زبر خانه حمرا متولد شد به طالع عقرب ؛ و زهره و قمر در خانهء طالع بود و مرّيخ و زحل در حوت جاى داشت و عطارد و آفتاب و مشترى در سنبله بودند . از صاحب بيت المال در و بال است ، مال دنيا مطلّقهء آن حضرت بود و از اينكه مرّيخ و زحل در بيت پنجم كه منسوب به اولاد است اندرند فرزندان او را به تيغ كه منسوب به مرّيخ است و با سمّ كه نسبت با زحل دارد همى شهيد گردند .\r\nبالجمله آن حضرت مختون مقطوع السّرّه متولّد شد و آن شب آسمان روشن گشت و نور در ستاره‌ها فزايش گرفت چندان‌كه قريش در عجب شدند و گفتند :\r\nهمانا امشب حادثه‌اى در آسمان باديده شده .\r\nاما ابو طالب بيرون شد و در بازار و كوى مكه همى عبور كرد و گفت : يا ايّها النّاس تمّت حجّة اللّه . مردم از هر جانب بسوى او شدند و گفتند : چه پيش آمده است و اين نور مر آسمان را از كجا تافته است ؟ گفت : بشارت باد شما را فقد ظهر فى هذه اللّيلة ولىّ من اولياء اللّه يكمل فيه خصال الخير و يختم الوصيّين و هو امام المتّقين و ناصر الدّين و قامع المشركين و المنافقين و زين العابدين و وصىّ رسول ربّ العالمين امام الهدى و نجم العلى و مصباح الدّجى و مبيد الشّرك و الشّبهات و هو نفس اليقين و رأس الدّين .\r\nاين كلمات را همىبگفت و سير همىكرد تا شب به صباح آورد ، آنگاه چهل\r\n\r\n\r\n","description":"","footnote":"\r\n( 1 ) . نجابت : گرامى شدن ، نجيب لغت منه .\r\n( 2 ) . شموخ : بلند شدن كوه ، شامخ : يعنى بلند .\r\n","page_name":" 366 ","page_number":404},
  {"content":"\r\n\r\n( 40 ) روز از قوم غائب شد و در طلب مثرم به كوه لكّام رفت و او بمرده بود ، پس ابو طالب به غارى درآمد و جسد او را با سوى قبله در مدرعه ملفوف يافت و دو مار آنجا بديد كه يكى سفيد و آن ديگر سياه بود و اين هر دو جسد مثرم را حفظ و حراست همىكردند . چون ماران ابو طالب را بديدند از كنار آن جسد دور شده و روى پنهان كردند .\r\nپس ابو طالب درآمد و گفت : السّلام عليك يا ولىّ اللّه و رحمة اللّه و بركاته ناگاه ديد كه مثرم برخاست و چهرهء خود را مسح كرده و گفت : اشهد ان لا إله الّا اللّه وحده لا شريك له و انّ محمّدا عبده . و رسوله و انّ عليّا ولىّ اللّه و الامام بعد نبىّ اللّه .\r\nابو طالب گفت : بشارت باد ترا كه على عليه السّلام متولد شد و او مرا بفرستاد تا ترا بشارت دهم . مثرم گفت : در شب ولادت آن حضرت كار بر چگونه رفت ؟ ابو طالب فرمود :\r\nچون على متولد شد گفت : اشهد ان لا إله الّا اللّه و اشهد انّ محمّدا رسول اللّه و اشهد انّ عليّا وصىّ رسول اللّه بمحمّد تختم النّبوّة و بى تختم الوصيّة و انا امير المؤمنين . و ديگر آثار و آيات كه از ولادت آن حضرت مشاهده كرده بود ، مكشوف داشت . مثرم بگريست و سجدهء شكر بگذاشت ، آنگاه بخفت و بمرد . ابو طالب برخاست و به گرد او اندر آمد و سه نوبت او را ندا داد و پاسخ نشنيد و از آن حال بهراسيد .\r\nدر اين وقت آن هر دو مار بيرون شدند و گفتند : السّلام عليك يا ابا طالب . پس ابو طالب جواب سلام بازداد ، گفتند : برو كه تو از بهر حراست و صيانت على نيكوترى . گفت : شما كيستيد ؟ گفتند : ما اعمال نيك مثرم باشيم و خداى ما را انگيخته كه رفع آزار او كنيم تا قيامت برسد ، آنگاه ما يكى قائديم « 1 » آن ديگر سائق « 2 » و همچنان او را به بهشت دلالت فرمائيم .\r\nپس ابو طالب از آنجا بيرون شده به سوى مكه مراجعت فرمود .\r\nاما از آن سوى بعد از ولادت على عليه السّلام چون پيغمبر صلّى اللّه عليه و آله به سراى ابو طالب درآمد و على آن حضرت را بديد در اهتراز شد و بر روى رسول خداى صلّى اللّه عليه و آله بخنديد و گفت السّلام عليك يا رسول اللّه و رحمة اللّه و بركاته و از آن پس گفت :\r\nقد افلح المؤمنون الّذين هم فى صلواتهم خاشعون .\r\nپس رسول خداى صلّى اللّه عليه و آله فرمود : قد افلحوا بك انت و اللّه اميرهم تميرهم من\r\n\r\n\r\n","description":"","footnote":"\r\n( 1 ) . پيش‌رو\r\n( 2 ) . راننده و كسى كه از دنبال سر كسى را هدايت كند .\r\n","page_name":" 367 ","page_number":405},
  {"content":"\r\n\r\nعلومك فيتمارون و أنت و اللّه دليلهم و بك يهتدون . به تحقيق كه رستگار شدند به تو ، سوگند به خداى ، امير ايشانى و خوردنى مىبرى ايشان را از علوم خود ، پس ايشان متنعّم مىشوند ، و تو قسم به خداى دليل ايشانى و به تو هدايت مىشوند .\r\nپس پيغمبر صلّى اللّه عليه و آله دست فرا برد و على را از فاطمه بگرفت و آن حضرت در آغوش پيغمبر صلّى اللّه عليه و آله اذان گفت ، پس شهادت به وحدانيت خدا و رسالت نبىّ صلّى اللّه عليه و آله داد ، آنگاه گفت : يا رسول اللّه اقرأ ؟ پيغمبر صلّى اللّه عليه و آله فرمود اقرأ فو الّذى نفس محمّد بيده ، پس على عليه السّلام ابتدا به سخن كرد و از صحفى كه خداى بر آدم و شيت فرستاد خواندن گرفت و تورية و زبور و انجيل نيز بخواندند ، بدانسان كه اگر هر يك از اين پيغمبران حاضر بودندى اقرار كردندى كه على از ما نيكوتر داند ، آنگاه قرآن بخواند ، هم بدانسان كه پيغمبر را از بر بود ، پس با پيغمبر گفت و شنود كرد ، چنان كه انبياء و اوصياء كنند و رسول خداى صلّى اللّه عليه و آله فرمود : على منّى و أنا منه و لحمه لحمى و دمه دمى من احبّه و احبّنى و من ابغضه ابغضنى و هر علم كه پيغمبر را بود على را بياموخت .\r\nآنگاه رسول خداى با فاطمه فرمود كه : برو و حمزه را از ولادت على مژده رسان .\r\nفاطمه عرض كرد : چون من بيرون شوم على را كه شير دهد ؟ آن حضرت فرمود : من او را سيراب گردانم . پس فاطمه بيرون شد و آن حضرت زبان خويشتن در دهان على نهاد و از زبان مباركش دوازده ( 12 ) چشمه گشوده شد . و هم اين روز را يوم التروية « 1 » خواندند .\r\nو چون فاطمه بازآمد فروغ نور على را بيشتر از پيش يافت و او را گرفته چون طفلانش در قماط كرد و على عليه السّلام قماط را چاك زده دستهاى خود را برآورد . فاطمه قماط ديگرى بر او محكم كرد او را نيز بدريد و دست برآورد تا پنج قماط پاره ساخت و نوبت ششم فاطمه او را با قماطى محكم سخت بربست و على آن را نيز بدريد و دست برآورد و گفت : يا امّاه لا تقمطينى فانّى اريد ان اتضرّع الى اللّه تعالى بيدى و ابتهل و اتبتل باصابعى فرمود : اى مادر ، مرا در قماط مكن كه مىخواهم خداى را با دست خويش ضراعت برم و با انگشتان خود تسبيح كنم .\r\nفاطمه دست بازداشت و گفت : كارى عجيب است .\r\nروز ديگر نيز رسول خداى عليه السّلام درآمد و چون على او را بديد سلام داد و بر روى\r\n\r\n\r\n","description":"","footnote":"\r\n( 1 ) . سيراب كردن\r\n","page_name":" 368 ","page_number":406},
  {"content":"\r\n\r\nپيغمبر صلّى اللّه عليه و آله بخنديد و اشارت كرد كه از آن شربت دوشين مرا بچشان . فاطمه مسرور شد و گفت : عرفه و ربّ الكعبة و آن روز عرفه خوانده شد ؛ و روز سيم عاشر شهر ذيحجه بود و از اين حديث چنان معلوم مىشود كه ولادت آن حضرت در هفتم شعبان بوده و آن ماه را عرب ذيحجه گفتند ، از اين روى كه حج گذاشتن ايشان در آن سال در شهر شعبان افتاد و اينكه چگونه مردم عرب در هر سال به ماهى ديگر حج مىگذاشتند در قصّهء ولادت پيغمبر صلّى اللّه عليه و آله مرقوم افتاد .\r\nبالجمله : على عليه السّلام طاهر و مطهّر بىهيچ آلايشى متولّد گشت و رسول خداى صلّى اللّه عليه و آله مهد او را در نزد فراش خويش مىنهاد و جنبش مىداد و آن سخن مىگفت كه اطفال را به خواب كنند و گاهش بر سينه مىنهاد و مىفرمود : هذا اخى و وليّى و ناصرى و صفيى و ذخرى و كهفى و صهرى و وصيّى و زوج كريمتى و امينى على وصيّتى و خليفتى . و گاهش بر دوش مىگرفت و او را بر شعاب « 1 » و جبال و پست و بلند مكه سير مىداد صلّى اللّه على الحامل و المحمول .\r\n\r\n\r\n","description":"","footnote":"\r\n( 1 ) . جمع شعب ، دره‌ها .\r\n","page_name":" 369 ","page_number":407},
  {"content":"\r\n\r\n\r\nبناى كعبه در زمان قريش شش هزار و صد و نود و هشت سال بعد از هبوط آدم عليه السّلام بود\r\n« 1 » اول كس كه بنيان خانهء كعبه كرد آدم صفى عليه السّلام بود و طوفان نوح آن را فرو گرفت ، و از پس آن تلّى احمر مىنمود ، آنگاه ابراهيم خليل عليه السّلام آن خانه را برآورد و اين قصّه‌ها هر يك در جاى خود مرقوم افتاد و از روز نخست حرمت حرم به جاى بود و مردمان بر سنّت ابراهيم عليه السّلام حج مىگذاشتند و قبايل عرب حشمت آن خانه نگاه مىداشتند تا آنگاه كه قبيلهء قريش كه از غايت جلادت و شدّت كه ايشان را بود ، حمس « 2 » مىناميدند ، در سنّت ابراهيم بدعتى آوردند و گفتند : ما از فرزندان ابراهيم و سكنهء بيت اللّه و والى خانه‌ايم و هيچ‌كس از عرب را مكانت و منزلت ما نباشد و اينك مردمان ، پاس حرمت حل نگاه ندارند و از اين كار بدانجا كشيد كه از عظمت نيز بكاهند و ما را نيز سبك دارند ، پس ما كه مردم حمس باشيم واجب است كه حل را آن عظمت نهيم كه حرم راست .\r\nهمانا از آنجا كه ابراهيم عليه السّلام مناره بر گرد مكّه نهاده آنچه از اندرون باشد حرم خوانند و از بيرون مناره را حل گويند . و از آنش حرم خوانند كه خداى در آنجا قتل كردن و نخجير « 3 » نمودن و بسى كارها محرّم داشته و حل در برابر حرم باشد ، يعنى بس چيز كه در حرم حرام است در حل حلال خواهد بود .\r\nبالجمله مردم حمس وقوف در عرفه و سير كردن از آنجا بسوى حرم را از خويشتن برداشتند و گفتند : ما خود از اهل حرم باشيم اين حمل از بهر ديگران\r\n\r\n\r\n","description":"","footnote":"\r\n( 1 ) . برابر صفحه 545 جلد دوم از كتاب اول چاپ سنگى .\r\n( 2 ) . جمع احمس ، شجاع و دلاور .\r\n( 3 ) . شكار كردن\r\n","page_name":" 370 ","page_number":408},
  {"content":"\r\n\r\nراست و مقرر كردند كه چون مولودى از ساكنين حل و حرم به وجود آيد ، هم در اين حكم باشد و قبيلهء خزاعه به روش ايشان درآمدند و بنى عامر بن صعصعة بن معاوية بن بكر بن هوازن نيز كيش ايشان بگرفتند .\r\nو مردم حمس قانون ديگر آوردند و گفتند : از بهر حمس روا نيست كه از شير كشك كنند ، و از كره روغن گيرند و بايد خيمهء ايشان از چرم باشد و بدان خيمه در نيايند كه از موى كنند ، و از براى مردم حل روا نباشد از آن خوردنى كه از حل با خود آورده باشند در حرم بخورند ، و بايد طواف خانه نكنند ، مگر اينكه در جامهء اهل حمس باشند و اگر جامهء اهل حمس نيابند برهنه طواف كنند مگر اينكه آن كس سخت با عظمت و از اشراف باشد ، چنين كس چون جامهء اهل حمس نيابد در جامه خود را طواف كند ، اما شرط است كه بعد از طواف ، ديگر آن جامه را مس نكند و به كسى نيز عطا نفرمايد و هيچ كس از آن جامه سود برنگيرد و مردم عرب نيز چنين جامه را لقا خواندند .\r\nبالجمله مردم عرب را به زير اين حكومت آوردند و ايشان وقوف در عرفات كردند و از آنجا به سوى مكّه سير نمودند و برهنه طواف كردند و زنان نيز عريان شدند جز اينكه ايشان را يك پيرهن در بر بود ، زنى از مردم عرب كه بدين جامه طواف مىكرد اين شعر بگفت :\r\n\r\nبيت\r\n اليوم يبدو بعضه او كلّه * و ما بدا منه فلا احلّه \r\nو اين قانون مردم حمس بداشتند تا آنگاه كه رسول خداى صلّى اللّه عليه و آله بعثت يافت و اين آيت به دو فرود آمد :  يا بَنِي آدَمَ خُذُوا زِينَتَكُمْ عِنْدَ كُلِّ مَسْجِدٍ وَ كُلُوا وَ اشْرَبُوا وَ لا تُسْرِفُوا إِنَّهُ لا يُحِبُّ الْمُسْرِفِينَ  « 1 » .\r\nيعنى : اى فرزندان آدم ، فراگيريد جامه‌هاى خود را كه بدان آراسته‌ايد و بخوريد از خوردنيها و بياشاميد از هر آشاميدنى و از حدّ در مگذريد كه خداى دوست نمىدارد ، اسراف كنندگان را .\r\nپس در اسلام قانون اهل حمس بر افتاد .\r\n\r\n\r\n","description":"","footnote":"\r\n( 1 ) . سورة الاعراف آيه 31 . اى فرزندان آدم به هنگام عبادت لباسهاى شايسته به خود برگيريد و نيز بخوريد و بياشاميد ولى اسراف نكنيد كه خداوند اسرافكاران را دوست نمىدارد .\r\n","page_name":" 371 ","page_number":409},
  {"content":"\r\n\r\n\r\n[ بنيان كعبه 
  ]\r\nاكنون بر سر قصه بنيان كعبه بازآئيم .\r\nخانهء كعبه را ديوارى بود به اندازهء قامت مردمان كه آن را از سنگ برهم نهاده بودند و چاهى اندر آن حايط بود كه گنجينهء كعبه اندر آن مىنهادند و هر نذر كه قبايل در راه كعبه مىفرستادند در آنجا انباشته مىداشتند و گاه‌گاه سيلاب در اين بنا رخنه مىافكند و چون ديوار پست بود دزدان در آنجا توانستند شدن ، لاجرم چنان افتاد كه يك شب چند تن به خانه در رفتند و آهوئى از زر كه پاهاى مرصّع به جواهر داشت بدزيدند و ببردند ، مردم قريش فحص كرده آن را در نزد دويك كه غلامى از بنى مليح بن عمرو خزاعى بود يافتند و دست دويك را قطع كردند . و از اين روى بر آن شدند كه كعبه را بر طول و عرض بيفزايند و ديوارها بلند برآورند .\r\nو بيم داشتند كه از بهر هدم دست بدان خانه فراز كنند ، پس مردم بر چهار بهره شدند : بنى هاشم و بنى اميّه و بنى زهره و بنى مخزوم و هر جانبى از خانه را به يك بهره گذاشتند و قانون كردند كه اين قبايل در هدم خانه همدست و همداستان درآيند تا اگر بلائى فرود شود ، هيچ كس از ابتلا بيرون نباشد ، و چهار روز هر بامداد به كنار خانه حاضر شدند و هيچ‌كس از هيچ قبيله را آن دل قوى نبود كه دست به هدم خانه فرابرد ، پس هر روز تا بيگاه بايستادند و باز جاى شدند ، روز پنجم از قبيلهء بنى مخزوم ، وليد بن مغيره كه مردى سخت پير بود گفت :\r\nاگر مرگ من فرا رسد رنجى نخواهد بود . چه سال بسيار بر من گذشته ، هم‌اكنون من به خرابى اين خانه نخست كس باشم كه دست فرا برم تا اگر بلائى دررسد بر من آيد .\r\nپس تبرى برگرفت و بدان جانب شد كه بنى مخزوم را بود و به ديوار بر آمد و سنگى را جنبش داد ، ناگاه مارى سر به در آورد و به دو حمله كرد و آفتاب منكسف گشت ، مردمان چون چنان ديدند بازشدند و آن مار بر سر ديوار ظاهر بود و اگر كسى به دو نزديك مىشد دهان باز مىكرد و حمله مىآورد و مردمان چون اين بديدند بگريستند و گفتند : الهى انديشهء ما بر تو مكشوف است كه اين ويرانى از بهر آبادانى است و ما بدانيم كه اين خانه را از نخست نيكوتر برآوريم .\r\n\r\n","description":"","footnote":"","page_name":" 372 ","page_number":410},
  {"content":"\r\n\r\nپس مسئول ايشان با اجابت مقرون شد و خداى عقابى را بگماشت تا فرود شده آن مار را بربود و ببرد . در اين وقت زبير بن عبد المطّلب بگفت :\r\n\r\nبيت\r\n عجبت لما تصوّبت « 1 » العقاب * الى الثّعبان و هى لها اضطراب \r\n و قد كانت يكون لها كشيش « 2 » * و أحيانا يكون لها وثاب \r\n اذا قمنا الى التّأسيس شدّت * تهيّبنا البناء و قد تهاب \r\n فلمّا ان خشينا الرّجز « 3 » جاءت * عقاب تتلئب « 4 » لها انتصاب « 5 » \r\n فضمّتها اليها ثمّ خلّت * لنا البنيان ليس له حجاب \r\n فقمنا حاشدين « 6 » الى بناء * لنا منه القواعد و التّراب \r\n غداة نرفع التّأسيس منه * و ليس على مسوّينا تباب « 7 » \r\n اعزّ به المليك بنى لؤىّ * فليس لاصله منهم ذهاب \r\n و قد حشدت هناك بنو عدىّ « 8 » * و مرّة « 9 » قد تقدّمها كلاب « 10 » \r\n فبوّأنا المليك بذاك عزّا * و عند اللّه يلتمس الثّواب \r\nپس مردمان دل قوى كردند و در هدم خانه يك جهت شدند ، در اين نوبت اول كس ابو وهب ابن عمرو بن عايذ بن عبد بن عمران بن مخزوم بود كه پيش شد و سنگى برگرفت كه به يك سوى افكند آن سنگ از دست وى جستن كرد و در جاى خود قرار گرفت ، پس أبو وهب فرياد برآورد كه اى مردم قريش :\r\nلا تدخلوا فى بنيانها من كسبكم الّا طيّبا لا يدخل فيها مهر بغى و لا بيع ربا و لا مظلمة احد من النّاس .\r\nيعنى : آن كس كه زناكار و رباخوار باشد و ذمّتش مشغول حق مردمان باشد در اين بنا درنمىآيد .\r\nدر اين وقت رأى زدند و شقّ باب را از بهر بنى عبد مناف و بنى زهره نهادند ، و\r\n\r\n\r\n","description":"","footnote":"\r\n( 1 ) . صوب : فرود آمدن باران ، صاب يا تصوب لغتى از آن است .\r\n( 2 ) . كشيش : بانك افعى را گويند كه وقت حمله كردن از دهان او بر آيد .\r\n( 3 ) . رجز : عذاب .\r\n( 4 ) . ايلتباب : راست شدن .\r\n( 5 ) . انتصاب : برپاىخاستن .\r\n( 6 ) . حشد : جماعت .\r\n( 7 ) . تباب : به معنى هلاك و زيان است .\r\n( 8 ) . بنى عدى ، مرّه و كلاب سه قبيلهء معروفند از عرب .\r\n( 9 ) . بنى عدى ، مرّه و كلاب سه قبيلهء معروفند از عرب .\r\n( 10 ) . بنى عدى ، مرّه و كلاب سه قبيلهء معروفند از عرب .\r\n","page_name":" 373 ","page_number":411},
  {"content":"\r\n\r\nما بين ركن اسود و ركن يمانى را بر بنى مخزوم مقرّر داشتند ، و جماعتى از قريش را با ايشان همدست كردند و ظهر كعبه را بر بنى جمح و بنى سهم فرزندان عمرو بن هصيص بن كعب بن لؤىّ مسلم داشتند و شق حجر و حطيم را بر بنى عبد الدّار بن قصىّ و بنى اسد بن عبد العزّى بن قصىّ و بنى عدىّ بن كعب [ بن 
  ] لؤىّ گذاشتند تا خرابى حايط را به پاى برند .\r\nهم در اين نوبت وليد بن مغيره پيش شد و تبر بگرفت و گفت : الهى ، تو مىدانى كه قصد ما جز خير نباشد . و لختى از ديوار را فرود آورد . مردم قريش هم آن روز او را يارى نكردند و گفتند : اگر امشب بلائى از بهر وليد باديد نيامد ما فردا از بامداد از پى هدم كمر بنديم .\r\nچون آن شب وليد را آفتى نرسيد و بامدادان به كار هدم ايستاد ، مردمان دل قوى كردند و هر كس آلتى بگرفت و آن ديوارها را همى خراب كردند ، و چون يك بالاى مرد زمين را حفر كردند به بنيان ابراهيم خليل عليه السّلام رسيدند و بناى آن حضرت را طول سى ( 30 ) ذراع ، و عرض بيست و چهار ( 24 ) ذراع ، و ارتفاع نه ( 9 ) ذراع بود .\r\nبالجمله قريش بنيان ابراهيم را از سنگهاى سبز يافتند كه سخت درهم نشانده بودند يك تن از قريش آن حديد را كه در دست داشت در ثلمهء يكى از سنگها فرو برده جنبش داد ، چون سنگ از جاى جنبش كرد زلزله در اركان مكّه درافتاد ، لاجرم دانستند كه بايد از اساس ابراهيم برنگذرند و در تحت ركن نگاشته‌اى به خط سريانى يافتند كه كس از قريش ندانست خواندن ، پس مردى از يهود آوردند تا از بهر ايشان قرائت كرد بدين كلمات بود :\r\nأنّا اللّه ذو بكّة خلقتها يوم خلقت السّماوات و الارض و صوّرت الشّمس و القمر . « 1 »\r\n\r\n\r\n","description":"","footnote":"\r\n( 1 ) . ادامهء نوشته چنين است :\r\nو حففتها بسبعة املاك حنفاء ، لا تزول حتّى يزول أخشباها ، مبارك لاهلها فى السماء و اللّبن .\r\nيعنى و گرد برگرد مكّه هفت فرشته مقرّب بيافريدم و ايشان را به حفظ آن موكّل كردم ، تا قيامت هرگز مكه خراب نگردد و دشمن بر آن ظفر نيابد .\r\nو ديگر چنين گويند كه : در مقام ابراهيم ( ع ) نوشته ديگر بيافتند ، در آن نوشته بود :\r\nمكّة بيت اللّه الحرام ، يأتيها رزقها من ثلثة سبل ، لا يحلّها أوّل من اهلها يعنى : اين مكّه است كه در روى خانهء خداست و از سه گوشه طعام بدان جايگاه آوردند ، يعنى از شام و مصر و يمن ، و زمين آن حرام است يعنى در آن جنايت روا نباشد و هر كس كه به وى درآيد بر وى -\r\n","page_name":" 374 ","page_number":412},
  {"content":"\r\n\r\nيعنى : منم خداوند صاحب مكه ، آفريدم آن را روزى كه آفريدم آسمانها و زمين را و مصور كردم آفتاب و ماه را .\r\nمع القصه : مردم آن قبايل احجار حاضر كردند و بنيان كعبه را بر زبر اساس ابراهيم نهاده برآوردند تا بدانجا كه حجر الاسود را بايد نصب كرد . در اين هنگام مخاصمت در ميان قبايل افتاد و هر كس همىخواست خويشتن ركن را نصب بدارد و كار از قيل و قال به قتال انجاميد و هر قبيله كار جنگ راست كرد . بنو عبد الدّار ، قدحى از خون سرشار كرده بياوردند و بنو عدىّ با ايشان عقد معاهده راست كردند و دست در جفنه « 1 » خون فرو برده سخن بر آن نهادند كه تا جان در تن دارند نصب حجر را با ديگران نگذارند .\r\nچهار روزگار بدين گونه رفت ، روز پنجم بزرگان قريش شورى افكندند از ميانه ابو اميّة بن المغيرة بن عبد اللّه بن عمر بن مخزوم كه سال از تمامت مردان قريش افزون داشت گفت : اى مردم ، اين جنگ و جوش را بگذاريد و كار بر آن نهيد كه هر كس نخست از باب بنى شيبه درآيد در ميان شما حكومت كند . تمامت قبايل سخن بر اين نهادند و بر اين گفته پيمان دادند .\r\nپس نخستين پيغمبر صلّى اللّه عليه و آله بود كه از دروازهء بنى شيبه درآمد و بزرگان قريش متّفق الكلمه گفتند : ما بدانچه محمّد امين گويد رضا دهيم ، و قصّهء خويش را به نزد آن حضرت مكشوف داشتند . رسول خداى صلّى اللّه عليه و آله را ردائى از قصب بر دوش بود آن را به زير آورد و بگسترد و حجر را در ميان آن نهاد و فرمود از چهار بهرهء قريش چهار تن پيش شود و چهار جانب آن ردا را گرفته حمل دهد تا هيچ قبيله‌اى بىنصيب نباشد ، پس [ از 
  ] قبيلهء عبد شمس ، عتبة بن ربيعه را اختيار كردند و [ از قبيلهء 
  ] بنى اسد بن عبد العزّى ، اسود بن المطّلب را برگزيدند و [ از 
  ] بنى مخزوم ، ابو حذيفة بن المغيره را گزيده داشتند ؛ و از بنى سهم ، قيس بن عدىّ را معين كردند و اين چهار تن چهار\r\n\r\n\r\n","description":"","footnote":"\r\n- واجب است كه احرام بند و طواف خانه بگزارد .\r\nو ديگر نوشته‌اى بيافتند به چهل ( 40 ) سال پيش از آنكه وحى به پيغمبر ما آمدى و در آن نوشته بود : من يزرع خيرا يحصد غبطة و من يزرع شرّا يحصه ندامة .\r\nيعنى : هر كه نيكى كارد هرآينه خرّمى بدرود و هر كه بدى كارد هرآينه ندامت بدرود . ( سيرت رسول اللّه ، ج 1 ، ص 176 - 177 ) .\r\n( 1 ) . جفنه : كاسهء بزرگ .\r\n","page_name":" 375 ","page_number":413},
  {"content":"\r\n\r\nجانب آن ردا را گرفته تا بدانجا كه بايست حمل دادند .\r\nآنگاه پيغمبر صلّى اللّه عليه و آله به دست مبارك حجر را برگرفت و در جاى خود نهاد و سخن كوتاه گشت ، و ديوار كعبه را همىبرآوردند تا به شانزده ( 16 ) ذراع برسيد و پيغمبر صلّى اللّه عليه و آله ايشان را اعانت مىفرمود ، اما قريش سنگها را در پيش جامه نهاده حمل مىدادند و عورت ايشان مكشوف مىگشت . عباس با پيغمبر صلّى اللّه عليه و آله عرض كرد كه :\r\nشأن تو در اين كار چيست ؟ فرمود : نهيت ان امشى عريانا عباس اين سخن را تا آنگاه كه بعثت آن حضرت ظاهر نبود مخفى مىداشت .\r\nبالجمله چون ديوار بدانجا رسيد كه بايد سقف برنهاد ، از بهر چوب بيچاره ماندند ، چه در مكه چوب اندك بود ، در اين وقت چنان افتاد كه نجاشى خواست تا در شام بنيان كليسائى كند ، پس سفينه‌اى از چوب حمل كرد و با چند تن از چوب‌تراشان به سوى شام گسيل نمود و زر و سيمى كه لايق آن كار بود هم بفرستاد ، از قضا صرصرى « 1 » عاصف برخاست و لجام آن كشتى بستد و در كنار ساحل جده در وحل « 2 » بنشاند ابو طالب و بزرگان قريش اين بشنيدند و بدانجا شدند تا آن چوب‌ها را از بهر خانهء كعبه خريدارى كنند .\r\nمردم نجاشى گفتند : ما بىاجازت نتوانيم اين كار كرد . پس نامه به نجاشى كردند و او را از قصه آگهى دادند ، نجاشى فرمود كه : من آن چوب و زر و سيم را در راه مكه نهادم ، با قريش بگذاريد كه آن خانه را به پايان برند .\r\nچون اين خبر با قريش آمد شاد شدند و آن چوب‌ها را به مكه آوردند و به اندازهء سقف خانه يافتند و آن سقف را بر شش ستون نهاده كار به پاى بردند و امروز آن خانه هم بر آن اساس است و اگر وقتى به دست حجاج يا ديگر كسان خللى پذيرفته در جاى خود مذكور خواهد شد . و رسول خداى صلّى اللّه عليه و آله خبر داده كه آن خانه مبارك عاقبت بدست مردم حبشه خراب خواهد شد ؛ و ديگر آبادى نخواهد يافت ، چنان كه از اين كلمات معلوم شود : قال رسول اللّه صلّى اللّه عليه و آله تجيء الحبشة فيخرّبونه خرابا لا يعمر بعد ذلك ابدا .\r\n\r\n\r\n","description":"","footnote":"\r\n( 1 ) . صرصر : باد تند\r\n( 2 ) . وحل : گل\r\n","page_name":" 376 ","page_number":414},
  {"content":"\r\n\r\n\r\nجلوس اياس در مملكت حيره شش هزار و دويست و دو سال بعد از هبوط آدم عليه السّلام بود\r\n« 1 » اياس بن قبيضه از جماعت بنى حنظله است و از قبيله طى باشد يكى از بزرگان عرب بود و او خسرو پرويز را آنگاه كه به سوى روم مىگريخت اعانت بسيار كرد ، - چنان كه مذكور شد - لا جرم چون خسرو به تخت پادشاهى جاى كرد ، حق اياس بشناخت و او را گرامى همىداشت و آنگاه كه نعمان بن منذر را به قتل آورد اياس را لشكر بداد تا اموال و اثقال نعمان را از مردم عرب مأخوذ دارد . و تفصيل اين جمله در قصه خسرو پرويز مرقوم گشت .\r\nمع الحديث بعد از نعمان بن منذر ، اياس به فرمان خسرو پادشاهى حيره يافت و همه‌ساله خراج مملكت به درگاه پادشاه ايران فرستاد و مدت پادشاهى او نه ( 9 ) سال بود .\r\n\r\n\r\n","description":"","footnote":"\r\n( 1 ) . برابر صفحهء 550 جلد دوم از كتاب اول چاپ سنگى .\r\n","page_name":" 377 ","page_number":415},
  {"content":"\r\n . \r\n","description":"","footnote":"","page_name":" 378 ","page_number":416},
  {"content":"\r\n\r\n\r\nاز بعثت تا هجرت\r\n\r\n","description":"","footnote":"","page_name":" 379 ","page_number":417},
  {"content":"\r\n . \r\n","description":"","footnote":"","page_name":" 380 ","page_number":418},
  {"content":"\r\n\r\n\r\nظهور آثار بعثت پيغمبر آخر زمان صلّى اللّه عليه و آله شش هزار و دويست و دو سال بعد از هبوط آدم عليه السّلام بود\r\n« 1 » در مقدمات بعثت نبىّ ابطحى عليه السّلام از ذكر مقدمه‌اى چند گزير نباشد . معلوم باد كه لفظ نبى بر چند معنى بود و اينجا مقصود آن است كه مرقوم مىشود .\r\n\r\nمعنى نبى\r\nهمانا نبى خبردهنده را گويند و اين لفظ مأخوذ از نبأ باشد كه به معنى خبر است ، اما در اصطلاح شريعت : نبى آن كس است كه از خداى برانگيخته بود و از سوى خدا خبردهنده باشد بىواسطه يكى از مردمان ؛ اما اگر ملكى واسطه بود زيانى نباشد .\r\nو حكماى اسلام از بهر نبى سه صفت نهند :\r\nنخست آنكه از شدّت اتصال به مبادى عاليه بىتعليم و تعلّم از اخبار غيب اخبار كند ؛\r\nو ديگر آنكه هيولاى عالم در قبول صور مختلفه تابع نفس او بود ، و او را در همهء عالم آن حكومت بود كه در خويشتن است كه گوئى همهء عالم بدن او باشد ؛\r\nسيم : آنكه ملائكه مشهود او باشند و كلام خداى را بر طريقت وحى اصغاء فرمايد .\r\n\r\n\r\n","description":"","footnote":"\r\n( 1 ) . برابر صفحهء 550 چاپ سنگى . جلد دوم از كتاب اول .\r\n","page_name":" 381 ","page_number":419},
  {"content":"\r\n\r\nو عرفاى حقّه : نبى آن كس را دانند كه القاى وحى به دو شود و از ذات و صفات و اسماء و اخبار الهى خبردهنده بود ، پس اگر با سياستى است شريعتى است و اگر نه تعريفى باشد و آنگاه كه نبى مبعوث بود به القاى ديگر كسان رسولش خوانند و او مردمان را به كمالى كه در حضرت علميّت براى ايشان مقرّر شده به اقتضاى استعدادات اعيان ثابته ايشان بركشاند ، خواه آن كمالى بود و خواه جز آن باشد .\r\nاما رسول به معنى پيغامبر است و قومى رسول را آن نبى دانند كه صاحب كتاب و ناسخ شريعتى شود ؛ و جماعتى نبىّ مرسل آن را دانند كه جبرئيلش القاى وحى الهى كند ، خواه كتابى و صحيفه‌اى بود و خواه نباشد . و گروهى نبىّ غير مرسل آن كس را دانند كه به خواب راست به دعوت قومى انگيخته شود و طايفه‌اى در معنى رسول و نبىّ جدائى ندانند .\r\n\r\nمعنى اولو العزم\r\nاما اولو العزم به معنى صاحب عزم است و جمعى جمله پيغمبران را اولو العزم دانند جز يونس عليه السّلام را . و گروهى انبياى الو العزم آنان را دانند كه شريعتى نهاده‌اند ، و برخى گويند : الو العزم آن انبيا باشند كه بعد از تبليغ رسالت مأمور به قتال و جهادند و در درجهء خاتميّت از همهء اين درجات پيغمبرى برتر بود و آن خاص پيغمبر آخر الزّمان است .\r\n\r\nوحى و الهام\r\nاما وحى به معنى القا باشد و گاهى روح گويند و از آن وحى خواهند و از اينجا است كه جبرئيل را روح الامين خوانند ؛ زيرا كه جز او هيچ فرشته‌اى وحى بر پيغمبران نياورد .\r\nاما الهام به معنى تلقين باشد و آن از جانب خداى القائى است كه در قلب جاى كند و گروهى بر آنند كه فرق ميان وحى و الهام آن است كه وحى به واسطهء فرشته آيد و الهام بىواسطه باشد . از اينجاست كه احاديث قدسيّه را با اينكه كلام خدا\r\n\r\n","description":"","footnote":"","page_name":" 382 ","page_number":420},
  {"content":"\r\n\r\nباشد وحى و قرآن نخوانند .\r\nو هم وحى بر چند گونه است :\r\nنخست : خوابهاى راست باشد .\r\nدوم : آنكه جبرئيل در دل انبيا القا كند بىآنكه او را ديدار كنند .\r\nسيم : آنكه جبرئيل به صورت يكى از مردمان درآمده القاى وحى فرمايد ، چنان كه گاهى به صورت دحيهء كلبى « 1 » بر رسول خداى صلّى اللّه عليه و آله در مىآمد و وقت بود كه بعضى او را ديدار مىكردند .\r\nچهارم : آنكه بانگى از غيب مىشنيده‌اند و گوينده پديد نبود ، چنان كه بر رسول اللّه وقتى مانند بانگ درائى مىرسيد و اين اشدّ صور وحى بود ، چه در اين وقت اگر آن حضرت بر مركبى بودى هر دو دست آن باره « 2 » بخميدى و اگر بر كسى تكيه داشتى بيم شكستن اعضاى آن كس رفتى .\r\nپنجم : آنكه جبرئيل به صورت اصلى خود ظاهر شدى و وحى بگذاشتى .\r\nششم : آنكه جبرئيل در آسمان وحى آوردى ، چنان كه در معراج رسول خداى صلّى اللّه عليه و آله را بود .\r\nهفتم : آنكه خداى بىواسطهء غيرى با نبى سخن كردى ، چنان كه در كوه طور ، موسى عليه السّلام را بود و در شب معراج پيغمبر صلّى اللّه عليه و آله را افتاد و عن قريب مذكور خواهد شد .\r\nهشتم : آنكه خداى بىواسطه حجاب سخن فرمودى و اين خاص از بهر پيغمبر زمان بود چنان كه هم در قصّهء معراج مرقوم خواهد شد .\r\n\r\nمعنى ناموس\r\nبالجمله اين جهان را از انبيا گزير نيست ؛ زيرا كه عقل مردم را آن كفايت نباشد كه\r\n\r\n\r\n","description":"","footnote":"\r\n( 1 ) . مراد : دحية بن حليفة الكلبى است .\r\n( 2 ) . اسب و غير آن از حيوانات .\r\n","page_name":" 383 ","page_number":421},
  {"content":"\r\n\r\nبىمدد انبيا و معونت پيغمبران عنايت هدايت توانند يافت ؛ و اين انبيا را صاحب ناموس خوانند ؛ و ناموس به معنى تدبير سياست است ، پس شريعت را كه ناموس الهى خوانند ، ناموس اكبر باشد ، چه اندر وى سياست سياسات است . و غرض از شريعت كار به عدل كردن و راه به وسط بردن است ، چه نيكوئيها همه در عدل است و خيرات و مبرّات و از يكى ستدن و به ديگرى دادن ، و ميانه روى كردن همه از عدل باديد آيد . و اين عدل در اين جهان سبب بقاى مردمان گردد و در آن جهان دستگير نفوس باقيه شود .\r\nو انبيا كه از يك سوى اتّصال به مبادى عاليه و اطلاع بر حقايق اشياء و امور مغيبه دارند و از سوى ديگر به ارتباط مادّه و صورت با مردمان انباز باشد ، طريق عبادت كه مقصود آفرينش هم اوست بنمايند و گفتار و كردار ايشان سند قول و فعل مردمان باشد .\r\n\r\nعصمت\r\nو اين جماعت انبيا بايد كه از گناه اندك و بسيار و سهو و نسيان معصوم باشند و گرد هيچ خطا بر دامن عصمت ايشان فرود نشود ، چه اگر از نبى به سهو يا به عمد خطائى رود مردمان بايد مطابعت وى كنند و اگر نه او را به منع و زجر از عصيان بازدارند و هيچ‌يك از اين نزديك عقل روا نباشد و اين انبيا به معجزه شناخته شوند .\r\n\r\nمعنى معجزه و خرق عادت\r\nو معجزه خارق عادت است ، مقرون به تحدّى با عدم معارضه ، و خرق عادت اثبات يا نفى امرى است كه عادت جارى نشده باشد ؛ و مراد از مقارنت تحدّى آن است كه وقوع معجزه مقارن و مطابق دعوى باشد ؛ و غرض از عدم معارضه آن است كه ديگران به مثل آن نتوانند آورد تا از جمله سحر و شعبده شمرده نشود . و جز اين را معجزه نخوانند ، چه تواند بود كه نفوس احداث امور غريبه كنند به\r\n\r\n","description":"","footnote":"","page_name":" 384 ","page_number":422},
  {"content":"\r\n\r\nاستعانت ادوات مخصوصه ، پس آن « سحر » باشد و اگر به قوت بعضى از روحانيات كارى شگفت آرند آن « عزايم » بود و اگر به قوت اجرام فلكيه باشد آن را « دعوت كواكب » خوانند و اگر به امتزاج قواى سماويّه و ارضيّه باشد آن را « طلسمات » گويند ؛ و اگر به خواص عنصريّه باشد آن را « نير نجات » نامند ، و اگر به نسبت علوم رياضيّه باشد آن را « حيل » خوانند . و هيچ‌يك از اين جمله معجزه نتواند بود .\r\nاما اگر اين خرق عادت از انبيا صادر شود ، « معجزه » نام دارد و چون از ائمه و اولياء پديد گردد « كرامت » خوانند .\r\n\r\n[ در تعداد انبياء 
  ]\r\nو در تعداد انبيا روايت بسيار است به روايتى صد و بيست و چهار هزارند و از اين جمله سيصد و سيزده ( 313 ) تن مرسل بودند .\r\nو به روايتى هشت هزارند و از ايشان چهار هزار ( 4000 ) تن بنى اسرائيل ، و چهار هزار تن در امم مختلفه بودند ، و به روايتى هزار ( 1000 ) تن بوده‌اند و نام بيست و هشت ( 28 ) تن از جمله انبيا در قرآن مجيد مذكور است - و نگارندهء اين كتاب مبارك ذكر انبيا را چه آنان كه در قرآن مذكورند چه آن جماعت كه در كتب امم مختلفه مسطور هر يك را در جاى خود مرقوم داشت - و امروز در نزد هيچ امّتى و طايفه‌اى نامى و حديثى از انبيا زياده بر آنچه نگاشته آمد به دست نيست .\r\n\r\nفضيلت پيغمبر صلّى اللّه عليه و آله بر ساير انبياء\r\nبالجمله علماى اسلام ، به اتّفاق خاتم الأنبياء را از ديگر پيغمبران افضل و اشرف دانند و آن حضرت بر سپيدى و سياهى و پست و بلند و جنّ و انس و ملائكه و تمامت آفرينش مبعوث بود و از جملهء فريشتگان مقرّب برترى داشت ، و از پس او ابراهيم عليه السّلام بر ديگر پيغمبران فزونى دارد .\r\nاكنون بر سر داستان شويم و آن مردم كه قبل از بعثت خبر از نبوت رسول خداى\r\n\r\n","description":"","footnote":"","page_name":" 385 ","page_number":423},
  {"content":"\r\n\r\nصلّى اللّه عليه و آله كردند بنمائيم .\r\n\r\n[ خبر نبوت پيامبر اسلام 
  ]\r\nهمانا جماعت قريش هر سال يك روز عيد همىكردند و آن روز به نزديك بتى از اصنام خود اعتكاف كرده ، قربانى همىنمودند و گرد آن بت طواف كردند ، در عيد گاهى چنان افتاد كه ورقه بن نوفل بن اسد بن عبد العزّى بن قصىّ بن كلاب بن مرّة بن كعب بن لؤىّ كه پسر عم خديجه عليها السّلام است و ديگر عبيد اللّه بن جحش بن رياب بن يعمر بن صبرة بن مرّة بن كثير بن غنم بن دودان بن اسد بن خزيمه و مادر اين عبيد اللّه ، اميمه دختر عبد المطّلب بود ، و ديگر عثمان الحويرث بن اسد بن عبد العزّى بن قصىّ ، و ديگر زيد بن عمرو بن نفيل بن عبد العزّى بن عبد اللّه بن قرط بن رياح بن رزاح بن عدىّ بن كعب بن لؤىّ اين چهار تن از ميان مردمان به يك سوى شدند و با يكديگر گفتند كه : اين خطائى بس عظيم است كه ما دين پدر خويشتن ابراهيم خليل عليه السّلام را گذاشته‌ايم و سنگى را ستايش و نيايش كنيم كه نه شنوا باشد و نه بينا باشد و نه سود تواند آورد و نه زيان تواند كرد ، هم‌اكنون بايد در فحص دين حنيفيه بود و شريعت ابراهيم عليه السّلام را پيش گرفت ، پس بر اين انديشه تصميم عزم دادند و از بت پرستيدن دل بگردانيدند .\r\nاز ميان ورقة بن نوفل شريعت نصارى گرفت و در كتب آن جماعت فحصى به كمال كرد تا عالمى نحرير گشت ، اما عبيد اللّه بن جحش همچنان در حيرت بماند تا آنگاه كه پيغمبر آخر زمان بعثت يافت ، پس بدان حضرت ايمان آورد ؛ و امّ حبيبه دختر ابو سفيان كه در حبالهء نكاح او بود نيز مسلمان گشت ؛ و آنگاه كه مسلمانان چنان كه مذكور خواهد شد به اراضى حبشه هجرت كردند ، عبيد اللّه نيز امّ حبيبه را برداشت با آن جماعت هجرت كرد و در اراضى حبشه پشت با اسلام كرده كيش نصارى گرفت و هم در آن اراضى هلاك شد ، از پس او خاتم الانبياء صلّى اللّه عليه و آله امّ حبيبه را به حبالهء نكاح درآورد ، چنان كه در جاى خود مذكور خواهد شد .\r\nاما عثمان بن الحويرث به سوى قسطنطنيه سفر كرد و در آنجا كيش نصارى\r\n\r\n","description":"","footnote":"","page_name":" 386 ","page_number":424},
  {"content":"\r\n\r\nگرفت و در حضرت هراقليوس « 1 » كه در اين وقت قيصرى روم داشت مكانتى به سزا حاصل كرد . اما زيد بن عمرو بن نفيل پرستش اصنام را ترك بگفت و از روش ايشان و عادت موءوده « 2 » كه مذكور شد روى برتافت و شعرى چند بگفت كه اين از آن جمله است :\r\n\r\n[ بيت 
  ]\r\n أربّا واحدا ام الف ربّ * ادين اذا تقسّمت الامور \r\n عزلت اللّات و العزّى جميعا * كذلك يفعل الجلد الصّبور \r\n فلا غنما ادين و كان ربّا * لنا فى الدّهر اذ حلمى يسير \r\n و لكن اعبد الرّحمن ربّى * ليغفر ذنبى الرّبّ الغفور \r\nبالجمله زيد بن عمرو بن نفيل در طلب دين ابراهيم خليل استوار شد و پشت بر ديوار كعبه همىنهاد و گفت : اى جماعت قريش . و الّذى نفس زيد بن عمرو بن نفيل بيده ما أصبح منكم احد على دين ابراهيم غيرى ، يعنى : قسم به خداى كه هيچ‌كس از شما جز من بر دين ابراهيم نيست . و گاه مىگفت : الهى اگر مىدانستم كدام آئين نزد تو پسنديده‌تر است بدان روش ترا عبادت مىكردم ، اما نمىدانم « 3 » . آنگاه به سجده مىرفت و بر كف دست خويش سجده مىكرد و از پس روزى چند تصميم عزم داد كه در امصار و بلاد سفر كند و شريعت ابراهيم را بياموزد . و صفيّه زن او كه دختر عبد اللّه بن عباد خضرمى بود كه نسبت به آل كنده مىرساند ، چون انديشهء شوهر را بدانست به نزديك عم او خطّاب بن نفيل آمد و او را آگهى داد . و خطّاب برادرزادهء خود را از سفر منع همىكرد چندان‌كه زيد انديشهء خويش را آشكار همىفرمود و مردم را بر بت پرستيدن شنعت همىفرستاد و گاهگاه در برابر كعبه بايستاد و گفت : لبّيك حقّا حقّا تعبّدا و رقّا عذت بما عاذ به ابراهيم . چون خطّاب اينها بدانست زيد را زحمت كرد و او را در كوه حرى بازداشت ، و يكى از سفهاى قريش را بر او بگماشت كه راهش به كعبه نگذارد ؛ و زيد ديگر نتوانست به كعبه آمد و اگر به\r\n\r\n\r\n","description":"","footnote":"\r\n( 1 ) . در بيشتر منابع : هر كل يا هرقل ؛ و نام اصلى او هراكليوس است .\r\n( 2 ) . موءوده : زنده به گور شد .\r\n( 3 ) . اللّهمّ لو انّى اعلم اىّ الوجوه أحبّ إليك عبدتك به و لكنّى لا أعلمه ( سيرت رسول اللّه ، 1 / 200 ) .\r\n","page_name":" 387 ","page_number":425},
  {"content":"\r\n\r\nنهانى وقتى خويشتن را به كعبه درانداخت و خطّاب آگاه شد عقاب و عتابش فرمود .\r\nعاقبت الامر زيد اين رجز بخواند و از مكه سفر كرد :\r\n لا همّ أنّى محرم لا حلّه * و انّ بيتى اوسط المحلّة \r\nعند الصّفا ليس بذى مضلّه\r\n\r\n[ خبر دادن احبار از پيغمبر آخر زمان 
  ]\r\nبالجمله زيد نخست بسوى جزيره و موصل كوچ داد و از آنجا به اراضى شام عبور كرد و به نزديك راهبى شد و از دين حنيفيه سؤال كرد . راهب گفت : از دينى سؤال مىكنى كه تو امروز يك تنه حمل آن نتوانى كرد ، لكن آگاه باش كه در شهر تو پيغمبرى باديد شده كه هم‌اكنون زمان بعثت اوست و او بر دين ابراهيم مبعوث شده . زيد چون اين بشنيد راه مكه پيش گرفت و چون در اراضى بنى لخم آمد ، جمعى بر او تاختند و او را بكشتند . ورقة بن نوفل چون اين بشنيد بگريست و اين شعرها بگفت :\r\n رشدت و انعمت ابن عمرو و إنّما * نجنّبت تنّورا من النّار حاميا « 1 » \r\n بدينك ربا ليس ربّ كمثله * و تركك اوثان الطّواغى كماهيا \r\n و ادراكك الدّين الّذى قد طلبته * و لم تك عن توحيد ربّك ساهيا \r\n فاصبحت فى دار كريم مقامها * تعلّل « 2 » فيها بالكرامة لاهيا \r\n تلاقى خليل اللّه فيها و لم تكن * من النّاس جبّارا الى النّار هاويا « 3 » \r\n و قد يدرك الانسان رحمة ربّه * و لو كان تحت الارض سبعين واديا \r\nروزى دختر سعيد بن زيد بن عمرو نفيل و پسر عمّ زيد و عمر بن خطّاب از رسول خداى صلّى اللّه عليه و آله از حال زيد سؤال كردند كه آيا آمرزيده است او ؟ قال : نعم ، فانّه يبعث امّة وحده . يعنى : او يك تنه شريعتى داشت .\r\nديگر وقتى چنان افتاد كه در بلدهء مدينه در انجمن بنى عبد الاشهل ، يكى از احبار يهود حديث قيامت مىكرد و بر صدق اين سخن گفت : پيغمبرى از حرم مبعوث\r\n\r\n\r\n","description":"","footnote":"\r\n( 1 ) . حمى : سوزان شدن و سخت گرم شدن .\r\n( 2 ) . علل : به تحريك دوباره خوردن آب .\r\n( 3 ) . هوىّ : فرو افتادن به مغاكى .\r\n","page_name":" 388 ","page_number":426},
  {"content":"\r\n\r\nخواهد شد ، گفتند : آن پيغمبر چه وقت آشكار شود ؟ روى با سلمهء انصارى كرد كه در آن مجلس حاضر بود و گفت : اگر اين غلام زندگانى يابد ادراك خدمت او خواهيد كرد . سلمه چون اين بشنيد همه شب انتظار برد تا آن حضرت را دريافت و به دو ايمان آورد ، اما آن عالم يهود همچنان كيش خويش مىداشت . پس سلمه او را ملامت كرد كه تو خود از وى اخبار كردى اكنون انكار چيست ؟ ! گفت : وى آن كس نباشد كه من گفته‌ام .\r\nو ديگر عاصم بن عمرو انصارى گويد كه : قبل از بعثت پيغمبر ، اهل كتاب ما را بيم مىدادند كه زود باشد پيغمبرى مبعوث گردد و ما مطابعت او كرده منازعت خويش را با شما به پاى بريم . و چون آن حضرت مبعوث گشت و خبر دعوت او پراكنده شد ، مردم ما ايمان آوردند و ايشان همچنان در كفر بماندند .\r\nو ديگر يكى از احبار يهود دو سال قبل از بعثت به ميان بنى قريظه و بنى ذهل آمد و در ميان ايشان مريض شده چون خواست از جهان بگذرد گفت : اى قوم ، من از اين روى به مدينه آمدم و در ميان شما اقامت جستم كه معلوم داشته‌ام كه پيغمبرى مبعوث خواهد شد و اين بلده دار هجرت او خواهد بود و خواستم تا ادراك خدمت او كنم ؛ اكنون كه بدين سعادت مساعدت نيافتم شما را وصيّت مىكنم كه چون خبر او را شنيديد بىتوانى به دو ايمان آوريد . لا جرم چون رسول خداى صلّى اللّه عليه و آله بنى قريظه را محاصر نمود - چنان كه مذكور خواهد شد - جمعى از بنى قريظه و بنى ذهل از حصار بيرون شده به نبوّت آن حضرت اقرار دادند .\r\nو ديگر طلحة بن عبيد اللّه روزى در بازار بصره با راهبى بازخورد و او را يافت كه فحص حال مردم مكّه همىكند ، طلحه پيش شد و گفت : اينك من يكى از مردم مكه‌ام . راهب فرمود آيا احمد در مكه دعوت خويش آشكار كرده است ؟ طلحه گفت : كدام احمد ؟ فرمود : پسر عبد اللّه بن عبد المطّلب ، همانا در اين ماه مبعوث خواهد شد و خاتم پيغمبران است و به زمينى هجرت كند كه سنگهاى آن سياه است و نخلستان فراوان دارد . طلحه چون اين بشنيد به مكه آمد و خبر بعثت آن حضرت را بدانست و ايمان آورد .\r\nو ديگر روزى ابو هريره و گروهى از بنى خثعم در نزد بتى نشسته داورى مىكردند ناگاه ندائى در رسيد كه : اى مردمان كه تن و اندام داريد و داورى نزد بتان مىگذاريد ،\r\n\r\n","description":"","footnote":"","page_name":" 389 ","page_number":427},
  {"content":"\r\n\r\nاز آنچه كه من بينم و دانم بىخبريد ، چه آن روشنائى بينم كه تيرگى شام بزدايد و آن فروغ پيغمبرى است از بنى هاشم كه نبوّت خويش در مدينه آشكار كند و كفر را به اسلام بدل سازد و خدايش گرامى دارد كه پيشوائى شايسته است و چندان آن هاتف ببود كه مردمان اين سخن از بر كردند ، و چون متفرّق شدند ، خبر دعوت آن حضرت بشنيدند .\r\nو ديگر ابن حواس المقبل قبل از بعثت همىگفت : تركت الخمر و الخمّير و جئت الى البوس و التّموير « 1 » النّبىّ يبعث هذا أوان خروجه يكون مخرجه بمكّة و هذه دار هجرته و هو الضّحوك النّقال يمترى « 2 » بالكسره « 3 » و التّميرات « 4 » و يركب الحمار العارى ، فى عيينه حمرة و بين كتفيه خاتم النّبوّة يضع سيفه على عاتقه « 5 » لا يبالى من لا يبلغ سلطانه منقطع الخفّ « 6 » و الحافر .\r\nو ديگر عبد اللّه بن سلام قبل از بعثت مىگفت : مىشناسيم پيغمبر صلّى اللّه عليه و آله را بهتر از آنكه فرزندان خود را مىشناسيم ، چه صفت او را از كتب مقدّسه معلوم كرده‌ايم .\r\nو ديگر چنان افتاد كه رسول خداى با جامهء سفركنندگان روزى در ابطح سير مىفرمود ، ناگاه دو تن در رسيدند و گفتند : السّلام عليك آن حضرت جواب سلام بازداد ، يكى از ايشان گفت : عجب است كه تا حال كس را نديده‌ام كه جواب سلام داند ، بازداد ، جز تو . آنگاه عرض كرد كه : در اين شهر كسى هست كه احمد نام داشته باشد ؟ آن حضرت فرمود : جز من در اين شهر كس احمد و محمّد نام ندارد .\r\nگفت : آيا تو از اهل مكّه‌اى ؟ فرمود من در مكّه متولد شده‌ام . پس آن مرد از شتر خويش به زير آمد و كتف مبارك آن حضرت را بگشود و خاتم نبوّت را مشاهدت نمود و گفت : شهادت مىدهم كه تو رسول خدائى و عن قريب به گردن زدن قوم مبعوث شوى . آيا تواند شد كه مرا توشه‌اى عنايت كنى ؟ آن حضرت برفت و نان و خرما از بهر او آورد و آن مرد گرفته در جامهء خود بست و با يار خود گفت : شكر\r\n\r\n\r\n","description":"","footnote":"\r\n( 1 ) . المور : اضطراب .\r\n( 2 ) . ميره : طعامى را گويند كه انسان را بكشد از بلدى به بلدى ديگر .\r\n( 3 ) . كسره : پاره‌اى از شكسته ، كنايه از زمان است .\r\n( 4 ) . تمر : خرما ، تمير : مصغّر تمر است .\r\n( 5 ) . عاتق : به معنى كتف است .\r\n( 6 ) . خفّ : از براى شتر به منزل حاضر است از براى ستور ، و مراد آن است كه پادشاهى او مىرسد به جايى كه ستم‌دار و بىستم از آنجا بازمانده است .\r\n","page_name":" 390 ","page_number":428},
  {"content":"\r\n\r\nخداى را كه زنده ماندم تا پيغمبرى براى من توشه آورد . آن حضرت فرمود : اگر ديگر حاجتى دارى بگوى ؟ آن مرد عرض كرد كه : مىخواهم در حق من دعا كنى كه خداى در ميان من و تو آشنائى اندازد . پس پيغمبر او را دعا گفت و او به راه خويش رفت .\r\nو ديگر سراقة بن جعشم با سه تن ديگر وقتى به شام سفر كرد و در راه به كنار راهبى فرود شد . راهب گفت : شما از كدام قبيله‌ايد ؟ گفتند : از جماعت مضر باشيم .\r\nفرمود : زود باشد كه در ميان شما پيغمبرى مبعوث شود كه محمّد نام دارد . ايشان چون مراجعت كردند هر يك پسرى آوردند و بدان طمع كه بلكه او باشد ، ايشان را محمّد نام كردند .\r\nو ديگر غمكلان حميرى در بلدهء بصره با عبد الرّحمن بن عوف گفت : مىخواهى ترا بشارتى دهم كه بهتر از تجارت تو باشد ؟ همانا در ماه گذشته از ميان قوم تو پيغمبرى مبعوث شده و خداى كتابى به دو فرستاده كه نهى مىكند از پرستش بتان ، زود به سوى او بازشتاب . و نامه بدان حضرت نگاشت ، و به عبد الرّحمن سپرد . و چون عبد الرّحمن بازشد و نزديك پيغمبر آمد ، آن حضرت فرمود : ترا از بهر من امانتى و رسالتى بود ؟ عرض كرد ! چنين باشد . و آن نامه بداد و ابلاغ رسالت بكرد .\r\nو ديگر اوس بن حارثة بن ثعلبه سالها از پيش ، خبر بعثت آن حضرت را بداد و مردم را به متابعت او وصيّت نمود . و از اينجاست كه رسول خداى در حق او فرمود كه : خداى رحمت كند اوس را كه مردم را در زمان جاهليت بر نصرت من ترغيب كرد و بر دين حنفيّه مرد .\r\nمع الحديث پيغمبر صلّى اللّه عليه و آله را قبل از بعثت نخست « محمّد يتم » مىخواندند ؛ و آنگاه كه با اموال خديجه روش بازرگانان گرفت ، « محمّد امين » ناميده مىشد ؛ و ذكر اسما و القاب آن حضرت كه كم از هزار نباشد ؛ ان شاء اللّه در كتاب ثانى مرقوم خواهد گشت .\r\n\r\n[ در ذكر صفات پيامبر اسلام صلّى اللّه عليه و آله 
  ]\r\nو بعضى از خلق و خلق آن حضرت قبل از ذكر بعثت نگاشته مىآيد ، همانا :\r\n\r\n","description":"","footnote":"","page_name":" 391 ","page_number":429},
  {"content":"\r\n\r\nرويى چون بدر درخشنده داشت و از مردمان ميانه قد اندك برتر بود ، اما در ميان هر قوم عبور مىفرمود يك سر و گردن بلندتر مىنمود و سر مباركش شگرف بود و مويش نه جعد و نه افتادگى داشت ، و موى سرش را از نرمهء گوش فروتر نمىگذاشت و اگر فروتر شدى ، ميانش را بشكافتى و از دو جانب سر درآويختى ؛ و سفيدى روى مباركش با سرخى آميخته بود ، پيشانى گشاده و ابروان باريك و مقوّس و كشيده داشت .\r\nو به روايتى پيوسته ابرو بود و رگى در پيشانى داشت كه هنگام غضب بر مىشد و بينى باريك و كشيده داشت كه در ميان آن اندك برآمدگى بود ؛ و موى زنخ به انبوه بودش و لبها هموار و نازك و در لب زيرين خالى داشت ، و دهانى به اندازه و دندانهاى سفيد و درخشان و نازك و گشاده بودش .\r\nو به روايتى چون سخن مىكرد ، از ميان دندانهاى مباركش نوى ساطع مىگشت و چنين مىنمود كه دندانهاى گشاده دارد ، و موئى اندك و نازك از سينه تا به ناف داشت و بر زبر پستانها و اطراف شكم او را موى نبود ، و گردن مباركش از صفا و روشنى چنان بود كه گمان بردى از نقره كرده‌اند و اعضاى بدن مباركش ، هم به اندازه و متناسب بود ، و سينه با شكم برابر داشت و ميان هر دو كتف پهن و سر استخوانهاى بندها قوى و بدنى سخت سفيد بودش و ذراع و دوشهايش را نيز موى نبود .\r\nو ساعدها دراز و كفهاى مبارك گشاده ؛ و دست و پايها قوى و انگشتان كشيده ، و بلند و با فروغ داشت ، و ساعد و ساقها كشيده و پرنور بود ، و كفهاى پاى مباركش هنگام وقوف و عبور بر زمين چفسيده « 1 » نمىشد ، و پشت پاى صافى درخشان بود ، اما هنگام عبور كردن قدمهاى مبارك را مانند متكبّران بر زمين نمىكشيد بلكه نيك برمىداشت و مىگذاشت و از يكديگر دور مىنهاد و سر به زير افكنده مىبود ، مانند كسى كه از فراز به نشيب شود ، و با اين همه به وقار و توانى مىرفت .\r\nو چون كسى با او سخن مىكرد به گوشهء چشم نگران نمىگشت بلكه تمام بدن را بر مىتافت و پاسخ مىداد و در بيشتر احوال نگاه به زير مىداشت و بر همه كس به سلام مبادرت مىفرمود ، و فكرتش پيوسته و اندوهش پيوستگى داشت و هرگز از\r\n\r\n\r\n","description":"","footnote":"\r\n( 1 ) . چسبيده\r\n","page_name":" 392 ","page_number":430},
  {"content":"\r\n\r\nفكرى و شغلى خالى نبود ، و جز در احتياج سخن نمىكرد ، و سخن را آشكار و روشن مىفرمود ، و در خوى ، درشتى و غلظت نداشت ، و كس را حقير نمىشمرد و اندك نعمت را عظيم مىداشت ، و هرگز از بهر كارهاى دنيا خشم نمىگرفت . اما چون حق كسى ضايع مىشد ، چنان در غضب مىرفت كه كسش نمىشناخت ، و عرق از پيشانى مباركش به دامن همىچكيد و هيچ كس در برابر غضب آن حضرت پاى نداشت تا اينكه احقاق آن حق فرمايد ، و هرگز به چشم و ابرو اشارت نمىكرد ، بلكه با دست اشارت مىفرمود و در مقام عجب دستهاى مبارك را تافتگى مىداد و گاه دست راست را بر دست چپ مىزد و هرگاه شاد مىشد ديده برهم مىنهاد و اظهار فرح و سرور نمىفرمود ، و بيشتر وقت خندهء آن حضرت به تبسّم بود و كمتر آوازه خنده‌اش ظاهر گشتى .\r\nو در خانهء خويش اوقات خود را سه بهره مىفرمود : يك بهره از عبادت بود ، و بهرهء ديگر را با اهل خويش و زنان داشت ، و بهرهء سيم را كه از بهر خود مىنهاد بر مردمان قسمت مىفرمود : نخست به كار خواص و آنگاه به عوام مىپرداخت و هر كس را به مقدار فضل او در دين برترى و زيادتى مىنهاد . و بسيار مىفرمود : آنچه از من حاضران شنوند به غايبان برسانند ، و حاجت آن مردم را كه خود نتوانند رسانيد مرا آگهى دهند . و هيچ‌كس را بر لغزش و خطاى سخن مؤاخذه نمىفرمود ، و اظهار نفرت و ضجرت « 1 » از مردم نمىكرد و مردمان را دلدارى مىفرمود .\r\nو كريم هر طايفه را بر قوم خود ولايت و حكومت مىداد و از شرّ مردمان بر حذر بود اما با ايشان خوش‌روئى و خوش‌خوئى داشت ، و پيوسته فحص حال اصحاب خويش مىفرمود ، و از مردم غفلت نمىكرد تا مبادا به سوى باطل روند . و در مجلس با ياد خدا مىنشست و با ياد خدا برمىخاست و جاى معيّن از بهر خود در هيچ مجلس نداشت و از اين روش نيز مردم را نهى مىفرمود . و چنان با مردمان مىزيست كه هر كس خود را در نزد او گرامىتر از ديگران مىدانست و با هر كس مىنشست تا او عزم برخاستن نمىكرد برنمىخاست . و هر كه از او حاجتى مىجست اگر ممكن بود روا مىساخت . و در مجلس او بد كس گفته نمىشد ، و آوازها بلند نمىگشت ، و اگر از كسى خطائى مىرفت تذكره نمىساختند و با همه در\r\n\r\n\r\n","description":"","footnote":"\r\n( 1 ) . ضجرت : دلتنگى\r\n","page_name":" 393 ","page_number":431},
  {"content":"\r\n\r\nتواضع و فروتنى بودند . و بر خردسالان رحم مىكردند ، و غريبان را رعايت مىنمودند ، و از زشت مردم تغافل مىفرمودند .\r\nو هرگز اميد كسى از آن حضرت قطع نمىشد ، و با كس مجادله نمىكرد ، و بسيار سخن نمىفرمود ، چيز بىفايده را متعرّض نبود ، و عيب كس نمىگفت و سرزنش كس نمىكرد ، و فحص لغزش مردم نمىفرمود ، و با اين همه مدارا ، چون سخن مىكرد مردمان را قدرت سر برداشتن نبود ، و چون هنگام عجب و شگفتى مىرسيد ، با اهل مجلس در خنده موافقت داشت و بر جسارت مردم عرب صبر مىكرد . چندان‌كه اصحاب آن حضرت يكى از ايشان را با خود به مجلس درمىآوردند تا او سؤال كند و خود مستفاد شوند . و ثنا گفتن آن حضرت را خوش نبود جز اينكه آن كس را احسانى رسيده باشد و سخن كس را قطع نمىكرد مگر اينكه باطلى گويد .\r\nبالجمله در خلق و خلق مانند او نيامد و نخواهد آمد . و هم آن حضرت در خواب چون بيداران مىديد و مىشنيد اگر چه ديده بر هم داشت ، و از پشت سر چنان مىديد كه از پيش روى بيند ؛ و او را سايه نبود ، و در شب تاريك نور رخسارش فروغ داشت ، چندان‌كه مانند مهتاب بر در و ديوار مىتافت ، بدان گونه كه شبى تيره به حجرهء عايشه درآمد و او سوزن ياوه شده « 1 » را به فروغ ديدار آن حضرت بيافت ، و چون در شبان تاريك دست بر مىآورد اصحاب به نور انگشتانش راه مىبردند ، و از هر راه كه آن حضرت مىگذشت از پس دو روز هر كه بدانجا عبور مىكرد عطر او را مىشناخت . و هيچ عطرى با عرق آن حضرت برابر نبود ، و دهان با هر آبى مىآلود معطّر مىگشت .\r\nو چون در آفتاب عبور مىكرد ، ابرى بر سرش سايه‌گستر بود ، و هيچ مرغى از فراز سر آن حضرت پرواز نمىكرد و هرگز بوى بد به مشام او نمىرسيد ، و آب دهان مبارك به هر چه مىافكند بركت مىيافت و بهر مريضى طلى مىكرد شفا مىيافت ، و بهر لغت سخن مىكرد ، و در هفتاد و سه زبان قادر بر نوشتن و خواندن بود ، با اينكه هرگز ننوشت و سخن ملائكه را مىشنيد و هرچه در خاطرها مىگذشت مىدانست . و در تمامت موى زنخ هفده موى سفيد داشت . و از مهر نبوّت ، نورى\r\n\r\n\r\n","description":"","footnote":"\r\n( 1 ) . ياوه شده : يعنى مفقود شده .\r\n","page_name":" 394 ","page_number":432},
  {"content":"\r\n\r\nچون آفتاب درخشان بود و هرگز آن حضرت محتلم نگشت ، و مدفوع او را بوى مشگ بود و كس نمىديد چه زمين درمىبرد .\r\nو هر دابه كه آن حضرت سوار مىشد پير نمىگشت و هيچ‌كس در قوت با او برابر نبود و بر هر سنگ و درخت كه مىگذشت او را نماز مىبردند ، و سلام مىدادند ، و در طفلى گهواره او را ماه مىجنبانيد و مگس و پشه و امثال آن بر آن حضرت نمىنشست ، و هنگام عبور جاى قدم مباركش بر زمين نرم ، رسم نمىشد و گاه بر سنگ سخت مىرفت و نشان پايش رسم مىگشت و با آن همه تواضع مهابتى از آن حضرت در دلها بود كه بر روى مباركش نظر نمىتوانستند كرد .\r\nو مىفرمود : چهار صفت را فرو نگذارم : نشستن بر خاك و با غلامان طعام خوردن و سوارى بر درازگوش و دوشيدن بز بدست خود و پوشيدن پشم و سلام كردن بر اطفال . و آن حضرت را فراش از عبائى بود و بالش پوستى آكنده « 1 » به ليف خرما داشت . شبى آن فراش را دو لايه كردند كه زير بدن مباركش نرم‌تر بود ، بامداد فرمود كه : ديگر چنين مكنيد كه امروز از بهر نماز صبح ديرتر برخاستم ، و روزى سيصد و شصت كرّت مىفرمود : الحمد للّه ربّ العالمين كثيرا على كلّ حال . و از مجلسى بر نمىخاست كه بيست و پنج نوبت كمتر استغفار كرده باشد . و روزى هفتاد بار استغفر اللّه و هفتاد بار أتوب الى اللّه مىفرمود .\r\nو آن حضرت به همه نوع مىنشست جز اينكه هرگز چهار زانو نمىنشست ، و با اهل مجلس مساوى نظر مىافكند و هرگز پاى خود را در نزد اصحاب نمىكشيد و هر كس با او مصاحفه مىكرد دست خود از دست او بازنمىگرفت تا اينكه آن كس دست بكشد ، و چون مردم اين بدانستند دست خود را مىكشيدند ، و آن حضرت مسواك بسيار مىزد و هرگز روى به طرف راست يا چپ كرده طعام نمىخورد ، و هميشه گرسنه و از خداى ترسنده بود ، و چون آب مىآشاميد مىفرمود ، الحمد للّه الّذى سقانا عذبا زلالا و لم يسقنا ملحا اجاجا « 2 » و لم يؤاخذنا بذنوبنا و در قدح شامى آب مىآشاميد ، و هنگام خواب چهار ميل سرمه سنگ در چشم راست و سه ميل در چشم چپ مىكشيد . و نعلين و جامه خود را به دست خود در پى « 3 » مىزد و پارها\r\n\r\n\r\n","description":"","footnote":"\r\n( 1 ) . آكنده به معنى : پر ، مملو\r\n( 2 ) . اجاج : آب شور .\r\n( 3 ) . در پى : پاره‌اى است كه بر جامه و غير آن دوزند ، وصله پينه\r\n","page_name":" 395 ","page_number":433},
  {"content":"\r\n\r\nمىدوخت ، و بر حمار برهنه سوار مىشد و ديگرى را رديف خود مىكرد .\r\nو هنگام قسم لا و استغفر اللّه مىفرمود و سوگند ياد نمىكرد ، و پاى شتر خود را خود مىبست و آب وضو خود حاضر مىكرد و خود خدمت اهل خود مىنمود ، و بعد از طعام ، انگشتان خود را مىليسيد و هر كس از آزاد و بنده او را به ضيافت دعوت مىكرد حاضر مىشد اگر چه به يك پاچهء گوسفند بود ، و هديه را مىپذيرفت ، اگر چه يك جرعه شير بود ؛ و تصدّق نمىگرفت و گاهى از گرسنگى سنگ بر شكم مىبست و هيچ خوردنى را ردّ نمىكرد ، و جامه بيشتر برد يمنى در بر مىنمود و ردا از پشم مىپوشيد و جامه‌هاى درشت و خشن از پنبه و كتان مىآراست ، و پيشتر سفيد مىپوشيد ، و انگشترى در انگشت كوچكترين دست راست مىكرد و بر هر دابه سوار مىشد ، گاه بر زين اسب و گاه بر شتر و گاه بر استر و گاه بر درازگوش مىنشست و گاه با پاى برهنه پياده سير مىفرمود ، و بىردا و بىعمامه از براى تشييع جنازه و عيادت بيماران مىرفت ، و صلهء رحم رعايت مىكرد ، و عذر پذيرنده بود ، و در خورش و پوشش بر بندگان خود فزونى نداشت و هر كه با او بد مىكرد نيك جزا مىداد و اكثر به سوى قبله مىنشست و خود شكار نمىكرد اما گوشت شكار مىخورد و با كسى كه مىنشست زانويش از زانوى او پيشى نمىگرفت .\r\nو هرگز چيزى را كه مكروه مىداشت اظهار نمىفرموده مگر اينكه رنگ مباركش ديگرگون مىشد ، و مردمان بدان فهم مىكردند ، و از همه كس دليرتر و شجاع‌تر بود ، و جواب سؤال سائل را مكرر مىفرمود تا مشتبه نشود ، و چون سوار مىشد نمىگذاشت كسى با او پياده رود ، او را رديف خود مىساخت و اگر نمىپذيرفت ميعادى مىنهاد و او را از پيش مىفرستاد ، و در مجلس از همهء مردمان پيشتر دست به طعام مىبرد ، و از همه كس ديرتر دست مىكشيد ، و از آنچه در نزد خود داشت خوردن مىگرفت ، و اگر آن خوردنى خرما بود دست به تمامت آن مىگردانيدند ، و آب را به سه جرعه مىنوشيد و دهان از آب آكنده نمىساخت ، بلكه اندك اندك مىمكيد ، و چون به خانه داخل مىشد ، سه نوبت رخصت مىطلبيد و نمىگذاشت كس در برابر او بايستد و هرگز با دو انگشت طعام نمىخورد ، بلكه با سه انگشت و بيشتر خوردن مىگرفت و هرگز سير و پياز و ترهء بدبو نمىخورد ، و عطر ماليدن را\r\n\r\n","description":"","footnote":"","page_name":" 396 ","page_number":434},
  {"content":"\r\n\r\nخوش مىداشت ، و موى ژوليده را مكروه مىدانست و مىفرمود : لذت من در زنان و بوى خوش است و روشنى چشم من در نماز است .\r\nو هنگام سفر كردن شيشهء روغن و سرمه‌دان و مقراض و آينه و مسواك از چوب اراك و شانه و سوزن و ريسمان با خود مىداشت ، و گاه كلاه در زير عمامه و گاه عمامه بىكلاه و گاه كلاه بىعمامه بر سر مىگذاشت و عمامه از خز سياه مىبست ، و بر جانب راست مىخفت و دست راست را در زير رخساره مىگذاشت و آية الكرسى مىخواند ، و آن حضرت مزاح مىفرمود ، اما سخن باطل نمىگفت ، و از جميع گناهان صغيره و كبيره و هر طغيان و عصيان و سهو و نسيان معصوم بود ، و آن حضرت هميشه پيغمبرى داشت چنان كه خود مىفرمود كه : من پيغمبر بودم در هنگامى كه آدم در ميان آب و گل بود و قبل از بعثت به شريعت خود عمل نمىنمود . و مؤيد به روح القدس بود و هم وحى الهى به دو مىرسيد ، و سخن ملائكه را مىشنيد . و ملكى از جبرئيل بزرگتر هميشه حافظ و حارس او بود و او را علم مىآموخت ، چنان كه با همهء ائمه اطهار در طفوليت مواظبت داشت .\r\nو آن حضرت سه سال قبل از بعثت از مردم كناره مىگرفت و بيشتر وقت در كوه حرا اقامت مىفرمود ، به تأييد روح القدس و آوازهاى ملائكه و الهامات صادقه و خوابهاى راست هدايت مىيافت و جز على عليه السّلام و خديجه ، كس محرم اين اسرار نبود و آنگاه كه شش ماه به بعثت آن حضرت مانده بود اين آثار افزون گشت .\r\nو قبايل عرب را قانون بود كه در ماه رجب آن مردم كه آئين و تقوى داشتند در كوه حرا مجاور مىشدند و عبادت مىكردند و بنى هاشم در اين عادت از ديگر مردمان بر زيادت بودند ؛ و هر طايفه را در آن جبل جاى معيّن بود كه خود عمارت كرده بودند .\r\nهم در اين سال رسول خداى صلّى اللّه عليه و آله ماه رجب را در آن جبل به پاى برد و هر شب جبرئيل عليه السّلام را به خواب همىديد و گاه‌گاه در بيدارى او را از دور ديدار مىفرمود و بر هر سنگ و كلوخ كه مىگذشت آواز بر مىآورد كه : درود خداى بر تو اى پيغمبر خداى . و آن حضرت از اين آيتهاى بزرگ هراسناك گشت ، و روزى به نزد خديجه آمده فرمود : مرا بيم است كه شيدائى و شيفتگى چيره شود و از آنچه نگريسته بود با خديجه برشمرد . خديجه عرض كرد كه : با اين خوى فرخنده و بزرگوارى كه تو\r\n\r\n","description":"","footnote":"","page_name":" 397 ","page_number":435},
  {"content":"\r\n\r\nراست هرگز خداوند ، ديو را بر تو چيره نكند و از اين پس چون آن صورتها بينى مرا آگهى ده .\r\nپس روزى آن حضرت ، خديجه را فرمود كه اينك آن صورت است كه پاى بر زمين دارد و سر به آسمان ، آيا تو او را نگران باشى ؟ خديجه عرض كرد كه : من او را نبينم . و در كنار پيغمبر صلّى اللّه عليه و آله آمد و گفت : هم‌اكنون او را نگرانى ؟ فرمود : هم نگرانم ، پس خديجه پرده از سر برگرفت و موى بنمود و گفت : اكنون چون است ؟ پيغمبر فرمود : ناپديد شد ، پس خديجه عرض كرد : مژده باد ترا كه اين فرشته خداى است ، چه اگر ديو بودى از سر برهنهء من پرهيز نكردى .\r\nاما پيغمبر خداى صلّى اللّه عليه و آله سخت دلتنگ بود و هر روزه به كوه حرا شدى و شامگاه بازآمدى و روى درهم داشتى ؛ و خديجه نيز از آن حال در ملال بود تا آنگاه كه وحى خداى برسيد چنان كه مذكور مىشود انشاء اللّه .\r\n\r\n","description":"","footnote":"","page_name":" 398 ","page_number":436},
  {"content":"\r\n\r\n\r\nبعثت پيغمبر آخر زمان صلّى اللّه عليه و آله شش هزار و دويست و سه سال بعد از هبوط آدم عليه السّلام بود\r\nروز بيست و هفتم ( 27 ) شهر رجب كه با روز نوروز عجم مطابق بود ، محمّد بن عبد الله صلّى اللّه عليه و آله بعثت يافت و بعضى هفدهم ( 17 ) شهر رمضان و گروهى هيجدهم ( 18 ) رمضان و طايفه‌اى بيست و چهارم ( 24 ) رمضان دانسته‌اند و جماعتى بر آنند كه روز دوشنبه دوازدهم ( 12 ) شهر ربيع الاول آن حضرت بعثت يافت ، و هم در اين روز از مادر بزاد و هم در اين روز از جهان برفت .\r\nبالجمله نخستين جبرئيل عليه السّلام در سر كوه حرا بدان حضرت فرود شد ؛ و اين حديث از رسول خداى آورده‌اند كه جنابش در ابطح تكيه بر دست مبارك نموده بخفته بود و على عليه السّلام در طرف راست و جعفر از سوى چپ ، و حمزه از جانب پاى آن حضرت خفته بودند ، ناگاه آواز بال جبرئيل و ميكائيل و اسرافيل برآمد ، و رسول خداى از خواب انگيخته شده دهشتى يافت و نگريست كه اسرافيل با جبرئيل گفت كه : به سوى كدام يك از ايشان مبعوث شده‌ايم ، جبرئيل به سوى آن حضرت اشارت كرد كه به وى آمده‌ايم كه محمّد نام دارد و اشرف پيغمبران است و آنكه در جانب راست او است وصىّ اوست كه اشرف اوصياست ، از سوى چپ جعفر طيّار پسر ابو طالب است كه در بهشت با دو بال رنگين پرواز خواهد كرد ؛ و آن ديگر حمزه است كه در روز قيامت سيد شهيدان خواهد بود .\r\nبالجمله عظمت جبرئيل اطراف آسمان و زمين را فرو گرفت ، پس دست آخته بازوى آن حضرت را مأخوذ ساخت و گفت : بخوان . رسول خداى فرمود : چه بخوانم ؟ كه ندانم چيز خواندن . جبرئيل آن حضرت را در بر كشيده فشار داد و گفت :\r\n\r\n","description":"","footnote":"","page_name":" 399 ","page_number":437},
  {"content":"\r\n\r\nبخوان . هم آن حضرت فرمود : ندانم خواندن . باز جبرئيلش فشار داد تا سه نوبت و در نوبت سيم پيغمبر را سخت بيفشرد و گفت :\r\n      اقْرَأْ بِاسْمِ رَبِّكَ الَّذِي خَلَقَ خَلَقَ الْإِنْسانَ مِنْ عَلَقٍ اقْرَأْ وَ رَبُّكَ الْأَكْرَمُ الَّذِي عَلَّمَ بِالْقَلَمِ عَلَّمَ الْإِنْسانَ ما لَمْ يَعْلَمْ       . « 1 »\r\nپيغمبر صلّى اللّه عليه و آله اين جمله را بخواند و جبرئيل وحى خداى را بدان حضرت بگذاشت و بازگشت . و در نوبت دوم با هفتاد هزار ( 70000 ) تن فريشته فرود شد و ميكائيل نيز با هفتاد هزار ( 70000 ) تن ملك به زير آمد و كرسى عزّت و كرامت بياوردند و آن كرسى از ياقوت سرخ بود و يك پايه از زبر جد و يك پايه از مرواريد داشت ، آنگاه تاج نبوّت بر سرش نهادند و لواى حمد به دستش دادند و گفتند : بدين كرسى برآى و حمد خداى بگزار . پس رسول خداى بدان كرسى شد و شكر خداوند بگزاشت .\r\nدر اين هنگام فريشتگان بازشدند و رسول خداى از كوه حرا به زير آمد و انوار جلال چنانش فرو گرفته بود كه هيچ‌كس را امكان نظر بر او نبود و بر هر درخت و گياه مىگذشت به زبان فصيح مىگفتند : السّلام عليك يا نبىّ اللّه ، السّلام عليك يا رسول اللّه .\r\nگويند : آن حضرت نخستين جبرئيل را بدين صورت ديد كه پايها بر زمين و سر بر آسمان داشت و بالهاى خويش بگسترد ، چنان كه از مشرق تا مغرب بگرفت و پايهاى او زرد و بالهاى او سبز بود و گردن‌بندى از ياقوت سرخ داشت رخساره و پيشانيش سخت روشن و صافى بود و دندانهاى سفيد و منوّر داشت ، و موى سر او مانند مرجان سرخ بود و در ميان هر دو چشمش نوشته بود : لا إله الّا اللّه محمّد رسول اللّه چون رسول خداى او را ديد بيم كرد و فرمود :\r\nمن أنت رحمك اللّه فانّى لم أر شيئا قطّ اعظم منك خلقا و لا احسن منك وجها .\r\nيعنى كيستى ؟ خداى بر تو رحمت كناد ، به درستى كه من نديدم\r\n\r\n\r\n","description":"","footnote":"\r\n( 1 ) . سورهء العلق 1 - 5 . ( قرآن را ) به نام پروردگارت - كه هستى را آفريد - بخوان ، همو كه انسان را از خون بسته آفريد ، بخوان كه پروردگارت از همه ارجمندتر است ، همو كه با قلم تعليم داد ، و آنچه را كه انسان نمىدانست به او آموخت .\r\n","page_name":" 400 ","page_number":438},
  {"content":"\r\n\r\nهيچ چيزى را بزرگتر و خوبروىتر از تو .\r\nجبرئيل گفت : أنا روح الامين المنزل الى جميع النّبيّين و المرسلين .\r\nبالجمله رسول خداى ترسان ترسان به خانهء خديجه آمد ، چون خديجه آن حضرت را نگريست ، عرض كرد كه : اين چه نور است كه از ديدار تو مشاهده مىشود ؟ فرمود : اين نور پيغمبرى است ، بگو : لا إله الّا اللّه محمّد رسول اللّه خديجه گفت :\r\nسالها است كه من ترا پيغمبر مىدانم ، و شهادت بگفت : پس آن حضرت فرمود :\r\nزمّلونى زمّلونى و به روايتى فرمود : دثّرونى ، دثّرونى يعنى : مرا بپوشانيد و بخفت و چيزى بر او پوشانيدند تا زمانى كه خوف و هراسش اندك شد .\r\nپس با خديجه گفت : لقد خشيت على نفسى يعنى : همانا بر نفس خويش ترسيدم ، خديجه عرض كرد كه خداى ترا اندوهناك نگرداند لا تخف فانّ ربّك لا يريد بك الّا خيرا لانّك تقرى الضّيف و تصدّق الحديث و تؤدّى الامانة و تعين النّاس على النّوائب و تؤدّ اليتيم و تحسن الغريب و تحسن الخلق يعنى : بيم مكن كه خداى جز خير از بهر تو نخواهد زيرا كه مهماندوستى و راستگوئى و امانت‌گذارى و يارى دهندهء درماندگانى و پناه دهندهء يتيمانى و نيكويىكننده با غريبانى و نيكوخوئى .\r\nدر اين هنگام خداى ندا در داد كه     يا أَيُّهَا الْمُدَّثِّرُ قُمْ فَأَنْذِرْ وَ رَبَّكَ فَكَبِّرْ     « 1 » يعنى : اى جامه بر خود پيچيده ، برخيز و بترسان از عذاب خداى و پروردگار خود را تكبير بگوى و به بزرگى ياد كن . آن حضرت برخاست و انگشت بر گوش خود نهاد و گفت :\r\nاللّه اكبر اللّه اكبر . و بانگ آن حضرت به همهء موجودات رسيد و با او در اين كلمه موافقت كردند ؛ و جبرئيل به فرمان خداى ، زمين را چنان بداشت كه خلق جميع امصار بديد و ايشان او را بديدند و دعوت خود را ظاهر كرد با هر گروهى به لغت ايشان .\r\n\r\n\r\n","description":"","footnote":"\r\n( 1 ) . سورة المدثر ، 1 - 3 : اى جامه بر سر كشيده ، برخيز و بر حذر دار ، و پروردگارت را بزرگ شمار .\r\n","page_name":" 401 ","page_number":439},
  {"content":"\r\n\r\n\r\nخبر ورقه\r\nبالجمله خديجه از پس آنكه اين آيات عجيبه مشاهده كرد گفت : اگر مرا اجازت رود اين قصّه را با پسر عم خويش ورقة بن نوفل بن اسد مكشوف دارم ؟ رسول خدايش رخصت داد ، پس خديجه به نزد ورقه شتافت و قصّهء فرود شدن جبرئيل بر رسول خداى و آن آيتها همه مكشوف داشت . ورقه گفت : قدّوس قدّوس و الّذى نفس ورقه بيده لئن كنت صدقتنى يا خديجة لقد جاءه النّاموس الاكبر الّذى كان يأتى موسى و انّه لنبىّ هذه الامّة . يعنى : سوگند به جان آن كس كه جان ورقه در دست اوست اگر اين سخن بر صدق رانى ناموس اكبر بر او آمده است ، چنان كه بر موسى آمد و او پيغمبر اين امّت است . و قصيده‌اى چند در مدح آن حضرت انشاء كرد و اين چند بيت از آن جمله مرقوم شد :\r\n فان يك حقّا يا خديجة فاعلمى * حديثك ايّانا فاحمد مرسل \r\n و جبريل يأتيه و ميكال معهما * من اللّه وحى يشرح الصّدر منزل \r\n يفوز به من فاز عزّا لدينه * و يشقى به الغاوى الشّقىّ المضلّل \r\n فريقان منهم فرقة فى جنانه * و اخرى باغلال الجحيم تغلّل \r\nو خديجه عليها السّلام شاد خاطر از نزد ورقه بيرون شد و عداس راهب « 1 » را كه آن هنگام در مكّه بود نيز دريافت و اين قصّه با او بگفت ، و هم از او آن جواب يافت كه از ورقه اصغا فرمود .\r\nبالجمله : بعد از خروج خديجه ، ورقه در طواف كعبه ادراك خدمت رسول خداى صلّى اللّه عليه و آله كرد و گفت : قسم با خداى كه تو پيغمبر اين امّتى و زود باشد كه به قتال و جهاد مأمور شوى ، كاش من زنده بودم و ترا همى نصرت كردم . و پيش شده سر آن حضرت را بوسه زد ، اما ورقه اين هنگام پير و نابينا بود و از پس روزى چند وداع جهان گفت و اين سخن از رسول خداى صلّى اللّه عليه و آله كه فرمود : لقد رأيت القسّ فى الجنّة عليه ثياب خضر لانّه امن بى و صدّقنى و مقصود از قس ، ورقه باشد ، چه قسّيس و قسّ عالم نصارى را گويند .\r\n\r\n\r\n","description":"","footnote":"\r\n( 1 ) . ممكن است مقصود قس حكيم معروف عرب باشد كه پيغمبر ( ص ) در جاى ديگر هم از مقام او در بازار عكاظ و ارشاد او مردم را يادآورى مىنمايد . ( ب )\r\n","page_name":" 402 ","page_number":440},
  {"content":"\r\n\r\nمع الحديث روز ديگر هم در حرا ، جبرئيل بر رسول خداى صلّى اللّه عليه و آله آشكار شد . آن حضرت فرمود : كيستى ؟ گفت : من جبرئيلم و تو رسول خدائى . پس جبرئيل پاى خويش بر زمين كوفت و چشمه‌اى خوشگوار بجوشيد و بدان آب وضو ساخت و آن حضرت نيز وضو بساخت ، پس نماز را با پيغمبر صلّى اللّه عليه و آله تعليم كرد .\r\n\r\nبه دو نماز و ايمان على و خديجه عليهما السّلام\r\nو آن حضرت نماز ظهر را با على عليه السّلام بگزاشت و چون به خانه آمد ، نماز عصر را خديجه عليهما السّلام با ايشان ادا كرد . و از پس روزى چند ابو طالب و جعفر در آمدند بدان حضرت وقتى كه با على عليه السّلام و خديجه نماز مىگزاشت ، پس ابو طالب با جعفر فرمود : اى فرزند برو و با پسر عمّت نماز كن . و جعفر اطاعت كرد ، پس بعد از على عليه السّلام و خديجه ، ابو طالب و جعفر متابعت كردند .\r\nمع القصه از جمله مردان ، اول كس على عليه السّلام بود كه با پيغمبر صلّى اللّه عليه و آله ايمان آورد و با او نماز گزاشت و على عليه السّلام در حجر تربيت پيغمبر مىزيست ؛ زيرا كه وقتى غلائى و قحطى در مكّه باديد آمد و ابو طالب را مال اندك و عيال بسيار بود ، پس پيغمبر صلّى اللّه عليه و آله با عباس فرمود : در اين قحط سال بايد غم ابو طالب داشت و به اتّفاق عباس به خانهء ابو طالب شدند تا هر يك تن از فرزندان او را به خانهء خويش آورده كفالت و كفايت كنند ، ابو طالب فرمود : عقيل را با من گذاريد و ديگران را خود دانيد . لاجرم رسول خداى على عليه السّلام را اختيار فرمود و عباس ، جعفر را برگرفت و على عليه السّلام در سراى پيغمبر صلّى اللّه عليه و آله همىبزيست تا آن حضرت مبعوث شد ، پس به دو ايمان آورد و نماز بكرد ، و به روايتى چهار سال قبل از بعثت ، على عليه السّلام نماز مىگزاشت .\r\nمع القصه بعضى بر آنند كه ابتداى نزول وحى در شهر رمضان بود و اين آيهء كريمه را حجت آرند  شَهْرُ رَمَضانَ الَّذِي أُنْزِلَ فِيهِ الْقُرْآنُ  « 1 » و ديگر آيهء كريمه :   إِنَّا أَنْزَلْناهُ فِي لَيْلَةِ الْقَدْرِ   « 2 » را دليل دانند ؛ و گروهى كه نزول وحى را در سيم يا هشتم ربيع الاول\r\n\r\n\r\n","description":"","footnote":"\r\n( 1 ) . سورة البقره ، 185 : ماه رمضان ماهى است كه قرآن در آن نازل شده است .\r\n( 2 ) . سورة القدر ، 1 : قرآن را در شب قدر نازل كرديم .\r\n","page_name":" 403 ","page_number":441},
  {"content":"\r\n\r\nدانسته‌اند يا در ايام ديگر چنان كه مذكور شد در جواب گويند كه : انزال قرآن در شهر رمضان آن بود كه تمامت قرآن در اين ماه مبارك از لوح محفوظ به آسمان دنيا واقع شد و از آنجا بر حسب مصالح عباد سوره سوره و آيت آيت فرود گشت و به دو اين فرود شدن هميشه در شهر ربيع اول بود و تواند شد كه : شهر رمضان الّذى انزل فى شأنه القرآن باشد .\r\nو در اين نيز خلاف كرده‌اند كه سورهء نخستين كه پيغمبر صلّى اللّه عليه و آله را آمد كدام است ؟\r\nگروهى سورهء اقرأ دانسته‌اند ، چنان كه مرقوم شد ؛ و برخى فاتحة الكتاب را گفته‌اند ، و جماعتى يا ايّها المدّثر را نخستين سوره دانند ؛ و هم تواند بود كه سورهء فاتحة الكتاب را قبل از آشكار شدن ، جبرئيل بر آن حضرت شنوانيده باشد ، و پس از سورهء اقرأ .\r\nسورهء يا ايّها المدّثر اول سوره باشد كه بعد از نزول وحى آمد ، در اين صورت اين هر سه سخن مطابقت كند .\r\nبالجمله از پس آن وحى منقطع گشت و مدت سه سال قرآن بر آن حضرت فرود نشد ، و در اين مدت جبرئيل خويشتن را بر جنابش آشكار مىساخت و قرآن بر او نمىخواند ؛ و گاه‌گاه رسول خداى صلّى اللّه عليه و آله از فتور وحى چندان اندوهناك مىگشت كه خويشتن را همىخواست از كوه حرا به زير افكند و جبرئيل مىگفت : اى محمّد كجا مىروى كه من دوست و برادر توام ؟ و آن حضرت را دل همىداد و آسوده همىساخت .\r\nو در اين سه سال اسرافيل عليه السّلام نيز ملازم آن حضرت بود و در مدت ملازمت چند نوبت آشكار شده با آن حضرت سخن كرد . و چون جبرئيل بدان حضرت فرود مىشد از بيرون در مىايستاد بدانجا كه هنوزش مقام جبرئيل خوانند و بعد از اجازت درمىآمد و مانند بندگان در نزد آن حضرت مىنشست . وقتى پيغمبر صلّى اللّه عليه و آله از جبرئيل پرسش نمود كه اين وحى را از كجا مأخوذ ساخته با من القا كنى ؟ عرض كرد كه : از اسرافيل گيرم و او از ملكى عظيم‌تر از جمله روحانيان مأخوذ دارد ، رسول خداى فرمود : آن ملك از كه ستاند ؟ عرض كرد كه : در قلب او القا شود .\r\nو نخستين كه وحى بر پيغمبر فرود شد شيطان سخت بناليد ، على عليه السّلام آن ناله بشنيد و با پيغمبر صلّى اللّه عليه و آله عرض كرد كه اين چه ناله است ؟ فرمود : اين نالهء شيطان است و از آن بناليد كه نوميد شد از اينكه مردمان عبادت او كنند ، اى على ، عليه السّلام همانا تو\r\n\r\n","description":"","footnote":"","page_name":" 404 ","page_number":442},
  {"content":"\r\n\r\nمىشنوى آنچه من مىشنوم ، و مىبينى آنچه من مىبينم ، مگر اينكه تو پيغمبر نيستى .\r\nبالجمله شيطان چهار نوبت بناليد ، نخست : آن روز كه ملعون گشت ؛ دوم : گاهى كه او را از بهشت به زير افكندند ؛ سيم : روزى كه پيغمبر خداى بعثت يافت ؛ چهارم :\r\nآنگاه كه سورهء حمد بر آن حضرت فرود شد .\r\nو نيز چون بعد از عيسى عليه السّلام فريشتگان خداى زمانى دراز اصغاى وحى نفرموده بودند و در به دو بعثت خاتم الانبياء از وحى قرآن بانگى به شدّت شنيدند چونان كه آهنى سنگ سخت كوفته شود و از آن آواز دهشت يافته مدهوش شدند . پس چون وحى به نهايت شد جبرئيل عليه السّلام فرود آمده در هر آسمان فريشتگان را به خويش آورد و دهشت ايشان را برگرفت .\r\n\r\nمنع شياطين از آسمان\r\nو چون وحى به زمين آمد ، از پس بيست ( 20 ) روز شياطين يك باره از راه جستن به فلك و استراق سمع ممنوع شدند و جن را سفر آسمان مقطوع گشت ، چنان كه خداى مىفرمايد :   قُلْ أُوحِيَ إِلَيَّ أَنَّهُ اسْتَمَعَ نَفَرٌ مِنَ الْجِنِّ فَقالُوا إِنَّا سَمِعْنا قُرْآناً   « 1 » [ عجبا 
  ] . يعنى :\r\nاى محمد ، بگو وحى كرده شد ، به من آنكه شنيدند قرآن را گروهى از جن ، پس گفتند به درستى كه ما شنيديم قرآنى شگفت .\r\nو اين شياطين به جانب آسمان صعود مىكردند و گوش فراداشته از اهل سماوات كلمات اصغا مىنمودند و از حادثه‌اى كه در زمين باديد آيد آگاه شده و يك سخن حق را با چند باطل آميخته كاهنان را آگهى مىدادند ، و ايشان از آينده خبر مىگفتند . كما قال اللّه تعالى :  وَ أَنَّهُ كانَ رِجالٌ مِنَ الْإِنْسِ يَعُوذُونَ بِرِجالٍ مِنَ الْجِنِّ فَزادُوهُمْ رَهَقاً  « 2 » يعنى : به درستى كه بودند مردان از آدميان كه پناه مىگرفتند به مردان جن پس\r\n\r\n\r\n","description":"","footnote":"\r\n( 1 ) . سورهء جن ، آيهء 1 : بگو گروهى از جنّيان به سخنانى كه به من وحى شده است گوش فرا دادند و گفتند : ما قرآنى بىعيب شنيديم .\r\n( 2 ) . سورهء جن ، آيهء 6 : از ميان آدميان به مردانى از جنّيان پناه مىبردند و آنها سبب افزايش گمراهى و طغيانشان مىشدند .\r\n","page_name":" 405 ","page_number":443},
  {"content":"\r\n\r\nمىافزود سركشى ايشان .\r\nبالجمله بعد از بعثت پيغمبر صلى اللّه عليه و آله خداوند شهاب را بر شياطين بگماشت و ايشان را از صعود به فلك بازداشت و ديگر نتوانستند سخنى از اهل سماوات شنيد ، چنان كه هم خداى فرمايد :   وَ أَنَّا لَمَسْنَا السَّماءَ فَوَجَدْناها مُلِئَتْ حَرَساً شَدِيداً وَ شُهُباً وَ أَنَّا كُنَّا نَقْعُدُ مِنْها مَقاعِدَ لِلسَّمْعِ فَمَنْ يَسْتَمِعِ الْآنَ يَجِدْ لَهُ شِهاباً رَصَداً   « 1 » يعنى : و به درستى كه ما مس كرديم آسمان را ، پس يافتيم آن را مملو از پاسبانان محكم و ستارگان درخشنده و به درستى كه بوديم ما كه مىنشستيم در نشستن‌گاهها براى شنيدن ، پس هر كه بشنود اكنون يابد براى خود ستاره روشن ، يعنى هر كه از جن اكنون خواهد به فلك صعود كند و استراق سمع نمايد ، شهاب دافع او باشد .\r\nاكنون بر سر داستان رويم و بنمائيم كه دعوت رسول خداى بر چگونه بوده است ؟\r\n\r\nخبر [ اسلام آوردن 
  ] زيد بن حارثه\r\nهمانا نخست كه آن حضرت مبعوث شد مدّت سه سال مردمان را به نهانى دعوت مىفرمود و از پس آن جماعت كه مذكور شد زيد بن حارثة بن شرحبيل بن كعب بن عبد العزّى بن امرئ القيس الكلبى كه عبد پيغمبر بود ايمان آورد و آن چنان بود كه حكيم بن حزام وقتى از سفر شام بازآمد و خديجه عليها سلام به ديدار او رفت و زيد بن حارثه با چند تن از غلامان در خدمت او بود ، پس با خديجه عرض كرد كه اى عمّه ، هر كدام ازين غلامان را خواهى اختيار فرماى ، خديجه زيد بن حارثه را برگزيد و چون رسول خداى او را بديد با خديجه فرمود : زيد را به من بخش و خديجه او را ببخشيد . آنگاه رسول خداى صلّى اللّه عليه و آله زيد را آزاد ساخت ، اما از آن سوى حارثه چون زيد را از او بربودند در فراق فرزند همىبگريست و شعرى چند بگفت كه اين از آن جمله است :\r\n\r\n\r\n","description":"","footnote":"\r\n( 1 ) . سورهء جن ، آيه 8 و 9 : ما آسمان را جستجو كرديم و آن را پر از مخالفان نيرومند و شهاب آتشبار يافتيم ، ما در محلى براى گوش دادن مىنشستيم ، اما هر كس گوش نشيند شهاب آتشبار را در كمين خود خواهد يافت .\r\n","page_name":" 406 ","page_number":444},
  {"content":"\r\n\r\n\r\nبيت\r\n بكيت على زيد و لم أدر ما فعل * أ حيّ فيرجى أم اتى دونه الاجل « 1 » \r\nو همىزيد را بجست و بشتافت تا او را نزد رسول اللّه بيافت .\r\nپيغمبر با زيد فرمود : اگر خواهى با پدر خويش كوچ ده و اگر نه مقيم باش . زيد خدمت رسول خداى را بر موافقت پدر بگزيد و ببود تا آن حضرت بعثت يافت ، پس اسلام آورد .\r\n\r\nاسلام أبو بكر\r\nو از پس او أبو بكر مسلمان شد و اسم او عبد اللّه است و لقبش عتيق و كنيت او أبو بكر است و او پسر ابى قحافه است و اسم ابى قحافه ، عثمان است و هو عثمان بن عامر بن عمرو بن كعب بن سعد بن تيم بن مرّة بن لؤىّ است . و أبو بكر علم انساب نيك مىدانست و نسب او نيز محفوظ بود ، و با بعضى از قريش الفتى به كمال داشت و چند تن را به نهانى دعوت به اسلام نمود و نزديك پيغمبر آورد تا اسلام بر ايشان عرضه داشت .\r\n\r\n[ اسلام آوردن جمعى ديگر 
  ]\r\nنخستين عثمان بن عفّان بن ابى العاص بن اميّة بن عبد شمس بن عبد مناف بن قصىّ بن كلاب بن مرّة بن كعب بن لؤى بود .\r\nو ديگر زبير بن العوّام بن خويلد بن اسد بن عبد العزّى بن قصىّ بود و اين زبير پسر برادر خديجه عليها السّلام است .\r\nو ديگر عبد الرّحمن بن عوف بن عبد عوف بن عبد الحارث بن زهرة بن كلاب بن مرّة بن كعب بن لؤىّ بود .\r\n\r\n\r\n","description":"","footnote":"\r\n( 1 ) . گريه نكردم بر زيد و نمىدانم چه كرده و چه شد آيا زنده است و در انتظار او باشم يا اينكه مرگ او را رسيده است ؟\r\n","page_name":" 407 ","page_number":445},
  {"content":"\r\n\r\nو ديگر سعد بن ابى وقّاص و اسم ابى وقاص ، ملك بود و او پسر اهيب بن عبد مناف بن زهرة بن كعب بن لؤىّ است .\r\nو ديگر طلحة بن عبيد اللّه بن عثمان بن عمرو بن كعب بن سعد بن تيم بن مرّة بن كعب بن لؤى بود . اين جمله از دوستان أبو بكر بودند و به دلالت او اسلام يافتند .\r\nو از پس ايشان ابو عبيده اسلام آورد و اسم ابو عبيده ، عامر است و او پسر عبد اللّه بن جرّاح بن هلال بن اهيب بن صبّة بن الحارث بن فهر است . و بعد از او ابو سلمه اسلام آورد و اسم او عبد اللّه است پسر عبد الاسد بن هلال بن عبد اللّه عمر بن محزوم بن يقظة بن مرّة كعب بن لؤىّ . و بعد از او ارقم بن ابى الارقم ايمان آورد و اسم ابى الارقم ، عبد مناف است پسر اسد و كنيت اسد ، ابا جندب است و او پسر عبد اللّه بن عمر بن مخزوم بن يقظة بن مرّة بن كعب بن لؤىّ است .\r\nو بعد از او عثمان بن مظعون بن حبيب بن وهب بن حذافة بن حمج بن عمرو بن هصيص بن كعب بن لؤىّ مسلمان شد . و دو برادر او كه يكى قدامه و آن ديگر عبد اللّه نام داشت نيز اسلام آوردند . و بعد از او عبيدة بن الحارث بن عبد المطّلب بن عبد مناف بن قصىّ ايمان آورد . و بعد از او سعيد بن زيد بن عمرو بن نفيل بن عبد العزّى بن عبد اللّه بن قرط بن رياح بن رزاح بن عدىّ بن كعب بن لؤىّ اسلام آورد ، و دختر عم پدرش فاطمه بنت خطّاب بن نفيل كه در حبالهء نكاح او بود هم مسلمان شد و اين [ فاطمه 
  ] خواهر عمر بن خطّاب است .\r\nو بعد از او اسماء و عايشه دختران أبو بكر ايمان آوردند و عايشه در اين وقت صغيره بود و بعد از ايشان خبّاب بن الارتّ از بنى تميم كه حليف بنى زهره بود اسلام آورد ، و بعد از او عمير برادر سعد بن ابى وقّاص مسلمان گشت . و بعد از او عبد اللّه بن مسعود بن حارث بن شمح بن مخزوم بن صاهلة بن كاهلة بن حارث بن تميم بن سعد بن هذيل حليف بنى زهره ايمان آورد ؛ و بعد از او مسعود بن القارّى ، و هو مسعود بن ربيعة بن عمرو بن سعد بن عبد العزّى بن حمالة بن غالب بن مخزوم محلّم بن عايذة بن سبيع بن الهون بن خزيمه از جماعت قارّه مسلمان شد و قارّه لقب است .\r\nو بعد از او سليط بن عمرو بن عبد شمس بن عبد ود بن نصر بن مالك بن حسل بن عامر بن لؤىّ اسلام آورد ، و بعد از او عبّاس بن مرّة بن ربيعة بن مغيرة بن عبد اللّه بن\r\n\r\n","description":"","footnote":"","page_name":" 408 ","page_number":446},
  {"content":"\r\n\r\nعمر بن مخزوم بن يقظة بن مرّة بن كعب بن لؤىّ اسلام آورد ، و اسماء دختر سلامة بن مخرّبة التّميمه كه در حبالهء نكاح او بود نيز مسلمان گشت . و بعد از او خنيس بن حذافة بن قيس بن عدىّ بن سعيد بن سهم بن عمرو بن هصيص بن كعب بن لؤىّ اسلام آورد . و بعد از او عامر بن ربيعة بن عنز بن وائل ، حليف آل خطّاب بن نفيل اسلام آورد .\r\nو بعد از او عبيد اللّه بن جحش بن رئاب بن يعمرة بن صبرة مرّة بن كبير بن غنم بن دودان بن اسد بن خزيمه مسلمان شد ، و برادر عبيد اللّه ، ابو احمد [ بن جحش 
  ] كه حليف بنى اميه بود نيز اسلام آورد . و بعد از او اسماء دختر عميس بن نعمان بن كعب بن ملك بن قحافه از قبيلهء خثعم كه در حبالهء نكاح جعفر بن ابى طالب بود اسلام آورد ، و بعد از او حاطب بن حارث بن معمر بن حبيب بن وهب بن حذافة بن جمح بن عمرو بن هصيص بن كعب بن لؤىّ اسلام آورد ، و برادرش خطّاب و زنش فاطمه دختر مجلّل بن عبد اللّه بن ابى قيس بن عبد ودّ بن نصر بن مالك بن حسل بن عامر بن لوىّ اسلام آورد ، و زن خطّاب كه فكيهه دختر يسار بود نيز مسلمان شد .\r\nو بعد از او معمر بن حارث بن يعمر بن حبيب بن وهب بن حذاقة بن جمح بن عمرو بن هصيص بن كعب بن لؤىّ اسلام آورد ، و بعد از او سايب بن مظعون بن حبيب اسلام آورد ، و بعد از او مطّلب بن ازهر بن عبد بن عوف بن عبد بن حارث بن زهرة بن كلاب بن مرّة بن كعب بن لؤىّ ايمان آورد . و زن او رمله دختر ابى عوف بن صبيرة بن سعيد بن سهم بن عمرو بن هصيص بن كعب بن لؤىّ نيز مسلمان شد و بعد از او نعيم بن عبد اللّه بن اسيد بن عبد اللّه بن عوف بن عبيد بن عويج بن عدىّ بن كعب بن لؤىّ اسلام آورد و لقب او نحّام است ؛ و اين لقب از آن يافت كه وقتى رسول اللّه صلّى اللّه عليه و آله فرمود : لقد سمعت نحمه فى الجنّة يعنى : به تحقيق شنيدم صوت او را در بهشت .\r\nو بعد از او عامر بن فهيره ، عبد أبي بكر مسلمان شد ، و بعد از او خالد بن سعيد بن عاص بن اميّة بن عبد شمس بن عبد مناف بن قصىّ بن كلاب بن مرّة بن كعب بن لؤىّ اسلام آورد و زن او امينه دختر خلف بن اسعد بن عامر بن بياضة بن سبيع بن خثعمة بن سعد بن مليح بن عمرو بن خزاعه نيز مسلمان گشت . و بعد از او حاطب بن عمرو بن عبد شمس بن عبد ودّ بن نصر بن ملك بن حسل بن عامر بن لؤىّ\r\n\r\n","description":"","footnote":"","page_name":" 409 ","page_number":447},
  {"content":"\r\n\r\nمسلمان شد ، و بعد از او ابو حذيفه كه مهشم نام داشت و او پسر عتبة بن ربيعة بن عبد شمس بن عبد مناف است اسلام آورد .\r\nو بعد از او واقد بن عبد اللّه بن عبد مناف بن عويم بن تغلبة « 1 » بن يربوع بن حنظلة بن ملك بن زيد مناة بن تميم كه حليف بنى عدىّ بن كعب بود ، اسلام آورد ؛ و بعد از او خالد و عامر و عاقل و اياس كه هر چهار پسران بكير بن عبد ياليل بن ناشب بن عيره از قبيله بنى سعد بن ليث بن بكر بن عبد مناة بن كنانه كه از حلفاى بنى عدىّ بن كعب بودند مسلمان شدند ، و بعد از ايشان عمّار بن ياسر حليف بنى مخزوم بن يقظه اسلام آورد و بعد از او صهيب بن سنان از قبيلهء نمر بن قاسط حليف بنى تيم بن مرّه اسلام آورد ؛ و صهيب ، غلام عبد اللّه بن جدعان بود و او را از روم اسير آورده بودند و رسول خداى در حقّ او فرمود : صهيب سابق الرّوم و از پس ايشان كار اسلام روشن گشت ؛ و دعوت آن حضرت آشكار شد . چنان كه مرقوم خواهد شد ان شاء اللّه .\r\n\r\nنامهء پيغمبر به قيصر\r\n« 2 » در سال پانزدهم سلطنت او [ هراقليوس 
  ] ، محمد بن عبد اللّه صلّى اللّه عليه و آله نامه به دو نوشت :\r\nمن محمّد رسول اللّه الى هرقل عظيم الرّوم بسم اللّه الرّحمن الرّحيم يا ايّها النّاس انّى رسول اللّه اليكم جميعا الّذى له ملك السّماوات و الارض لا إله الّا هو يحيى و يميت و هو حىّ لا يموت بيده الخير و هو على كلّ شيء قدير السّلام على من اتّبع الهدى اسلم تسلم من عذاب اللّه يوم القيامة و لك الجنّة و ان لم تسلم فانّى ادّيت الرّسالة .\r\nهمانا هراقليوس [ هراكليوس 
  ] را مردم عرب معرّب نموده ، هرقل خوانند .\r\nبالجمله چون اين نامه به هراقليوس رسيد ، جواب نامه بنوشت ، امّا در نامه اظهار اسلام نفرمود و از آن روز دولت او پستى همىگرفت و ممالك او هر روز به دست\r\n\r\n\r\n","description":"","footnote":"\r\n( 1 ) . سيرت رسول اللّه : عرين بن ثعلبه\r\n( 2 ) . برابر صفحه 568 چاپ سنگى جلد دوم از كتاب اول .\r\n","page_name":" 410 ","page_number":448},
  {"content":"\r\n\r\nلشكر اسلام مفتوح شد . چنان كه ان شاء اللّه در كتاب ثانى مرقوم خواهد شد . و در زمان خلافت ابو بكر بن ابى قحّافه سپاه او به دست لشكر اسلام شكسته شد و از سوى ديگر مسلمانان در حدود شام سپاه او را بشكستند . و هراقليوس گفت : اى مملكت شام خداى ترا نگاهدارد كه من برفتم و از من كارى ساخته نمىشود و مسلمانان همى شهر به شهر را مسخّر داشته ، مردمان او را اسير مىبردند .\r\nدر خلافت عمر بن خطّاب چون بيت المقدس مفتوح شد اين خبر را در انطاكيّه به هراقليوس آوردند و او زار زار مىگريست و مىگفت : من چه توانم كرد حكم ، حكم خداست ، اين جماعت به يك دست شمشير و به يك دست قرآن دارند و حلب را بگشادند و ممالك را فرو گرفتند و از انطاكيه سى هزار ( 30000 ) دينار زر خراج بستدند . بالجمله كار هراقليوس سخت ضعيف شد و هرگز انديشهء جنگ با لشكر اسلام نتوانست كرد .\r\n\r\n","description":"","footnote":"","page_name":" 411 ","page_number":449},
  {"content":"\r\n\r\n\r\nاظهار دعوت حضرت رسول خداى صلّى اللّه عليه و آله شش هزار و دويست و هفت سال بعد از هبوط آدم عليه السّلام بود\r\n« 1 » از پس آنكه مدت سه سال رسول خداى صلّى اللّه عليه و آله مردمان را به نهانى دعوت همىفرمود ، و گروهى روش او گرفتند و به دو ايمان آوردند - چنان كه مرقوم افتاد - جبرئيل عليه السّلام از حضرت يزدان بيامد و اين آيه بياورد :  فَاصْدَعْ بِما تُؤْمَرُ وَ أَعْرِضْ عَنِ الْمُشْرِكِينَ  « 2 » .\r\nيعنى : اى محمّد ، آشكار كن دعوت خود را كه بدان مأمورى و از كافران هراسناك مباش .\r\nپس پيغمبر صلّى اللّه عليه و آله تصميم عزم داد كه دعوت خويش آشكار كند و به كوه صفا برآمد و ندا در داد كه اى بنى غالب ، و اى بنى لؤىّ و اى بنى عدىّ و قبايل قريش را يك يك خواندن گرفت ، پس فرمود : يا صباحاه « 3 » .\r\nمردمان چون بانگ آن حضرت بشنيدند گفتند : همانا خطبى عظيم و داهيه‌اى بزرگ روى داده و به سوى او شتافتن گرفتند ، و هر كس خود نتوانست رفتن از قبل خويش كسى را نصب كرد و جملگى نزد آن حضرت انجمن شدند و گفتند : ما لك يا محمّد چيست تو را ؟ و از بهر چه ما را خوانده‌اى .\r\nپيغمبر صلّى اللّه عليه و آله فرمود : اى جماعت قريش ، اشتروا أنفسكم لا أغنى عنكم من اللّه شيئا يا بنى عبد المطّلب لا اغنى عنكم من اللّه شيئا يا صفيّة عمّة رسول اللّه لا اغنى\r\n\r\n\r\n","description":"","footnote":"\r\n( 1 ) . برابر صفحه 575 جلد دوم از كتاب اول چاپ سنگى .\r\n( 2 ) . سورة الحجر 94 : آنچه را مأموريت دارى آشكارا ابلاغ كن و از مشركان روى بگردان .\r\n( 3 ) . كلمه‌اى است كه مستغيث هنگام وقوع امر عظيم گويد ، و اين از آن برخاسته است كه پيشتر هنگام صباح غارت بر قبايل مىبرده‌اند ، پس مردم مىگفتند : يا صباحاه و وا صباحاه .\r\n","page_name":" 412 ","page_number":450},
  {"content":"\r\n\r\nعنك من اللّه شيئا يا فاطمة سلى ما شئت من مالى لا اغنى عنك من اللّه شيئا .\r\nآنگاه فرمود : اى گروه ، اگر من شما را بياگاهانم كه لشكرى در نشيب اين جبل از بهر آنند كه ناگاه بر شما تاختن كنند و اموال شما را به غارت برند ، اين سخن را از من استوار خواهيد داشت يا مرا به كذب نسبت خواهيد داد ؟ گفتند : همانا سخن تو را استوار خواهيد داشت ، چه تا كنون از تو دروغ و ناراستى نديده‌ايم . آن حضرت فرمود : ان هو الّا نذير لكم . هم‌اكنون شما را از عذاب شديد الهى آگهى مىرسانم .\r\nأبو لهب كه عمّ رسول خداى بودى گفت : تبّا لك أ لهذا دعوتنا ؟ يعنى : هلاكت باد ترا آيا به جهت اين معنى خواندى ما را و مردمان را ، گفت : برادرزادهء من ديوانه شده است از او بازگرديد . و قبايل پراكنده شدند و سنگى با دو دست از بهر تهديد پيغمبر صلّى اللّه عليه و آله برگرفت كه به دو افكند ، پس خداى اين سوره را فرستاد :\r\nبسم اللّه الرّحمن الرّحيم       تَبَّتْ يَدا أَبِي لَهَبٍ وَ تَبَّ ما أَغْنى عَنْهُ مالُهُ وَ ما كَسَبَ سَيَصْلى ناراً ذاتَ لَهَبٍ وَ امْرَأَتُهُ حَمَّالَةَ الْحَطَبِ فِي جِيدِها حَبْلٌ مِنْ مَسَدٍ       . « 1 »\r\nيعنى : هلاك باد هر دو دست أبو لهب كه دنيا و آخرت او باشد ! و ناچيز گشت و دفع نكند داهيه اين نفرين را از او گنج و خواسته و فرزند او زود باشد كه به آتش با زبانه درآيد و زن او كه حمل حطب كند ، هم در آتش درآيد و در گردن او ريسمانى است از ليف خرما\r\nو اين كنايت از زنجير آتشين جهنم است ، همانا امّ جميل دختر حرب كه خواهر ابو سفيان است در حبالهء نكاح أبو لهب بود و در دين خداى و رسالت پيغمبر صلّى اللّه عليه و آله سعايت مىكرد بدان گونه كه حطب از بهر افروختن آتش كشند .\r\nمع الحديث از پس اين واقعه خداى اين آيتش فرستاد :  وَ أَنْذِرْ عَشِيرَتَكَ الْأَقْرَبِينَ  . « 2 »\r\nيعنى : اى محمد ، بيم كن خويشان و نزديكان خود و نخست ايشان را به خداى دعوت فرماى . رسول اللّه صلّى اللّه عليه و آله على عليه السّلام را فرمود ، يك صاع گندم نان كن و يك پاى گوسفند را طبخ فرماى و قدحى از شير حاضر ساز ، و فرزندان عبد المطّلب را به\r\n\r\n\r\n","description":"","footnote":"\r\n( 1 ) . سورهء مسد : دستان أبو لهب زيان كرد و او زيانكار شد مال و منالش او را بىنياز كرد به زودى آتشى شعله‌ور او را در ميان گيرد و همسرش هيزم‌كش است كه طوقى از ليف خرما بر گردن دارد .\r\n( 2 ) . سورة الشعراء 14 : خويشاوندان نزديكت را هشدار بده .\r\n","page_name":" 413 ","page_number":451},
  {"content":"\r\n\r\nضيافت صلا « 1 » ده كه فردا در شعب ابو طالب حاضر شوند و على عليه السّلام اين جمله بكرد .\r\nو روز ديگر چهل ( 40 ) تن از اولاد عبد المطّلب در سراى ابو طالب انجمن شدند و عباس و أبو لهب و حمزه نيز درآمدند ، و بر قانون جاهليّت تحيّت گفتند ؛ و رسول خداى بر آئين اسلام جواب سلام گفت ، و اين روش بر آن جماعت مكروه افتاد .\r\n\r\nمعجزهء پيغمبر\r\nبالجمله على عليه السّلام آن خوردنى كه [ فراهم 
  ] كرده بود حاضر فرمود و آن قدح شير پيش گذاشت و پيغمبر صلّى اللّه عليه و آله دست مباركش بدان خورش فرا برد . فرمود : بسم اللّه به نام خداى خوردن گيريد . اين سخن نيز بر ايشان گران نمود و همه از قلّت خوردنى و كثرت در عجب بودند .\r\nمع القصه ، دست فرابردند و از تريد و شير خوردن گرفتند تا جملگى سير شدند و هم آن خورش به جاى بود ، أبو لهب سخت در عجب شد و نخستين سخن آغاز كرد و گفت : سحرى بزرگ باشد كه به طعامى اندك جمعى كثير سير شود ، آنگاه گفت : اى محمد نيكو آن است كه بنى هاشم تو را در زندان بازدارند تا روى تن‌آسائى و خرّمى را ديدار نكنى و اين نزد ما پسنديده‌تر از آن است كه با جميع قبايل عرب مصاف دهيم . و اين كيش كه تو پيش گرفته‌اى ما را با هر جماعت منازعت بايد رفت و قريش حمل اين همه جوش و جيش نتواند كرد ؛ و هيچ‌كس با قوم و عشيرت خويش اين بد كه تو پيش دارى نينديشيد .\r\nرسول خداى در آن انجمن سخن نكرد و چون ايشان پراكنده شدند ، با على عليه السّلام فرمود : امروز أبو لهب در تكذيب من مبادرت كرد و من از اين با وى سخن نكردم ، هم فردا ايشان را بدين گونه دعوت فرماى تا رسالت خويشتن را بگذارم . على عليه السّلام هم بدان گونه خورش و خوردنى بساخت .\r\nو روز ديگر آن جماعت درآمدند و آن خوردنى بخوردند و چون از اكل و شرب بر كنار شدند ، پيغمبر فرمود :\r\n\r\n\r\n","description":"","footnote":"\r\n( 1 ) . بانگ كردن و ندا كردن براى غدا به فقرا و درويشان .\r\n","page_name":" 414 ","page_number":452},
  {"content":"\r\n\r\nاى فرزندان عبد المطّلب ، گمان ندارم كس از عرب نيكوتر از آن كه من آورده‌ام از بهر قوم خويش آورده باشد ؛ زيرا كه در آن سور و سرور اين جهان و آن جهان اندر است ، و اين دانسته‌ايد كه من هرگز سخن به كذب نكرده‌ام و هرگز با شما سخن به كذب نكنم ، آيا شما را آگهى دهم كه دشمن شما شبانگاه يا بامداد بر شما تاختن كند از من باور داريد يا مرا كاذب شماريد ؟\r\nگفتند : ترا جز راستگوى ندانسته‌ايم .\r\nفرمود : هرگز خيرخواه شما با شما سخن به دروغ نكند ، همانا خداى مرا به رسالت فرستاده است به سوى عالميان و امر كرده است كه پيش از همه كس خويشان و نزديكان خود را دعوت كنم و از عذاب آن جهانى بترسانم ، شمائيد خويشان و نزديكان من ، و از اين خورش كه خورديد معجزهء مرا مشاهده كرديد كه مانند مائدهء بنى اسرائيل است ، هر كه بعد از خوردن اين طعام با من ايمان نياورد ، خداى او را به عذابى سخت بدارد كه هيچ‌كس را آن نبوده است ، و بدانيد اى فرزندان عبد المطّلب كه خداى پيغمبرى نفرستاد مگر آنكه از براى او هم از اهل او وزيرى و برادرى و وصىّ و وارثى بگماشت .\r\nپس هر كه از شما پيشتر با من ايمان آورد برادر من خواهد بود و خليفتى من خواهد داشت ، هم بدان گونه كه هارون موسى را بود ، هان اكنون از شما كيست كه پيشى جويد بيعت مرا كه با من برادر باشد و مرا نصرت كند بر مخالفان من تا او را وصىّ و وزير و خليفهء خود سازم و بفرمايم تا از جانب من ابلاغ رسالت كند و قرض مرا بعد از من ادا نمايد و وعدهاى مرا وفا فرمايد ؟ و اگر شما بدين كار اقدام نكنيد جز شما كسى خواهد كرد كه حقّ او باشد .\r\nچون اين سخن به نهايت شد هيچ‌كس پاسخ نداد ، جز علىّ مرتضى عليه السّلام كه برخاست و گفت : من با تو بيعت مىكنم به هر شرط كه فرمايى و به هر چه حكم كنى اطاعت مىكنم . رسول خداى فرمود : بر جاى باش تا اين مردم از تو بيشتر روزگار برده‌اند برخيزند . و ديگر باره آن سخنان را اعادت كرد و هم كسى جواب نگفت : جز\r\n\r\n","description":"","footnote":"","page_name":" 415 ","page_number":453},
  {"content":"\r\n\r\nعلى عليه السّلام . باز پيغمبر صلّى اللّه عليه و آله او را امر به نشستن فرمود و كرّت سيم آن حديث را بگفت و همچنين جملگى ساكت بودند و على عليه السّلام برخاست و گفت : منم كه سر بر خط فرمان دارم .\r\nدر اين نوبت رسول خداى او را پيش خواند و با او بيعت كرد و فرمود : برادر و خليفت و وارث و وزير و وصىّ من توئى و آب دهان مباركش را در دهان ؛ و هم در ميان دو كتف او انداخت .\r\nأبو لهب گفت : خوب پاداش كردى پسر عمّ خويش را كه فرمان‌پذير شد ، اينك از آب دهان ، دهانش را انباشته كردى . پيغمبر فرمود : از علم و حلم و دانش انباشته ساختم . پس آن جماعت از انجمن بيرون شدند و به سخره خنده همىزدند و با ابو طالب گفتند : ترا خواهد گماشت كه فرمانبردار فرزند خويش باشى .\r\nاز پس آن رسول خدا به كعبه آمد و بر حجر اسماعيل بايستاد و به بانگ بلند ندا در داد كه :\r\nاى جماعت قريش و قبايل عرب شما را بيگانگى خدا و پيغامبرى خويشتن دعوت مىكنم و امر مىكنم كه اجابت من كنيد و بت پرستيدن را ترك گوئيد تا ملوك عرب شويد و عجمان شما را به تحت فرمان درآيند و در بهشت پادشاهان باشيد .\r\nكفار قريش بدين سخنان سخره همىكردند و گفتند : محمّد ديوانه شده است .\r\nو چندان‌كه پدران بر گذشتهء ايشان را به كفر نسبت نمىكرد و بتان ايشان را برنمىشمرد در خصمى آن حضرت سخت‌كوش نبودند و از اين زيادت نمىجستند كه بر آن حضرت تسخر « 1 » مىكردند . و چون پيغمبر بر مجالس ايشان مىگذشت ، مىگفتند : اين جوانى از بنى عبد المطّلب است از آسمان با او سخن كنند و او از آسمان خبر دهد و كار بدين گونه مىرفت تا آنگاه كه رسول خداى با مشركين فرمود كه : پدران شما كافر بمردند و به دوزخ شدند و اصنام ايشان را بد همىگفت و لعنت فرستاد . در اين وقت در كين آن حضرت يك جهت شدند ، اما از بيم ابو طالب زياده به زيان زبان دست نداشتند و نيز مسلمانان را آن نيرو نبود كه در كعبه توانند نماز كرد ، لاجرم به نهانى خداى را سجده مىكردند و گاه‌گاه از بهر نماز به شعاب « 2 » جبال\r\n\r\n\r\n","description":"","footnote":"\r\n( 1 ) . تسخر : ريشخند .\r\n( 2 ) . جمع شعب : دره‌ها .\r\n","page_name":" 416 ","page_number":454},
  {"content":"\r\n\r\nمىشدند .\r\n\r\nاول خون كه در اسلام ريخت\r\nروزى گروهى از اصحاب رسول به دامن جبل حرا شده از بهر نماز بودند و چنان افتاد كه چند تن از مشركين بر ايشان عبور كردند و آن كردار را بديدند و سخت مكروه داشتند ، لاجرم يك تن از ايشان سنگى برگرفت و پيش شده ، سعد بن ابى وقّاص را در سجده يافت و آن سنگ را سخت بر پشتش بكوفت و سعد بر آن درد صبر كرد و سر از سجده برداشت و در سجدهء ديگر سنگ ديگرش بزد و سعد همچنان صابر بود تا سلام بازداد ، پس از پى مدافعه برخاست و در آن اراضى استخوان چانهء شترى بيافت و بر سر آن مشرك بزد چنان كه سرش بشكست و خون بريخت . و اين اول خون بود كه در اسلام ريخته شد .\r\nبالجمله آن مرد با جامه‌هاى خون‌آلود به كعبه آمد و كفار قريش اين بديدند و با سعد كه مردى روىشناس بود هيچ نيارستند گفت ، و بر خصمى محمّد صلّى اللّه عليه و آله بيفزودند .\r\n\r\nسخن قريش با ابو طالب\r\nدر اين وقت عتبه و شيبه پسران ربيعة بن عبد شمس بن عبد مناف بن قصىّ بن كلاب مرّة بن كعب بن لؤىّ ؛ و ديگر صخر كه كنيت او ابو سفيان است ، پسر حرب بن اميّة بن عبد شمس بن عبد مناف ؛ و ديگر ابو البخترى كه اسمش عاص بن هشام بن حارث بن اسد بن عبد العزّى بن قصىّ بن كلاب بن مرّة بن كعب بن لؤىّ است ، و ديگر أبو جهل كه نامش عمرو است و كنيت او أبو الحكم است پسر هشام بن مغيرة بن عبد اللّه بن عمر بن مخزوم بن يقظة بن مرّه بن كعب بن لؤىّ است ، و ديگر وليد بن مغيرة بن عبد اللّه بن عمر بن مخزوم بن يقظة بن مرّة بن كعب بن لؤىّ ، و ديگر نبيه و منبّه پسران حجاج بن عامر بن حذيفة بن سعد بن سهل بن عمرو بن هصيص بن كعب بن لؤىّ ، و ديگر عاص بن وائل بن هاشم بن سعيد بن سهم بن عمرو بن هصيص بن كعب بن لؤىّ و جمعى ديگر از اشراف قريش به نزد ابو طالب آمدند و\r\n\r\n","description":"","footnote":"","page_name":" 417 ","page_number":455},
  {"content":"\r\n\r\nگفتند : پسر برادر تو خدايان ما را دشنام همىگويد و دين ما را عيب كند و ما را در حساب ديوانگان شمار دارد و پدران ما را گمراه گويد ، يا ما را با او بگذار كه دفع او كنيم يا خود دفع او كن ، ابو طالب ايشان را به رفق و مدارا بازتاخت .\r\nاما از آن سوى رسول خداى همچنان آشكارا مردم را به خداى مىخواند و بتان را به زشتى ياد مىكرد تا اين سخن پراكنده گشت و در زبانها ساير افتاد ، و قريش بعضى ، بعضى را برانگيختند تا ديگر باره به نزد ابو طالب شوند و اين شكايت به دو برند ، پس در كعبه همگى انجمن شدند و آهنگ خدمت ابو طالب كردند . و ابو طالب مردى بزرگ بود و بنى هاشم جملگى سر در خطّ فرمان او داشتند و از او بزرگتر كس در مكه نبود و ايمان خويش را پوشيده مىداشت تا مردمان از نزديك او پراكنده نشوند و قوّت او در نصرت پيغمبر اندك نشود .\r\nبالجمله صناديد قريش ديگر بار به در سراى ابو طالب آمدند و ايشان را آن روز به خويشتن بارنداد و جز او كس را در مكه حاجب و دربان نبود .\r\nمع الحديث آن روز قريش بازشدند و روز ديگر آمدند ، هم ايشان را بار نداد ، و روز سيم آن جماعت را رخصت فرمود تا درآمدند و گفتند :\r\nكار از آن بگذشت كه ما توانيم در كار محمّد شكيب كرد ، نخست ما را دشنام گفت ، و به جنون و شيفتگى نسبت كرد و گفت : پدران شما به دوزخ اندرند و ما شكيبائى كرديم ، اينك خدايان ما را دشنام همىگويد و لعنت فرستد ، تو او را بگوى خدايان ما را بر زبان نياورد و او داند و خداى خويش و طريقت خويشتن ، اگر نه ما از آن ترسيم كه يك تن از سفهاى قوم دست به دو آخته او را مقتول سازد و در ميان بنى هاشم و قريش خون افتد ، و اين خون ريختن و آويختن هرگز از ميان برنخيزد ، اگر گوش بر فرمان است او را از اين كردار بازداد ، و اگر نه بفرماى تا از ديت محمّد چه خواهى كه ما زر و سيم فراهم كنيم و نزديك تو آورده او را مأخوذ داريم و مقتول سازيم و مردم مكه را از اين سختى برهانيم ؟\r\nابو طالب فرمود :\r\nاى مردمان : محمّد ، برادرزادهء من نيست فرزند ، عزيز من است ،\r\n\r\n","description":"","footnote":"","page_name":" 418 ","page_number":456},
  {"content":"\r\n\r\nهيچ‌كس ديديد كه بهاى خون ستاند و فرزند خويشتن را به كشتن فرستد ؟ ! اين در خاطر مگيريد كه تا يك تن از بنى هاشم زنده بود كس محمّد را نتواند آزرد .\r\nپس آن جماعت از نزد ابو طالب بيرون شدند و گفتند : محمّد مىخواهد ما سيصد و شصت ( 360 ) خداى را بگذاريم و پرستش يك خداى كنيم ، اين كارى شگفت است و ما جز بر دين خويشتن زيستن نخواهيم كرد و جز خدايان خود را پرستش نخواهيم نمود و اين آيت بر اين سخن فرود شده :   أَ جَعَلَ الْآلِهَةَ إِلهاً واحِداً إِنَّ هذا لَشَيْءٌ عُجابٌ وَ انْطَلَقَ الْمَلَأُ مِنْهُمْ أَنِ امْشُوا وَ اصْبِرُوا عَلى آلِهَتِكُمْ   . « 1 »\r\nبالجمله از پس آن جماعت ، ابو طالب پيغمبر عليه السّلام را طلب فرمود و گفت : اين چيست كه قوم تو را به فرياد آورده است ؟\r\nپيغمبر فرمود كه :\r\nمن از خويشتن سخن نكنم ، مرا خداى همىفرمايد كه بگوى و اگر ايشان آفتاب را به دست راست من ، و ماه را به دست چپ من برنهند يا چندان عذاب و عقاب كنند كه از آن افزون نشايد ، ترك اين دعوت نكنم و از آنكه خداى فرمايد ، يك حرف كم نخواهم كرد تا دين خداى را آشكار كنم ، يا جان بر سر اين كار نهم .\r\nاين بگفت و بگريست و برخاست و آهنگ شدن « 2 » كرد .\r\nابو طالب گفت :\r\nاى محمّد روى با من كن ، سوگند با خداى كه هرگز از پاى ننشينم و دست از نصرت تو بازندارم و دانم كه تو راست گويى فرمان خداى را بگذار « 3 » و از كس مينديش كه تا من به زير خاك نشوم كس نتواند ترا آزرد .\r\nرسول خداى از سخنان او شاد شد و مردمان را به حق خواندن گرفت و جماعت قريش از بيم ابو طالب آهنگ او نتوانستند كرد جز اينكه سخره همىكردند و\r\n\r\n\r\n","description":"","footnote":"\r\n( 1 ) . سوره ص ، 5 و 6 : آيا همهء معبودها را يك معبود كرده است ؟ واقعا عجيب است . بزرگانشان راهى شدند و گفتند : برويد و بر پرستش خدايانتان پايدار باشيد .\r\n( 2 ) . برگشتن .\r\n( 3 ) . انجام ده\r\n","page_name":" 419 ","page_number":457},
  {"content":"\r\n\r\nاصحابش را رنجه همىداشتند و به شعر اندر هجا گفتند . و اگر كسى از اصحاب آن حضرت را به نماز ديدندى سنگى بر سرش زدندى . و پيغمبر چندان‌كه قرآن بخواند و پيغام خداى را بگذاشت ، كسش پاسخ نداد .\r\n\r\nخبر عمّاره\r\nو مشركين هر روز در دفع آن حضرت داستان همىزدند و روزى در كعبه انجمن شدند و وليد بن مغيره را بگفتند : امروز در ميان جوانان قريش فرزند تو عمّاره را عديلى نباشد : و اين عمّاره جوانى خوش‌روى بود و كارى نيك به سامان داشت و در ميان جوانان گرامىتر از او كس نبود و به خردمندى و گزيدگى امتيازى تمام داشت ، چنان بود كه زنان مكه بيشتر او را دوستار بودند و او را از پارسائى دامن با كس نيالود ؛ و ابو طالب پاك‌دامانى او را ستوده مىداشت ؛ و بود كه ده ( 10 ) روز و بيست ( 20 ) روز و يك ماه در خانهء ابو طالب مىزيست .\r\nپس كفار قريش از نو حيلتى برانديشيدند و با وليد بن مغيره گفتند : ما را با ابو طالب يك چاره ديگر مانده است و اين معلوم شد كه او محمّد را نيك دوست دارد و هرگز او را با كس نگذارد تا كسش بيازارد ، و صواب آن است كه فرزند خويش عمّاره را كه امروز در حسب و نسب برگزيدهء عرب است به فرزندى با ابو طالب گذارى تا محمد را به ما تسليم كند و ما او را مقتول سازيم . وليد گفت : عمّاره در نزد من و در نزد همهء قريش گرامىتر از محمّد است و من او را به جاى محمّد به ابو طالب سپارم .\r\nايشان شاد شده ، وليد را برداشتند و از هر بنگاهى دو تن با ايشان همراهى كرد و ابو جهل و عتبه و شيبه و ابو خلف هم با ايشان بودند . پس آن جمله به نزد ابو طالب آمدند و گفتند : ما بدين جا شده‌ايم كه ترا چيزى بدهيم و دانيم كه محمّد فرزند تو است و كس فرزند بكشتن نفرستد ، اينك عمّاره را تو مىشناسى و مىدانى كه از محمّد به چند معنى فزونى دارد ، هم به نيكويى ؛ و هم به خرد و هم به جلالت . او را به فرزندى بپذير و محمّد را به ما بسپار تا او را از ميان برداريم كه دين ترا مخالف است و قوم ترا پراكنده كند .\r\n\r\n","description":"","footnote":"","page_name":" 420 ","page_number":458},
  {"content":"\r\n\r\nآنگاه وليد زبان برگشاد و گفت : اى ابو طالب ، هم‌اكنون مردمان را به كعبه فراهم كنم و نامه نويسم و ايشان را گواه گيرم كه من از پدرى او بيزارم و او را از نسب خود و همه بنى مخزوم خلع كردم و با تو سپردم كه به فرزندى به جاى محمّد بدارى و او را با قريش سپارى تا اين بيم و بلا فرو نشيند .\r\nابو طالب از اين سخنان بخنديد و گفت : يا ابن مغيره ، سوگند با خداى كه مرا داد ندادى ، گوئى : فرزند مرا بستان و در كنار خويش نيكو بدار و فرزند خويشتن را با ما سپار تا او را مقتول سازيم اگر هيچ‌كس اين كرده است ، بنمائيد تا من نيز چنين كنم .\r\nاز ميانه مطعم بن عدىّ بن نوفل بن عبد مناف بن قصىّ گفت : اى ابو طالب قوم تو انصاف دادند و بر آنند كه مكروه از تو بگردانند و تو در دل دارى كه هرگز سخنى از ايشان پذيرفتار نباشى . ابو طالب گفت : نه اين است ، بلكه اين جماعت در خذلان مجتمع شده‌اند و در تعريض با مطعم و ديگر مردم اين شعرها بگفت :\r\n\r\nشعر\r\n ألا قل لعمرو و الوليد و مطعم * ألا ليت حظّى من حياطتكم « 1 » بكر « 2 » \r\n من الخور « 3 » حبحاب قصير « 4 » كثير رغاؤه « 5 » * يرش « 6 » على السّاقين من بوله قطر \r\n أرى اخوينا من أبينا و امّنا * اذا سألا قالا الى غيرنا الامر \r\n بلى لهما امر و لكن تحرجما * كما حرجمت « 7 » من رأس ذى علق « 8 » الصّخر \r\n اخصّ خصوصا عبد شمس و نوفلا * هما نبذانا مثل ما نبذ « 9 » الجمر \r\n هما اغمزا « 10 » للقوم فى اخويهما * فقد اصبحا منهم اكفّهما صفر \r\n و تيم و مخزوم و زهرة منهم * و كانوا لنا مولى « 11 » اذا بغىّ النّصر \r\n فو اللّه لا ينفكّ منّى عداوة * و لا منهم ما كان من نسلنا سفر « 12 » \r\nپس قريش از نزد ابو طالب بيرون شدند و بر خصمى پيغمبر صلّى اللّه عليه و آله بيفزودند .\r\nابو لهب و عقبة بن ابى معيط كه همسايهء رسول خداى بودند هر روز رهگذار آن\r\n\r\n\r\n","description":"","footnote":"\r\n( 1 ) . حياط : نگاه داشتن .\r\n( 2 ) . بكر : شتر جوان .\r\n( 3 ) . خور : شتران .\r\n( 4 ) . حبحاب قصير : زشت بدخوى .\r\n( 5 ) . رغا : بانگ كردن شتر .\r\n( 6 ) . رش : چكيدن آب .\r\n( 7 ) . حرجمه : بر يكديگر افتادن و بازگشتن شتر .\r\n( 8 ) . ذى علق : نام كوهى است .\r\n( 9 ) . نبذ : انداختن از دست .\r\n( 10 ) . اغماز : عيب كردن .\r\n( 11 ) . مولى : عبد و غلام را گويند .\r\n( 12 ) . سفر جمع سفير : يعنى مسافران .\r\n","page_name":" 421 ","page_number":459},
  {"content":"\r\n\r\nحضرت را با سرگين و ديگر پليديها انباشته مىكردند و پيغمبر صلّى اللّه عليه و آله هنگام عبور آن جمله را از راه دور مىكرد و به رفق و مدارا مىفرمود : اين چه همسايگى است ؟ از اينجاست كه وقتى آن حضرت فرمود : من در ميان دو همسايه بد بودم .\r\nبالجمله چون قريش يك جهت شدند در آزار مسلمانان ، پس ابو طالب بنى هاشم و بنى عبد المطّلب را براى نصرت آن حضرت طلب كرد و جز ابو لهب جملگى نزد او حاضر شدند ؛ پس ابو طالب اين شعرها بخواند :\r\n\r\nشعر\r\n اذا اجتمعت يوما قريش لمفحر * فعبد مناف سرّها « 1 » و صميمها \r\n و ان حصّلت أشراف عبد منافها * ففى هاشم أشرافها و قديمها \r\n و ان فخرت يوما فانّ محمّدا * هو المصطفى من سرّها و كريمها \r\n تداعت قريش غشّها و ثمينها * علينا فلم تظفر و طاشت « 2 » حلومها « 3 » \r\n و كنّا قديما لا نقرّ ظلامة * اذا ما ثنوا « 4 » صعر « 5 » الخدود نقيمها \r\n و تحمى حماها كلّ يوم كريهة * و نضرب عن اجحارها من يرومها \r\n بنا انتعش العود الذّواء و انّما * بأكتافنا تندى و تنمى أرومها « 6 » \r\n\r\nخبر وليد بن مغيره\r\nاز پس اين واقعه هنگام حج كردن فراز آمد ، وليد بن مغيره كه از صناديد قريش بود با مشركين گفت كه : نام محمّد ، در تمامت قبايل عرب پراكنده است و اينك مردمان از بهر حج گذاشتن به كعبه آيند و به ضرورت نزد او روند و چون سخن او بشنوند مهر او در دل ايشان جاى كند و طريقت او پيش گيرند ، اكنون او را به چيزى بايد نسبت كرد كه مردم از او گريزان شوند و اختلاف كلمه روا نبايد داشت ، چه اگر بر كذب آن ديگر سخن كنند كار محمّد به نيرو گردد . ايشان گفتند : اى ابو عبد الشمس آنچه تو فرمائى چنان گوئيم .\r\n\r\n\r\n","description":"","footnote":"\r\n( 1 ) . سرّ انسب : خالص و برگزيدگى نسب .\r\n( 2 ) . طيش : سبكى .\r\n( 3 ) . حلم : عقل را گويند .\r\n( 4 ) . ثنى : بازگردانيدن .\r\n( 5 ) . صعر : كج كردن رخسار از كبر .\r\n( 6 ) . ارومه : بيخ درخت ، حمل اروم .\r\n","page_name":" 422 ","page_number":460},
  {"content":"\r\n\r\nوليد گفت : من همىخواهم كه رأى شما را بازدانم ؟ گفتند : با قبايل مىگوئيم محمّد كاهن است . گفت : لا و اللّه ما كاهنان بسيار ديده‌ايم و سجع و زمزمهء كاهن را دانسته‌ايم او را كاهن نتوان گفت ، چه اگر مردمان از شما اين بشنوند و سخنان او را اصغا فرمايند كذب شما آشكار خواهد شد . گفتند : مىگوئيم : مجنون است . گفت :\r\nلا و اللّه او را مجنون نتوان گفت ؛ زيرا كه خناق « 1 » و تخالج و وسوسه مجنون در او نيست . گفتند : مىگوئيم شاعر است . گفت : لا و اللّه ما شعر را نيك مىدانم و رجز و هزج « 2 » و قريضه « 3 » و مقبوضه و مبسوطه « 4 » آن را شناخته‌ايم اين شعر نيست . گفتند :\r\nمىگوئيم ساحر است . گفت : لا و اللّه ما ساحران ديده‌ايم و نفث « 5 » و عقد او را دانسته‌ايم . اين سحر نيست .\r\nگفتند : اى ابو عبد الشّمس تو بگوى تا بدانيم چه فرمائى ؟ قال : و اللّه انّ لقوله الحلاوة و انّ لاصله لغدقا و انّ لفرعه لخباة « 6 » باز نزديك‌تر آن است كه بگوئيد ساحر است و سحرى مىآورد كه ميان پدر و پسر و برادر با برادر و ميان مرد و زن و ميان مرد و عشيرت جدائى مىافكند و سخن او از مسيلمه و ساحران بابل است كه به دو رسيده . پس كفار قريش سخن بر اين نهادند و بر سر راه قبايل بايستادند و هر كه زيارت مكه همىآمد اين كلمات با او بگفتند .\r\nو خداى در حق وليد اين آيت فرستاد :     ذَرْنِي وَ مَنْ خَلَقْتُ وَحِيداً وَ جَعَلْتُ لَهُ مالًا مَمْدُوداً وَ بَنِينَ شُهُوداً وَ مَهَّدْتُ لَهُ تَمْهِيداً     . « 7 » يعنى : بگذار مرا و آن كس را كه يك تنه آفريدم و مال و فرزندان بدادم و بساط حشمت بگستردم . زيرا كه وليد بن مغيره را مالى فراوان بود و كارى به سامان بود و او ده ( 10 ) پسر داشت از جمله ايشان خالد و هشام اسلام آوردند و ذكر احوال خالد بن وليد و ديگر فرزندان او در جاى خود خواهد آمد .\r\nبالجمله : هم خداى فرمود :    ثُمَّ يَطْمَعُ أَنْ أَزِيدَ كَلَّا إِنَّهُ كانَ لِآياتِنا عَنِيداً سَأُرْهِقُهُ صَعُوداً .    « 8 »\r\n\r\n\r\n","description":"","footnote":"\r\n( 1 ) . خناق : خپه كردن .\r\n( 2 ) . هزج : اقسام شعر .\r\n( 3 ) . قريض : شعر را گويند .\r\n( 4 ) . بسيط : بحرى از شعر .\r\n( 5 ) . نفث : در دميدن .\r\n( 6 ) . خباه : هر ميوه كه چيده شود .\r\n( 7 ) . سورهء المدّثر آيات 11 - 14 : آن كس را كه به تنهايى آفريدم به من واگذار ، او را مال فراوان دادم و فرزندان كه با اويند و همه امكانى در اختيارش نهادم .\r\n( 8 ) . سورة المدثر ، آيات 15 - 17 : و بازهم طمع دارد كه افزونترش دهم ، هرگز ، چرا كه به -\r\n","page_name":" 423 ","page_number":461},
  {"content":"\r\n\r\nيعنى : پس طمع مىدارد كه آن نعمتها را افزون كنم و اين نكنم ؛ زيرا كه او آيت‌هاى ما را ستيزنده است ، زود باشد كه او را بر زبر آن كوه رسانم كه به دوزخ اندر است .\r\nپس مىفرمايد :      إِنَّهُ فَكَّرَ وَ قَدَّرَ فَقُتِلَ كَيْفَ قَدَّرَ ثُمَّ قُتِلَ كَيْفَ قَدَّرَ ثُمَّ نَظَرَ ثُمَّ عَبَسَ وَ بَسَرَ .      « 1 »\r\nيعنى : به درستى كه او فكر كرد و اندازه نمود كه طعن كند قرآن را پس لعنت كرده باد چگونه اندازه كرد پس ملعون باد چگونه تقدير كرد .\r\nپس ديگر باره در كار قرآن نظر كرد و جاى طعن نيافت پس روى ترش كرد و پيشانى درهم كشيد . ثمّ ادبر و استكبر فقال ان هذا الّا سحر يؤثر ان هذا الّا قول البشر سأصليه سقر « 2 » . يعنى : پس وليد بن مغيره روى بگردانيد و گردنكشى كرد ، آنگاه گفت :\r\nاين نيست مگر سحرى كه پيغمبر صلّى اللّه عليه و آله تعليم گرفته است از ساحران و اين كلمات نيست مگر سخن بشر ، زود باشد كه او را به دوزخ درافكنم .\r\nمع القصه حديث پيغمبر صلّى اللّه عليه و آله در تمامت قبايل عرب پراكنده شد و به همه كس برسيد كه مردى از بنى عبد المطّلب دعوى نبوّت كند . و ابو طالب بيم كرد كه فتنه‌اى در عرب حادث شود و خويشان او از نصرت پيغمبر صلّى اللّه عليه و آله كار بر مماطله كنند ، لاجرم اشراف قوم خويش را در حرم كعبه فراهم كرد و اين قصيده را كه مشتمل بر هشتاد ( 80 ) بيت است بر ايشان بخواند . و راقم حروف از آنكه بر فارسى زبانان حملى نشود چند بيت از آن مىنگارد :\r\n\r\nبيت\r\n و لمّا رأيت القوم لا بدّ قيهم * و قد قطعوا كلّ العرى « 3 » و الوسائل \r\n و قد خالفوا قوما علينا أظنّة * و يعضّون « 4 » غيضا خلفنا بالانامل \r\n صبرت لهم نفسى بسمراء « 5 » سمحة « 6 » * و أبيض « 7 » عضب « 8 » من تراث المقاول \r\n\r\n\r\n","description":"","footnote":"\r\n- آيات ما عناد دارد ، به زودى او را خواهيم گرفت .\r\n( 1 ) . سورة المدثر . آيات 18 - 22 : زيرا كه او انديشيد و محاسبه كرد ، مرگ بر او ، چگونه حساب كرد . بازهم مرگ بر او ، چگونه حساب كرد . آنگاه نگاهى افكند ، بعد چهره در هم كشيد و روى ترش كرد .\r\n( 2 ) . سورة المدثر ، آيات 23 - 26 : سپس رو گرداند و متكبرانه گفت : اين جز جادويى كه فرا آموخته چيزى نيست و جز گفتار انسان نتواند بود ، به زودى او را به سقر در اندازم .\r\n( 3 ) . عروه : گوشه و دسته كوزه و امثال آن به عربى جمع است .\r\n( 4 ) . عضّ : گزيدن .\r\n( 5 ) . سمراء : گندم‌گون ، استفاده براى نيزه كرده‌اند .\r\n( 6 ) . تسميح : راست كردن نيزه و نرم رفتن .\r\n( 7 ) . ابيض : به معنى شمشير .\r\n( 8 ) . غضب : بريدن و شمشير برّان .\r\n","page_name":" 424 ","page_number":462},
  {"content":"\r\n\r\n و أحضرت عند البيت رهطى « 9 » و اخوتى * و أمسكت من اثوابه بالوصائل \r\n« 10 »\r\n أعوذ بربّ النّاس من كلّ طاعن * علينا بسوء او ملحّ بباطل \r\n كذبتم و بيت اللّه نبزى محمّدا * و لمّا نطاعن دونه و نناضل \r\n« 11 »\r\n و ما ترك قوم لا أبا لك سيّدا * يحوط الذّمار « 12 » غير ذرب « 13 » مواكل « 14 » \r\n و ابيض « 15 » يستسقى الغمام بوجهه * ثمال « 16 » اليتامى عصمة للارامل \r\n« 17 »\r\n يلوذ به الهلّاك من آل هاشم * فهم عنده فى رحمة و فواضل \r\n جزى اللّه عنّا عبد شمس و نوفلا * عقوبة شرّ عاجلا غير آجل \r\n لقد سفهت احلام قوم تبدّلوا * بنى خلف قيصا بنا و الغياطل \r\n« 18 »\r\n و نحن الصّميم من ذؤابة هاشم * و آل قصىّ فى الخطوب الاوائل \r\n فابلغ قصيّا ان سينشر امرنا * و بشّر قصيّا بعدنا بالتّخاذل \r\n و لو طرقت ليلا قصيّا عظيمة * اذا ما لجأنا دونهم فى المداخل \r\n لعمرى لقد كلّفت وحدا باحمد * و اخوته دأب المحبّ المواصل \r\n فمن مثله فى النّاس أىّ مؤمّل * اذا قاسه الحكّام عند التّفاضل \r\n حليم رشيد عادل غير طايش « 19 » * يوالى الها ليس عنه بغافل \r\n لكنّا اتّبعناه على كلّ حالة * من الدّهر جدّا غير قول التّهازل \r\n لقد علموا أنّ ابننا لا مكذّب * لدينا و لا يعنى بقول الاباطل \r\n فأصبح فينا أحمد فى أرومة « 20 » * تقصّر عنها سورة المتطاول \r\n فديت بنفسى دونه و حميته * و دافعت عنه بالذّرى « 21 » و الكلاكل « 22 » \r\nو ابو طالب در اين قصيده از لفظ غياطل ، بنى سهم بن عمرو بن هصيص و\r\n\r\n\r\n","description":"","footnote":"\r\n( 9 ) . رهط : قبيله را گويند .\r\n( 10 ) . صايل : جامه‌هاى مخطط يمانى .\r\n( 11 ) . نضال : تيراندازى كردن .\r\n( 12 ) . ذمار : آنچه نگاهداشت آن واجب است .\r\n( 13 ) . ذرب : تيزى هر چيز .\r\n( 14 ) . و كل و كول : كار به كسى گذاشتن .\r\n( 15 ) . ابيض : مرد پاك نسب .\r\n( 16 ) . ثمال به كسر مثلثه : پناه را گويند .\r\n( 17 ) . ارامل : بيوكان و درويشان .\r\n( 18 ) . غيطه : انبوهى قوم .\r\n( 19 ) . طيش : سبكى .\r\n( 20 ) . ارومه : بيخ درخت .\r\n( 21 ) . ذرى : بالاى هر چيز .\r\n( 22 ) . كلاكل : سينه را گويند .\r\n","page_name":" 425 ","page_number":463},
  {"content":"\r\n\r\nابو سفيان بن حرب بن اميّه ، و ديگر مطعم بن عدىّ بن نوفل بن عبد مناف ، و ديگر زهير بن ابى اميّة بن مغيره ، و ديگر عبد اللّه بن عمر بن مخزوم كه مادرش عاتكه دختر عبد المطّلب است قصد فرمود .\r\n\r\n[ معجزهء پيغمبر صلّى اللّه عليه و آله در بارش باران 
  ]\r\nوقتى چنان افتاد كه مدينه را بلاى غلا « 1 » فروگرفت و مردمان شكايت به حضرت رسول اللّه آوردند ، پس آن حضرت بر منبر برآمد و خداى را بخواند تا بارانى به شدّت باريدن گرفت و چندان بباريد كه اصحاب آن حضرت بيمناك شدند و هم بدان حضرت پناه جستند .\r\nپيغمبر صلّى اللّه عليه و آله دست به دعا برداشت و عرض كرد : اللّهمّ حوالينا و لا علينا « 2 » پس آن سحاب به اندازهء زمين شهر مدينه بشكافت و در حوالى شهر بباريد و در مدينه فروغ آفتاب بتافت . پيغمبر خداى فرمود : اگر امروز ابو طالب بود ، نيك مسرور مىگشت .\r\nبعضى از اصحاب عرض كردند : مگر اين شعر را از او به خاطر آورديد كه فرموده ؟ :\r\n و أبيض يستسقى الغمام بوجهه * ثمال اليتامى عصمة للارامل \r\n« 3 » آن حضرت فرمودند : چنين باشد . اكنون بر سر داستان رويم .\r\n\r\nخبر ابو قيس\r\nابو طالب همچنان عشيرت خويش را بر نصرت رسول خداى مىگماشت و آن حضرت مردم را دعوت مىفرمود تا نام او در همهء قبايل برفت و به مدينه برسيد .\r\nچون ابو قيس بن الاسلت قصّهء آن حضرت را بشنيد و عداوت قريش را با او معلوم\r\n\r\n\r\n","description":"","footnote":"\r\n( 1 ) . گرانى\r\n( 2 ) . بار خدايا ، باران به اندازه فرست ، چنان كه صحراى مدينه سيراب گردد و بناهاى آن خراب نگردد .\r\n( 3 ) . نيكو روى است روى محمد و مبارك طلعتى كه به حرمت روى او باران خواهد از خداى تعالى در سالهاى قحط .\r\n","page_name":" 426 ","page_number":464},
  {"content":"\r\n\r\nداشت ، قصيده‌اى در نهى قريش از خصمى پيغمبر بگفت :\r\n أيا راكبا امّا عرضت « 1 » فبلّغن * مغلغلة « 2 » عنىّ لؤىّ بن غالب \r\n رسول امرئ قد راعه « 3 » ذات بينكم * على النّأى « 4 » محزون بذلك ناصب « 5 » \r\n و قل لهم و اللّه يحكم حكمة * ذروا الحرب تذهب عنكم فى المراعب \r\n فإيّاكم و الحرب لا تعلّقنكم * و حوضا و خيم الماء مرّ المشارب \r\n أ لم تعلموا ما كان فى حرب داحس * فتعتبروا أو كان فى حرب حاطب \r\nاين ابو قيس از قبيلهء اوس است گاهى نسب او را به واقف و گاهى به خطمه مىرسانند زيرا كه وائل و واقف و خطمه برادر بودند ، و در ميان عرب قانون است كه چون عمّ از پدر نامورتر باشد او را به جاى پدر نهند ؛ و نسب را به دو برند . و ابو قيس از اين قصيده كه چند بيتش نگاشته شد ، قريش را بيم مىدهد كه با رسول خداى منازعت و مخاصمت روا مداريد كه عاقبت اين كار به وخامت كشد و از حرب داحس كه در قصيده ذكر كرده مقصود او فتنه داحس و غبر است - بدان تفضيل كه در ذيل قصّه نعمان بن منذر مرقوم افتاد - و از حرب حاطب قصد او حربى است كه در ميان قبيلهء اوس و قوم خزرج افتاد .\r\nو آن چنان بود كه مردى يهود در پناه مردم خزرج مىزيست ؛ حارث بن قيس بن هبشة بن حارث بن اميّة بن معاوية بن مالك بن عوف بن عمرو بن عوف بن مالك بن اوس با آن يهود خصومتى آغازيد و ناگاه بر او تاخته او را بكشت ، قبيلهء خزرج در خشم شدند و گفتند : چرا بايد مردم اوس حشمت پناهندهء ما را نگاه ندارند ، پس يزيد بن حارث بن قيس بن مالك بن احمر بن حارث بن ثعلبة به كعب بن خزرج بن حارث بن خزرج كه مشهور به نام مادر بود و ابن قسحم ناميده مىشد ، چند تن از مردم خزرج را با خود برداشته ناگاه بر حارث بن قيس درآمد و او را مقتول ساخت ؛ و از اينجا آتش حرب در ميان اوس و خزرج زبانه زدن گرفت و با هم مصاف دادند و قبيله اوس شكسته شد و در حربگاه ، سويد بن صامت بن خالد بن عطية بن حوط بن حبيب بن عمرو بن عوف بن مالك بن اوس كه از صناديد قبيلهء اوس بود به دست\r\n\r\n\r\n","description":"","footnote":"\r\n( 1 ) . عروض : مكه و مدينه را گويند ، در اين شعر امّا عرضت يعنى هر وقت به مكه درآمدى .\r\n( 2 ) . غلغلة : به شتاب رفتن .\r\n( 3 ) . روع : ترسيدن و ترسانيدن .\r\n( 4 ) . ناى : دور شدن .\r\n( 5 ) . نصب : رنج و رنج ديدن .\r\n","page_name":" 427 ","page_number":465},
  {"content":"\r\n\r\nعبد اللّه زياد البلوى كه مجذّر لقب داشت ، و حليف بنى عوف بن خزرج بود مقتول گشت . و اين مخاصمت در ميان اين دو قبيله بماند . لاجرم أبو قيس قصّهء ايشان تذكرهء قريش مىفرمود ، باشد كه از خصومت پيغمبر صلّى اللّه عليه و آله و منازعت و مبارات بنى هاشم بپرهيزند ، اما آن جماعت هر روز بر كين و كيد آن حضرت فزونى مىجستند .\r\nدر اين وقت چنان افتاد كه حكيم بن اميّة بن حارثة بن الاوقص السلمى حليف بنى اميّه كه از بزرگان قوم بود ، مردم خويش را گذاشته با رسول خداى ايمان آورد و اين شعرها بگفت :\r\n و هل قائل قولا من الحقّ قاعد * عليه و هل غضبان للرّشد سامع \r\n و هل سيّد ترجو العشيرة نفعه * لاقصى الموالى و الاقارب جامع \r\n تبرّأت الّا وجه من يملك الصّبا * و أهجركم مادام مدل و نازع \r\n و اسلم وجهى للاله و منطقى * و لو راعنى منّ الصّديق روايع \r\n\r\n[ آزار قريش پيغمبر صلّى اللّه عليه و آله را 
  ]\r\nو بعد از اسلام او ، سفهاى قريش هم بر خصمى پيغمبر صلّى اللّه عليه و آله بيفزودند چنان كه روزى در حجر كعبه شدند و گفتند : ما هرگز در كارى چندين صبر نكرده‌ايم كه در كار محمّد ، روزگارى است كه خدايان ما را دشنام گويد و ما را ديوانه شمارد ، در اين سخن بودند كه پيغمبر صلّى اللّه عليه و آله به كعبه درآمد و استلام ركن فرموده به طواف مشغول گشت و هر نوبت كه بر ايشان عبور مىفرمود آن جماعت سخنى سخت مىگفتند و كلمه‌اى زشت مىسرودند و آن حضرت رنگ رخسارش ديگرگونه مىشد و سخن نمىكرد ، در كرّت سيم بايستاد و فرمود : الشمعون يا معشر قريش أما و الّذى نفسى بيده لقد جئتكم بالذّبح .\r\nمىفرمايد : آيا مىشنويد اى جماعت قريش ، بدان خداى كه جان من به دست او است ، آورده‌ام براى شما ذبح ، كنايت از آنكه اگر سر از فرمان من برتابيد همچون گوسفند تيغ بر گلوى شما نهم .\r\nاز اين سخن رعبى تمام در اندام ايشان افتاد ، چنان كه زبان به معذرت و نيايش\r\n\r\n","description":"","footnote":"","page_name":" 428 ","page_number":466},
  {"content":"\r\n\r\nگشودند و گفتند : انصرف يا ابا القاسم فو اللّه ما كنت جهولا ، يعنى : بازشو اى ابو القاسم سوگند با خداى كه تو جهول نيستى ، پس آن حضرت مراجعت فرمود .\r\n\r\nجسارت قريش بر پيغمبر صلّى اللّه عليه و آله\r\nو روز ديگر همچنان قريش در حجر انجمن شدند و بعضى با بعضى گفتند : چون است كه در كار محمّد سخن كنيد و چون او بر شما ظاهر شود خاموش شويد و زبان به معذرت گشائيد ؟ و يكديگر را در كين آن حضرت استوار همىكردند ، ناگاه رسول خداى درآمد ، پس جملگى از جاى جنبش نموده بر آن حضرت حمله بردند و قصد هلاك او كردند و گفتند : تو آنى كه خدايان ما را به بد ياد كنى و ما را ديوانه خوانى .\r\nفرمود : چنين باشد ، پس يك تن رداى آن حضرت را بگرفت و به گردن مباركش درانداخت و همى سخت بكشيد چنان كه نفس تنگى گرفت .\r\nأبو بكر چون اين بديد فرياد برآورد : أ تقتلون رجلا ان يقول ربّى اللّه و قد جاءكم بالبيّنات من ربّكم . يعنى : آيا مىكشيد مردى را كه مىگويد پروردگار من « اللّه » است و آورده است شما را آيات روشن از پروردگار شما .\r\nو كفار قريش ، چون اين بشنيدند : دست از پيغمبر بداشتنيد ؛ و در أبو بكر آويختند و موى زنخش را بكشيدند و سرش را بشكستند و چندان سر و مغزش را با نعل كوفتند كه مدهوش بازافتاد . و بنى تميم آگهى يافته بيامدند و او را از دست مشركين نجات دادند .\r\nزن أبو لهب در آن هنگامه گفت : مذمّما قلينا و دينه أبينا و أمره عصينا يعنى :\r\nمذمّم « 1 » را ما خصمى داريم و دين او را اقتفا نكنيم و حكم او را عصيان ورزيم .\r\n\r\nخبر أبو لهب\r\nو ديگر چنان افتاد كه روزى رسول خداى صلّى اللّه عليه و آله مردم را به خداى مىخواند و\r\n\r\n\r\n","description":"","footnote":"\r\n( 1 ) . مذمم : همانا قريش پيغمبر را به جاى محمّد از روى استهزا مذمّم مىخواندند .\r\n","page_name":" 429 ","page_number":467},
  {"content":"\r\n\r\nمىفرمود : قولوا لا إله الّا اللّه و أبو لهب از قفاى آن حضرت مىرفت و سخن او به كذب نسبت مىكرد .\r\nابو طالب بر رغم او اين شعر بخواند و عباس نيز حاضر بود و اصغا مىفرمود :\r\n أنت الامين امين اللّه لا كذب * و الصّادق القول لا لهو و لا لعب \r\n أنت الرّسول رسول اللّه تعلمه * عليك تنزل من ذى العزّة الكتب \r\nو ديگر چنان افتاد كه پيغمبر مردم را به خداى دعوت مىفرمود و أبو لهب از دنبال آن حضرت مىرفت و سنگ به دو مىانداخت ، چنان كه قدمين آن حضرت مجروح مىشد و مىگفت : اى مردمان سخن او را مشنويد و فرمان او را مپذيريد كه كذّاب است . و رسول خداى مىفرمود : كيست كه مرا جار دهد و نصرت كند تا رسالت پروردگار خود را بگذارم ؟\r\n\r\nخبر عتبه\r\nو ديگر روزى عتبة بن ربيعه گفت : اى مردمان اگر اجازت كنيد من بروم و با محمّد سخن كنم . گفتند : اى ابو وليد ، تو دانى . پس عتبه در مسجد الحرام به نزد پيغمبر آمد و گفت : اى محمّد تو فرزند برادر مائى و از قوم مائى ، اينك خدايان ما را بد همىگوئى و ما را ديوانه خوانى و جماعت ما را پراكنده كنى ، مقصود از اين كار چيست ؟ اگر زن خواهى هر كه را در قريش اختيار فرمائى به حبالهء نكاح تو درآوريم و اگر مال و ثروت طلبى ما از اندوختهء خويشتن چندان از بهر تو فراهم كنيم كه از همهء بزرگان قريش افزون باشى و اگر سرى و سيادت جوئى ، ما تو را سيّد قوم خود سازيم و از فرمان تو بدر نشويم ، و اگر پادشاهى طلبى پادشاه ما باش كه سر در خط طاعت داريم ، و اگر ديو گرفته باشى و ترا جن‌زده باشد و نيروى دفع آن ندارى ما را آگهى ده تا از بهر تو طبيب شايسته آوريم و بذل مال كنيم ، و چندان‌كه صحّت يا بى .\r\nچون سخن او به نهايت شد رسول خداى فرمود : اى عتبه بنشين و گوش بدار .\r\nعتبه بنشست و آن حضرت فرمود :     بِسْمِ اللَّهِ الرَّحْمنِ الرَّحِيمِ حم تَنْزِيلٌ مِنَ الرَّحْمنِ الرَّحِيمِ    \r\n\r\n","description":"","footnote":"","page_name":" 430 ","page_number":468},
  {"content":"\r\n\r\n    كِتابٌ فُصِّلَتْ آياتُهُ قُرْآناً عَرَبِيًّا لِقَوْمٍ يَعْلَمُونَ     « 1 » . همىخواند تا بدين آيت رسيد :  فَإِنْ أَعْرَضُوا فَقُلْ أَنْذَرْتُكُمْ صاعِقَةً مِثْلَ صاعِقَةِ عادٍ وَ ثَمُودَ  . « 2 »\r\nعتبه گفت : حسبك حسبك اين سخن از بهر تو كفايت است و به روايتى ديگر عتبه دستهاى خود را از پس پشت نهاده گوش فرا داشت و آن حضرت قرائت همىفرمود تا به آيه سجده رسيد و سجده بگذاشت پس فرمود ، اى ابو وليد شنيدى آنچه شنيدى ، اكنون تو دان و اين كلام و به هر جا خواهى برو . عتبه به سوى اصحاب خود بازگشت و چون او را از دور ديدار كردند بعضى با بعضى گفتند : سوگند با خداى كه عتبه با ديدارى ديگرگونه مىآيد .\r\nپس چون برسيد گفتند : اى عتبه ، بر چگونه آمدى ؟ گفت : سوگند با خداى كه سخنى شنيدم كه هرگز نشنيده‌ام و اين نه سحر است و نه كهانت است و نه شعر ، اى جماعت قريش ، از من بشنويد و اين مرد را بگذاريد به حال خود ، اگر قبايل عرب بر او چيره شدند و دفع او كردند كار شما به كام شود و به دست شما مردى از شما ضايع نشده باشد ؛ و اگر او بر عرب ظفر جست از شماست و اين پادشاهى شما را باشد . گفتند : اى ابو وليد ، همانا محمّد به زبان خويش ترا سحر كرد . عتبه گفت : راى من است ، اكنون شما دانيد و او .\r\n\r\nاسلام آوردن حمزه\r\nو ديگر چنان افتاد كه روزى أبو جهل در صفا بر رسول خداى بگذشت و آن حضرت را دشنام گفت و بد دين خواند ، و رسول خداى پاسخ او نگفت و به خانه بازآمد . و از آن سوى چنان افتاد كه حمزه عليه السّلام از شكارگاه برسيد و به كعبه اندر آمد كه طواف كرده به خانه آيد ، كنيزك عبد اللّه بن جدعان بن عمرو بن كعب بن سعد بن تيم بن مرّه ، حمزه را بديد و قصّه پيغمبر و جسارت أبو جهل را با او بگفت ، آتش خشم\r\n\r\n\r\n","description":"","footnote":"\r\n( 1 ) . فصّلت ، آيات 1 - 3 . به نام خداوند بخشندهء مهربان . حا . ميم . اين نازل شده از جانب بخشايندهء مهربان ، كتابى است كه آياتش به وضوح بيان شده است ، قرآن عربى براى دانايان .\r\n( 2 ) . فصلت ، 13 : اگر روى گرداندند ، بگو : شما را به صاعقه‌اى همانند صاعقهء قوم عاد و ثمود بيم مىدهيم .\r\n","page_name":" 431 ","page_number":469},
  {"content":"\r\n\r\nحمزه زبانه زدن گرفت و بدانجا كه قريش مجتمع بودند درآمد و بر فراز سر أبو جهل بايستاد و كمان خويش را برآورده ، سخت بر سر او زد و با اينكه هنوز اسلام نياورده بود از غايت خشم گفت : آيا بر رسول خداى دشنام گوئى و حال آنكه بر دين اويم ؟\r\nو اين شعرها بگفت :\r\n\r\nبيت\r\n لقد عجبت لا قوام ذوى سفه * من القبيلين من سهم و مخزوم \r\n القائلين لما جاء النّبىّ به * هذا حديث أتانا غير ملزوم \r\n فقد اتاهم بحقّ غير ذى عوج * و منزل من كتاب اللّه معلوم \r\n من العزيز الّذى لا شيء يعدله * فيه مصاديق من حقّ و تعظيم \r\n فان يكونوا له ضدّا يكن لكم * ضدا بغلباء مثل اللّيل علكوم \r\n فآمنوا بنبىّ لا أبا لكم * ذى خاتم صاغه « 1 » الرّحمن مختوم \r\nبنى محزوم چون اين بديدند و سر أبو جهل را شكسته يافتند ، خواستند او را نصرت كنند و با حمزه عليه السّلام درآويزند . أبو جهل گفت : بگذاريد ابا عمّاره را كه من فرزند برادر او را بد گفته‌ام ، پس حمزه از آنجا به نزد پيغمبر عليه السّلام آمد و ايمان آورد ، ابو طالب از ايمان او شاد شد و اين شعر بگفت :\r\n و صبرا أبا يعلى على دين احمد * و كن مظهرا للدّين وفّقت صابرا \r\n و حط من اتى بالدّين من عند ربّه * بصدق و حق لا تكن حمز كافرا \r\n فقد سرّنى اذا قلت انّك مؤمن * فكن لرسول اللّه فى اللّه ناصرا \r\n و ناد قريشا بالّذى قد اتيته * جهارا و قل ما كان احمد ساحرا \r\nبه روايتى حمزه عليه السّلام در سال پنجم بعثت و به روايتى در سال ششم ايمان آورد .\r\n\r\nمعجزهء پيغمبر\r\nو ديگر چنان افتاد كه روزى در ابطح سوارى باديد آمد كه هفده ( 17 ) شتر در دنبال داشت كه هر يك را حملى بر پشت ، و غلامى سياه بر فراز حمل سوار بود . و\r\n\r\n\r\n","description":"","footnote":"\r\n( 1 ) . ضوع : در كالبد ريختن ، آفريدن .\r\n","page_name":" 432 ","page_number":470},
  {"content":"\r\n\r\nآن مرد فحص پيغمبر صلّى اللّه عليه و آله مىكرد و مىفرمود كجا است ؟ پيغمبر كريمى كه در مكه مبعوث شده تا به وصيّت پدر اين اشياء را به دو رسانم ؟\r\nابو البخترى ، أبو جهل را به دو نمود و گفت : اين است آن كس كه تو مىطلبى ، آن سوار نشان پيغمبر را در او نيافت و به نزديك پيغمبر خداى آمد ، چون پيغمبر او را ديدار كرد فرمود : توئى ناجى پسر منذر كه هفده ( 17 ) ناقه و هفده غلام سياه از بهر من آورده‌اى ؟ و نام غلامان را يك يك برشمرد ، و رنگ جامه هر يك را بگفت . پس ناجى آن جمله را تسليم كرد .\r\nاما از آن سوى أبو جهل فرياد برآورد كه : اى آل غالب اگر مرا در خصمى محمّد نصرت نكنيد شمشير خود را بر سينهء خود فرو برده خويشتن را هلاك خواهم كرد اين مال از نذورات كعبه است و او مىخواهد خاص خويشتن بدارد ، و شمشير خود را بكشيد و كشيده بداشت و همچنان در نواحى مكه بگشت و از قبايل نصرت بجست تا چندين هزار كس بر وى جمع شدند .\r\nاين خبر چون به بنى هاشم رسيد ايشان نيز انجمن كردند و انبوه شدند و از بهر مقاتله تصميم عزم دادند ، در اين وقت ابو طالب به نزد أبو جهل و مردم او شد و گفت : شما را با محمّد چه خصومت است ؟ أبو جهل گفت : پسر برادر تو با ما خيانت كرد ، اينك مالى از بهر مكه آورده‌اند و محمّد به سحر و شعبده ناجى را بفريفته و آن اموال را خاص خويش داشته .\r\nابو طالب بازآمد و با آن حضرت عرض كرد كه : اين مال را بديشان ده تا اين فتنه فرو نشيند . رسول خداى فرمود : حبّه‌اى بديشان نگذارم . ابو طالب گفت : از اين شتران ، ده ( 10 ) برگير و هفت ( 7 ) بديشان ده ، فرمود : هم اين نكنم ، اما اين شتران و هديه‌ها را نزد أبو جهل حاضر مىكنم و ما هر دو از شتران سؤال مىكنيم ، جواب هر يك از ما را بگويند و گواهى دهند از آن او باشد .\r\nپس سخن بر اين نهادند و روز ديگر بامداد ، أبو جهل به كعبه آمد و نزد هبل سجده كرد و سر برداشت و قصه را بگفت و مسئلت نمود كه چنان كنى كه ناقه‌ها سخن كنند تا محمّد صلّى اللّه عليه و آله مرا شماتت نكند ، اينك چهل ( 40 ) سال است كه ترا پرستش مىكنم و هرگز حاجتى نخواسته‌ام ، اگر امروز اجابت من كنى براى تو قبه‌اى از مرواريد سفيد برآرم و دو دست برنج زر و دو خلخال سيم و تاجى مكلّل به\r\n\r\n","description":"","footnote":"","page_name":" 433 ","page_number":471},
  {"content":"\r\n\r\nجواهر خوشاب « 1 » و قلّاده‌اى از زر ناب آراسته كنم و بدين اشياء زينت ترا افزون كنم ، در اين سخن بود كه رسول خداى به مسجد درآمد و شتران را درآورد و أبو جهل را فرمود : سؤال كن . و او چندان كه از شتران سؤال كرد جواب نشنيد .\r\nپس پيغمبر صلّى اللّه عليه و آله سؤال فرمود ، و شتران سخن‌گوى شدند و بر پيغمبرى آن حضرت گواهى دادند و گواه شدند كه اين اموال مخصوص آن حضرت است تا هفت كرّت بدين گونه أبو جهل سؤال كرد و پاسخ نيافت و آن حضرت سؤال فرمود و بدين گونه جواب شنيد ، پس آن اموال را برداشته به سراى خويش آورد .\r\n\r\nخبر عقبه\r\nو ديگر چنان افتاد كه روزى رسول خداى صلّى اللّه عليه و آله در مسجد الحرام به نماز اندر بود و أبو جهل با گروهى از مشركين انجمن داشت ناگاه چشمش بر مشيمهء « 2 » شترى افتاد كه تازه نحر شده بود ، گفت كيست كه اين مشيمه را برگيرد و چون محمّد صلّى اللّه عليه و آله به سجده رود همچنان با خون و پليدى در ميان هر دو كتف او نهد ؟ عقبة بن ابى معيط گفت :\r\nمن اين كار خواهم كرد و برفت و آن مشيمه را بياورد . و چون پيغمبر صلّى اللّه عليه و آله را در سجده يافت در ميان كتفش نهاد . ابن مسعود كه حاضر بود از بيم مشركين نتوانست سخن كرد و آن حضرت همچنان در سجده بود و كافران سخره مىكردند و مىخنديدند و هر يك آن ديگر را بدين كردار ناستوده تهنيت مىكرد و شادى مىنمود و چندان‌كه آن حضرت در سجده بود كار بدين گونه كردند ، اما چون پيغمبر سر از سجده برداشت و نماز به پاى برد سه كرّت فرمود اللّهمّ عليك بقريش ، آنگاه جماعتى را نام برد و فرمود : اللّهمّ عليك بأبى جهل بن هشام و عتبة بن ربيعة و شيبة بن ربيعه و وليد بن عتبه و عقبة بن ابو معيط و ابىّ بن خلف و عمّارة بن الوليد . كافران از نفرين پيغمبر بيم كردند . و هر كس را آن هنگام نام برد در جنگ بدر كشته شد - چنان كه مذكور خواهد شد - .\r\n\r\n\r\n","description":"","footnote":"\r\n( 1 ) . تازه و آبدار .\r\n( 2 ) . مشيمه : بچه‌دان ، پرده‌اى كه بچه تا هنگامى كه در شكم مادر است ، در آن قرار دارد . اين پرده به هنگام تولد كودك با وى بيرون آيد .\r\n","page_name":" 434 ","page_number":472},
  {"content":"\r\n\r\nبالجمله از آن پس رسول خداى صلّى اللّه عليه و آله به نزد ابو طالب آمد و فرمود : چگونه مىيابيد حسب مرا در ميان خود ؟ و آن قصه را بگفت . ابو طالب در خشم شد و شمشير خود را بر بست و حمزه را برداشت و پيغمبر صلّى اللّه عليه و آله را نيز با خويشتن بياورد ، چون به كعبه اندر آمدند ، حمزه بدويد و كمان أبو جهل را از دستش بستد و سخت بر سرش بكوفت ، آنگاهش برگرفت و بر زمينش بزد ، مردمان فراهم شدند و أبو جهل را از دست وى نجات دادند اما قريش از بيم نتوانستند سخن كرد ، پس ابو طالب بفرمود تا حمزه عليه السّلام موى زنخ آن جماعت را با پليدىهاى آن مشيمه آلوده ساخت ، آنگاه با پيغمبر عرض كرد كه حسب تو در ميان ما اين است .\r\nو ديگر چنان افتاد كه روزى كفّار قريش در حجر كعبه انجمن شدند و پيمان دادند كه هركجا رسول خداى صلّى اللّه عليه و آله را دريابند مقتول سازند ، يكى از اصحاب اين خبر را معلوم كرد و به نزديك پيغمبر صلّى اللّه عليه و آله آمده آن قصّه را معروض داشت . رسول خداى صلّى اللّه عليه و آله بعد از اصغاى آن كلمات به مسجد الحرام آمد و مشتى خاك برگرفته بدان مشركان پراكنده و فرمود شاهت الوجوه « 1 » و ايشان از هيبت آن حضرت نتوانستند سخن كرد و آن خاك بر هر كه بيامد در روز بدر كشته گشت .\r\nو ديگر چنان افتاد كه پيغمبر صلّى اللّه عليه و آله گاهى كه قرآن قرائت فرمودى ، عقبه بيامدى و نزديك آن حضرت نشسته آن كلمات را اصغا نمودى و همىگفت : شعرى بدين فصاحت نشنيده‌ام . اميّة بن خلف كه از دوستان عقبه بود اين كردار را ناخوش مىداشت ، پس روزى روى از وى بگردانيد و با او سخن نكرد ، عقبه گفت : اى دوست مهربان ترا چه افتاده كه از من برنجيدى ؟ گفت : همانا تو دين صابى گرفته‌اى ، و اين سخن امروز در ميان قريش پراكنده است ، عقبه گفت : هرگز من اين كار را نكرده‌ام مرا آن كلمات كه محمّد صلّى اللّه عليه و آله گويد از آسمان به من آمد خوش آيد چه نيك فصيح باشد و گاه‌گاه گوش بر آن نهم . اميّة بن خلف گفت : هرگز قريش اين سخن را استوار ندارند مگر در برابر انجمن ، به نزديك پيغمبر شوى و خيو « 2 » در روى او افكنى . عقبه گفت : چنين كنم . و به مجلس پيغمبر صلّى اللّه عليه و آله درآمد و پاى بر گردن مردم نهاده پيش شد و خيو در روى مبارك آن حضرت افكند و بازگشت ، اين كردار را بر رسول خداى صلّى اللّه عليه و آله گران افتاد ، پس فرمود : اى عقبه با خداى پيمان نهادم كه چون در\r\n\r\n\r\n","description":"","footnote":"\r\n( 1 ) . روى ايشان زشت باد و يا كور باد چشم‌هاى ايشان .\r\n( 2 ) . خيو : آب دهن .\r\n","page_name":" 435 ","page_number":473},
  {"content":"\r\n\r\nبيرون مكّه ترا دستگير كنم بفرمايم سرت را برگيرند و در روز بدر او را اسير گرفتند به نزديك پيغمبر آوردند - چنان كه مذكور خواهد شد - .\r\n\r\n[ آمدن علماى اديان مختلفه نزد پيغمبر صلّى اللّه عليه و آله 
  ]\r\nو ديگر چنان بود كه علماى اديان مختلفه به نزديك آن حضرت آمده حجّت مىكردند و پيغمبر صلّى اللّه عليه و آله با ايشان حجّت مىآورد ، چنان كه وقتى مردمان يهود و نصارى و دهريه « 1 » و ثنويه « 2 » و مشركين عرب از هر قبيله پنج تن مرد عالم به نزد رسول خداى صلّى اللّه عليه و آله انجمن شدند و ايشان را هر يك عقيدتى جداگانه بود ، علماى يهود سخن بر اين داشتند كه : عزير پسر خداست ؛ و مردم نصارى : عيسى عليه السّلام را پسر خداى گفتند ؛ و دهريه گفتند : ما اشيا را قديم و ابدى دانيم ؛ و ثنويه گفتند : ما نور و ظلمت را مدبر جهان دانيم ؛ و مشركين عرب اصنام را خدايان خويش شمردند . و هر طايفه‌اى گفتند : اى محمّد ، اگر در اين شريعت كه ما راست متابعت ما كنى ، شرف ما را باشد كه در اين عقيدت سبقت داريم و اگر نه برهانى روشن بگوى كه ما را سخن نماند .\r\n\r\nاحتجاج پيغمبر با كفّار يهود\r\nقال رسول اللّه صلّى اللّه عليه و آله آمنت باللّه وحده لا شريك له و كفرت بالجبت « 3 » و الطّاغوت « 4 » و بكلّ معبود سواه . آنگاه فرمود : خداى مرا بر مردمان مبعوث كرده است ، بشير و نذير ، از پس اين كلمات نخست با يهود فرمود : حجّت شما چيست كه عزير پسر خداست ؟ گفتند : چون تورية را در فتنه بختنصّر بسوختند و آن كتاب از ميان ما برخاست ، بعد از هفتاد ( 70 ) سال عزير بياورد و در ميان احبار يهود از بر بخواند و اين كار جز از پسر خدا نيايد .\r\n\r\n\r\n","description":"","footnote":"\r\n( 1 ) . طبيعيين\r\n( 2 ) . قائلين به خير و شرّ ؛ كسانى كه خير را از اهورامزدا و شرّ را از اهريمن دانند .\r\n( 3 ) . جبت : بت را گويند .\r\n( 4 ) . طاغوت : شيطان و بت .\r\n","page_name":" 436 ","page_number":474},
  {"content":"\r\n\r\nرسول خداى صلّى اللّه عليه و آله در جواب فرمود : چگونه است كه عزير پسر خدا است ؟ از اين روى كه توريه را از بر توانست خواندن ؛ و موسى عليه السّلام پسر خداى نيست كه تورية را از نخست بياورد ؛ و اگر اين مقدار كرامت واجب مىكند كه عزير پسر خداى باشد از براى موسى شأنى افزون از پسرى بايد ، و اين معنى را نيز بازنمائيد كه پسرى عزير مر خداى را بر چگونه است ؟ اگر گوئيد مانند مردمان خداى زن كرد و فرزند آورد ، اين عقيدت كافران است ، چه اين چنين خداى مخلوق و حادث خواهد بود .\r\nگفتند : ما چنين قصد نكرده‌ايم ؛ بلكه كرامت عزير را خواسته‌ايم و اين بدان ماند كه مردمان جز فرزند خود را از در مهر گاهى فرزند خوانند و يا بنىّ خطاب كنند و خداى را با عزير كار از در ولادت نيست بلكه اين معاملت است .\r\nپيغمبر فرمود : اگر رواست مردمان را كه جز پسر خويشتن را پسر خطاب كنند و يا بنىّ گويند اين نيز روش مردمان است كه يكى را برادر و يكى را پدر و يكى را شيخ و يكى را سيّد گويند و نسبت به كرامت هر كس او را لقبى گذراند ، لاجرم روا باشد كه موسى عليه السّلام برادر خدا باشد يا عمّ خداى يا رئيس يا شيخ يا امير خداى باشد ، چه كرامت او از عزير افزون است . ايشان را در جواب سخن نماند گفتند : اى محمد ، ما را زمان ده تا جواب انديشيم .\r\n\r\nاحتجاج پيغمبر صلّى اللّه عليه و آله با نصارى\r\nآنگاه روى با علماى نصارى فرمود و گفت : شما را سخن اين است كه خداى با مسيح پسرش متّحد شده است ، بنمائيد كه عيسى را چگونه پسر خدا گوئيد ؟ و او را چگونه با خداى متّحد دانيد ؟ آيا قصد كرده‌ايد كه قديم حادث شد ، به جهت وجود اين حادث يا عيسى كه حادث است قديم شد ؟ يا معنى كلمات شما اين است كه عيسى متّحد شد با خداى به سبب آن كرامت كه عيسى را بود و جز او را نبود ؟ اگر گوئيد : قديم حادث شد حمل محالى كرده باشيد ، چه نتواند بود كه قديم منقلب گردد و حادث شود ؛ و اگر گوئيد حادث قديم شد ، اين نيز محال باشد ؛ زيرا كه حادث قديم نتواند گشت ؛ و اگر گوئيد مسيح متّحد شد با خداى و برگزيده شد به ساير عباد ، پس اقرار كرده‌ايد به حدوث عيسى و به حدوث اين معنى كه متّحد شده\r\n\r\n","description":"","footnote":"","page_name":" 437 ","page_number":475},
  {"content":"\r\n\r\nاست به حق به جهت كرامت ، پس عيسى و اين كرامت اتحاد هر دو حادث است و اين خلاف آن كلمات است كه بدان ابتدا كرديد ؛ زيرا كه بدان كلمات قدم عيسى لازم مىافتاد .\r\nايشان در جواب گفتند : خداى به دست عيسى عليه السّلام بسى از چيزهاى عجب پديد آورد و بدين كرامت او را به جاى فرزند گرفت .\r\nرسول خداى فرمود : اكنون اين سخن چونان است كه يهود گفتند ؛ و جواب كلمه ايشان را اصغا نموديد و آن سخنان را ديگرباره اعادت فرمود .\r\nپس آن جماعت ساكت شدند ، جز يك تن از ايشان كه سر برداشت و گفت : اى محمّد ، آيا شما ابراهيم را خليل اللّه نمىگوئيد ! ما همچنان عيسى را ابن اللّه گوئيم .\r\nرسول خداى فرمود ، اين دو با هم شبيه نباشند ؛ زيرا كه لفظ خليل يا مشتق از خلّه است كه به فتح خاى معجمه باشد و معنى آن فقر است ، و ابراهيم عليه السّلام به سوى خدا فقير بود و با خداى منقطع بود از ديگران ، همانا چون او را از منجنيق به آتش درافكندند هنوز در آتش فرود نشده بود كه جبرئيل عليه السّلام او را دريافت و گفت : خداى مرا بسوى تو فرستاده براى نصرت تو ، آنچه مىخواهى بگوى . فقال : بل حسبى اللّه و نعم الوكيل انّى لا أسأل غيره و لا حاجة لى الّا اليه . از اين روى خليل حق ناميده شده ، يعنى فقير حق .\r\nيا خليل مشتق از خلّه است كه به ضم خاى معجمه باشد و آن به معنى تخلّل در علم است ، كنايت از آن باشد كه او داناست بر اسرارى كه غير او دانا نيست ، پس اين گونه لقب تشبيه خداى با خلق راست نيايد ، چه اگر ابراهيم از اين صنعت دور شود ، خليل حق نخواهد بود و اين بر خلاف معنى ولادت است ؛ زيرا كه معنى ولادت قائم به اب باشد و پسر هر چند مخالف شود از فرزندى پدر بيرون نرود و اگر عيسى را پسر خدا گوئيد هم واجب است كه موسى را نيز پسر خداى خوانيد يا عمّ يا اب يا جز آن لقب نهيد ؛ زيرا كه از موسى عليه السّلام نيز معجزات بزرگى به ظهور رسيده .\r\nچون سخن بدينجا آمد بعضى مر بعضى را گفتند : در كتب منزله وارد است كه عيسى فرمود : مىروم بسوى پدر خود . پيغمبر صلّى اللّه عليه و آله فرمود : اگر بدان كتاب دانا باشيد هم عيسى عليه السّلام گفت : مىروم به سوى پدر خود و پدر شما ، پس جميع آن كسان كه مخاطب عيسى عليه السّلام بودند آن جمله را پسران خدا گوئيد و ابناء اللّه بخوانيد . چرا اين\r\n\r\n","description":"","footnote":"","page_name":" 438 ","page_number":476},
  {"content":"\r\n\r\nلقب را خاص از بهر عيسى كرده‌ايد . همانا اين گمان كه شما را از كتاب حاصل شده است هم از آن كتاب باطل شود و هم تواند بود كه عيسى از اين كلمه كه فرمود :\r\nمىروم به سوى پدر خود و پدر شما قصد او آدم عليه السّلام باشد كه پدر او و پدر شماست ، يا نوح باشد كه هم پدر او و پدر شماست .\r\nپس علماى نصارى را نيز سخن نماند و گفتند : ما هرگز چنين مجادله و مخاصمه نديديم كه از تو مشاهده كرديم ، اكنون ما را زمان ده تا در كار خويشتن انديشه كنيم .\r\n\r\nاحتجاج پيغمبر صلّى اللّه عليه و آله با دهريه\r\nآنگاه رسول خداى روى با دهريه كرد و فرمود : شما از چه روى گوئيد اشيا را ابتدائى نيست و دائما خواهد بود ؟ گفتند : از اين روى كه ما حكم نمىكنيم مگر آنچه را مشاهدت مىرود ، ما از براى اشيا ابتدا نديده‌ايم و انتها نمىبينيم .\r\nرسول خداى فرمود : شما را از اين سخن واجب افتد كه بگوئيد نفوس ما هميشه بوده است و هميشه خواهد بود و اين خلاف عيان است ؛ زيرا كه نفوس شما حادث است و پاينده نباشد . در اين صورت چه شرف باشد شما را به آن كس كه بگويد اشيا حادث است و فانى خواهد شد ، چه ايشان نيز از قدم اشيا خبر ندارند و از فناى آن آگاه نيستند ؟ آنگاه فرمود : آيا روز و شب را مىنگريد كه هميشه به جاى است ، گفتند : چنين باشد ، فرمود آيا جايز است اجتماع روز و شب ؟ گفتند : روا نيست ، فرمود آيا نه اين است كه منقطع مىشود يكى از ديگرى و پيشى مىگيرد يكى از ديگرى و ثانى پهلو در مىآيد ، نخستين را گفتند : چنين است . فرمود : پس حكم كرديد به حدوث آنچه گذشته است از روز و شب بىآنكه آن را ديده باشيد ، پس چگونه گوئيد حدوث و فناى اشيا را چون نديديم لا بدّ حكم به قدم و بقاى آن مىكنيم و قدم و بقا را اصل مىگذاريد در چيزى كه نديده‌ايد ؟\r\nاز پس آن رسول خداى ، تقرير برهانى در حدوث عالم نمودند و فرمودند : يا براى زمان ابتدائى هست و يا ابتدائى نيست ؟ اگر هست ، پس به سبب حدوثى كه اشيار است محتاج باشند به صانعى كه مقدم باشد بر آنها بالبديهه ؛ و اگر زمان را ابتدائى نيست در اين صورت حكم به قدم آن كرده‌ايد و عدم احتياج آن به صانع ، و\r\n\r\n","description":"","footnote":"","page_name":" 439 ","page_number":477},
  {"content":"\r\n\r\nدر اينجا نيز عقل سليم حكم كند به اينكه قديمى كه محتاج نيست به صانع لا بدّ است از اينكه در صفات و حالات مانند حادث نباشد و آن چيزى را كه شما حكم به قدم آن مىكنيد در تغييرات و صفات و حالات مانند حادث است ، پس واجب است كه آن نيز حادث باشد .\r\nچون سخن بدينجا رسيد علماى دهريه از سخن كردن بازماندند و گفتند : ما را مهلتى بگذاريد تا كار خويشتن را نظر كنيم .\r\n\r\nاحتجاج پيغمبر صلّى اللّه عليه و آله با ثنويه\r\nآنگاه رسول خداى روى با ثنويه كرد و فرمود : شما را سخن اين است كه نور و ظلمت مدبّران جهانند ؛ اكنون برهان خويشتن را در اين سخن روشن كنيد . گفتند : ما عالم را بر دو گونه يافته‌ايم ، نيمى از خير باشد و نيمى از شرّ ؛ و هر يك از اين ضدّ آن ديگر است ، لاجرم نمىتواند فاعل هر يك هم فاعل ضدّ باشد ؛ بلكه از براى هر يك فاعلى است ، هيچ نبينى كه برف نتواند تسخين كرد چنان كه آتش نتواند تبريد كرد ، لاجرم ما ثابت كرديم از براى اين خير و شرّ دو صانع قديم كه آن نور و ظلمت است .\r\nپيغمبر صلّى اللّه عليه و آله فرمود : آيا مىبينيد سياهى و سفيدى و سرخى و زردى و سبزى و رزقه « 1 » و اينها هر يك ضد آن ديگر است ؛ زيرا كه محال باشد اجتماع دو تا از اينها در محلّ واحد بدان گونه كه حرّ و برد ضد آن باشند و اجتماع آنها در محلّ واحد محال باشد . گفتند : چنين است . پس فرمود : چرا نمىگيريد از براى هر رنگى صانعى قديم تا اينكه بوده باشد فاعل هر ضدّى غير فاعل ضدّى ؟ ايشان در جواب فرو ماندند .\r\nآنگاه فرمود : چگونه مختلط مىشود نور و ظلمت چه از طبع نور صعود است و از طبع ظلمت نزول ، اگر مردى بسوى مغرب رود و آن ديگر بجانب مشرق هيچ تواند بود كه ايشان يكديگر را دريابند ؟ گفتند : نتواند شد . فرمود : پس واجب است كه مختلط نشود نور و ظلمت چه هر يك غير جهت آن ديگر رود ، در اين صورت چگونه حادث مىشود عالم از امتزاج چيزى كه محال است ممزوج شود ؟ ! همانا\r\n\r\n\r\n","description":"","footnote":"\r\n( 1 ) . كبودى\r\n","page_name":" 440 ","page_number":478},
  {"content":"\r\n\r\nاين نور و ظلمت پشت با هم دارند و مخلوق باشند .\r\nعلماى ثنويه نيز خاموش شدند و گفتند : بگذار تا در كار خود نظر كنيم .\r\n\r\nاحتجاج پيامبر اسلام با مشركين عرب\r\nآنگاه رسول خداى به سوى مشركان عرب نگريست و فرمود : عبادت شما مر اصنام را بر چگونه است ؟ آيا خدائى جز اين بتان دانسته‌ايد يا اين بتان صانع پروردگارند ؟ گفتند : ما در عبادت اين بتان به خداى مىجوئيم . فرمود : آيا اين اصنام شنونده و مطيع‌اند از براى خداى ، و عبادت خداى مىكنند تا شما به وساطت ايشان تقرب به خداى جوئيد ؟ گفتند : نتوانند عباد كرد ! فرمود : سزاوار آن است كه اگر ايشان بتوانند شما را عبادت كنند ؛ زيرا كه اين بتان صنعت شماست و شما ايشان را برآورده‌ايد . در اين وقت آن جماعت بر چندگونه سخن كردند !\r\nيكى گفت : خداى حلول كرد در مردمى كه بر اين صور بودند ، لاجرم ما صورتهاى ايشان را برآورديم و تعظيم و تكريم ايشان را واجب شمرديم .\r\nو ديگرى گفت : خداوندان اين صور ، مردمانى بودند كه از اين پيش عبادت خداى را نيكو كردند اكنون ما تمثال ايشان را برآورده‌ايم و تعظيما للّه عبادت مىكنيم .\r\nو آن ديگر گفت : خداى خلق كرد آدم را و امر كرد ملائكه را به سجود او ، و ايشان سجده كردند و ما سزاوارتريم به سجود آدم از ملائكه ، چون آن زمان از ما فوت شده است ، اكنون صورت آدم را برآورده‌ايم و سجده مىكنيم . تقرّبا الى اللّه كما تقرّبت الملئكة و اين كارى شگفت نباشد ، بلكه بدان ماند كه شما سجده به مكه مىكنيد و در ساير بلاد محرابها نصب مىكنيد و قصد مكّه مىنمائيد .\r\nرسول خداى در جواب ايشان فرمود : خطا كرده‌ايد و گمراه شده‌ايد . آنگاه روى با نخستين كرد و گفت : شما به حلول خداى در هياكل قائل شده‌ايد ، همانا خداى را به صفت مخلوق وصف كرديد كه در چيزى درآيد كه احاطه كند آن چيز بر او ، پس فرق چيست ميانه خدا و ديگر چيزها كه در محل درمىآيد ؟ چون لون و طعم و رايحه و لين و خشونت و ثقل و خفّت چگونه اين محلول در آن محلّ حادث است و\r\n\r\n","description":"","footnote":"","page_name":" 441 ","page_number":479},
  {"content":"\r\n\r\nخداى قديم باشد و چگونه محتاج مىشود به سوى محال كسى كه پيش از محال بود ، و چنان كه وصف كرديد خداى را به صفت محدثات در حلول ، هم لازم مىآيد كه وصف كنيد او را به زوال و فنا ، زيرا كه اين صفات جمع است در محال و محلول در آن و اين جمله متغيّر است ؟ و اگر بگوئيد : متغيّر نمىشود ذات بارى تعالى از حلول ، جايز است كه بگوئيد متغيّر نمىشود از حركت و سكون و سواد و بياض و حمرت و صفرت ، و همچنان صفت محدثين را به جمله از بهر خداى بشماريد و خداى از اين برتر است . پس ايشان در جواب خاموش شدند .\r\nآنگاه روى به گروه ثانى كرد و فرمود : شما عبادت مىكنيد صور بندگانى را كه عبادت خداى مىكردند و سجده مىكنيد ايشان را و تحيّت مىفرستيد و وجوه كريمه را نزد آن بر خاك مىگذاريد ، اكنون بگوئيد : از بهر عبادت خداى چه بجا گذاشته‌ايد ؟ مگر نمىدانيد سزاوار كسى كه عبادتش واجب است اين نيست كه با بندگانش برابر گذاريد ؟ چنان كه مىبينيد پادشاهان اگر پادشاهى را در تعظيم و خشوع با بنده‌اش برابر نهيد ، همانا از عظمت آن پادشاه كاسته خواهيد بود ، همچنان در تعظيم بندگان صالح خداى چون فزون‌طلبى كنيد ، از تعظيم خداى كاسته خواهيد بود . ايشان نيز لب فرو بستند .\r\nپس رسول خداى روى با گروه سيم كرد و فرمود : شما براى ما تشبيهى آورديد و مثلى كرديد ، همانا ما بندگان آفريدگان خدائيم و مأمور بدانچه امر شده‌ايم و ممنوع از آنچه منع شده‌ايم ، و عبادت مىكنيم خداى را از جهتى كه اراده مىكند و تعدّى نمىكنيم از آنچه امر كرده ، زيرا كه نمىدانيم چه خواسته است ؛ پس وقتى امر مىكنيد كه عبادت كنيم متوجها الى الكعبه اطاعت مىكنيم و اگر امر مىكند به عبادت خود كه توجه به ديگر بلاد آريم ، هم اطاعت مىكنيم ، همانا امر كرد خدا به سجود آدم و امر نكرد به سجود صورت او كه غير اوست ، و شما نتوانيد اين تمثال را قياس از آدم كنيد ، زيرا كه نمىدانيد چنين حكم از خداى باشد ، تواند بود كه خداى مكروه بدارد اين قياس شما را چنان كه اگر مردى يك روز اذن بدهد شما را به دخول سراى خويش ، بدين توانيد قياس كرد ، و هر روز بىاجازت او به سراى او در رفت يا به خانهء ديگر او بىامر او درآمد ، و همچنان اگر مردى جامه‌اى از جامه‌هاى خود يا عبدى از عبيد خود را يا دابه‌اى از دواب خود را به شما بخشد ، رواست كه\r\n\r\n","description":"","footnote":"","page_name":" 442 ","page_number":480},
  {"content":"\r\n\r\nبىاجازت او امثال آن اشياء را از اموال او اخذ كنيد ؟ گفتند : نتوانيم چه در ثانى اجازت نكرده است .\r\nپس فرمود : آيا خدا اولى باشد كه در ملك او بىامر او تصرف نشود يا بندگان خداى اولى باشند ؟ گفتند : همانا خدا اولى باشد ، آنگاه فرمود : چگونه دانستيد و كجا امر كرد شما را اينكه سجده كنيد اين صورت را ؟ گفتند : ما را زمان ده تا در امر خويش نظر كنيم .\r\nو از سه روز مدّت برنگذشت كه تمامت آن مردم ايمان آوردند و جملگى بيست و پنج ( 25 ) تن بودند .\r\n\r\nاحتجاج قريش با پيغمبر صلّى اللّه عليه و آله\r\nو ديگر چنان افتاد كه روزى ، عتبة بن ربيعه و شيبة بن ربيعه و ابو سفيان بن حرب و نضر بن حارث بن كلده و اخو بنى عبد الدّار و أبو البخترى بن هشام و اسود بن مطّلب بن اسيد و زمعة بن الاسود و وليد بن مغيره و ابو جهل بن هشام و عبد اللّه بن ابى اميّة بن خلف و عاص بن وائل و نبيه و منبّه پسران حجّاج از قبيلهء بنى سهم و اميّة بن خلف و جمعى ديگر از قريش فراهم شدند و گفتند : كار محمّد بزرگ شد و خطبى عظيم آورد ، اكنون نخست بايد او را بدين كردار زشت سرزنش كرد و بر بطلان امر او حجّت آورد ، باشد كه او را تنبيهى رود و از اين كردار دست بدارد ؛ و اگر نه با او به سيف و سنان سخن خواهيم كرد . ابو جهل گفت : اكنون كيست كه با او به مجادله سخن طراز كند و كفايت امر او را به كلام تواند كرد ؟ عبد اللّه بن ابى اميّه المخزومى گفت : من اين كار به پاى برم .\r\nپس آن جماعت به نزديك رسول خداى آمدند و انجمن شدند و نخستين ، عبد اللّه بن ابى اميّه مخزومى سخن آغازيد و گفت : اى محمّد دعوتى بزرگ آورده‌اى و سخنى بيمناك مىگوئى و گمان كرده‌اى كه تو رسول پروردگار عالميانى ، و هرگز سزاوار نيست خداوند آفرينش را مانند تو رسولى كه از بشر باشد و مانند ما بخورد و مانند ما بياشامد و در بازار چون ما برود ، اينك پادشاه عجم و قيصر روم اگر رسولى اختيار كنند آن رسول خداوند قصور و خيام و عبيد و خدّام خواهد بود ، پس خدايى\r\n\r\n","description":"","footnote":"","page_name":" 443 ","page_number":481},
  {"content":"\r\n\r\nكه آفريدگار اين پادشاهان باشد ، چگونه چون تو رسول گيرد ؟ و ديگر آنكه اگر تو پيغمبر خدايى يكى از فريشتگان خداى را با خود دار از بهر آنكه صدق سخن تو گواهى دهد و ما او را ديدار كنيم ، بلكه اگر خداى اراده كرده بود كه كسى را به سوى ما مبعوث كند يكى از فريشتگان خود را مىفرستاد نه مانند ما بشرى مىانگيخت ، ما أنت يا محمّد الّا رجلا مسحورا و لست بنبىّ .\r\nچون سخن بدينجا آورد رسول خداى فرمود : اى عبد اللّه ، آيا سخن خويش را به پاى بردى يا هنوز سخن دارى ؟ عبد اللّه باز آغاز سخن كرد و گفت : اگر خداى اراده كرده بود ، رسولى به سوى ما فرستد ، كسى را مىانگيخت كه مال و ثروتش از تمامت قريش افزون باشد . پس اين قرآن كه تو مىگوئى خداى به من فرستاده بايد از بهر وليد بن مغيره فرستد كه هم در مكّه سكون دارد يا از بهر عروة بن مسعود ثقفى فرستد كه در طايف زيستن مىكند .\r\nرسول خداى فرمود : آيا كلام تو به پاى رفت ؟ عبد اللّه باز سخن كرد و گفت : ما با تو ايمان نمىآوريم مگر اينكه اين جبال عظيمه را از مكّه دور كنى و اين اراضى را گسترده فرمائى و چشمه‌هاى خوشگوار در جريان آرى كه ما بدين محتاجيم و در اين اراضى به سختى روزگار بريم ، و اگر اين نكنى بارى از بهر خويشتن باغى كن كه از درخت رز و نخيل انبوه شود و آبهاى روشن در خلال آن درختستان گشوده بدار و از ثمر آن خود بخور و نيز ما را بخوران ، يا اينكه پاره‌اى از آسمان را بر سر ما فرود آور چنان كه خود مىگوئى :  وَ إِنْ يَرَوْا كِسْفاً مِنَ السَّماءِ ساقِطاً يَقُولُوا سَحابٌ مَرْكُومٌ  « 1 » .\r\nيعنى : اگر بينند پاره‌اى از آسمان را فرود آينده از غايت استكبار و عناد گويند :\r\nاين آسمان نيست ، بلكه اين ابرى است در هم نشسته . تا اين سخن سزاوار تو باشد .\r\nيا خداى را و جماعتى از فريشتگان را در پيش روى ما حاضر كن ، يا اينكه خانه‌اى از زر خالص پديد آور و از آن زر با ما عطا فرماى تا بىنياز شويم و از مقام خود برتر آئيم ، چنان كه خود گوئى : خداى به من فرستاده   كَلَّا إِنَّ الْإِنْسانَ لَيَطْغى أَنْ رَآهُ اسْتَغْنى   « 2 » . يعنى : حقا كه آدمى هرآينه گردنكشى مىكند به آنكه خود را بيند كه توانگر شده است .\r\n\r\n\r\n","description":"","footnote":"\r\n( 1 ) . سورهء طور ، 44 : اگر سقوط قطعه‌اى از آسمان را ببينند مىگويند : ابرى متراكم است .\r\n( 2 ) . العلق ، 6 - 7 : آرى انسان چون خود را بىنياز بيند سركشى پيشه كند .\r\n","page_name":" 444 ","page_number":482},
  {"content":"\r\n\r\nيا اينكه بسوى آسمان صعود فرماى و از بر شدن به آسمان هم با تو ايمان نياورديم تا اينكه از خداى نامه‌اى بياورى خطاب به عبد اللّه بن ابى اميّه و اين جماعت كه با اوست به اينكه ايمان بياوريد به محمد بن عبد اللّه بن عبد المطّلب و سخن او را به صدق دانيد كه او رسول من است .\r\nآنگاه گفت : باز نمىدانم اى محمد ، چون چنين كنى با تو ايمان خواهم آورد يا بر عقيدت خود باقى خواهم بود ؟ بلكه اگر ما را به سوى آسمان صعود دهى و درهاى آسمان را از بهر ما بگشائى تا درآئيم ، خواهيم گفت : چشمهاى ما را افسون كرده و سحرى در ما تعبيه ساخته‌اى .\r\nاز اينجاست كه خداى فرمايد :   وَ لَوْ فَتَحْنا عَلَيْهِمْ باباً مِنَ السَّماءِ فَظَلُّوا فِيهِ يَعْرُجُونَ لَقالُوا إِنَّما سُكِّرَتْ أَبْصارُنا بَلْ نَحْنُ قَوْمٌ مَسْحُورُونَ   . « 1 » يعنى : اگر بگشائيم بر ايشان درى از آسمان و در آنجا چون فرشتگان زيستن كنند و بر زبر و زير شوند از غايت عناد بر تشكيك خواهند بود و خواهند گفت : چشمهاى ما را خيره كرده‌اند و در ما جادوئى به كار برده‌اند .\r\nو اين عبد اللّه پسر ابى اميّة بن المغيرة بن عبد اللّه بن عمر بن مخزوم بود و مادرش عاتكه دختر عبد المطّلب بود .\r\nمع الحديث رسول خداى فرمود اى عبد اللّه ، آيا ديگر سخنى بجاى مانده يا جمله بگفتى ؟ عبد اللّه گفت : آنچه گفتم ترا كفايت است آن حضرت فرمود : اللّهمّ انت السّامع لكلّ صوت و العالم بكلّ شيء تعلم ما قاله عبادك . يعنى : الهى تو بهر بانگى شنوائى و بهر چيزى دانائى و مىدانى سخن بندگان تو چيست . پس اين آيت فرود شد  وَ قالُوا ما لِهذَا الرَّسُولِ يَأْكُلُ الطَّعامَ وَ يَمْشِي فِي الْأَسْواقِ لَوْ لا أُنْزِلَ إِلَيْهِ مَلَكٌ فَيَكُونَ مَعَهُ نَذِيراً  . « 2 » يعنى : گفتند : چيست اين پيغمبر را كه مثل مردمان مىخورد خوردنى را و از بهر طلب معاش در بازار سير مىكند بايد او ملكى باشد و اگر نه ملكى با او فرستاده شود تا او را يارى كند و مردمان را بيم دهد .\r\n\r\n\r\n","description":"","footnote":"\r\n( 1 ) . الحجر ، 14 - 15 : اگر درى از آسمان به روى آنها مىگشوديم كه مرتب در آن عروج مىكردند ، بازهم مىگفتند : ما را چشم‌بندى كرده‌اند بلكه ما قومى سحر شده‌ايم .\r\n( 2 ) . الفرقان ، 7 : گفتند : اين چه رسولى است كه غذا مىخورد و در بازارها راه مىرود ؟ چرا فرشته‌اى همراه او فرود نيامده است كه مردم را بيم دهد .\r\n","page_name":" 445 ","page_number":483},
  {"content":"\r\n\r\n وَ ما أَرْسَلْنا قَبْلَكَ مِنَ الْمُرْسَلِينَ إِلَّا إِنَّهُمْ لَيَأْكُلُونَ الطَّعامَ وَ يَمْشُونَ فِي الْأَسْواقِ وَ جَعَلْنا بَعْضَكُمْ لِبَعْضٍ فِتْنَةً أَ تَصْبِرُونَ وَ كانَ رَبُّكَ بَصِيراً  . « 1 » يعنى : ما نفرستاديم پيش از تو كسى از پيغمبران را جز اينكه ايشان بخورند خوردنى و بروند در بازارها از بهر كفايت كارهاى خويش ؛ و گردانيديم بعضى از شما را براى بعضى ديگر آزمايش و امتحان ، چنان كه به غنى ، فقير آزموده شود و اعمى به بصير امتحان گردد آيا صبر مىكنيد بر ابتلا يا جزع و ناسپاسى آغاز مىنهيد و خداى بر هر دو آن بينا و داناست .\r\nمع الحديث رسول خداى فرمود : اى عبد اللّه . نخست گفتى : من خورندهء طعام باشم چنان كه شما مىخوريد و گمان دارى كه رسول خداى نتواند چنين بود ، همانا حكم از براى خداست  يَفْعَلُ ما يَشاءُ  و   يَحْكُمُ ما يُرِيدُ   هر چه مىخواهد مىكند و نيست از براى تو و از براى هيچ‌كس كه با خداى اعتراض كند ، مگر نمىبينى خداى بعضى از مردم را فقير و بعضى را غنى و بعضى را ذليل و بعضى را عزيز و بعضى را تندرست و بعضى را رنجور و بعضى را شريف و بعضى را وضيع خلق كرد ، و اين جمله خورندهء طعام‌اند و هيچ‌يك از اين گروه را روا نيست كه بگويد ، من چرا چنينم و آن ديگر چنان ، و اگر از اين گونه سخن كنند بر خداى كافر شوند ، پس جواب خداوند از بهر بندگان اين است انا الملك الخافض و الرّافع المغنى المفقر المعزّ المذلّ المصحّح المسقم و انتم العبيد ليس لكم الّا التّسليم لى و الانقياد لحكمى فان سلّمتم كنتم عبادا مؤمنين و ان ابيتم كنتم بىكافرين و بعقوباتى من الهالكين .\r\nآنگاه رسول خداى صلّى اللّه عليه و آله به مدلول :  قُلْ إِنَّما أَنَا بَشَرٌ مِثْلُكُمْ يُوحى إِلَيَّ أَنَّما إِلهُكُمْ إِلهٌ واحِدٌ  . « 2 »\r\nفرمود : من مانند يك تن از بشرم جز اينكه خداى مرا به نبوّت مخصوص فرموده .\r\nچنان كه بعضى از بشر را به توانگرى و صحت بدن و جمال نيكو مخصوص فرمايد و بعضى را اين نعمت ندهد و كسى را سخنى نباشد ، همچنان شما نبايد انكار داريد ، نبوّت مرا اگر بهرهء شما نبوده است .\r\n\r\n\r\n","description":"","footnote":"\r\n( 1 ) . الفرقان ، 20 : ما پيش از تو رسولى را نفرستاديم مگر اين كه آنها هم غذا مىخوردند و در بازارها راه مىرفتند و ما بعضى از شما را وسيلهء آزمايش بعضى ديگر قرار داده‌ايم ، آيا صبر مىكنيد ، پروردگار تو بيناست .\r\n( 2 ) . الكهف ، 110 : بگو : من نيز بشرى هستم مانند شما كه به من وحى مىرسد و معبود شما يگانه است .\r\n","page_name":" 446 ","page_number":484},
  {"content":"\r\n\r\nو هم شما را نرسد كه گوئيد : شاهنشاه عجم و قيصر روم رسولان با ثروت و توانگر اختيار كنند ، چرا خداى چنين نكرد ؟ زيرا كه خداى هر چه خود خواهد كند .\r\nهمانا خداى پيغمبر خود را فرستاد كه مردمان را به سوى پروردگار بخواند و خويشتن را به زحمت اندازد در روزان و شبان ، پس اگر در قصور جاى كند و پرستاران بگمارد مردمان از ديدار او بازمانند و رسالت او ضايع بماند ، چنان كه اگر پادشاهى خود را پوشيده بدارد ، كار مملكت از دست بشود .\r\nو خداى مرا مبعوث كرد بىمالى و ثروتى تا قدرت او بدانيد ، او مرا نصرت همىكند چنان كه بر ردّ و منع من دست نيابيد و مرا ظفر خواهد داد بر قتل كردن و اسير آوردن شما و بر بلاد شما مستولى خواهد ساخت و قدرت خداى در اين بيشتر ظاهر شود كه من بىمالى و ثروتى بر شما چيره شوم .\r\nو اينكه گوئى اگر تو پيغمبرى مىبايد فرشتهء خدا با تو آيد كه ما او را ديدار كنيم و بر صدق سخن تو گواهى دهد ، همانا فرشته را نتوان ديد و اگر حدّتى در بصر شما باديد آيد و فرشته به صورت بشر ديدار شود هم خواهيد گفت : او بشر است و فريشته نباشد ، چه اگر به صورت بشر نباشد با او الف و انس نخواهيد داشت و فهم مقالت او نخواهيد كرد و اگر به صورت بشر آيد او را فرشته نخواهيد دانست . لا جرم خداى مبعوث كرد رسول خود را از بشر و ظاهر كرد بر دست او معجزاتى كه بشر نتوانند آورد و اگر به دست فرشته معجزه آمدى از بهر شما برهانى نشدى ، چه تواند بود كه در نهاد ديگر فرشتگان نيز از آن معجزه پديد بود ، چنان كه اگر مرغى پرواز كند ، اين معجزه نباشد چه همه مرغان بپرند ، اما يكى از مردمان بپرد اين معجزه بود ، همانا خداى حجّت خويش را روشن كرده و بر شما سهل آورده است و شما طلب صعبى كنيد كه در آن حجّت نباشد .\r\nآنگاه به مدلول :  انْظُرْ كَيْفَ ضَرَبُوا لَكَ الْأَمْثالَ فَضَلُّوا فَلا يَسْتَطِيعُونَ سَبِيلًا  « 1 » . يعنى : اى محمّد ، نيك نظر كن كه چگونه مشركين براى تو مثلها كرده‌اند و ترا مسحور خوانده‌اند ، پس گمراه شدند و ترا كه رسول خدايى ندانستند و وصىّ ترا نيز نخواهند دانست .\r\n\r\n\r\n","description":"","footnote":"\r\n( 1 ) . سورهء فرقان ، 9 : ببين چگونه در اين باب مثلها زدند و گمراه شدند كه ديگر قدرت پيدا كردن ندارند .\r\n","page_name":" 447 ","page_number":485},
  {"content":"\r\n\r\nبالجمله پيغمبر صلّى اللّه عليه و آله فرمود : اى عبد اللّه ، و اينكه تو مرا مردى مسحور و سحرپيشه خواندى چگونه من چنين باشم ؟ و حال آنكه شما صحت تميز من و حصافت عقل مرا مجرب داشته‌ايد ، اينك چهل ( 40 ) سال است در ميان شما بر خطا و زلّتى نرفته‌ام و كذبى و جنايتى نياورده‌ام و هيچ مردى بىتأييد خداى اين نتواند كرد .\r\nآنگاه فرمود : اى عبد اللّه ، اينكه گوئى چرا اين قرآن در مكه بر وليد بن مغيره فرود نشد يا در طايف بر عروه نيامد كه ايشان را مال فراوان بود ، همانا مال اين جهانى در نزد خداى خطرى ندارد و عظيم نباشد چنان كه در نزد تو عظيم و با خطر است ، بلكه اگر تمامت دنيا در نزد خداى برابر بال پشه بود كافران و مشركان را شربتى از آب نمىداد و خداوند بهرهء مردمان را به رضاى تو نگذاشته است ، بلكه به هر كس هر چه خود خواهد دهد و همچنان نبوّت را به هر كه خود خواست بداد و كار همه بر عدل كند و آن را برگزيند كه در دين برگزيده است و آن را دور دارد كه از دين دور افتاده است و در مال و حال كس نبيند و اين مال از فضل اوست كه مردمان يابند و كس را نرسد كه گويد : چون مرا مال دادى هم نبوّت بخش ، چنان كه كسى را نرسد كه گويد مرا كه مال دادى جمال نيز عطا يا شرف دادى ثروت نيز عنايت فرماى . چه يكى را مال باشد و جمال نباشد و يكى را شرف باشد و غنى نباشد .\r\nحكم از براى خدا است به هر كس هر چه خواهد بهره رساند و افعال او همه پسنديده است و از اينجاست كه خداى فرمايد :  وَ قالُوا لَوْ لا نُزِّلَ هذَا الْقُرْآنُ عَلى رَجُلٍ مِنَ الْقَرْيَتَيْنِ عَظِيمٍ  . « 1 » يعنى گفتند : چرا فرو فرستاده نشد اين قرآن بر وليد در مكه و يا بر عروه در طايف ؟\r\nآنگاه مىفرمايد :  أَ هُمْ يَقْسِمُونَ رَحْمَتَ رَبِّكَ نَحْنُ قَسَمْنا بَيْنَهُمْ مَعِيشَتَهُمْ فِي الْحَياةِ الدُّنْيا وَ رَفَعْنا بَعْضَهُمْ فَوْقَ بَعْضٍ دَرَجاتٍ لِيَتَّخِذَ بَعْضُهُمْ بَعْضاً سُخْرِيًّا  . « 2 » يعنى : اى محمّد آيا ايشان بخش مىكنند رحمت پروردگار تو را كه نبوّت است و كليد رسالت به دست ايشان است كه در كف هر كه خواهند گذراند ؟ ما قسمت كرده‌ايم در ميان ايشان معيشت\r\n\r\n\r\n","description":"","footnote":"\r\n( 1 ) . الزخرف ، 31 : گفتند : چرا اين قرآن بر مرد بزرگى از اين دو شهر نازل نشده است .\r\n( 2 ) . الزخرف ، 32 : مگر آنها قسمت‌كننده رحمت پروردگارت هستند حال آن كه ما معاش آنها را در زندگى دنيا ميانشان تقسيم كرديم و درجات بعضى را بالاتر از ديگران قرار داديم تا بعضى از آنان بعضى ديگر را به خدمت گيرند .\r\n","page_name":" 448 ","page_number":486},
  {"content":"\r\n\r\nايشان را زيرا كه از تدبير آن عاجزند ، پس چگونه در كار نبوّت مداخلت كنند ، و ما رفعت داده‌ايم بعضى از مردمان را بر بعضى تا هر يك با ديگرى محتاج باشند و كار اين جهان به نظام شود ، چنان كه پادشاهى به علم و فضل فقيرى محتاج شود و فقير را به مال و ثروت پادشاه احتياج افتد و حال آنكه پادشاه را نرسد كه گويد : چرا آن حصافت رأى فقير را بر ثروت و سلطنت من نيفزودى و هم فقير را نرسد كه گويد :\r\nچرا مال پادشاه را با اين عقل و دانش كه مراست مرا ندادى ؟\r\nبعد از آن رسول خداى فرمود : اى عبد اللّه ، اينكه گفتى ما با تو ايمان نياوريم تا بگشائى در زمين مكه چشمهء آب و صعب زمين را سهل كنى و چشمه‌هاى جارى فرمائى كه ما بدان محتاجيم . همانا تو نادانى به حجّت خداى ، آيا اگر تو زمينى را به صلاح آرى و چشمه‌اى پديد كنى ، رسول خداى خواهى بود ؟ گفت : بدين رسول نشوم . فرمود : بسى مردم در طايف ، اراضى فاسده را اصلاح كرده‌اند و چشمه‌ها برانگيخته‌اند و بدين كردار پيغمبران خداى نشده‌اند ، من اگر نيز در مكه اين كار به پايان برم حجّتى از بهر نبوّت من نخواهد بود . و اينكه گفتى از بهر خود بوستانى كن از نخيل و عنب و بخور و بخوران و در خلال درختستان آن باغ انهار خوش‌گوارى جارى كن ، از بهر اصحاب تو . در طايف از اين گونه باغ و بوستان بسى هست و بدين انبياء نشده‌اند ، همانا شما با عقول ناقصهء خود با چيزى احتجاج كنيد كه از بهر شما حجّتى نباشد و رسول خداى برتر از آن است كه اقتفا به عقول ضعيفه شما كند .\r\nآنگاه فرمود : اى عبد اللّه ، گفتى يا پاره‌اى از آسمان بر سر ما فرود شود ، همانا در سقوط آسمان بر سر شما هلاكت شماست و از رسول خداى خواسته‌اى كه ترا هلاك كند و رسول خداى اقامه حجّت خداى كند نه اينكه بر طريق طلب بندگان جاهل رود ، چه ايشان نادانند و دست از طلب ندارند ، باشد كه طلب محال كنند . آيا نديده‌اى طبيب را كه دواى علّت را به كار بندد ؟ و هيچ نبيند كه مريض آن دوا را مكروه مىدارد يا پسنديده . مىداند هم‌اكنون شما بيمارانيد و خداى طبيب شماست اگر دواى او را به كار بنديد شفا يابيد و اگر نه مريض خواهيد شد .\r\nآيا ديدى اى عبد اللّه حاكمى از مدّعى طلب بيّنه كند بر وفق رضاى مدعى عليه ، چه اگر اين بودى هيچ حق آشكار نشدى ؟ لاجرم رسول خداى بر دعوى خويش حجّت كند و معجزه آرد نه بدانچه شما طلبيد و اين آيتها را خداى بدين سخنان\r\n\r\n","description":"","footnote":"","page_name":" 449 ","page_number":487},
  {"content":"\r\n\r\nفرستاد :    وَ قالُوا لَنْ نُؤْمِنَ لَكَ حَتَّى تَفْجُرَ لَنا مِنَ الْأَرْضِ يَنْبُوعاً أَوْ تَكُونَ لَكَ جَنَّةٌ مِنْ نَخِيلٍ وَ عِنَبٍ فَتُفَجِّرَ الْأَنْهارَ خِلالَها تَفْجِيراً أَوْ تُسْقِطَ السَّماءَ كَما زَعَمْتَ عَلَيْنا كِسَفاً    . « 1 » آنگاه رسول خداى فرمود : اى عبد اللّه ، اينكه گفتى : خداى را با گروهى از ملائكه نزد ما حاضر كن تا او را مشاهده كنيم طلب محالى كرده‌اى ؛ زيرا كه خداى چون مخلوق نيست كه به يارى و ببرى و حركت بدهى و مقابل بدارى ، بلكه اين صفت اصنام ضعيفه شماست كه نه چشم دارند و نه گوش و نه دفع ضرر از شما توانند كرد و نه از ديگرى ، و تو اى عبد اللّه ، در طايف ضياع و عقارى را مالكى و كارگزارى چند منصوب دارى كه فرمان خويش با سفرا بديشان رسانى ، آيا رواست كه خادمان تو تصديق سفراى تو نكنند و گويند تا عبد اللّه را حاضر نكنيد و ما از دو لب او نشنويم فرمان نبريم ؟ يا از براى سفراى توست كه نشانى و حجّتى بر صدق رسالت از تو آرند و فرمان ترا بگذارند ؟\r\nعبد اللّه گفت : اين قدر كافى باشد .\r\nفرمود : چون رسولان ترا روا نيست كه بازآيند و گويند برخيز و به طايف حاضر شو تا خادمان ترا معاينه كنند و اصغاى فرمان نمايند ، چگونه از رسول خداى مىخواهى كه به نزد خداوند شوى و او را آمر و ناهى گردد ؟ و خداوند بارى اين آيت بدين فرستاد :  أَوْ تَأْتِيَ بِاللَّهِ وَ الْمَلائِكَةِ قَبِيلًا  « 2 » .\r\nآنگاه فرمود : اى عبد اللّه ، اينكه گفتى : از بهر خويشتن خانه از زر بياور آيا ملك مصر را كه خانه از زر باشد هرگز بدان پيغمبر خداى بشود ؟ همچنان واجب نيست از براى نبوّت محمّد خانهء زر .\r\nو اينكه گفتى : به سوى آسمان صعود كن و از صعود تو نيز ايمان نياورم تا از بهر ما كتابى نياورى كه آن را قرائت كنيم ، تو در صعود به آسمان كه اصعب از نزول است خود گوئى كه ايمان نياورم ، پس در نزول نيز ايمان نخواهى آورد . و خود گفتى : از پس قرائت هم نمىدانم ايمان خواهم آورد يا منكر خواهم بود ، لاجرم تو اقرار كردى كه معاندت كنى حجّت خداى را ، پس تأديب تو به دست اولياى خداست از\r\n\r\n\r\n","description":"","footnote":"\r\n( 1 ) . اسراء ، آيات 90 - 92 : گفتند : ما هرگز به تو ايمان نمىآوريم تا چشمه‌اى از زمين براى ما روان كنى يا نخلستان و تاكستانى در اختيارت باشد و جويباران در ميان آن جارى سازى يا آسمان را آن چنان كه مىانديشى بر ما فرود آورى .\r\n( 2 ) . اسراء ، 92 : يا خدا و فرشتگان را در برابر ما حاضر كنى .\r\n","page_name":" 450 ","page_number":488},
  {"content":"\r\n\r\nمردمان و فرشتگانى كه نگاهبان جهنم‌اند قال اللّه تبارك و تعالى  أَوْ يَكُونَ لَكَ بَيْتٌ مِنْ زُخْرُفٍ أَوْ تَرْقى فِي السَّماءِ وَ لَنْ نُؤْمِنَ لِرُقِيِّكَ حَتَّى تُنَزِّلَ عَلَيْنا كِتاباً نَقْرَؤُهُ قُلْ سُبْحانَ رَبِّي هَلْ كُنْتُ إِلَّا بَشَراً رَسُولًا  « 1 » .\r\nپس پيغمبر صلّى اللّه عليه و آله فرمود : نيست بر من جز اينكه اقامهء حجّت خداى كنم و نيست بر من كه بر خداى امركننده باشم ، چون رسول يكى از پادشاهان كه چون نزد مخالفان روند ، پيام پادشاه را بگذارند و از خود سخنى نيارند .\r\nدر اين هنگام أبو جهل گفت : اى محمّد آيا نيست كه قوم موسى به صاعقه سوختند ، آن وقت كه سؤال كردند از موسى كه مىخواهيم خداى را آشكار ببينم ؟\r\nفرمود : چنين بود . پس أبو جهل گفت : اگر تو پيغمبرى همچنان ما را به صاعقه بسوزان ؛ زيرا كه ما اشدّ از آن خواسته‌ايم كه قوم موسى خواستند ، چه ايشان گفتند :\r\nبنما خداى را به ما آشكار ؛ و ما گوئيم ايمان نمىآوريم جز اينكه بياورى خداى را با فرشتگان در برابر ما .\r\nرسول خداى فرمود : اى أبو جهل ، آيا نشنيده‌اى قصّهء ابراهيم خليل عليه السّلام را چنان كه خداى فرمايد :  وَ كَذلِكَ نُرِي إِبْراهِيمَ مَلَكُوتَ السَّماواتِ وَ الْأَرْضِ وَ لِيَكُونَ مِنَ الْمُوقِنِينَ  . « 2 »\r\nهمانا خداى ملكوت آسمان و زمين را بر ابراهيم بازنمود تا هر پوشيده آشكار معاينه كرد ، ناگاه مردى را همىديد كه با زنى بيگانه درآميخته ، پس خداى را بخواند تا ايشان را هلاك ساخت ، از پس آن زن و مردى ديگر ديد كه هم كار بدين گونه كنند ، ايشان را نيز نابود ساخت ، چون نوبت به زن و مرد چهارم رسيد و قصد دعاى بد كرد ، خطاب رسيد كه اى ابراهيم ، عنان خويش را كشيده بدار و دعاى خود را از بندگان من بازگير .\r\nيا ابراهيم اكفف دعوتك عن عبادى و امائى فأنّى انا الغفور الرّحيم الجبّار الحليم\r\n\r\n\r\n","description":"","footnote":"\r\n( 1 ) . اسراء ، 93 : يا خانه‌اى پرنقش‌ونگار از سيم و زر داشته باشى يا به آسمان صعود كنى ، ولى به آسمان رفتنت را باور نمىكنيم مگر كتابى بر ما نازل كنى كه آن را بخوانيم . بگو : پروردگار من منزه است ، مگر من جز بشرى پيام‌آور هستم .\r\n( 2 ) . سورهء الانعام ، آيه 75 : اين چنين ملكوت آسمانها و زمين را به ابراهيم نشان داديم تا از اهل يقين گردد .\r\n","page_name":" 451 ","page_number":489},
  {"content":"\r\n\r\nلا تضرّنى ذنوب عبادى كما لا تنفعنى طاعتهم و لست اسوسهم بشفاء الغيظ كسياستك فاكفف دعوتك عن عبادى و امائى فانّما انت عبد نذير لا شريك فى المملكة و لا مهيمن علىّ و لا على عبادى و عبادى معى بين خصال ثلث امّا تابوا الىّ فتبت عليهم و غفرت ذنوبهم و سترت عيوبهم .\r\nو امّا كففت عنهم عذابى لعلمى بانّه سنخرج من اصلابهم ذرّيات مؤمنين فارفق بالآباء الكافرين و أتانّى بالامّهات الكافرات و ارفع عنهم عذابى ليخرج ذلك المؤمن من اصلابهم فاذا تزايلوا حلّ بهم عذابى و حاق بهم بلائى و ان لم يكن هذا و لا هذا فانّ الّذى اعددته لهم من عذابى اعظم ممّا تريدهم به فانّ عذابى لعبادى على حسب جلالى و كبريائى يا ابراهيم فخلّ بينى و بين عبادى فانّى ارحم بهم منك و خلّ ببنى و بين عبادى فانّى انا الجبّار الحليم العلّام الحكيم ادبّرهم بعلمى و انفذ فيهم قضائى و قدرى .\r\nيعنى : اى ابراهيم ، بازدار دعوت خويشتن را از بندگان و كنيزكان من كه من خداوند حليم بخشنده‌ام ، زيان نمىكند عصيان بندگان مرا چنان كه طاعت ايشان مرا سود نكند ، و من سياست نمىكنم بندگان خود را كه خشم خويشتن را بنشانم ، چنان كه تو سياست كنى ، بازگير دعوت خود را از بندگان و كنيزان من ، همانا تو بندهء ترسانندهء شريك در پادشاهى و شاهد بر من و بر بندگان من نيستى ، همانا بندگان من با من بر سه گونه‌اند : يا بازگشت كنند و عصيان ايشان را معفو دارم ، يا عذاب خويش را از ايشان بازگيرم ، از اين روى كه مىدانم بندگان مؤمن از اصلاب « 1 » ايشان باديد خواهد شد تا آنگاه كه اين شرف از ايشان زايل شود ، پس بلاى من ايشان را فروگيرد ، و اگر اين هر دو نيست از بهر ايشان عذاب خويش را آماده كنم ، عذابى بزرگتر از آنچه تو اراده مىكنى ؛ زيرا كه عذاب من از براى بندگان من در خور جلالت و كبريائى من است ، اى ابراهيم بگذار مرا با بندگان خود زيرا كه من بخشنده‌ترم با ايشان از تو و خداوند جبار و حليم و علام و حكيم و تدبير امور ايشان را به علم خويش مىكنم و مىرانم قضا و قدر خود را در ايشان .\r\n\r\n\r\n","description":"","footnote":"\r\n( 1 ) . اصلاب جمع صلب ، پشت ، تيره .\r\n","page_name":" 452 ","page_number":490},
  {"content":"\r\n\r\n\r\nمعجزهء پيغمبر\r\nمع الحديث از پس اين قصه رسول خداى فرمود اى أبو جهل ، زود باشد كه از صلب تو فرزندى باديد آيد كه اطاعت خداى كند و از اينجاست كه خداوند از تو عذاب برگرفت و اين گونه است حال اين جماعت كه با تو همراه‌اند ، چه بعضى ايمان آورند و بعضى را از ذريّت مؤمنين پديدار آيند و با محمّد بگروند و اگر نه عذاب خداى بديشان فرود مىشد و جمله را فرو مىگرفت ، اكنون به سوى آسمان نظر كن .\r\nو أبو جهل چون سر برداشت درهاى آسمان را گشاده يافت و آتش همىديد كه از فلك فرود آمد تا نزديك به كتف مشركين رسيد و حدّت آتش در اكتاف ايشان اثر كرد ، چنان كه پشت أبو جهل و آن كافران لرزيدن گرفت . رسول خداى فرمود بيم مداريد كه خداى شما را هلاك نمىكند بلكه اين آيتى است كه شما را مىنمايد ، پس نورى از پشت آن جماعت سر برزد و آن آتش را دفع همىداد تا به آسمان پيوست ، پس رسول خداى فرمود : اين انوار از آنان است از ذريّت اين جماعت كه با من ايمان خواهند آورد ؛ و هم از بعضى از ايشان كه خود نيز ايمان آورند .\r\nو با اين همه أبو جهل آن جماعت را برداشته مراجعت كرد و همچنان بر رسول خداى انكار داشت و بر كين و كيد بيفزود ، پس با مردم خود گفت : كار محمد بزرگ شد ، زود باشد كه بر ما پادشاهى كند و من با خويشتن پيمان نهاده‌ام كه چون فردا محمّد به نماز ايستد سنگى گران بر سر او فرود آرم و او را نابود كنم ، آيا از پس آن شما مرا با بنى هاشم خواهيد گذاشت يا اعانت من خواهيد كرد ؟ گفتند : سوگند با خداى كه هرگز ترا وانگذاريم .\r\n\r\nمعجزهء ديگر\r\nپس أبو جهل روز ديگر سنگى برداشت و آهنگ پيغمبر كرد در هنگامى كه رسول خداى در ميان ركن يمانى و ركن اسود به نماز بود و هنوز قبله به سوى شام داشت ، بالجمله أبو جهل راه با پيغمبر صلّى اللّه عليه و آله نزديك كرد و هنگامى كه آن حضرت را در سجده\r\n\r\n","description":"","footnote":"","page_name":" 453 ","page_number":491},
  {"content":"\r\n\r\nيافت تصميم عزم داد كه آن سنگ را بر سر مباركش فرود آرد ، ناگاه شترى را ديد كه دهان باز كرده قصد او كرد و دندانها به دو نمود ، چنان كه مرگ را معاينه كرد .\r\nپس أبو جهل سخت بترسيد و رنگ از چهره‌اش بگشت و بگريخت و خويشتن را به انجمن قريش انداخت . ايشان گفتند : هان اى أبو جهل ، ترا چه افتاد و اين دهشت از كجا خاست ؟ او قصّه خويش را بگفت .\r\nو اين خبر از پيغمبر صلّى اللّه عليه و آله آورده‌اند كه آن شتر ، جبرئيل عليه السّلام بود و اگر أبو جهل نزديك مىشد او را به دم درمىكشيد و نابود مىساخت .\r\n\r\nخبر نضر بن حارث\r\nمع القصه چون أبو جهل آن قصّه بگفت ، نضر بن حارث بن كلدة بن علقمة بن عبد مناف بن عبد الدّار بن قصىّ برخاست و گفت : اى قريش ، امرى بزرگ بر شما وارد شده است ، همانا محمّد از كودكى در ميان شما بزرگ شد و در امانت و صداقت از شما پيشى داشت تا اكنون كه به شيخوخت رسيده از او جز راستى ديده نشده ، اگر گوئيد : او ساحر است ، نه و اللّه ما ساحران ديده‌ايم و نفث « 1 » و عقد ايشان را دانسته‌ايم ؛ و اگر گوئيد : كاهن است ، لا و اللّه ما كاهنان را شناخته‌ايم و سجع و تخالج ايشان را دانسته‌ايم ؛ و اگر گوئيد : شاعر است ، لا و اللّه ما هرگونه شعر را ديده‌ايم و هزج و رجز آن را يافته‌ايم ، و اگر گوئيد : مجنون است ، لا و اللّه ما جنون و خنق و وسوسهء آن را فهميده‌ايم . اى جماعت قريش ، نيك نظر كنيد سوگند با خداى كه كارى بزرگ بر شما آمده است دفع آن را نيك انديشه كنيد .\r\n\r\n[ نزول آيات قرآن بر ذمّ كفّار 
  ]\r\nو اين نضر از شياطين قريش بود ، و رسول خداى را بسيار مىآزرد و مردمان را به عداوت آن حضرت مىگماشت و خود روزى چند به حيره رفت و قصّهء رستم و\r\n\r\n\r\n","description":"","footnote":"\r\n( 1 ) . نفث : به دل كسى القا كردن چيزى .\r\n","page_name":" 454 ","page_number":492},
  {"content":"\r\n\r\nاسفنديار و ديگر ملوك عجم از كتب تواريخ فرا گرفته به مكّه بازآمد و مردمان را گرد خود انجمن كرد و آن قصّه‌ها را بر ايشان عرضه مىداشت ، و مىگفت : از كنار محمّد دور شويد و گوش به سخنان او مكنيد كه اين داستانهاى من نيكوتر از آن است ، پس خداى اين آيت در حق او فرستاد :  وَ مِنْهُمْ مَنْ يَسْتَمِعُ إِلَيْكَ وَ جَعَلْنا عَلى قُلُوبِهِمْ أَكِنَّةً أَنْ يَفْقَهُوهُ وَ فِي آذانِهِمْ وَقْراً وَ إِنْ يَرَوْا كُلَّ آيَةٍ لا يُؤْمِنُوا بِها حَتَّى إِذا جاؤُكَ يُجادِلُونَكَ يَقُولُ الَّذِينَ كَفَرُوا إِنْ هذا إِلَّا أَساطِيرُ الْأَوَّلِينَ  . « 1 »\r\nيعنى اى محمّد : از كفار مكه بسى هستند كه گوش فرا مىدارند بسوى تو وقتى كه قرآن مىخوانى ، و ما افكنده‌ايم بر دلهاى ايشان پوششها تا فهم نكنند و نهاده‌ايم در گوشهاى ايشان گرانى تا سخن حق نشنوند از آن كفر كه در نهاد ايشان است و اگر ببينند هر معجزه‌اى كه از تو طلبند ايمان نيارند تا چون بيايند ترا خصومت كنند ، مىگويند آنها كه كافر شدند نيست اين كتاب مگر قصّه مردم گذشته .\r\nو هم خداى فرمايد :  وَ إِذا تُتْلى عَلَيْهِمْ آياتُنا قالُوا قَدْ سَمِعْنا لَوْ نَشاءُ لَقُلْنا مِثْلَ هذا إِنْ هذا إِلَّا أَساطِيرُ الْأَوَّلِينَ  . « 2 »\r\nيعنى : چون بر نضر و ديگر مشركان خوانده شود آيتهاى كتاب ما ، گويند كه : به درستى كه شنيديم اين كلام را اگر خواهيم هرآينه بگوئيم مانند آن ، نيست اين ، مگر افسانه‌هاى گذشتگان . و خداى در چند جاى ياد ايشان كرده و بدين اختصار رفت .\r\n\r\nسؤال مشركين از پيغمبر صلّى اللّه عليه و آله\r\nو ديگر چنان افتاد كه مردم قريش اين نضر بن حارث و عقبة بن ابى معيط را بسوى مدينه گسيل نمودند تا در كار رسول خداى صلّى اللّه عليه و آله از احبار يهود سؤال كنند و چيزى معلوم دارند . پس ايشان به مدينه رفته فحص حال پيغمبر صلّى اللّه عليه و آله نمودند . و\r\n\r\n\r\n","description":"","footnote":"\r\n( 1 ) . الانعام ، 25 : عده‌اى از آنها به تو گوش مىدهند و ما بر دلهايشان پرده افكنده‌ايم تا آن را در نيابند و گوشهايشان را سنگين كرديم و اگر معجزه‌اى ببينند ايمان نمىآورند تا اين كه نزد تو آيند و مجادله كنند و كافران گويند : اين جز افسانه‌هاى گذشتگان نيست .\r\n( 2 ) . الانفال ، 31 : چون آيات ما بر آنها خوانده شود ، گويند : شنيديم ، اگر ما بخواهيم مانند آن را خواهيم گفت ، اين‌ها جز افسانه‌هاى پيشينيان نيست .\r\n","page_name":" 455 ","page_number":493},
  {"content":"\r\n\r\nعلماى يهود در جواب گفتند : شما را مىآموزيم كه از وى سه سؤال كنيد ، هرگاه جواب گويد پيغمبر خواهد بود ، و گرنه سخن او بر كذب است . اول سؤال كنيد از جوانان گذشته كه قصّه‌اى بس عجب دارند ؛ و ديگر سؤال كنيد از مردى كه مشرق و مغرب جهان را بگشت ، سيم پرسش كنيد كه روح چيست ؟\r\nپس عقبة بن ابى معيط بن ابى عمرو بن اميّة بن عبد شمس بن عبد مناف شاد شده و نضر بن حارث را برداشت و به مكّه بازآمد ، و اين سخن با قريش بگفت . پس همگى همداستان شده به نزديك رسول خداى آمدند و آن هر سه سخن را پرسش كردند .\r\n\r\nانقطاع وحى\r\nآن حضرت فرمود : فردا به گاه حاضر شويد و پاسخ بشنويد . و در اين كلمه نفرمود . ان شاء اللّه . از اين روى وحى منقطع گشت و تا پانزده ( 15 ) روز جبرئيل عليه السّلام بدان حضرت فرود نشد ، مردمان قريش زبان به هذيان باز كردند ، بعضى گفتند :\r\nرسول خداى از پيغمبرى معزول گشت و ديگر پيام به دو نيامد ، و جماعتى گفتند : آن حضرت سخن به كذب كرد و گفت : فردا جواب گويم و اينك پانزده ( 15 ) روز برفت و جواب نياورد .\r\nپيغمبر صلّى اللّه عليه و آله از اين سخنان محزون همىگشت ، پس جبرئيل آمد و سورهء كهف بياورد و اين آيت بخواند :   وَ لا تَقُولَنَّ لِشَيْءٍ إِنِّي فاعِلٌ ذلِكَ غَداً إِلَّا أَنْ يَشاءَ اللَّهُ   . « 1 » يعنى :\r\nمگوى مر چيزى را كه قصد دارى به درستى كه من كننده‌ام ، فردا مگر آنكه خواهد خداى تعالى .\r\nرسول خداى با جبرئيل فرمود كه : چندان بر من فرود نشدى كه مردم مكه ظن بد در حق من كردند . عرض كرد كه : من به فرمان خداى توانم آمد . بالجمله سورهء كهف را بر آن حضرت بخواند و قصهء اصحاب كهف و حديث ذو القرنين را مكشوف داشت - چنان كه از اين بيش در ذيل قصهء ذو القرنين و حديث اصحاب كهف مرقوم\r\n\r\n\r\n","description":"","footnote":"\r\n( 1 ) . الكهف ، 23 و 24 : هرگز نگو فردا چنين مىكنم مگر اين كه خدا بخواهد .\r\n","page_name":" 456 ","page_number":494},
  {"content":"\r\n\r\nافتاد - و در جواب سؤالى كه از روح كردند اين آيت آمد :  وَ يَسْئَلُونَكَ عَنِ الرُّوحِ قُلِ الرُّوحُ مِنْ أَمْرِ رَبِّي وَ ما أُوتِيتُمْ مِنَ الْعِلْمِ إِلَّا قَلِيلًا  « 1 » .\r\nيعنى : اى محمّد مىپرسند ترا از كيفيت روح كه بدن ايشان بدان زنده است ، بگو روح از امر پروردگار من است ، يعنى از مبدعاتى است كه به امر « كن » كاين شده بىماده ، و از آن جمله است كه مخصوص است به علم خداى و غير حق را به دو راه نيست و داده نشده‌ايد شما مگر اندكى از دانش .\r\nبالجمله آن جماعت همچنان بر انكار خويشتن بودند و مىگفتند : اين قرآن را رحمن بر رسول خداى القا مىكند و او بر ما مىخواند چه مسيلمه را كه در يمامه سكون داشت رحمن مىناميدند و چون اين آيت بيامد :    لا تُبْقِي وَ لا تَذَرُ لَوَّاحَةٌ لِلْبَشَرِ عَلَيْها تِسْعَةَ عَشَرَ    . « 2 » يعنى : باقى نگذارد گوشت و پوست بر هيچ دوزخى ، بلكه همه را بسوزد و خداى از نو بدن ايشان را برآورد و دست بازندارد تا ديگرباره نسوزد و بر آن آتش نوزده ( 19 ) ملك گماشته است .\r\n\r\n[ سخنان أبو جهل با قريش 
  ]\r\nابو جهل به تمسخر زبان گشاد و گفت : اى جماعت قريش گمان نكنيد كه محمّد تواند شما را به آتش عذاب كرد ؛ زيرا كه عدد و عدّت شما بسيار است از نوزده ( 19 ) تن كه او گويد ، چه برآيد . پس اين آيت آمد :  وَ ما جَعَلْنا أَصْحابَ النَّارِ إِلَّا مَلائِكَةً وَ ما جَعَلْنا عِدَّتَهُمْ إِلَّا فِتْنَةً لِلَّذِينَ كَفَرُوا  . « 3 » يعنى : و ما نگردانيده‌ايم پاسبانان دوزخ را مگر فرشتگان كه قوىترين خلق‌اند . چنان كه در خبر است كه رئيس ايشان مالك با هيجده ( 18 ) تن ديگر نگاهبان دوزخ‌اند و چشمهاى ايشان چون برق درخشنده و دندانها چون حصارهاى بلند و از دهان ايشان آتش همى زبانه زند و از دوش تا دوش\r\n\r\n\r\n","description":"","footnote":"\r\n( 1 ) . الاسراء ، 85 : دربارهء روح از تو مىپرسند . بگو : روح از امر پروردگار من است و جز اندكى از دانش به شما داده نشده است .\r\n( 2 ) . المدثر ، 28 - 30 : نه باقى گذارد نه رها كند پوست را بسوزاند گماردگانش نوزده نفرند .\r\n( 3 ) . المدثر ، 31 : نگهبانان دوزخ را جز از ميان فرشتگان قرار نداديم و شمار آنها را جز براى آزمايش كافران معين نكرديم .\r\n","page_name":" 457 ","page_number":495},
  {"content":"\r\n\r\nهر يك ، يك‌ساله راه است و يك تن از ايشان در كرّتى هفتاد هزار ( 70000 ) كافر را در دوزخ از گوشه‌اى به گوشه‌اى درافكند پس خداى مىفرمايد : ما عدّت ايشان را فتنه كافران كرديم تا گمان نكنند كه نوزده ( 19 ) تن چگونه مردمى كثير را مقهور توانند كرد .\r\nمع الحديث مشركين در اضرار و انكار آن حضرت سخت‌كوش بودند و اگر كسى را فهم مىكردند كه از بهر اصغاى قرائت نزديك آن حضرت مىشد او را رنجه مىساختند و آن حضرت به جهر قرائت مىفرمود ، پس اين آيت آمد :  وَ لا تَجْهَرْ بِصَلاتِكَ وَ لا تُخافِتْ بِها وَ ابْتَغِ بَيْنَ ذلِكَ سَبِيلًا  . « 1 » يعنى : آشكارا مدار قرائت نماز خود را و آواز نيز فرومدار ، بلكه در ميان جهر و اخفات اقتصاد بجوى ، يعنى چندان جهر مكن كه همهء مشركان آگاه شوند و آن كسان را كه از بهر شنيدن قرائت قرآن به نزديك تو آيند بازدانند و منع و زجر كنند و چندان آواز خويشتن را فرومدار كه چون كسى به نزديك آيد نتواند اصغاى حرفى كرد .\r\n\r\nخبر عبد اللّه بن مسعود\r\nروزى چنان شد كه اصحاب آن حضرت يكديگر را همىگفتند : سخت نيكو بود اگر كسى توانست كلمات قرآن را بر قريش قرائت كرد ، باشد كه ايشان را تنبيهى شود و عبد اللّه بن مسعود از ميانه سر برداشت كه من اين كار به پاى برم . گفتند : اى عبد اللّه ، از بهر اين كار كسى بايد كه سيّد قوم و صاحب عشيرت باشد تا اگر كفار از بهر شكنجه او برخيزند ، ايشان حفظ و حراست او كنند . عبد اللّه گفت : حافظ و حارس من خداوند بارى است .\r\nو روز ديگر به كعبه آمد و نزديك قريش بايستاد و سورهء الرّحمن را به آواز بلند خواندن گرفت . مردم قريش در پيرامون او انجمن شدند و آن كلمات را بشنيدند و ندانستند آن چيست . بعضى گفتند : اين كلماتى است كه به محمّد آمده است ، پس همگى دست بر او بگشادند و او را سخت بزدند و او همچنان در زير لطمه و\r\n\r\n\r\n","description":"","footnote":"\r\n( 1 ) . الاسراء ، 110 : نمازت را نه بسيار بلند بخوان و نه چندان آهسته ، حد واسط اين دو را برگزين .\r\n","page_name":" 458 ","page_number":496},
  {"content":"\r\n\r\nشكنجه قريش قرائت خويش را به پاى آورد و به نزد اصحاب رسول بازآمد و اثر آن زخمها و شكنجه‌ها از اندام او پديدار بود . اصحاب به او گفتند : ما بر تو از اين مىترسيديم . عبد اللّه گفت : اين سهل چيزى است در راه دين ، اگر خواهيد هم فردا بروم و بر خوانم ؟ گفتند : كفايت باشد ، چه قريش بدانچه مكروه مىداشتند برسيدند .\r\n\r\nاصغاى قريش قرآن را\r\nاما بزرگان قريش نيك دوست مىداشتند كلمات قرآن را اصغا فرمايند و از بيم آنكه مردمان پيروى ايشان كنند و باشد كه بدين پيغمبر صلّى اللّه عليه و آله درآيند خويشتن‌دارى مىكردند .\r\nشبى چنان افتاد كه ابو سفيان بن حرب و أبو جهل و اخنس بن شريق پسر عمرو بن وهب الثّقفى كه حليف بنى زهره بود از بهر اصغاى قرائت قرآن از خانهء خويش بيرون شدند ، و در اطراف خانهء پيغمبر صلّى اللّه عليه و آله هر يك در گوشه‌اى پنهان شدند و گوش فرا داشتند و در نماز ، قرائت آن حضرت را بشنيدند و تا صبحگاه ببودند و آنگاه كه مراجعت كردند در راه يكديگر را دريافتند ، و با هم گفتند : نيايد سفهاى قوم اين كلمات را اصغا نمايند ، مبادا كه در نفس ايشان چيزى واقع شود ، پس برفتند و شب ديگر بيامدند .\r\nو هم آن شب گوش بداشتند و بشنيدند و صبحگاه با يكديگر پيمان نهادند كه ديگر بدان طلب بيرون نشوند و به خانه‌هاى خويش شدند ، چون روز برآمد اخنس بن شريق عصاى خود را برگرفت و به خانهء ابو سفيان رفت و گفت : اى ابا حنظله چه شنيدى از محمّد ؟ در جواب گفت : اى ابا ثعلبه سوگند با خداى كه شنيدم چيزها كه بعضى را دانستم و قصد او را فهم كردم و هم چيزها شنيدم كه ندانستم و قصد او را فهم نكردم . اخنس گفت : سوگند با خداى كه مرا نيز كار بر اين رفت . و از آنجا به نزديك أبو جهل آمد و گفت اى ابو الحكم رأى تو بر چيست از آنچه از محمد شنيدى ؟ گفت : در ميان ما و بنى عبد مناف بر سر شرف منازعت و مبارات است مانند دو اسب كه در دهان باشد ، ايشان مىگويند از ماست پيغمبرى كه از آسمان وحى به دو مىآيد ، من هرگز آن را فهم نكنم و سوگند با خداى كه هرگز به دو ايمان\r\n\r\n","description":"","footnote":"","page_name":" 459 ","page_number":497},
  {"content":"\r\n\r\nنيارم .\r\n\r\n[ نزول آيات قرآن بر ذمّ قريش 
  ]\r\nو چون رسول خداى بر ايشان قرائت قرآن مىكرد زبان به سخره باز مىكردند و چون اصغاى كلمه بسم اللّه مىكردند انگشت بر صماخ « 1 » خويش محكم كرده مىگريختند و خداى اين آيت بدين فرستاد  وَ إِذا ذَكَرْتَ رَبَّكَ فِي الْقُرْآنِ وَحْدَهُ وَلَّوْا عَلى أَدْبارِهِمْ نُفُوراً  . « 2 » يعنى : اى محمد هرگاه ياد مىكنى پروردگار خود را مشركين پشت مىكنند و مىگريزند .\r\nو بسى بود كه رسول خداى مىفرمود : مرا با قريش هيچ زحمتى نيست جز اينكه يك سخن گويند و پادشاهان عرب و عجم شوند و در بهشت پادشاهان باشند و آن سخن اين است كه گواهى دهند به يگانگى خداى و رسالت من . و ايشان همىگفتند كه : اين كى شود كه ما سيصد و شصت ( 360 ) خداى را بگذاريم و پرستش يك خداى گيريم .\r\nو بسى بود كه مشركين مىگفتند كه : محمد يك سال خدايان ما را پرستد و ما يك سال پرستش خداى او كنيم و اين سوره بدين آمد :    قُلْ يا أَيُّهَا الْكافِرُونَ لا أَعْبُدُ ما تَعْبُدُونَ    . « 3 » يعنى : بگو اى محمد ، اى جماعت كافران من عبادت نمىكنم آن بتان و اصنام را كه شما عبادت مىكنيد .\r\nو رسول خداى از كردار و گفتار سفهاى قريش سخت محزون مىگشت و آن حضرت را به سحر و شعر و كهانت و جنون نسبت مىكردند و خداى تسكين خاطر مباركش را به فرود كردن اين گونه آيتها مىفرمود :   كَذلِكَ ما أَتَى الَّذِينَ مِنْ قَبْلِهِمْ مِنْ رَسُولٍ إِلَّا قالُوا ساحِرٌ أَوْ مَجْنُونٌ أَ تَواصَوْا بِهِ بَلْ هُمْ قَوْمٌ طاغُونَ   . « 4 » يعنى : همچنان نيامد به آنان\r\n\r\n\r\n","description":"","footnote":"\r\n( 1 ) . صماخ : پردهء گوش\r\n( 2 ) . الاسراء ، 46 : چون پروردگارت را در قرآن به يگانگى ياد مىكنى روى مىگردانند و گريزان مىشوند .\r\n( 3 ) . كافرون ، 1 و 2 : بگو اى كافران من نمىپرستم آنچه را كه شما مىپرستيد .\r\n( 4 ) . الذاريات ، 52 - 53 : بدين گونه بود كه بر پيشينيان آنها فرستاده‌اى نيامد مگر اين كه گفتند :\r\nجادوگر است يا ديوانه آيا آنها سفارش كرده بودند ؟ بلكه مردمى طغيانگر بودند .\r\n","page_name":" 460 ","page_number":498},
  {"content":"\r\n\r\nكه بودند پيش از كفار مكّه هيچ پيغمبرى مگر گفتند كه او جادوست يا ديوانه و اگر معجزهء آورد آن را سحر خواندند و اگر از حشر سخن كرد گفتار او را به اهل جنون تشبيه كردند . آيا وصيّت كرده‌اند گذشتگان ، بدين سخن اين جماعت را ؟ بلكه وصيت نكردند ، اين جماعت خود مردمى نافرمان‌اند .\r\nو ديگر فرمايد   فَذَكِّرْ فَما أَنْتَ بِنِعْمَةِ رَبِّكَ بِكاهِنٍ وَ لا مَجْنُونٍ أَمْ يَقُولُونَ شاعِرٌ نَتَرَبَّصُ بِهِ رَيْبَ الْمَنُونِ   . « 1 » يعنى : پند ده اى محمّد ، به قرآن اهل مكّه را ، پس نيستى تو به نعمت پروردگار خود كاهن و نيستى مجنون ، بلكه مشركين مىگويند او شاعر است و ما انتظار مرگ او را مىبريم چنان كه ديگر شاعران بمردند .\r\nو نيز مىفرمايد :    ن وَ الْقَلَمِ وَ ما يَسْطُرُونَ ما أَنْتَ بِنِعْمَةِ رَبِّكَ بِمَجْنُونٍ    . « 2 » يعنى : سوگند به دوات و قلم و آنچه مىنويسند حفظه « 3 » از كلام وحى ، نيستى تو اى محمّد به نعمت پروردگار خود ديوانه .\r\n\r\n[ آزار مسلمانان 
  ]\r\nمع الحديث بدين گونه خداى آيتها بدان حضرت مىفرستاد و از آن سوى كفار قريش در رنج و شكنج مسلمانان سخت‌كوش بودند و بدان كس كه قدرت بر زحمت او نداشتند به زبان زيان مىكردند ، و هر كه را قوم و عشيرتى فره « 4 » نبود به عذاب و عقاب مىكشيدند و در رمضاء « 5 » مكّه به گرسنگى و تشنگى بازمىداشتند ، و زره در تن ايشان مىكردند و به توقف در آفتاب حكم مىدادند چندان‌كه از پيغمبر خداى تبرّا جويد ، و بسا مردم كه صبر ايشان اندك بود بدانچه ايشان حكم مىدادند ، مىگفتند و مىرستند ، و هر كه را عقيدتى استوار بود بدان همه بلا و زحمت صبر مىفرمود .\r\n\r\n\r\n","description":"","footnote":"\r\n( 1 ) . الطور ، 29 - 30 : پندشان ده كه به لطف پروردگارت نه كاهنى و نه ديوانه ، يا مىگويند :\r\nشاعرى است كه مرگش را انتظار مىكشيم .\r\n( 2 ) . سورة القلم ، 1 - 2 : ن . سوگند به قلم و آنچه مىنويسند به لطف پروردگارت تو مجنون نيستى .\r\n( 3 ) . حفظه : ملائكه نگهبان\r\n( 4 ) . فره : زياد\r\n( 5 ) . ارض رمضاء : يعنى زمين تفيده .\r\n","page_name":" 461 ","page_number":499},
  {"content":"\r\n\r\n\r\nخبر بلال\r\nوقتى چنان افتاد كه بلال بن رباح كه نام مادرش حمامه است و از بنى جمح شمرده مىشد معلوم گشت كه شرف ايمان دريافته - و اين بلال ، عبد اميّة بن خلف بن وهب بن حذافة بن جمح بود - پس اميّة ، بلال را بگرفت و در بطحاى مكّه به پشت انداخت و سنگى گران بر سينهء او نهاد و گفت : اين سنگ را از سينهء تو برنگيرم و از آفتاب تو را به كنار نبرم چندان‌كه به محمّد كافر شوى و عبادت لات و عزّى اختيار كنى . و بلال در اين بلا مىگفت : احدا احدا ، كنايت از آن كه خداى يكتا را پرستش كنم .\r\nروزى أبو بكر بن ابى قحافه بر او گذشت و اين بديد ، پس به نزديك اميّه شد و گفت : از خداى بترس و اين مسكين را چندين آزرده مكن . اميّه گفت : اين همه از فساد و فتنهء تو است كه در مردم افتاده . ابو بكر گفت : مرا غلامى است كه از بلال سياه‌تر است و نيك چابكتر از او است اگر خواهى او را با تو سپارم و بلال را به من دهى ؟ اميّه اين سخن را بپذيرفت ؛ و أبو بكر غلام خويش را بداد و بلال را بگرفت و آزاد كرد .\r\nو جز بلال نيز أبو بكر چندين بنده كه ايمان آورده بودند بخريد و آزاد كرد : يكى عامر بن فهيره بود « 1 » ؛ و ديگر ام عبيس بود و چون او را آزاد كرد ديدگانش نابينا بود ، قريش گفتند : لات و عزّى چشم او را اعمى ساخت . امّ عبيس چون اين بشنيد ، فقالت : كذّبوا و بيت اللّه ما يضرّ اللّات و العزّى و لا ينفعان . پس خداى بينش او را بار آورد . « 2 » و ديگر نهديّه و دخترش بود و ايشان كنيزكان زنى از بنى عبد الدّار بودند و\r\n\r\n\r\n","description":"","footnote":"\r\n( 1 ) . عامر بن فهير از صحابه كبار بود كه در غزوهء بدر و احد شركت داشت و از شهداى بئر معونه است .\r\n( 2 ) . ابن هشام گويد : ديگر امّ عبيس بود و ديگر زنّيره بود و اين زنّيره بعد از آنكه از بت پرستيدن مسلمان شد ، در ايام مسلمانى نابينا گشت و كفار او را سرزنش مىكردند و مىگفتند : اى زنّيره ، لات و عزّا چشمهاى تو را كور كردند ، چون از دين ايشان برگشتى . زنّيره گفت : لا و اللّه كه لات و عزّا نه منفعت به كس رسانند و نه زيان ، ليكن حق تعالى خود چنين تقرير كرده بود و هم در شبى كه كافران او را سرزنش كردند ، زنّيره دل‌تنگ خوابيد و روز ديگر كه از خواب برخاست ، حق تعالى چشمان او را بينا كرده بود . كافران چون چنان ديدند ، خجل و شرمنده گشتند ( سيرت رسول اللّه ، ج 1 ، 308 ) .\r\n","page_name":" 462 ","page_number":500},
  {"content":"\r\n\r\nأبو بكر ايشان را خريد و آزاد كرده ، و ديگر حارثه بنى مؤمل را كه زنى از قبيلهء عدىّ بن كعب بود و عمر بن خطّاب او را به جرم مسلمانى عذاب مىكرد ، أبو بكر از عمرش بخريد و آزاد كرد .\r\n\r\nخبر عمار ياسر\r\nو ديگر چنان افتاد كه كفار بنى مخزوم ، عمّار و مادر او سميّه و پدر او ياسر را به اتفاق صهيب و خبّاب گرفته در عقاب و عذاب كشيدند و سميّه مادر عمّار را در ميان دو شتر بسته حربه بر قبل او زده او را بكشتند و ياسر را نيز به عذاب گوناگون هلاك كردند و اول كس كه در اسلام كشته شدند ايشان بودند ، اما عمّار آنچه كفار مىگفتند به اكراه تمام بر زبان مىآورد ، پس مسلمانان اين خبر بر رسول خداى آوردند كه عمّار كافر شده . آن حضرت فرمود : حاشا كه عمّار كافر شود كه گوشت و خون او از ايمان آكنده است .\r\nبالجمله چون عمّار نجات يافت و به نزديك رسول خداى آمد مىگريست و آن حضرت دست مبارك بر چشم او مىكشيد و اشك مىسترد و فرمود : ان عادوا لك فعد لهم بما قلت يعنى : اگر ايشان ديگرباره ترا عذاب كنند ، هم سخن كن بدانچه سخن مىكردى و اين آيت بدين آمد  مَنْ كَفَرَ بِاللَّهِ مِنْ بَعْدِ إِيمانِهِ إِلَّا مَنْ أُكْرِهَ وَ قَلْبُهُ مُطْمَئِنٌّ بِالْإِيمانِ وَ لكِنْ مَنْ شَرَحَ بِالْكُفْرِ صَدْراً فَعَلَيْهِمْ غَضَبٌ مِنَ اللَّهِ وَ لَهُمْ عَذابٌ عَظِيمٌ  . « 1 »\r\nيعنى : هر كه كافر شود به خداى بعد از ايمان و مرتد گردد در معرض غضب خداى باشد مگر كسى كه او را به اكراه به سخنى بدارند و قلب او از ايمان نگردد مانند عمّار كه در دل مؤمن بود و از بيم جان به زبان سخنى آورد ، اما آن كس كه بگشايد به كفر سينهء خود را و بر كفر عقيدتش راسخ شود بر ايشان است خشم خداى و عذاب بزرگ است .\r\nو به روايتى آنگاه كه كفار عمّار و پدر و مادر او را در شكنجه داشتند ، رسول\r\n\r\n\r\n","description":"","footnote":"\r\n( 1 ) . النحل ، 106 : كسى كه بعد از ايمان آوردن به خدا كافر شود - جز در صورتى كه مجبور شود و قلبش به ايمان آرام باشد - بلكه كسى كه سينهء خود را براى پذيرش كفر بگشايد خشم خدا بر اوست و عذاب عظيمى در انتظارش خواهد بود .\r\n","page_name":" 463 ","page_number":501},
  {"content":"\r\n\r\nخداى بر ايشان گذشت و فرمود : صبرا يا آل ياسر فانّ موعدكم الجنّة .\r\nو ديگر چون وليد بن وليد و سلمة بن هشام و عيّاش بن ابى ربيعه مسلمان شدند ، جمعى از بزرگان بنى مخزوم نزد هشام بن وليد رفتند و گفتند : ايشان را با ما گذار تا كيفر كنيم . هشام اين شعر بخواند :\r\n الا لا تقتلنّ اخى عييشا * فيبقى بيننا ابدا تلاحى \r\nآنگاه گفت : حذر كنيد از وليد بن وليد كه سوگند با خداى كه اگر او را مقتول سازيد مىكشم ، شريفترين مردى از شما را ، پس او را بگذاشتند و برفتند ؛ اما سفهاى قريش چندان مسلمانان را همىبيازردند كه سكون مكّه بر ايشان مشكل افتاد و به سوى حبشه هجرت كردند چنان كه مذكور مىشود .\r\n\r\n","description":"","footnote":"","page_name":" 464 ","page_number":502},
  {"content":"\r\n\r\n\r\nهجرت اصحاب پيغمبر صلّى اللّه عليه و آله به اراضى حبشه شش هزار و دويست و هشت سال بعد از هبوط آدم عليه السّلام بود\r\nچون مسلمانان از شكنجه كفار قريش سخت به ستوه شدند ، با حضرت پيغمبر صلّى اللّه عليه و آله آمدند و گفتند : ما را ديگر با زحمت مشركين توانائى نيست ، دستورى ده كه دست ايشان را از خويشتن بازداريم و با آن جماعت به مقاتلت كنيم ، پس اين آيت آمد :\r\n فَاصْبِرْ كَما صَبَرَ أُولُوا الْعَزْمِ مِنَ الرُّسُلِ وَ لا تَسْتَعْجِلْ لَهُمْ كَأَنَّهُمْ يَوْمَ يَرَوْنَ ما يُوعَدُونَ لَمْ يَلْبَثُوا إِلَّا ساعَةً مِنْ نَهارٍ بَلاغٌ فَهَلْ يُهْلَكُ إِلَّا الْقَوْمُ الْفاسِقُونَ  . « 1 » يعنى : پس صبر كن اى محمّد بر جفاى قوم ، چنان كه صبر كردند خداوندان ثبات و طلب شتاب مكن بر كفار قريش به نزول عذاب كه بىشك در وقت خود نازل خواهد شد . گويا ايشان روزى ببينند آنچه وعده داده شده‌اند از عذاب در قيامت چنان نمايد ايشان را كه درنگ نكردند در دنيا مگر ساعتى از روز آنچه گفته شد كفايت است ، پس آيا هلاكت كرده خواهد شد به عذاب مگر گروه نافرمانان .\r\nپس رسول خداى صلّى اللّه عليه و آله اين آيت را بر ايشان خواند و امر به صبورى فرمود ، و مسلمانان روزى چند بزيستند و هم با ظلم كفار درنگ نتوانستند كرد ، ديگرباره به نزد رسول خداى صلّى اللّه عليه و آله آمدند و گفتند : ما را ديگر شكيبائى نيست ، بيم آن داريم كه از دست و زبان ما چيزى آيد كه خداى بدان رضا نباشد ، ما را دستورى ده تا به شهر\r\n\r\n\r\n","description":"","footnote":"\r\n( 1 ) . احقاف ، 35 : بنابراين صبر كن هم چنان كه پيغمبران اولو العزم صبر كردند و بر ايشان شتاب نكن ، هنگامى كه وعده‌اى را كه به آنها داده شده است ببينند ، گويى جز ساعتى از روز را درنگ نكرده‌اند ، اين ابلاغى است ، آيا جز نافرمان هلاك مىشوند .\r\n","page_name":" 465 ","page_number":503},
  {"content":"\r\n\r\nديگر شويم و چندان زيستن كنيم كه از خداى رخصت حرب آيد .\r\nرسول خداى صلّى اللّه عليه و آله ايشان را اجازت داد كه به ارض حبشه هجرت كنند و اين هجرت نخستين است كه بعضى از اصحاب به سوى حبشه كوچ دادند . و هجرت بزرگ آن بود كه رسول خداى به سوى مدينه كوچ داد - چنان كه در جاى خود مذكور خواهد شد - و در آن هجرت واجب بود كه همه كس به سوى مدينه شود و اگر كسى مماطله كردى اسلام او ناپذيرفته بودى .\r\nمع القصه رسول خداى فرمود : مردم حبشه از اهل كتاب‌اند و از جور و اعتساف پرهيز كنند و نجاشى « 1 » با هيچ كس ظلم نكند . و در اين وقت اصحمه در مملكت حبشه حكومت داشت و خراج حبشه به توسط قيصر - چنان كه مرقوم شد - به درگاه شاهنشاه ايران خسرو پرويز مىرفت .\r\nبالجمله اصحاب ، به فرمان رسول خداى صلّى اللّه عليه و آله از مكه بيرون شدند و تا جدّه پياده قطع مسافت كردند و از آنجا به كشتى درآمده آهنگ حبشه نمودند .\r\nو اول كس كه از مكه بيرون شد ، عثمان بن عفّان بن ابى العاص بن اميّه بود ؛ و رقيّه دختر رسول خداى كه در حبالهء نكاح او بود هم با خود كوچ داد ؛\r\nو از پس او ابو حذيفة بن عتبة بن ربيعة بن عبد شمس كوچ داد و سهله زن خويش را كه دختر سهيل بن عمرو ، اخى بنى عامر بن لؤىّ بود با خود ببرد و در ارض حبشه از وى پسرى آورد و محمّد نام نهاد ؛\r\nو ديگر زبير بن عوّام بن خويلد بن اسد ؛\r\nو ديگر مصعب بن عمير بن هاشم بن عبد مناف بن عبد الدّار بن قصىّ ؛\r\nو ديگر عبد الرّحمن بن عوف بن عبد عوف بن عبد الحارث بن زهره .\r\nو ديگر ابو سلمة بن عبد الاسد بن هلال بن عبد اللّه بن عمر بن مخزوم و زن خود امّ سلمه را كه دختر ابى اميّة بن المغيرة بن عبد اللّه بن عمر بن مخزوم بن يقظة بن مرّة بن كعب بن لؤىّ بود با خود كوچ داد ؛\r\nو ديگر عثمان بن مظعون بن حبيب بن وهب بن حذافة بن جمح ،\r\nو ديگر عامر بن ربيعه حليف آل خطّاب از ضربن وائل و زن خود را كه ليلى دختر ابى خثعمة بن غانم بن عبد اللّه بن عوف بن عبيد بن عويج بن عدىّ بن كعب بود با\r\n\r\n\r\n","description":"","footnote":"\r\n( 1 ) . لقب پادشاهان حبشه\r\n","page_name":" 466 ","page_number":504},
  {"content":"\r\n\r\nخود كوچ داد .\r\nو ديگر ابى سبرة بن أبى رهم بن عبد العزّى بن أبى قيس بن عبد ودّ بن نضر بن مالك بن حسل بن عامر به روايتى به جاى ابو سبره ، ابو حاطب بن عمرو بن عبد شمس بن عبد ود بن نضر است .\r\nو گفته‌اند : او اول كس بود كه بيرون شد ،\r\nو ديگر سهيل بن بيضا كه وهب بن ربيعة بن هلال بن اهيب بن ضبّة بن الحارث بن فهر است و اين ده ( 10 ) تن نخست بسوى حبشه كوچ دادند ، و از پس ايشان جعفر بن ابى طالب بيرون شد و اسما دختر عميس بن نعمان بن كعب بن مالك بن قحافة بن خثعم كه در حبالهء نكاحش بود هم با او برفت و در ارض حبشه از جعفر پسرى آورد و عبد اللّه نام نهاد .\r\nآنگاه عمرو بن سعيد بن عاص بن اميّه به اتّفاق ضجيع خود فاطمه دختر صفوان بن اميّة بن محرّب بن شق بن رقيّة بن مخدج بن كنانى كوچ داد و برادرش خالد بن سعيد و زن خالد ، امينه دختر خلف بن اسعد بن عامر بن بياضة بن سبيع بن خثعمة بن سعيد بن مليح بن عمرو بن خزاعه نيز با او بيرون شدند ، و امينه از خالد در حبشه پسرى آورد و سعيد نام نهاد و دخترى آورد و امه نام نهاد و اين امه را زبير بن عوّام به حباله نكاح آورد و از او دو پسر متولد شد يكى را عمرو و يكى را خالد نام نهاد ؛ و ديگر از حلفاى ايشان كه از بنى اسد بن خزيمه بودند ، عبد اللّه بن جحش و زنش امّ حبيبه دختر ابى سفيان بن حرب بن اميّه و قيس بن عبد اللّه و زنش بركه دختر يسار كه كنيز ابو سفيان بود و معيقب بن ابى فاطمه كوچ دادند . و اين شش تن و عثمان بن عفّان از بنى اميّة بن عبد شمس شمرده مىشدند .\r\nآنگاه أبو موسى اشعرى هو عبد اللّه بن قيس حليف آل عتبة بن ربيعه ، و ديگر عتبة بن غزوان بن جابر بن وهب بن نسيب بن مالك بن حارث بن مازن بن منصور بن عكرمة بن خصفة بن قيس بن عيلان ، و ديگر اسد بن نوفل بن خويلد بن اسد و ديگر يزيد بن زمعة بن الاسود بن المطّلب بن اسد ، و ديگر عمرو بن اميّة بن حارث بن اسد ، اين سه تن با زبير بن عوّام كه مذكور شد از بنى اسد بودند .\r\nآنگاه طليب بن عمير بن وهب بن ابى كثير بن عبد ؛ و ديگر صعب بن عمير بن هاشم بن عبد مناف بن عبد الدّار ؛ و ديگر سويبط بن سعد بن حريملة بن مالك بن\r\n\r\n","description":"","footnote":"","page_name":" 467 ","page_number":505},
  {"content":"\r\n\r\nعميلة بن السّباق بن عبد الدّار ، و ديگر جهم بن قيس بن عبد بن شرحبيل بن هاشم بن عبد مناف بن عبد الدّار به اتفاق زنش امّ حرمله دختر عبد الاسود بن جذيمة بن أقيش بن عامر بن بياضة بن سبيع بن خثعمة بن سعد بن مليح بن عمرو بن خزاعه و پسرش عمرو و دخترش خزيمه كوچ داد ؛ و ديگر ابو الرّوم بن عمير بن هاشم بن عبد مناف بن عبد الدّار ؛ و ديگر فراس بن نضر بن حارث بن كلدة بن علقمة عبد مناف بن عبد الدّار ، و اين چهار تن ، و مصعب بن عمير از بنى عبد الدّار بودند .\r\nآنگاه عامر بن ابى وقّاص و نام ابى وقّاص ، مالك است ، پسر اهيب بن مناف بن زهره ؛ و ديگر مطّلب بن ازهر بن عبد عوف بن عبد بن حارث بن زهره و زنش رمله دختر ابى عوف بن صبيرة بن سعيد بن سعد بن سهم كوچ داد و در ارض حبشه پسرى آورد ، و عبد اللّه او را ناميد ؛ و ديگر عتبه از حلفاى ايشان كه از قبيلهء هذيل بودند ؛ ديگر عبد اللّه بن مسعود بن حارث بن شمخ بن مخزوم بن صاهلة بن كاهل بن حارث بن تميم بن سعيد بن هذيل و برادرش عتبة بن مسعود ؛ و ديگر مقداد بن عمرو بن ثعلبة بن مالك بن ربيعة بن ثمامة بن مطرود بن عمرو بن سعد بن زهير بن ثعلبة بن مالك بن شرّيد بن هزل بن فايش بن دريم بن قين بن اهود بن بهرأ بن عمرو بن قضاعه ؛ و به روايتى نسب او چنين است : مقداد بن اسود بن عبد يغوث بن عبد مناف بن زهره - و حديث بزرگوارى مقداد در ذيل قصه اكابر صحابه در كتاب ثانى مرقوم خواهد شد - .\r\nو ديگر حارث بن خالد بن صخر بن عامر بن كعب بن سعد بن تيم و زنش ريطه دختر حارث بن جبلة بن عامر بن سعد بن سعد بن تيم كوچ دادند و در ارض حبشه ، يك پسر آورد و موسى نام نهاد ؛ و سه دختر آورد يكى را عايشه ، و ديگرى را زينب و سيم را فاطمه ناميد . و ديگر عمرو بن عثمان بن كعب بن سعد بن تيم بيرون شد . و ديگر شمّاس بن عثمان بن شرّيد بن سويد بن هرمى بن عامر بن مخزوم و اسم شمّاس ، عثمان بود و عتبة بن ابى ربيعه كه خال او بود او را از بهر جمال نيكو ، شمّاس لقب داد ؛ و ديگر هبّار بن سفيان بن عبد الاسد بن هلال بن عبد اللّه بن عمرو بن مخزوم .\r\nو ديگر برادر او عبد اللّه بن سفيان ؛ و ديگر هشام بن ابى حذيفة بن مغيرة بن عبد اللّه بن عمر بن مخزوم ؛ و سلمة بن هشام بن مغيرة بن عبد اللّه بن عمر بن مخزوم ،\r\n\r\n","description":"","footnote":"","page_name":" 468 ","page_number":506},
  {"content":"\r\n\r\nو ديگر عيّاش بن ابى ربيعة بن مغيرة بن عبد اللّه بن عمر بن مخزوم و از حلفاى ايشان معتّب بن عوف بن عامر بن فضل بن عفيف بن كليب بن حبشيّة بن سلول بن كعب بن عمرو از قبيلهء بنى خزاعه و او را عيهامه مىناميدند و هم او را معتّب بن حمرا مىگفتند ؛ و ديگر عمرو بن هصيص بن كعب و عثمان بن مظعون بن حبيب بن وهب بن حذافة بن جمح و پسرش سايب و دو برادرش قدامه و عبد اللّه كوچ دادند ،\r\nو ديگر حاطب بن حارث بن معمّر بن حبيب بن وهب بن حذافة بن جمح كوچ داد به اتفاق فاطمه دختر محلّل بن عبد اللّه بن ابى قيس بن عبد ودّ بن نضر بن ملك بن حسل بن عامر كه در حبالهء نكاحش بود و دو پسر كه از فاطمه داشت يكى محمّد ؛ و آن ديگر حارث هم با خود ببرد و برادرش خطّاب نيز زن خود فكيهه دختر يسار را برداشته با او برفت ؛ و ديگر سفيان بن معمر بن حبيب بن وهب بن حذافة بن جمح با دو پسر خود يكى جابر و آن ديگر جناده كوچ داد و مادر ايشان حسنه را كه زنش بود ببرد و برادر مادرى اين پسران شرحبيل بن عبد اللّه بن احد الغوث هم با ايشان برفت ، و ديگر عثمان بن ربيعة بن اهبان بن وهب بن حذافة بن جمح بيرون شد .\r\nو ديگر عمرو بن هصيص بن كعب بن خنيس بن حذافة بن قيس بن عدىّ بن سعيد بن سهم ، و ديگر عبد اللّه بن حارث بن قيس بن عدىّ بن سعيد بن سهم ، و ديگر هشام بن عاص بن وايل بن سعيد بن سهم ؛ و ديگر ابو قيس بن حذافة بن عدى بن سعيد بن سهم و ديگر عبد اللّه بن حذافة بن قيس بن عدىّ بن سعيد بن سهم ، و ديگر حارث بن حارث بن قيس بن عدىّ بن سعيد بن سهم ، و ديگر معمر بن حارث بن قيس بن عدىّ بن سعيد بن سهم ، و ديگر بشر بن حارث بن قيس بن عدى بن سعيد بن سهم و برادر مادرى او سعيد بن عمرو كه از قبيلهء بنى تميم بود هم كوچ داد . و ديگر سعيد بن حارث بن قيس بن عدىّ بن سعيد بن سهم ، و ديگر سايب بن حارث بن قيس بن عدىّ بن سعيد بن سهم . و ديگر عمير بن رباب بن حذيفة بن مهشم بن سعيد بن سهم و از حلفاى ايشان محميّة بن جزء از قبيلهء بنى زبيد هم كوچ داد .\r\nو ديگر معمر بن عبد اللّه بن نضلة بن عبد العزّى بن حرثان بن عوف بن عبيد بن عويج بن عدىّ ، و ديگر عروة بن عبد العزّى بن حرثان بن عوف بن عبيد بن عويج بن\r\n\r\n","description":"","footnote":"","page_name":" 469 ","page_number":507},
  {"content":"\r\n\r\nعدىّ ؛ و ديگر عدىّ بن نضلة بن عبد العزّى بن حرثان بن عوف بن عبيد بن عويج بن عدىّ به اتفاق پسرش نعمان .\r\nو ديگر عبد اللّه بن مخرمة بن عبد العزّى بن ابى قيس بن عبد ودّ بن نضر بن ملك بن حسل بن عامر . و ديگر عبد اللّه بن سهيل بن عمرو بن عبد شمس بن عبد ودّ بن نضر بن ملك بن حسل بن عامر . و ديگر سليط بن عمرو بن عبد ودّ بن نضر بن ملك بن حسل بن عامر و برادرش سكران نيز با او كوچ داد و زن خود سوده دختر زمعة بن قيس بن عبد شمس بن عبد ودّ بن نضر بن ملك بن حسل بن عامر را نيز با خود ببرد .\r\nو ديگر مالك بن ربيعة بن قيس بن عبد شمس بن عبد ودّ بن نضر بن ملك بن حسل بن عامر كوچ داد و عمره دختر سعدى بن وقدان بن عبد شمس بن عبد ودّ بن نصر بن ملك بن حسل بن عامر را ؟ ؟ ؟ كه در حبالهء نكاحش بود با خود ببرد ؛ و از حلفاى ايشان سعد بن خوله كه از قبايل يمن بود هم بيرون شد .\r\nو ديگر ابو عبيده جرّاح و هو عامر بن عبد اللّه بن جرّاح بن هلال بن اهيب بن ضبّة بن حارث ؛ و ديگر عمرو بن عثمان بن ابى سرح بن ربيعة بن هلال بن اهيب بن ضبّة بن حارث ؛ و ديگر عياض بن زهير بن ابى شدّاد بن ربيعة بن هلال بن اهيب بن ضبة بن حارث ؛ و ديگر عمرو بن حارث بن زهير بن ابى شدّاد بن ربيعة بن هلال بن اهيب بن ضبّة بن حارث ؛ و ديگر عثمان بن عبد غنم بن زهير بن ابى شدّاد بن ربيعة بن هلال بن اهيب بن ضبّة بن حارث ؛ و ديگر سعد بن عبد قيس بن لقيط بن عامر بن اميّة بن ضرب بن حارث ؛ و ديگر حارث بن عبد قيس برادر او نيز كوچ داد . و اين جمله به روايتى كه عمّار ياسر را نيز از مهاجرين حبشه شمرده‌اند هشتاد و سه ( 83 ) مرد باشند و زنان و پسران صغار كه با پدران رفته‌اند از اين شماره افزونند .\r\nمع القصه آن جماعت در شهر رجب از مكه بيرون شده كشتى در آب راندند و به اراضى حبشه درآمدند و در آن مملكت از كيد و كينه قريش و عقاب و عذاب آن جماعت آسوده شدند و در جوار نجاشى ايمن بزيستند و بىخوف دشمنى به عبادت خداى پرداختند ، در اين وقت عبد اللّه بن حارث بن قيس بن عدىّ بن سعيد بن سهم اين شعر بگفت :\r\n يا راكبا بلّغن عنّى مغلغلة * من كان يرجو بلاغ اللّه و الدّين \r\n كلّ امرئ من عباد اللّه مضطهد « 1 » * ببطن مكّة مقهور و مفتون \r\n\r\n\r\n","description":"","footnote":"\r\n( 1 ) . مضطهد : يعنى مقهور .\r\n","page_name":" 470 ","page_number":508},
  {"content":"\r\n\r\n أنّا وجدنا بلاد اللّه واسعة * تنجى من الذّلّ و المخزاة و الهون \r\n« 1 »\r\n فلا تقيموا على ذلّ الحياة و خزى « 2 » * فى الممات و عيب غير مأمون \r\n انّا تبعنا رسول اللّه و اطّرحوا * قول النّبىّ و غالوا فى الموازين \r\n فاجعل عذابك فى القوم الّذين بغوا * و عائذا بك ان يعلوا فيطغونى \r\nو هم عبد اللّه بن حارث در ارض حبشه در نكوهش قريش فرمايد :\r\n و تلك قريش تجحد اللّه حقّه * كما جحدت عاد و مدين و الحجر \r\n فان انا لم ابرق فلا يسعنّنى * من الارض برّ ذو فضاء و لا بحر \r\n بارض بها عبد الا له محمّد * ابيّن ما فى النّفس اذ بلغ النّصر \r\nو عبد اللّه بن حارث بدين بيت كه در آن لم ابرق گفت « مبرّق » لقب يافت .\r\nو ديگر عثمان بن مظعون با پسر عمّ خويش اميّة بن خلف بن وهب بن حذافة بن جمح خطاب مىكند و مىگويد :\r\n أ تيم بن عمرو للّذى جاء بغضه * و من دونه الشّريان « 3 » و البرك « 4 » اكتع « 5 » \r\n ا اخرجتنى من بطن مكّة آمنا * و اسكنتنى فى صرح بيضاء « 6 » تفزع « 7 » \r\n تريش نبالا « 8 » لا يؤاتيك ريشها « 9 » * و تبرى « 10 » نبالا ريشها لك اجمع \r\n و حاربت اقواما كراما اعزّة * و اهلكت اقواما بهم كنت تفزع \r\n ستعلم ان يأتيك يوما ملمّة « 11 » * و اسلمك الاوباش ما كنت تصنع \r\n\r\nرسول فرستادن قريش به حبشه\r\nبالجمله چون قريش نگريستند كه اصحاب رسول خداى صلّى اللّه عليه و آله به ارض حبشه رفتند و در آنجا نيكو حال باشند حيلتى انديشيدند ، پس عبد اللّه بن ابى ربيعه ، و عمرو بن عاص بن وائل را از بهر رسالت اختيار كردند و پيشكشى درخور درگاه\r\n\r\n\r\n","description":"","footnote":"\r\n( 1 ) . هون : خوارى .\r\n( 2 ) . خزى : خوارى .\r\n( 3 ) . شريان : نام وادى است .\r\n( 4 ) . برك : نام وادى است در ارض يمامه .\r\n( 5 ) . اكتع : يعنى اجمع .\r\n( 6 ) . صرح بيضاء : يعنى بيابان بىگياه .\r\n( 7 ) . تفزع : ستردن سر و موى ماندن جاى جاى .\r\n( 8 ) . نبل : تير و نبال جمع آن .\r\n( 9 ) . ريش : پر مرغ و پر نهادن تير را .\r\n( 10 ) . برى : تراشيدن تير .\r\n( 11 ) . ملمه : واقعه و نازله .\r\n","page_name":" 471 ","page_number":509},
  {"content":"\r\n\r\nنجاشى ساز كردند و از بهر هر يك از اساقفه « 1 » و بزرگان درگاه نجاشى جداگانه هديه و ارمغانى معين كردند .\r\nپس عبد اللّه بن ابى ربيعه و عمرو بن عاص آن اشيا را برداشته روانهء حبشه شدند ، باشد كه دل نجاشى از مسلمانان بگردانند و ايشان را گرفته و بسته به مكه آورند . اين خبر به ابو طالب رسيد و اين شعر را از بهر نجاشى و تحريص او بر حسن جوار و دفع دشمن از مسلمانان بگفت :\r\n ألا ليت شعرى كيف فى النّاى جعفر * و عمرو و اعداء العدوّ الاقارب \r\n و هل نالت افعال النّجاشي جعفرا * و أصحابه اوعاق « 2 » ذلك شاغب « 3 » \r\n تعلّم ابيت اللّعن انّك ماجد * كريم فلا يشقى « 4 » لدنك المجانب \r\n تعلّم بأنّ اللّه زادك بسطة * و أسباب خير كلّها بك لازب \r\n« 5 »\r\n و أنّك فيض « 6 » ذو سجال « 7 » غزيرة « 8 » * ينال الاعادى نفعها و الاقارب \r\nبالجمله ابو طالب اين شعر به سوى حبشه بفرستاد .\r\nاما از آن سوى عمرو بن عاص و عبد اللّه بن ابى ربيعه آن هديه‌ها برگرفتند و طىّ مسافت كرده به مملكت حبشه درآمدند و از آن بيش كه نجاشى را ديدار كنند ، اعيان حضرت را يك يك بديدند و هر كس را چنان كه در خور او بود هديه و ارمغانى بدادند و با خويشتن در كار مسلمانان همدست و همداستان كردند ، آنگاه به نزديك نجاشى آمدند و پيشكشهاى او را نيز پيش گذرانيدند و گفتند :\r\nاى ملك حبشه ، جمعى از سفهاى قوم ما كه هنوز روزگار اندك برده‌اند و نيك و بد جهان را ندانسته‌اند ، اينك از دين ما بيرون شده‌اند و بدين شما نيز درنيامده‌اند ، بلكه دينى بدعت كرده‌اند كه نه شما آن را مىدانيد و نه ما دانسته‌ايم ، و اكنون بدين مملكت درآمده‌اند ، لا جرم پدران ايشان و اعمام ايشان و اشراف قبايل ايشان ما را به حضرت تو گسيل ساخته‌اند و از تو خواستار شده‌اند كه اين جوانان\r\n\r\n\r\n","description":"","footnote":"\r\n( 1 ) . جمع اسقف : علماى نصارى .\r\n( 2 ) . عوق : بازداشتن .\r\n( 3 ) . شغب : برانگيختن فتنه و تباهى .\r\n( 4 ) . شقى : بدگو و سخن‌چين .\r\n( 5 ) . لازب : چفسنده ، چسبنده .\r\n( 6 ) . فيض : رود نيل را گويند .\r\n( 7 ) . سجل : دلو پرآب ، سجال جمع .\r\n( 8 ) . غزيرة : كثير الماء .\r\n","page_name":" 472 ","page_number":510},
  {"content":"\r\n\r\nنادان را به حكم بازفرستى ، باشد كه اشراف عرب ايشان را ادب آموزند يا بدين عصيان كيفر كنند .\r\nچون رسولان عرب سخن به پاى بردند بطريقان و سرهنگان و ديگر بزرگان كه در نزد نجاشى انجمن بودند آغاز سخن كردند و گفتند : اى پادشاه ، صواب آن است كه اين جماعت را به مكّه بازفرستى ، چه اشراف قريش در كار جوانان خود بيناترند .\r\nنجاشى از اصغاى اين كلمات در خشم شد و گفت : سوگند با خداى كه هرگز اين نكنم و قومى كه از همهء ملوك مرا اختيار كرده‌اند و مرا پناه گرفته‌اند تسليم دشمن نخواهم داشت ، جز اينكه خود حاضر شوند و سخنى كه دارند بگويند . پس كس به طلب مسلمانان فرستاد و ايشان نخست فراهم شده شورى افكندند كه در جواب اين مرد چگونه سخن بايد كرد .\r\nجعفر طيار فرمود : هيچ حيلتى به از راستى نيست ، سخن به صدق بايد كرد . پس مسلمانان او را پيشواى خويش ساخته و جملگى به درگاه نجاشى آمدند و او را بر رسم حبشه تحيّت ملوك نكردند و سجده نفرمودند . يكى از بزرگان گفت : چرا عظمت پادشاه را نگاه نداشتيد ؟\r\nجعفر گفت : ما جز در نزد خداى يگانه سجده نكنيم ؛ زيرا كه ما را پيغمبر ما جز اين نفرموده . از اين سخن هيبتى در دل نجاشى راه كرده ، آنگاه روى با جعفر كرد و فرمود كه : مردم قريش اعلام كرده‌اند كه شما از دين ايشان بيرون شده‌ايد و از شريعت يهود و طريقت نصارى نيز بيزاريد ، پس اين كدام دين است كه بدعت نهاده‌ايد ؟\r\nجعفر گفت :\r\nاى پادشاه ، ما قومى از جاهليين بوديم و عبادت اصنام مىكرديم و گوشت مردار مىخورديم و قطع ارحام مىنموديم و از ارتكاب زنا و ربا و ظلم و جور پرهيز نداشتيم ، پس خداى پيغمبرى به سوى ما فرستاد كه نسب و حسب و صدق و امانت و عفاف او را مىشناختيم و او ما را به يگانگى خداى دعوت كرد و اجابت نموديم و از عبادت اصنام نهى فرمود و اطاعت كرديم ، و هم ما را امر كرده است به صدق حديث و اداى امانت وصله رحم و حسن جوار و كفّ از محارم و\r\n\r\n","description":"","footnote":"","page_name":" 473 ","page_number":511},
  {"content":"\r\n\r\nدماء ، و نهى فرموده است از فواحش و قول دروغ و اكل مال يتيم ، و حكم داده است كه خداى را شريك نگيريم و از نماز و روزه نگذريم و زكات مال نگاه نداريم ؛ و صدق خويش را به معجزات ظاهره بر ما روشن كرد و كلامى از خداى آورد كه مانند آن كس ندانست . چون ما تصديق او كرديم و به دو ايمان آورديم ، مردمان قريش خصمى ما آغازيدند و ما را در عقاب و عذاب كشيدند ، لا جرم پيغمبر ما فرمود :\r\nبدين مملكت هجرت كنيم و از جمله پادشاهان ترا اختيار كرد كه نصرت ما كنى و ما را از بد دشمن نگاه دارى .\r\nنجاشى گفت : آيا از آن كلام كه پيغمبر شما آورده چيزى با شما باشد ؟\r\nجعفر گفت : با ما باشد . فرمود : لختى از آن بر من بخوان .\r\nپس جعفر ابتدا كرد به سورهء « كهيعص » و خواندن گرفت . پس نجاشى بگريست چنان كه آب چشمش از موى زنخ بدويد و آن جمله اساقفه و علماى نصارى بگريستند ، چنان كه مصاحف ايشان كه در پيش گشوده داشتند با آب ديده آلوده گشت . آنگاه نجاشى گفت : سوگند با خداى كه اين سخن با آنچه به موسى عليه السّلام آمد از يك مشكاة است . پس روى با عمرو بن عاص و عبد اللّه كرد و گفت : قسم به خداى كه من هرگز ايشان را تسليم شما نكنم و نگذارم بديشان دست يابيد ، و جملگى را رخصت انصراف داد و هر كس به سراى خويش شد .\r\nاز پس آن عمرو با عبد اللّه گفت كه : نجاشى عيسى را خداى داند و مسلمانان او را بندهء خدا دانند و من فردا نجاشى را از عقيدت ايشان مىآگاهانم . و روز ديگر به نزد نجاشى آمد و گفت : اين جماعت در حق عيسى بن مريم ، سخنى بزرگ گويند ، اگر خواهى پرسش فرماى . پس نجاشى ديگرباره مسلمانان را حاضر ساخت و فرمود : سخن شما در حق عيسى بن مريم چيست ؟\r\nجعفر گفت : ما همان گويم كه خداى با پيغمبر آورده : هو عبد اللّه و رسوله و روحه و كلمته القاها الى مريم العذراء البتول « 1 » نجاشى دست فرابرده پاره چوبى از زمين برگرفت و گفت : سوگند با خداى كه از آنچه عيسى است تا بدانچه اين جماعت سخن كنند به\r\n\r\n\r\n","description":"","footnote":"\r\n( 1 ) . او بندهء خدا ، پيامبر خدا ، جان خداوند و سخن خداست كه بر مريم دوشيزهء شوى ناديده افكند .\r\n","page_name":" 474 ","page_number":512},
  {"content":"\r\n\r\nمقدار اين چوب بينونت ندارد ، پس روى با مسلمانان كرد و گفت : مرحبا شما را و آن كس را كه شما از نزد او بدينجا شديد همانا او رسول خداست و اين آن كس است كه عيسى عليه السّلام به رسيدن او بشارت داد ، به هركجا كه خواهيد فرود شويد و شاد باشيد اگر مرا كار ملك نبودى ، بسوى او همىشدم و نعل او را بداشتم . و بفرمود تا آن پيشكش كه قريش به حضرت او فرستاده بودند به عمرو بن عاص و عبد اللّه بن ابى ربيعه بازدادند و گفت : فو اللّه ما اخذ اللّه منّى الرّشوة حين ردّ علىّ ملكى فاخذ الرشوة فيه و ما اطاع النّاس فى فاطيعهم فيه يعنى : سوگند با خداى كه خداوند بارى از من رشوت نگرفت ، گاهى كه پادشاهى مرا بازداد تا من در راه خدا رشوت گيرم ، و مردمان اطاعت مرا نكردند در كار ملك كه من اطاعت ايشان كنم . و از اين سخن نجاشى اشارت به بدايت پادشاهى خويش داشت .\r\n\r\nقصّهء نجاشى\r\nهمانا او را پدرى بود كه سلطنت حبشه مىكرد و جز نجاشى فرزند نداشت و هم او را عمّى بود كه دوازده ( 12 ) پسر بودش . وقتى چنان افتاد كه مردمان حبشه دل با پدر نجاشى بد كردند و گفتند : نيكو آن باشد كه وى را از ميان برگيريم و برادرش را به پادشاهى برداريم كه دوازده ( 12 ) پسر دارد و ملك با او نيكوتر بپايد ، پس همگى بدين سخن همداستان شده ، ناگاه بر پدر نجاشى بتاختند و خونش بريختند و برادرش را بر سرير ملك جاى دادند . نجاشى بعد از پدر در خدمت عمّ ميان بربست و به صدق و ارادت كار كرد چندان‌كه كارش بالا گرفت و در امور مملكت مداخلت تمام به دست كرد .\r\nمردمان حبشه بيم كردند و گفتند : اگر كار بدين گونه رود عن قريب نجاشى در تخت ملك جاى كند و به خون پدر يك تن از ما را زنده نگذارد ، پس بزرگان درگاه فراهم شده به نزديك پادشاه آمدند و گفتند : ما در كار نجاشى بر جان خويش ترسانيم يا بفرماى سر از تن او برگيرند يا فرمان ده از كه اين مملكت بيرون شود .\r\nپادشاه گفت : روزى چند نيست كه من پدر او را كشته‌ام ديگر بر قتل او با شما همداستان نخواهم شد ، اگر خواهيد او را از ميان شما بيرون فرستم .\r\n\r\n","description":"","footnote":"","page_name":" 475 ","page_number":513},
  {"content":"\r\n\r\nلا جرم سخن بر اين نهادند و نجاشى را به بازار آورده به بازرگانى ، به ششصد ( 600 ) درهم بفروختند . مرد بازرگان در بامداد آن روز نجاشى را به كشتى آورد و بدان بود كه شبانگاه كوچ دهد . چون روز بيگاه شد ابرى برخاست و بارانى به شدت بباريد ، پادشاه حبشه خواست تا از نم باران بهره برد و احساس برودتى كند ، از رواق خويش به در شد و در حال صاعقه فرود شده او را بكشت . مردمان حبشه چند گروه شدند و هر قبيله يكى از پسران ( 12 ) دوازده‌گانهء او را به سلطنت خواستند ، از اين روى كار به منازعه و مناظره پيوست و بدانجا كشيد كه كار مملكت آشفته شود ؛ لا جرم بعضى از بزرگان گفتند : اگر نجاشى را بدين پادشاهى خوانيم اين فتنه بخوابد .\r\nو اين سخن پسنديده مردمان افتاد . هم در آن شب هم‌گروه برفتند و نجاشى را آورده به تخت پادشاهى جاى دادند .\r\nصبحگاه مرد بازرگان بازآمد و گفت : بهائى كه از من گرفتيد بازدهيد و اگر نه صورت حال را به عرض نجاشى رسانم ، هيچ‌كس سخن او را وقعى ننهاد ، پس به نزد نجاشى آمد و گفت : اى ملك ، اين مردمان غلامى به من فروخته‌اند و بها گرفته‌اند ، اينك نه بها به من بازدهند و نه غلام را بسپارند . نجاشى فرمود : يا غلام را به دو سپاريد يا بها بازدهيد . ايشان بها بازدادند و اين نخستين قوت بود از نجاشى در عدل و دين كه مرد بازرگان را محروم از بهاى خويش نساخت . و از اينجاست كه گفت : خداى ، بىرشوت ملك مرا بازداد چه بعد از آنكه به بندگى بازرگان رفته بود ، بىزحمتى بر سرير ملك بازآمد . اكنون بر سر داستان شويم .\r\n\r\n[ مسلمانى نجاشى 
  ]\r\nاز پس آنكه نجاشى هديه‌هاى قريش را بازداد و عمرو و عبد اللّه را بازفرستاد ، در ميان مردم حبشه سخن برخاست و گفتند : نجاشى دين مسلمانان گرفت و بر عيسى عليه السّلام كافر شده ، اينك عيسى را مانند مسلمانان بندهء خداى داند نه خدا و پسر خدا .\r\nپس جمعى در مخالفت او متّفق شدند و بر او بشوريدند و ساز مقابله و مقاتله كردند . نجاشى ناچار مردم خويش را فراهم كرد تا با ايشان مصاف دهد و مسلمانان را در سفينه‌اى جاى داد و بر فراز آب بازداشت و فرمود : اگر من در اين حربگاه\r\n\r\n","description":"","footnote":"","page_name":" 476 ","page_number":514},
  {"content":"\r\n\r\nنصرت يافتم شما در ملك من فرود آئيد و شاد خاطر زيستن كنيد و اگر شكسته شدم و هزيمت گشتم به هر جا كه خواهيد سفر كنيد تا در چنگ دشمن اسير نگرديد ؛ و پاره كاغذى طلب داشت و بر آن نوشت كه هو يشهد ان لا إله الّا اللّه و انّ محمّدا عبده و رسوله و يشهد انّ عيسى عبده و رسوله و روحه و كلمته القاها الى مريم و اين نوشته را در منكب « 1 » راست خويش در زير جامه بنهفت و برنشسته به حربگاه بتاخت و صف راست كرد .\r\nاما مسلمانان سخت حزين و غمناك بودند و بيم داشتند كه نجاشى شكسته شود و به دست دشمن اسير شوند ، پس گفتند : آيا كسى باشد كه بدين حربگاه رفته خبرى بازآرد ؟ از ميانه زبير بن عوّام گفت : من اين خدمت به پاى برم و هنوز در اول شباب بود ؛ پس مشگى بر سينه بست و خويشتن را بر رود نيل درانداخت و از آب گذشته به كنار جنگ‌گاه درآمد و به نظاره بايستاد .\r\nاما از آن سوى چون صفها راست شد ، نجاشى اسب بزد و به ميدان درآمد و ندا در داد كه اى مردم حبشه ، آيا هيچ ظلمى و جورى از من با شما رفته است و يا هيچ‌گاه شما را بىجرمى و عصيانى آزرده‌ام ؟ كه به كيفر آن اين طغيان و شورش بر من روا داشتيد .\r\nگفتند : ما از تو جز عدل و نيكوئى نديده‌ايم و ترا هيچ گناه نيست الّا آنكه از دين بيرون شدى و عيسى عليه السّلام را بنده مىخوانى . نجاشى گفت : سخن شما در حق عيسى چيست ؟ گفتند : ما او را پسر خداى دانيم . نجاشى دست خود را فرا سينه برد بر جهت آن نوشته و گفت : عيسى عليه السّلام از اين چيزى زياد نفرموده است ، يعنى از آنچه در اين كاغذ نوشته شده است و مردمان حبشه چنان دانستند كه نجاشى تصديق سخن ايشان كرد ، پس زبان به پوزش گشودند و جنگ و جوش را گذاشته سر بر خط فرمان نهادند .\r\nزبير بن عوّام اين جمله را بديد و به شتاب آمده مسلمانان را مژده آورد و ايشان شاد شدند كه ديگرباره پادشاهى بر نجاشى راست شد ، همگى در جوار او فرود آمدند . و نجاشى پنهان به رسول خداى ايمان داشت و كس به نهانى به نزديك پيغمبر فرستاده ايمان خود را معلوم داشت و آن حضرت پنهان داشتن دين او را\r\n\r\n\r\n","description":"","footnote":"\r\n( 1 ) . منكب : يعنى شانه .\r\n","page_name":" 477 ","page_number":515},
  {"content":"\r\n\r\nمعذور فرمود . و چون نجاشى وداع جهان گفت : پيغمبر صلّى اللّه عليه و آله به مدينه هجرت كرده بود - چنان كه ان شاء اللّه مذكور خواهد شد - پس از بهر نجاشى استغفار كرد و خداى پرده برگرفت تا اراضى حبشه و جسد نجاشى آشكار گشت و پيغمبر با اصحاب به مصلى شده بر او نماز گزاشت . گويند از قبر او نور برمىشد .\r\nمع القصه چون عمرو بن عاص و عبد اللّه بن ابى ربيعه خايب « 1 » و خاسر از حبشه بازشدند ، قريش همچنان بر خصمى پيغمبر بيفزودند و آن حضرت مردمان را آشكارا دعوت مىفرمود .\r\n\r\n[ آمدن جبرئيل و ساير ملائكه نزد پيغمبر 
  ]\r\nدر اين هنگام وقت گذاشتن حج فراز آمد و قبايل عرب در مكّه حاضر شدند ، پس پيغمبر به كوه صفا برآمد و به آواز بلند ندا كرد كه : ايّها النّاس من رسول پروردگارم . مردان به عجب به دو نگريستند و سخن نكردند ، از آنجا به زير آمده به كوه مروه برآمد و سه كرّت بدين گونه ندا در داد . سفهاى قريش در خشم شدند و هر كس سنگى گرفته بدويد و أبو جهل سنگى بدان حضرت پرانيد چنان كه بر پيشانى مباركش آمده بشكست و خون بدويد . رسول خداى از آنجا به كوه ابو قبيس برفت و در موضعى كه اكنون متّكا گويند تكيه كرد و مشركان در فحص حال او بودند .\r\nاما از آن سوى كسى به نزديك على عليه السّلام آمد و گفت : محمّد كشته شد . على بگريست و به نزد خديجه آمده فرمود : گويند كه مشركان پيغمبر را سنگ‌باران كردند . و ايشان آبى و طعامى برداشته در طلب آن حضرت بيرون شدند و على در شعب « 2 » كوه شد و همى فرياد كرد كه : يا رسول اللّه در كجا گرسنه ماندى و مرا با خود نبردى ، و خديجه به طرف وادى همىرفت و بانگ برداشت كه : پيغمبر برگزيده را به من بنمائيد .\r\nدر اين هنگام ، جبرئيل عليه السّلام بر رسول خداى فرود شد ، آن حضرت بگريست و گفت : هيچ نگريستى كه قوم با من چه كردند ؟ سخن مرا به كذب نسبت دادند و\r\n\r\n\r\n","description":"","footnote":"\r\n( 1 ) . خايب : نااميد\r\n( 2 ) . شعب : درّه .\r\n","page_name":" 478 ","page_number":516},
  {"content":"\r\n\r\nپيشانى مرا خستند « 1 » . جبرئيل دست آن حضرت را بگرفت و بر فراز كوهش بداشت و فرشى ياقوتين از بهشت بياورد و بگسترد چنان كه كوهستان مكّه را فروگرفت و آن حضرت را جاى داد و گفت : اگر كرامت خود را نزد خداى خواهى دانست اين درخت را طلب كن . پس پيغمبر آن درخت كه پديدار بود طلب كرد و درخت بيامد و آن حضرت را سجده كرد و چون فرمود : بازشو ، بازشد .\r\nدر اين وقت اسماعيل كه موكل آسمان ماه بود فرود شد و گفت : السّلام عليك يا رسول اللّه اگر فرمائى ستارگان را بر اين قوم كافر ببارم تا جملگى بسوزند ، از پس او ملك آفتاب آمد كه : اگر فرمائى آفتاب را بر سر ايشان فرود آورم تا سوخته گردند ، آنگاه ملك زمين آمد كه : اگر گوئى زمين را فرمايم تا ايشان را به دم دركشد ، آنگاه ملك كوهستان آمد و گفت : اگر حكم دهى كوهسارها را بر سر ايشان بگردانم ، آنگاه ملك بحار آمد و گفت اگر فرمان دهى ايشان را به دريا غرقه كنم . آن حضرت روى خويشتن به سوى آسمان كرد و فرمود : من براى عذاب مأمور نشده‌ام بلكه من رحمت عالميانم ، مرا با قوم خود بگذاريد كه ايشان نادانند .\r\nپس جبرئيل عرض كرد كه : خديجه را نگران باش كه از گريهء او ملائكه به گريه درآمده‌اند و او را به سوى خود طلب كن و سلام من به دو برسان و بگو خداى ترا سلام مىرساند و بشارت ده او را كه در بهشت ترا خانه‌اى از مرواريد است كه به نور زينت كرده‌اند و در آنجا بانگ وحشت‌آميز نيست . پس پيغمبر ، على و خديجه را طلب كرد و همى از روى مباركش خون مىدويد و نمىگذاشت آن خون به زمين رود . خديجه گفت : بابى انت و امّى چرا نمىگذارى اين خون به زمين رود ؟ فرمود :\r\nبيم دارم كه خداى بر اهل زمين غضب كند .\r\nبالجمله چون بىگاه برسيد ، آن حضرت را به خانه آوردند و سنگى بزرگ بر فراز خانه تعبيه كردند و چون مشركان بدانستند آن حضرت به سوى خانه شده ، گرد آن خانه را فروگرفتند و سنگ‌باران كردند هر سنگ كه بر بام خانه مىآمد آن سنگ كه بر فراز خانه تعبيه كرده بودند ، مانع از آسيب بود و هر چه از پيش روى مىرسيد على عليه السّلام و خديجه خويشتن را سپر آن حضرت مىداشتند ، عاقبت الامر خديجه گفت :\r\nاى مردم قريش شرمنده نمىشويد كه خانهء زنى را سنگ‌باران مىكنيد كه نجيب‌ترين\r\n\r\n\r\n","description":"","footnote":"\r\n( 1 ) . خستند : آزرده كردند\r\n","page_name":" 479 ","page_number":517},
  {"content":"\r\n\r\nشماست و از خداى احتراز نمىكنيد ، پس مشركان به خانه‌هاى خويش بازشدند .\r\n\r\n[ معجزه خواستن قريش از پيغمبر صلّى اللّه عليه و آله 
  ]\r\nو ديگر چنان افتاد كه روزى گروهى از مشركين عرب به نزد رسول خداى شدند و گفتند : اى محمّد تو مىگوئى من از جمله پيغمبرانم بلكه افضل و اشرف آن جماعت منم ، اين پيغمبران را معجزى بدست بود ، هم‌اكنون ما از تو مانند معجز ايشان چيزى طلب مىكنيم تا بياورى . پس چند تن از ايشان بگفتند : به كردار نوح عليه السّلام طوفانى پديد كن ، و چند تن گفتند : مانند موسى عليه السّلام باش كه كوه را بر سر اصحاب خود بازداشت تا به دو ايمان آوردند . گروه سيم گفتند : آيتى چون ابراهيم بنماى كه آتش بر او سرد شد ؛ و جماعت چهارم كه أبو جهل پيشواى ايشان بود گفتند : از بهر ما حجتى چون عيسى عليه السّلام روشن كن كه مردمان را خبر مىداد كه دوش چه خورديد و چه ذخيره نهاديد .\r\nپيغمبر در جواب ايشان فرمود كه : من پيغمبر ترساننده‌ام و چون قرآن معجزى آوردم كه كس انباز آن نتواند كرد ، باشد كه من آيتى از خداى طلب كنم و ظاهر كند و شما ايشان نياوريد و اين واجب كند كه عذاب خداى بر شما درآيد . در اين هنگام جبرئيل فرود شد و گفت : اى محمّد ، ترا خداى درود مىرساند كه من از بهر ايشان اين آيات را باديد آرم تا اين جماعت همچنان بر كفر خويشتن باشند جز آن كس را كه من نگاه دارم .\r\nپس پيغمبر به فرمان خداى با گروه نخستين فرمود كه : بر جبل ابو قبيس برآئيد تا آيت نوح بنگريد و چون كار شما به هلاكت آيد ، به على عليه السّلام استغاثت بريد و از دو فرزند او نيز مدد طلبيد .\r\nو گروه ديگر را فرمود كه : در بيابان مكه درآئيد تا آيت ابراهيم بر شما معاينه افتد و چون از جان بترسيد در هوا صورت زنى آشكار شود نجات از وى جوئيد .\r\nو گروه ديگر را فرمود : در كنار كعبه جاى كنيد و آنگاه كه آيت موسى پديد شود به بركت حمزه نجات طلبيد .\r\nآنگاه أبو جهل و مردم او را فرمود : در نزد من بباشيد تا اين سه گروه بازآيند و\r\n\r\n","description":"","footnote":"","page_name":" 480 ","page_number":518},
  {"content":"\r\n\r\nكلمات ايشان را اصغا فرمائيد آنگاه معجز عيسى عليه السّلام را بر شما آشكار كنم .\r\nپس گروه نخستين به جانب ابو قبيس شدند ، و چون به دامن جبل درآمدند ناگاه از زمين چشمه‌ها بجوشيد و از آسمان بىظهور سحاب باران بباريد و زمانى برنيامد كه آب از گردن ايشان بر سر آمد و همىبرفتند بر زبر كوه و همچنان آب بر زبر شد تا غرقه شدن و جان دادن را معاينه كردند . آنگاه على عليه السّلام را بر زبر آب نگريستند كه دو كودكش از يمين و يسار ايستاده‌اند ، پس على ايشان را به يارى ندا كرد و آن جماعت بعضى دست على و بعضى دست يكى از آن طفلان را گرفته از كوه همى به زير شدند و آب لختى به زمين همى در رفت و لختى بر آسمان برشد چنان كه چون به پاى جبل برسيدند از آب نشانى نديدند .\r\nپس امير المؤمنين ايشان را به نزد رسول خداى آورد و آن جماعت مىگريستند و مىگفتند : گواهى مىدهيم كه تو رسول خدائى و ما آيت نوح را بديديم و ما را على عليه السّلام و دو كودك رهائى بخشيد و آن كودكان را نمىيابيم . آن حضرت فرمود : آن بهترين جوانان بهشت حسن و حسين است كه از اين پس از برادر من على باديد شوند و پدر ايشان بهتر است از ايشان ، همانا دنيا دريائى است ژرف كه غرقه‌شدگان آن را آل محمّد كشتى نجات‌اند يعنى على و دو فرزند [ او 
  ] چنان كه ديديد و ديگر اوصياى من .\r\nاما جماعت دوم كه به بيابان شدند ناگاه آسمان را ديدند كه بشكافت و آتش بپالود ، زمين چاك شد و آتش برانگيخت چندان‌كه زمين را در زير گرفت و تابش آتش در تن ايشان افتاد ، پس بيم كردند كه بريان شوند ، در اين وقت صورت زنى در هوا ديدند كه اطراف مقنعه‌اش آويخته بود ، پس هاتفى ندا در داد كه چنگ بدين مقنعه در زنيد تا خلاصى يابيد و هر يك تارى از آن مقنعه را بگرفتند و آن صورت ايشان را همى به هوا فراز برد و آن تارهايى باريك كه از آن مقنعه آويخته بود گسسته نمىشد و حدّت و صورت آتش در آن جماعت اثر نمىكرد تا ايشان را از آتش برهانيد و هر يك را در خانهء خويش فرود كرد . پس همگى به نزديك پيغمبر آمدند و بر صدق سخن او گواهى دادند ، و معلوم داشتند كه صورت فاطمه عليها السّلام است .\r\nرسول خداى فرمود : او دختر من و بهترين زنان است ، و چون در قيامت مردمان\r\n\r\n","description":"","footnote":"","page_name":" 481 ","page_number":519},
  {"content":"\r\n\r\nانگيخته شوند از تحت عرش ندا در رسد كه اى مردمان ، ديده بپوشيد كه فاطمه بگذرد ، پس جز محمّد و على و فرزندانش ، مردمان ، ديده‌ها بپوشند و فاطمه از صراط بگذرد و دامان چادرش از صراط كشيده بود يك سوى ، بدست فاطمه در بهشت ، و سوى ديگر به ميدان قيامت اندر بود ، پس ندا در رسد و هر تارى از آن چادر را هزار هزار كس ، از دوستان فاطمه چنگ در زند و از آتش دوزخ برهد .\r\nاما گروه سيم چون در كنار كعبه جاى كردند ، سخنان رسول خداى را به كذب نسبت مىكردند ، ناگاه ديدند كه كعبه از جاى برآمد و بر فراز سر ايشان بايستاد چنان كه از بيم بر جاى بىخويشتن بودند ، پس حمزه عليه السّلام را ديدند كه نيزه خويش را در زير كعبه استوار كرد و گفت : دور شويد . چون ايشان بيرون شدند كعبه بازشد و بر جاى خود نصب گشت ، پس آن جماعت نيز به نزد پيغمبر آمدند و بر رسالت او گواهى دادند .\r\n\r\n[ بعضى از معجزات پيامبر اسلام نزد أبو جهل 
  ]\r\nآنگاه رسول خدا صلّى اللّه عليه و آله روى با أبو جهل كرد و فرمود : اين هر سه گروه را ديدى و خبر ايشان شنيدى ، اكنون خداى به يگانگى ستايش كن . أبو جهل گفت : نمىدانم سخن ايشان به صدق است و اگر به راستى سخن كنند هم تواند بود كه خيالى بر ايشان جلوه كرده باشد ، اكنون مرا بدانچه طلب كرده‌ام اجابت كن . پيغمبر فرمود : تو بدين جماعت كه به حصافت و ديانت معروف دارى ، چون تصديق نكنى چگونه از مآثر و مفاخر پدران خود و معايب و مثالب « 1 » آباى اعداى خويش ياد كنى و چون باور دارى كه شام و عراق و چين به جهان اندر است و حال آنكه هيچ‌يك را ديدار نكرده‌اى .\r\nآنگاه فرمود كه حمزه عم رسول خداست و در قيامت بسيار از گناهكاران كه از دوستان حمزه باشند ديوارهاى آتشين در ميان ايشان و صراط پديد شود و آن جماعت چون حمزه را ببينند استغاثت به دو برند . پس رسول خداى فرمايد كه : اى\r\n\r\n\r\n","description":"","footnote":"\r\n( 1 ) . مثالب : يعنى عيب‌ها و نقص‌ها .\r\n","page_name":" 482 ","page_number":520},
  {"content":"\r\n\r\nعلى عمّ خويشتن را يارى كن و امير المؤمنين نيزهء حمزه كه بدان در دنيا جهاد مىكرده است به دست او دهد و حمزه بدان نيزه ديوارهاى آتشين را پانصدساله راه از پيش دوستان خويش دور كند و ايشان را از صراط بگذراند و در بهشت جاى دهد .\r\nديگرباره روى با أبو جهل كرد و فرمود : تو را از آنچه دوش خورده‌اى و ذخيره نهادى خبر دهم تا به كيفر اين لجاج فضيحت شوى ، پس اگر ايمان آورى در آن فضيحت شناعتى نبود و اگر نه رسوائى اين جهان و خسران آن جهان خواهى يافت .\r\nهمانا تو دوش مرغى كباب كرده پيش نهادى و چون لقمهء نخستين بگرفتى برادر تو ابو البخترى برسيد و اجازت خواست تا درآيد ، پس تو بخل كردى كه از آن مرغ برادر را بخورانى و در زير دامن بنهفتى و ابو البخترى را درآوردى و از پس آنكه او بيرون شد . سينهء مرغ را بخوردى و باقى را ذخيره نهادى ، آنگاه از خويشتن تو را سيصد ( 300 ) دينار بود و از مردمان از يك تن صد ( 100 ) دينار و از ديگر دويست ( 200 ) و از ديگر پانصد ( 500 ) و از ديگر هفتصد ( 700 ) و از ديگرى هزار ( 1000 ) به نزديك تو امانت بود ، تو انديشيدى كه در مال مردان خيانت كنى و آن زرها را دفينه نهادى .\r\nأبو جهل گفت : اين جمله را به كذب گوئى من مرغ نخورده‌ام و از مردمان زرى كه نزد من بود دزد بربود .\r\nرسول خداى فرمود : من از خويشتن اين نگويم ، بلكه جبرئيل از خداى گويد و بفرمود : تا جبرئيل آنچه از مرغ به جاى بود حاضر ساخت ، آنگاه گفت : اى أبو جهل آيا اين مرغ را مىشناسى ؟ گفت : من ندانم و مرغ نيم‌خورده بسيار بود ، پيغمبر فرمود : اى مرغ أبو جهل مرا به كذب نسبت كند تو گواهى ده ، آن مرغ به سخن آمد و گفت : اى محمد توئى رسول خداى و ابو جهل دشمن خداست و دانسته با خداى خصمى كند ، من نيم‌خوردهء اويم و بر او لعنت باد ، و بخل او را با برادر بگفت .\r\nپيغمبر فرمود : اى أبو جهل ، بس نيست ترا بدانچه معاينه رفت ، اكنون با خداى ايمان بياور . أبو جهل گفت : گمان من آن است كه چيزى چند به خيال مردمان افكنى و اين جمله را اصلى نباشد .\r\nپيغمبر صلّى اللّه عليه و آله فرمود : آيا هيچ جدائى توانى جست ميان آنچه از اين مرغ شنوى تا\r\n\r\n","description":"","footnote":"","page_name":" 483 ","page_number":521},
  {"content":"\r\n\r\nآن سخن را از قريش اصغا نمائى ؟ أبو جهل فرقى نتوانست نهاد ، پس رسول خداى فرمود : چون است كه كلمات ايشان را محض خيال ندانى ؟ پس هر چه با حواس خود ادراك كنى خيال انگار ، آنگاه دست مبارك بر سينهء آن مرغ نهاد تا گوشت بازآورد با جبرئيل فرمود تا آن زرها كه أبو جهل دفينه كرده بود حاضر ساخت ، پس پيغمبر صلّى اللّه عليه و آله آن صره‌ها « 1 » را برگرفت و خداوندان آن را يك يك طلب كرد و بديشان سپرد و گفت : اين امانت شما است كه أبو جهل در آن خيانت كرد ، آنگاه هميانى « 2 » كه در آن سيصد ( 300 ) دينار زر أبو جهل بود برگرفت و گفت : اى أبو جهل با من ايمان بياور تا زر خويش بازستانى و خداى ترا بركت دهد كه از تمامت قريش به مال افزون باشى .\r\nأبو جهل گفت : ايمان نمىآورم اما زر خويش را خواهم گرفت و دست فرا برد كه هميان زر برگيرد ، پيغمبر خطاب بدان مرغ كباب كرد كه : بگير أبو جهل را ؛ و آن مرغ جنبش كرده بر أبو جهل درآمد و او را گرفته بر فراز برد و بر بام خانه‌اش فرو آورد .\r\nآنگاه پيغمبر روى با مؤمنين كرد و فرمود : اين معجزه بود كه خداى از بهر أبو جهل كرد . اين مرغ از مرغهاى بهشت خواهد بود همانا در بهشت مرغانى در پرواز خواهند بود هر يك به اندازهء شترى ؛ و چون مؤمنين قصد خوردن يكى كنند آن مرغ نزديك شود و پر و بالش فرو ريزد و بىآتش از دو جانب كباب و بريان شود و چون مرد بهشتى بخورد و شكر خداى بگزارد ديگرباره آن مرغ زنده شود و بپرد و بدين فخر كند . و آن زر كه أبو جهل را بود بر مردم درويش و مسكين بذل فرمود .\r\n\r\n[ قرائت آيات قرآن بر قريش 
  ]\r\nمع القصه همچنان رسول خداى به دعوت مردمان روزگار مىگذاشت تا سوره النّجم فرود شد و پيغمبر در مسجد الحرام در انجمن قريش آن سوره را خواندن گرفت و در هر آيت لختى همىببود تا مردمان نيك تلقى كنند و به خاطر دارند ، چون بدين آيت رسيد :   أَ فَرَأَيْتُمُ اللَّاتَ وَ الْعُزَّى وَ مَناةَ الثَّالِثَةَ الْأُخْرى   « 3 » . شيطان فرصتى\r\n\r\n\r\n","description":"","footnote":"\r\n( 1 ) . صره : هميان درهم و مانند آن ، كيسهء سيم و زر .\r\n( 2 ) . هميان : كيسه\r\n( 3 ) . النّجم ، 19 - 20 : آيا لات و عزّى و ديگرى منات را كه سومين باشد ديده‌ايد ؟\r\n","page_name":" 484 ","page_number":522},
  {"content":"\r\n\r\nبدست كرده از پس آن به گوش مشركين چنين آورد تلك الغرانيق « 1 » العلى و انّ شفاعتهنّ لترجى يعنى : اين بتان شما بزرگ‌اند و شفاعت ايشان از بهر شما بزرگ است « 2 » و اين سخن بجاى اين آيت كرد ،  تِلْكَ إِذاً قِسْمَةٌ ضِيزى  « 3 » .\r\nمع القصه چون پيغمبر صلّى اللّه عليه و آله سوره را به پايان برد سر به سجده نهاد و مشركين جملگى پيشانى بر خاك نهادند به متابعت پيغمبر صلّى اللّه عليه و آله سجده كردند ، جز اميّة بن خلف و عتبة بن ربيعه و وليد بن مغيره كه به جهت ضعف شيخوخت سجده نتوانستند كرد ؛ و به روايتى يكى از ايشان نتوانست سجده كرد پس مشتى خاك از زمين برگرفته نزديك جبهت برد و پيشانى بر آن نهاد .\r\nو چون مشركان از كعبه بيرون شدند ، گفتند : ديگر ما را با محمّد سخنى نيست چه ما دانا بوديم كه آفرينش را خداوندى است كه زنده كند و بميراند . سخن اين بود كه اين معبودان ما شفاعت كنندگان ما باشند ، اكنون كه محمّد با ما سخن يكى كرد ما را با او صلح است و ديگر از بهر كيد و كينه او نخواهيم بود .\r\nجبرئيل عليه السّلام فتنهء شيطان و سخن ايشان را به پيغمبر آورد و آن حضرت سخت غمگين و محزون گشت ، پس خداى اين آيت به دو فرستاد :  وَ ما أَرْسَلْنا مِنْ قَبْلِكَ مِنْ رَسُولٍ وَ لا نَبِيٍّ إِلَّا إِذا تَمَنَّى أَلْقَى الشَّيْطانُ فِي أُمْنِيَّتِهِ فَيَنْسَخُ اللَّهُ ما يُلْقِي الشَّيْطانُ ثُمَّ يُحْكِمُ اللَّهُ آياتِهِ وَ اللَّهُ عَلِيمٌ حَكِيمٌ  . « 4 » نفرستاديم پيش از تو هيچ پيغمبر و نبىّ مگر چون تلاوت كرد بيفكند ، شيطان نزديك تلاوت او ، پس زايل گرداند خداى آنچه درافكنده باشد شيطان ، پس ثابت كند خداى آيتهاى خود و خدا داناست و حكم‌كننده .\r\nپس پيغمبر شاد شد و چون مشركين اين آيت بشنيدند گفتند : همانا محمّد از\r\n\r\n\r\n","description":"","footnote":"\r\n( 1 ) . غرانق نام بت است و جمع آن غرانيق است .\r\n( 2 ) . داستان غرانيق جعلى است و ساخته و پرداختهء مخالفان است و اصل و سندى ندارد . و در كتابهاى مهم حديث اهل سنّت چون صحيح بخارى و صحيح مسلم نيامده است و اين مغايرت دارد با آيات ديگر قرآنى ، علماى اسلام به ويژه قاضى عباس ( متوفى 544 ه ) مفصل در آن بحث كرده و بطلان آن را ثابت كرده‌اند . براى اطلاع بيشتر رجوع كنيد به :\r\n( نهايه الارب نويرى ، ترجمهء محمود مهدوى دامغانى ، تهران ، امير كبير ، ج 16 ص 235 - 240 ) .\r\n( 3 ) . النجم ، 22 : اين تقسيمى غير عادلانه است .\r\n( 4 ) . الحج ، 52 : ما پيش از تو رسول يا پيامبرى نفرستاديم جز آن كه وقتى مشغول خواندن آيات شد ، گرفتار القائات شيطان گرديد ، اما خداوند القائات شيطان را مرتفع كرد و آيات خود را استحكام بخشيد ، خداوند دانايى فرزانه است .\r\n","page_name":" 485 ","page_number":523},
  {"content":"\r\n\r\nصلح با ما پشيمان گشت ما نيز با او از در رفق و مدارا نخواهيم بود و در خصمى او از يارى نخواهيم نشست .\r\n\r\n[ مراجعت مهاجرين حبشه به مكه 
  ]\r\nاما از آن سوى اين خبر به اراضى حبشه بردند كه مردمان مكّه با رسول خداى ايمان آوردند و با آن حضرت از در مداهنه و مهادنه شدند . چون مسلمانان اين خبر بشنيدند شاد گشتند و بعضى از ايشان در حبشه بماندند تا آنگاه كه پيغمبر صلّى اللّه عليه و آله به مدينه شد - چنانچه مذكور خواهد شد - و گروهى از آن خبر مطمئن خاطر شده آهنگ مكّه متبرّكه كردند . و چون به كنار مكّه رسيدند معلوم داشتند كه آن خبر به كذب بوده و مشركان همچنان بر آزار مسلمانان سخت كوشند ، پس ناچار بعضى از ايشان به نهانى به مكّه درآمدند و گروهى از بزرگان مكّه را پناه جستند و در جوار يكى از بزرگان داخل شدند .\r\nو بدين گونه نام داشتند آن جماعت كه از حبشه به مكه مراجعت كردند :\r\nعثمان بن عفّان بن ابى العاص بن اميّه به اتفاق رقيّه دختر رسول خداى كه در حبالهء نكاحش بود ، و ديگر ابو حذيفة بن عتبة بن ربيعة بن عبد شمس با زنش سهله دختر سهيل و از جمله حلفاى ايشان عبد اللّه بن جحش بن رباب ، و ديگر عتبة بن غزوان و ديگر زبير بن العوّام بن خويلد بن اسد ، و ديگر مصعب بن عمير بن هاشم بن عبد مناف ، و ديگر سويبط بن سعد بن حريمله ، و ديگر طليب بن عمير بن وهب بن ابى كثير بن عبد ، و ديگر عبد الرّحمن بن عوف بن عبد عوف بن عبد الحارث بن زهره .\r\nو ديگر مقداد بن عمرو و اين مقداد را ابو سعيد كنيت بود و بعضى ابو الاسودش گفته‌اند و پدرش را نسبت به آل كنده مىكردند ؛ زيرا كه حليف آن قبيله بود . و چون مقداد با اسود بن عبد يغوث زهرى هم سوگند شد او را ابن الاسود خواندند و زهرى نيز از اين روى خوانده شد و به روايتى او بندهء اسود بود و اسودش به فرزندى برداشت و بزرگ كرد از اين روى او را ابن اسود خواندند . بالجمله نسب او همان است كه در ذيل قصه مسلمانان مرقوم شد و فضايل او از اين پس در اين كتاب\r\n\r\n","description":"","footnote":"","page_name":" 486 ","page_number":524},
  {"content":"\r\n\r\nمبارك مرقوم خواهد شد .\r\nو ديگر از آن مردم كه از حبشه به مكه بازشدند عبد اللّه بن مسعود بود ، و ديگر ابو سلمة بن عبد الاسد بن هلال بن عبد اللّه بن عمر بن مخزوم بود به اتفاق زنش امّ سلمة دختر ابى اميّه و نام ابو سلمه ، عبد اللّه است و اسم امّ سلمه ، هند است ، و ايشان دخترى در حبشه آوردند و زينب نام كردند ؛ و ديگر شمّاس بن عثمان بن شريد بن سويد بن هرمى بن عامر بن مخزوم ، و ديگر سلمة بن هشام بن مغيره و اين سلمه را عمّش در مكه محبوس بداشت و او را نگذاشت با رسول خداى به مدينه هجرت كند تا آنگاه كه جنگ بدر و احد و خندق به پاى رفت چنان كه گفته خواهد شد . و ديگر عيّاش بن مغيره بود و اين عيّاش با رسول خداى به مدينه هجرت كرد و برادران مادرى او أبو جهل و حارث ، پسران هشام به مدينه شدند و او را باز به مكّه آوردند و در حبس بداشتند تا جنگ بدر و احد و خندق به پاى رفت .\r\nو ديگر از آن مردم كه از حبشه مراجعت كردند عمّار بن ياسر بود ، و ديگر معتّب بن عوف بن عامر بن خزاعه بود و ديگر عثمان مظعون بن حبيب بن وهب بن حذافة بن جمح بود با فرزندش سايب و قدامه و عبد اللّه پسران مظعون ، و ديگر خنيس بن حذافة بن قيس بن عدىّ ، و ديگر هشام بن عاص بن وائل و اين هشام را در مكّه حبس كردند بعد از هجرت پيغمبر و گذشتن جنگ بدر و احد و خندق به نزديك آن حضرت شد . و ديگر عامر بن ربيعه از حبشه بازشد و زن خود ليلى دختر ابى خثعمة بن غانم را بياورد . و ديگر عبد اللّه بن مخرمة بن عبد العزّى ابن ابى قيس ، و ديگر عبد اللّه بن سهيل بن عمرو ، و اين عبد اللّه را در مكه محبوس بداشتند تا رسول خداى هجرت به مدينه كرد ، پس در روز بدر از مشركين گريخته بدان حضرت پيوست .\r\nو ديگر ابو سبرة بن ابى رهم بن عبد العزّى به اتفاق زنش امّ كلثوم دختر سهل بن عمر بن عبد شمس بن عبد ودّ بن نضر بن مالك بن حسل بن عامر ، و ديگر سكران بن عمرو بن عبد شمس به اتفاق زنش سوده دختر زمعة بن قيس ، و اين سكران قبل از هجرت پيغمبر در مكه وفات كرد و سوده به حبالهء نكاح رسول خداى درآمد ؛ و ديگر سعد بن خوله ، و ديگر ابو عبيدة بن الجرّاح و هو عامر بن عبد اللّه بن جرّاح ؛ و ديگر عمرو بن حارث بن زهير بن ابى شدّاد و سهيل بن بيضا و هو سهيل بن وهب بن\r\n\r\n","description":"","footnote":"","page_name":" 487 ","page_number":525},
  {"content":"\r\n\r\nربيعة بن هلال و اين سهيل به نام مادرش بيضا معروف بود ؛ و ديگر عمرو بن ابى سرح ابن ربيعة بن هلال .\r\nو اين جمله كه از حبشه به مكه مراجعت كردند سى و سه ( 33 ) تن مرد بودند و از اين جماعت عثمان بن مظعون بن حبيب الجمحى به پناه وليد بن مغيره درآمد ، و ابو سلمة بن عبد الاسد بن هلال مخزومى به پناه ابو طالب درآمد چه خواهرزاده ابو طالب بود ؛ زيرا كه مادر او برّه دختر عبد المطّلب است .\r\nمع القصه عثمان بن مظعون در پناه وليد بن مغيره روزى چند بگذاشت و در امان او بود ، پس با خود گفت : اين روا نباشد كه من در پناه مردى از مشركين آسوده روز برم و مسلمانان در بلا باشند ، همانا اين از من پسنديده نباشد ، پس به نزديك وليد بن مغيره آمد و گفت : اى ابا عبد شمس ، تو عهد خويش را وفا كردى ، اكنون آن پيمان را از من بازگير . وليد گفت : مگر از اقوام من بدى ديده و رنجيده‌اى ؟ گفت : بد نديده‌ام لكن در جوار خداى باشم و از غيرى پناه نجويم . وليد گفت : اگر چنين خواهى در كعبه حاضر شو چنان كه آشكارا در جوار من آمدى هم آشكار پيمان مرا برگير .\r\nپس به اتّفاق به مسجد الحرام آمدند و وليد بن مغيره در نزد جماعت بانگ برداشت كه اين عثمان عهد مرا از خويشتن بازداشت . عثمان گفت : اين حديث بر صدق است من نمىخواهم جز در پناه خداى باشم . پس از كعبه بيرون شدند و عثمان از آنجا به مجلس جماعتى از قريش درآمد و بنشست و در آن انجمن لبيد بن ربيعة بن مالك بن جعفر بن كلاب بر انجمن شعر همىخواند و چون لبيد اين مصرع بگفت :\r\nالا كلّ شيء ما خلا اللّه باطل « 1 » عثمان [ بن مظعون 
  ] گفت : اين سخن بر صدق باشد . پس لبيد مصرع ديگر را بخواند و گفت :\r\nو كلّ نعيم لا محاله زائل « 2 » عثمان گفت : اين سخن بر كذب است زيرا كه نعيم بهشت هرگز زائل نشود . لبيد\r\n\r\n\r\n","description":"","footnote":"\r\n( 1 ) . يعنى : هان بدانيد كه هر چيزى به جز خدا ياوه است .\r\n( 2 ) . هر بخشايشى نيز ناپايدار و تباه شونده است .\r\n","page_name":" 488 ","page_number":526},
  {"content":"\r\n\r\nرا از اين سخن بد آمد و گفت : اى مردمان قريش سوگند با خداى كه هرگز كسى در انجمن شما آزرده نشدى اين مرد از كجا در ميان شما باديد آمد ، يك تن از ميانه گفت : اين مرد ديوانه‌اى از ديوانگان است كه از دين ما بيرون شده است سخن او را وقعى نبايد نهاد ، عثمان نيز او را درشت پاسخ گفت ، و از اينجا كار به مجادله كشيد و آن مرد برخاسته و لطمه بر چشم عثمان زد چنان كه تاريك شد .\r\nوليد بن مغيره گفت : اى عثمان اگر در پناه من بودى اين زحمت نديدى ، اگر خواهى در پناه من باش . عثمان گفت : سوگند با خداى كه آن چشم درست من محتاج است بدين چشم ناتندرست تا آفتى چنين به دو رسد و من در جوار كسى هستم كه بزرگتر از توست و قدرت از تو افزون دارد « 1 » .\r\nاما ابو سلمه چون در پناه ابو طالب درآمد بزرگان بنى مخزوم به نزديك ابو طالب آمدند و گفتند : محمّد را در پناه خويش بداشتى ديگر حراست ابو سلمه از چه روى بايد كرد ؟ ابو طالب فرمود : چه جدائى باشد ؟ محمّد پسر برادر من است و ابو سلمه پسر خواهر من ، در اين وقت ابو لهب حاضر بود بر پاى خاست و گفت : اى مردم قريش ، سوگند با خداى كه شما بسيار بر ابو طالب دلير شده‌ايد و هيچ از شيخوخت او شرم نمىكنيد ، اگر كار بدين گونه رود من نيز اعانت او خواهم كرد تا بر مراد خويش كار به كام كند .\r\nچون ابو لهب با رسول خداى از در مخاصمت بود ، مردمان بيم كردند كه مبادا او رنجيده خاطر شود و از آن پس نصرت پيغمبر كند ، لاجرم گفتند : يا ابا عتبه هرگز ما مكروه خاطر ترا نخواهيم ، و ابو سلمه را بگذاشتند و برفتند ، و از اين سوى ابو طالب از اين سخنان طمع در ابو لهب بست كه باشد با او دل يكى كند و رسول خداى را نصرت فرمايد ، پس اين شعر را در تحريص و بر نصرت پيغمبر صلّى اللّه عليه و آله بخواند :\r\n و انّ امرأ ابو عتبة عمّه * لفى معزل من ان يسام المظالما \r\n أقول له و أين منه نصيحتى * أبا عتبة نبّت فؤادك قائما \r\n و لا تقبلنّ الدّهر ما عشت خطّة * تسبّ « 2 » بها امّا هبطت المواسما « 3 » \r\n\r\n\r\n","description":"","footnote":"\r\n( 1 ) . به روايت ابن اثير : آنگاه سعد بن وقّاص به سوى آن كس برخاست كه مشت بر چشم عثمان كوفته بود . او بينى آن مرد را بشكست ( چنان كه برخى پندارند ) اين نخستين خونى بود كه در اسلام ريخته شد . ( تاريخ كامل ، 2 / 899 ) .\r\n( 2 ) . ست : دشنام دادن .\r\n( 3 ) . موسم : جاى گرد آمدن در هنگام حج و غير حج .\r\n","page_name":" 489 ","page_number":527},
  {"content":"\r\n\r\n و ولّ سبيل العجز غيرك منهم * فانّك لم تخلق على العجز لازما \r\n و حارب فانّ الحرب نصف « 4 » و لن ترى * أخا الحرب يعطى الخسف « 5 » حىّ يسالما \r\n و كيف و لم تحنو عليك عظيمة * و لم يخذلوك غارما « 6 » او مغارما \r\n جزى اللّه عنّا عبد شمس و نوفلا * و تيما و مخزوما عقوقا و مأثما \r\n بتفريقهم من بعد ودّ و الفة * جماعتنا كيما « 7 » ينالوا المحارما \r\n كذبتم و بيت اللّه يبزى محمّد * و لمّا تروا يوما لدى الشّعب قائما \r\nبالجمله مسلمانان به مكه درآمدند و در شكنجه كفار مصابرت نمودند .\r\n\r\n[ قصّه ابن دغنّه با ابو بكر 
  ]\r\nوقتى چنان افتاد كه كار بر ابو بكر تنگ شد و او را در زحمت اشرار توانائى نماند ، پس به نزديك رسول خداى شده دستورى حاصل كرد كه به ارض حبشه هجرت كند ، چون از مكه بيرون شد و يك روزه مسافت بپيمود ، ابن دغنّة بن حارث اخو بنى عبد الحارث ابن عبد مناة بن كنانه او را ديدار كرد - و اين ابن دغنّه در اين هنگام سيّد احابيش بود ، همانا بنى حارث بن عبد مناة و قبيله هون بن خزيمة بن مدركه و بنى مصطلق را از خزاعه كه هم سوگند بودند احابيش مىناميدند - .\r\nمع القصه ابن دغنّه گفت : اى ابو بكر به كجا مىشتابى ؟ ابو بكر گفت : مردمان مرا زحمت كردند و كار بر من صعب نمودند ناچار ترك وطن گفتم ، ابن دغنّه گفت :\r\nسوگند با خداى كه من از اعانت تو دست بازندارم و نگذارم كست آسيب كند . و ابا بكر را برداشته به مكّه آمد و گفت : اى مردمان قريش ، ابو بكر در جوار من است دست از او بازداريد و جز به نيكوئى در او نبينيد .\r\nپس ابو بكر در خانهء خويش بماند و او را در ميان بنى جمح خانه بود و مسجدى بر در سراى داشت هر روز در آن مسجد حاضر مىشد و نماز مىگزاشت و تلاوت قرآن مىكرد و مىگريست ، بعضى از مردمان و زنان و كودكان بر او گرد مىآمدند و\r\n\r\n\r\n","description":"","footnote":"\r\n( 4 ) . نصف : بالكسر : راستى و عدل .\r\n( 5 ) . خسف : به معنى ذلّت و نقيصه است .\r\n( 6 ) . غريم : وام‌دار و وام‌خواه ، از اضداد است .\r\n( 7 ) . كيما : به معنى لم : يعنى براى چه .\r\n","page_name":" 490 ","page_number":528},
  {"content":"\r\n\r\nكردار و گفتار او را مشاهده مىكردند و عجب مىداشتند . بزرگان بنى جمح نزد ابن دغنّه رفتند و گفتند : تو اين مرد را پناه نداده‌اى كه ما را بيازارد ، از كردار ابو بكر زنان و فرزندان ما فريفته شود و بر دين خويش تباه گردند او را بفرماى در خانهء خويش شود و آنچه خواهد بكند .\r\nابن دغنّه ، ابو بكر را گفت : نيكو آن است كه تو در خانهء خويش اندر باشى و هر چه خواهى كنى . ابو بكر گفت : اگر خواهى پيمان ترا از گردن فرو آرم و از جوار تو بيرون شوم ؟ ابن دغنّه گفت : تو دانى . پس ابو بكر از جوار او بيرون شد و عهد خويش از او برداشت . لاجرم ابن دغنّه گفت : اى مردم قريش ، اين پسر ابى قحافه است و عهد مرا بسوى من رد كرد ، اكنون شما دانيد و شأن او .\r\nاز پس اين واقعه چنان افتاد كه روزى ابو بكر آهنگ كعبه داشت ، يكى از سفهاى قريش خاك و خاشاكى فراهم كرده بر سر او فروريخت ، در اين هنگام وليد بن مغيره برسيد . ابو بكر گفت : هيچ مىبينى كه اين ديوانه با من چه كرد ؟ وليد گفت : تو خود با خويشتن چنين كنى . پس ابو بكر سه نوبت گفت : اى ربّ ما احلمك !\r\n\r\n[ اسلام آوردن طفيل بن عمرو و پدر و مادرش 
  ]\r\nو ديگر چنان افتاد كه طفيل بن عمرو [ الدّوسى 
  ] كه مردى شاعر و سخندان بود به مكّه آمد و مشركين نزد او شده گفتند : از محمّد پرهيز كن كه او را سخنى است از سحر كه ميان زن و شوى و پدر و فرزند جدائى افكند و چندان از اين گونه سخن كردند كه طفيل بترسيد و صماخ خود را محكم كرده به كعبه مىشد .\r\nو روزى چنان افتاد كه در مسجد الحرام نزديك به پيغمبر بايستاد و آن حضرت نماز مىگزاشت ، ناگاه بعضى از كلمات او را خداى با طفيل بشنوانيد و در خاطر او جاى داد و طفيل را آن كلمات پسنده افتاد ، پس با خويشتن گفت : من مردى لبيب « 1 » و شاعرم و زشت و زيبا را بازشناسم ، بهتر آن است كه كلمات اين مرد را اصغا نمايم ، اگر نيك است بپذيرم و اگر نه ترك خواهم گفت .\r\n\r\n\r\n","description":"","footnote":"\r\n( 1 ) . لبيب : عاقل و خردمند\r\n","page_name":" 491 ","page_number":529},
  {"content":"\r\n\r\nپس بماند تا پيغمبر از مسجد بيرون شد و از دنبال همىبرفت تا به خانهء آن حضرت درآمد و گفت : اى محمّد ، قريش مرا از تو بسيار سخن كرده‌اند و حذر فرموده‌اند و من آمده‌ام كه كلمات تو را اصغا نمايم . پس رسول خداى قدرى از قرآن بر او قرائت كرد . طفيل گفت : سوگند با خداى كه هرگز مانند اين سخن نشنيده‌ام و پيغمبر را تصديق كرد و ايمان آورد . آنگاه گفت : يا نبىّ اللّه ، من در قوم خويشتن سيّد سلسله‌ام و بر آنم كه جماعت خويش را به اسلام دعوت كنم رواست اگر آيتى از بهر من كنى كه مردمان سخن مرا به صدق دانند . پيغمبر گفت : اللّهمّ اجعل له آية « 1 » .\r\nپس طفيل ، رسول خداى را وداع گفته آهنگ قبيله خويش كرد . و چون از آن تل فرود مىشد كه قبيله‌اش پديدار بود نورى مانند چراغ از ميان دو چشم او آشكار گشت . طفيل گفت : الهى در غير چهرهء من اين آيت ظاهر كن تا مبادا مردمان گويند :\r\nچون از دين ما بدر شد در چهرهء او نازيبائى نمايان گشت . پس آن نور از چهرهء طفيل به سر تازيانه او تحويل شد ، و چون قنديلى معلّق بود .\r\nپس طفيل با آن آيت روشن به ميان قبيله آمد ، نخستين پدر او كه شيخى كبير بود به نزديك او آمد ، طفيل گفت : نزديك من مشتاب كه مرا از تو كناره بايد كرد . عمرو گفت : اى پسر از چه روى ؟ گفت : زيرا كه من اسلام آوردم و دين محمّد اختيار كردم .\r\nعمرو گفت : هم به دين تو درآيم . پس طفيل بفرمود : تا او غسل كرد و جامه پاك در بر نمود ، آنگاه اسلام بر او عرض كرد ، از پس او زنش برسيد ، همچنان طفيل به او گفت : اسلام ميان من و تو تفريق كرد ، از من دور باش زيرا كه من با محمّد بيعت كرده‌ام ، زن طفيل نيز اسلام آورد و از ذو الشّرى كه صنم قبيلهء دوس بود تبرّى گفت ، آنگاه طفيل مردم دوس را به اسلام دعوت نمود و بر ايشان گران بود .\r\nلاجرم طفيل ديگرباره به مكه آمد و خدمت رسول خداى عرض كرد كه : در حق مردم دوس خداى را بخوان تا ايشان هدايت يابند . پيغمبر صلّى اللّه عليه و آله گفت : اللّهمّ اهد دوسا « 2 » و طفيل را بازفرستاد و او به ميان قبيله آمده ايشان را همى به خدا بخواند و گروهى ايمان آوردند .\r\nو بدين گونه روزگار همىگذاشت تا پيغمبر به مدينه هجرت فرمود و جنگ بدر و احد و خندق به پاى رفت ، آنگاه در خيبر به نزديك رسول خداى شتافت و با هشتاد\r\n\r\n\r\n","description":"","footnote":"\r\n( 1 ) . بار خدايا ، تو او را نشانه‌اى بده .\r\n( 2 ) . بار خدايا ، قوم دوس را راه راست ارزانى دار .\r\n","page_name":" 492 ","page_number":530},
  {"content":"\r\n\r\n( 80 ) خانه از قبيلهء دوس به مدينه نزول كرد و يا آن حضرت همىبود تا مكّه مفتوح شد و به فرمان رسول خداى ذو الكفّين را كه صنم عمرو بن حممه بود بسوخت و اين رجز بگفت :\r\n يا ذا الكفّين لست من عبادكا * ميلادنا أقدم من ميلادكا \r\nانا حشوت النّار فى فؤادكا « 1 »\r\n\r\n[ رؤياى طفيل و شهادت او 
  ]\r\nو از آنجا با رسول خداى به مدينه مراجعت كرد ؛ و بعد از رحلت پيغمبر با مسلمانان كوچ همىداد و فرزندش عمرو بن طفيل نيز با او بود تا آنگاه كه با مسلمين به يمامه آمد و در آنجا در خواب ديد كه سرش از موى سترده شد ، و مرغى از دهانش بر پريد و زنى با او دوچار شده او را در فرج خويشتن درآورد ، و پسرش را ديد كه در طلب او مىشتافت اما او را از وى بازداشتند .\r\nصبحگاه اين خواب را با مردمان بگفت ، گفتند : خير باشد . طفيل گفت : من خود تعبير كرده‌ام ، همانا سترده شدن سر من از موى افتادن سر من است بر خاك ، و آن مرغ روح من است كه از دهن برآيد و آن زن و فرج او حفره‌اى است كه در ارض از بهر من خواهند كرد ، و در آن پوشيده خواهم شد ، و فرزندم نيز جراحت خواهد يافت ، اما به سلامت خواهد رست . پس او در يمامه شهيد شد و پسرش مجروح گشت - چنان كه تفصيل آن در جاى خود مرقوم خواهد شد - .\r\n\r\n[ قصّه پيامبر اسلام با اراشى و ابو جهل 
  ]\r\nو ديگر چنان افتاد كه مردى از اراش به مكه آمد و او را شترى بود ، ابو جهل آن را بخريد و بها نداد و هر روز كار به مماطله مىگذاشت . روزى اراشى به انجمن قريش\r\n\r\n\r\n","description":"","footnote":"\r\n( 1 ) . اى ذو الكفّين من از پرستندگان تو نيستم ، ميلاد ما به مراتب قديمىتر از ميلاد توست ، و من در دهان تو آتش زنم .\r\n","page_name":" 493 ","page_number":531},
  {"content":"\r\n\r\nآمد و گفت : اى مردمان ، من مردى غريب و مسكينم ، كيست از شما كه بهاى شتر مرا از ابى الحكم بن هشام بگيرد و برساند ؟ قريش چون خصمى ابو جهل را با رسول خداى مىدانستند به سخره او را گفتند ، اينك محمّد است و از او اين كار تواند ساخته شد . پس اراشى به نزد پيغمبر صلّى اللّه عليه و آله آمد و حاجت خويش را ملتمس داشت .\r\nرسول خداى بىتوانى برخاست و اراشى را برداشته به در سراى ابو جهل آمد و در بكوفت .\r\nمردم قريش يك تن از دنبال فرستادند كه آن قصّه را دانسته خبر بازآرد . چون آن مرد برسيد ، ابو جهل را ديد كه از خانه بيرون شد و پيغمبر صلّى اللّه عليه و آله با او گفت : بهاى شتر اراشى را بازده . پس روى ابو جهل از رنگ بگشت و بىآنكه سخن كند به خانه در رفت و زر بياورد و اراشى را بداد . و فرستادهء قريش بازآمد و گفت : چيزى عجب ديدم و آن قصّه بيان كرد .\r\nزمانى دير برنيامد كه ابو جهل برسيد با او بگفتند : هان چه افتاد ترا كه بدين آسانى سخن محمّد صلّى اللّه عليه و آله را پذيرفتى ؟ گفت : سوگند با خداى كه چون او در بكوفت خوفى عظيم در دل من جاى كرد و چون از خانه سر بدر كردم شترى عظيم بر فراز سر خود ديدم كه بدان سر و دندان هيچ فحلى « 1 » نديده بودم و چنان بود كه اگر سر از حكم او برمىتافتم مرا به دم در مىكشيد .\r\n\r\n[ حكايت ركانه 
  ]\r\nو ديگر چنان افتاد كه روزى ركانة بن عبد يزيد بن هاشم بن مطّلب بن عبد مناف كه به نيروى تن و قوت بدن شناخته بود و هيچ‌كس از قريش با او برابرى نتوانست كرد در شعبى از شعاب مكّه با رسول خداى دوچار شد ، آن حضرت فرمود : اى ركانه ، از خداى بترس و بدانچه ترا مىخوانم اطاعت كن . ركانه گفت : اگر دانم به صدق سخن كنى اطاعت خواهم كرد . پيغمبر فرمود : اگر خواهى با تو كشتى گيرم و كار به مصارعت كنم ؟ اگر غلبه جستم سخن مرا بپذير . ركانه از اين سخن در عجب\r\n\r\n\r\n","description":"","footnote":"\r\n( 1 ) . فحل : نر .\r\n","page_name":" 494 ","page_number":532},
  {"content":"\r\n\r\nشد و از بهر كشتى دامن برزد ، پس رسول خداى پيش شده او را بگرفت سخت و آسان بر زمين كوفت . ركانه گفت : ديگرباره اين كار بايد كرد .\r\nو ديگرباره آن حضرت بر زمينش كوفت . ركانه گفت : سخت عجب است كه تو مرا بر زمين توانى زد ، پيغمبر صلّى اللّه عليه و آله فرمود : اگر از اين عجبتر چيزى آرم با من ايمان خواهى آورد ؟ ركانه گفت : آن كدام است ؟ گفت : از بهر تو آن درخت را مىخوانم كه به نزديك آيد . و درخت را پيش خواند تا پيش آمد ، و هم حكم داد تا به جاى خويش بازشد . و با اين همه ركانه ايمان نياورد و به ميان قوم آمده گفت : اى بنى عبد مناف ، سوگند با خداى كه از محمّد سحرى ديدم كه از هيچ‌كس نديده‌ام و آن قصه را بر ايشان بگفت .\r\n\r\n[ حكايت جماعتى از نصارا كه به قصد ديدن پيامبر اسلام از نجران به مكّه آمدند 
  ]\r\nو ديگر چنان افتاد كه بيست ( 20 ) كس از مردم نصاراى نجران چون خبر مسلمانان حبشه را شنيدند به مكّه آمدند تا حقيقت آن حال را بازدانند ، پس به نزديك رسول خداى آمده سخن كردند و پاسخ بشنيدند و كلمات قرآن را اصغا نمودند و از شنيدن آن كلمات بگريستند و گفتند : اين همان پيغمبر است كه ما از كتب پيشين دانسته‌ايم و ايمان آوردند و قريش بدان جماعت نگران بودند .\r\nچون برخاستند و ساز مراجعت كردند ، ابو جهل با جمعى از قريش بر سر راه ايشان آمد و گفت : من هيچ‌كس را مانند شما ابله و احمق نديده‌ام كه دين خويشتن بگذاشتيد و با محمّد ايمان آورديد ، گفتند : ما مانند شما كار بر جهل نكنيم . و اين آيت خداى در حق ايشان بفرستاد :  وَ إِذا يُتْلى عَلَيْهِمْ قالُوا آمَنَّا بِهِ إِنَّهُ الْحَقُّ مِنْ رَبِّنا إِنَّا كُنَّا مِنْ قَبْلِهِ مُسْلِمِينَ  « 1 » .\r\nيعنى : چون قرآن بر ايشان خوانده شود ، گويند ايمان آورده‌ايم بدان ؛ زيرا كه بر\r\n\r\n\r\n","description":"","footnote":"\r\n( 1 ) . قصص ، 53 : و چون بر آنها خوانده شد ، گفتند : به آن ايمان آورديم ، زيرا حقى است كه از جانب پروردگارمان آمده است و ما پيش از آن تسليم بوده‌ايم .\r\n","page_name":" 495 ","page_number":533},
  {"content":"\r\n\r\nصدق است و از خداى رسيده و از اين پيش از كتب متقدّمه اين معنى را دانسته بوديم .\r\nديگر چون اين آيت بر رسول خداى فرود شد كه :  إِنَّكُمْ وَ ما تَعْبُدُونَ مِنْ دُونِ اللَّهِ حَصَبُ جَهَنَّمَ أَنْتُمْ لَها وارِدُونَ  . « 1 » يعنى : اى مشركان به درستى كه آنچه مىپرستيد از بتان و شما خود آتش‌انگيز دوزخيد و شما و بتان شما در خواهيد شد به دوزخ .\r\nاز مشركان ابن الزّبعرى چون اين سخن بشنيد به نزديك پيغمبر آمد و گفت : اى محمّد قد خصمتك و ربّ الكعبة تو مىگوئى جز خداى هر چه پرستيده مىشود جاى در دوزخ خواهد داشت ، چه مىگوئى در حق عزير كه يهودش پرستيد و عيسى را نصارى پرستش كند و ملائكه را قبيله بنو مدلج عبادت كنند آيا ايشان در جهنم خواهند بود ؟ پس خداى اين آيت بفرستاد :  إِنَّ الَّذِينَ سَبَقَتْ لَهُمْ مِنَّا الْحُسْنى أُولئِكَ عَنْها مُبْعَدُونَ  « 2 » يعنى : ايشان به سابقهء عنايت مخصوصند و به جنّت بشارت يافته‌اند و از آنان نيستند كه به دوزخ درروند .\r\n\r\n[ عزيمت عمر براى كشتن رسول خداى 
  ]\r\nاما از آن سوى ابو جهل چون اين آيت بشنيد در ميان قريش بانگ برداشت كه :\r\nاى مردمان محمّد خصومت خويشتن آشكار كرده و خدايان ما را دشنام گويد و ما را ديوانه خواند ، اگر كسى او را به قتل رساند صد ( 100 ) شتر سرخ موى و هزار ( 1000 ) اوقيه زر به دو دهم . عمر بن خطّاب حاضر بود گفت : يا ابا الحكم اگر راست‌گوئى من اين خدمت به پاى برم . ابو جهل گفت : به لات و عزّى كه راست گويم ، و عمر را به اندرون كعبه برده و هبل را كه اعظم اصنام بود بر اين سخن گواه گرفت .\r\nپس عمر تير و كمان برداشت و شمشير حمايل كرد و به عزم قتل رسول خداى راه برگرفت و در راه با نعيم بن عبد اللّه النّحّام بازخورد و او نيز از بنى عدىّ بود كه اسلام خود را از عمر پوشيده مىداشت .\r\n\r\n\r\n","description":"","footnote":"\r\n( 1 ) . الانبياء ، 98 : شما و آنچه غير خدا مىپرستيد آتش افروزان جهنّم هستيد و همگى در آن وارد خواهيد شد .\r\n( 2 ) . الانبياء ، 101 : آنان كه وعدهء نيكوى ما بر آنها سبقت يافته باشد از آن دور خواهد بود .\r\n","page_name":" 496 ","page_number":534},
  {"content":"\r\n\r\nبالجمله نعيم با عمر گفت : به كجا مىروى ؟\r\nگفت : از بهر قتل محمّد بيرون شده‌ام .\r\nنعيم گفت : نخست بدان كه اين كار از تو ساخته نشود و اگر هم توانى اين كار به پاى برد ، از بنى عبد المطّلب چگونه ايمن باشى ؟\r\nعمر گفت : مگر تو را در دل است كه متابعت محمّد كنى ؟ اگر دانم چنين است نخست كار تو را به پاى برم .\r\nنعيم گفت : من بر دين پدران خويشتن زيستن كنم و به همراه عمر تا ابطح آمد و در آنجا مردمان گوساله‌اى را از بهر ذبح دست و پاى بسته بودند ، چون خواستند كارد بر ناى او بگذارند به سخن آمد و گفت : يا آل ذريح « 1 » امر نجيح « 2 » رجل يصيح بلسان فصيح يدعوكم الى شهادة ان لا إله الّا اللّه و انّ محمّدا رسول اللّه .\r\nپس از اين حال دهشتى در مردمان افتاد و دست از آن گوساله بداشتند . عمر با خود گفت : كارى بزرگ پيش آمده است زودتر بايد محمّد را از ميان برداشت از آن پيش كه كارش استوار گردد . و به روايتى عمر اين صورت را به خواب ديد .\r\nبالجمله عمر از آنجا بگذشت و با سعد بن ابى وقّاص دوچار شد .\r\nسعد گفت : هان اى عمر ، با تيغ انگيخته آهنگ كجا دارى ؟\r\nگفت : به قصد قتل محمّد مىروم .\r\nسعد گفت : آيا بعد از قتل او ايمن توانى بود ؟\r\nعمر گفت : اگر دل تو بسوى اوست بگو تا نخست كار تو را كفايت كنم .\r\nسعد گفت : از من نزديكترى با تو باشد اگر توانى كار او را كفايت فرماى .\r\nگفت : آن كيست ؟\r\nسعد گفت : خواهرت فاطمه و شوهر او سعيد بن زيد بن عمرو بن نفيل اين هر دو مسلمان شده‌اند و بر دين محمّد باشند .\r\nعمر گفت : چون دانم كه اين سخن راست است ؟\r\nسعد گفت : بدين فهم كن كه ايشان ذبيحهء تو نخورند .\r\nعمر از آنجا قصد خانهء خواهر كرد و به در خانهء او آمد و در اين وقت خبّاب بن ارتّ در خانهء فاطمه بود و سورهء مباركه طه را به دو مىآموخت ؛ زيرا كه هرگاه سوره\r\n\r\n\r\n","description":"","footnote":"\r\n( 1 ) . ذريج : نام پدر قبيله‌اى از عرب .\r\n( 2 ) . نجيح : يعنى صواب .\r\n","page_name":" 497 ","page_number":535},
  {"content":"\r\n\r\nفرود مىشد خبّاب به دو مىبرد .\r\nبالجمله عمر گوش فراداشت و بانگ خبّاب را بشنيد پس در بكوفت ، چون ايشان بدانستند عمر است ، خبّاب بگريخت و در بيغوله‌اى پنهان شد و فاطمه صحيفه‌اى كه بر آن سورهء مباركه طه مرقوم بود در زير زانو بنهفت ، پس در بگشودند تا عمر درآمد و او نخست بنشست و بفرمود تا گوسفندى حاضر كردند و آن را به دست خويش ذبح كرد و حكم كرد تا از آن بريانى ساخته بياورند و خوردن گرفت و سعيد و فاطمه را به خوردن دعوت نمود .\r\nايشان گفتند : ما پيمان نهاده‌ايم كه از ذبيحهء تو نخوريم ، اين سخن گمان عمر را به يقين پيوست و گفت : اين بانگ چه بود و آن كلمات چيست كه از اين خانه به گوش من رسيد ؟\r\nايشان گفتند : ما خود با يكديگر سخن مىكرديم .\r\nعمر در خشم شد و برخاست و سعيد را گرفته همىبزد و گفت : دين پدران خود را گذاشته شريعت محمّد گرفتيد ؟\r\nفاطمه برخاست و گفت : اى عمر أ تضرب النّاس على هواك يعنى : آيا مردم را به هواى نفس خويش مىزنى ؛ و پيش شد كه شوهر را از دست برادر نجات دهد ، عمر لطمه به او زد چنان كه سرش بشكست و خون بدويد ، پس ايشان گفتند : اى عمر چندين جنگ و جوش مكن كه ما دين محمّد گرفته‌ايم و اگر جان بر سر اين كار كنيم بازنگرديم .\r\n\r\n[ اسلام آوردن عمر 
  ]\r\nعمر بنشست و دلش بر جراحت و زحمت خواهر بسوخت و از كرده پشيمان شد . پس بعد از زمانى گفت : آن صحيفه كه تلاوت مىكرديد به من آريد تا بنگرم .\r\nفاطمه گفت : مرا بيم است كه آن صحيفه به تو سپارم تا مبادا پاس حشمت آن ندارى .\r\nعمر سوگند ياد كرد كه اين نكنم .\r\n\r\n","description":"","footnote":"","page_name":" 498 ","page_number":536},
  {"content":"\r\n\r\nدر اين هنگام فاطمه طمع در اسلام عمر بست و گفت :  لا يَمَسُّهُ إِلَّا الْمُطَهَّرُونَ  « 1 » اگر خواهى غسل كن تا مس آن صحيفه توانى كرد . عمر ناچار غسل كرد و بازآمد و آن صحيفه بگرفت و سورهء مباركه طه را بخواند و چون بدين آيت رسيد :  وَ إِنْ تَجْهَرْ بِالْقَوْلِ فَإِنَّهُ يَعْلَمُ السِّرَّ وَ أَخْفى  « 2 » عمر بگريست و گفت : چه نيكو كلامى است ؟\r\nچون سخن بدين جا كشيد ، خبّاب بن ارتّ از بيغوله بيرون شد و گفت : اى عمر اميدوارم كه تو به دعوت پيغمبر مخصوص شده باشى ؛ زيرا كه دوش شنيدم كه آن حضرت فرمود : اللهمّ أيّد الاسلام بأبى الحكم بن هشام أو بعمر بن الخطّاب . اللّه اللّه اى عمر ، جهد كن كه تو باشى . عمر گفت : اى خبّاب مرا دلالت كن تا نزد رسول خداى رفته ايمان آورم . خبّاب گفت : آن حضرت با جمعى از مسلمانان در خانهء حمزه جاى دارد و به روايتى در دار ارقم .\r\nبالجمله عمر شمشير خويش بر بست و از دنبال خبّاب راه سپر شد و در راه با گروهى از بنى سليم دچار شد و ايشان را با او خصومتى بود ، پس گفتند : اى عمر نيكو آن باشد كه در اين بتخانه در آئى ، تا اصنام در ميان ما حكم كنند ، پس عمر با ايشان به بتخانه در رفت و در برابر بت بايستادند ناگاه از ميان بت هاتفى ندا در داد :\r\n انّ الّذى ورث النّبوّة و الهدى * بعد بن مريم من قريش مهتدى \r\n سيقول من عبد الجماد و مثله * ليس الجماد و مثله ما يعبدا \r\n فاصبر أبا حفص « 3 » قليلا انّه * يأتيك من فوق غرار بنى عدىّ \r\nهم اين حديث بر يقين عمر بيفزود از آنجا بيرون شده ، به در سراى حمزه آمد و در بكوفت و در نزد رسول خداى صلّى اللّه عليه و آله على عليه السّلام و حمزه و ابو بكر و بعضى ديگر از مسلمانان كه سفر حبشه نكردند حاضر بودند . چون بانگ سندان بشنيدند يك تن به پس در رفت و از شكاف در عمر را با شمشير بنگريست ، پس بازآمد و خبر بازآورد ، و حمزه با رسول خداى گفت : فرمان ده تا در بگشايند ، پس اگر به خير آمده است مباركش باد و اگر نه با همان شمشير كه با اوست سر از تنش برگيرم . پيغمبر فرمود تا در بگشودند و خود پيش شده نخست عمر را دريافت و بازوى او را بگرفت و گفت :\r\n\r\n\r\n","description":"","footnote":"\r\n( 1 ) . الواقعه ، 79 : و جز پاكان به آن دست نيابند .\r\n( 2 ) . ط ، 7 : اگر بلند سخن بگويى بدان كه او بر نهان و نهانتر آگاه است .\r\n( 3 ) . ابو حفص : كنيت عمر بن خطّاب بود .\r\n","page_name":" 499 ","page_number":537},
  {"content":"\r\n\r\nاى عمر اگر به صلح آمده‌اى و اگر نه روى سلامت نبينى . عمر عرض كرد : يا رسول اللّه ، از بهر آن آمده‌ام كه كيش مسلمانى گيرم و كلمهء توحيد بر زبان راند .\r\nپيغمبر صلّى اللّه عليه و آله از اسلام عمر چنان شاد شد كه به بانگ بلند تكبير گفت و آواز تكبير آن حضرت را اصحاب بشنيدند و همه به يك بار تكبير گفتند و به استقبال عمر بيرون شدند .\r\nآنگاه عمر گفت : يا رسول اللّه ، كافران لات و عزّى را آشكار پرستش كنند چرا بايد خداى را به نهانى ستايش كرد ؟ ! پس آهنگ كعبه كردند و حمزه از يك جانب پيغمبر و ابو بكر از طرف ديگر ، و على عليه السّلام از پيش روى ، و اصحاب از دنبال روان شدند و عمر با شمشير خويش از پيش روى آن جمله همىرفت .\r\nو از آن سوى بزرگان قريش چنان مىپنداشتند كه عمر رسول خداى را آسيبى خواهد رسانيد ، ناگاه ديدند كه از پيش روى رسول خداى با شمشير حمايل كرده مىآيد ، گفتند : هان اى عمر ، بر چگونه‌اى ؟ گفت : با رسول خداى ايمان آوردم و اگر كسى از شما به نالايقى جنبش كند با همين تيغش كيفر كنم و اين شعر بگفت :\r\n مالى أراكم كلّكم قياما * الكهل و الشّبان و الغلاما \r\n قد بعث اللّه لنا اماما * محمّدا قد شرع الاسلاما \r\n حقّا و قد يكسّر الأصناما * نذبّ عنه الخال و الاعماما \r\nپس كافران از عمر در خشم شدند و آهنگ او كردند و عمر نيز به پشتوانى على عليه السّلام با ايشان درآويخت و آن جماعت را از كعبه به كنار كرد و رسول خداى با مسلمانان دو ركعت نماز بگزاشت و باز خانه شد . و اسلام عمر را نيز به ديگرگونه روايت كرده‌اند ، همانا اين قصه مختار افتاد .\r\nبالجمله عمر بعد از اسلام به در خانهء ابو جهل رفت و در بكوفت ، ابو جهل چون بانگ سندان بشنيد بيامد و در بگشود و گفت : مرحبا و اهلا ! از بهر چه حاجت مرا ياد كردى و بدينجا شدى ؟ عمر گفت : آمدم تا ترا آگهى دهم كه ايمان به خداى و رسول آوردم . ابو جهل در خشم شد و در به روى او ببست و گفت : قبحك اللّه و قبح ما جئت به .\r\n\r\n","description":"","footnote":"","page_name":" 500 ","page_number":538},
  {"content":"\r\n\r\n\r\n[ حكايت اصحاب صفّه 
  ]\r\nو ديگر چنان افتاد كه روزى رسول خداى در مسجد الحرام جاى داشت و گروهى از مستضعفين اصحاب مانند خبّاب و عمّار و ابو فكيهه و صهيب و جماعتى از اشباه ايشان در نزد آن حضرت نشسته بودند و ايشان مردمانى مسكين و تهى دست بودند و سامانى لايق و عشيرتى در خور نداشتند ، كفّار قريش بعضى با بعضى همىگفتند : آيا اين جماعت‌اند اصحاب محمّد كه خداى از ميان ما هدايت كرده است ؟ ! و همى سخن به سخره كردند و از روى تكبّر و تنمّر بدان جماعت نگريستند . آنگاه با رسول خداى عرض كردند كه : پيوسته در انجمن تو درويشان و فقيران و غلامان جاى دارند و ما از آن بزرگتريم كه با امثال اين مردمان زيستن كنيم و در حلقهء ايشان در آئيم كه از براى ما عيبى بزرگ و عارى عظيم است ، اگر خواهى ما در مجلس تو حاضر شويم ، باشد كه امر تو را اطاعت كنيم اين مردمان را از خويشتن دور كن .\r\nرسول خداى فرمود : من مؤمنان را نتوانم از خود دور داشت ، گفتند : اگر اين نتواند بود آن هنگام كه ما به نزديك تو آئيم بفرماى تا ايشان بيرون شوند و با ما در يك انجمن جاى نكنند . عمر بن خطّاب عرض كرد كه : يا رسول اللّه اين زيانى نباشد تا ببينم بزرگان قريش كار بر چگونه كنند . پس آن جماعت بدين سخن صحيفه خواستند تا نگاشته آيد و در ميانه وثيقه « 1 » باشد .\r\nپيغمبر صلّى اللّه عليه و آله از بهر آنكه كافران را جاى سخن نماند و مكانت مسلمانان معلوم گردد ، على عليه السلام را طلب فرمود و حكم داد تا چنين نامه نگار كند ، پس خداى اين آيت بفرستاد :  وَ لا تَطْرُدِ الَّذِينَ يَدْعُونَ رَبَّهُمْ بِالْغَداةِ وَ الْعَشِيِّ يُرِيدُونَ وَجْهَهُ ما عَلَيْكَ مِنْ حِسابِهِمْ مِنْ شَيْءٍ وَ ما مِنْ حِسابِكَ عَلَيْهِمْ مِنْ شَيْءٍ فَتَطْرُدَهُمْ فَتَكُونَ مِنَ الظَّالِمِينَ  . « 2 » يعنى :\r\nبازمدار از مجلس خود اين درويشان را كه بامداد و شبانگاه با ذكر پروردگار خويش باشند و از دنيا و عقبى چشم پوشيده جز خداى نجويند و جز خداى نخواهند ،\r\n\r\n\r\n","description":"","footnote":"\r\n( 1 ) . وثيقه : گرو\r\n( 2 ) . الانعام ، 52 : كسانى را كه صبح و شام پروردگارشان را مىخوانند و خشنودى او را مىخواهند از خود دور مكن ، نه حساب آنها بر عهدهء توست و نه حساب تو بر عهدهء آنها . اگر آنها را طرد كنى از ستمكاران خواهى بود .\r\n","page_name":" 501 ","page_number":539},
  {"content":"\r\n\r\nبلكه پاى بر سر كونين نهاده همه اراده حق كنند نيست بر تو از حساب اعمال اين چنين مردم چيزى ، و نيست از حساب تو بر ايشان چيزى كه ايشان را برانى .\r\nهمانا در اين سخن هم خداى مكانت پيغمبر و بزرگوارى آن حضرت را باز نمايد و فرمايد : اين درويشان كه از خويشتن رسته‌اند و با خداى پيوسته هم اشعه انوار تو و فروغ ديدار تواند ، لا جرم چنان كه حساب تو با تو نيست بلكه با من است ، هم حساب ايشان كه اجزاى تو و اعضاى تواند با من خواهد بود ، و همچنانكه اگر حساب خويشتن را با خود دانى از جمله ظالمان باشى . حساب اين درويشان را كه فانى در تواند و در شمار اجزا و اعضاى تواند اگر با خود دانى ، هم از ظالمان خواهى بود .\r\nو همچنان خداى فرمايد  وَ كَذلِكَ فَتَنَّا بَعْضَهُمْ بِبَعْضٍ لِيَقُولُوا أَ هؤُلاءِ مَنَّ اللَّهُ عَلَيْهِمْ مِنْ بَيْنِنا أَ لَيْسَ اللَّهُ بِأَعْلَمَ بِالشَّاكِرِينَ  « 1 » يعنى : همچنانكه پيش از تو آزموده‌ايم فقرا را با اغنيا ، همچنان آزموديم بعضى از اشراف را به بعضى از ضعفا در امور دين و مقدم ساختيم اين ضعيفان را بر بزرگان عرب در سبقت به ايمان تا گويند : اين مردم‌اند كه خداى به ايمان و هدايت منّت نهاد بر ايشان از ميان ما ، آنگاه مىفرمايد : آيا نيست خداى داناتر به شاكران نعمت اسلام ؟\r\nپس مكانت قدر مسلمانان و آن درويشان كه ايمان به خداى و رسول او داشتند بر كافران معلوم شد و بر خصومت پيغمبر صلّى اللّه عليه و آله بيفزودند تا آن حضرت به شعب ابو طالب در آمد - چنان كه در جاى خود مذكور خواهد شد - ان شاء اللّه .\r\n\r\n\r\n","description":"","footnote":"\r\n( 1 ) . الانعام ، 53 : بدين گونه آنها را به يكديگر آزموديم تا بگويند : اينها هستند كه خدا از ميان ما به آنها نعمت داد . آيا خدا شكر كنندگان را بهتر نمىشناسد .\r\n","page_name":" 502 ","page_number":540},
  {"content":"\r\n\r\n\r\nولادت حضرت فاطمه عليها السّلام شش هزار و دويست و هشت سال بعد از هبوط آدم عليه السّلام بود\r\nقال رسول اللّه صلّى اللّه عليه و آله : خلق اللّه تعالى نور فاطمة قبل أن يخلق الارض و السّماء ( الحديث ) ، يعنى : خلق كرد ، خداى نور فاطمه را پيش از آنكه خلق كند زمين و آسمان را . و فاطمه به معنى بريده از بدى باشد و القاب آن حضرت بدين گونه است :\r\nالبتول الحصان ، الحرّة ، السّيّدة ، العذراء ، الزّهراء ، الحوراء ، المباركة ، الطّاهرة ، الزّكيّة ، الرّاضية ، المرضية ، المحدّثة ، المعصومة ، مريم الكبرى ، الصّدّيقة الكبرى ، سيّدة نساء العالمين .\r\nآن حضرت را زهرا گفتند ، از اين روى كه چون صبح به نماز ايستادى ، خانه‌هاى مدينه از فروغ نور او سفيد شدى ، و چون ظهر به نماز ايستادى از پرتو جمالش خانه‌ها زرد شدى ، و چون عصر به نماز ايستادى ديوارها احمر گشتى .\r\nو او را بتول عذرا گفتند ، از اين روى كه هرگز آن خون كه عادت زنان است نديدى . و او را حورا گفتند ، از اين روى كه وقتى بعضى از اصحاب از رسول خداى پرسش نمودند كه آيا فاطمه عليها السلام از جمله انسى نيست ؟ آن حضرت فرمود :\r\nهى حوراء انسيّة . و فرمود كه خداى خلق كرد ، فاطمه را از نور خود از آن پيش كه آدم را خلق كند ، و چون آدم را خلق كرد آن نور را بر او جلوه داد . گفتند : كجا بود فاطمه ؟ فرمود : در تحت ساق عرش به حقّه اندر بود ، عرض كردند : خورش و خوردنى او چه بود ؟ فرمود : تسبيح و تهليل و تحميد خداى ، آنگاه فرمود كه : خداى دوست داشت او را از صلب من باديد كند پس او را در بهشت به سيبى بر آورد و آن سيب را جبرئيل عليه السّلام به من آورد و گفت : اين هديه‌اى است كه خداى از بهشت\r\n\r\n","description":"","footnote":"","page_name":" 503 ","page_number":541},
  {"content":"\r\n\r\nبسوى تو فرستاده و من آن را گرفتم و بر سينه نهادم گفت : خداى فرمود آن را بخور ، چون بشكافتم نورى از آن ساطع شد كه بترسيدم . گفت : چيست ترا ؟ مترس و بخور كه اين نور فاطمه است كه شيعت خود را از آتش دور مىكند و بازمىدارد دشمنانش را از حبّ خود و نام آن حضرت در آسمان منصوره است و از اينجاست كه خداى فرمايد .   وَ يَوْمَئِذٍ يَفْرَحُ الْمُؤْمِنُونَ بِنَصْرِ اللَّهِ يَنْصُرُ مَنْ يَشاءُ   « 1 » يعنى : نصر فاطمة من محبّيها .\r\nو ديگر در آسمان آن حضرت را الثّوريّة ، السماويّة ، الحانية « 2 » گويند و نقش نگين آن حضرت من المتوكّلين بود و او اشرف است از هر چه زن به دنيا آمده .\r\nمع القصه چون خديجه عليها السّلام به خانهء رسول خدا آمد ، زنان قريش آغاز بيگانگى نهادند و از او كناره جستند ؛ و خديجه از تنهائى وحشت همىداشت تا آنگاه كه به فاطمه عليها السّلام آبستن شد ؛ و آن حضرت در شكم با مادر همى حديث كرد و او را صبر همىفرمود . و خديجه اين صورت را پوشيده مىداشت تا آنگاه كه پيغمبر صلّى اللّه عليه و آله بر او درآمد و آن حديث بشنيد ، فرمود : اى خديجه ، با كيست كه حديثى كنى ؟ عرض كرد كه : اين جنين كه در بطن من است با من سخن كند ، فرمود : اى خديجه ، اينك جبرئيل مرا خبر مىدهد كه آن دخترى است طاهر و ميمون و زود باشد كه از نسل او ائمه هدى باديد شوند كه خلفاى ارض باشند .\r\nبالجمله بدين گونه خديجه روز بگذاشت تا هنگام ولادت آن حضرت فراز آمد ، پس به سوى زنان قريش كس فرستاد تا حاضر شوند و او را در وضع حمل معين باشند . ايشان در جواب گفتند : ما به نزديك تو نخواهيم شد ؛ زيرا كه تو سخن ما را وقعى ننهادى و به حبالهء نكاح يتيم ابو طالب درآمدى . خديجه محزون گشت ، در اين هنگام چهار زن بلند قامت كه به ديدار زنان بنى هاشم بودند از در آمدند ، خديجه از ايشان بترسيد يكى از ميانه گفت : اى خديجه بيم مكن ما فرستادگان پروردگار توايم و خواهران توايم . پس يكى گفت : من ساره‌ام و آن ديگر آسيه و سيم مريم و چهارم خواهر موسى بن عمران است . خداى ما را از بهر خدمت تو به حضرت تو فرستاده است و هر يك به جانبى در كنار خديجه در آمدند .\r\nو فاطمه در روز جمعه بيستم جمادى الآخره طاهره و مطهره متولّد شد و نورى از\r\n\r\n\r\n","description":"","footnote":"\r\n( 1 ) . الروم ، 4 - 5 : و در آن روز مؤمنان به يارى خدا شادمان خواهند شد و او هر كه را بخواهد يارى مىكند .\r\n( 2 ) . حانيه : به معنى مشفقه است بر اولاد يا بر شوهر .\r\n","page_name":" 504 ","page_number":542},
  {"content":"\r\n\r\nآن حضرت ساطع شد كه شرق تا غرب را فرو گرفت و خانه‌هاى مكّه نمودار شد ، پس ده ( 10 ) تن حور در آمد و هر يك را طشتى از بهشت و ابريقى از زلال كوثر به دست بود ، پس آن زن كه در پيش روى خديجه جاى داشت فاطمه را غسل داد و دو بافته سفيد كه از مشگ اذفر « 1 » بوياتر بود بر آورد و آن حضرت را در آن بپيچيد ، آنگاه فاطمه به سخن آمد و گفت : اشهد ان لا إله الّا اللّه و انّ ابى رسول اللّه سيّد الانبياء و انّ بعلى سيّد الاوصياء و ولدى سادات الاسباط .\r\nپس سلام كرد بر روى آن جمع و هر يك را به نام بخواند و بر روى او تبسّم فرمود ، آنگاه حور العين و اهل آسمانها بعضى مر بعضى را به ولادت آن حضرت بشارت دادند و نورى در آسمان پديدار گشت كه فريشتگان ديگر ديدار نكرده بودند ، پس آن زنان با خديجه گفتند : خذيها يا خديجة طاهرة مطهّرة زكيّة ميمونة بورك فيها و فى نسلها .\r\nپس خديجه آن حضرت را بگرفت و بدان شاد شد و پستان در دهان مباركش نهاد . فاطمه عليها السّلام هر روز نيك همىبباليد « 2 » . - و قصه‌هاى آن حضرت ان شاء اللّه در كتاب ثانى هر يك در جاى خود مذكور خواهد شد - . صلّى اللّه عليها و على أبيها و بعلها و بنيها .\r\n\r\n\r\n","description":"","footnote":"\r\n( 1 ) . خوش بو و تند\r\n( 2 ) . بزرگ مىشد\r\n","page_name":" 505 ","page_number":543},
  {"content":"\r\n\r\n\r\nدر آمدن رسول خدا به شعب ابو طالب شش هزار و دويست و ده سال بعد از هبوط آدم عليه السّلام بود\r\nچون كفار قريش نگريستند كه مسلمانان را پناه جائى ، چون اراضى حبشه بدست شد و هر كس از مسلمين بدان مملكت سفر كردى در جوار نجاشى ايمن نشستى ، و هم آن مردمان كه در مكّه سكون دارند در پناه ابو طالب به سلامت‌اند و اسلام حمزه و عمر نيز ايشان را قوّتى به كمال است ، با خويشتن گفتند : زمانى دراز نگذرد كه محمّد بر ما سلطنت كند ، اين كار را از در چاره بايد بود .\r\nپس انجمنى بزرگ كردند و تمامت قريش در قتل پيغمبر صلّى اللّه عليه و آله همدست و همداستان شدند و دل بر آن نهادند كه به هرگونه توانند و دست يابند اين كار به پاى برند ، و از مقاتله بنى عبد المطّلب نپرهيزند . چون ابو طالب عليه السّلام از انديشهء ايشان آگهى يافت ، فرزندان عبد المطّلب و هاشم را فراهم كرد و ايشان را با زن و فرزند به دره‌اى كه شعب ابو طالب نام داشت كوچ داد ، و اولاد عبد المطّلب چه آنان كه مسلمانى داشتند و چه آن جماعت كه مشرك بودند از بهر حفظ قبيله و فرمانبردارى ابو طالب در نصرت پيغمبر خوددارى نكردند و با ابو طالب به شعب در آمدند ، جز ابو لهب كه سر برتافت و با دشمنان پيوست .\r\n\r\n[ كيفيت محاصره بنى هاشم در شعب 
  ]\r\nبالجمله ابو طالب به اتّفاق بنى اعمام و ديگر مسلمانان در شعب به حفظ و\r\n\r\n","description":"","footnote":"","page_name":" 506 ","page_number":544},
  {"content":"\r\n\r\nحراست رسول خداى پرداخت و از دو سوى آن درّه را ديده‌بان بازداشت و فرزند خود على عليه السّلام را بسيار شب به جاى پيغمبر خفتن فرمود ، و فرزند را برخى « 1 » راه او مىداشت ، و حمزه عليه السّلام همه شب با شمشير در گرد پيغمبر مىگشت .\r\nچون كفار قريش اين بديدند و دانستند بدان حضرت دست نيابند ، چهل ( 40 ) تن از بزرگان ايشان در دار النّدوه مجتمع شدند و پيمان نهادند كه با فرزندان عبد المطّلب و اولاد هاشم ديگر به رفق و مدارا نباشد و زن بديشان ندهند و زن از ايشان نگيرند و بديشان چيزى نفروشند و از ايشان چيزى نخرند ، و هرگز از اين راى بر نگردند ، و با آن جماعت كار به صلح نكنند ؛ و مگر وقتى كه پيغمبر را به دست ايشان دهند تا به قتل آرند .\r\nو اين عهد را استوار كردند و بر صحيفه‌اى نگار نموده جملگى خاتم بر نهادند و آن را به امّ الجلاس [ دختر مخربة بن حنظله 
  ] خالهء ابو جهل سپردند تا نيكو بدارد ، و كاتب اين صحيفه منصور بن عكرمة بن عامر بن هاشم بن عبد مناف بن عبد الدّار بن قصىّ ، و به روايتى نضر بن حارث يا طلحة بن ابى طلحه عبدانى بود كه رسول خداى بر وى نفرين فرستاد و انگشتانش شل گشت .\r\nبالجمله چون خبر به ابو طالب رسيد كه قريش چنين كردند و پاس حشمت او نداشتند ، اين شعر بگفت :\r\n ألا أبلغا عنّى على ذات بيننا * لؤيّا و خصّا من لؤىّ بنى كعب \r\n أ لم تعلموا انّا وجدنا محمّدا * نبيّا كموسى خطّ فى اوّل الكتب \r\n و أنّ عليه فى العباد محبّة * و لا خير ممّن خصّه اللّه بالحبّ \r\n و انّ الّذى رقّشتم « 2 » فى كتابكم * لكم كاين نحسا كراغية السّقب \r\n [ افيقوا 
  ] قبل أن يحفر الزّبا « 3 » * و يصبح من لم يجن ذنبا الذّنب \r\n و لا تتبعوا امر الوشاة و تقطعوا * او اصرنا بعد المودّة و القرب \r\n فتتحلبوا حربا عوانا و ربّما * أمر على من ذاقه حلب « 4 » الحرب \r\n فلسنا و ربّ البيت نسلم احمدا * لعزّاء من عضّ الزّمان و لا كرب \r\n\r\n\r\n","description":"","footnote":"\r\n( 1 ) . برخى : فدا ، قربانى .\r\n( 2 ) . سيرت رسول اللّه : و انّ الّذى لصقتم فى كتابكم .\r\n( 3 ) . الزّبا : جمع زبيه ، دهر .\r\n( 4 ) . حلب : دوشيدن .\r\n","page_name":" 507 ","page_number":545},
  {"content":"\r\n\r\n و لمّا تبن منّا و منكم سوالف « 1 » * و أيد اتّرت بالقساسيّة الشّهب \r\n بمعترك ضنك ترى كسّر القنا * به و الضّباع الحرج يعكفن كالشّرب \r\n كأنّ مجال الخيل فى حجراته * و معمعة « 2 » الابطال معركة الحرب \r\n أ ليس ابونا هاشم شدّ ازره * و اوصى بنيه بالطّعان و بالضّرب \r\n و لسنا نملّ الحرب حتّى تملّنا * و لا نشتكى ما قد ينوب من النّكب « 3 » \r\n و لكنّنا اهل الحفايظ و النّهى * اذا طار أرواح الكماة « 4 » من الرّعب \r\nمع القصه بنى عبد المطّلب در شعب ابو طالب محصور ماندند و هيچ كس از اهل مكّه با ايشان نيروى فروختن و خريدن نداشت ، جز آنكه هنگام گذاشتن حج كه مقاتلت و مبارزت حرام بود و قبايل عرب در مكّه حاضر مىشدند ، ايشان نيز از شعب بيرون شده چيزهاى خوردنى از مردم عرب مىخريدند و به شعب برده مىداشتند و اين را نيز قريش روا نمىداشتند و چون آگاه مىشدند كه يكى از مردم شعب شيئى را مىخواهد خريد ، بهاى آن را گران مىكردند و خود مىخريدند و اگر آگاه مىشدند كه كسى از قريش به سبب قرابت يكى از بنى عبد المطّلب از اشياء خوردنى چيزى به شعب فرستاده او را زحمت مىكردند . و اگر از مردم شعب ، كسى بيرون مىشد و بر او دست مىيافتند در عذاب و شكنجه‌اش به هلاكت مىبردند .\r\nروزى حكيم بن حزام بن خويلد بن اسد از بهر عمّه‌اش خديجه بنت خويلد كه در سراى پيغمبر صلّى اللّه عليه و آله بود خواست مقدارى خوردنى هديه كند ، پس شترى را از اشياء خوردنى حمل كرده با غلام خويش برداشت كه به شعب رساند ، در راه ابو جهل با او دچار شد و مهار شتر را بگرفت و گفت : تو از پيمان سر بر تافتى و اينك خوردنى به شعب فرستى تو را با همين طعام به ميان قريش برم و رسوا كنم .\r\nدر اين هنگام برادر ابو جهل ، ابو البخترى برسيد و گفت : اى برادر ، دست از اين مرد بدار طعامى از عمّه‌اش نزد او بوده ، اكنون به دو رساند . ابو جهل گفت : حاشا كه دست بدارم و اين هر دو با هم درآويختند و كار به مقاتله رسيد ، ناگاه ابو البخترى را استخوان چانهء شترى بدست آمد و آن را بر سر ابو جهل زد تا خرد بشكست و بر\r\n\r\n\r\n","description":"","footnote":"\r\n( 1 ) . سالفه : كرانه كردن و دوش ؛ سوالف جمع آن .\r\n( 2 ) . معمعه : آواز دليران .\r\n( 3 ) . نكب : رنج و رنج رسانيدن .\r\n( 4 ) . كماة : جمع كمى به معنى : مردى و دلاور سلاح پوشيده .\r\n","page_name":" 508 ","page_number":546},
  {"content":"\r\n\r\nابو جهل صعب بود كه اين قصّه را با رسول خداى برند . از قضا حمزه عليه السّلام چنان عبور داشت كه ايشان را بنگريست .\r\nو ديگر ابو العاص بن ربيع كه داماد رسول خداى بود شتران از گندم و خرما حمل داده به شعب مىبرد و رها مىكرد و از اينجا است كه رسول خداى فرمود :\r\nابو العاص حق دامادى ما بگذاشت .\r\n\r\n[ گفتگوى تنى چند از قريش دربارهء نجات بنى هاشم 
  ]\r\nمع القصه سه سال كار بدين گونه مىرفت و گاه مىافتاد كه فرياد اطفال بنى عبد المطّلب از سورت « 1 » جوع بلند بود تا بعضى از مشركين از آن پيمان پشيمان شدند ، هشام بن عمرو بن حارث بن حبيب بن نضر بن مالك بن حسل بن عامر بن لؤىّ كه در قبيلهء خويش مكانتى به سزا داشت و با نضلة بن هاشم بن عبد مناف از سوى مادر پسر برادر بود گاهگاه شترى از خوردنى و گندم و چيزهاى ديگر حمل داده به كنار شعب مىآمد و لجام شتر را بر گرفته او را به ميان شعب رها مىكرد لختى بدين گونه روزگار برد .\r\nآنگاه روزى به نزد زهير بن ابى اميّة بن مغيرة بن عبد اللّه بن مخزوم آمد گفت : اى زهير مادر تو عاتكه دختر عبد المطّلب است چگونه رضا مىدهى كه نيك بخورى و بپوشى و زنان به نكاح كنى و خالهاى تو در شعب بدين سختى روزگار برند و تو در اين كار اجابت ابو جهل كنى . سوگند با خداى كه اگر ايشان خالهاى ابو جهل بودند و تو او را بدين كار دعوت مىكردى اجابت تو نمىكرد . هشام گفت : من يك تن بيش نيستم چه توانم كرد اگر توانى يك تن ديگر با من يار كن . هشام گفت : آن منم . زهير فرمود : سيمى بايد .\r\nپس هشام به نزد مطعم بن عدىّ آمد و گفت : چگونه راضى شده‌اى كه قبيله‌اى مانند اولاد عبد مناف هلاك شوند ؟ مطعم گفت : من يك تن بيش نيستم چگونه\r\n\r\n\r\n","description":"","footnote":"\r\n( 1 ) . سورت : شدّت\r\n","page_name":" 509 ","page_number":547},
  {"content":"\r\n\r\nنقض عهد كنم ؟ گفت : تو تنها نيستى من نيز با توام ، گفت : ثالثى بايد ، گفت : آن نيز زهير بن ابى ربيعه است . مطعم گفت : چهارمى پيدا كن . آنگاه هشام به نزد ابو البخترى آمد و اين قصه را با او بگفت . ابو البخترى گفت : از بهر اين كار پنجمى بايست . آنگاه هشام به نزد زمعة بن الاسود بن المطّلب بن اسد آمد و او را نيز با اين سخن همداستان كرد . پس شبانگاه هر پنج تن در فراز مكه يكديگر را ديدار كردند و پيمان نهادند كه نقص عهد كنند و آن صحيفه را بدرند . و زهير گفت : من در انجمن قريش نخستين سخن خواهم كرد .\r\nو صبحگاه ديگر كه صناديد قريش در كعبه فراهم شدند زهير بيامد و هفت نوبت طواف كرد آنگاه به ميان مردمان آمد و گفت : اى اهل مكّه ، ما همگان طعام خوريم و جامه پوشيم و زنان به نكاح آريم ، اين كى روا باشد كه بنى هاشم بدين زحمت روزگار برند تا به هلاكت آيند ، قسم به خداى كه از پاى ننشينم تا آن صحيفه قاطعه ظالمه را برندرّم . ابو جهل چون اين كلمات بشنيد گفت : سوگند با خداى كه سخن به كذب كنى و تو نتوانى آن صحيفه دريدن . زمعة بن اسود گفت : اى ابو جهل قسم به خداى كه تو دروغگوئى ، ما از نخست به نگارش اين صحيفه رضا نداده‌ايم .\r\nابو البخترى گفت : زمعه راست گويد ، ما راضى بدين كتابت نبوديم . مطعم بن عدىّ گفت : شما هر دو راست مىگوئيد و هر كه جز اين گويد دروغ گويد و ما بيزاريم از آن و از آن كس كه اين صحيفه نگاشت . ابو جهل گفت : هذا امر قضى بليل تشوّر فيه به غير هذا المكان : يعنى اين امرى است كه در شب ساخته شده است .\r\n\r\n[ بيرون آمدن بنى هاشم از محاصره 
  ]\r\nو از اينجا در ميان قريش سخن به دراز كشيد و هر كس چيزى گفت . در اين هنگام ابو طالب با جمعى از مردم خود از شعب بيرون شده به كعبه اندر آمده و در انجمن قريش بنشست ، ابو جهل گمان داشت كه او از زحمت و رنجى كه در شعب برده صبرش اندك گشته و اكنون از بهر آن آمده كه محمّد را تسليم كند و ايشان او را به قتل آرند و حكم صحيفه را برگيرند ، اما ابو طالب سخن آغاز كرد و گفت : اى مردمان سخنى گويم كه جز بر خير شما نيست ، برادرزاده‌ام محمّد صلّى اللّه عليه و آله مرا خبر داده كه\r\n\r\n","description":"","footnote":"","page_name":" 510 ","page_number":548},
  {"content":"\r\n\r\nخداى ارضه « 1 » را بدان صحيفه بر گماشت تا رقوم جور و ظلم و قطيعت را بخورد و نام خداى را به جاى گذاشت ، اكنون آن صحيفه را حاضر كنيد اگر او سخن به صدق كرده است شما را با او چه جاى سخن است ، از كيد و كينه او دست بازداريد و اگر دروغ گويد ، هم اكنون او را تسليم كنم تا مقتول سازيد .\r\nمردمان گفتند : نيكو سخنى است .\r\nپس برفتند و آن صحيفه را از امّ جلاس بگرفتند و بياوردند و چون بر گشودند تمام را ارضه بخورده بود جز لفظ باسمك اللّهمّ كه در جاهليت بر سر نامه‌ها مىنگاشته‌اند چنان كه از پيش گفته شد .\r\nبالجمله مردمان چون اين بديدند شرمسار شدند و سرها به زير افكندند جز ابو جهل و چند تن كه همچنان كار سخت داشت و مىگفت : نقض عهد نخواهيم كرد . ابو طالب در ميان استار كعبه آمد و گفت : اللّهمّ انصرنا على من ظلمنا و قطع ارحامنا و استحل ما يحرم عليه منّا .\r\nمع القصه از ميانه ، مطعم بن عدىّ دست يازيد و آن صحيفه را بدريد و گفت : ما بيزاريم از اين صحيفه قاطعه ظالمه ، ابو طالب با مردم خود به شعب مراجعت فرمود و روز ديگر بامداد آن پنج تن به اتفاق جمعى ديگر از قريش به شعب رفتند و بنى عبد المطّلب را به مكه آورده به خانه‌هاى خود جاى دادند ، و از اول محرم سال هفتم بعثت كه آن جماعت به شعب رفته بودند تا اين قوت سه سال تمام بود ؛ و ابو طالب اين شعرها در تمجيد آن پنج تن فرمايد كه در خرق صحيفه اقدام نمودند :\r\n الا هل أتى بحريّنا صنع ربّنا * على نائيهم و اللّه بالنّاس أرود \r\n فيخبرهم انّ الصّحيفة مزّقت * و أن كلّ ما لم يرضه اللّه مفسد \r\n جزى اللّه رهطا بالحجون تبايعوا * على ملاء يهدى لحزم و يرشد \r\n قعودا لدى خطم الحجون كأنّهم * مقاولة بل هم اعزّ و امجد \r\n اعان عليها كلّ صقر كانّه * اذا ما مشى فى رفرف الدّرع أحرد \r\n جرىّ على جلّ الخطوب كأنّه * شهاب بكفّى قابس يتوقّد \r\n قضوا ما قضوا فى ليلهم ثمّ أصبحوا * على مهل و سائر النّاس رقّد \r\n هم رجعوا سهل بن بيضاء راضيا * و سرّ ابو بكر بها و محمّد \r\n\r\n\r\n","description":"","footnote":"\r\n( 1 ) . ارضه : موريانه\r\n","page_name":" 511 ","page_number":549},
  {"content":"\r\n\r\nو از پس اين واقعه غلبهء عجم بر مردم روم افتاد و مشركين عرب بدان شادى كردند كه مردم روم كه از اهل كتاب بودند مغلوب شدند ، و اين از براى مسلمانان فالى بد است چه ايشان نيز از اهل كتاب‌اند و سورهء مباركهء الم غلبت الرّوم « 1 » بدين آمد .\r\n\r\n[ نزول آيات قرآن در مذمّت قريش 
  ]\r\nمع الحديث مشركان بعد از آنكه رسول خداى از شعب بيرون شد هم بر عقيدت نخست چندان‌كه توانستند از خصمى آن حضرت خويشتن‌دارى نكردند ، روزى اميّة بن خلف بن وهب بن حذافة بن جمح بر رسول خداى گذشت و آن حضرت را شتم كرد و سخره كرد و غمز نمود ، پس خداى اين سورهء مباركه را در حق او فرستاد :    وَيْلٌ لِكُلِّ هُمَزَةٍ لُمَزَةٍ الَّذِي جَمَعَ مالًا وَ عَدَّدَهُ    « 2 » يعنى : واى بر هر عيب‌كننده غيب گوينده آن كسى كه گرد كرد مال را و برشمرد - تا آخر سوره فرود شد -\r\nو ديگر چنان افتاد كه خبّاب بن ارت كه مردى شمشيرگر بود شمشيرى چند از عاص بن وائل بگرفت و صيقل كرد و به ساز آورد ، و چون دست مزد خويشتن طلب كرد عاص گفت : اى خبّاب ، تو گمان دارى به وعدهء محمد كه بهشت خواهى يافت و چنان دانى كه در بهشت هر چه خواهى از زر و سيم و ثياب و خدم به دست توانى كرد ؟ سوگند با خداى كه تو در نزد خداى بيش از مكانت ندارى : لا جرم من نيز در بهشت خواهم بود ، بگذار اين بها را در بهشت از من بگير كه سامان من در آنجا از تو افزون خواهد بود .\r\nپس خداى اين آيت فرستاد :     أَ فَرَأَيْتَ الَّذِي كَفَرَ بِآياتِنا وَ قالَ لَأُوتَيَنَّ مالًا وَ وَلَداً أَطَّلَعَ الْغَيْبَ أَمِ اتَّخَذَ عِنْدَ الرَّحْمنِ عَهْداً كَلَّا سَنَكْتُبُ ما يَقُولُ وَ نَمُدُّ لَهُ مِنَ الْعَذابِ مَدًّا وَ نَرِثُهُ ما يَقُولُ وَ يَأْتِينا فَرْداً     « 3 » يعنى : آيا ديدى عاص را كه بر آيتهاى ما كافر شد و گفت : در بهشت مرا\r\n\r\n\r\n","description":"","footnote":"\r\n( 1 ) . الف . لام . ميم . روميان مغلوب شدند [ نزديك اين سرزمين ، و بعد از مغلوب شدن ديرى نخواهد گذشت كه در ظرف چند سال غلبه خواهند كرد 
  ] .\r\n( 2 ) . همزه ، 1 و 2 : واى بر عيب جوى مسخره كننده‌اى كه مال اندوزد و شماره كند .\r\n( 3 ) . مريم ص ، 77 - 80 : آيا كسى كه آيات ما را انكار كرد و گفت : اموال و فرزند بسيارى نصيبم شده است ، از غيب اطلاع دارد يا از خداى مهربان پيمان گرفته است ، چنين نيست ، ما به زودى آنچه را مىگويد خواهيم نوشت و عذاب را بر او مستمر خواهيم داشت ، چيزهايى -\r\n","page_name":" 512 ","page_number":550},
  {"content":"\r\n\r\nمال و فرزند دهند ؟ آيا بر غيب راه كرده است يا از خداى پيمان گرفته ؟ نه چنان است كه او دانسته ، زود مىنويسيم آنچه مىگويد و عذاب او را پيوسته مىكنيم و از او بازمىگيريم به مرگ ، زن و فرزند و مال او را و در قيامت او را تنها در مىآوريم .\r\nديگر چنان افتاد كه روزى ، ابو جهل با رسول خداى گفت : اى محمّد زبان از دشنام و شتم خدايان ما ببند و اگر نه ما نيز آن خداى را كه به صفات كمال ياد مىكنى ، سبّ خواهيم كرد و هجا خواهيم گفت .\r\nپس اين آيت آمد !  وَ لا تَسُبُّوا الَّذِينَ يَدْعُونَ مِنْ دُونِ اللَّهِ فَيَسُبُّوا اللَّهَ عَدْواً بِغَيْرِ عِلْمٍ .  « 1 »\r\nيعنى : دشنام مگوئيد اين بتان را كه ايشان پرستش مىكنند كه ايشان ناسزا گويند خداى را از روى ظلم و نادانى . و از آن پس پيغمبر صلّى اللّه عليه و آله سبّ آلهه ايشان نكرد .\r\nو ديگر چنان افتاد كه ابىّ بن خلف پاره‌اى از استخوان پوسيده به دست كرده به نزديك رسول خداى آمد و گفت : اى محمّد ، تو گمان كرده‌اى كه خداى اين استخوان پوسيده را در قيامت بر مىانگيزد و آن را در دست فشار كرد چنان كه خرد و نرم گشت ، پس بدميد در آن تا به سوى آن حضرت . چون غبار برفت پيغمبر فرمود :\r\nمن چنين گفته‌ام : همانا خداى اين استخوان را و ترا در قيامت بر مىانگيزد و هر دو را در دوزخ مىافكند . پس اين آيت فرود شد :  وَ ضَرَبَ لَنا مَثَلًا وَ نَسِيَ خَلْقَهُ قالَ مَنْ يُحْيِ الْعِظامَ وَ هِيَ رَمِيمٌ  « 2 » يعنى : استخوان كهنه را از بهر ما مثل كرد و فراموش نمود آفرينش خويش را ، گفت : كيست كه زنده گرداند استخوانهاى فرسوده تباه شده را ؟  قُلْ يُحْيِيهَا الَّذِي أَنْشَأَها أَوَّلَ مَرَّةٍ وَ هُوَ بِكُلِّ خَلْقٍ عَلِيمٌ  « 3 » بگو : اى محمّد زنده گرداند كسى كه بيافريد او را نخست بار و از عدم به وجود آورد و او به همه آفريده‌ها دانا است .\r\nديگر چنان افتاد كه وليد بن مغيره ؛ و عاص بن وائل ؛ و اسود بن عبد يغوث ؛ و\r\n\r\n\r\n","description":"","footnote":"\r\n- را كه مىگويد از او مىگيريم و تنها نزد ما مىآيد .\r\n( 1 ) . الانعام ، 108 : به آنها كه غير خدا را مىخوانند دشنام ندهيد مبادا آنها نيز از روى دشمنى و جهالت خدا را دشنام دهند .\r\n( 2 ) . يس ، 78 : در حالى كه آفرينش خود را از ياد برده است براى ما مثل مىزند و مىگويد : چه كسى اين استخوانهاى پوسيده را زنده مىكند ؟\r\n( 3 ) . يس ، 79 : بگو : همان كسى كه در آغاز آن را آفريد زنده‌اش مىكند و او بر هر آفرينشى داناست .\r\n","page_name":" 513 ","page_number":551},
  {"content":"\r\n\r\nاسود بن مطّلب ؛ و حارث بن قيس « 1 » به نزديك رسول خداى آمدند و او را همى استهزا كردند و گفتند : اى محمّد ، ما از اين چاشتگاه تا نيمروز ترا مهلت نهاديم ، اگر از اين عقيدت باز نشدى و كيش گذشتگان خويش پيش نگرفتى تو را زنده نخواهيم گذاشت . رسول خداى از سخنان سخره‌آميز ايشان غمنده و حزين شده به خانه آمد و مشركان از آنجا پراكنده شدند و هر يك به داهيه‌اى عرضهء هلاك شدند .\r\nوليد بر مرد تيرگرى بگذشت و از رندهء تير ، خارى در پايش نشست و از جاى خليده « 2 » چندان خون برفت كه بمرد ؛ و عاص بن وائل بر شعبى عبور داشت ناگاه سنگى از زير قدم او برفت و او از كوه در افتاده جان سپرد ؛ و اسود بن عبد يغوث پذيرهء فرزند خود زمعه را از شهر بيرون شده در سايهء درختى فرود شده ؛ پس جبرئيل بيامد و سر او را همى بر درخت زد و او با غلام خويش همىگفت : مگذار با من چنين كنند و غلام كس نمىديد تا او به هلاكت رسيد ؛ و اسود بن مطّلب را كه نفرين كردهء رسول خداى بود ، جبرئيل برگ سبزى بر روى او بزد كه از هر دو چشم نابينا گشت و زنده ماند تا مرگ فرزند بديد و از قفاى او برفت ؛ و حارث بن قيس ماهى شور بخورد و عطشان گشت و از آب خوردن نتوانست خويشتن بازداشت ، چندان‌كه شكمش بتركيد .\r\nو اين جمله در پاره‌اى از روز هلاك شدند و هنگام مردن همىگفتند : خداى محمّد ما را كشت . پس جبرئيل به نزديك رسول خداى آمد و اين آيت آورد :  إِنَّا كَفَيْناكَ الْمُسْتَهْزِئِينَ  « 3 » يعنى : به درستى كه از تو كفايت كرديم شرّ استهزا كنندگان را .\r\nو ديگر قصّه‌هاى مشركان عرب را در خصمى رسول خداى ان شاء اللّه در كتاب ثانى در ذيل داستان معجزات آن حضرت مرقوم خواهد داشت .\r\n\r\n\r\n","description":"","footnote":"\r\n( 1 ) . در سيرت رسول اللّه : أسود بن مطّلب ، اسود بن عبد يغوث ، وليد بن مغيره ، عاص بن وائل و حارث بن طلاطله . ( ج 1 ، 410 - 411 ) .\r\n( 2 ) . خليده : فرو رفته و مجروح ساخته\r\n( 3 ) . الحجر ، 95 : ما شرّ مسخره كنندگان را از تو دفع خواهيم كرد .\r\n","page_name":" 514 ","page_number":552},
  {"content":"\r\n\r\n\r\nجلوس راوية بن ماهيان در حيره شش هزار و دويست و يازده سال بعد از هبوط آدم عليه السّلام بود\r\nچون روزگار اياس بن قبيضهء طائى به پاى رفت و دولت او سپرى شد ، خسرو پرويز كه در اين وقت ملك الملوك ايران بود راوية بن ماهيان بن فهر بندار همدانى را كه از بزرگان درگاه و صناديد سپاه بود به سلطنت حيره بر كشيد و منشور حكومت آن اراضى را به دو سپرد . و راويه به نظم و نسق آن مملكت پرداخته و خراج را همه‌ساله به درگاه پرويز فرستاد .\r\nدر سال چهارم سلطنت راويه رسول خداى صلى اللّه عليه و آله از مكه به مدينه هجرت فرمود .\r\nمدّت پادشاهى او هفت ( 7 ) سال بود و از اين پس ذكر ملوك حيره ان شاء اللّه در كتاب ثانى مرقوم خواهد شد .\r\n\r\n","description":"","footnote":"","page_name":" 515 ","page_number":553},
  {"content":"\r\n\r\n\r\nظهور شق القمر به دست پيغمبر صلّى اللّه عليه و آله شش هزار و دويست و سيزده سال بعد از هبوط آدم عليه السّلام بود\r\nچون نام محمّد صلى اللّه عليه و آله بلند شد ، خصمى آن حضرت در قلوب قريش عظيم گشت ، لا جرم روزى ابو جهل بر ابو بكر بن ابى قحافه عبور كرد و گفت :\r\nشنيده‌ام كه محمّد همچنان همه روزه مردم خويش را فراهم كرده به يگانگى خداى و رسالت خويش دعوت كند و كار از آن بگذشت كه ما ديگر آزرم او بداريم ، سوگند به لات و عزّى كه فردا با جماعتى از قريش ، حبيب بن مالك را پذيره خواهم شد و او را به ابطح خواهم آورد تا بنى هاشم را حاضر كند و با محمّد از در مناظره بيرون شود .\r\nهمانا حبيب در تمامت علوم و حكم تواناست و محمّد نتواند با او سخن كرد . آنگاه كه غلبه حبيب را افتاد چهرهء او و مردم او را با مشك و زعفران غاليه دان كنم و روى محمّد و اصحاب او را با سياهى و خاكستر انباشته سازم .\r\nهان اى ابو بكر ، تو بر جان خويش بترس كه من بر تو همىترسم .\r\nابو بكر گفت : ان شاء اللّه به خير خواهد بود . و از آنجا به نزد پيغمبر آمده ، كلمات ابو جهل را بگفت .\r\nدر اين وقت جبرئيل به صورت خويش فرود شد و بر فراز سر رسول خداى بايستاد و او را هزار بال بود و هزار سر و دهان و هزار زبان و با هر يك همىگفت :\r\nالسّلام عليك يا محمّد ، السّلام عليك يا رسول اللّه خداى ترا سلام مىرساند و مىفرمايد :\r\n\r\n","description":"","footnote":"","page_name":" 516 ","page_number":554},
  {"content":"\r\n\r\nقسم به عزّت و جلالت خودم كه من اعزّ و اشرف از تو خلق نكرده‌ام ، بيم مكن كه من با توأم ، سوگند به عزّت و جلال خودم كه به دست تو از بهر حبيب بن مالك معجزه‌اى آشكار مىنمايم كه بر ملوك جهان فخر كنى و رتبت و مكانت تو معلوم گردد . بدان اى محمّد كه :\r\nحبيب را دخترى است كه او را سمع و بصر و دست و پاى بجاى نيست ؛ و آن دختر را با ابن عبّاس كه مردى از عرب است مخطوبه ساخته و او چون از حال دختر آگهى ندارد ، همى طلب زفاف كند ، و حبيب كار او را به مماطله گذارد ، اكنون در خاطر دارد كه آن دختر را به مكه حمل داده به دور كعبه طواف دهد و از آب زمزم بچشاند ، و از خداى خواهد كه او را شفا دهد . و هم اين سخن حبيب گفته است كه :\r\nاين دختر را به نزد محمّد مىبرم و مىگويم تو بر آنى كه من پيغمبر خدايم اگر اين سخن بر صدق كنى از خداى خويش بخواه تا او را شفا دهد ؛ و زود باشد كه او با چهل هزار ( 40000 ) مرد از قبايل عرب در مكه حاضر شود و تو را طلب كند ، بيم مكن كه كار بر مراد تو باشد .\r\n\r\n[ استقبال قريش حبيب بن مالك را 
  ]\r\nمع القصه حبيب بن مالك در ميان قبايل عرب سخت بزرگ بود و همهء اقوام عرب او را مكانت بزرگى مىنهادند و در اين هنگام كه وقت حج و رسيدن قبايل به مكّه بود ، چهل هزار ( 40000 ) مرد از حمير و ديگر اقوام ، با حبيب و مردم او به سوى كعبه مىآمدند ، پس ابو جهل به اتّفاق جمعى از مشركين روز ديگر به استقبال بيرون شدند و بدانجا كه حبيب نزول كرده بود برفتند و رخصت بار « 1 » حاصل كرده بر او در آمدند ؛ و حبيب بر سريرى از سيم مذهّب جاى داشت و دستارى احمر بر سر بسته تاجى بر آن نصب كرده بود ، و اين هنگام صد و شصت ( 160 ) سال عمر داشت .\r\n\r\n\r\n","description":"","footnote":"\r\n( 1 ) . بار : حضور\r\n","page_name":" 517 ","page_number":555},
  {"content":"\r\n\r\nبالجمله حبيب بزرگان قريش را تمجيد و ترحيب كرد و ايشان نزد او شكايت آغاز كردند و بناليدند . از ميانه عمر بن هاشم گفت :\r\nاى ملك ، تو پناه مردمانى و ما امروز پناه به تو آورده‌ايم ، تو مىدانى بنى هاشم اهل حرم‌اند و صاحب شرف و ما را در بزرگوارى ايشان سخن نيست ، اما در ميان ايشان يتيمى باديد آمده كه بعد از پدر و مادر عمّ تربيت او كرد ، اينك خدايان ما را دشنام مىگويد و ما را از عبادت اصنام بازمىدارد و مىگويد من رسول خدايم و بر سفيد و سياه مبعوثم ، و وقت باشد كه نظر بر آسمان مىگمارد و مىگويد جبرئيل بر من آمده و اوامر و نواهى آورده .\r\nاى ملك ، نيكو آن است كه تو با ما به ابطح آئى و او را حاضر سازى و با او سخن كنى و مقهور فرمائى تا از اين پندار فرود آيد .\r\nحبيب گفت : چنان كنم . و بفرمود شراب و طعام بياورند و از اكل و شرب بپرداختند .\r\nپس روز ديگر مردمان را ندا در دادند تا بر نشسته و طىّ مسافت كرده در ابطح فرود شدند و خيمه‌ها راست كردند ، و حبيب در سراپردهء خود جاى كرد و بزرگان عرب را از يمين و شمال خود نشستن فرمود . ابو بكر در آنجا حاضر بود اين بديد و با رسول خداى خبر آورد ، آن حضرت فرمود : هم ديگر باره بيرون شو و كشف حال ايشان نموده بازآى .\r\nدر اين كرّت چون ابو بكر بيرون شد ، ابو جهل را نگريست كه مردمان را همى با خدمت حبيب دعوت مىنمود ، و چون جملگى را در آنجا انجمن كرد گفت : اى سيّد كريم ، هيچ كس از خدمت تو برنتافت اينك تمامت قريش در حضرت تو حاضرند جز بنى هاشم و بنى عبد المطّلب ، اكنون بفرماى تا ايشان را حاضر كنند ، حبيب بفرمود : تا چهل ( 40 ) مرد از بزرگان انجمن در طلب ابو طالب بيرون شدند و به در سراى او آمده در بكوفتند .\r\nابو طالب از خانه به در شد و صورت حال را باز دانست و فرمود شما به نزد حبيب شده او را بياگاهانيد كه اينك من از دنبال شما همىآيم . پس آن جماعت بازشدند و او را آگهى دادند ، پس ابو طالب پيراهن آدم و رداى شيث و عمامهء\r\n\r\n","description":"","footnote":"","page_name":" 518 ","page_number":556},
  {"content":"\r\n\r\nاسماعيل و حلّهء ابراهيم و نعل شعيب عليهم السّلام بر تن خويش راست كرد و اين جمله از پيغمبرى به پيغمبرى برسيد تا به ابو طالب وديعت گشت و خداى ميراث انبيا را همى محفوظ مىداشت .\r\n\r\n[ گفتگوى حبيب بن مالك با ابو طالب 
  ]\r\nبالجمله ابو طالب جامه در بر كرد و با بزرگان بنى هاشم و بنى مطّلب روانه ابطح شد و صفها همه از بهر ايشان بشكافتند تا به نزديك حبيب آمدند و بر او سلام دادند و جواب بستدند و در پيش روى حبيب بنشستند . و مردمان چشمها بر بنى هاشم داشتند تا بدانند چه خواهد شد ، نخستين حبيب آغاز سخن كرد و گفت :\r\nاى ابو طالب در فضل و شرافت شما هيچ كس از عرب را سخن نيست جز اينكه اكنون مردم بطحا و بزرگان صفا شكايت از غلامى مىنمايند كه در ميان شما نشو و نما دارد و گمان مىكند كه پيغمبر است و هيچ پيغمبر نبايد جز اينكه او را معجزه‌اى روشن و دليلى بيّن بود ، و هم اكنون نيكوست كه اين غلام از آن پيش كه خود را به نبوّت بستاند حجّت خويش را آشكار كند تا مردمان بنگرند و به دو ايمان آرند ؛ و اگر او را آيتى نباشد از آنچه خواهد ردّ و منع فرمايند و شما خود آگاهيد كه اين جز با آيتى بزرگ بر اولاد ابراهيم راست نيايد .\r\nهمانا شرف و مكانت شما در ميان قريش شما را از سفك دماء محفوظ داشته ، و الّا خود مىدانيد كه اگر مردى در ميان عرب باديد آيد و خدايان شما را دشنام گويد و شما را از عبادت اصنام بازدارد ، قتل او را واجب داريد .\r\nابو طالب گفت :\r\nاين مرد بىحجّتى سخن نكند ، بلكه با اين جماعت گويد : من رسول خدايم به شرط معجزهء روشن و حجّت مبرهن و شما را به پروردگار عباد و خالق سياه و سفيد و روز و شب و شمس و قمر ، مىخوانم براى خير دنيا و عقباى شما .\r\n\r\n","description":"","footnote":"","page_name":" 519 ","page_number":557},
  {"content":"\r\n\r\nآنگاه گفت :\r\nاى ملك ، ترا به پدران بر گذشته تو سوگند مىدهم كه از اين مردمان پرسش كن كه هرگز از محمّد سخنى به كذب اصغا نموده باشند ؟\r\nمردمان به جمله گفتند : او راست گوى و امين است جز اينكه چيزى آورده كه ما حمل آن نتوانيم كرد . در اين وقت حبيب گفت : من دوست دارم كه او را ديدار كنم و حجّت او را بنگرم .\r\nابو طالب فرمود : حاجب خود را بسوى او فرست تا بدين انجمنش دعوت كند كه او از بهر هيچ خطابى كندى نكند و براى هيچ جوابى عاجز نشود .\r\nلا جرم حبيب حاجب خود را به خواندن پيغمبر فرمان داد ، و ابو طالب با او گفت :\r\nبه در سراى خديجه عبور كن و در سراى را به نرمى بكوب و چون محمّد بيرون شد و او را ديدار كردى بگو : اعمام تو در انجمن حبيب ترا دعوت مىنمايند .\r\nابو جهل گفت : اى حبيب ، اگر محمّد از آمدن بدين مجلس سر بر تابد بر توست كه او را كرها حاضر كنى .\r\nابو طالب گفت : لال باش از چه بيم دارد كه حاضر نشود .\r\nبالجمله حاجب برفت و در سراى پيغمبر بكوفت و آن حضرت از خانه بيرون شد و چون حاجب او را بديد عظمتى از آن حضرت در دلش جاى كرد كه عقلش برفت ، پس از اسب به زير آمده دست رسول خداى را بوسه زد و گفت : اى سيّد عبد مناف ، حبيب بن مالك ترا به مجلس خويش دعوت كرده است و اعمام تو نيز در آنجا حاضرند .\r\nرسول خداى فرمود : نيكو كرده است ، بشتاب و آگهى ده كه اينك بر قفاى تو خواهم رسيد . پس حاجب بر نشست و برفت و رسول خداى به خانه بازشد و جامه كه در خور آن روز بود در بر كرد و استعمال بوى خوش بفرمود و آهنگ بيرون شدن كرد . و خديجه ايستاده همىبگريست و پيغمبر او را از گريه بازمىداشت ، در اين وقت جبرئيل عليه السّلام فرود شد و گفت :\r\nخداى ترا سلام مىرساند و مىفرمايد : سوگند به عزّت و جلال خودم بيم مكن كه من با توام از يمين و شمال و خلف و امام تو ، و\r\n\r\n","description":"","footnote":"","page_name":" 520 ","page_number":558},
  {"content":"\r\n\r\nمىشنوم و مىبينم و من در منظر بلندم .\r\nپس گفت :\r\nاى محمّد خداى مرا به طاعت تو مأمور داشته و با من سه هزار ( 3000 ) فريشته است اينك بسوى فراز « 1 » ديده باز كن تا بنگرى .\r\nرسول خداى صلّى اللّه عليه و آله به بالا نگريست و صفهاى ملائكه را بديد كه به دست ايشان حربه‌ها اندر است كه اگر مردمان نگرند از پاى در افتند ، پس فريشتگان بر رسول خداى درود فرستادند و آن حضرت جواب بازداد .\r\nآنگاه جبرئيل گفت : اى محمّد به سوى جماعت قريش و مردم حمير عبور فرماى و حجّت خويش آشكار كن . و فريشتگان گفتند : اى محمّد ، خداى ما را به طاعت تو گماشته است . در اين وقت چهرهء پيغمبر از فرح و سرور چون آفتاب درخشان گشت و به سوى انجمن حبيب رهسپار شد و نور ديدار آن حضرت در جملهء اتلال و جبال مكّه بتافت و فريشتگان در گرد پيغمبر همىرفتند و بانگ به تهليل و تقديس و تكبير فرا داشتند .\r\nو از آن سوى مردمان در انجمن حبيب انتظار رسيدن پيغمبر مىبردند و ابو جهل شعرى چند به رجز مىخواند كه اين بيت از آن جمله است :\r\n\r\nبيت\r\n حبيب اعنّا و افصل الامر بيننا * من السّاحر الكذّاب من آل غالب \r\nو حبيب و ابو طالب نيز هر يك شعرى چند بخواندند و مردمان به مناظرات ايشان در نظاره بودند و كفار قريش مىگفتند : اگر محمّد ، در اين انجمن حاضر نشود او را به صعب‌تر گونه مقتول خواهيم ساخت .\r\nدر اين وقت پيغمبر برسيد و نور ديدارش در اقطار زمين و آسمان برفت و ديده‌ها همه به سوى او شد و عقلها برميد و دلها در بيم شد و مانند رسته ياقوت در آمد ، يكصد و نود ( 190 ) تن از بزرگان قبايل در آن انجمن حاضر بودند ، جملگى بر پاى شدند و بنى عبد المطّلب از جاى بجستند و رسول خداى بيامد و بنشست و خداى از آن حضرت هيبتى در دلها جاى داد كه هيچ كس را نيروى سخن كردن نماند ، شتران نيز رغا « 2 » نكردند و اسبان صهيل « 3 » بر نياوردند .\r\n\r\n\r\n","description":"","footnote":"\r\n( 1 ) . فراز : بالا\r\n( 2 ) . رغا : بانگ شتر\r\n( 3 ) . صهيل : صداى اسب\r\n","page_name":" 521 ","page_number":559},
  {"content":"\r\n\r\nاز اين وقت حبيب ابتدا به سخن كرد و گفت : اى محمّد ، مشايخ عرب گفتند : تو مىگوئى من از جانب خداى بر حاضر و بادى پيغمبرم .\r\nآن حضرت فرمود : چنين است ، مرا خداى فرستاد تا دين حق را آشكار كنم اگر چه مشركين مكروه شمارند .\r\nحبيب گفت : اى محمّد از براى هر پيغمبرى معجزه و حجّتى بوده است چنان كه نوح را سفينه بود و داود را آهن به دست نرم گشت و بر ابراهيم آتش سرد شد ، و عيسى مرده زنده كرد و اكمه « 1 » و ابرص شفا داد ، هرگاه تو گمان مىكنى كه پيغمبرى معجزه‌اى چون ديگر انبيا مىبايدت تا مردمان بپذيرند .\r\nرسول خداى فرمود : چه معجزه مىخواهى از بهر تو بياورم ؟\r\n[ حبيب 
  ] گفت : مىخواهم از خداى خويش بخواهى تا شبى تاريك بر ما در آورد چنان كه از تيرگى نور چراغ ديده نشود ، آنگاه تو بر كوه ابو قبيس بر پاى شوى و قمر را آن هنگام كه بدر تمام باشد ندا كنى و او بدود به سوى كعبه و هفت نوبت طواف كند ، پس در پيش روى كعبه سجده نمايد . آنگاه به سوى جبل به نزديك تو آيد و با تو سخن كند چنان كه همه كس فهم كند و همه كس از دور و نزديك بشنود ، آنگاه به جيب « 2 » تو در رود و دو نصف شده ، يك نصف از آستين راست تو و نصف ديگر از آستين چپ بيرون شود و يكى به سوى مشرق و آن ديگر به سوى مغرب برود ، آنگاه هر دو به شتاب مراجعت كنند و با هم پيوسته صورت قمر گردد و در جاى خود قرار گيرد ، آنگاه دانم كه تو رسول خدائى و سخن تو بر صدق است و ما با تو ايمان آوريم .\r\nابو جهل چون اين بشنيد برخاست و گفت : اى حبيب ، خداى ترا رحمت كند كه اين غم را برداشتى و قلوب را به راحت افكندى .\r\nبالجمله رسول خداى گفت : اى حبيب آيا ، جز اين چيزى اراده كرده‌اى ؟\r\nعرض كرد : ديگر چيزى نخواهم و چون چنين كنى ترا رسول خداى دانم .\r\nآن حضرت فرمود : چون آفتاب به مغرب در رود قدرت خداى را با تو آشكار كند . اين بگفت و برخاست و مردمان برخاستند و بنى هاشم گرد آن حضرت را فرو گرفتند و على عليه السّلام از پيش روى پيغمبر مردمان را بشكافت و راه بگشاد تا باز خانه\r\n\r\n\r\n","description":"","footnote":"\r\n( 1 ) . اكمه : كور\r\n( 2 ) . حبيب : گريبان\r\n","page_name":" 522 ","page_number":560},
  {"content":"\r\n\r\nشدند .\r\nو از آن سوى ابو جهل با مشركين گفت : از ديگها سياهى بگيريد و آن را با خاكستر و بول شتر در هم كنيد كه عن قريب بنى هاشم رسوا شوند و من بفرمايم تا چهره ايشان را بدان سياه كنند .\r\nاما خديجه هنوز مىگريست ، پيغمبر فرمود : اى خديجه ، آيا گمان مىكنى كه خداى دشمنان را بر من نصرت دهد ، بيم مكن و شاد باش كه خداى از آن بزرگتر است كه مرا به دشمن گذارد ، آنگاه به محراب خويش شده نماز بگزاشت و گفت : يا ربّ وعدك وعدك يا من لا يخلف الميعاد .\r\n\r\n[ بشارت دادن جبرئيل محمّد صلّى اللّه عليه و آله را در شق قمر 
  ]\r\nدر اين وقت جبرئيل فرود شد و گفت : اى محمّد ، خداى ترا سلام مىرساند و مىفرمايد : قسم به عزّت و جلالت خودم كه اگر بخواهى آسمانها را بر زمين فرود آرم ، اى محمّد ، من قمر را به طاعت تو بازداشته‌ام ، هزار سال از آن پيش كه پدرت آدم را خلق كنم ، بخوان به هر چه مىخواهى قمر را كه سر بر فرمان تو دارد .\r\nرخساره پيغمبر از فرح و سرور در فروغ شد و پيشانى از بهر سجده بر خاك نهاد ، پس جبرئيل گفت : اى محمّد ، اينك من حاضرم قسم به عزّت پروردگار خودم اگر قمر خلاف فرمان كند او را از مكان خود محو كنم ، هم اكنون من از پيش روى تو خواهم بود بيرون شو و معجزهء خويشتن را ظاهر فرماى .\r\nبالجمله بنى هاشم در سراى پيغمبر ببودند تا آفتاب بنشست ، آنگاه عباس با ابو طالب گفت : اى برادر آيا محمّد تواند اين كار كرد ؟ ابو طالب در جواب گفت : من اين سخن را با شعرى سؤال كنم و شعرى بگفت در اين معنى كه كاش مىدانستم كه محمّد مسئول حبيب را به اجابت مقرون خواهد داشت يا در آن تأخيرى خواهد رفت ؟ !\r\nچون اين شعر بخواند هاتفى در جواب او هم به شعر سخن كرد كه : محمّد رسول پروردگار است و خداى كفالت كار او كند و كذب دشمنانش را باز نمايد . و چون رسول خداى سخن هاتف بشنيد گفت : اى عمّ شك در قلب تو در نمىآيد ، سوگند\r\n\r\n","description":"","footnote":"","page_name":" 523 ","page_number":561},
  {"content":"\r\n\r\nبا خداى ، تو و غير تو بايد انتظار برد از پسر برادر تو چيزى را كه چشم تو بدان روشن شود .\r\n\r\n[ كيفيّت شق قمر و اسلام آوردن جمعى از مشركين 
  ]\r\nمع القصه شامگاه كه مردمان بر جبل ابو قبيس چشم به راه پيغمبر داشتند آن حضرت ، على عليه السّلام و ابو طالب و حمزه و زبير را با خود برداشت و به سوى ابو قبيس روان شد ، و چون بر فراز جبل رسيد جبرئيل ندا كرد كه : اى محمّد بخوان پروردگار خود را تا عطا كند آنچه از او طلب كرده‌اى ، پس رسول خدا سر برداشت و گفت :\r\nاللّهمّ بحقّى عليك يا من لا يخلف الميعاد يا من لا يخفى عليه خافية فى الارض و لا فى السّماء اجبنى فيما دعوتك انت تعلم ما سألونى .\r\nهنوز سخن پيغمبر به نهايت نشده بود كه خداى فريشته ظلمت را بگماشت تا جهان را چنان تيرگى داد كه نور ديده نمىگشت . حبيب گفت : اى محمّد اين تيرگى كفايت است ترا اكنون بفرماى تا قمر چنان شود كه گفته شد ، پس رسول خداى چشم فراداشت و فرمود به بانگ بلند : ايّها القمر المنير المتردّد فى فلك التّدوير اخرج الآية الّتى اودع فيك بحقّ من خلقك .\r\nچون رسول خداى اين سخن به پاى برد ، قمر مانند اسبى دونده به سرعت تمام همىآمد و مردمان به دو نگران بودند تا به كعبه برسيد و نورش همى در فزايش بود .\r\nپس هفت نوبت طواف كرد و آنگاه در پيش روى كعبه سجده نمود و از پس آن به سوى پيغمبر سرعت كرده ، به زبان فصيح ندا در داد كه اشهد أن لا إله الّا اللّه وحده لا شريك له و انّ محمّدا رسول اللّه ، پس به گريبان آن حضرت در رفت و از آستين سر به در كرد و ديگر باره به گريبان شد و دو نيمه گشت ، يك نيمه از آستين راست و يك نيمه از آستين چپ آن حضرت بيرون شد ، و يكى به سوى مشرق و آن ديگر به سوى مغرب برفت ، و آنگاه بازشده با يكديگر پيوسته شد و در جاى خود قرار گرفت .\r\nابو جهل گفت : انّ هذا لسحر مبين اما حبيب فرياد برداشت كه : اى محمّد تو رسول خدائى و سخن تو بر صدق است و جمعى كثير بدان حضرت ايمان آوردند و\r\n\r\n","description":"","footnote":"","page_name":" 524 ","page_number":562},
  {"content":"\r\n\r\nبنى هاشم از پيش روى آن حضرت همىرفتند و از شادى چهره‌ها تابناك داشتند و مردمان همىگفتند : سوگند به خداى و زمزم و مقام كه ما هرگز چنين معجزه‌اى نديده‌ايم .\r\nپس رسول خداى به خانهء خويش بازشد و خديجه آن حضرت را پذيره شد و گفت : يا رسول اللّه ، من معجزهء تو را بر فراز خانهء خويش برفتم و بديدم و از آن عجبتر آن است كه اين جنين كه در شكم دارم با من سخن كرد و گفت : يا امّاه لا تخشى على أبى و معه ربّ المشارق و المغارب پس رسول خداى تبسم فرمود و گفت : خداى عطا نكرده است هيچ پيغمبرى را معجزه جز اينكه مرا بدان مخصوص داشته . در اين وقت ابو طالب عليه السّلام اين شعرها بگفت .\r\n أ لم تر انّ اللّه جلّ جلاله * اتانا ببرهان على يد احمد \r\n و ابدا ظلاها حالكا فعمت به * عيون الورى فى كلّ غور و منجد \r\n و أقبل بدر التّمّ من بعد ظلمة * الى ان على فوق الحطيم بمبعد \r\n و طاف ببيت اللّه سبعا و حجة * و حرّ امام البيت فى خير مسجد \r\n و سار الى أعلى قريش مسلّما * و اكرم فضل الهاشمىّ محمّد \r\n و قد غاب بدر التّمّ فى وسط حبيبه * و فى ذيله اهوى على رغم حسّد \r\n و عاينته فى الافق يركض واضحا * مبينا بتقدير العزيز الممجّد \r\n و عاينته نصفين فى الشّرق واحد * و فى الغرب نصف غير شكّ لملحد \r\nبالجمله ديگر روز رسول خداى صلّى اللّه عليه و آله از خانهء خويش بيرون شده به نزديك حبيب رفت و فرمود : اى حبيب ، بگو : لا إله الّا اللّه و انّى محمّد رسول اللّه عرض كرد كه : من اين سخن نخواهيم گفت ، جز اينكه از بهر من پيمانى كنى ، آن حضرت فرمود و گفت :\r\nهمانا شفاى دختر خويشتن را قصد كرده‌اى كه او را دست و پاى و چشم و گوش نباشد و در هودجش جاى داده‌اى . حبيب گفت : يا رسول اللّه ، كه ترا آگهى بدين داد ؟\r\nزيرا كه من هيچ كس را آگه نكرده‌ام . پيغمبر فرمود : خداى مرا خبر كرده است ، حبيب عرض كرد : آيا خداى تو تواند اين چنين كس را شفا داد . قال : نعم يحيى العظام و هى رميم . گفت : اگر خداى او را شفا دهد ايمان آرم به دو .\r\nپس پيغمبر به فرمان خداى حكم داد تا آن جاريه را حاضر كردند و عباى خويش را كه موى آن از گوسفند فداى اسماعيل عليه السّلام بود بر او افكند . آنگاه به اندازه فهم او با\r\n\r\n","description":"","footnote":"","page_name":" 525 ","page_number":563},
  {"content":"\r\n\r\nاو خطاب كرد و فرمود : ايّها النّطفة المخلوقه من ماء مهين الّتى لا تستمع الكلام و لا تردّ الجواب ارجعى خلقا سويا مثل القمر بهجة و جمالا پس آن دختر تندرست شد و اعضاى نيكو بيافت و به سخن آمد و گفت : أشهد أن لا إله الّا اللّه وحده لا شريك له و أشهد أنّ محمّدا عبده و رسوله و مردمان همه در عجب شدند و حبيب بن مالك ايمان آورد با گروهى از عرب .\r\n\r\n","description":"","footnote":"","page_name":" 526 ","page_number":564},
  {"content":"\r\n\r\n\r\nوفات ابو طالب شش هزار و دويست و سيزده سال بعد از هبوط آدم عليه السّلام بود\r\nچون روزگار ابو طالب عليه السّلام سال از هشتاد ( 80 ) بر افزود رنجور گشت و دانست شدن از اين جهان است ، پس بنى عبد المطّلب را طلب فرمود و گفت :\r\nاى مردمان ، شما را آگهى مىدهم كه اگر محمّد را اطاعت كنيد و اوامر و نواهى او را گردن نهيد شما را در دو جهان رستگارى خواهد بود .\r\nهان اى بنى هاشم ، انتم صفوة اللّه و قلب العرب و أنتم حزب اللّه و زين الحسب ، منكم المقدّم الشّجاع لم تتركوا من المأثر نصيبا الّا احرز تموه و من الشّرف المحلّى الّا ادركتموه فلكم على النّاس الفضل و لكم اليه الوسيلة .\r\nو ديگر اندرز من با شما آن است كه خانهء كعبه را بزرگ داريد ؛ زيرا كه رضاى حق وسعت عيش و كامكارى در آن است و ديگر صله رحم كنيد كه عزّت و عدّت زيادت كند و از بغى حذر كنيد كه بسيار كس پيش از شما بدين هلاك شد و سائل و عائل « 1 » را عطا كنيد كه شرف هر دو جهان در آن است و بر صدق سخن و اداى امانت باشيد تا از تهمت ايمن شويد .\r\nآنگاه گفت :\r\nمحمّد را مطيع و معاون باشيد كه امين قريش و صدّيق عرب است\r\n\r\n\r\n","description":"","footnote":"\r\n( 1 ) . عائل : درويش و فقير\r\n","page_name":" 527 ","page_number":565},
  {"content":"\r\n\r\nو امرى كه آورده بدان گردن نهيد كه سوگند با خداى چنان مىبينم كه اشراف جهان دعوت او را اجابت كرده‌اند ؛ و بزرگان عرب از بندگان او شده و غنى تر كس محتاج او گشته و زمام حلّ و عقد جهان به دست او در آمده و بسى خونها در پاى او ريخته و دوستى او در دلها جاى كرده .\r\nهان اى بنى هاشم ، به دو نزديكى جوئيد و به جان و مال نصرت او كنيد .\r\n\r\n[ آمدن قريش نزد ابو طالب 
  ]\r\nاما كفار قريش چون بدانستند ابو طالب را از آن مرض رهائى نيست با يكديگر شورى افكندند و گفتند : دور نيست كه كار محمّد روز تا روز بالا گيرد و مردمان به دو بگروند ، چندان‌كه نيرو بدست كند و بر ما غلبه جويد ، بهتر آن است كه در اين وقت نزد ابو طالب شده و از او خواستار شويم تا در ميان ما كار به مصالحه كند و پيمانى استوار كنيم كه از اين پس او را با ما و دين ما كارى نباشد و ما نيز زحمت او نكنيم .\r\nپس عتبه و شيبه و ابو جهل و اميّة بن خلف و ابو سفيان بن حرب و جمعى ديگر از بزرگان عرب به نزديك ابو طالب آمدند و گفتند :\r\nما هميشه به كياست تو اقرار داده‌ايم و رياست ترا گردن نهاده‌ايم و با حكومت تو تكبّر و تنمّر نورزيده‌ايم ، اكنون بيم آن داريم كه تو از اين جهان بيرون شوى و در ميان ما و محمّد اين خصمى بپايد ، صواب آن است كه او را طلب كنى و در ميان ما عهدى استوار فرمائى كه از اين پس او را با آئين ما نكوهشى و ما را از دين او پژوهشى نرود .\r\nابو طالب اگر چه دانسته بود سخن ايشان مقبول نيست هم رد مسئول آن جماعت روا نداشت ، لا جرم كس به نزديك رسول خداى فرستاد تا در آمد و فرمود : اشراف قريش را از تو سؤالى است كه اگر اجابت شود با تو از در حفاوت و مهربانى خواهند بود .\r\nرسول خداى فرمود كه : مرا نيز از ايشان مسئلتى است كه كلمه‌اى گويند و بر جمله عرب و عجم فرمانروا باشند .\r\n\r\n","description":"","footnote":"","page_name":" 528 ","page_number":566},
  {"content":"\r\n\r\nابو جهل گفت : آن كلمه كدام است كه بجاى آن پانصد ( 500 ) كلمه گوئيم ؟\r\nرسول خداى فرمود : بگوئيد اشهد ان لا إله الّا اللّه محمّد رسول اللّه .\r\nقوم چون اين سخن بشنيدند ديگرگون شدند و دست بر دست زدند و گفتند : ما خدايان خود را بگذاريم و از هزار به يكى قناعت كنيم ، اين هرگز نشود ، همانا چندان‌كه ما خواهيم با محمّد كار به صلاح كنيم او از در ديگر بيرون شود . اين بگفتند و برخاستند و برفتند .\r\nآنگاه ابو طالب فرمود : اى برادر زاده ، سخن قريش با تو بجاى افتاد و تو نيكو پاسخ كردى .\r\n\r\n[ در كيفيت وفات ابو طالب 
  ]\r\nبالجمله چون مرض بر ابو طالب استيلا جست رسول خداى آگهى يافته به سراى او در آمد و مؤالف و مخالف را در بالين ابو طالب ديد ، فرمود : خلّوا بينى و بين عمّى بعضى از مشركين قريش گفتند ما را نيز مانند تو با او قرابت است ، در اين وقت او را نمىگذاريم . پس رسول خداى به بالين ابو طالب آمد و نشست و فرمود : انّك اعظم النّاس علىّ حقّا و احسنهم عندي يدا و لانت اعظم حقّا من والدى يعنى : به درستى كه حقّ تو بر من بزرگتر است از حقّ همهء مردمان و نعمت حمايت تو نيكوتر از همه كس است بر من و البته حقّ تو بر من از پدر افزون است ، آنگاه كلمهء توحيد بر ابو طالب تلقين فرمود و از براى ابو طالب نيروئى نبود جز اينكه لبهاى خود را جنبش مىداد .\r\nعباس گوش فرا پيش برد و سر برداشت و گفت : و اللّه ابو طالب به تكرار و تذكار كلمهء توحيد مشغول است . و از آن پس ابو طالب دم در بست و اين واقعه در بيست و ششم ماه رجب بود و رسول خداى بگريست و على عليه السّلام را فرمود كه روى پدر را بپوش كه خداى جامه مغفرت بر او پوشانيد .\r\nو آنگاه كه جسد مطهّر ابو طالب را حمل همىدادند ، رسول خداى از پيش روى جنازهء او مىرفت و مىگفت : اى عمّ صلهء رحم كردى و در كار من هيچ فرو نگذاشتى خداى ترا جزاى نيك دهد . و چون ابو طالب را به خاك سپرد و باز خانه شد و روزى\r\n\r\n","description":"","footnote":"","page_name":" 529 ","page_number":567},
  {"content":"\r\n\r\nچند از غايت حزن از خانه بدر نمىشد .\r\n\r\n[ اسلام ابو طالب 
  ]\r\nهمانا بعضى از علماى عامه در اسلام ابو طالب شك كرده‌اند با آنچه در اين كتاب مبارك از خبر گذشتگان و اعلام عبد المطّلب با ابو طالب جلالت پيغمبر را و آنچه خود معاينه كرد در اسلام او جاى شك نماند ؛ و هم از علماى عامه بسيارند كه روايت ايشان نيز دلالت بر اسلام ابو طالب كند چنان كه از صناديد علماى عامه رسيده است كه چون على عليه السّلام خبر فوت پدر را با پيغمبر آورد فرمود : برو او را ستر كن و با كس مگوى . على چنان كرد و بازآمد . ديگر باره پيغمبر فرمود : بشتاب و او را غسل بده و با كس مگوى . على عليه السّلام برفت و پدر را غسل داده بازآمد ، پس رسول خداى على را دعاى خير بگفت .\r\nديگر حميرى در جمع بين الصحيحين آورده كه در مكّه معظّمه خشك‌سالى پيش آمد و پيغمبر خداى را بخواند تا بارانى به شدت بباريد و ابو طالب شعرى چند بگفت كه : محمّد آبروى مردمان و بهار يتيمان و پناه بيوه‌زنان است به جان خود سوگند ياد مىكنم كه رنج بردم به دوستى محمّد و خود را فداى او نمودم ، محمّد مقرب پروردگار است و خدايش در دين حقّ مددكار باشد . آيا مردمان ندانند كه پسر ما دروغ‌گو نيست و سفيد روى است كه ابر طلب آبروى او كند . بنى هاشم از او به نعمت و دشمنان به هلاكت خواهند بود .\r\nو ديگر از يحيى بن ثعلب رسيده و از وى عمرو بن عبد الواحد لغوى روايت كرده كه : روزى رسول خداى عشيرت خويش را به اسلام دعوت مىفرمود : ابو لهب آغاز سفاهت نهاد و سخنان آن حضرت را وقعى نمىگذاشت ، ابو طالب او را گفت :\r\nخاموش باش و دم فرو بند ، ترا چيست كه با محمّد بدين گونه سخن كنى ؟ پس روى با رسول خداى كرد و گفت : برخيز اى سيّد من ، و سخن كن بدانچه خواهى و ابلاغ كن پيغام خداى را به درستى كه تو در قول خويش صادق و مصدّقى و در اخبار تو كذب و خلاف نباشد .\r\nو هم ثعلبى در تفسير خود از ابن عبّاس روايت كرده است كه : آنگاه كه قريش عمّاره را به نزد ابو طالب آوردند كه او را بسپارند و رسول خداى را بگيرند و مقتول\r\n\r\n","description":"","footnote":"","page_name":" 530 ","page_number":568},
  {"content":"\r\n\r\nسازند - چنان كه تفصيل آن از اين پيش مرقوم شد - ابو طالب چون ايشان را براند به نزديك پيغمبر آمد و شعرى چند بدين مضمون بگفت كه :\r\nسوگند با خداى كه تا من زنده‌ام ترا بد نرسد ، پس بلند آوازه كن رسالت خود را و چشمها را به نبوّت خويش روشن فرماى كه دشمنان را پراكنده خواهى ساخت و من دعوت ترا قبول كرده‌ام تو ناصح و رهنماى منى و دينى آوردى كه دانستم حق است و بهترين دين‌هاست .\r\nو هم ثعلبى گويد : به اتفاق مورّخين و مفسّرين اين ابيات از ابو طالب است و همچنين عبد اللّه بن عباس و قاسم بن محفره انصارى و عطاء بن دينار و جمعى كثير ، اين ابيات و شعرهاى ديگر را كه بعضى در اين كتاب مرقوم افتاد از ابو طالب دانند چنان كه بيشتر را ابن اسحاق نقل كرده .\r\nو ديگر ابراهيم دينورى حنبلى در كتاب نهايت الطّلب و غايت السّؤال كه از مصنّفات اوست مرقوم داشته كه : رسول خداى با عباس گفت كه : خداى مرا امر به اظهار دعوت فرموده .\r\nعباس عرض كرد كه : قريش مردى سخت پيشانى باشند و از كمال حقد و حسد در قلع و قمع تو خوددارى نكنند . اين سخن را بايد با ابو طالب در ميان نهاد . پس به نزديك ابو طالب شده اين قصّه بازگفتند . ابو طالب فرمود :\r\nاى برادرزادهء من ، اظهار دعوت خويش كن كه مكانت و منزلت تو از پدران نامدار افزون است و ترا نظير و انبازى نباشد ، سوگند با خداى كه هر كس با تو تيززبانى كند ، به دو خواهد رسيد شمشيرهاى تيز آبدار ، سوگند با خداى كه پادشاهان عرب را ذليل كنى چنان كه خداوندان گوسفندان را ، همانا پدرم خوانندهء كتابها بود و مىفرمود : از صلب من پيغمبرى باديد آيد و اگر ادراك زمان او مىكردم به دو ايمان مىآوردم ، پس هر كه از من متولد شود و زمان او را دريابد با او ايمان آورد .\r\nو هم ثعلبى و حنبل و واقدى و جز ايشان روايت كرده‌اند كه روزى ابو طالب رسول خداى را نيافت و گمان كرد كه قريش قصد او كرده‌اند ، پس حكم داد تا بنى هاشم هر يك حربه‌اى در زير جامه بربستند و هر يك در پهلوى يك تن از اكابر قريش جاى كردند و علامتى نهاد كه چون فرمان دهم هر كس هم زانوى خويش را\r\n\r\n","description":"","footnote":"","page_name":" 531 ","page_number":569},
  {"content":"\r\n\r\nمقتول سازد . در اين هنگام رسول خداى حاضر شد و ابو طالب دست او را بگرفت و آن حديث را بازگفت و بنى هاشم حربه‌ها بنمودند و مشركين قريش را دهشتى عظيم در دلها جاى كرد .\r\nابو طالب شعرى چند بدين مضمون گفت :\r\nهمانا بيم دهم قريش را كه از هر غرور و حيلت فرود شوند ، و كشيدن شمشير از بهر حفظ و حراست محمّد است ، و من قطع رحم نكنم و در نظم كار محمد سخت بكوشم تا دين او به رضاى او جارى شود ، همانا از محمّد پرسش كردم كه به چه مبعوث شدى ؟ گفت : به پيوستن ارحام . و مىگويد : به من ايمان آوريد تا در عذاب نشويد سوگند با خداى كه پسر برادرم راست‌گوست و هرگز دروغ نگفته است .\r\nو همچنان حنبلى گويد كه : رسول خداى از پى جنازهء ابو طالب مىرفت و مىگفت : اى عمّ ، پاداش دهد خداى ترا به خير و خوبى . و هم او گويد كه ابن حارث پرسش كرد كه : يا رسول اللّه ، از بهر ابو طالب چه اميد دارى ؟ فرمود : هر چه از پروردگار خود براى خود اميد دارم .\r\nو ديگر ابو هلال عسكرى در كتاب اوايل آورده كه : اول نماز كه رسول خداى به جماعت گذاشت ، ابو طالب بر او گذشت و ديد كه آن حضرت با على عليه السّلام نماز مىگزارد ، با فرزند خويش جعفر طيّار فرمود : برو و با پسر عمّت نماز بگزار . و چون جعفر شروع در نماز كرد ، ابو طالب بدين مضمون شعرى گفت كه :\r\nاى على و جعفر ، پسر عمّ خود را يارى كنيد و اطاعت و پيروى او را واجب شماريد كه او پيغمبر شماست .\r\nمع القصه اين جمله روايت از علماى عامه بود و با اين همه انكار اسلام ابو طالب روا نيست ، معلوم باد كه نگارندهء اين كتاب مبارك را قانون نباشد كه نام راويان و نقله اخبار و اختلاف گفتار ايشان را باز نمايد ، بلكه مختار خويش را بنگارد و اگر نه كار به اطناب رود و خاطر خواننده ملول گردد ، اما در اسلام ابو طالب چون در ميان امت پيغمبر صلّى اللّه عليه و آله خلافى بزرگ باشد كاتب حروف را از ذكر نامى چند معذور بايد داشت .\r\n\r\n","description":"","footnote":"","page_name":" 532 ","page_number":570},
  {"content":"\r\n\r\n\r\nوفات خديجه كبرى شش هزار و دويست و سيزده سال بعد از هبوط آدم عليه السّلام بود\r\nخديجه كبرى رضى اللّه عنه سه روز بعد از وفات ابو طالب عليه السّلام وداع جهان گفت و به روايتى سى و پنج ( 35 ) روز و به روايتى يك سال بعد از فوت ابو طالب وفات يافت .\r\nبالجمله چون خديجه عليها السلام مريض گشت ، پيغمبر صلّى اللّه عليه و آله فرمود : اى خديجه ، خداى ترا با مريم دختر عمران و خواهر او آسيه برابرى داده است . و چون خديجه وداع جهان گفت : رسول خداى او را به دست خويش در حجون مكّه دفن كرد و هنوز نماز بر مردگان واجب نبود . و چون پيغمبر صلّى اللّه عليه و آله به خانه بازآمد ، فاطمه عليها السّلام كه در اين وقت پنج‌ساله بود به گرد رسول خداى مىگشت و مىگفت :\r\nمادر من به كجا شد ؟ و آن حضرت سخن نكرد تا جبرئيل فرود شد و گفت : خداى مىفرمايد : سلام مرا به فاطمه برسان و بگو مادر تو در خانه‌اى است از زنى كه كعب آنها از زر خالص است و به جاى عمودها ياقوت سرخ است و خانهء او در ميانه خانهء آسيه و مريم دختران عمران است .\r\nچون پيغمبر پيغام خداى را با فاطمه بگذاشت ، عرض كرد : انّ اللّه هو السّلام و منه السّلام و اليه يعود السّلام . وقتى فرزند رسول خداى قاسم و به روايتى ديگر طاهر به حظيره قدس خراميد پيغمبر به خانه آمد و خديجه را گريان ديد و گفت : اين گريه از بهر چيست ؟ عرض كرد كه : پستانم شير آورد و ياد فرزند كردم و گريستم . پيغمبر فرمود : گريه مكن آيا راضى نيستى كه چون به در بهشت رسى او ايستاده باشد و دست ترا بگيرد و در نيكوترين مكان جاى دهد .\r\n\r\n","description":"","footnote":"","page_name":" 533 ","page_number":571},
  {"content":"\r\n\r\nخديجه عرض كرد : آيا اين پاداش خاص از بهر من است يا از براى هر فرزند مرده‌اى ؟ پيغمبر فرمود : خداى كريم تر است از آنكه بنده بستاند ميوهء دل او را و او صبر كند و شكر خداى بگزارد و خدايش عذاب كند .\r\nبالجمله خديجه شصت و پنج سال داشت كه از جهان برفت و رسول خداى بعد از وفات ابو طالب و خديجه چندان غمناك بود كه از خانه كمتر بيرون شد ، و از اين روى آن سال را « عام الحزن » نام نهاد .\r\n\r\n[ حمايت ابو لهب از پيامبر خداى 
  ]\r\nاما بعد از وفات ابو طالب مشركين عرب بر خصمى آن حضرت بيفزودند و زحمت او را پيشنهاد خاطر كردند ، چنان كه يكى از سفهاى قوم به اغواى آن جماعت روزى مشتى خاك بر سر رسول خداى بريخت و آن حضرت جز صبر چاره ندانست . ابو لهب را كردار آن ديوانه به غضب آورد و نزديك پيغمبر آمده عرض كرد كه : در ابلاغ رسالت خويش استوار باش ، چنان كه در زندگانى ابو طالب بودى ؛ زيرا كه تا من زنده‌ام به لات و عزّى كه نگذارم از اعدا زيان بينى . و از آن پس يك تن از سفهاى قريش كه با آن حضرت سخن به ناسزا كرد ابو لهب بشد و او از رنجه ساخت .\r\nپس در ميان مشركين سمر شد « 1 » كه ابو لهب با رسول خداى ايمان آورده ، لا جرم قريش با او گفتند : همانا تو بدين محمّد در رفتى . گفت هرگز دين او را نپذيرم . اما از رعايت صلهء رحم دست بازندارم . و يك چند مدت رسول خداى به پشتوانى ابو لهب مردمان را به خداى دعوت مىنمود و چون اصرار مشركين در اضرار آن حضرت به كمال شد از مكه هجرت گزيد - چنان كه ان شاء اللّه مذكور خواهد شد - .\r\n\r\n\r\n","description":"","footnote":"\r\n( 1 ) . سمر : مشهور\r\n","page_name":" 534 ","page_number":572},
  {"content":"\r\n\r\n\r\nسفر پيغمبر به طايف شش هزار و دويست و چهارده سال بعد از هبوط آدم عليه السّلام بود\r\nرسول خداى صلّى اللّه عليه و آله از بهر دعوت مردمان از مكّه بيرون شد و نخست به ميان قبيلهء بكرين وائل سفر كرد و آن جماعت را به خداى همىخواندن گرفت و هيچ كس آن حضرت را اجابت نفرمود و كسش جاى نداد ، لا جرم از ميان ايشان بيرون شده به اراضى قوم قحطان فرود شد ، ايشان نخست رسول خداى را جاى دادند ؛ و هم در آخر پشيمان شده سر از اسلام برتافتند ، ناچار آن حضرت هم از آنجا سفر كرده به اتفاق زيد بن حارثه كه ملازم خدمت بود به طايف آمد تا قبيلهء بنى ثقيف را به خداى دعوت فرمايد .\r\nو فرمانگذار آن قبيله سه تن برادر بودند ، پسران عمرو بن عمير : يكى عبد ياليل ؛ و آن ديگر مسعود ؛ و سيم را نام حبيب بود . و رسول خداى هر سه تن را به اسلام خواند و طلب نصرت فرمود ، و هر سه تن با آن حضرت سخن به سخره كردند و سر برتافتند . يكى گفت : مگر خداى جز تو كس نيافت كه به سوى خلق رسول كند ؟ ! و آن ديگر گفت : من جامهء كعبه را به روايتى در كعبه را دزديده باشم اگر تو پيغمبر باشى . و آن سيم گفت كه : من با تو سخن نكنم چه اگر پيغمبر باشى از آن بزرگترى كه با من سخن كنى و اگر پيغمبر نيستى مرا چه بايد كه با تو سخن كرد ؟\r\nبالجمله يك يك مردم بنى ثقيف را آن حضرت به خدا دعوت كرد و هيچ كس اجابت ننمود . چون رسول خداى چنان ديد نخواست كه اين خبر در مكّه پراكنده شود و مردمان بر عصيان و طغيان دلير شوند ، لا جرم با آن جماعت فرمود : اكنون كه سر به اسلام در نياورديد از پراكندن اين خبر بپرهيزيد و سبب گمراهى ديگر مردم\r\n\r\n","description":"","footnote":"","page_name":" 535 ","page_number":573},
  {"content":"\r\n\r\nنشويد .\r\nهم اين سخن در گوش آن قوم اثرى نداشت و سفهاى خويش را بر انگيختند تا آن حضرت را رنجه كنند و ايشان همى فرياد كردند كه : اى ساحر كذّاب ، از بهر آن بدين جا شدى كه ساده‌دلان ما را بفريبى و در ميان ما فتنه‌انگيزى ، و از هر سوى سنگ بدان حضرت پرانيدند چندان‌كه پاهاى مباركش مجروح گشت و خون بدويد و زيد بن حارثه خويشتن را سپر حادثه مىنمود و هم سنگى بر سر او آمد و بشكست . پس رسول خداى از آنجا بيرون شده آهنگ مكّه فرمود و توقف آن حضرت در طايف ده ( 10 ) روز و به روايتى پنجاه ( 50 ) روز بود .\r\nبالجمله از طايف بيرون شده در سر راه به باغى رسيد و بدانجا در آمده در سايهء درخت رز بنشست و خداوند « 1 » اين باغ عتبه و شيبه پسران ربيعه بودند . بالجمله آن حضرت چون خاطرى رنجيده و دلى اندوهناك داشت دستها بر افراشت و گفت :\r\nاللّهم انّى اشكو اليك ضعف قوّتى و قلّة حيلتى و هوانى على النّاس ، يا أرحم الرّاحمين ، انت ربّ المستضعفين و انت ربّى الى من تكلنى الى بعيد يتجهّمنى ام الى عدوّ ملّكته امرى ؟ ان لم يكن بك علىّ غضب فلا ابالى و لكنّ عافيتك هى اوسع لى اعوذ بنور وجهك الّذى اشرقت له الظّلمات و صلح عليه امر الدّنيا و الآخرة من ان تنزل بى غضبك او يحلّ علىّ سخطك لك العتبى حتّى ترضى و لا حول و لا قوّة الّا بك\r\nو اين كلمات در وقت شدايد از براى مردمان دعائى بزرگ شد و معنى آن چنين باشد . مىفرمايد :\r\nالهى شكايت و ناله مىكنم از ضعف قوّت و قلّت صبر و حيلت خود و ذلّت و خوارى خود را در ساخت عزّت و بارگاه عظمت تو باز مىنمايم كه ارحم الرّاحمين و مددكار هر ضعيف و مسكينى ، پروردگار من توئى ، مرا به كه مىگذارى ؟ به دوستى كه چون مرا بيند روى خود ترش كند يا به دشمنى كه او را بر من نيرو داده‌اى ، اگر بلاى تو از غضب نيست از آن باك ندارم ؛ ليكن عاقبت تو واسع تر است ،\r\n\r\n\r\n","description":"","footnote":"\r\n( 1 ) . صاحب\r\n","page_name":" 536 ","page_number":574},
  {"content":"\r\n\r\nپناه مىگيرم به نور رحمت تو ، آن نور كه روشن كنندهء تاريكىهاست و به اصلاح‌آورندهء كار دنيا و آخرت است از آنكه سخط و غضب تو بر من نازل شود ، ترا مىرسد عتاب تا زمانى كه راضى شوى و لا حول و لا قوّة الّا بك .\r\nچون پيغمبر صلى اللّه عليه و آله اين كلمات بگفت از قضا عتبه و شيبه در آن باغ به افرازى بودند كه آن حضرت را مىنگريستند و آنچه مردم بنى ثقيف كردند هم دانسته بودند . پس ايشان را از در قرابت رقّت آمد و غلام شيبه را كه عدّاس نام داشت و بر كيش نصارى مىزيست طبقى انگور بدادند كه نزد رسول خداى هديه كند .\r\nچون عدّاس آن انگور بياورد و پيش گذاشت ، آن حضرت دست فرابرد و گفت :\r\nبسم اللّه الرحمن الرحيم و از انگور خوردن گرفت . عدّاس در روى مبارك پيغمبر نگريست و گفت : سوگند با خداى كه در اين اراضى اين كلمه از كس نشنيده‌ام .\r\nرسول خداى فرمود : چه كسى و از كجائى و بر چه آئينى ؟ عدّاس عرض كرد : غلامى از مردم نينوا و كيش نصارى دارم . پيغمبر صلى اللّه عليه و آله فرمود : از قريهء آن مرد صالح يونس بن متى . عدّاس گفت : تو يونس را چه مىدانى ؟ آن حضرت فرمود : او پيغمبر و برادر من است و من نيز پيغمبر خدايم .\r\n[ عدّاس 
  ] گفت : نام تو چيست ؟ فرمود : نام من محمّد است . عدّاس گفت : ديرى است كه صفت ترا از انجيل و تورية خوانده‌ام و دانسته‌ام كه خداى ترا به مكّه فرستد و مردمان اطاعت تو نكنند و تو از آن شهر بيرون شوى و عاقبت خداى ترا نصرت كند و بر مكّه چيرگى دهد و دين تو جهان را فروگيرد ، اكنون مرا بدين خويش هدايت كن كه روزگارى است انتظار تو مىبرم .\r\nپس رسول خداى او را كلمهء توحيد آموخت و عدّاس دست و پاى آن حضرت را همى بوسه زد . عتبه با شيبه گفت : محمّد غلام تو را از راه بدر كرد . و چون عدّاس بازشد با او گفتند : ترا چه افتاد كه دست و پاى محمّد را بوسه زدى ؟ گفت : مرا از چيزى خبر داد كه جز پيغمبران ندانند . گفتند : و يحك ترا بفريفت و از دين خويش بيگانه ساخت ، عدّاس گفت : بدين گونه سخن مكنيد كه در روى زمين نيكوتر از او مرد نيست .\r\n\r\n","description":"","footnote":"","page_name":" 537 ","page_number":575},
  {"content":"\r\n\r\n\r\n[ اسلام آوردن جمعى كثير از جنّيان 
  ]\r\nبالجمله رسول خداى بعد از آن از آنجا بيرون شده به جائى كه آن را بطن نخله گفتند ، در آمد و از آنجا تا مكّه يك شبه راه بود و در آنجا ببود تا شب در آمد ، پس از بهر نماز بايستاد ، در اين وقت هفت ( 7 ) تن و به روايتى نه ( 9 ) تن از جنّ اراضى نصيبين يا نينوا بدانجا عبور كردند و كلمات قرآن را كه آن حضرت در نماز قرائت مىكرد اصغا نمودند ، و چنان در شنيدن كلمات حريص بودند كه بر زبر يكديگر سوار مىشدند .\r\nو چون رسول خداى نماز خويشتن به پاى برد ايشان خود را ظاهر كردند و ايمان آوردند . آنگاه رسول خداى به ايشان فرمود كه : اكنون به ميان جماعت خويش شويد و هر كس را به اسلام دعوت كنيد و از آتش دوزخ بيم دهيد .\r\nو از اينجاست كه خداى فرمايد :  وَ إِذْ صَرَفْنا إِلَيْكَ نَفَراً مِنَ الْجِنِّ يَسْتَمِعُونَ الْقُرْآنَ فَلَمَّا حَضَرُوهُ قالُوا أَنْصِتُوا فَلَمَّا قُضِيَ وَلَّوْا إِلى قَوْمِهِمْ مُنْذِرِينَ  . « 1 » يعنى : ياد كن كه ميل دارم گروهى از جن تا گوش مىداشتند قرآن را پس آن هنگام كه حاضر شدند ، بعضى مر بعضى را گفتند كه : از در ادب خاموش باشيد . و چون قرائت به انجام رفت ايمان آوردند و به سوى قوم خويش بازگشتند و ايشان را از دوزخ بيم دادند و به سوى خدا دعوت نمودند .  قالُوا يا قَوْمَنا إِنَّا سَمِعْنا كِتاباً أُنْزِلَ مِنْ بَعْدِ مُوسى مُصَدِّقاً لِما بَيْنَ يَدَيْهِ يَهْدِي إِلَى الْحَقِّ وَ إِلى طَرِيقٍ مُسْتَقِيمٍ  . « 2 » گفتند : اى جماعت ما ، به درستى كه ما شنيديم كتابى را كه خداى فرو فرستاده پس از كتاب موسى كه تصديق‌كننده است آن كتب را كه پيش آن بوده راه مىنمايد ، آن كتاب به سوى حقّ آنچه را راست و درست است .\r\nپس گروهى از جماعت جنّ ايمان آوردند و جمعى خواستند كه خود آن حضرت را ديدار كنند و در حجون مكّه آمده منزل كردند . جبرئيل عليه السّلام آن حضرت را آگهى داد و به روايتى درختى در مكّه به نزديك پيغمبر شد و عرض كرد : گروهى از\r\n\r\n\r\n","description":"","footnote":"\r\n( 1 ) . الاحقاف ، آيه 29 ، 30 : در آن هنگام تنى چند از جنّيان را نزد تو روانه كرديم كه قرآن بشنوند . چون نزد او رسيدند گفتند : خاموش باشيد و چون به پايان رسيد همچون هشداردهندگانى به سوى قومشان بازگشتند\r\n( 2 ) و گفتند : اى مردم ، ما شنيديم كتابى بعد از موسى نازل شده است كه كتابهاى پيشين را تصديق مىكند و هدايت كنندهء به سوى حقّ و راه راست است .\r\n","page_name":" 538 ","page_number":576},
  {"content":"\r\n\r\nجن در حجون جاى كرده‌اند و ادراك خدمت تو خواهند كرد . رسول خداى با اصحاب خويش فرمود : من امشب بايد به نزديك جماعت جن شوم كيست كه با من رفيق راه باشد ؟ عبد اللّه بن مسعود عرض كرد كه : يا رسول اللّه من حاضرم .\r\nپس آن حضرت ، عبد اللّه را برداشته به حجون مكه در آمد و با انگشت مبارك گرد عبد اللّه را دايرهء كرد و فرمود از اين خط بيرون مشو مبادا آسيبى بينى و خود بر فراز پشته‌اى شده از بهر نماز بايستاد و سورهء كريمه طه را خواندن گرفت .\r\nدر اين وقت دوازده هزار ( 12000 ) جنّ و به روايتى ششصد هزار ( 600000 ) و هم گفته‌اند چهل ( 40 ) رايت افراشته بود و در زير هر رايت جمعى كثير از جماعت جن با خدمت پيغمبر آمدند و بعد از نماز آن حضرت ايمان آوردند . و به روايتى گروهى گفتند من انت ؟ آن حضرت فرمود انا نبىّ اللّه . گفتند : گواه تو چيست ؟ فرمود ، اين درخت مرا گواه بس است . و آن درختى را كه بنمود حكم داد تا برفتن آمد و شاخه‌هاى خود را بر زمين همىكشيد و بر سنگها همى بازخورد تا نزديك شده در برابر آن حضرت بايستاد .\r\nرسول خداى فرمود : هان اى درخت ، تو بر چه گواهى توانى داد ؟ به زبان فصيح گفت : گواهى مىدهم كه تو رسول بر حقى و از حق به رسالت بعثت يافتى ، پس بفرمود درخت را تا به جاى خود بازشد و جماعت جن مسلمانى گرفتند و پيغمبر دوازده ( 12 ) تن از ايشان را شريعت بياموخت تا مر ديگران را تعليم كنند و آنگاه پراكنده شدند .\r\nو بامداد رسول خداى از عبد اللّه پرسش نمود كه چه ديدى ؟ عرض كرد كه شبحى چند را بر مثال كركسان ديدم كه نزد همىشدند و بانگهاى عظيم شنيدم كه بر تو بترسيدم و سوار ديدم كه ميان من و تو در آمدند چنان كه آواز ترا نشنيدم ، و از آن پس چون پاره‌هاى ابر پراكنده شدند و مردان سياه ديدم كه جامه‌هاى سفيد بر خود راست كرده بودند .\r\nپيغمبر فرمود : ايشان جن نصيبين بودند و از من زاد خواستند از براى خود و مركبان خود و من از بهر ايشان استخوان و سرگين مقرّر كردم ، و از اينجاست حديث لا تستنجوا بعظم و لا روث فانّهما زاد اخوانكم من الجنّ .\r\nگفته‌اند شب چهارشنبه بود كه جبرئيل عليه السّلام در بطن نخله آن حضرت را از رسيدن\r\n\r\n","description":"","footnote":"","page_name":" 539 ","page_number":577},
  {"content":"\r\n\r\nافواج جن آگهى داد . در خبر است كه جماعت جن بهشت خداى را نبينند اما مسلمين ، ايشان را به اتفاق فاسقين شيعه در حظيره جاى دهند كه ميان بهشت و دوزخ باشد ، اكنون بر سر داستان رويم .\r\n\r\n[ مراجعت رسول خداى صلى اللّه عليه و آله از طائف 
  ]\r\nچون رسول خداى از طايف مراجعت فرمود : گروهى از مسلمانان آن حضرت را پذيره شدند و گفتند : يا رسول اللّه ، مردم قريش از كردار اهل طايف آگهى يافته‌اند و سفهاى خود را گماشته‌اند كه بر قانون ايشان با تو زيستن كنند ، بدين گونه به مكّه نتوان در آمد . پس آن حضرت به كوه حرا بر آمد و كس نزد اخنس بن شرّيق فرستاد كه مرا در جوار خويش بدار تا در مكّه درآيم . اخنس ملتمس آن حضرت را رد كرد ؛ پس كس نزد سهل بن عمرو گسيل فرمود وى نيز آن حضرت را جوار نداد . آنگاه مطعم بن عدىّ را از انديشهء خويش ابلاغ فرمود . و مطعم در پاسخ گفت كه : بگوى تا در آيد كه من او را در جوار دارم .\r\nو روز ديگر مطعم سلاح جنگ در بر كرد و مردم خويش را با آلات حرب برداشته به مسجد الحرام در آمد ، چون اين خبر به ابو جهل برسيد بشتاب تمام به مسجد آمد و با مطعم گفت : تو محمّد را پناه داده‌اى يا كيش او گرفتى ؟ مطعم گفت :\r\nمن او را پناه داده‌ام ، ابو جهل گفت : هر كرا تو امان دادى ما نيز امان داده‌ايم .\r\nمع القصه رسول خداى به مكه در آمده استلام حجر فرمود و طواف كرد و دو ركعت نماز بگزاشت و مطعم بر راحلهء خود سوار شده و ندا در مىداد كه اى قريش من امان دادم محمّد را كس هجاى او نكند و زيان او نخواهد .\r\nپس آن حضرت به خانه خويش آمد و مطعم با مردم خويش در حفظ و حراست آن حضرت قيام مىنمود . و روز ديگر رسول خداى مطعم را فرمود عهد خويشتن را برگير كه نمىخواهم يك شب افزون در پناه مشركى بوده باشم . و مطعم عهد خويش را برگرفت .\r\n\r\n","description":"","footnote":"","page_name":" 540 ","page_number":578},
  {"content":"\r\n\r\n\r\nتزويج رسول خداى ، عايشه و سوده را شش هزار و دويست و چهارده سال بعد از هبوط آدم عليه السّلام بود\r\nچندان‌كه خديجه عليها السلام زندگانى داشت ، رسول خداى صلى اللّه عليه و آله هيچ زن جز او در حبالهء نكاح نداشت و آنگاه كه خديجه وداع جهان گفت ، خوله بنت حكيم كه زن عثمان بن مظعون بود به نزد رسول خداى آمد و عرض كرد : چرا هيچ زن نكنى ؟\r\nفرمود : كرا زن كنم ! گفت : اگر دوشيزه خواهى ، عايشه دختر ابو بكر نيكوست و اگر ثيّب « 1 » بايد سوده بنت زمعه كه هم ايمان با تو دارد حاضر است . رسول خداى فرمود : تو اين هر دو را از بهر من خواستارى كن ، خوله نخستين به خانهء ابو بكر آمد و از قبل رسول خداى سخن عايشه را با او بگذاشت ، ابو بكر به خاطر آورد كه مرا با پيغمبر عقد أخوّت رفته آيا دختر برادر را توان به زن گرفتن ؟ خوله بازآمد و اين خبر به پيغمبر آورد ، آن حضرت فرمود : ابو بكر با من برادر دينى است نه برادر نسبى و رضاعى كه دختر او را نتوانم زن كرد .\r\nپس برفت و ابو بكر را آگهى داد و او رسول خداى را به خانهء خويش دعوت كرد ، پس پيغمبر صلى اللّه عليه و آله بدانجا شد و عايشه را مخطوبه ساخت و آن هنگام عايشه ( 6 ) شش‌ساله بود و زفاف او در سال اول هجرت افتاد - چندان‌كه ان شاء اللّه در جاى خود مذكور خواهد شد - .\r\nبالجمله از پس آن خوله به خانه سوده رفت و او را از پدر او زمعه خواستارى نمود و او شاد شد و گفت : محمّد صلى اللّه عليه و آله همسرى بزرگ و گرامى است . پس رسول خداى صلى اللّه عليه و آله به خانهء او رفت و سوده را به چهار صد ( 400 ) درهم كابين « 2 » بست و با او زفاف كرد و سوده اول زنى بود كه رسول خداى بعد از خديجه عليها السلام با او زفاف فرمود و ديگر قصه‌هاى سوده و عايشه از اين پس مرقوم خواهد شد ان شاء اللّه .\r\n\r\n\r\n","description":"","footnote":"\r\n( 1 ) . ثيب : زن بيوه را گويند .\r\n( 2 ) . كابين : عقد\r\n","page_name":" 541 ","page_number":579},
  {"content":"\r\n\r\n\r\nابتداى اسلام انصار شش هزار و دويست و چهارده سال بعد از هبوط آدم عليه السّلام بود\r\nهر سال كه هنگام حج گزاشتن برسيدى و قبايل عرب از هر جاى گرد آمدندى و سفر مكه كردندى ، رسول خدا صلى اللّه عليه و آله به نزديك مردمان همىرفت و مردمان را به يگانگى خداى و نبوّت خويش دعوت فرمود ، و همىگفت : اى مردمان ، اگر توانيد مرا به ميان خويش برده حراست كنيد و از قتل و زيان محفوظ بداريد تا آسوده‌خاطر عبادت خداى كنم و رسالت خويش را بگزارم . مردمان اطاعت آن حضرت نكردندى و اگر كس ايمان آوردى ، هم آن نيرو نداشت كه تواند با قريش و ديگر قبايل ستيزه كرد .\r\nو آن حضرت چون از قريش خاطرى رنجيده داشت و بعد از ابو طالب زيستن در مكّه صعب مىنمود عزيمت هجرت داشت و از هر قبيله طلب نصرت مىفرمود ، و بر مردم قبيلهء بنى كنده و بنى كلب و بنى حنيفه خويشتن را بازنمود و از ايشان طلب نصرت كرد و كسشس اجابت نفرمود ، زيرا كه كفار قريش هر سال در موسم حج كس به منى بازمىداشتند تا چون قبايل عرب در مىآيد ايشان را اعلام مىدادند كه در ميان ما مردى ديوانه است كه محمّد نام دارد و دينى اختراع نموده ، پاس خويش بداريد كه فريب او نخوريد و به دين او در نشويد .\r\nيكى از مردمان كنده گفته است كه : هنگام كودكى با پدر به مكه شدم و چون در منى فرود آمديم مردى ديدم با گيسوئى دراز و روئى دل آويز و زبانى فصيح كه مردمان را به شريعت خويش همى دعوت كرد و از بت پرستيدن باز همىداشت . و از دنبال او مردى ديدم كه مويها سرخ و چشم احول و موى زنخى دراز داشت و\r\n\r\n","description":"","footnote":"","page_name":" 542 ","page_number":580},
  {"content":"\r\n\r\nديدار او سخت مكروه مىنمود ، او همىگفت : اى مردمان ، شيفتهء اين مرد نشويد و از دين خود دست بازنداريد كه او دروغگوى و ديوانه است . پس از پدر پرسش كردم كه ايشان چه كسند ؟ گفت : اين مرد پيغمبر قريش محمّد بن عبد اللّه بن عبد المطّلب است و آن ديگر عمّ او ابو لهب است .\r\nمع القصه رسول خداى كار بدين گونه داشت تا سالى هم در موسم حج در عقبه ايستاده بود كه موضعى است در جبل منى ناگاه شش تن از مردم مدينه كه نام بدين گونه داشتند : اول : اسعد بن زراره ؛ دوم : عبادة بن الصّامت ؛ سيم : رافع بن مالك ؛ چهارم : قطبة بن عامر ؛ پنجم : عقبه بن عامر ؛ ششم : جابر بن عبد اللّه و ايشان روى شناخته بودند « 1 » از مردم قبيلهء خزرج نه از مهتران بزرگ ؛ و نه از مردم گمنام .\r\nبالجمله ايشان در عقبه به نزديك رسول خداى عبور كردند ، آن حضرت فرمود :\r\nتواند شد كه لختى نزد من جاى كنيد كه مرا با شما سخنى است ؟ ايشان پذيرفتار حكم شده نزد آن حضرت نشيمن فرمودند . پس رسول خداى گفت : اى مردمان مدينه ، بدانيد كه من رسول خدايم و شما را به يگانگى خداى و نبوّت خويش دعوت مىكنيم و اينك قرآن معجزهء من است و لختى از قرآن بر ايشان بخواند .\r\nآن جماعت چون اصغاى آن كلمات كردند دانستند كه اين سخن جز از خداى نباشد و بدان حضرت ايمان آوردند و كلمهء توحيد بر زبان راندند و گفتند : ديرى است كه ما خبر ترا از مردم يهود كه در مدينه سكون دارند شنيده‌ايم چه جماعتى از آل اسرائيل در فتنهء بختنصر چنان كه مرقوم شد از بيت المقدّس گريخته در مدينه\r\n\r\n\r\n","description":"","footnote":"\r\n( 1 ) . اين اسامى در منابع مختلف هم از نظر تعداد و هم از نظر افراد با هم متفاوت است ؛ در سيرت رسول اللّه اسامى ايشان شش ( 6 ) تن به قرار ذيل آمده است : 1 . اسعد بن زراره ، 2 .\r\nعوف بن حارث بن رفاعه ، 3 . رافع به مالك بن عجلان ، 4 . قطبة بن عامر بن حديده ، 5 . عقبه بن عامر ، 6 . جابر بن عبد اللّه ( ج 1 / 429 ) اما ابن اثير تعداد ايشان را هفت ( 7 ) آورده كه نفر هفتم عامر بن حارثة بن ثعلبة بن غنم است همچنين به جاى عبادة بن صامت از عوف بن حارث بن رفاعه ياد مىكند . ( تاريخ كامل ، ج 2 / 919 ) . و ابن سعد در طبقات ايشان را هشت ( 8 ) تن ذكر مىكند . بدين شرح : از قبيلهء بنى نجاز : معاذ بن عفراء و اسعد بن زراره ، و از بنى زريق : رافع بن مالك و ذكوان بن قيس ؛ و از بنى سالم : عبادة بن صامت و ابو عبد الرّحمن يزيد بن ثعلبه ؛ و از بنى عبد الاشهل : ابو الهيثم بن تيهان ، و از بنى عمرو بن عوف : عويم بن ساعده ( طبقات ج 1 ، 215 ) . كه از اين هشت تن سه تن يعنى : عبادة بن صامت ، اسعد بن زراره و رافع بن مالك در ناسخ التواريخ آمده است .\r\n","page_name":" 543 ","page_number":581},
  {"content":"\r\n\r\nجاى كردند ؛ و در آنجا ديه و قريه بسى داشتند و ايشان را قلعه‌هاى استوار و حصنهاى حصين بود و قبيلهء اوس و خزرج كه در مدينه بودند ، طمع در ديه و قلعهء ايشان داشتند و پيوسته در مقابله و مقاتله بودند و دست نمىيافتند .\r\nاما يهودان دانسته بودند كه در اين وقت پيغمبرى مبعوث خواهد شد و در تورية اين خبر بيافتند ، اما ندانستند وى از عرب است ، پندار مىكردند كه از آل اسرائيل است . لا جرم با قبايل اوس و خزرج مىگفتند : زود باشد كه پيغمبرى باديد آيد و كين ما از شما بكند و بسا بود كه در كارهاى صعب صفت پيغمبر را از تورية گشوده و مىگفتند : الهى به حق همين پيغمبر صعب ما را سهل كن و مسئول ايشان به اجابت مقرون مىگشت .\r\nاين ببود تا رسول خداى مبعوث گشت ، چون ديدند كه از آل اسرائيل نيست انكار كردند و گفتند : اين آن كس نيست كه ما خبر داديم و اين آيت بدين آمد :  وَ لَمَّا جاءَهُمْ كِتابٌ مِنْ عِنْدِ اللَّهِ مُصَدِّقٌ لِما مَعَهُمْ وَ كانُوا مِنْ قَبْلُ يَسْتَفْتِحُونَ عَلَى الَّذِينَ كَفَرُوا فَلَمَّا جاءَهُمْ ما عَرَفُوا كَفَرُوا بِهِ فَلَعْنَةُ اللَّهِ عَلَى الْكافِرِينَ  . « 1 » يعنى : آن هنگام كه قرآن از نزد خداى بديشان آمد گواه و موافق آن كتاب كه نزد ايشان است كه عبارت از تورية باشد پذيرفتار نشدند و حال آنكه قبل از نزول قرآن هنگام درماندگى و بيچارگى بدان طلب نصرت و فتح مىكردند بر كافران ، پس آن هنگام كه قرآن فرود شد هم آن كسان كه از پيش شناخته بودند و خبر از قرآن و پيغمبر مىدادند كافر شدند ، پس لعنت خداى بر كافران .\r\nمع القصه از اينجا بود كه مردم مدينه خدمت رسول خداى عرض كردند كه ما خبر ترا از مردم يهود شنيده‌ام . آنگاه پيغمبر فرمود : آيا توانيد مرا با خويشتن به مدينه بردن و از دشمنان محفوظ داشتن ؟ ايشان عرض كردند كه مردم مدينه دو قبيله‌اند :\r\nيكى اوس و آن ديگر خزرج و ما همه از خزرجيم و ميان اين دو قبيله پيوسته كار به معادات و مبارات رود اگر فرمان دهى ما نخست بدانجا شويم و دين ترا بر مردمان بازنمائيم ، باشد كه اين اختلاف از ميان ايشان برگيريم و سال ديگر بازآئيم و ترا با\r\n\r\n\r\n","description":"","footnote":"\r\n( 1 ) . البقره ، 89 : چون كتابى از طرف خدا بر ايشان آمد كه كتاب خودشان را تصديق مىكرد ، با اين كه از پيش به ظهور او بر كافران اميد پيروزى داشتند ، هنگامى كه آمد و او را شناختند انكارش كردند ، پس لعنت خدا بر كافران باد .\r\n","page_name":" 544 ","page_number":582},
  {"content":"\r\n\r\nخود ببريم ، از بهر آنكه نيك عزيزى باشى .\r\nرسول خداى سخن بر اين نهاد و ايشان لختى قرآن بياموختند و دين فراگرفتند و به سوى مدينه بازشدند و همى مردمان مدينه را از بعثت رسول خداى آگهى دادند و قرآن بر ايشان بخواندند و گفتند :\r\nاين همان پيغمبر است كه مردم يهود از او خبر داده‌اند و به دو بگرويده‌اند و اكنون اگر دانند بروند و او را به ميان خويش آورند شما جهد كنيد و سبقت جوئيد و بدان حضرت ايمان آوريد و او را در ميان خود جاى دهيد .\r\nبالجمله در ميان اوس و خزرج كس نبود كه از كلمات قرآن كه اين شش تن آموخته بودند ياد نداشت و مردمان همه چشم بر موسم حج داشتند كه ديگر باره سوى مكّه شوند و خبرى بازآرند .\r\nو هم به روايتى اوّل كس اسعد بن زراره و ذكوان بن عبد قيس كه از قبيلهء خزرج بودند ، هنگام عمره رجب بسوى مكه آمدند از بهر آنكه با قريش همدست و همداستان شوند و با قبيلهء اوس كه سالها خصمى در ميان داشتند مقاتله كنند . و چون اسعد با عتبة بن ربيعه از پيش آشنا بود به خانهء او در رفت و گفت : ما را با مردم اوس مصافى بزرگ رفت و ايشان بر ما چيره شدند و ما بدين جا شده‌ايم كه با قريش هم سوگند شويم و دشمنان را كيفر كنيم . عتبه گفت : اراضى شما از ما دور است و [ ما 
  ] هم به فتنه‌اى در افتاده‌ايم كه از كارى به كارى نتوانيم پرداخت . گفت : آن چيست ؟ عتبه گفت : مردى از ميان ما دعوى پيغمبرى كند و خدايان ما را دشنام گويد و جوانان ما را از راه بدر كند .\r\nاسعد را گفتار احبار « 1 » يهود به ياد آمد كه خبر دادند : پيغمبرى از مكّه به مدينه هجرت كند و مردم عرب را بسيار بكشد . پس پرسش نمود كه آن مرد اكنون در كجاست ؟ عتبه گفت : در حجر اسماعيل جاى دارد و اگر تو به طواف كعبه حاضر شوى صماخ خويش را استوار كن تا سخن او را اصغا نفرمائى كه سحر او ترا فريفته كند . پس اسعد گوش خود را محكم كرده به مسجد الحرام آمد و رسول خداى با گروهى از بنى هاشم در حجر اسماعيل نشسته ديد و خود مشغول طواف گشت ؛ و\r\n\r\n\r\n","description":"","footnote":"\r\n( 1 ) . جمع حبر : دانشمند يهود .\r\n","page_name":" 545 ","page_number":583},
  {"content":"\r\n\r\nچون بر رسول خداى گذشت آن حضرت بر روى او تبسمى نمود . پس اسعد در شوط « 1 » دوم به خاطر آورد كه من چه نادان مردى باشم كه تا مكّه سفر كنم و اين راز را مكشوف ندارم و گوش خود را بگشود و چون به پيغمبر رسيد گفت : انعم صباحا و اين تحيّت بر رسم جاهليت بود .\r\nپيغمبر در جواب فرمود : خداى از بهشت تحيّتى از اين نيكوتر به ما فرستاده :\r\nالسّلام عليكم .\r\nاسعد گفت : ما را به چه دعوت مىكنى ؟\r\nفرمود : شما را به يگانگى خداى و پيغمبرى خويش مىخوانم ، به اينكه با خداى شرك نياوريد ، و با پدر و مادر نيكى كنيد ، و فرزندان را از بيم درويشى هلاك مكنيد ، و از قتل و از مال يتيم بپرهيزيد ، و به كارها عدل و راستى كنيد ، و از وفاى عهد مگذريد ، و در كيلها نقصان روا مداريد .\r\nاسعد گفت : بابى أنت و امّى همانا تو پيغمبر خدائى و احبار يهود ما را از تو و هجرت تو خبر داده‌اند .\r\nو بدان حضرت ايمان آورد و گفت : من از مردم خزرجم و در ميان اوس و خزرج بسى رشته‌ها گسيخته اگر آن به بركت تو وصل شود از تو عزيزتر كس در ميان ما نخواهد بود و اينك يكى از خويشان من با من همراه است اگر او نيز ايمان آورد و در كار ما قوّتى به كمال باشد .\r\nپس برفت و ذكوان را گفت : اين همان پيغمبر است كه بشارت او را شنيده‌اى . و او را به نزديك پيغمبر صلّى اللّه عليه و آله آورده تا ايمان آورد آنگاه به مدينه مراجعت كردند و مردمان را از پيغمبر صلّى اللّه عليه و آله همى آگهى دادند .\r\n\r\n\r\n","description":"","footnote":"\r\n( 1 ) . دور و گردش\r\n","page_name":" 546 ","page_number":584},
  {"content":"\r\n\r\n\r\nجلوس عمرو بن جبله در مملكت شام شش هزار و دويست و پانزده سال بعد از هبوط آدم عليه السّلام بود\r\nعمرو بن جبله بعد از آنكه برادرش شراحيل وداع جهان گفت زمام مملكت شام را بدست كرد و در سرير سلطنت جاى گرفت . و خسرو پرويز كه در اين وقت ملك الملوك ايران بود به دو منشور فرستاد و خلعت بداد و در پادشاهى شامش استوار بداشت و عمرو همه خراج مملكت به درگاه خسرو فرستاد .\r\nو مدت سلطنت او در شام ده ( 10 ) سال و دو ( 2 ) ماه بود و در سال دوم سلطنت او هجرت رسول خداى صلّى اللّه عليه و آله از مكّه به مدينه بود ، و ذكر ديگر ملوك شام ان شاء اللّه در كتاب ثانى هر يك در جاى خود مرقوم خواهد شد .\r\n\r\n","description":"","footnote":"","page_name":" 547 ","page_number":585},
  {"content":"\r\n\r\n\r\nظهور بيعت مردم مدينه كه آن را بيعة الاولى خوانند در عقبه شش هزار و دويست و پانزده سال بعد از هبوط آدم عليه السّلام بود\r\n\r\nبيعة الاولى\r\nچون شش ( 6 ) تن از مردمان خزرج چنان كه مذكور شد به مدينه مراجعت كردند و حديث پيغمبر در مدينه پراكنده گشت ، مردمان مدينه را با آن حضرت عقيدتى و حفاوتى بدست شد ، پس چون هنگام حج كردن فراز آمد بزرگان مدينه فراهم شدند و دوازده ( 12 ) تن از مردم خويش به سوى رسول خداى صلّى اللّه عليه و آله رسول كردند و گفتند :\r\nاز ما بدان حضرت بگوئيد كه جملگى با تو بيعت داريم و ايمان آوريم اگر از مكّه به يثرب كوج دهى ، ترا چنان بداريم كه خويشتن را ؛ و هرگز از حراست و حمايت تو دست بازنداريم . و ده ( 10 ) تن از اين رسولان از قبيلهء خزرج بودند و نامهاى ايشان بدين گونه بود « 1 » :\r\nاول : اسعد بن زراره ؛ دوم : عوف بن عفرا ، سيم : معاذ بن عفرا برادر عوف ؛\r\n\r\n\r\n","description":"","footnote":"\r\n( 1 ) . به روايت طبقات ، سيرت رسول اللّه و تاريخ كامل : ده نفرى كه از قبيله خزرج بودند به قرار ذيل است : از بنى نجار : اسعد بن زراره ، عوف و معاذ پسران حارث كه به پسران عفر هم معروفند . از بنى زريق : ذكوان بن عبد قيس و رافع بن مالك ، از بنى عوف بن خزرج : عبادة بن صامت و يزيد بن ثعلبه پدر عبد الرحمن ، از بنى عامر بن عوف : عباس بن عبادة بن نضلة ، از بنى سلمه : عقبة بن عامر بن نابى ، و از بنى سواد : قطبة بن عامر بن حديده ( طبقات ، 1 / 216 ) ، و اختلاف منبع ما با منابع ياد شده در دو تن يعنى ذكوان بن قيس و عباس بن عبادة بن نضله است كه سپهر در عوض آن دو تن از سعد بن عباده و منذر بن عمرو ياد مىكند .\r\n","page_name":" 548 ","page_number":586},
  {"content":"\r\n\r\nچهارم : رافع بن مالك ، پنجم : سعد بن عباده ، ششم : منذر بن عمرو ، هفتم : عبادة بن الصّامت ، هشتم : يزيد بن ثعلبة بن عبادة بن فصل ، نهم : عقبة بن عامر بن حزام « 1 » ، دهم :\r\nقطبة بن عامر بن حديده ، و از آن دو تن كه از قبيله اوس بودند : يكى ابو الهيثم بن التّيهان بود و آن ديگر عويم بن ساعده .\r\nبالجمله ايشان به مكّه آمده در عقبه منى فرود شدند و رسول خداى آگهى يافته بدانجا شد و از ديدار ايشان شاد گشت و آن جماعت با پيغمبر بيعت كردند و پيمان نهادند كه هرگز دزدى نكنند و دختران خويش را نكشند و دروغ نگويند و از فرمان رسول اللّه بيرون نشوند و آن حضرت را به مدينه برده همچون تن خويش نگاه بدارند . و عبادة بن صامت از ميانه گفت : بايعنا رسول اللّه عليه السّمع و الطّاعة فى العسر و اليسر و المنشط و المكره و اين بيعت را مردم مدينه بيعه الاولى گويند ، چه از پس آن نيز بيعت ديگر در عقبه واقع شد و هم بيعة النّسا گويند . از اين روى كه در اين بيعت شرط جهاد نبود .\r\nبالجمله در اين وقت رسول خداى عمّ خويش عبّاس را طلب كرد تا از بهر هجرت به مدينه شورى افكند و پيغمبر صلّى اللّه عليه و آله را قانون بود كه در فيصل امور با بزرگان مشورت كردى ، از اين روى كه در مشورت آراى متفرّقه متّفق شود و خاطرهاى پراكنده يكى گردد و همّتها در امضاى كار يك جهت آيد ؛ و ديگر آنكه مردمان بدانند چون عقل كل كار به مشورت همىكرد عقول ناقصه و نفوس جزئيّه از شورى برنگذرند و كار شتابزده نكنند تا زيانى و خسرانى واجب نيفتد .\r\nمع القصّه عباس به حصافت رأى و حدّت ضمير و سورت خاطر و نرمى خوى و تندى انديشه در تمامت عرب نامور بود ، و ابو طالب چون از اين جهان بيرون مىشد خليفتى به دو داد و آنچه از انبيا به ميراث داشت مانند پيراهن و ردا و نعل و دستار به دو سپرد و او را به حفظ و حراست رسول خداى بگماشت با اينكه هنوز ايمان بدان حضرت نداشت . پس عباس در بنى هاشم فرمانگذار گشت ، بدانسان كه ابو سفيان بن حرب در بنى اميّه و ابو جهل در بنى مخزوم .\r\nبالجمله چون پيغمبر با عباس از بهر هجرت به مدينه مشورت جست ، در جواب عرض كرد كه : من نپسندم تو اكنون به مدينه شوى ؛ زيرا كه مردم مدينه از ده هزار\r\n\r\n\r\n","description":"","footnote":"\r\n( 1 ) . اكثر منابع : عقبة بن عامر بن نابى .\r\n","page_name":" 549 ","page_number":587},
  {"content":"\r\n\r\n( 10000 ) كس و بيست هزار ( 20000 ) كس افزونند و در ميان ايشان پيوسته كار به معادات و مبارات رود ، در جائى كه چندين مردمان باشند به گفتار دوازده ( 12 ) تن چگونه توان ايمن بود و به ميان ايشان رفت ؟ ! ترا امروز اگر در مكه دشمنان بدسگال باشند و كار به خصمى كنند نيز دوستان و خويشان بسيارند كه شكستگىها را موميائى شوند ، اما اگر به مدينه شوى و مردم مدينه سر به فرمان تو در نياورند تنها و بىكس مانى و ديگر به سوى مكّه نتوانى شد ، صواب آن است كه تنى از خويش بدانجا فرستى تا مردمان را به دين تو دعوت كنند اگر تمامت آن مردم با تو بيعت كردند يا نيمه بيشتر كيش تو بگرفتند آنگاه بدانجا شدن نيكو باشد .\r\nرسول خداى فرمود : يا عمّ جزاك اللّه عن نصيحتك خيرا و مصعب بن عمير بن هاشم بن عبد مناف را طلب كرد . و مصعب جوانى كم روزگار بود و قبل از اسلام به سعت عيش و خصب « 1 » نعمت مىزيست و بعد از مسلمانى روزگار به سختى برد و در شعب زحمت فراوان ديد و از قرآن چندان‌كه تا آن زمان فرود شده بود ياد داشت .\r\n\r\n[ فرستادن رسول خداى صلّى اللّه عليه و آله مصعب را به مدينه 
  ]\r\nمع القصه مصعب بفرمودهء رسول خداى با آن دوازده ( 12 ) تن به سوى مدينه كوچ داد و به خانهء اسعد بن زراره فرود آمد و هر روز با اسعد از خانه بيرون شده مردمان مدينه را همى دعوت نمود ، و بسيار كس يك يك و دو دو همى ايمان آوردند .\r\nدر اين وقت عبد اللّه بن ابىّ كه فرمانگذار خزرج بود اين كار را پسنده نداشت ؛ زيرا كه قبيلهء اوس و خزرج همداستان بودند كه عبد اللّه را به فرمانگذارى برگيرند و از بهر او اكليلى « 2 » كرده بودند و انتظار سنگى مىبردند كه در ميان آن نصب كنند . و مردم اوس از اين روى به حكومت عبد اللّه رضا دادند كه او در جنگ خزرج و اوس كار بر عدل كرد و ايشان را از خصمى اوس باز همىداشت . لا جرم اين هر دو قبيله به\r\n\r\n\r\n","description":"","footnote":"\r\n( 1 ) . خصب : فراوانى\r\n( 2 ) . اكليل : تاج\r\n","page_name":" 550 ","page_number":588},
  {"content":"\r\n\r\nفرمانگذارى او سر فرود داشتند و از اين روى كه ايمان آوردن مردم مدينه بر رسول خداى خلل در حكومت عبد اللّه مىكرد او رضا نمىداد كه كار مصعب در مدينه قوت گيرد .\r\nاسعد را به خاطر گذشت كه اگر يكى از سادات قوم روش مسلمانى گيرند نيروئى به دست شود . پس مصعب را برداشته به محلت خالوى خود سعد بن معاذ بن نعمان بن امرئ القيس آورد كه در همهء مدينه از او شريفتر كس نبود و بنى عبد الاشهل در محلّت او و فرمانبردار او بودند و مصعب در آن محلت بر سر چاهى بنشست ، و مردمان را گرد خود انجمن كرد و بر ايشان قرآن همىخواند و به اسلام همى دعوت نمود .\r\n\r\n[ اسلام آوردن اسيد بن حضير 
  ]\r\nچون اين خبر را با سعد بن معاذ بردند در خشم شد و اسيد بن حضير « 1 » را كه مردى شناخته بود طلب كرد و گفت : برو و با اسعد بن زراره بگوى كه اگر حشمت قرابت نبود مىفرمودم تا تو را هلاك كنند ، بردار اين مرد قرشى را و از محلت ما بيرون شو كه هرگز ما را اين دين پسنده نخواهد شد كه او آورده است . اسيد بيامد و پيغام سعد بن معاذ را با اسعد بن زراره بگذاشت ، آنگاه از خويشتن گفت كه : اگر سعد ، اين نكند من خواهم كرد ، هم اكنون از اين محلت بيرون شويد .\r\nاسعد بن زراره گفت : ما را با كسى جنگ نيست ، اگر بخواهيد هم اكنون از اينجا بدر شويم اما از تو خواستارم كه زمانى اندك گوش بر سخن مصعب گزارى و كلمات او را اصغا فرمايى . اسيد گفت : در اين زيانى نباشد ، پس مصعب بر او لختى از قرآن بخواند و دل اسيد از جاى برفت چنان كه گفت : چون مردمان خواهند بدين شما درآيند چگونه باشند ؟ مصعب گفت : جامهء پاك در بر كنند و كلمهء توحيد بر زبان رانند و دو ركعت نماز بگزارند . پس اسيد برخاست و سر و تن بشست و ايمان آورد .\r\nمصعب گفت : من از نخست از ديدار اسيد نور مسلمانى مشاهده كردم .\r\n\r\n\r\n","description":"","footnote":"\r\n( 1 ) . چاپ سنگى : اسيد بن حصين .\r\n","page_name":" 551 ","page_number":589},
  {"content":"\r\n\r\nبالجمله بعد از ايمان آوردن اسيد با اسعد بن زراره گفت كه سعد بن معاذ را مكانتى بلند است من اكنون به سوى او مىروم باشد كه به اسلامش هدايت كنم .\r\nاسعد بن زراره با اسيد گفت : اى ابو يحيى تو دانى ، پس اسيد به نزديك سعد بن معاذ آمد . سعد گفت : كار بر چه كردى ؟ گفت من نتوانستم سخن كرد ؛ زيرا كه گروهى در گرد ايشان انجمن بودند اگر چيزى بر زبان مىراندم دور نبود كه مردمان اسعد و مصعب را مقتول سازند . سعد بن معاذ گفت : من هرگز رضا ندهم كه كس در محلت من مقتول شود ، خاصه كه آن كس از خويشان من باشد .\r\n\r\n[ اسلام آوردن سعد بن معاذ و جمعى كثير به دست مصعب 
  ]\r\nپس از جاى بجست و حربه‌اى كه در دست اسيد بود بگرفت و به نزديك اسعد بن زراره و مصعب شد ، ايشان را ديد كه نشسته‌اند و از مردمان انبوهى شده است ، اسعد و مصعب چون سعد بن معاذ را ديدند از جاى جنبش كردند ، سعد بن معاذ با اسعد بن زراره گفت : اى ابو امامه برخيز و اين مرد را برداشته و از محلت من بيرون شو ، چه اگر حشمت قرابت نبود روى سلامت نمىديدى . اسعد بن زراره گفت : نعم و كرامة هم اكنون بيرون مىشويم ، اما چه زيان باشد اگر تو سخنى از مصعب اصغا فرمائى ؟ سعد بن معاذ گفت : بگويد تا بشنوم . مصعب سورهء مباركه أ لم نشرح « 1 » را برخواند و سخن او در خاطر پسر معاذ جاى كرد و از پاى بنشست و گفت : ديگر بخوان .\r\nمصعب سورهء مباركه    حم تَنْزِيلٌ مِنَ الرَّحْمنِ الرَّحِيمِ    « 2 » را خواندن گرفت و سعد بن معاذ را حال ديگرگون شد ، و بفرمود از بهر او جامه بياوردند و تن بشست و مسلمان گشت . پس برخاست و باز خانه شد و مردمان بنى الاشهل را مرد و زن و كودك هر چه در محلّت او بودند فراهم كرد و گفت : اى مردمان ، مكانت من در ميان شما چيست ؟ گفتند : تو مهتر و مولاى مائى و حكم تو بر ما روان است به هر چه حكم\r\n\r\n\r\n","description":"","footnote":"\r\n( 1 ) .   أَ لَمْ نَشْرَحْ لَكَ صَدْرَكَ   ( سورهء انشراح ، 1 ) : آيا سينه‌ات را برايت نگشوديم .\r\n( 2 ) .    حم تَنْزِيلُ الْكِتابِ مِنَ اللَّهِ الْعَزِيزِ الْحَكِيمِ    ( سورهء احقاف ، 1 - 2 ) : حا . ميم . اين كتاب از جانب خداى نيرومند و فرزانه نازل شده است .\r\n","page_name":" 552 ","page_number":590},
  {"content":"\r\n\r\nدهى چنان كنيم . گفت : من به دين محمّد صلّى اللّه عليه و آله در آمدم و اگر كيش او بر حق نبود روش او نگرفتمى ، اكنون حرام است ديدار من بر آن كس كه كيش محمّد پيش نگيرد .\r\nپس مردم آن قبيله به جملگى مسلمانان شدند و مصعب قوتى تمام بدست كرد و عبد اللّه بن ابىّ را دست از فتنه بازماند ، لا جرم هر روز سعد بن زراره ، مصعب را برداشته به هر محلّت كه خواست برفت و مردمان را به خداى دعوت كردند و كمتر كس در مدينه ماند كه مسلمانى نگرفت ، جز گروهى از مردم اوس كه سيّد آن سلسله بوقبيس بن اسلف بود و او شاعرى نيك دانست و با مردمان همىگفت كه : بدين كلمات فريفته نشويد كه شعر من از اين قرآن نيكوتر است و ايشان بر شرك خويش ببودند تا رسول خداى به مدينه هجرت كرد از پس چهار سال ايمان آوردند .\r\nبالجمله آنگاه كه نماز جمعه به جاى نماز ظهر فرض شد رسول خداى به مدينه منبئ « 1 » فرستاد و مردمان مدينه با اسعد بن زراره و به روايتى با مصعب نماز جمعه گذاشتند و مصعب در مدينه ببود تا سال به سر رفت و هنگام حج فراز آمد ، آنگاه با مردم مدينه به نزد رسول خداى شد چنان كه در جاى خود مذكور مىشود ان شاء اللّه .\r\n\r\n\r\n","description":"","footnote":"\r\n( 1 ) . مخبر\r\n","page_name":" 553 ","page_number":591},
  {"content":"\r\n\r\n\r\nمعراج پيغمبر صلّى اللّه عليه و آله شش هزار و دويست و پانزده سال بعد از هبوط آدم عليه السّلام بود\r\nمعلوم باد كه نگارنده اين كتاب مبارك از ذكر اسامى روات و ايراد اختلاف روايات بر حذر بود و هر قصّه را از اخبار ناتندرست پرداخته كرده آنچه مختار و محفوظ افتاد بر نگاشت تا كار بر اطناب نرود ، اما در حديث معراج رسول خداى صلّى اللّه عليه و آله اين نتوان كرد ، چه حديثى را بىحجّتى روشن گذاشتن و آن ديگر را برداشتن پسنده نباشد ، لا جرم در اين قصه در ايراد احاديث مختلفه مسامحت نرفت تا بر نگارنده عصيانى حمل نشود و باشد كه از اهل تحقيق بعضى را با بعضى توانند تطبيق كرد . اكنون بر سر سخن آئيم .\r\nگروهى بر آنند كه معراج رسول خداى صلّى اللّه عليه و آله در سال دوازدهم از بعثت در ماه ربيع الاول بود و گروهى در ماه شوال يك سال و پنج ماه قبل از هجرت دانند و قومى در بيست و هفت ماه رجب و جماعتى در بيست و هفتم ربيع الآخر گويند . و طايفه‌اى گويند : معراج آن حضرت شب شنبه هفدهم شهر رمضان و به روايتى بيست و يكم در سال دوازدهم بعثت شش ماه قبل از هجرت بود ، و ديگر برخى از مردمان بر آنند كه معراج آن حضرت دو سال بعد از هجرت بود و هم گروهى پنج سال بعد از هجرت در شب دوشنبه گفته‌اند .\r\nو از احاديث مختلفه معلوم توان كرد كه معراج آن حضرت بارها بوده است چنان كه از اخبار تا صد و بيست ( 120 ) كرّت مستفاد تواند گشت و در هر نوبت از خداى بدان حضرت در ولايت على عليه السّلام و فرزندانش تأكيدى به كمال رفته .\r\nمع القصه على عليه السّلام از رسول خداى آورده كه فرمود : شب معراج در مكّه بودم ، و\r\n\r\n","description":"","footnote":"","page_name":" 554 ","page_number":592},
  {"content":"\r\n\r\nابن عباس و عبد اللّه بن مسعود و ابىّ بن كعب و حذيفة بن اليمان و ابو سعيد خدرى و جابر بن عبد اللّه انصارى و ابو هريره و انس بن مالك و مالك بن صعصعه و امّ هانى هم بدين گونه سخن كرده‌اند ؛ و هم گفته‌اند كه آن حضرت در شعب ابو طالب و به روايتى در مسجد الحرام بود .\r\nو هم گفته‌اند كه آن حضرت فرمود : در خانهء امّ هانى خواهر على عليه السّلام بودم و بر مصلّى خويشتن كار خواب راست مىكردم ناگاه سقف خانه بشكافت و جبرئيل در آمد و گفت : اى محمّد برخيز و بيرون شو . در زمان برخاستم و از خانه بدر شدم و فرشته‌اى نگريستم كه دابّه‌اى با خويش دارد و به روايتى ديگر اتاه جبرئيل و معه خمسون الف ملك لهم زجل بالتّسبيح و رسول اللّه فى بيت امّ هانى و معه ميكائيل فقال : قم يا محمّد فانّ الجبّار يدعوك و جبرئيل عليه السّلام به صورت اصلى خويش فرود شد بدان صورت كه از اين پيش نگاشته شد و آسمانها را از خويشتن آكنده ساخت .\r\nاما علماى عامه گويند كه : رسول خداى فرمود كه : من در مسجد الحرام در حطيم يا در حجر جاى داشتم كه جبرئيل با ميكائيل برسيد و جبرئيل مرا تكيه داد و از ناف تا سينهء من بشكافت و ميكائيل سه طشت از آب زمزم آورده درون مرا بشست و جبرئيل دل مرا برآورد و بشكافت و بشست . و به روايتى جبرئيل آب آورد و شقّ صدر و غسل قلب با ميكائيل بود .\r\nبالجمله فرمود : آنگاه طشتى از زر بياوردند كه آكنده از حكمت و ايمان بود و دل مرا بدان بياكندند و جاى دادند . و اين سخن را علماى شيعه استوار ندارند و گويند :\r\nهرگز آلايشى در خلقت و آفرينش آن حضرت نبود كه شستن خواهد .\r\nبالجمله رسول خداى فرمود كه جبرئيل دست مرا بگرفت و از مسجد بيرون برد ، براق را در ميان صفا و مروه ايستاده ديدم خردتر از استر و بزرگتر از حمار ، روئى چون آدميان داشت و گوش بر سان فيل بودش ، يال مانندهء اسب و گردن و دنبال به كردار شتر ، قوايم نيز مانند قوايم شتر داشت و سمها برسان گاو و سينه‌اش كه به كردار استر بود گويا از ياقوت سرخ كرده بودند و پشتش چون مرواريد سفيد رخشنده بود ، و دو پر بر ران داشت كه قوايمش را تا سم همىبپوشيد و در تكتاز با بينائى بصرش انباز « 1 » مىرفت و او را در بهشت زينى برنهاده بودند .\r\n\r\n\r\n","description":"","footnote":"\r\n( 1 ) . انباز : نظير و شريك\r\n","page_name":" 555 ","page_number":593},
  {"content":"\r\n\r\nجبرئيل گفت : اى محمد ، برنشين كه اين براق ابراهيم عليه السّلام است كه بر آن بر نشسته به كعبه همىرفت . و به روايتى ديگر انبيا نيز آن را سوار شده‌اند . پس جبرئيل ركاب و ميكائيل عنان بگرفت و چون آن حضرت قصد بر نشستن كرد ، براق حرونى نمود . جبرئيل لطمه زدش و گفت : شرم دار كه هيچ پيغمبر گرامى تر از محمّد بر تو سوار نشده . براق بر خويشتن بلرزيد و پشت با زمين نزديك داشت تا آن حضرت برنشست . و به روايتى قال : رسول اللّه فركبتها انّ تركتها سارت و ان حرّكتها طارت . فرمود : جبرئيل همى مرا برد و گروهى از فريشتگان از يمين و شمال و خلف و امام با من همىبودند تا مسجد اقصى .\r\nو به روايتى در راه ، كسى از جانب راست بانگ برداشت كه اى محمّد ، بايست كه مرا با تو سخنى است . من بر او ننگريستم و از سوى چپ همان ندا شنيدم هم التفات نكردم ، پس در برابر ، زنى را ديدم كه خويشتن آراسته و ساعدها گشوده و ندا درداد كه اى محمّد ، به سوى من نظاره باش كه با تو سخنى كنم ، نيز بر او نديدم ، آنگاه بانگى مهيب شنيدم كه از آن بترسيدم .\r\nپس جبرئيل گفت : داعى نخستين از يهود و دوم داعى نصارى بود ، اگر تو پاسخ هر يك از ايشان گفتى بعد از تو امّت تو يهود يا نصارى شدندى ، و آن زن دنيا بود اگر به دو ديدى امّت تو دنيا را بر عقبى اختيار كردندى ، و آن بانگ مهيب از سنگى بود كه هفتاد ( 70 ) سال از اين پيش از كنار جهنم رها شد و امشب به فرودگاه رسيد . آنگاه گفت : فرود شو و در اينجا نماز بگزار كه اين طيّبه است يعنى مدينه و زمين هجرت تو خواهد بود ، پس فرود شدم و نماز بگذاشتم و بر نشستم و لختى راه بسپردم .\r\nديگر باره گفت : فرود شو و نماز بگزار كه اين طور سيناست . هم به زير آمدم و نماز بكردم و بر نشستم . پس از زمانى نيز گفت : فرود شو و نماز بگزار كه اين بيت - لحم « 1 » و مولد عيسى عليه السّلام است ، هم در آنجا نماز بگزاشتم و سوار شدم و چون به مسجد اقصى رسيدم گروهى از فريشتگان مرا پذيره « 2 » شدند و از خداى بشارت و كرامت آوردند و بر من بدين گونه سلام دادند كه السّلام عليك يا اوّل و يا آخر و يا حاشر . گفتم : اى جبرئيل اين چگونه تحيّت است ؟ گفت : تو اول كسى باشى كه شفاعت تو پذيرفته باشد . انّك اوّل شافع و اوّل مشفّع و تو آخر انبيائى و حشر\r\n\r\n\r\n","description":"","footnote":"\r\n( 1 ) . از شهرهاى فلسطين واقع در نزديكى اورشليم .\r\n( 2 ) . پذيره : استقبال\r\n","page_name":" 556 ","page_number":594},
  {"content":"\r\n\r\nمردمان در قيامت به قدم تو خواهد بود انّك آخر الانبياء و انّ الحشر بك و بامّتك .\r\nآنگاه جبرئيل مرا فرود آورد و براق را به حلقه در مسجد ببست كه پيغمبران مراكب خويش از آن پيش بدان مىبسته‌اند . و من به مسجد اقصى در آمدم ، جمعى از انبيا و به روايتى ارواح ايشان حاضر بودند مرا سلام دادند و تحيّت فرستادند .\r\nگفتم : اينان چه كسانند ؟ جبرئيل گفت : برادران تو پيغمبران خدايند .\r\nپس جبرئيل مرا از بهر نماز پيش داشت و اذان بگفت و انبيا و فريشتگان مقرّب بر من اقتدا كردند و بدان فخر نمىكنم ، آنگاه خازن بيت المقدس سه جام پيش آورد يكى از شير و يكى از آب و آن ديگر از شراب سرشار بود و گويندهء همىگفت : اگر آب را بگيرد ، او و امّت او غرق شوند و اگر شراب بگيرد او و امّت او گمراه شوند ، و اگر شير را بگيرد او و امّت او هدايت شوند . پس شير را بگرفتم و بنوشيدم و جبرئيل گفت : هدايت يافتى و امّت تو هدايت يافتند .\r\nبالجمله چون از نماز فراغت جستيم بعض از انبيا خداى را ثنا گفتند و درود دادند . ابراهيم عليه السّلام گفت : ستايش خداى را كه مرا خلعت خلّت و ملكى عظيم بداد و بر مردمان مقتدا ساخت و آتش نمرود را بر من سرد كرد .\r\nموسى گفت : حمد خداى را كه مرا كليم خويش كرد و فرعون و مردم او را به دست من نابود ساخت و بنى اسرائيل را نجات داد و گروهى از قوم مرا در ايمان راسخ فرمود و راهنماى ساخت .\r\nداود عليه السّلام گفت : شكر مر خداوند را كه مرا سلطنت بزرگ داد و زبور به من آموخت و آهن به دست من نرم كرد ، و جبال را مسخر من ساخت تا با من تسبيح كردند و مرا حكمت آموخت .\r\nسليمان گفت : حمد خداى را كه باد و ديو و پرى را در فرمان من كرد و زبان مرغان مرا آموخت و پادشاهى بزرگ عطا كرد كه لا ينبغى لاحد من بعدى و ملك مرا طيب كرد كه لا حساب علىّ فيه .\r\nعيسى عليه السّلام گفت : سپاس خداى را كه مرا كلمهء خود گردانيد و مثل مرا چون آدم كرد كه  إِنَّ مَثَلَ عِيسى عِنْدَ اللَّهِ كَمَثَلِ آدَمَ خَلَقَهُ مِنْ تُرابٍ ثُمَّ قالَ لَهُ كُنْ فَيَكُونُ  « 1 » و مرا كتاب\r\n\r\n\r\n","description":"","footnote":"\r\n( 1 ) . آل عمران ، 59 : به راستى مثل عيسى نزد خدا همچون مثل آدم است كه او را از خاك آفريد و به او فرمود : موجود شو ، بىدرنگ موجود شد .\r\n","page_name":" 557 ","page_number":595},
  {"content":"\r\n\r\nانجيل آموخت و چنان كرد كه من مرغى از گل بكردم و شفاى مرضى به من حوالت كرد و مطهّر ساخت و بر آسمان برد و مادرم را از شرّ شيطان محفوظ بداشت و در پناه خود در آورد .\r\nآنگاه كه انبيا از سخن بپرداختند من آغاز سخن كردم و گفتم : حمد مر آن خدائى را كه مرا رحمت عالميان كرد و بر مردمان به رسالت فرستاد و بشير و نذير ساخت و فرقانى مرا نازل فرمود كه در آن تبيان اشياست و امّت مرا بهتر امم كرد و ايشان را وسط و عدل خواند و اول و آخر گردانيد و سينه مرا مشروح ساخت و مرا نامور كرد و فاتح و خاتم خواند . در اين وقت ابراهيم روى با انبيا كرد و فرمود : بهذا فضّل بكم محمّد .\r\nآنگاه جبرئيل دست مرا بگرفت به موضع صخره آورد و معراجى يعنى نردبانى كه سر بر آسمان داشت ظاهر ساخت كه بدان خوبى هرگز نديدم و فريشتگان از آن بر آسمان عروج مىنمودند ، عارضتين آن يكى از ياقوت و آن ديگر از زمرّد بود و پايه يكى از زر و يكى از سيم داشت و با درّ و ياقوت مرصّع بود و اين آن معراج است كه ملك الموت براى قبض ارواح از آن فرود شود و از اين روى مردم محتضر چشم خويش بديدن آن معراج تند كنند .\r\nبالجمله فرمود : من با براق بر آن معراج عبور كردم و به روايتى جبرئيل مرا بر پرّ خويش جاى داده بر آسمان برده به باب الخطفه رسانيد .\r\nو صاحب الخطفه ملكى است كه اسماعيل نام دارد و شياطين را از آسمان با شهاب براند چنان كه خداى فرمايد :  إِلَّا مَنْ خَطِفَ الْخَطْفَةَ فَأَتْبَعَهُ شِهابٌ ثاقِبٌ  « 1 » و او را هفتاد هزار ( 70000 ) فرشته در تحت فرمانند كه هر يك از ايشان را نيز هفتاد هزار ( 70000 ) ملك فرمان‌پذير است . پس جبرئيل استفتاح « 2 » كرد . گفتند : كيست ؟ گفت :\r\nجبرئيل . گفتند : با تو كيست ؟ گفت : رسول ربّ جليل . گفتند : مرحبا به فنعم المجىء .\r\nپس در بگشودند و من بر اسماعيل سلام كردم و او مرا سلام داد و من از بهر او استغفار كردم و او از بهر من استغفار كرد و گفت : مرحبا به برادر شايسته و پيغمبر شايسته . و ملائكه مرا پذيره شدند تا به آسمان دنيا در آمدم و هر ملكى مرا ديد شاد\r\n\r\n\r\n","description":"","footnote":"\r\n( 1 ) . الصّافات ، 10 : مگر آن ( شيطان ) كه چيزى ( به استراق سمع ) بربايد كه ناگاه شهاب ثاقب دنبالش كند .\r\n( 2 ) . استفتاح : تقاضاى در باز كردن .\r\n","page_name":" 558 ","page_number":596},
  {"content":"\r\n\r\nو خندان شد ، پس ملكى ديدم كه از آن بزرگتر ديدار نشد روئى مكروه داشت و سخت غضبناك بود او نيز مرا دعا كرد . اما نخنديد و سرور ننمود . با جبرئيل گفتم :\r\nكيست اين فريشته ؟ كه از او بيمناك شدم . گفت : جاى دارد كه ما همه از او ترسانيم ، اين مالك دوزخ است و هرگز نخنديده است و از روزى كه جهنم به دست او اندر است پيوسته غضبش بر عاصيان افزون است ، بر او سلام كردم و بر من سلام كرد و بشارت بهشت بداد .\r\nپس با جبرئيل گفتم : مالك را بگوى جهنم را به من بازنمايد . پس مالك به فرمان جبرئيل درى از جهنم بگشود و از آتش دوزخ زبانه‌اى به سوى آسمان بر آمد كه بيم كردم مرا در ربايد . جبرئيل را گفتم : بگوى فرونشاند . و او بفرمود تا مالك آتش را بازنشاند و جهنم را در ببست .\r\nو از آنجا بر مردى گندم‌گون عبور كردم ، گفتم : كيست ؟ جبرئيل گفت : اين پدر تو آدم است بر وى سلام كن ، بر او سلام كردم و جواب بازداد و گفت : مرحبا بالابن الصّالح و النّبىّ الصّالح بر طرف راست و چپ او سياهى چند مىنمود ، چون به يمين نظر كردى بخنديدى و چون بر يسار ديدى بگريستى و به روايتى بر يمين آدم درى ديدم كه بوى خوش از آن آمدى و بر يسارش درى كه بوى ناخوش دادى ، چون به سوى راست نگريستى خندان شدى و چون به چپ نگريستى بگريستى . گفتم : ما هذان البابان ؟ جبرئيل گفت : بر راست در بهشت است كه ارواح فرزندان صالح او در روند و بر چپ در دوزخ است كه ارواح فرزندان بدكارش فرو شوند .\r\nو به روايتى آدم را در آسمان اول ديدم كه ارواح مؤمنان را بر او عرض مىكردند و مىفرمود : روح طيّبة اجعلوها فى علّيّين و ارواح مشركان را بر او جلوه مىدادند و مىفرمود : روح خبيثة و نفس خبيثة اجعلوها فى سجّين .\r\nو از آنجا بر ملكى عبور كردم كه اين جهانش به جمله در ميان دو زانوى بود و لوحى از نور بدست داشت و پيوسته چون مرد اندوهگين بر آن نظر داشت . گفتم :\r\nكيست ؟ جبرئيل گفت : اين ملك الموت است . گفتم : مرا با او نزديك كن تا سخنى گويم . پس چون به پيش شدم سلام كردم و او جواب گفت . جبرئيل گفت : اين پيغمبر رحمت است كه خدايش به بندگان فرستاده ، پس او مرا ترحيب و تحيّت كرد و گفت : اى محمد ، من هر خير را در امّت تو مىنگرم ، گفتم : ستايش خداوند را كه\r\n\r\n","description":"","footnote":"","page_name":" 559 ","page_number":597},
  {"content":"\r\n\r\nاين همه از فضل او بر من است .\r\nپس با جبرئيل گفتم كه : اين ملك كارش از همه صعب‌تر است ، آيا همه كس را خود قبض روح مىكند ؟ گفت : بلى ، پس گفتم : اى ملك موت ، تو جمله مردمان را نگرانى و خود حاضر مىشوى ؟ گفت : جهان به جمله در چنگ من چنان است كه درهمى در دست يكى از شما باشد و به هر سوى كه خواهد بگرداند و هيچ خانه نيست كه مردم آن را روزى پنج كرّت نبينم و فحص حال نكنم و چون مردمان بر مردهء خود گريه كنند گويم : مگرييد كه مرا به سوى شما عودكردنى است و يكى از شما را باقى نخواهم گذاشت . گفتم : بس است براى اندوه و درهم شكستن آدمى .\r\nجبرئيل گفت : آنچه از پس مرگ است سخت‌تر و صعب‌تر است .\r\nپس از آنجا به جماعتى رسيدم كه نزد ايشان بسى از گوشت نيكو و بسى از مردار بود و ايشان همه مردار مىخوردند . گفتم : ايشان كيستند ؟ جبرئيل گفت : گروهى از امّت تو باشند كه حرام را بر حلال اختيار كرده‌اند .\r\nپس ملكى را ديدم كه يك نيمه تن از آتش و نيمى از برف داشت و همى ندا در مىداد كه اى خدائى كه ميان آتش و برف الفت كرده دلهاى بندگان مؤمن را با يكديگر الفت ده . جبرئيل گفت : اين نيكخواه ترين فريشتگان است براى مؤمنان و از روزى كه آفريده شده بر اين گونه است .\r\nو دو ملك ديگر ديدم كه يكى همىگفت : الهى هر كه در راه تو چيزى دهد او را عوض ده ، و آن ديگر گفت : هر كه امساك كند مال او را تباه كن .\r\nو از آنجا به گروهى گذشتم كه لبها چون لب شتران داشتند و فريشتگان گوشت پهلوى ايشان را با مقراض باز مىكردند و در دهان ايشان مىنهادند . جبرئيل گفت :\r\nايشانند كه با مؤمنان به چشم اشارت كنند و عيب‌جوئى نمايند .\r\nو از آنجا به گروهى رسيدم كه سرهاى ايشان را با سنگ همىكوفتند . جبرئيل گفت : ايشانند كه به خواب شدند و نماز خفتن نگذاشتند . و از آنجا به گروهى رسيدم كه فريشتگان آتش در دهان ايشان مىكردند و از دبر آن جماعت بيرون مىشد ، جبرئيل گفت : ايشانند كه مال يتيمان خورده‌اند ، چنان كه خداى فرمايد :  إِنَّ الَّذِينَ يَأْكُلُونَ أَمْوالَ الْيَتامى ظُلْماً إِنَّما يَأْكُلُونَ فِي بُطُونِهِمْ ناراً وَ سَيَصْلَوْنَ سَعِيراً  « 1 » يعنى : به درستى كه آنان\r\n\r\n\r\n","description":"","footnote":"\r\n( 1 ) . النساء ، 10 : كسانى كه اموال يتيمان را به ستم مىخورند ، در حقيقت آتشى را مىبلعند و\r\n","page_name":" 560 ","page_number":598},
  {"content":"\r\n\r\nكه مىخورند اموال يتيمان را به ستم ، نمىخورند در شكمهاى خود مگر آتش و به زودى خواهند افروخت آتش در جهنم .\r\nو از آنجا به گروهى رسيدم كه از بزرگى شكم نتوانستند از جاى جنبش كرد .\r\nجبرئيل گفت : ايشان رباخوارانند و اين جماعت را چون آل فرعون هر بامداد و شامگاه بر آتش جهنم عرض مىكنند و ايشان از شدّت عذاب مىگويند : الهى قيامت كى بر پاى خواهد شد ؟\r\nو از آنجا به زنى چند رسيدم كه از پستانها آويخته بودند . جبرئيل گفت : ايشانند كه در خانهء شوهر زنا كرده‌اند و فرزندان زنا را به شوهر و ميراث او ملحق نمودند .\r\nو از آنجا به ملكى چند گذشتم كه خداى ايشان را آفريد بدانسان كه خواست و روى ايشان را بدان جانب بازداشت كه خواست و از هر جزوى از بدنهاى ايشان بانگ تسبيح خداى به آوازهاى گوناگون بر مىآمد و از بيم خداى مىگريستند . جبرئيل گفت : ايشان بدين روش آفريده شده‌اند و از روز خلقت تا اكنون دو تن با هم سخن نكرده‌اند و سر بر نداشته‌اند و جز به زير قدم خويشتن نظر نكرده‌اند ، بر ايشان سلام كردم و جواب گفتند و از غايت خشوع با من سخن نكردند . جبرئيل با ايشان گفت :\r\nاين محمّد است پيغمبر رحمت آيا با او سخن نكنيد ؟ پس ايشان مرا سلام دادند و براى من و امّت من بشارت به خير كردند .\r\nآنگاه از آنجا به سوى آسمان دوم بر آمدم و همچنان جبرئيل استفتاح كرد تا در بگشودند و در رفتيم در آنجا دو تن با يكديگر شبيه ديدم . جبرئيل گفت : ايشان خاله‌زادگانند يحيى و عيسى عليهما السّلام ، بر ايشان سلام كردم ، پاسخ بازدادند .\r\nآنجا من از بهر ايشان استغفار كردم و ايشان از بهر من استغفار نمودند و گفتند : مرحبا بالاخ الصّالح و النّبىّ الصّالح و نيز بر ملائكه خشوع عبور كردم كه روى ايشان بدان سوى بود كه خداى خواسته بود و به جانب ديگر التفات نمىكردند و به بانگ گوناگون تسبيح و تقديس خداى مىگفتند .\r\nو از آنجا بر آسمان سيم رفتم جوانى ديدم خوب روى ترين خلق و در نيكوئى از مردمان آن فزونى داشت كه ماه تمام بر ستارگان . و به روايتى فرمود : جوانى را در آسمان سيم ديدم كه قد اعطى شطر الحسن . جبرئيل گفت : اين برادر تو يوسف\r\n\r\n\r\n","description":"","footnote":"\r\nبه زودى به آتش سوزانى درآيند .\r\n","page_name":" 561 ","page_number":599},
  {"content":"\r\n\r\nاست . بر او سلام كردم ؛ و از بهرش استغفار كردم ؛ و براى من استغفار نمود و گفت :\r\nخوش آمدى اى پيغمبر شايسته و برادر شايسته كه مبعوث شدى در زمان شايسته ؛ و در آنجا نيز ملائكه خشوع ديدم ، چون آسمان اول و دوم با ايشان مرا آن معاملت رفت كه آسمان اول و دوم با امثال ايشان .\r\nو از آنجا به آسمان چهارم برفتم و بر مردى عبور كردم ، جبرئيل گفت : اين ادريس است بر او سلام كردم و او جواب گفت و من از بهر او استغفار كردم و او از بهر من استغفار كرد ؛ و هم در آنجا از فريشتگان خشوع بديدم .\r\nآنگاه بر ملكى عبور كردم كه بر كرسى نشسته و هفتاد هزار ( 70000 ) ملك در تحت فرمان او بود و هر يك از ايشان را هفتاد هزار ( 70000 ) ملك فرمان‌پذير بود ، گمان كردم كه از اين بزرگتر ملكى نخواهد بود ، ناگاه جبرئيل بر او بانگ زد تا برخاست و تا قيامت به پاى خواهد بود .\r\nو از آنجا به آسمان پنجم برفتم و مردى پير با چشمهاى گشاده ديدم كه گروهى از امّت او در پيرامون او بودند ، جبرئيل گفت : اين هارون پسر عمران است كه امّت او را دوست مىداشتند . بر او سلام كردم و جواب بازداد و گفت : مرحبا بالاخ الصّالح و النّبىّ الصّالح و همچنان فريشتگان خشوع در آنجا ديدار كردم .\r\nو از آنجا به آسمان ششم برشدم مردى تمام بالا و گندم‌گون ديدم كه اگر دو پيراهن در بر كردى موى بدنش از پيراهن سر بر زدى و شنيدم كه مىگفت :\r\nبنى اسرائيل گمان كنند كه منم گرامىترين فرزند آدم و اين مرد نزد خدا از من گرامىتر است . جبرئيل گفت : اين موسى بن عمران است بر او سلام كردم و بر من سلام كرد و از بهر او استغفار كردم و از بهر من استغفار كرد و در آن آسمان نيز ملائكهء خشوع بديدم . و چون از موسى بگذشتم بگريست فقال : يبكينى انّ غلاما بعث من بعدى يدخل الجنّة من امّته اكثر ممّا يدخلها من امّتى . يعنى : از براى آن مىگريم كه جوانى مبعوث شده بعد از من كه درآيند در بهشت امّت او بيشتر از امّت من .\r\nو به روايتى در سبب گريهء خويش فرمود : و گمان بنى اسرائيل آن است كه من افضل اولاد آدمم و حال آنكه اين مرد از من افضل است و از فضيلت نفس او باك نداشتم ، اما اين فضيلت واجب كند كه امّت او افضل امم باشند .\r\nو به روايتى ديگر موسى عليه السّلام به آواز بلند همىگفت : اكرمته و فضّلته ، با جبرئيل\r\n\r\n","description":"","footnote":"","page_name":" 562 ","page_number":600},
  {"content":"\r\n\r\nگفتم : اين عتاب با كيست ؟ گفت : يعاتب ربّه فيك . گفتم : و يرفع صوته على ربّه گفت :\r\nانّ اللّه قد عرف له خلقه .\r\nو از آنجا به آسمان هفتم برفتم و به هر ملكى گذشتم گفتند : اى محمد حجامت كن و امّت خود را امر كن تا حجامت كنند ؛ و مردى اشمط « 1 » يعنى دو موى ديدم كه بعضى سياه و برخى سفيد بود بر در بهشت بر كرسى نشسته ، و به روايتى پشت خود را به بيت المعمور بازنهاده . جبرئيل گفت : اين پدر تو ابراهيم است و اين جاى پرهيزكاران امّت تو است . پس من اين آيت بخواندم :  إِنَّ أَوْلَى النَّاسِ بِإِبْراهِيمَ لَلَّذِينَ اتَّبَعُوهُ وَ هذَا النَّبِيُ وَ الَّذِينَ آمَنُوا وَ اللَّهُ وَلِيُّ الْمُؤْمِنِينَ  « 2 » به درستى كه سزاوارترين مردمان با ابراهيم آنانند كه پيروى او كردند و اين پيغمبر و آنان كه ايمان آورده‌اند به اين پيغمبر و خدا ياور مؤمنان است . پس بر او سلام كردم و بر من سلام كرد و گفت :\r\nمرحبا به پيغمبر شايسته و فرزند شايسته و مبعوث شده در زمان شايسته . آنگاه ابراهيم گفت : اى محمّد ، امّت خود را بگوى اندر بهشت درخت بسيار غرس كنند .\r\nگفتم : آن درخت چگونه غرس شود . گفت : به گفتن كلمهء لا حول و لا قوّة الّا باللّه .\r\nو هم در آن آسمان فرشتگان خشوع بديدم و درياهاى نور نگريستم كه ديده را در مىبرد ، و درياهاى ظلمت بديدم و نيز درياهاى برف نگريستم و هرگاه از اين امور مرا هولى باديد آمد ، جبرئيل گفت : شاد باش اى محمد ، و شكر كن مر خداى را كه ترا با اين كرامت انباز داشت و نيروى داد بر ديدن اين شگفتيها و آنچه هنوز از عظمت خداى ديدار نكرده‌اى از اينها بزرگتر باشد ، ميان خداى و خلقش نود هزار ( 90000 ) حجاب معنوى است يا آنكه ميان محل صدور وحى و داراى خرد از مخلوقات نود هزار حجاب است و نزديكترين خلق به محل صدور وحى منم ؛ و ميان من و اسرافيل چهار حجاب است : يكى از نور ؛ و آن ديگر از ظلمت ؛ سيم از ابر ؛ و چهارم از آب .\r\nبالجمله رسول خداى مىفرمايد كه : ديگر از عجايب خروسى معاينه كردم كه پاى بر فرودترين طبقه زمين و سر بر عرش داشت و چون بالها گشودى از مشرق و\r\n\r\n\r\n","description":"","footnote":"\r\n( 1 ) . شمط : سپيدى موى به سياهى آميخته ، اشمط لغت منه .\r\n( 2 ) . آل عمران ، 68 : نزديك ترين مردم به ابراهيم پيروانش و اين پيامبر و مؤمنان هستند و خداوند ياور مؤمنان است .\r\n","page_name":" 563 ","page_number":601},
  {"content":"\r\n\r\nمغرب بگذشتى و تسبيح خداى بدين گونه همىگفت كه : منزّه است پروردگار من و شأن او عظيم تر است از آنكه ادراك او توان كرده . و در وقت سحر بالهاى خود را مىگشايد و بر هم مىزند و مىگويد سبحان الملك القدّوس سبحان الكبير المتعال لا إله الّا هو الحىّ القيّوم . و چون بانگ او بلند مىشود ، خروسهاى زمين بال بر هم مىزنند و بانگ به تسبيح بر مىآورند و چون او ساكت مىشود ساكت مىشوند . و بال آن خروس عرشى سفيد و پرهاى زير بالش سبز است .\r\nآنگاه با جبرئيل به بيت المعمور شدم و دو ركعت نماز بگزاشتم و جمعى از اصحاب خود را با خود ديدم كه جامه‌هاى سفيد در بر داشتند ، و گروهى ديگر را جامه‌هاى چركين بود . و گروه نخستين به بيت المعمور در آمدند ، و گروهى ثانى را اجازت دخول نرسيد . و چون از بيت المعمور بيرون شدم دو نهر ديدم كه يكى را كوثر مىگفتند و آن ديگر را نهر رحمت ، پس از كوثر آشاميدم و در نهر رحمت غسل كردم ، و اين دو نهر با من بودند تا به بهشت در آمدم و از دو سو آن نهرها خانه‌هاى خود و اهل بيت خود و زنان طاهره خود را ديدم و خاك بهشت از مشك بود .\r\nو دخترى را ديدم كه در نهرهاى بهشت غوطه مىخورد . گفتم : تو از كيستى ؟\r\nگفت : من از زيد بن حارثه‌ام . چون به زمين آمدم زيد را بشارت دادم . و مرغان بهشت را به بزرگى شتران بزرگ ديدم و انارهاى آن را مانند دلوهاى عظيم يافتم .\r\nو در بهشت درختى ديدم كه اگر مرغى را در اصلش رها مىكردند هفتصد ( 700 ) سال برگرد آن نمىتوانست رفت و هيچ خانه در بهشت نبود مگر شاخى از آن درخت در آن خانه بود . جبرئيل گفت : اين درخت طوبى است كه خداى فرموده :\r\n طُوبى لَهُمْ وَ حُسْنُ مَآبٍ  « 1 » و چون از بهشت بازآمدم جبرئيل گفت : آن درياها كه نگريستى سرادقات « 2 » حجب است اگر آن نبودى نور عرش هر چه به زير بودى بسوختى .\r\nو بيت المعمور خانه‌اى است در آسمان هفتم بر فراز كعبه كه اگر به مثل سنگى از آن رها شود به كعبه آيد و روزى هفتاد هزار ( 70000 ) ملك به زيارت آن خانه آيند و چون بيرون شوند ديگر هرگز عود نكنند .\r\nبالجمله از آنجا به سدرة المنتهى « 3 » شدم و آن درختى بود كه ثمرش چون سبوى\r\n\r\n\r\n","description":"","footnote":"\r\n( 1 ) . الرّعد ، 29 : خوشا آنها را و بازگشت خويشان .\r\n( 2 ) . سرادقات : خيمه\r\n( 3 ) . سدرة المنتهى : درخت كنار است .\r\n","page_name":" 564 ","page_number":602},
  {"content":"\r\n\r\nبزرگ مىنمود و برگها به تمثال گوش فيل داشت و هر برگى امّتى را سايه مىگسترد و نور خداى غاشيهء آن درخت بود و فرشتگان بر مثال پروانه در پيرامون آن بر آمده بودند ، چندان‌كه از حوصله حساب فزونى داشت . و مقام جبرئيل در وسط آن درخت بود و در اصل آن چهار جوى ديدم ، دو جوى آشكار و دو پنهان ، جبرئيل گفت : آن دو كه پنهان است به بهشت مىگذرد و آن دو كه آشكار است نيل و فرات باشد .\r\nو به روايتى جويهاى ديگر از آن منشعب بود از آب صافى و شيرين و جويها از خمر بىخمار و از عسل مصفّى .\r\nو به روايتى فرمود : جبرئيل در آسمان هفتم مرا بر سر جوئى برد كه در كنار آن جوى خيمه‌ها از ياقوت و لؤلؤ و زبرجد بود و مرغان سبز بر لب آن جوى ديدم و اوانى هم از زر و سيم بر كنار آن جوى بود . جبرئيل گفت : اين كوثر است كه خداى با تو عطا كرده ، قدحى از آن بر گرفتم و مقدارى بنوشيدم از شير سفيد تر و از عسل شيرين تر و از مشك خوشبوى تر بود .\r\nو به روايتى فرمود : از اصل آن شجره چشمه‌اى بر مىآمد كه سلسبيل نام داشت و از آن دو جوى بيرون مىشد يكى كوثر و آن ديگر نهر الرّحمة . و ديگر در آنجا جماعتى ديدم كه رويها سفيد داشتند و قوم ديگر بود كه در چهرهء ايشان چيزى مىنمود و ايشان در جوى شده غسل مىكردند و چون بر مىآمدند گونه ايشان مانند جماعت نخستين سفيد مىگشت . جبرئيل گفت : ايشان از امّت تو آن مردم‌اند كه عمل نيكوى خود را با كردار ناپسند مختلط ساخته‌اند و بعد از كردار بد توبه كرده‌اند و توبت ايشان پذيرفته است .\r\nآنگاه سه جام آوردند يكى از خمر و يكى از شير و يكى از عسل . فرمان آمد كه يكى از آن سه جام را پذيرفتار باشم . من شير را فرا گرفتم و بياشاميدم . جبرئيل گفت :\r\nفطرت را كه عبارت از دين اسلام باشد فرا گرفتى تو و امّت تو بر فطرت ثابت خواهيد بود .\r\nو به روايتى فرمود : سه جام سر پوشيده آوردند ، جبرئيل گفت : اى محمد ، نمىآشامى از آنچه خداى ترا مىآشاماند ؟ سر يكى باز كردم و آن عسل بود اندك بياشاميدم و آن ديگر شير بود چندان بياشاميدم كه سير شدم ، جبرئيل گفت : ديگر\r\n\r\n","description":"","footnote":"","page_name":" 565 ","page_number":603},
  {"content":"\r\n\r\nنمىنوشى ، گفتم : بىنياز شدم ، گفت : وفّقك اللّه . و به روايتى جبرئيل گفت : الحمد للّه الّذى هداك الى الفطرة لو اخذت الخمر غوت امّتك يعنى : حمد خداى را كه تو را راه راست نمود به فطرت ، اگر خمر گرفتى امّت تو گمراه شدندى .\r\nو چون از سدره در گذشتم جبرئيل گفت : يا محمّد ، پيش باش . گفتم : تو از پيش شو . گفت : يا محمّد تقدّم فانّك اكرم على اللّه منّى ، اى محمّد تو پيش باش به درستى كه تو گرامىترى نزد خداى . پس روان شدم و جبرئيل از دنبال همىآمد تا مرا به حجابى زربفت رسانيد و آن حجاب را جنبش داد . گفتند : كيست ؟ گفت : جبرئيل و با من محمّد است . از آن سوى حجاب ملكى گفت : اللّه اكبر اللّه اكبر از وراء حجاب خطاب آمد كه صدق عبدى انا اكبر انا اكبر ، آنگاه ملك گفت : اشهد ان لا إله الّا اللّه از وراء حجاب ندا آمد : صدق عبدى انا اللّه لا إله الّا انا ملك گفت : اشهد أنّ محمّدا رسول اللّه . از وراء حجاب ندا آمد : كه صدق عبدى أنا ارسلت محمّدا ملك گفت :\r\nحىّ على الصّلاة حىّ على الفلاح ندا آمد : صدق عبدى و دعا الىّ عبادى .\r\nآنگاه ملك از وراء حجاب دست به در كرد و مرا برداشت و جبرئيل بايستاد ، گفتم : اى جبرئيل در چنين مقام از من جدائى مىكنى . گفت : يا محمّد و ما منّا الّا له مقام معلوم « 1 » يعنى : نيست هيچ كدام از ما الّا آنكه او را مقام معلومى است كه از آنجا فراتر نتواند شد لو دنوت انملة لاحترقت « 2 » امشب به طفيل تو بدين مقام رسيدم و اگر نه جاى من در سدره است و بس . من تنها روان شدم و حجاب‌ها از نور و ظلمت قطع همىكردم تا از هفتاد ( 70 ) حجاب بگذشتم كه ثخن « 3 » هر حجابى ، پانصدساله راه بود .\r\nآنگاه براق از رفتار بازماند رفرفى ظاهر شد كه سبز بود و نور آن از آفتاب افزون بود و مرا بر رفرف نشاندند و همىرفتم تا به پاى عرش عظيم خداوند كريم رسيدم ، مرا نزديك به مسند عرش برد .\r\nو به روايتى خداى بارى در آن شب هزار كرّت خطاب كرده كه يا محمّد ادن منّى و در هر كرّت رسول اللّه را قربى حاصل مىشد تا به مرتبه دنى رسيده و از آنجا به\r\n\r\n\r\n","description":"","footnote":"\r\n( 1 ) . الصافات ، 164 : و هيچ كس از ما نيست مگر آنكه مقام معلومى دارد .\r\n( 2 ) . اگر به قدر سر انگشت نزديك شوم مىسوزم .\r\n( 3 ) . ثخن : كلفتى\r\n","page_name":" 566 ","page_number":604},
  {"content":"\r\n\r\nمرتبه تدلّى عروج نمود و از آنجا به خلوت  قابَ قَوْسَيْنِ أَوْ أَدْنى  « 1 » در آمد چنان كه خداى فرمايد :  ثُمَّ دَنا  اى دنى محمّد الى ربّه تعالى اى قرب بالمنزلة و المرتبة لا بالمكان فانّه تعالى منزّه عنه و انّما هو قرب المنزلة و الدّرجة و الكرامة و الرّافة . چنان كه چون گويند كسى را با كسى نزديكى يافت مقصود قرب منزلت او باشد فتدلّى اى سجد للّه تعالى زيرا كه آن مرتبت به خدمت يافت ، پس در خدمت افزود و در سجده قرب است چه هم رسول خداى صلّى اللّه عليه و آله فرمايد : اقرب ما يكون العبد من ربّه ان يكون ساجدا .\r\nپس آن حضرت را قرب بر قرب همىافزود فانتهى الى مقام لم يدر الكون اين قدمه و لم يدر قدمه اين نفسه و لم تدر نفسه اين قلبه و لم يدر قلبه اين روحه و بعضى از دانايان بر آن رفته‌اند كه  ثُمَّ دَنا  « 2 » اشارت به مقام نفس آن حضرت است  فَتَدَلَّى  « 3 » اشارت به مقام دل اوست  فَكانَ قابَ قَوْسَيْنِ  « 4 » اشارت به مقام روح اوست و  أَوْ أَدْنى  « 5 » اشارت به مقام سرّ اوست ، نفس او در خدمت و دل او در محبّت و روح او در قربت و سر او در مشاهده بود ، پس نفس او را حيات به خدمت بودى و دل او را صفا به محبّت و روح او را بقا به قربت حاصل شدى و سرّ او را غذا از مشاهده بودى ، اگر نفس او به هستى خويش نگريستى بىخدمت ماندى و اگر دل او به نفس نگريستى بىمحبّت بماندى و اگر روح او را نظر بر دل افتادى بىقربت بماندى و اگر سر او در روح ديدى بىمشاهده بماندى .\r\nچون از ابو الحسين نورى در معنى اين آيت پرسش رفت گفت : لم يسمع فيه جبرئيل فمن النّورى پس از آن گفت : لفظ دنا را در افهام قاصره ما گاهى گويند كه شخص را از چيزى بعدى با ديد شود و لا بعد ثمّة و همچنان لفظ فتدلّى وقتى گفته شود كه مكانى باشد و لا مكان ثمّة و نيز فكان عبارت از زمان است و لا زمان ثمّة و همچنان  قابَ قَوْسَيْنِ  اشارت به مقدار باشد و لا مقدار ثمّة و لفظ او كلمه شك باشد و لا شكّ ثمّة و لفظ أدنى از بهر مبالغه باشد در اينكه شخصى نزديكتر از نزديكى ديگر و لا دان معه ثمّة .\r\nهمانا از ادراك و بيان زبانها الكن و خردها قاصر است جز اينكه گوئيم دنى عبدا\r\n\r\n\r\n","description":"","footnote":"\r\n( 1 ) . سورهء نجم ، 9 : تا به قدر دو كمان يا كمتر .\r\n( 2 ) . سورهء نجم ، 8 : آنگاه نزديك و نزديكتر آمد .\r\n( 3 ) . سورهء نجم ، 8 : آنگاه نزديك و نزديكتر آمد .\r\n( 4 ) . سورهء نجم ، 9 : تا به قدر دو كمان يا كمتر .\r\n( 5 ) . سورهء نجم ، 9 : تا به قدر دو كمان يا كمتر .\r\n","page_name":" 567 ","page_number":605},
  {"content":"\r\n\r\nفتدلّى فردا دنى مكّيا فتدلّى ملكيّا دنى فرشيا فتدلّى عرشيّا دنى مجاهدا فتدلّى مشاهدا دنى طالبا فتدلّى و اصلا دنى و معه الزّحمة فتدلّى و معه الرّحمة دنى افتقارا فتدلّى افتخارا دنى مناديا فتدلّى مناجيا دنى مادحا فتدلّى ممدوحا دنى شاكرا فتدلّى مشكورا و قيل احدهما صفة اللّه و الآخر صفة محمّد و معنى آن چنين است :\r\nو هو يتقرّب الى اللّه تعالى و اللّه يقرّبه و كان هو يتكلّم و اللّه يسمعه و كان هو يسأل و اللّه يعطيه و كان هو يشفع و اللّه يشفعه و كان هو ينظر فى آيات اللّه و اللّه ينظر فى آداب رسوله .\r\nبالجمله فكان  قابَ قَوْسَيْنِ أَوْ أَدْنى  كنايت از تأكيد قريب و تشييد محبّت است ، پس از بهر آنكه با فهم نزديك افتد در صورت تمثيل ادا شده ، چنان كه مردم عرب را قانون بود ، آنگاه كه خواستند عهدى محكم و پيمانى استوار بدارند آن دو كس كه با هم همدست و همداستان مىشدند كمانهاى خويش را آورده با يكديگر بر مىچفساندند و هر دو به يك بار آن را مىكشيدند و هر دو به يك بار تير آن پرتاب مىكردند و اين كنايت از آن بود كه زشت و زيبا و خشم و رضاى اين دو تن يكى است و هيچ‌گاه در ميان ايشان جدائى نيست .\r\nلا جرم تواند بود كه ميان خداى و رسول كار بدين گونه بود كه پذيرفته رسول پذيرفته خدا و راندهء او را راندهء خداى باشد ، چنان كه در قرآن بسى بدين سخن اشارت است . در جائى مىفرمايد :  وَ لِلَّهِ الْعِزَّةُ وَ لِرَسُولِهِ  « 1 » و در جائى ديگر و من  يُطِعِ اللَّهَ وَ رَسُولَهُ  « 2 » و در جاى ديگر و  مَنْ يَعْصِ اللَّهَ وَ رَسُولَهُ  « 3 » و در جاى ديگر  وَ يَنْصُرُونَ اللَّهَ وَ رَسُولَهُ  « 4 » و در جاى ديگر  إِذا نَصَحُوا لِلَّهِ وَ رَسُولِهِ  « 5 » و در جاى ديگر   لا تُقَدِّمُوا بَيْنَ يَدَيِ اللَّهِ وَ رَسُولِهِ   « 6 » و در جاى ديگر  إِنَّ الَّذِينَ يُبايِعُونَكَ إِنَّما يُبايِعُونَ اللَّهَ  « 7 » و در جاى ديگر  وَ ما رَمَيْتَ إِذْ \r\n\r\n\r\n","description":"","footnote":"\r\n( 1 ) . المنافقون ، 8 : عزت از آن خدا و فرستادهء اوست .\r\n( 2 ) . النور ، 52 : كسى كه خدا و رسولش را اطاعت كند .\r\n( 3 ) . الاحزاب ، 36 : و هر كسى كه فرمانبردار خدا و رسولش نباشد .\r\n( 4 ) . الحشر ، 8 : كسى كه خدا و رسولش را يارى كند .\r\n( 5 ) . التوبة ، 91 : خير خواه خدا و رسولش باشيد .\r\n( 6 ) . الحجرات ، 1 : بر خدا و رسولش پيشى نگيريد .\r\n( 7 ) . الفتح ، 1 : بيعت كنندگان تو در حقيقت با خدا بيعت كردند .\r\n","page_name":" 568 ","page_number":606},
  {"content":"\r\n\r\n رَمَيْتَ وَ لكِنَّ اللَّهَ رَمى  « 1 » و از اين گونه در قرآن مجيد بسى باشد .\r\nو نگارنده اين حروف قبل از ديباجة الكتاب به عقيدهء عرفاى حقه بيان اين مقام كرده است و بازنموده است كه مقامى برتر از اين نتواند بود و سالكان امت مرحومه را از اين دريا قطره‌اى و از اين بيضا ذرّه‌اى تواند بهره گشت ، چنان كه از اين حديث قدسى مستفاد است لا يزال عبدى يتقرّب الىّ بالنّوافل حتّى احببته فاذا احببته كنت سمعه الّذى يسمع به و بصره الّذى يبصر به و يده الّتى يبطش بها و رجله الّتى يمشى بها .\r\nو بعضى گويند مقصود از فتدلّى آن است كه ارسل نفسه فى ذلك المقام يعنى :\r\nگذاشت نفس خود را در آن مقام و به زبان حال گفت كه : رجوع از اين مقام نخواهم نمود كه بى آن نتوانم صبر كرد ، گفتند : آن كس كه ترا بدينجا آورد هم تواند بازت پيش خواند اگر چه در دنيا باشى ، اى محمّد ترا مىبايد بازشدن و گريختگان درگاه ما را به سوى ما دعوت كردن و گاهى كه از كار مردمان ملول گردى و آرزوى اين مقام كنى به نماز ايستاده باش كه بدانت بدين مقام آورم كه الصّلاة معراج المؤمن و از اينجا بود كه رسول خداى گاهى مىفرمود : ارحنا يا بلال و مىفرمود : جعلت قرّة عينى فى خلقك الصّلاة اما در اين آيت كه خداى فرمود :  فَأَوْحى إِلى عَبْدِهِ ما أَوْحى  « 2 » يعنى :\r\nخداى گفت با بنده خود محمّد آنچه گفت . پس مخفى داشت از خلق آنچه با حبيب خاص خويش گفت .\r\nبعضى از علما گفته‌اند : صواب آن است كه كسى در اين آيت سخن نكند چه اگر مصلحت در اظهار آن بودى مبهم نفرمودى . و گروهى گويند : چون خبرى به ما رسيده باشد و به استدلالى استنباطى توانيم كردن بيمى نيست .\r\nپس گويند : وحى فرمود كه بهشت حرام است بر انبيا و امّت ايشان تا تو و امّت تو داخل نشويد . و گفته‌اند كه : وحى فرمود اگر نه اين بود كه دوست دارم معاتبه امّت ترا بساط محاسبهء ايشان را درمىنورديدم .\r\nو هم گفته‌اند كه فرمود : اى محمّد انا و انت و ما سوى ذلك خلقته لأجلك در جواب عرض كرد : يا ربّ انت و انا و ما سوى ذلك تركته لأجلك .\r\n\r\n\r\n","description":"","footnote":"\r\n( 1 ) . الانفال ، 17 : به گاه پرتاب تو نبودى كه پرتاب مىكردى خدا مىانداخت .\r\n( 2 ) . و النجم ، 10 : خداوند آنچه را بايد به بندهء خود وحى كرد .\r\n","page_name":" 569 ","page_number":607},
  {"content":"\r\n\r\nعلى بن ابراهيم گويد : از رسول خداى از اين وحى پرسش كردند فرمود كه : به من وحى آمده انّ عليّا سيّد المؤمنين و امام المتّقين و قائد العزّ المحجّلين و اوّل خليفة يستخلفه خاتم النّبيّين .\r\nهمانا قوم را از اين سخن به خاطر آمد كه اين سخن از خداى باشد يا پيغمبر از خويشتن فرمايد اين آيت نزول شد :   ما كَذَبَ الْفُؤادُ ما رَأى أَ فَتُمارُونَهُ عَلى ما يَرى   « 1 » يعنى :\r\nدروغ نگفت دل محمّد مر محمّد را بدانچه ديد ، آيا مجادله مىكنيد به او بر آنچه ديد و پيغام آورد ؟\r\nو به روايتى سه چيز اندرين وحى بود :\r\nيكى : واجب شدن نماز پنج‌گانه و اين حجّتى باشد كه نماز افضل اعمال است .\r\nدوم : خوايتم سورهء بقره چنان كه مذكور خواهد گشت .\r\nسيم : آن بود كه گناهان امّت مرحومهء محمّديه هر چه جز شرك باشد معفو خواهد بود .\r\nبالجمله و هم از رسول خداى آورده‌اند كه فرمود : رأيت ربّى فى احسن صورة يعنى : ديدم پروردگار خود را در خوبترين صورتى و صفتى . مرا گفت : يا محمّد فيم يختصم الملاء الاعلى ؟ يعنى : در چه خصومت كنند فريشتگان عالم بالا ؟ گفتم : تو داناترى پس بر من تجلّى خاص فرمود .\r\nو آن حضرت از آن تجلّى بدين گونه تعبير فرموده كه : فوضع كفّه بين كتفىّ فوجدت بردها بين ثديىّ . يعنى : وضع فرمود كف خود را در ميان هر دو شانه من چنان كه يافتم اثر راحت و خوشى آن را در ميان هر دو پستان خود « 2 » ، پس دانا گشتم به آنچه در ميان آسمان و زمين است . بعد از آن خطاب آمد كه : يا محمّد هل تدرى فيم يختصم الملاء الاعلى ؟ گفتم : آرى اى پرودگار من . در كفّارات خصومت\r\n\r\n\r\n","description":"","footnote":"\r\n( 1 ) . النّجم ، 11 و 12 : قلبش آنچه را ديد تكذيب نكرد ، چرا دربارهء آنچه مشاهده كرده است با او مجادله مىكنيد ؟\r\n( 2 ) . به اين گونه تعبيراتى كه در بعضى روايات وارد شده مجسمه استدلال براى تجسيم كرده‌اند .\r\nمنزه است پرودگار عالم از شباهت با مخلوقات و در روايات اهل بيت عليهم السّلام ، تفسير و تأويل گوناگون براى امثال اين روايات ذكر شده است . مرحوم كبير در كتاب مصابيح الانوار بحث مفصلى در اطراف اين روايت كرده به آنجا رجوع شود ( الحديث العاشر ) . ( ب )\r\n","page_name":" 570 ","page_number":608},
  {"content":"\r\n\r\nمىكنند ، يعنى در عباداتى كه سبب كفّارات گناهان مىگردد و در درجات يعنى عباداتى كه موجب رفع درجات مىگردد ، خطاب آمد كه ما الكفّارات ؟ گفتم : كفّارات مكث است در مسجد بعد از اداى نماز و پياده رفتن است به جماعات و اسباغ وضو است در مكاره و شدايد و هر كس كه اين امور بجاى آورد نيك زندگانى كرده باشد و نيك بميرد و از گناهان خويش چنان بيرون آيد كه گوئيا از مادر زاده باشد .\r\nبعد از آن خطاب آمد كه يا محمّد ، چون نماز گزارى اين دعا بخوان اللّهمّ انّى أسألك الطّيّبات و ترك المنكرات و فعل الخيرات و حبّ المساكين و ان تغفر لى و ترحمنى و اذا اردت بعبادك فتنة فاقبضنى غير مفتون . آنگاه خطاب آمد كه يا محمّد ما الدّرجات گفتم : درجات ، افشاى سلام و اطعام طعام و نماز شب است درحالىكه مردم در خواب باشند .\r\nو هم به روايتى از رسول خداى رسيده كه فرمود : در آن شب با من خطاب آمد كه اى محمد ، من ضامن روزى بندگان خويشم . و امّت تو بر آن وثوق ندارند و دوزخ را براى دشمنان خود آفريدم و ايشان جهد كنند تا بدانجا شوند ، و من عمل فردا از ايشان نمىطلبم و ايشان روزى فردا از من طلب مىكنند ، و رزقى كه براى ايشان مقرّر كرده‌ام به ديگرى نمىدهم ، و ايشان طاعت از براى غير من مىكنند و عزيزكننده و خواركننده منم ، و ايشان اميد به غير من و خوف از غير من دارند ، و من انعام به ايشان مىكنم و ايشان شكر غير من مىگويند .\r\nو هم گفته‌اند كه : خطاب آمد كه اى محمّد ، امّت تو طاعت من كنند و عصيان من ورزند و طاعت ايشان به رضاى من است و معصيت ايشان به قضاى من ، آنچه به رضاى من از ايشان صادر شود اگر چه قصور داشته باشد قبول مىكنم ؛ زيرا كه كريمم و آنچه به قضاى من از ايشان صادر شود آن را مىآمرزم و عفو مىكنم زيرا كه رحيمم .\r\nو هم در خبر است كه أوحى اليه كن آيسا من الخلق فليس بايديهم شيء و اجعل صحبتك معى فانّ مرجعك الىّ و لا تجعل قلبك متعلّقا بالدّنيا فما خلقتك لها . « 1 »\r\n\r\n\r\n","description":"","footnote":"\r\n( 1 ) . يعنى به ارادهء پرودگار اگر چه از قدرت و اختيار ايشان خارج نباشد از نظر اينكه هيچ چيز در عالم واقع نشود از خوب و بد . مگر به ارادهء خدا .\r\n","page_name":" 571 ","page_number":609},
  {"content":"\r\n\r\nو هم از آن حضرت آورده‌اند كه فرمود : چون به پايهء عرش رسيدم و عظمت آن را بديدم رعبى بر من در آمد ، پس از آنجا قطرها فروچكيد و دهان بگشودم تا آن قطرها بر زبان من افتاد ، سوگند با خداى كه هيچ كس را بر زبان چيزى بدان شيرينى نرفته ، پس علم اوّلين و آخرين به بركت آنم حاصل شد و زبانم را طلاقتى باديد آمد ، از پس آنكه لكنت يافته بود . پس مرا گفتند : خداى خود را ثنا گوى و ملهم گشتم تحيّات لايق و در طريق عامه ، آن كلمات اين است : التّحيّات المباركات الصّلاة الطّيبات للّه ، خطاب رسيد كه السّلام عليك ايّها النّبىّ و رحمة اللّه و بركاته گفتم : السّلام علينا و على عباد اللّه الصّالحين آنگاه فريشتگان گفتند : أشهد أن لا إله الّا اللّه وحده لا شريك له و أشهد انّ محمّدا عبده و رسوله .\r\nبعد از آن خواتيم سوره بقره را به آن حضرت عطا فرمودند و به روايتى خطاب آمد كه : اى محمّد ،  آمَنَ الرَّسُولُ  « 1 » ايمان آورد به رسول . گفتم : آرى ، فرمان آمد كه و من ؟ يعنى و ديگر كه ايمان آورد ؟ گفتم :  وَ الْمُؤْمِنُونَ كُلٌّ آمَنَ بِاللَّهِ وَ مَلائِكَتِهِ وَ كُتُبِهِ وَ رُسُلِهِ لا نُفَرِّقُ بَيْنَ أَحَدٍ مِنْ رُسُلِهِ وَ قالُوا سَمِعْنا وَ أَطَعْنا غُفْرانَكَ رَبَّنا وَ إِلَيْكَ الْمَصِيرُ  « 2 » .\r\nخطاب آمد كه قد غفرت لك و لامّتك ديگر بخواه تا بدهم ، گفتم :  رَبَّنا لا تُؤاخِذْنا إِنْ نَسِينا أَوْ أَخْطَأْنا  « 3 » فرمان آمد كه كيفر خطا و نسيان را از امت تو برداشتم و از اين افزون آنچه به اكراه از ايشان صادر شود هم از آن درگذشتم و از اين روى آن حضرت فرمود : انّ اللّه تجاوز بى عن امّتى الخطأ و النّسيان و ما استكرهوا عليه .\r\nو بعد از آن گفتم :  رَبَّنا وَ لا تَحْمِلْ عَلَيْنا إِصْراً كَما حَمَلْتَهُ عَلَى الَّذِينَ مِنْ قَبْلِنا  « 4 » يعنى : اى پروردگار ما بار مكن بر ما تكليفات و مشقّات كه بر امم ماضيه بار كرده‌اى . فرمان آمد كه : چنان كردم كه تو خواستى و اصار « 5 » امم گذشته را بر شما حمل نكنم  ما جَعَلَ عَلَيْكُمْ فِي الدِّينِ مِنْ حَرَجٍ  « 6 » و به روايتى خطاب آمد كه اى محمد ، تفصيل كن صار امم ماضيه را ، پس آن حضرت تفسير همىنمودند و با چيزى افزون او را عنايت شد .\r\n\r\n\r\n","description":"","footnote":"\r\n( 1 ) . البقره ، 285 : و مؤمنان نيز همگى به خدا و فرشتگان و كتابها و فرستادگانش ايمان آورده‌اند .\r\n( 2 ) . البقره ، 285 : و مؤمنان نيز همگى به خدا و فرشتگان و كتابها و فرستادگانش ايمان آورده‌اند .\r\n( 3 ) . البقره ، 286 : پروردگارا اگر غفلتى رفت يا خطا كرديم ما را مؤاخذه مكن ، پروردگارا تكليف سنگينى بر ما قرار مده آن چنان كه بر پيشينيان قرار دادى .\r\n( 4 ) . البقره ، 286 : پروردگارا اگر غفلتى رفت يا خطا كرديم ما را مؤاخذه مكن ، پروردگارا تكليف سنگينى بر ما قرار مده آن چنان كه بر پيشينيان قرار دادى .\r\n( 5 ) . سنگينىها\r\n( 6 ) . الحج ، 78 : در دين مشقّت و تنگنائى براى شما قرار نداد .\r\n","page_name":" 572 ","page_number":610},
  {"content":"\r\n\r\nو مىفرمايد : ديگر گفتم  رَبَّنا وَ لا تُحَمِّلْنا ما لا طاقَةَ لَنا بِهِ  « 1 » يعنى : اى پروردگار ما بر ما بار مكن آنچه طاقت ما به آن وفا نكند . خطاب آمد كه : با تو و امّت تو چنين كردم ، ديگر بخواه تا بدهم گفتم :  وَ اعْفُ عَنَّا وَ اغْفِرْ لَنا وَ ارْحَمْنا  « 2 » بعضى از علما گفته‌اند : سه چيز طلب كرد : اول : عفو ، دوم : مغفرت ، سيم : مرحمت . زيرا كه قبل از رسول اللّه خداى سه امّت را به نزول سه عذاب هلاك ساخت . اول : قوم لوط را به قذف « 3 » ، دوم : قارون و اتباع او را به خسف « 4 » ، و سوم : قوم داود را به مسخ « 5 » - چنان كه قصه ايشان هر يك در اين كتاب مبارك در جاى خود مرقوم شد - .\r\nبالجمله رسول خداى بر امّت خويشتن از اين سه بلا ترسان بود ، پس گفت :\r\nو اعف عنّا اى من الخسف و اغفر لنا اى من المسخ و ارحمنا اى من القذف خطاب آمد كه قد فعلت . ديگر عرض كردم : كه الهى پيغمبران خود را فضيلتها عطا كردى مرا نيز عطا كن ، خطاب آمد كه از آنچه ترا عطا كرده‌ام دو كلمه است كه از خزاين عرش من است : لا حول و لا قوّة الّا باللّه و لا منجا منك الّا اليك و ديگر فرمود : حاملان عرش مرا دعائى تعليم كردند كه هر صبح و شام بخوانم و آن اين است اللّهمّ انّ ظلمى اصبح مستجيرا بعفوك و ذنبى اصبح مستجيرا بمغفرتك و فقرى اصبح مستجيرا بغناك و وجهى البالى اصبح مستجيرا بوجهك الباقى الّذى لا يفنى .\r\nو ديگر فرمود : كه در آن شب خداى بر من و امت من پنجاه ( 50 ) نماز واجب كرد كه در هر شبانروزى گذاشته شود . و به روايتى مىفرمايد كه : در آن شب بر عبادات ملائكهء هفت آسمان وقوف يافتم ، بعضى خاص از بهر ركوع و بعضى از بهر سجود بودند و گروهى در تشهد و جماعتى در تكبير و فوجى در تسبيح ، جمعى در تهليل مىزيستند . آنگاه كه پنجاه ( 50 ) نماز فرض شد ، خطاب آمد كه نماز تو و امّت تو را عبادتى كردم كه مشتمل است بر عبادت جميع ملائكه تا به ثواب جملگى فائز شوند .\r\nبالجمله رسول خداى مىفرمايد : چون پنجاه ( 50 ) نماز فرض شد رخصت\r\n\r\n\r\n","description":"","footnote":"\r\n( 1 ) . بقره ، 286 : پرودگارا آنچه را كه طاقت تحمل آن را نداريم بر ما مقرّر مدار . و آثار گناه را از ما بشوى و ما را ببخش و در رحمت خود قرار ده .\r\n( 2 ) . بقره ، 286 : پرودگارا آنچه را كه طاقت تحمل آن را نداريم بر ما مقرّر مدار . و آثار گناه را از ما بشوى و ما را ببخش و در رحمت خود قرار ده .\r\n( 3 ) . قذف : باريدن سنگ‌ريزه\r\n( 4 ) . خسف : به زمين فرو رفتن .\r\n( 5 ) . مسخ : دگرگون كردن خلقت و صورت .\r\n","page_name":" 573 ","page_number":611},
  {"content":"\r\n\r\nانصراف يافتم و آغاز فرود شدن كردم ، چون به مقام جبرئيل رسيدم گفت : اى محمّد ، بشارت باد ترا كه بهترين خلق خدائى و ترا امشب بدانجا برد كه هيچ آفريده را نرسانيده ، و گوارا باد ترا اين كرامت ، فراگير اين كرامت را و شكر خداى بگذار كه او منعم است و دوست مىدارد شاكران را ، پس شكر خداى بگذاشتم .\r\nو مىفرمايد : در آن شب از ملك الموت خواستار شدم كه قبض روح بر امّت من آسان گيرد ، گفت : بشارت باد ترا كه در شبانروزى چند نوبت از خداى خطاب رسد كه با امّت محمّد سهل و آسان معاملت كن .\r\nو مىفرمايد در مراجعت بر ابراهيم عليه السّلام گذشتم و پرسشى نفرمود و چون به موسى در آمدم گفت : بر امت تو چه واجب افتاد ؟ گفتم : در شبانروزى پنجاه ( 50 ) نماز . گفت : من از اين پيش مردمان را شناخته‌ام و بنى اسرائيل را دانسته‌ام ، امّت تو توانائى اين حمل ندارند بازشو و كار امّت را سهل كن . پس من تا به نزديك سدرة المنتهى بازشدم و به سجده در رفتم و طلب تخفيف كردم . پس خداى به فضل خويش ده ( 10 ) نماز را از من و امّت من فروگذاشت .\r\nديگر باره چون به موسى رسيدم فرمود : اين نيز حملى گران است بازشو و كار سهل كن . و من بدين گونه به التماس موسى عليه السّلام همى بازشدم و تخفيف گرفتم و در هر نوبتى خداى ده ( 10 ) نماز از من فروگذاشت تا در نوبت پنجم به پنج ( 5 ) نماز مقرّر گشت . همچنان چون به موسى در آمدم فرمود : هم از اين سهل تر كن . گفتم :\r\nشرم مىدارم كه ديگر به خواستارى بر فراز شوم و بر اين پنج نماز صبر مىكنم .\r\nپس از خداى مرا ندا آمد كه اى محمّد ، چون بر نماز من صبر كردى من بر اين پنج نماز تو صواب پنجاه ( 50 ) نماز ، تو را و امّت تو را عطا كردم و هر نماز را به ده ( 10 ) نماز پذيرفتم ، هر كس از امّت تو قصد نيكى كند و آن را به كار نبندد از بهر او يك حسنه بنويسم و اگر آن حسنه را به كار بندد بجاى يك ده ( 10 ) بنويسم ؛ اما اگر قصد بدى كند و به كار نبندد بر او ننويسم ، و اگر آن بدى را به عمل آورد يك سيّئه نويسم .\r\n\r\n[ اخبار معراج دربارهء حضرت على عليه السّلام 
  ]\r\nو هم از اخبار معرج آن حضرت است كه چون درهاى آسمان گشوده شد\r\n\r\n","description":"","footnote":"","page_name":" 574 ","page_number":612},
  {"content":"\r\n\r\nفريشتگان بر آن حضرت گرد آمدند و سلام دادند و گفتند : چگونه است حال برادر تو على عليه السّلام گفت : به خير است . گفتند : چون او را بينى سلام ما برسان . فرمود : شما او را مىشناسيد ؟ گفتند : چگونه نشناسيم كه خداى در الست پيمان تو و پيمان او را از ما گرفت و ما پيوسته بر تو و او درود فرستيم .\r\nرسول خداى مىفرمايد : در هر آسمان ملائكه با من اين معاملت داشتند و سخن از على مىكردند و مىگفتند : در بيت المعمور نام تو و على و فرزندان او در نامه‌اى از نور نگاشته است و آن نامه پيمانى است كه از ما گرفته‌اند و در هر جمعه آن پيمان را بر ما مىخوانند . پس سجدهء شكر بگذاشتم .\r\nو مىفرمايد : كه در شب معراج بر من ندا آمد كه از پيغمبران پرسش كن كه به چه مبعوث شدند ؟ چون پرسش كردم ، گفتند : بر رسالت تو و امامت على و فرزندان او ، پس وحى آمد كه نظر كن بجانب راست عرش . چون نظر كردم صورت على و فرزندان او را تا قائم آل محمد بديدم كه در درياى نور نماز مىكردند . پس خطاب آمد كه ايشان حجّتهاى من و دوستان منند و مهدى كه آخر ايشان است انتقام خواهد كشيد از دشمنان من .\r\nو مىفرمايد : چندان در آسمانها از فريشتگان نام على را بشنيدم كه گمان كردم كه در سماوات او از من نامورتر است و ملك موت با من گفت : اى محمد هر بنده‌اى را كه خداى آفريد من قبض روح كنم جز تو و على را كه خدا شما را به دست خويشتن قبض روح فرمايد . و چون به زير عرش رسيدم ، على را ديدم ، گفتم : يا على تو پيش از من آمدى ؟ جبرئيل گفت : اين فرشته‌اى است كه خدايش به صورت على آفريده براى كرامت على . و چون فريشتگان آرزوى ديدار على كنند به زيارت وى شوند .\r\nو مىفرمايد : چون به مقام قاب قوسين رسيدم در آنجا صورت على را ديدم ، خطاب آمد كه اين صورت را مىشناسى ؟ عرض كردم : صورت على است ، پس وحى رسيد كه فاطمه را با وى تزويج كن و او را خليفهء خود گردان .\r\nو مىفرمايد همهء انبيا از من پرسش حال على كردند و گفتم : او را در ميان امّت به خليفتى گذاشتم . و گفتند : نيكو خليفه گذاشتى كه خداى طاعت او را بر فريشتگان فرض كرده است .\r\nو خليل اللّه را در بهشت ديدم در زير درختى كه آن درخت را پستانها مانند گاو\r\n\r\n","description":"","footnote":"","page_name":" 575 ","page_number":613},
  {"content":"\r\n\r\nبود و بسى كودكان شيرخواره ديدم كه هر يك پستانى از آن درخت در دهان داشتند و اگر از دهان يكى رها شدى ، ابراهيم عليه السّلام برخاستى و پستان در دهان او نهادى .\r\nچون ابراهيم مرا ديد سلام داد و از على پرسش كرد : گفتم : او را در ميان امت به خليفتى گذاشتم . گفت ! نيكو خليفتى گذاشتى كه خداى طاعت او را بر ملائكه فرض كرده است ، و ايشان اطفال شيعيان اويند كه من از خداى خواستار شده‌ام كه تربيت ايشان كنم و هر جرعه كه از اين پستانها نوشند ادراك لذّت جميع ميوه‌ها و نهرهاى بهشت نمايند .\r\nو مىفرمايد كه : بر در هر آسمان نگاشته ديدم ، لا إله الّا اللّه محمّد رسول اللّه علىّ بن ابى طالب امير المؤمنين ، و همچنان در حجابهاى نور و در اركان عرض اين كلمات را نگاشته يافتم .\r\nو مىفرمايد كه : خداى مرا ندا داد كه اى محمّد ، على حجّت من است ، بعد از تو بر خلق من و پيشواى اهل طاعت من است ، هر كه فرمان او برد فرمان من برده است ، و هر كه عصيان او كند ، عصيان من كرده است ، پس او را نصب كن كه بعد از امّت تو به دو هدايت يابند .\r\nاين حديث را از ابن عباس آورده‌اند كه رسول خداى فرمود كه : حقّ جلّ و علا مرا پنج فضيلت عطا كرد و على را پنج فضيلت عطا كرد : مرا كلمات جامعه داد و على را علوم جامعه ، و مرا پيغمبر گردانيد و او را وصىّ من ، و مرا كوثر بخشيد و او را سلسبيل ، و مرا وحى عطا كرد و او را الهام ، و مرا به آسمان برد و از براى او درهاى آسمان گشود ، چنان كه در شب معراج او بر من نظر مىكرد و من به سوى او نظر مىكردم .\r\nپس آن حضرت گريست ، گفتم : بابى انت و امّى اين گريه چيست ؟ فرمود : اى پسر عباس ، اول سخن كه حق با من كرد اين بود كه اى محمد به فرود خويش نظر كن . چون نگران شدم حجابها بشكافت و درهاى آسمان گشوده شد و على را ديدم كه سر به سوى آسمان بر آورده و بسوى من نگران است . پس على با من سخن گفت و من با او سخن گفتم و پروردگار من با من سخن گفت .\r\nعرض كردم كه يا رسول اللّه خداى چه گفت ؟ فرمود كه : خطاب آمد كه اى محمد گردانيدم على را وصى تو و وزير تو و خليفهء تو بعد از تو ، اعلام كن او را كه اينك\r\n\r\n","description":"","footnote":"","page_name":" 576 ","page_number":614},
  {"content":"\r\n\r\nسخن ترا مىشنود .\r\nپس من از آنجا آنچه خداى گفت با على گفتم ، و او پاسخ گفت و جمله را بپذيرفت . پس خداى امر كرد ملائكه را كه بر على سلام كنند و جملگى سلام دادند و على جواب گفت و فريشتگان را ديدم كه شاد بودند به جواب سلام او . و به هر گروه ملائكه گذشتم مرا تهنيت گفتند براى خلافت على ، و مرا گفتند : اى محمد بدان خداى كه ترا به راستى فرستاده كه جميع فريشتگان شاد شدند كه خداى پسر عم تو را خليفهء تو كرد و حاملان عرش را ديدم كه به سوى زمين نگرانند با جبرئيل گفتم : اين چيست كه ديده از مناظر رفعت بسوى زمين داشته‌اند ؟ گفت :\r\nفريشتگان همه بسوى على نظر كردند از در طرب و شادمانى جز حاملان عرش كه اين زمان رخصت يافتند و به ديدار على نگران گشتند . و آنگاه كه من به زمين آمدم على مرا همى خبر داد از آنچه ديدم : پس دانستم كه به هر مكان كه من رفتم از براى على حجاب نبوده و او نيز مشاهده فرمود .\r\nدر مناقب خوارزمى كه از كتب معتبره علماى عامه است مرقوم شده كه از رسول اللّه پرسش رفت كه در شب معراج خداى با تو به چه لغت سخن كرد ؟ فرمود كه به لغت على بن ابى طالب مرا خطاب كرد و الهام فرمود . گفتم : پروردگارا تو مرا خطاب كردى يا على با من سخن گفت ؟ ندا آمد كه يا احمد من مثل و مانند ندارم مرا با ديگران قياس نتوان كرد ، ترا از نور خود آفريدم و على را از نور تو آفريده‌ام ، و چون مىدانم هيچ كس را از على دوست‌تر ندارى به لغت او با تو سخن كردم تا دل تو مطمئن گردد قال اللّه تبارك و تعالى :  ما زاغَ الْبَصَرُ وَ ما طَغى  « 1 » ميل نكرد چشم محمّد ، يعنى به چپ و راست ننگريست و در نگذشت از آنچه مقرر بود در نگريستن و حسن ادب مرعى داشت و جز در جمال بىزوال ديده نگشود .  لَقَدْ رَأى مِنْ آياتِ رَبِّهِ الْكُبْرى  . « 2 » و از آيات خداى اكبر مشاهدت كرد .\r\nنگارندهء اين كتاب مبارك گويد كه احاديث معراج بسيار باشد كه نگاشتن آن در اين مقام خوانندگان را از مقصود بازدارد ، لا جرم ان شاء اللّه تعالى در كتاب ثانى در ذيل فضايل علىّ مرتضى و ائمهء هدى هر حديثى را در جاى خود مرقوم خواهد\r\n\r\n\r\n","description":"","footnote":"\r\n( 1 ) . النجم ، 17 : چشم خطا نكرد و از حد در نگذشت .\r\n( 2 ) . النجم ، 18 : او پاره‌اى از نشانه‌هاى بزرگ پروردگارش را به عيان ديد .\r\n","page_name":" 577 ","page_number":615},
  {"content":"\r\n\r\nداشت ، اكنون بر سر سخن رويم .\r\nرسول خداى مىفرمايد : چون از آسمان فرود همىشدم ، جبرئيل با من بيامد تا به خانهء امّ هانى در آمدم و اين همه سير و سلوك در شبى از شبهاى شما بود فانا سيّد ولد آدم و لا فخر و بيدى لواء الحمد بيوم القيامة و لا فخر و الىّ مفاتيح الجنّة يوم القيمة و لا فخر همانا در مدت صعود و نزول آن حضرت سخن بسيار كرده‌اند ، و به روايتى در مدت سه ساعت از شب برفت و بازآمد و به روايتى چهار ساعت و به روايتى نماز خفتن به زمين گذاشت و عروج فرمود و نماز صبح نيز در زمين بگذاشت .\r\n\r\n[ انكار قريش در معراج پيامبر 
  ]\r\nمع القصه بامداد آن شب رسول خداى صلّى اللّه عليه و آله از خانهء امّ هانى بيرون شده بيامد و در حجر بنشست و سخت ملول بود ؛ زيرا كه مىدانست مردم قريش سخن او را به كذب نسبت خواهند كرد .\r\nدر اين وقت ابو جهل برسيد و نزديك آن حضرت بنشست و از در تمسخر گفت :\r\nهيچ امرى تازه آورده‌اى كه بدان سخن كنى ؟\r\nپيغمبر صلّى اللّه عليه و آله فرمود : بلى ، امشب سفر كردم .\r\nگفت : به كجا ؟ فرمود : به بيت المقدّس شدم و از آنجا به سماوات شتافتم .\r\nابو جهل گفت : امشب در آنجا رفتى و صباح در مكه ؟\r\nفرمود : چنين باشد .\r\nگفت : اين سخن كه با من گفتى نزد قوم نيز خواهى گفت ؟\r\nفرمود : همانا پوشيده نخواهم داشت .\r\nابو جهل فرياد برداشت كه اى گروه بنى كعب ، بشتابيد كه كارى شگفت پيش آمده است ، پس مردمان گرد آمدند و انجمن بزرگ شد .\r\nآنگاه گفت : اى محمّد ، آنچه با من گفتى با اين جماعت بگوى .\r\nآن حضرت فرمود : امشب مرا به بيت المقدّس بردند و از آنجا به آسمانها سير دادند ، مردمان آغاز شگفتى نهادند و انكار كردند و دستها بر هم زدند و بر سر\r\n\r\n","description":"","footnote":"","page_name":" 578 ","page_number":616},
  {"content":"\r\n\r\nگذاشتند و گروهى از مسلمانان كه در دين رسوخى تمام نداشتند مرتد گشتند . در اين وقت جمعى از قريش كه مسجد اقصى را ديده بودند پيش شدند و گفتند : هيچ توانى مسجد اقصى را صفت كرد ، آن حضرت فرمود توانم .\r\nو رسول خداى مىفرمايد : جبرئيل عليه السّلام مسجد اقصى را نزديك به خانهء عقيل در برابر چشم من بداشت و من همى در آن ديدم و از هر چه پرسش كردند گفتم .\r\nو همچنان بعضى از قريش گفتند : بسى از مردمان ما سفر كرده‌اند و در طريق شامند آيا بديشان بازخوردى اگر بديشان گذشتى خبرى بگوى .\r\nآن حضرت يك طايفه را فرمود كه : بديشان گذشتم در روحا « 1 » و از آن جماعت شترى گم شده بود در طلب آن به جستجو بودند و ايشان را قدحى آب در منزل بود من از آن قدح نوشيدم ، چون ايشان برسند پرسيد كه آب در قدح بجاى داشتند يا پرداخته بود .\r\nگفتند : اين نيك نشانى است .\r\nو همچنان از طايفه ديگر خبر داد كه : در ذى مرّ بر ايشان گذشتم دو تن از آن قافله بر يك شتر سوار بود شتر ايشان از من برميد و يك تن را بينداخت و دستش را بشكست . اين سخن را نيز بهر نشانى بداشتند .\r\nآنگاه قريش از قافلهء خاص خويش پرسش كردند فرمود : بر آن جماعت در ينعم عبور كردم و ايشان را بر دو شتر خاكسترى رنگ دو غراره « 2 » مخطّط « 3 » حمل بود و از پيش روى قافله بودند و ايشان چون فردا آفتاب سر از كوه برزند باديد آيند . گفتند اين علامت ديگر است .\r\nآنگاه از نزد آن حضرت بيرون شدند و گفتند : و اللّه لقد قصّ محمّد شيئا و بيّنه . و صبح آن روز را كه رسول خداى به رسيدن قافله خبر داده بود ، جماعتى از قريش برفتند و در ثنيّه « 4 » جاى كردند و چشم بر راه آفتاب داشتند تا باشد كه آفتاب بزند و كاروان برسد و سخن رسول خداى به دروغ شود . ناگاه يكى گفت : سوگند با خداى كه اينك آفتاب بر آمد و آن ديگر گفت : سوگند با خداى كه شتران قافله باديد شد و آن دو شتر كه پيغمبر فرمود از پيش روى بود .\r\n\r\n\r\n","description":"","footnote":"\r\n( 1 ) . قريه‌اى است از توابع شام .\r\n( 2 ) . غراره : جوال\r\n( 3 ) . مخطط : راه راه .\r\n( 4 ) . ثنيّه : گردنه\r\n","page_name":" 579 ","page_number":617},
  {"content":"\r\n\r\nبالجمله از هر چه آن حضرت خبر كرده بود كاروانيان بيامدند و همه راست آمد و با اين همه مردم قريش سر از ايمان برتافتند . و انكار آن آيات روشن كردند و گفتند :\r\nما هذا الّا سحر مبين .\r\nاكنون بايد دانست كه هر كس انكار معراج رسول خداى كند كافر شود ، چه انكار نصّ قرآن كرده باشد قال اللّه تعالى   سُبْحانَ الَّذِي أَسْرى بِعَبْدِهِ لَيْلًا مِنَ الْمَسْجِدِ الْحَرامِ إِلَى الْمَسْجِدِ الْأَقْصَى   « 1 » . و احاديث صحيحه صريحه در اين سخن به حدّ تواتر است .\r\n\r\n[ چگونگى معراج 
  ]\r\nاما اينكه معراج آن حضرت بر چگونه بود ، علما را سخن بر اختلاف رفته ، بعضى بر آنند كه روح آن حضرت را در خواب به معراج فرمودند و در آسمانها سير دادند و بدين آيت حجّت كنند :  وَ ما جَعَلْنَا الرُّؤْيَا الَّتِي أَرَيْناكَ إِلَّا فِتْنَةً لِلنَّاسِ  « 2 » .\r\nو همچنين در بعضى از احاديث معراج آمده است كه آن حضرت فرمود : بينا انا نائم و همچنان از عايشه حديث كنند كه گفته است ما فقدت جسد رسول اللّه و بعضى از علما گفته‌اند كه سير آن حضرت تا بيت المقدس در بيدارى بود و از آنجا روح او را به آسمانها در خواب بردند چه در آيهء كريمه :   سُبْحانَ الَّذِي أَسْرى بِعَبْدِهِ لَيْلًا مِنَ الْمَسْجِدِ الْحَرامِ إِلَى الْمَسْجِدِ الْأَقْصَى   « 3 » مكشوف افتد كه غايت اسرى مسجد اقصى باشد و اگر از آن زياده بودى بيان شدى ، چه اسراء در سماوات ابلغ است در كمال مدح .\r\nو بعضى از علما گويند : معراج آن حضرت در بيدارى بود و با جسد مبارك سير فرمود . و در قرآن كه آمده   أَسْرى بِعَبْدِهِ   « 4 » آنگاه مىفرمايد :   ثُمَّ دَنا فَتَدَلَّى فَكانَ قابَ قَوْسَيْنِ أَوْ أَدْنى   « 5 » هم مقتضى اين سخن است و اگر اسرى در خواب بودى همانا اسرى بروح عبده فرمودى .\r\n\r\n\r\n","description":"","footnote":"\r\n( 1 ) . الاسراء ، 1 : پاك و منزه خدايى است كه بندهء خود را شبى از مسجد الحرام به مسجد اقصى برد .\r\n( 2 ) . الاسراء ، 60 : و رويائى را كه به تو نشان داديم ، جز بر طغيانشان نمىافزود .\r\n( 3 ) . الاسراء : پاك و منزه خدايى است كه بندهء خود را شبى از مسجد الحرام به مسجد اقصى برد .\r\n( 4 ) . الاسراء : پاك و منزه خدايى است كه بندهء خود را شبى از مسجد الحرام به مسجد اقصى برد .\r\n( 5 ) . النّجم ، 8 و 9 : آنگاه نزديك و نزديك‌تر آمد تا به قدر دو كمان يا كمتر .\r\n","page_name":" 580 ","page_number":618},
  {"content":"\r\n\r\nو رسول خداى را از اين زيادت فضيلتى نبودى و مردمان قريش را عجبى نرفتى و انكار نكردى ، زيرا كه ممكن است كسى در خواب بيند كه بر آسمانها رفت و بهشت و دوزخ بديد . و امّ هانى عرض نمىكرد كه اين قصه را بازمگوى تا مبادا ترا تكذيب كنند و بعضى از مسلمين انكار نمىكردند و تا مرتدّ شوند و قريش از كاروان نشان نمىگرفتند و از مسجد اقصى علامت پرسش نمىكردند .\r\nچه اين همه مناظرات از بهر خوابى واجب نشده است و از اين آيهء كريمه كه :  وَ ما جَعَلْنَا الرُّؤْيَا الَّتِي أَرَيْناكَ إِلَّا فِتْنَةً لِلنَّاسِ  تواند بود كه از رؤيا مقصود رؤيت بصر و ديدن به چشم باشد ، چنان كه ابن عباس در ترجمهء قرآن اين رؤيا را به رؤياى عين ترجمه كرده و خداى آن را فتنه كرده و خواب موجب فتنه نشود ، و نيز نصّى نباشد كه اين آيت در قصّه معراج فرود شده ، چنان كه بعضى گفته‌اند : اين آيت در قصّه حديبيّه فرود شد و آن حضرت در خواب ديده كه عمره مىگذارد و از مدينه بدين انديشه بيرون شد و در حديبيه با كفار كار به صلح كرد و باز مدينه آمد - چنان كه تفصيل آن ان شاء اللّه در كتاب ثانى مرقوم خواهد شد - .\r\nو تواند بود كه معراج آن حضرت در چند كرّت بود نوبتى معراج جسمانى ، و ديگر روحانى بود ، و بعضى از صوفيه بر آنند كه معراج رسول خداى با بدن مبارك بود . اما بدن لطيف مكتسب مثالى و در حالت غيب رفته كه به اصطلاح ايشان برزخ است ميان خواب و بيدارى ، چه در اول حديث معراج فرمود : كنت بين النّائم و اليقظان و در آخر همين حديث فرمود : فاستيقظت ، و چون نوم و غيبت هر دو غير يقظه است چنان كه از نوم آمدن ، استيقاظ است نيز از غيبت آمدن استيقاظ است و گويند : آنچه انبيا و اوليا را از مشاهده و مكاشفه باديد مىآيد در حالت غيبت مىباشد كه خاص از بهر ايشان است و اين حالت از مرتبهء رؤيا اعلى و ارفع است و اينكه از احاديث معراج رسيده كه رسول خداى فرمود : انا نائم عند البيت و به روايتى انا نائم فى الحجر و ربّما قال فى الحطيم و به روايتى فرمود فرّج سقف بينى و انا بمكّة و به روايتى انّه اسرى به من شعب ابى طالب و به روايتى انّه بات فى بيت امّ هانى قالت : ففقدته من اللّيل .\r\nاين روايات متعارضه را بدين گونه توان مطابقت داد كه گويند : آن حضرت در خانهء امّ هانى بود كه جبرئيل عليه السّلام آمد و آن خانه نزد شعب ابو طالب بود ؛ و چون\r\n\r\n","description":"","footnote":"","page_name":" 581 ","page_number":619},
  {"content":"\r\n\r\nرسول خداى در آنجا زيستن داشت آن خانه را نسبت به خويشتن كرد و فرمود : فرّج سقف بيتى و جبرئيل آن حضرت را از آن خانه به مسجد الحرام برده و از آنجا به جهت شقّ صدر بر حطيم تكيه داده ، و تواند بود كه آن حال اندك نعاسى « 1 » بر آن حضرت طارى شده و از آن نعاس تعبير به نوم فرموده پس كنت بين النّائم و اليقظان مؤيّد اين مقال توان بود . و اين كه در بعضى از احاديث معراج رسيده جاء ثلثة نفر من قبل ان يوحى اليه و هو نائم فى المسجد الحرام و از اين گمان كرده‌اند كه معراج آن حضرت قبل از وحى و بعثت و در خواب بوده .\r\nچون معراج در چند كرّت باشد اشكالى نيست و اينكه فرمود فاستيقظ و هو فى المسجد الحرام تواند بود كه غرض از استيقاظ با خويشتن آمدن باشد از مشاهده ملكوت و رجوع به عالم شهادت و ناسوت و اينكه موسى عليه السّلام چون در شب معراج ادراك خدمت رسول خداى كرد بگريست - چنان كه گفته شد - اين گريه نه چون گريهء مردمان است كه از در حسد و حقد باشد ، بلكه فسوسى بر امّت خويشتن مىكرد كه به سبب عصيان و طغيان ايشان را در اجر و ثواب نقصان افتاد .\r\nاما در باب رؤيت رسول خداى در شب معراج در حضرت اطلاق ، علماى عامه بر آنند كه رؤيت واقع نشد . و از مسروق روايت كرده‌اند كه گفت : از عايشه پرسيدم كه هل رأى محمّد ربّه آيا ديد محمّد پروردگار خود را ؟ در جواب گفت : لقد قفّ شعرى ممّا قلت همانا موى بر تن من برخاست از اين سخن بعد از آنكه گفت : سه چيز است كه هر كه تو را گويد استوار مدار : اول اينكه محمّد پروردگار خود را ديد چنان كه خداى فرمايد :  لا تُدْرِكُهُ الْأَبْصارُ  « 2 » و هم بدين آيت حجّت كرد :  وَ ما كانَ لِبَشَرٍ أَنْ يُكَلِّمَهُ اللَّهُ إِلَّا وَحْياً أَوْ مِنْ وَراءِ حِجابٍ أَوْ يُرْسِلَ رَسُولًا فَيُوحِيَ بِإِذْنِهِ ما يَشاءُ  « 3 » .\r\nوجه استدلال آن است كه خداى محصور داشته تكلم خود را با يكى از آدميان در يكى از سه صورت كه آن الهام است در دل شخصى ، يا تكلّم است بىواسطه از وراء حجاب ، يا ارسال رسولى است تا پيغام او برساند .\r\nو از ابو ذر غفارى رحمت اللّه آورده‌اند كه فرمود : از رسول خداى پرسش كردم كه\r\n\r\n\r\n","description":"","footnote":"\r\n( 1 ) . نعاس : چرت\r\n( 2 ) . الانعام ، 103 : چشم‌هاى او در نمىيابد .\r\n( 3 ) . الشورى ، 51 : هيچ بشرى را نرسد كه خدا با او سخن گويد مگر با وحى يا از پس پرده يا رسولى بفرستد كه به فرمان خود هر چه بخواهد به او وحى مىكند .\r\n","page_name":" 582 ","page_number":620},
  {"content":"\r\n\r\nپروردگار خويش را ديدى ؟ فرمود : نورانى اراه . و از ابو ذر آورده‌اند كه فرمود رايت نورا و هم از ابو ذر آورده‌اند كه رسول خداى در آن شب خداى را به دل ديد و به چشم نديد .\r\nو طايفه‌اى از علماى عامه را عقيده آن است كه رسول اللّه در شب معراج حق تعالى را ديدار كرد و اين مذهب را به ابن عبّاس و حسن بصرى و عروة الزّبير و كعب - الاحبار و زهرى و جز ايشان نسبت كنند . و ابو الحسن اشعرى و اكثر اتباع او بر اين رفته‌اند و در ميان اين جماعت سخن است كه آيا به چشم سر ديد يا به چشم دل ؟\r\nبعضى بر آنند كه به چشم سر ديد .\r\nو از ابن عباس آورده‌اند كه در بعضى از روايات مطلقا واقع شده كه ديد و در بعضى وارد شده كه به چشم دل ديد ، پس طايفه‌اى از علما بنا به قاعدهء اصوليّه مطلق را بر مقيّد حمل كرده گويند : مراد ابن عباس از آن مطلق ، همان ديدن به چشم دل است . و جماعتى گويند : در آن شب رؤيت دو نوبت واقع شد چنان كه در آيهء كريمه است :  وَ لَقَدْ رَآهُ نَزْلَةً أُخْرى  « 1 » .\r\nمراد ابن عباس از مطلق يك بار ديدن به چشم دل و يك بار ديدن به چشم سر است و در صحيح مسلم از ابن عباس روايت شده كه در تفسير :  ما كَذَبَ الْفُؤادُ ما رَأى  « 2 »  وَ لَقَدْ رَآهُ نَزْلَةً أُخْرى  « 3 » فرموده : راى ربّه بفؤاده مرّتين .\r\nو اين سخن خلاف توجيه آن جماعت است كه در معنى مطلق گفتند و آن جماعت جواب سخن عايشه را به آيه كريمهء  لا تُدْرِكُهُ الْأَبْصارُ  « 4 » گويند : مراد از آيه نفى احاط است نه نفى رؤيت ، چه حاصل ادراك در لغت احاطه است و از نفى احاطه نفى رويت لازم نشود .\r\nو ترمذى در جامع خويش از عكرمه روايت كرده كه مىگويد : ابن عباس مىفرمود كه : رسول خداى پروردگار خود را ديد من گفتم : خداى فرموده :  لا تُدْرِكُهُ الْأَبْصارُ  « 5 » . در جواب فرمود : ويحك ذاك اذا تجلّى بنوره الّذى هو نوره . و در جواب از استدلال عايشه به آيهء دوم گويند كه : نفى كلام بدون حجاب مستلزم نفى رويت بىحجاب نيست . تواند بود كه رويت بىكلامى حاصل شدى يا آنكه مراد از وحى\r\n\r\n\r\n","description":"","footnote":"\r\n( 1 ) . النجم ، 13 : و بار ديگر او را ديد .\r\n( 2 ) . النجم ، 11 : قلبش آنچه را ديد تكذيب نكرد .\r\n( 3 ) . النجم ، 13 : و بار ديگر او را ديد .\r\n( 4 ) . الانعام ، 103 : چشم‌هاى او در نمىيابد .\r\n( 5 ) . الانعام ، 103 : چشم‌هاى او در نمىيابد .\r\n","page_name":" 583 ","page_number":621},
  {"content":"\r\n\r\nدر آيهء كريمه كلام بىحجاب است نه الهام ، يا آنكه آيت عام مخصوص به بعض است ما من عامّ الّا و قد خصّ ببعض .\r\nو گروهى از علماى عامه گويند در اين مسأله توقّف اولى است ، زيرا كه دليل قاطع در اين سخن به نفى و اثبات نرسيده و آيات و احاديث كه مستدلّ طرفين است متعارض و قابل تأويل است و اين مسأله از عمليات نيست كه در آن اكتفا به دليل ظنّى توان كرد .\r\nو بعضى از علماى عامه گفته‌اند كه مراد از ديدن پيغمبر صلّى اللّه عليه و آله خداى را به چشم دل نه تنها حصول علم باللّه است ؛ زيرا كه رسول اللّه هميشه به خداى عالم بود ؛ بلكه مراد آن است كه خداى در دل آن حضرت خلق رؤيت فرمود ، چنان كه خلق دو چشم كرده .\r\nاما علماى شيعهء اماميّه اثناعشريّه را عقيده آن است كه آن ذات مقدس به هيچ يك از حواس بشرى مدرك نشود ، چه ديدن و ديدار شدن از صفات جسم و جسمانيّات است - تعالى اللّه عن ذلك علوّا كبيرا - و اين رؤيت كه از احاديث شريفه رسيده محمول بر ادراك و مشاهدهء قلب است چنان كه ذعلب يمانى از امير المؤمنين على عليه السّلام سؤال كرد كه هل رأيت ربّك ؟ يعنى آيا مىبينى پروردگار خود را ؟ در جواب فرمود كه أ فأعبد ما لا ارى يعنى آيا پس عبادت مىكنم من كسى را كه نمىبينم ! ذعلب پرسيد كه چگونه مىبينى ؟ فرمود : لا تراه العيون بمشاهدة العيان و لكن تدركه القلوب بحقيقة الايمان يعنى : نمىبيند او را چشمها به مشاهدهء عيان و ليكن در مىيابد او را دلها به حقيقت ايمان . و السّلام على من اتّبع الهدى .\r\n\r\n","description":"","footnote":"","page_name":" 584 ","page_number":622},
  {"content":"\r\n\r\n\r\nبيعت مردم مدينه در عقبه بار دوم شش هزار و دويست و شانزده سال بعد از هبوط آدم عليه السّلام بود\r\nاز اين پيش مرقوم افتاد كه مصعب بن عمير با دوازده ( 12 ) تن از قبيلهء اوس و خزرج به مدينه شد و مردمان را به يگانگى خداى و نبوّت رسولش همى دعوت فرمود و گروهى عظيم به دو بگرويدند و با دين خداى پيوسته شدند .\r\nمع الحديث مصعب يك سال در مدينه زيستن فرمود تا هنگام موسم و گزاشتن حج فراز آمد ، پس آهنگ مكّه فرمود و جماعتى از مردم مدينه كه كيش مسلمانى داشتند هم آرزوى ديدار پيغمبر صلّى اللّه عليه و آله كردند و اين جمله با فوجى ديگر از مردم به اتفاق مصعب به سوى مكه كوچ دادند . به روايتى پانصد ( 500 ) تن و اگر نه سيصد ( 300 ) تن بودند و در ميان ايشان هفتاد ( 70 ) تن از صناديد اوس و خزرج بر آن انديشه بودند كه به مكّه آمده در عقبه منى با رسول خداى بيعت كنند و آن حضرت را به مدينه كوچ دهند .\r\nمع القصه چون ايشان به مكّه اندر آمدند مصعب با خدمت رسول خداى پيوست و قصّهء مسلمانان را بازنمود . و آن حضرت در كعبه بعضى از ايشان را ديدار كرد و سخن بر اين نهاد كه مسلمانان مدينه در شب دوم از شبهاى ايّام التّشريق « 1 » چون اعمال حج به پاى برند نيم‌شبى يك يك و دود و در شعب عقبه حاضر شوند و پيغمبر صلّى اللّه عليه و آله نيز در آنجا شده با ايشان كار بيعت و ساز هجرت راست كند . پس در شب دوازدهم ماه مسلمانان مدينه بىآگهى مشركين هفتاد ( 70 ) تن و به روايتى هفتاد و سه ( 73 ) تن مرد و زن در عقبه گرد آمدند .\r\n\r\n\r\n","description":"","footnote":"\r\n( 1 ) . ايّام التّشريق : يازدهم و دوازدهم و سيزدهم ذيحجه را گويند .\r\n","page_name":" 585 ","page_number":623},
  {"content":"\r\n\r\nكعب بن مالك گويد : چون در عقبه شديم رسول خداى با عمّ خود عباس در ميعادگاه حاضر بود و اول كس كه خويشتن را بدان حضرت رسانيد ، رافع بن مالك زرقى بود و ديگران از دنبال به دو پيوستند . و به روايتى از ارباب سير ، آن جماعت در عقبه گرد آمدند و رسول خداى قصه ايشان با عمّ خويش عباس بگفت و از انديشه خويشتن و هجرت به مدينه او را آگهى بداد . عباس گفت : من خود بايد اين مردمان را ديدار كنم و با رسول خداى به عقبه آمد ، مردم مدينه پاس حشمت رسول خداى و عباس را بداشتند و از بهر ايشان جنبش كردند و درود فرستادند .\r\nپيغمبر صلّى اللّه عليه و آله نخست دين خويشتن را بر ايشان عرض كرد و آن جماعت پذيرفتند و گفتند : ما بدين جا شديم كه دين تو را بپذيريم و ترا به مدينه برده عزيز داريم و ما نيز با تو عزيز باشيم . در اين هنگام عباس بن عبد المطّلب آغاز سخن كرد و گفت :\r\nاى مردمان اوس و خزرج ، من بدين جا شدم كه اين سخن با شما استوار بدارم اگر چه من به دين محمّد نيستم ، اما او برادر زاده و فرزند و خون و گوشت من است ، بدانيد كه محمّد در مكّه به ميان قوم خويش عزيز و ارجمند است و هيچ كس را با او دست نباشد ؛ زيرا كه در ميان قريش كس از بنى هاشم بزرگتر نيست و امروز چنان افتاده كه او از قريش رنجيده خاطر است و خواهد به شهر شما آمدن و با شما زيستن .\r\nهمانا تا به مكّه اندر است قريش با او كار به رفق و مدارا كنند و جانب مداهنه و مهادنه فرونگذارند ، اما فردا كه از ميان ايشان بدر شود و در ميان شما جاى كند شرم برخيزد و آزرم برود ، يك باره حمل حشمت او را فرونهند و در خصمى او يك جهت شوند .\r\nناچار كار به حرب آويخته گردد و بسى خونها ريخته شود و مردمان عرب به جمله همدست و همداستان قريش شوند و با شمشيرهاى آخته « 1 » به سوى شما تاختن كنند اگر در آن هنگام شما از محمّد دست بازخواهيدداشت ، صواب آن است كه هم اكنون او را بگذاريد و بگذريد .\r\n\r\n\r\n","description":"","footnote":"\r\n( 1 ) . آخته : كشيده\r\n","page_name":" 586 ","page_number":624},
  {"content":"\r\n\r\nايشان گفتند : يا عباس ما هرگز دست از او بازنداريم و خويشتن را جز در راه او و از بهر او نخواهيم . براء بن معرور گفت : سوگند با خداى كه ما را در دل جز آن نيست كه بر زبان است ، هم سر و جان فدا كنيم و با او وفا كنيم . آنگاه روى با پيغمبر كرد و گفت : به هر چه گوئى بيعت نمائيم و اطاعت كنيم . رسول خداى فرمود :\r\nبايعونى على السّمع و الطّاعة فى النّشاط و الكسل و النّفقة فى العسر و اليسر و على الامر بالمعروف و النّهى عن المنكر و ان تقولوا فى اللّه لا تخافون لومة لائم و على ان تنصرونى فتمنعونى بالحقّ اذا قدمت عليكم ممّا تمنعون منه انفسكم و ابناءكم و ازواجكم .\r\nيعنى : بيعت كنيد با من بر آنكه به هر چه فرمان دهم فرمانبردار باشيد ، چه در حال نشاط و چه در حال كسل ، و در راه خداى از بذل مال خويشتن‌دارى نكنيد چه در حال عسر و چه در حال يسر ، و بر آنكه امر به معروف و نهى از منكر به جاى آريد و سخن حق را بگوئيد و از ملامت‌كننده بيم نكنيد ، و بر آنكه مرا يارى دهيد و چون به نزد شما آيم مرا نگاه داريد از آنچه نفسها و فرزندان و اهل خود را نگاه مىداريد .\r\nبالجمله رسول خداى با ايشان بيعت كرد بدانسان كه با آن دوازده ( 12 ) تن كرد ، - همچنان كه مرقوم شد - و بر آن بيعت حرب و جهاد بيفزود ، از اين روى مردم مدينه اين بيعت را بيعة الحرب و بيعة الثّانى خوانند .\r\nمع القصه اول كس براء بن معرور بود كه دست آن حضرت را بگرفت و گفت :\r\nسوگند با آن خداى كه ترا با خلق فرستاده كه بر اين جمله با تو بيعت كرديم . و به روايت بنى النّجار اول كس اسعد بن زراره بود كه بيعت كرد . و بنى عبد الاشهل گويند : اول كس ابو الهيثم بن التّيّهان بود كه بيعت كرد . آنگاه ديگر مردم .\r\nدر اين وقت عباس بن [ عبادة بن 
  ] نضله كه از قبيلهء اوس بود بر خاست و گفت : اى مردمان بدانيد كه براى چه بيعت كرده‌ايد بر حرب عجم و پادشاهان روى زمين و اگر چنان باشيد كه چون او را داهيه‌اى پيش آيد استوار نخواهيد بود امروزش فريب مدهيد و بگذاريد كه در شهر خويشتن زيستن كند كه هم در آنجا به مكانت باشد و اگر چه قريش با او از در مخالفت و مخاصمت باشند ضرر و زيان نتوانند كرد .\r\n\r\n","description":"","footnote":"","page_name":" 587 ","page_number":625},
  {"content":"\r\n\r\nعبد اللّه بن حرام و اسعد بن زراره و ابو الهيثم گفتند : ترا با سخن كردن چه‌كار است ؟ بباش تا رسول خداى خود سخن كند . و تمامت مردمان با عباس گفتند كه : ما نخست رسول اللّه را از خداى پذيرفتيم ، آنگاه از تو و نخست خداى را گواه گيريم و آنگاه تو را كه عمّ اوئى بر اينكه خون و خواسته « 1 » خويش را در راه خداى و رسولش داريم .\r\nآنگاه رسول خداى فرمود كه : در اينجا جز خداى كس نيست كه بر شما گواه باشد ، اكنون از ميان شما نقيبان « 2 » اختيار خواهم كرد تا كفيل شما و گواه شما باشند و بايد كه شما را زشت نيايد ، چون كسى را من نقيب كنم ؛ زيرا كه آن به حكم خداى و خبر جبرئيل باشد . پس دوازده ( 12 ) تن از ايشان را به نقابت گزيده كرد ، نه ( 9 ) تن از قبيلهء خزرج و سه تن از قوم اوس ، اما آن نه ( 9 ) تن كه از خزرج بودند بدين گونه است : اول : اسعد بن زراره ، دوم : براء بن معروز ، سيم : عبد اللّه بن [ عمرو بن 
  ] حرام « 3 » كه پدر جابر است ؛ چهارم : رافع بن مالك ؛ پنجم : سعد بن عباده ؛ ششم : منذر بن عمرو ؛ هفتم : عبد اللّه بن رواحه ؛ هشتم : سعد بن ربيع ؛ نهم : عبادة بن صامت و آن سه تن كه از اوس بودند بدين گونه است : اول : ابو الهيثم بن التّيّهان « 4 » ؛ دوم : اسيد بن حضير ؛ سيم : سعد بن خيثمه . آنگاه فرمود : اين دوازده ( 12 ) تن مانند حواريون عيسى باشند و كفيل شما خواهند بود و من كفيل جميع امّت خويش هستم .\r\nدر اين وقت ابو الهيثم كه مردى سخنگوى بود با عبّاس گفت : يا ابا الفضل ، يك سخن ديگر است كه از گفتن آن چاره نيست ، عباس فرمود : بگوى . گفت :\r\nبدانچه رسول خداى فرمان داد ما به جان پذيرفتيم ، اما تو دانى كه ميان ما و قريش و ميان آن مردمان عرب كه در باديه سكون دارند از قديم الايام كار بر مهر و حفاوت رفته و اكنون كه نصرت رسول خداى كنيم ، قريش و همه عرب با ما خصومت آغازند و بسى خون كه در ميان ريخته شود ، بيم آن است كه از پس آن همه رنج كار بر مراد شود و اين شريعت دامن گسترده كند و عالم فروگيرد رسول خداى را\r\n\r\n\r\n","description":"","footnote":"\r\n( 1 ) . خواسته : زر و مال\r\n( 2 ) . گواه و كفيل و سيد جمعيت .\r\n( 3 ) . متن : عبد اللّه بن حزام .\r\n( 4 ) . در سيرت رسول اللّه به جاى ابو الهيثم از رفاعة بن عبد المنذر نام برده است . ( ج 1 / 441 ) .\r\n","page_name":" 588 ","page_number":626},
  {"content":"\r\n\r\nآرزوى وطن خويش آيد و آهنگ مكه فرمايد و ما را رها كند با عداوت تمام عرب .\r\nرسول خداى تبسمى كرده و فرمود : بل الدّم الدّم « 1 » و الهدم الهدم انتم منّى و انا منكم احارب من حاربتم و اسالم من سالمتم پس انصار شاد شدند .\r\nو چون كار بيعت به پاى رفت شيطان بر سر عقبه فرياد برداشت كه : اى مردمان عرب ! مذمّم يعنى محمّد با مردم مدينه متّفق شد و بيعت كرد بر اينكه با شما مصاف دهد ، رسول خداى فرمود : اين شيطان است . سعد بن عباده گفت : يا رسول اللّه اگر فرماندهى هم فردا در منى شمشير بر روى كافران كشم . آن حضرت فرمود : هنوز ما را به قتال و جهاد حكمى نرسيده اكنون به منازل خويش بازشويد .\r\nپس مردمان پراكنده شدند ؛ و روز ديگر اين خبر در مكّه سمر گشت كه مردم مدينه با محمّد بيعت كردند و سر به طاعت او نهادند . مكّيان چون اين بشنيدند در فحص اين حال بيرون شدند و با مردم مدينه همىگفتند كه : ما را آگهى داده‌اند كه شما با محمّد بيعت كرديد كه با ما مصاف دهيد ما را از جنگ شما بيم نباشد ، اما مكروه مىداريم كه با شما نبرد كنيم ؛ زيرا كه شما همسايگان مائيد ، و ديرى است كه با ما از در مهر و صفا رفته‌ايد .\r\nمردم مدينه در جواب گفتند : ما از اين خبر نداريم و گروهى از قريش با عبد اللّه بن ابىّ اين سخن در ميان نهادند . عبداء للّه گفت : هرگز مردمان مدينه بىمشورت من در چنين خطبى عظيم پاى نگذارند و بر اين گفته سوگند ياد كرد . و او نيز از اين قصّه آگاهى نداشت . پس مردمان قريش سخن او را استوار داشتند و از آن گفتگو لب ببستند .\r\nو آن هنگام چنان افتاد كه عباس بن عباده در پاى حارث بن هشام برادر ابو جهل\r\n\r\n\r\n","description":"","footnote":"\r\n( 1 ) . اگر به سكون دال خوانده شود معنى عبارت چنين است خون من خون شما و خون شما خون من است و آنچه را شما پايمال كرده و از قصاص عفو كنيد من هم آن را محترم مىشمارم . اما اگر به فتح دال خوانده شود چنان كه ابن هشام نقل كرده معنى چنين است : خون من خون شما و خون شما خون من و حرم من حرم شما و حرم شما حرم من مىباشد . و در سيرت رسول اللّه ( ص 440 ) ترجمه چنين است : گفت : لا بل ، خون من خون شماست و حرم من حرم شماست و من از شما ام و شما از من‌ايد ، با آن كه جنگ كنيد من نيز جنگ كنم و با آن كس كه صلح كنيد من نيز صلح كنم .\r\n","page_name":" 589 ","page_number":627},
  {"content":"\r\n\r\nنعلى نيكو ديد ، پس از در مزاح روى با جابر بن عبد اللّه انصارى كرد و گفت : تو امروز سيّد مردم مدينه و يك چنين نعلين ندارى كه در پاى حارث است . حارث چون اين بشنيد نعلين خويش را بر آورده نزد عباس نهاد و خود با پاى برهنه به سوى قدم مراجعت نمود . عباس را گفتند : زشت باشد كه مردى مهتر با پاى برهنه رهسپار باشد نعلين او را به دو فرست . عباس گفت : سوگند با خداى كه ندهم ؛ زيرا كه اين صورت را به فال نيك گرفتم .\r\nاما از پس آنكه مردم اوس و خزرج به سوى مدينه كوچ دادند بر قريش مكشوف افتاد كه خبر بيعت آن جماعت با محمّد بر صدق است ، لا جرم گروهى از مشركين از دنبال مردم مدينه تاختن بردند و چون لختى راه پيمودند ، سعد بن عباده و منذر بن عمرو را ديدار كردند و آهنگ ايشان نمودند ، منذر بشتافت و جان به سلامت بيرون برد و سعد گرفتار شد ، پس دست او را به گردن بسته باز مكه آوردند .\r\nجبير بن مطعم و حارث بن اميّه چون اين بديدند گفتند : كارى پسنده نباشد ؛ زيرا كه بازرگانان ما را ناچار عبور در اراضى ايشان است و از كيد ايشان محفوظ نتوانند بود صواب آن است كه او را بگذاريد تا باز مدينه شود . پس سعد را رها ساختند و او آهنگ مدينه كرد .\r\nاما از آن سوى چون مسلمانان دانستند كه سعد گرفتار شده است از نيمه راه روى برتافتند و در طلب سعد به سوى مكه شدند ، ناگاه سعد را در راه دريافتند و شاد خاطر بازشتافتند تا به مدينه در آمدند .\r\nو اين بيعت در شهر ذى الحجّه واقع شد و از پس سه ماه ديگر رسول خداى صلّى اللّه عليه و آله از مكه به مدينه هجرت فرمود چنان كه بعون اللّه تعالى تفصيل آن در صدر كتاب ثانى مرقوم خواهد گشت .\r\n\r\n[ خطبه آخر كتاب 
  ]\r\nشكر و ستايشى است كه در خاتمهء كتاب نگاشته مىشود :\r\nالحمد اللّه الّذى اعطانى التّوفيق بتلفيق ذلك الكتاب و تنميق هذه الابواب و\r\n\r\n","description":"","footnote":"","page_name":" 590 ","page_number":628},
  {"content":"\r\n\r\nابقانى حتّى رأيت مع فاتحة كلامى خاتمة ختامى « 1 » و ايّدنى حتّى افتتحت بهبوط نبىّ هو آدم و اختتمت بعروج نبىّ و هو الخاتم صلّى اللّه عليه و آله و على اوليائه و نقبائه و احبائه در ظلّ الواء و ذيل آلاء شاهنشاه گردون اساس برجيس « 2 » و بر جاس « 3 » ، جمشيد بخت خورشيد تخت ، سحاب نوال « 4 » شهاب نصال « 5 » فريدون رايت ، فلاطون آيت . هو ليث الشّرى « 6 » و غيث الورى و الطّود الشّامخ و الجبل الباذخ ظهير الدّين و ظهره ، و محيط الملك و دهره صدر السّلاطين و فخر الخواقين المجاهد فى سبيل ملك القهّار ، محمّد شاه قاجار ايّد اللّه ملكه و خلّد مملكته و تربيت و هدايت و افاضت و اضائت خاطر باهر و ضمير زاهر ، قوام كشور و نظام لشكر عالم عالم‌گير و عادل عذرپذير ، هو القطب السّاكن و ساير الملكوت و المعتكف المطمئن ، و مسافر الجبروت صباح النّجد و سواطعه و مصباح المجد و لوامعه فى جنانه حجة البيضاء و فى جنابه حجة البطحاء كاشف المعالى و قاصف العوالى افضل المتألّهين و المتكلّمين و قدوة المجتهدين و المجاهدين ، محرم المكّة و المسجد الحرام و زاير البيت و الحجر و المقام ، الحاج ميرزا آقاسى لا زالت ظلاله على مفارق الاناسى .\r\nاين بنده بىبضاعت به اشارت خاطر شهريار شير گير و توجه ضمير خواجه بىنظير اين كتاب مبارك را در تاريخ هزار و دويست و پنجاه و هشت ( 1258 ) هجرى آغاز كرد و بىآنكه معينى گيرد و اعانت كس را استوار دارد ، در سال هزار و دويست و شصت و سه ( 1263 ) به پاى آورد و از آنچه اينك پديدار است با كلك و بيان خويش ده چندان بر كاغذپاره‌ها برنگاشت و بگذاشت تا اين مقدار نقد گشت و در نامه نگارش يافت و ترجمه هر زبانى را چه عبرى و چه عربى و چه يونانى و چه كلدى و چه تركى و چه السنه مختلفه اهالى يوروپ را خويشتن نگارنده بودم و هيچ كس را معين و ياور نگرفتم و استقصا و استقراى ديگر كس را نپذيرفتم ؛ و در هر قصه بلكه در هر سطرى بر بيست كتاب و سى كتاب بگذشتم و به خويشتن همه در نوشتم ، و با اين همه هيچ كارى را از كارى رها نكردم و مانند ديگر چاكران پيوسته\r\n\r\n\r\n","description":"","footnote":"\r\n( 1 ) . ختام : گل و موم كه بر آن مهر نهند .\r\n( 2 ) . برجيس : ستارهء مشترى\r\n( 3 ) . برجاس : نشانه‌اى كه در هوا نهند .\r\n( 4 ) . نوال : عطا و بخشش آجگا ، و نشانهء تير .\r\n( 5 ) . جمع نصل : پيكان و نيزه .\r\n( 6 ) . كوهى است در تهامه كه درندگان در آنها زياد است .\r\n","page_name":" 591 ","page_number":629},
  {"content":"\r\n\r\nبه زمين بوس درگاه پادشاه سر بر اوج ماه بردم و از مدح‌گسترى و ثناگوئى دست بازنداشتم ، و در ايام تهنيت قصايد مدح و تحيّت را در پيشگاه سلطنت بين يدى الاعلى انشاد كردم و از خدمت استيفا كه بدان مخصوص و مفتخر بودم نيز كناره نجستم و خراج ممالك محروسه را در هر دخل و خرج بازنگرستم ، و چون ديگر دبيران حضرت آواره نگار شدم ، و با اين همه در به روى احباب نبستم و از مخالطت ايشان پرهيز نجستم .\r\nو نيز بسيار بود كه با احدوثه حادثات و نازله بليّات و آلام و اسقام و اقتحام ايّام يار بودم چنان كه ماه و سال همىرفت كه خامه نتوانستم گرفت و دست به نامه نتوانستم كرد . با اين همه به اقبال پادشاه گيتى پناه و توجه خاطر خواجه دولتخواه در مدت شش ( 6 ) سال اين نامه به پايان رفت و اگر به نگارش كتاب ثانى ناسخ التواريخ فرمان رود و آنچه در خور اين خدمت است فراهم شود ، اين بندهء ضعيف اطاعت سلطان را چون طاعت يزدان واجب شمارد و ان شاء اللّه كتاب ثانى را نيز به اقبال پادشاه به پاى برد :\r\n\r\nبيت\r\n ما بدان مقصد عالى نتوانيم رسيد * هم مگر لطف شما پيش نهد گامى چند \r\nالسّلام على من اتّبع الهدى و لا حول و لا قوة الّا باللّه العلىّ العظيم و صلّى اللّه على محمّد و آله اجمعين\r\n\r\n","description":"","footnote":"","page_name":" 592 ","page_number":630},
  {"content":"\r\n\r\n\r\nبرخى از كتابهاى انتشارات اساطير\r\n4 . اسلام\r\n\r\n1 . علوم قرآنى\r\nقرآن كريم : متن عربى با ترجمهء فارسى ترجمه دكتر على اصغر حلبى / رحلى 604 + 648 صفحه / گالينگور / زير چاپ قرآن كريم : متن عربى با ترجمه فارسى\r\nترجمه دكتر على اصغر حلبى / وزيرى 604 + 648 صفحه / گالينگور / زير چاپ\r\nقرآن كريم : متن عربى با ترجمه فارسى ترجمه دكتر على اصغر حلبى / رقعى 604 + 648 صفحه / گالينگور / زير چاپ\r\nتفسير كبير مفاتيح الغيب جلد اول : تفسير بسم الله الرحمن الرحيم و سورهء فاتحه تأليف امام فخر رازى / ترجمه و تحشيهء دكتر على اصغر حلبى / وزيرى 576 ص / چاپ دوم 1379 / گالينگور\r\nتفسير كبير مفاتيح الغيب جلد دوم : تفسير سورهء بقره از آيهء 1 تا آيه 34 تأليف امام فخر رازى / ترجمه و تحشيهء دكتر على اصغر حلبى / وزيرى 584 ص / چاپ اول 1373 / گالينگور\r\nتفسير كبير مفاتيح الغيب جلد سوم : تفسير سورهء بقره از آيه 35 تا آيهء 110 تأليف امام فخر رازى / ترجمه و تحشيهء دكتر على اصغر حلبى / وزيرى 480 ص / چاپ اول 1375 / گالينگور\r\nتفسير كبير مفاتيح الغيب جلد چهارم : تفسير سورهء بقره از آيهء 111 تا آيهء 172 تأليف امام فخر رازى / ترجمه و تحشيهء دكتر على اصغر حلبى / وزيرى 400 ص / چاپ اول 1378 / گالينگور\r\nتفسير كبير مفاتيح الغيب جلد پنجم : تفسير سورهء بقره از آيهء 173 تا آيهء 212 تأليف امام فخر رازى / ترجمه و تحشيهء دكتر على اصغر حلبى / وزيرى 400 ص / چاپ اول 1379 / گالينگور\r\nامثال القرآن الكريم تأليف ابن يوسف / به اهتمام دكتر مهدى ماحوزى / رقعى 298 صفحه / چاپ اول / گالينگور ناياب\r\n\r\n","description":"","footnote":"","page_name":" 593 ","page_number":631},
  {"content":"\r\n\r\nآشنايى با علوم قرآنى تأليف دكتر على اصغر حلبى / وزيرى 278 صفحه / چاپ ششم 1379\r\nتاثير قرآن و حديث بر ادبيات فارسى تأليف دكتر على اصغر حلبى / ويرايش دوم / وزيرى 328 صفحه / چاپ اول 1379\r\nگزيده متون تفسيرى فارسى به كوشش دكتر سيد محمود طباطبائى اردكانى / وزيرى 224 صفحه / چاپ نهم / 1380 گزيده تفسير كشف الاسرار ابو الفضل رشيد الدين ميبدى / به اهتمام دكتر محمد جواد شريعت / وزيرى 272 صفحه / چاپ دوم 1375\r\n\r\n2 . فلسفه و كلام\r\nگزيده رسائل اخوان الصفا ترجمه و توضيح دكتر على اصغر حلبى / رقعى 376 صفحه / گالينگور ، زير چاپ گشايش و رهايش تأليف ناصر خسرو قباديانى / تصحيح و مقدمه سعيد نفيسى / به اهتمام عبد الكريم جربزه‌دار / رقعى 144 صفحه / گالينگور / زير چاپ\r\nشرح باب الحادى عشر از علامه حلّى تأليف فاضل مقداد / ترجمه و توضيح دكتر على اصغر حلبى / وزيرى 200 ص / چاپ سوم 1378\r\nتاريخ فسفه در ايران و جهان اسلامى تأليف دكتر على اصغر حلبى / وزيرى 600 ص / چاپ اول 1373\r\nتاريخ علم كلام در ايران و جهان اسلام تأليف دكتر على اصغر حلبى / وزيرى 332 ص / چاپ دوم 1376\r\nانسان در اسلام و مكاتب غربى تأليف دكتر على اصغر حلبى / وزيرى 168 ص / چاپ دوم با تجديد نظر 1374\r\n\r\n\r\n","description":"","footnote":"","page_name":" 594 ","page_number":632}
  ]