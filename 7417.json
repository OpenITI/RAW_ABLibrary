[
  {"content":"\r\n\r\nبسم الله الرحمن الرحيم\r\nسيره معصومان\r\n\r\n","description":"","footnote":"","page_name":" مقدمه 1 ","page_number":1},
  {"content":"\r\n\r\n.\r\n\r\n","description":"","footnote":"","page_name":" مقدمه 2 ","page_number":2},
  {"content":"\r\n\r\nسيد محسن امين\r\nسيره معصومان\r\n3\r\nامام على عليه السلام\r\nبخش دوم\r\nدوران خلافت\r\nترجمه على حجتى كرمانى\r\nسروش\r\nتهران 1376\r\n\r\n","description":"","footnote":"","page_name":" مقدمه 3 ","page_number":3},
  {"content":"\r\n\r\nسروش\r\nانتشارات صدا و سيماى جمهورى اسلامى ايران\r\nتهران ، خيابان استاد مطهرى ، تقاطع خيابان دكتر مفتح ، ساختمان جام جم\r\nمركز پخش : مجتمع فرهنگى سروش ، معاونت بازرگانى ، 6404255\r\nعنوان : سيره معصومان ، پيامبر اسلام خاتم الانبياء ( ص )\r\nنويسنده : سيد محسن امين\r\nمترجم : على حجتى كرمانى\r\nچاپ اول : 1373\r\nچاپ دوم : 1376\r\nحروفچينى : لاينوترون انتشارات سروش\r\nاين كتاب در پنج هزار نسخه در چاپخانه انتشارات سروش ليتوگرافى ، چاپ و صحافى شد .\r\nهمه حقوق محفوظ است .\r\n\r\n","description":"","footnote":"","page_name":" مقدمه 4 ","page_number":4},
  {"content":"\r\n\r\nفهرست مطالب\r\n\r\n","description":"","footnote":"","page_name":" مقدمه 5 ","page_number":5},
  {"content":"\r\n\r\n.\r\n\r\n","description":"","footnote":"","page_name":" مقدمه 6 ","page_number":6},
  {"content":"\r\n\r\n.\r\n\r\n","description":"","footnote":"","page_name":" مقدمه 7 ","page_number":7},
  {"content":"\r\n\r\n.\r\n\r\n","description":"","footnote":"","page_name":" مقدمه 8 ","page_number":8},
  {"content":"\r\n\r\n.\r\n\r\n","description":"","footnote":"","page_name":" مقدمه 9 ","page_number":9},
  {"content":"\r\n\r\n.\r\n\r\n","description":"","footnote":"","page_name":" مقدمه 10 ","page_number":10},
  {"content":"\r\n\r\n\r\nجلد دوم\r\n[ دوران خلافت 
  ]\r\n\r\n","description":"","footnote":"","page_name":" 455 ","page_number":11},
  {"content":"\r\n\r\n.\r\n\r\n","description":"","footnote":"","page_name":" 456 ","page_number":12},
  {"content":"\r\n\r\n\r\nمقدمه‌اى كوتاه بر جلد دوم\r\nسيرهء حضرت امام على بن أبي طالب ، امير المؤمنين ( ع ) از به دو تولد تا ماجراى قتل عثمان به طور گسترده در جلد اول بررسى شد .\r\nحال در جلد دوم ، به شرح زندگى سراسر فراز و نشيب آن حضرت پس از كشته شدن عثمان و بيعت مسلمانان با وى به عنوان خليفه و زمامدار مسلمين ، جنگ جمل ، عفو عمومى ، جنگ صفين ، نامهء تاريخى حضرت به معاويه ، ليلة الهرير ، فريب معاويه و عمرو عاص و بردن قرآن بالاى نيزه ! ، ماجراى حكميت ! ، پيدايش خوارج و مراجعت على ( ع ) به كوفه ، عزل قيس بن سعد از حكومت مصر و نصب محمد بن ابو بكر به فرماندارى مصر ، شهادت محمد بن ابى بكر ، فرستادن مالك اشتر به عنوان والى مصر و شهادت وى ، ماجراهاى آن حضرت با برادرش عقيل ، واقعهء نهروان و پديدهء شوم خوارج در سنهء 37 هجرى ، خوارج پس از جنگ نهروان . . . و بالاخره شهادت مظلومانهء امير المؤمنين ( ع ) در محراب عبادت و مدت عمر و خلافت آن حضرت مىپردازيم . با اين اميد كه مؤلف و مترجم و خواننده اين اثر در زمرهء دوستان و شيعيان واقعى امام امير المؤمنين و خاندان معصومش به شمار آيند . ان شاء اللّه .\r\nتابستان 1371 على حجتى كرمانى استاديار دانشكده الهيات و معارف اسلامى دانشگاه تهران\r\n\r\n","description":"","footnote":"","page_name":" 457 ","page_number":13},
  {"content":"\r\n\r\n.\r\n\r\n","description":"","footnote":"","page_name":" 458 ","page_number":14},
  {"content":"\r\n\r\n\r\nبيعت مردم با على ( ع )\r\nبنابر روايت طبرى ، مردم در روز بيست و پنجم ذى الحجّه سال سى و پنج هجرى با على ( ع ) دست بيعت دادند و اين در حالى بود كه عثمان در هجدهم همين ماه به قتل رسيده بود .\r\nبنابراين ميان كشته شدن عثمان و به خلافت رسيدن على ( ع ) يك هفته فاصله بود .\r\nحاكم در مستدرك به سند خود نقل مىكند كه على بن أبي طالب در سال سى و پنج هجرى ، در حالى كه پنجاه و هشت سال و چند ماه داشت ، به خلافت رسيد . حاكم در مستدرك مىنويسد : دربارهء تاريخ خلافت على ( ع ) روايات مختلفى نقل شده است . در روايات آمده است كه مردم پس از گذشت چهار يا پنج و يا سه روز از قتل عثمان با على ( ع ) بيعت كردند .\r\nهمچنين گفته شده است : مردم در روز جمعه بيست و پنجم ذى الحجّه به على ( ع ) دست بيعت دادند . حاكم در ادامه گويد : درست‌ترين روايات آن است كه على ( ع ) تا هنگام به خاكسپارى عثمان از بيعت خوددارى كرد و پس از دفن عثمان ، در حالى كه بر منبر پيامبر ( ص ) نشسته بود ، مردم با او بيعت كردند . نخستين كسى كه دست بيعت به على ( ع ) داد ، طلحه بود كه على ( ع ) دربارهء آن گفت : اين بيعتى است كه به زودى شكسته خواهد شد . حاكم در مستدرك به سند خود نقل مىكند : چون مردم با على بن أبي طالب ( ع ) ، كه بر منبر رسول خدا ( ص ) نشسته بود ، بيعت كردند خزيمة بن ثابت در برابر منبر ايستاد و گفت :\r\nهنگامى كه با على بيعت كرديم ، او براى يارى كردن ما در مقابل فتنه‌هايى كه از آنها باك داريم ، كافى است .\r\nما به او اميدواريم كه او برترين مردمان است و هم اوست كه از تمامى قريش به كتاب و سنت آگاه‌تر است .\r\nهر خيرى كه در ديگران است در على نيز جمع آمده ، و حال آنكه تمام صفات پسنديده و\r\n\r\n","description":"","footnote":"","page_name":" 459 ","page_number":15},
  {"content":"\r\n\r\nنيكوى على در ديگران يافت نمىشود .\r\nحاكم در همان كتاب مىنويسد : چون حذيفه خواست با على ( ع ) بيعت كند ، گفت : پس از وى جز با اصغر يا ابتر بيعت نخواهم كرد . طبرى مىنويسد : سيره‌نويسان گذشته ، دربارهء كسانى كه با على ( ع ) بيعت كردند و نيز دربارهء تاريخ بيعت مردم با على ( ع ) به اختلاف افتاده‌اند . ابن اثير نيز مىگويد : دربارهء كيفيت بيعت مردم با آن حضرت اختلاف شده است .\r\nنگارنده گويد : با توجه به رواياتى كه طبرى آنها را نقل كرده است و نيز با استفاده از مطالبى كه ابن اثير نگاشته مىتوان دربارهء اين اختلافات سخن گفت . وقتى عثمان به قتل رسيد ، اصحاب رسول خدا ( ص ) اعم از مهاجران و انصار كه طلحه و زبير هم در ميان آنان بودند ، اجتماع كرده و به نزد على ( ع ) رفتند و گفتند : مردم به ناگزير بايد پيشوايى داشته باشند . على ( ع ) پاسخ داد : من نيازى به امارت بر شما ندارم . هر كس را كه خود برگزيديد من نيز به آن رضايت خواهم داد . آن جماعت گفتند : ما به جز تو كسى را اختيار نكرده‌ايم . آنان چند بار پيشنهاد خود را به على ( ع ) ارائه دادند و در پايان سخنان خود افزودند : ما امروز هيچ كس را كه از تو در گروش به اسلام پيشتر و در پيوند خويشى با پيامبر ، نزديك‌تر باشد شايسته‌تر براى تصدى مقام خلافت نيافتيم . على ( ع ) فرمود : چنين مكنيد . زيرا اگر من وزير شما باشم بهتر از آن است كه بر شما امارت كنم .\r\nاصحاب گفتند : هرگز ! به خدا قسم ما از انتخاب تو صرف‌نظر نمىكنيم مگر آنكه به تو دست بيعت دهيم . على ( ع ) كه در خانه‌اش يا بنابر روايات ديگر در يكى از خانه‌هاى مدينه بود ، گفت : پس در مسجد بيعت كنيد . زيرا بيعت با من نبايد در نهان و به دور از رضايت مردم انجام پذيرد .\r\nدر روايت ديگرى آمده است : مردم دور على ( ع ) را گرفته گفتند : ما با تو بيعت مىكنيم . آيا نمىبينى بر سر اسلام چه آمده ؟ ! على پاسخ داد : دست از من بداريد و ديگرى را بگزينيد .\r\nهمانا ما به استقبال امرى آمده‌ايم كه بزرگان بسيارى براى تصدى آن آماده‌اند و زنگهايى است كه دلها در برابر آن ناپايدار و عقلها در مقابل آن نااستوارند .\r\nمردم گفتند : تو را به خدا سوگند مىدهيم كه خلافت را بپذير . آيا گرفتارى ما را نمىبينى ؟ آيا به اسلام نظر نمىكنى ؟ آيا به اين حوادث نمىنگرى ؟ على ( ع ) فرمود : من به خواست شما پاسخ مىدهم و اگر چنين كنم با شما همان خواهم كرد كه خود دانم . چون آن حضرت به مسجد داخل شد ، مهاجران و انصار نيز به مسجد در آمدند و با وى بيعت كردند .\r\nسپس مردم به آن حضرت دست بيعت دادند . نخستين كسانى كه با على ( ع ) بيعت كردند ، طلحه و زبير بودند . حبيب بن ابى ذويب به طلحه كه در حال بيعت بود نگاهى كرد و گفت :\r\nنخستين دستى كه با على بيعت كرد ، دستى شل بود . اين امارت به فرجامى خوش نخواهد\r\n\r\n","description":"","footnote":"","page_name":" 460 ","page_number":16},
  {"content":"\r\n\r\nانجاميد . سپس سعد بن ابى وقاص را حاضر كردند . على ( ع ) به او گفت : بيعت كن . سعد پاسخ داد : من با تو بيعت نمىكنم مگر آنكه مردم به تو دست بيعت دهند .\r\nابن عمر را نيز حاضر كردند اما او هم جواب سعد را تكرار كرد . على به او گفت : كفيلى براى خود به ما معرفى كن . ابن عمر گفت : كفيلى نمىبينم .\r\nاشتر گفت : اجازه بده گردن او را بزنم . على ( ع ) فرمود : او را رها كن ! من كفيل او هستم . تا آنجا كه من تو را مىشناسم تو در خردى و بزرگى ، بداخلاق بودى .\r\nنگارنده گويد : برخى از مورخان ادعا كرده‌اند كه طلحه و زبير از روى اجبار تن به بيعت دادند اما نگاهى دقيق اين قول را مردود مىكند . زيرا كسى كه در آغاز كار حاضر نيست مردم با او بيعت كنند و تنها به خاطر اصرار و پافشارى بيش از حد آنان ، خلافت را مىپذيرد امكان ندارد بيعت خود را از طريق اجبار و تحت فشار گذاردن مردم ، متحقق كند . همچنين كسى كه سعد و ابن عمر را كه در نظر مردم كمتر از طلحه و زبير نبودند ، مجبور به بيعت نمىكند امكان ندارد كه بخواهد با اجبار از طلحه و زبير بيعت بگيرد .\r\n\r\nكسانى كه از بيعت با على ( ع ) خوددارى كردند\r\nدر مروج الذهب آمده است : گروهى از هواداران عثمان و عده‌اى ديگر كه جز خروج بر امارت على ( ع ) ، راهى ديگر سراغ نداشتند ، از بيعت با على ( ع ) سرتافتند .\r\nهمچنين در اسد الغابه گفته شده است : دسته‌اى از صحابه با آن حضرت بيعت نكردند و او نيز آنان را مجبور به بيعت نكرد . از على ( ع ) دربارهء كسانى كه از بيعت با او تخلف ورزيده بودند ، پرسش شد و وى پاسخ داد : اينان از يارى حق بازنشستند و باطل را هم ياورى نكردند .\r\nطبرى از عبد الله بن حسن نقل كرد كه گفت : همهء انصار ، به جز عدهء اندكى از آنان با على ( ع ) بيعت كردند . آنگاه وى كسانى را كه بيعت نكرده بودند نام برد و گفت : ايشان از هواداران عثمان بودند . اينك ، با استفاده از نوشته‌ها و سخنان مورخان نام كسانى را كه از بيعت با على ( ع ) خوددارى كرده بودند ، نقل مىكنيم : حسّان بن ثابت ، كعب بن مالك ( هر دو شاعر بودند ) ، مسلمة بن مخلد يا خالد ، ابو سعيد خدرى ، محمد بن مسلمه ، حليف هم پيمان بنى عبد الاشهل ، نعمان بن بشير ، زيد بن ثابت ، رافع بن خديج ، فضالة بن عبيد ، سعد بن ابى وقاص ، عبد الله بن عمر ، صهيب بن سنان ، سلمة بن وقش ، اسامة بن زيد ، عبد اللّه بن سلام ، قدامة بن مظعون ، مغيرة بن شعبه ثقفى ، وهبان بن صيفى . طبق روايتى كه طبرى از عبد الله بن حسن نقل كرده است ، ده تن نخست از هواداران عثمان بودند . وى گويد : حسان شاعر بود و در قيد و بند اين نبود كه چه مىكند . زيد بن ثابت كسى بود كه از جانب عثمان\r\n\r\n","description":"","footnote":"","page_name":" 461 ","page_number":17},
  {"content":"\r\n\r\nمسئوليت ديوان و بيت المال را بر عهده داشت . وقتى عثمان به محاصره در آمد ، دو بار گفت :\r\nاى گروه انصار ! اينك ياوران خدا باشيد . پس ابو ايوب گفت : او را يارى نمىكنى مگر آنكه وى از دو بنده براى تو سودمندتر بود . كعب بن مالك نيز از طرف عثمان بر گرفتن زكات از مزينه گماشته شده بود و عثمان هر چه را كه كعب از آنان مىگرفت ، به خود او مىبخشيد .\r\nمسعودى نوشته است : ابن عمر كه از بيعت على ( ع ) سرباززد با يزيد بن معاويه بيعت كرد ! و حجاج از او براى عبد الملك مردان بيعت گرفت ! ابن اثير مىنويسد : نعمان بن بشير انگشتان بريدهء نائله همسر عثمان و پيراهن خون‌آلود عثمان را برداشت و به شام گريخت و به معاويه پيوست .\r\nمعاويه پيراهن عثمان و انگشتان بريدهء همسرش را آويزان كرد . چون مردم شام ، آن صحنه را ديدند خشم زيادى از خود نشان دادند و در گرفتن انتقام مصمم‌تر شدند . آنگاه معاويه پيراهن خونين و انگشتان بريدهء نائله را بالا برد . و وقتى احساس مىشد كه آتش انتقام در شاميان رو به خاموشى مىگذارد عمرو عاص به او مىگفت : براى تحريك احساسات مردم آن را آويزان كن . و معاويه نيز چنين مىكرد . مسعودى گويد : ام حبيبه ، دختر ابو سفيان ، پيراهن خون‌آلود عثمان را به نعمان بن بشير سپرد تا آن را به معاويه برساند . ابن اثير مىنويسد : بنى اميه به طرف مكه گريختند و گروهى از كسانى كه از بيعت با على ( ع ) سرپيچيده بودند به نزد او آورده شدند . آنان گفتند : ما به شرط اقامهء كتاب خدا در حق دور و نزديك و رفيع و وضيع بيعت مىكنيم . على ( ع ) با آنان بيعت كرد و پس از ايشان ، مردم همگى بيعت كردند . در مروج الذهب گفته شده است : گروهى از بنى اميه كه با آن حضرت بيعت نكرده بودند و از جمله سعيد بن عاص و مروان بن حكم و وليد بن ابى عقبه بن ابى معيط در ميان آنان بودند ، به نزد على ( ع ) آمدند و ميان وى و آن گروه سخنان درازى رد و بدل شد . وليد به آن حضرت گفت : ما به خاطر ترس از بيعت با تو تخلف نكرديم اما گروهى ما را ترسانده و بر جان خويش بيمناك كرده بودند . و عذر ما در آنچه مىگوييم واضح و روشن است . اما من ، تو پدرم را كشتى و بر من نيز حد جارى كردى . سعيد بن عاص سخنان دور و درازى بر زبان راند و وليد به على ( ع ) گفت : اما سعيد ، پدر او را كشتى و به مقام او اهانت كردى و اما مروان ، پدر او را دشنام دادى و عثمان در كارى كه با او انجام داد سقوط كرد . مسعودى گويد : ابو مخنف لوط بن يحيى گفته است : حسان بن ثابت و كعب بن مالك و نعمان ابن بشير ( پيش از بردن جامهء خون‌آلود عثمان به شام ) به همراه عده‌اى ديگر از هوا خواهان عثمان به نزد على ( ع ) آمدند . « كعب » گفت : آن كس كه از راه خطا بازگردد ، گناهكار نيست و بهترين سرپوش براى كردارهاى ناصواب گذشته ، عذر و پوزش است . وى پس از سخنان فراوانى كه بر زبان راند ، به على ( ع ) دست بيعت داد و پس از وى همهء آنها كه نام برديم با على ( ع ) بيعت كردند .\r\nمسعودى گويد : بيعت على ( ع ) به كوفه و ديگر شهرها رسيد و مردم كوفه براى بيعت با\r\n\r\n","description":"","footnote":"","page_name":" 462 ","page_number":18},
  {"content":"\r\n\r\nعلى ( ع ) از ديگران پيشى گرفتند . ابو موسى اشعرى از جانب على ( ع ) مأمور گرفتن بيعت از مردم كوفه براى آن حضرت بود . تا جايى كه مردم بسيارى براى بيعت كردن با او ، جمع آمدند . و جز مردم شام به سركردگى معاويه ، كسى از بيعت با آن حضرت ، سربازنزد . شيخ مفيد در ارشاد گفته است : شعبى روايت كرد كه وقتى سعد بن ابى وقاص و عبد الله بن عمرو محمد بن مسلمه و حسان بن ثابت و اسامة بن زيد از بيعت با امير المؤمنين ( ع ) كناره گرفتند آن حضرت در ميان مردم به پا خاست و حمد و ستايش خداوند را به جاى آورد و آنگاه فرمود :\r\nاى مردم ! شما با من بيعت كرديد بر آن شرطى كه با كسان پيش از من بيعت كرده بوديد . البته مردم تا با كسى بيعت نكرده‌اند صاحب اختيار و آزادند ولى وقتى دست بيعت دادند ، ديگر اختيارى ندارند . در آن هنگام بر رهبر است كه استقامت به خرج دهد و بر مردم است كه فرمانهاى رهبر را گردن نهند . اين بيعت ، بيعتى عمومى است و هر كس از آن روىگردان شود ، از دين اسلام روى گردانده و راه ديگرى غير از راه مسلمانان پيموده است . بيعت شما با من به يكباره و ناگهانى نبوده و كار من و شما مثل هم نيست . من شما را براى خدا مىخواهم ولى شما مرا براى خود مىخواهيد . سوگند به خدا ، راى خود را براى دشمن خالص گردانم و داد مظلوم را بدهم . خبرهايى دربارهء سعد و ابن مسلمه و عبد الله و حسان بن ثابت به من رسيده كه از شنيدن آنها خوش‌حال نيستم و حال آنكه حق در ميان من و ايشان حاكم است .\r\nحاكم در مستدرك گويد : اما كسانى گمان مىكنند كه عبد الله بن عمرو ابو مسعود انصارى و سعد بن ابى وقاص و ابو موسى اشعرى و محمد بن مسلمه انصارى و اسامة بن زيد از بيعت با على ( ع ) تخلف ورزيدند . اين سخن كسى است كه با حقيقت عناد دارد . بنابراين اكنون به حقيقت گوش فرا بده . دربارهء عبد الله بن عمر حديثى از زهرى از حمزة بن عبد اللّه بن عمر نقل شده است كه وى با پدرش ( عبد الله ) نشسته بود كه مردى از اهل عراق به نزد عبد الله آمد و گفت : اى ابو عبد الرحمن ! به خدا قسم من بسيار مايلم به نشانهء تو مشخص شوم و در كار جدايى و پراكندگى مردمان به تو اقتدا كنم و تا جايى كه مىتوانم از شر كناره گيرم . من آيه‌اى از كتاب محكم خدا خوانده و آن را به قلبم سپرده‌ام . پس مرا از معناى اين آيه آگاه كن . خداوند فرموده است :  وَ إِن طائِفَتان مِن الْمُؤْمِنِين اقْتَتَلُوا فَأَصْلِحُوا بَيْنَهُما فَإِن بَغَت إِحْداهُما عَلَى الْأُخْرى فَقاتِلُوا الَّتِي تَبْغِي حَتَّى تَفِيءَ إِلى أَمْرِ اللَّه . فَإِن فاءَت فَأَصْلِحُوا بَيْنَهُما بِالْعَدْل وَ أَقْسِطُوا إِن اللَّه يُحِب الْمُقْسِطِين  « 1 »  . عبد اللّه بن عمر به وى پاسخ\r\n\r\n","description":"","footnote":" ( 1 ) آيهء 9 سورهء حجرات : اگر دو طايفه از مؤمنان با يكديگر جنگ كردند ميانهء آنها را آشتى دهيد پس اگر يكى بر ديگرى ستم كرد با آن كه ستم كرده بجنگيد تا به امر خدا گردن نهد . پس اگر به امر خدا بازگشت پس ميان آنها را با دادگرى اصلاح كنيد و دادگرى كنيد كه خدا دادگران را دوست دارد . - م . ","page_name":" 463 ","page_number":19},
  {"content":"\r\n\r\nداد : تو را با اين آيه چه‌كار ؟ ! از من دور شو . آن مرد نيز بازگشت و رفت تا جايى كه سياهى او هم از ديد ما غايب شد . عبد اللّه بن عمر به ما روى كرد و گفت : من آنچه را در اين آيه فهميده‌ام ، در خود نمىبينم . من با اين گروه سركش ( فئه باغيه ) نمىجنگم ، چنانچه خداوند مرا بدان امر كرده است . سپس حاكم گويد : اين بابى بزرگ است كه عده‌اى از بزرگان تابعين آن را از عبد اللّه بن عمر روايت كرده‌اند و من تنها بر روايت زهرى اكتفا كردم . زيرا اين روايت بنابر شرط مسلم و بخارى صحيح است .\r\nنگارنده : آن مرد عراقى به چيزى استدلال كرده كه ابن عمر قادر به رد كردن آن نبود و نيز روا نبود كه عبد اللّه به وى بگويد : تو را با اين آيه چه‌كار ؟ ! زيرا اين سخن بايد به كسى گفته شود كه مىخواست به كارى كه به او مربوط نبود ، وارد شود . نه به كسى كه قصد امر به معروف و راهنمايى به مهم‌ترين واجبات را دارد و در عين حال با دليلى قاطع و برهانى ساطع به استدلال مىپردازد . بلكه بر ابن عمر بود كه چنين كسى را تمجيد كند و به او بگويد : تو درست مىگويى . نه آنكه وى را طرد كند و به او بگويد : از من دور شو . بلكه بايد به او مىگفت « درود بر تو » . و در همانجا و در مقابل آن مرد به اشتباه خود اعتراف كند چنانچه وى پس از اين به كسانى كه اطراف او نشسته بودند ، اعتراف كرد .\r\nحاكم گفته است : از خوددارى اسامة بن زيد از بيعت با على ( ع ) سخن رفته است . وى حديث مسندى را از اسامة نقل مىكند كه گفت : رسول خدا ( ص ) مرا به همراه عده‌اى از يارانش به جنگى روانه كرد . در خلال جنگ من و مردى از انصار به سوى دشمن حمله برديم و چون به يكى از مردان آنها يورش بردم و نزديك شدم ، تكبير گفت . پس من نيزه‌اى بر او انداختم و او را كشتم . اما متوجه شدم كه اين مرد تكبير مىگفت تا از كشته شدن در امان بماند . چون از جنگ بازگشتيم ، آن مرد به سوى پيامبر شتاب گرفت و به آن حضرت عرضه داشت : اى رسول خدا ( ص ) هيچ جنگاورى بهتر از جنگاوران شما نيست . ما به تعقيب مردى از سپاه دشمن پرداختيم . اسامه در حمله به آن مرد از من سبقت گرفت . آن مرد تكبير گفت اما اين امر مانع از كشتن او توسط اسامه نشد . پس پيامبر فرمود : اى اسامه امروز چه كردى ؟ گفتم : به مردى از سپاه دشمن يورش بردم . آن مرد تكبير گفت . من فهميدم كه او اين كار را مىكند تا كشته نشود . پيامبر فرمود : چطور پس از آنكه تكبير گفت ، او را كشتى ؟ چرا آن را از قلبش محو كردى ؟ از اين رو من با كسى كه بگويد اللّه اكبر ، به خاطر آنكه پيامبر ( ص ) مرا از اين كار منع كرده ، به جنگ بر نمىخيزم تا آن حضرت را ديدار كنم .\r\nحاكم گويد : از كناره‌گيرى سعد بن ابى وقاص از جنگ سخن گفته شده است . آنگاه وى حديث مسندى نقل كرده است كه كسى به سعد گفت : على مىپندارد تو از بيعت با او سرباززده‌اى . سعد پاسخ داد به خدا قسم اين تنها يك نظر است و من آن را خطاترين رأى خود\r\n\r\n","description":"","footnote":"","page_name":" 464 ","page_number":20},
  {"content":"\r\n\r\nمىدانم . همانا سه چيز به على بن أبي طالب ( ع ) داده شد كه اگر يكى از آنها به من داده شده بود از دنيا و ما فيها بهتر بود . يكى آنكه رسول خدا در روز غدير خم دربارهء او به مسلمانان گفت :\r\nآيا مىدانيد من صاحب اختيار مؤمنانم ؟ گفتند : آرى . فرمود : خداوندا هر كس كه من صاحب اختيار اويم ، على هم صاحب اختيار اوست . خداوندا ياريگر او را يارى ده و با دشمن او دشمنى ورز . همچنين در جنگ خيبر ، على ( ع ) را به نزد پيامبر ( ص ) آوردند . على ( ع ) از درد چشم رنج مىبرد و نمىتوانست ببيند . از اين رو به رسول خدا ( ص ) عرض كرد : اى رسول خدا چشمان من درد مىكند . پس پيامبر در چشم او آب دهان ريخت و براى او دعا كرد . درد چشم على بهبود يافت تا جايى كه توانست به ميدان جنگ حاضر شود و قلعهء خيبر را بگشايد . همچنين رسول خدا ، عمويش عباس و ديگران را از سكونت در مسجد بازداشت .\r\nعباس به آن حضرت گفت : آيا ما را كه خويشان و عموهاى تو هستيم از مسجد بيرون مىرانى و تنها على را در آن مسكن مىدهى ؟ ! پيامبر پاسخ داد : من به ميل خود شما را از مسجد بيرون نراندم و على را در آن جاى ندادم . اما اين خدا بود كه شما را از مسجد بيرون كرد و تنها به على اجازهء سكنى در آن را داد .\r\nاما دربارهء كناره‌گيرى ابو مسعود انصارى و ابو موسى اشعرى نيز بايد گفت كه اين دو در كوفه بودند . پس على ( ع ) پسرش محمد و محمد بن ابو بكر را براى گرفتن بيعت از آنان فرستاد . ابو موسى از بيعت با على ( ع ) خوددارى كرد . آن حضرت نيز عمار ياسر و حسن را فرستاد و آن دو ابو موسى را از مقامش بر كنار كردند و قرظة بن كعب را بر جاى وى به كار گماشتند . و اين قرظه ، عامل آن حضرت بر كوفه بود و چون على ( ع ) از بصره به كوفه آمد او را عزل و عقبة بن عمرو و ابو مسعود انصارى را تا هنگام بازگشتنش از صفين ، به جانشينى وى تعيين كرد .\r\nاما داستان كناره‌گيرى محمد بن مسلمه انصارى از بيعت آن بود كه از قول وى روايت كرده‌اند كه گفت : اى رسول خدا در هنگام اختلاف نمازگزاران بايد چه‌كار كنيم ؟ پيامبر پاسخ داد : با شمشير خود به طرف حرّه بيرون رو و آن را دور سرت بچرخان . و سپس به خانه‌ات داخل شو تا مرگت فرا رسد يا دستى خطاكار تو را بكشد .\r\nحاكم گفته است : كسانى كه در جنگهاى على ( ع ) از همراهى و يارى با وى خوددارى ورزيدند يا به يارى دشمنان آن حضرت پرداختند ، به اين دلايل و امثال آن تمسّك مىجستند .\r\nنگارنده : حاصل سخنانى كه حاكم ذكر كرده آن است كه كسانى كه از بيعت با آن حضرت امتناع كردند بدان خاطر نبوده كه على ( ع ) را لايق احراز مقام خلافت ندانند و يا از روى عناد با آن حضرت نبوده ، بلكه اين امر تنها به خاطر وجود شبهه‌اى در نزد آنان بود . ابن\r\n\r\n","description":"","footnote":"","page_name":" 465 ","page_number":21},
  {"content":"\r\n\r\nعمر و سعد هر دو گمان مىكردند كه اين واقعه ، فتنه‌اى بيش نيست و بهتر است از ورود در آن كناره گيرند و چون به اشتباه خود پىبردند از اينكه على ( ع ) را يارى نكرده بودند ، اظهار تأسف و پشيمانى مىكردند و خود را بدين خاطر ، گنهكار به حساب مىآوردند . اسامه نيز دچار شبههء عدم جواز قتل كسى كه اسلام را ظاهر ساخته ، شد و براى روشن كردن تفاوت ميان اين دو مقام كنجكاوى به خرج نداد در حالى كه اين شبهه سست و بىاساس بود .\r\nابو مسعود نيز از سوى على ( ع ) ، به هنگامى كه آن حضرت به طرف صفين حركت مىكرد ، بر كوفه گماشته شد و همين امر دلالت مىكند كه وى به بيعت با على ( ع ) تن داده و بازگشته است . تنها كسى كه همچنان در عدم بيعت خود با امير المؤمنين ( ع ) پافشارى مىكرده ، ابو موسى اشعرى بوده است .\r\nاين نكته‌اى كه حاكم ذكر كرده است عذر موجهى براى امتناع اين عده از بيعت با على ( ع ) و جنگ با اهل بغى ، به حساب نمىآيد . البته حاكم خود نيز نمىخواسته است براى آنان عذر و بهانه‌اى بتراشد بلكه نظر وى تنها آن بوده كه انگيزهء حقيقى آنان را در عدم بيعت با على ( ع ) بيان كند .\r\nطبرى روايتى نقل كرده كه چكيدهء آن چنين است : طلحه و زبير به همراه عده‌اى از صحابه به دور على ( ع ) جمع شدند و از وى خواستند در مورد كسانى كه در مدينه حضور داشته و در ريختن خون عثمان دست داشته‌اند ، حد اجرا كند . على ( ع ) با نرمى و مدارا ، خواستهء آنان را رد كرد و گفت : اى برادران عثمان ! من نيز از آنچه شما خبر داريد ناآگاه نيستم . اما با كسانى كه بر ما تسلّط دارند و ما بر آنها حاكم نيستيم چه‌كار كنم ؟ بندگان شما با آنان همدست بوده و باديه‌نشينانتان به آنان پيوسته‌اند . آيا شما براى تحقق خواستهء خود از توانايى و قدرت لازم برخورداريد ؟ آنان پاسخ دادند : خير . سپس على ( ع ) از آنها درخواست آرامش كرد تا مردم نيز آرام گيرند و دلها در جاى خود قرار يابد . وى بر قريش تندى كرد و ميان آنان و خروج ايشان حايل شد و جنگ بنى اميّه او را به هيجان واداشته بود . اجتماع كنندگان ، پراكنده شدند . برخى از آنان پيشنهاد على ( ع ) را شايسته‌تر مىدانستند و مىگفتند : از اين كار بايد دست كشيد و برخى ديگر مىگفتند : على تنها به رأى و نظر خود نگاه مىكند و به ما كارى ندارد و او را از ديگران بر قريش سختگيرتر و تندتر مىبينيم .\r\nاين سخن را براى على ( ع ) بازگفتند . آن حضرت برخاست و ستايش و سپاس الهى را به جاى آورد و دربارهء فضل و برترى آنان سخن گفت و نيز حاجت او را به ايشان و نظر خود را دربارهء آنان بيان كرد و نيز فرمود : قريش جز از اين نظر بر او تسلّط ندارند و اجر و پاداش از جانب خداوند عز و جل است . و بانگ برداشت از بنده‌اى كه به سوى موالى خود بازنگشته است ذمّه برداشته شد . و گفت : اى گروه عرب به آبهاى ( اصالتهاى ) خود بپيونديد . همچنين طبرى\r\n\r\n","description":"","footnote":"","page_name":" 466 ","page_number":22},
  {"content":"\r\n\r\nروايتى را نقل كرده كه خلاصهء آن چنين است : على ( ع ) به ابن عباس گفت : به سمت شام حركت كن . من تو را به ولايت آن شهر منصوب كرده‌ام . اما ابن عباس نپذيرفت و هراس از معاويه را عذر خود قرار داد . ابن عباس گفت : به معاويه نامه‌اى بنويس و او را تكريم كن و به او وعده‌هايى بده . اما على ( ع ) از پذيرفتن اين پيشنهاد امتناع كرد و گفت : به خدا قسم هرگز چنين نخواهد شد . مغيرة بن شعبه نيز به آن حضرت توصيه كرد تا معاويه را بر منصبى كه دارد تثبيت و ديگر عمّال عثمان را نيز بر همان مناصب قبلى ابقا كند و پس از آنكه آنان با على دست بيعت دادند و كار خلافت ثبات و آرام پذيرفت هر كس از آنان را كه خواست تثبيت و آن كس را كه نخواست از سمتش معزول كند . اما على ( ع ) اين توصيه را نيز نپذيرفت و فرمود : به خدا قسم من در دين خود اهل مسامحه و سازش نيستم و در خلافتم به افراد ناصالح پست و مقامى واگذار نمىكنم . مغيّره بازگفت : پس هر كس را كه مىخواهى از مقامش معزول كن ، اما به معاويه كارى نداشته باش . چرا كه معاويه جرئت و جسارت دارد . او والى شام است و مردم هم از او فرمان مىبرند . على ( ع ) پاسخ داد : معاويه را حتى براى دو روز هم به كار نمىگيرم . آنگاه مغيره به نزد على ( ع ) بازآمد و به او پيشنهاد كرد تا همهء عمّال عثمان را از كار عزل كند . گروهى از مغيره علت اين پيشنهاد را پرسيدند و وى جواب داد :\r\nمن در ابتدا براى على خير خواهى كردم اما او با من مخالفت كرد ولى در بار دوم با او غش كردم . ابن عباس نيز با نظر مغيره موافقت كرد و به على ( ع ) سفارش كرد تا معاويه را بر همان منصب ابقا كند . وى گفت : اگر معاويه با تو بيعت كرد ، من او را از جايش خواهم كند . اما على ( ع ) فرمود : به خدا قسم به معاويه جز ( ضربه ) شمشير نخواهم داد . و به اين بيت تمثل جست :\r\nعار نيست كه با شجاعت بميرم و تلاش خويش را كرده باشم .\r\nدر اين روايت مطالب قابل تأملى به چشم مىخورد . اوّلا : پيشنهاد مغيره به على ( ع ) كه به نصيحت و خيرخواهى حمل شده ، چندان خيرى براى آن حضرت در بر نداشت . و على ( ع ) خود بر اين نكته از ديگران بيشتر واقف بود . و البته بعيد هم نيست كه مغيره در هر دو بار قصد غش و فريب على ( ع ) را داشته است . چه بسا كه او با پيشنهاد خود بيشتر در پى خيرخواهى براى معاويه و تثبيت موقعيت او بوده و در مرتبهء دوم براى آنكه خود را از مظان اتهام دور نگهدارد ، قصد داشته خود را به آن حضرت نزديك كند . اگر على ( ع ) معاويه را بر مقام و منصبش ابقا مىكرد ، ديگر نمىتوانست او را از آن مقام عزل كند . و زمانى هم كه مىخواست معاويه را از آن مقام بر كنار كند ، وى به خونخواهى از عثمان برمىخاست و به عنوان ولىّ دم ، از مردم شام نيز استمالت مىجست . علاوه بر اين ، معاويه با فراستى كه داشت ، به آسانى و به سرعت درمىيافت كه على ( ع ) اگر چه او را بر آن منصب ابقا كرده\r\n\r\n","description":"","footnote":"","page_name":" 467 ","page_number":23},
  {"content":"\r\n\r\nاست ولى پس از مدتى او را از آن مقام بر كنار مىدارد . از اين رو استفاده از اين روش نيز مشكلى را حل نمىكرد . اگر على منشور ولايت معاويه را بر شام مىنوشت ، حتما معاويه آن را رد مىكرد و به على ( ع ) مىگفت : تو ، نخست بايد خلافت خود را اثبات كنى و از همدستى در قتل عثمان برائت جويى يا آنكه قاتلان وى را به ما تسليم كنى . بنابراين به كار بستن چنين روشى هيچ فايده‌اى در بر نداشت مگر توليت دادن به كسى كه على ( ع ) ولايت او را هرگز روا نمىشمرد . خلاصه آنكه استفاده از اين راه براى كسى مفيد بود كه مىخواست با معاويه سازش كند و از طريق مسالمت با او ، خلافت و امارت براى وى تثبيت شود و بعد هم به خاطر حفظ امارت و خلافت خود اين سازشكارى را ادامه دهد . همان گونه كه روش سياستمداران امروز و ديروز دنيا بر چنين پايه‌اى قرار دارد . زيرا آنان به خاطر حفظ حكومت و موقعيتهاى خود به سازشكارى و طرفدارى از ناحق مىپردازند . از اين‌رو كسى را كه سزاوار نكوهش است ، مىستايند و آن كس را كه شايستگى تمجيد دارد ، مذمت مىكنند و در راه حفظ حكومت و عدم اخلال در آن ، مرتكب كارهايى مىشوند كه خدا را خوش نمىآيد . اما امارت از نگاه على ( ع ) ، صاحب اين همه ارج و اعتبار نبود و خود آن حضرت نيز در سخنانش به ابن عباس ، بر اين نكته تصريح و تأكيد كرد . زمانى كه آن حضرت در جايى به نام ذى قار فرود آمد ، دربارهء نعلين ( پاره و فرسودهء ) خود به ابن عباس گفت كه اين نعلين در نزد او بهتر از امارت كردن بر ايشان است مگر آنكه در اين حكومت حقى اقامه شود يا باطلى از ميان رود .\r\nاگر كسى بگويد : اصل مدارا با اجراى اين پيشنهاد منافات نداشته بلكه رعايت اين اصل از اصول لازم در دين است . چنان كه شخص پيامبر ( ص ) نيز با « مؤلفة قلوبهم » از چنين روشى استفاده مىكرد و حتى خداوند هم براى آنان بهره و نصيبى از زكات قرار داده بود . در پاسخ او چنين مىگوييم : رعايت اصل مدارا تا جايى رواست كه مستلزم ارتكاب به حرام يا اخلال به اصول امر به معروف و نهى از منكر نباشد و روشى كه پيامبر ( ص ) با « مؤلفة قلوبهم » در پيش گرفت ، بسيار با اين عمل تفاوت داشت .\r\n\r\nنخستين خطبه‌اى كه على ( ع ) پس از خلافت ايراد كرد\r\nبنابر نقل طبرى از على بن حسين ( ع ) ، نخستين سخنرانى كه آن حضرت به هنگام خلافتش ايراد كرد ، آن بود كه پس از حمد و ستايش الهى فرمود : « همانا خداوند تعالى ، كتاب را به عنوان راهنمايى فرو فرستاد و در آن نيك و بد را بيان فرمود . پس نيكيها را فرا چنگ آريد و بديها را وانهيد . واجبات را به كار بنديد و آنها را به جاى آوريد تا شما را به بهشت رهنمون كند . خداوند آنچه را كه مضر است حرام كرد و چيزى را كه بىعيب و نقص بود حلال\r\n\r\n","description":"","footnote":"","page_name":" 468 ","page_number":24},
  {"content":"\r\n\r\nكرد و حفظ احترام مسلمان را بر همهء حرمتها برترى داد و به سبب اخلاص و توحيد ، حقوق مسلمانان را در مواضع خود به هم در پيوسته است . پس مسلمان كسى است كه ديگر مسلمانان از زبان و دست او در امان باشند ، مگر از روى حق . ريختن خون مسلمان روا نيست مگر در آنجا كه خداوند مقرر كرده است . پس آتش رويا روى شماست و قيامت نيز از پشت سر بر شما مىتازد . پس شما نيز سبكبار شويد تا بدين كاروان بپيونديد . اى بندگان خدا ! از خداوند دربارهء بندگان و شهرهاى او بترسيد زيرا شما حتى در مورد زمينها و چارپايانتان مورد پرسش قرار مىگيريد . از خداوند فرمان بريد و او را سرپيچى مكنيد . اگر كارى خوب ديديد بدان دست يازيد و اگر كار بدى ديديد آن را وانهيد . به ياد آريد كه شما در زمين اندك و ناتوان بوديد .\r\nطبرى مىنويسد : چون على ( ع ) از ايراد اين خطبه فراغ يافت ، مصريّون و بنابر روايتى سبائيه ، يعنى اصحاب عبد اللّه بن سبا ، گفتند :\r\nامارت را عهده‌دار شو و مراقب باش اى ابو الحسن كه ما امور مربوط به خلافت را چون رسن به هم مىبافيم .\r\nهمچون تاختن مردمانى است كه در بسيارى و انبوهى مانند درياها و سدهايىاند كه كشتيها در آن لنگر مىاندازند . حملهء ما با شمشيرهايى است كه در سپيدى و روشنى چونان آبگيرهايى از شير هستند .\r\nما فرمانروايى و سلطنت را با سر نيزه‌اى كه به نرمى ريسمان است مىزنيم تا بىآنكه سستى در آن ديده شود سخت و استوار شود .\r\nنگارنده : اگر اين روايت صحيح باشد ، گويندهء اين اشعار يكى از مصريّون يا سبائيه است و نمىتوان پنداشت كه همهء آنان چنين گفته‌اند . گويا راوى گمان كرده اين شخص نمايندهء اين گروه است . على ( ع ) نيز در پاسخ آنان گفت :\r\nهمانا من ناتوانم و از اين بابت پوزش نمىخواهم بلكه پس از اين زيركى به خرج خواهم داد و كار را دنبال خواهم كرد .\r\nتا آنجا كه در توان دارم خواهم كوشيد و اين كار درهم ريخته و پراكنده را سامان مىبخشم .\r\nبه شرطى كه شتاب‌كاران غالب با من خصومت نكنند و مرا تنها نگذارند و كار به استفادهء از سلاح نكشد .\r\nاز مجموع آنچه گذشت ، مىتوان به سختى موقعيت على ( ع ) و پراكندگى و آشفتگى كارها بر او ، پىبرد . همچنين مىتوان دانست كه آن حضرت چگونه با حكمت و سياست يگانهء خود ، توانست اين اوضاع نابسامان و درهم ريختهء حكومت را نظام بخشد . به گونه‌اى كه هيچ كس جز على ( ع ) نمىتواند ميان خشنودى خدا و سياست در امور خلافت و امارت\r\n\r\n","description":"","footnote":"","page_name":" 469 ","page_number":25},
  {"content":"\r\n\r\nبدين توفيق دست يابد و همچون او موافق‌تر با مصلحت و يا حتى مانند آن عمل كند .\r\nشورا در ذهن طلحه و زبير و ديگران اين توهم را ايجاد كرده بود كه آنان نيز شايستگى خلافت بر مسلمانان را دارند بدين سبب بود كه آنان نيز به تفاخر با على ( ع ) و نبرد با او پرداختند . وقايعى كه در عهد خلافت عثمان روى داد در نفوس و اخلاق مردم تأثير گذارد .\r\nكسانى كه بر على ( ع ) رشك مىبردند و صاحبان خونهايى كه در راه تحكيم اسلام ريخته شده بود ، هنوز باقى بودند . معاويه لجوج‌ترين دشمن على ( ع ) ، در شام حكم مىراند و سالهاى چندى در آنجا مسكن گزيده و اخلاق مردم آن ديار را به خوبى دانسته و قلق كار آنان را دريافته بود . قتل عثمان در واقع فتح باب بزرگى شد براى كسانى كه در پى فتنه‌جويى و رسيدن به آرزوهايى بودند كه خواب آنها را مىديدند . با قتل عثمان ، آراى مردم پراكنده شد و دلهاى آنان از هم گسست مردم دسته دسته شدند و راه براى هر بدخواهى هموار شد .\r\nعلى ( ع ) ، در سخنى كه پيش از اين از او نقل كرديم به برخى از اين فتنه‌ها اشاره كرده و فرموده است : ما دست به كارى مىزنيم كه آن را رويها و رنگهاى گونه‌گون است . . .\r\nبا اين وجود آن حضرت ، چنان كارهاى از هم گسيختهء مردم را نظم داد كه عقلها از دريافت آن به شگفتى مىافتند . آن حضرت هر يك از مدارا و خشونت و نرمى را در محل و جايگاه خود به كار گرفت ، به طورى كه راه و روش او هرگز دستخوش تزلزل و سستى نشد .\r\n\r\nخطبهء ديگر على ( ع ) پس از رسيدن به خلافت\r\nابن ابى الحديد گويد : ابن كلبى در روايتى كه مسند آن را به ابو صالح رسانده از ابن عباس نقل كرده است كه على ( ع ) در دومين روز از بيعت خود ، در مدينه خطبه‌اى ايراد كرد و فرمود :\r\n« هر زمينى كه عثمان آن را بخشيده و هر مالى كه به ديگران داده جملگى از اموال خداست و بايد به بيت المال بازگردانده شود . آنچه در زمانهاى گذشته حق بود ، هرگز از بين نمىرود . و سوگند به خداوند اگر اموال بخشيده شده از سوى عثمان را بازيابم ، اگر چه از آن ، زنها شوهر داده شده و يا آنكه آن مال در شهرها پراكنده شده باشد ، هرآينه آنها را به بيت المال بازمىگردانم . زيرا در اجراى عدل ، وسعت و گشايشى است و اگر اجراى عدالت بر كسى فشار آورد ، پس ظلم بر او بيشتر فشار خواهد آورد . » « 2 » \r\nابن ابى الحديد مىنويسد : عثمان به بسيارى از بنى اميه و دوستان و يارانش زمينهايى را كه از راه خراج به دست آمده بود ، بخشيد و آنان را از پرداخت خراج نيز معاف كرد . عمر نيز\r\n\r\n","description":"","footnote":" ( 2 ) يعنى : اگر والى در اجراى عدالت در تنگنا قرار گيرد طبعا در انجام ظلم و ستم بيشتر بر او فشار وارد مىآيد زيرا مردم پيوسته در اين انديشه‌اند كه از ظلم ستمگر جلوگيرى به عمل آورند . شرح نهج البلاغه ","page_name":" 470 ","page_number":26},
  {"content":"\r\n\r\nبه اين و آن زمينهايى بخشيد اما بخشش وى شامل كسانى مىشد كه در جنگها شركت كرده بودند . ولى عثمان اين زمينها را به خويشاوندانش بذل و بخشش مىكرد ، بدون آنكه آنان در جنگها شركت جسته باشند .\r\nمسعودى در مروج الذهب مىنويسد : على ( ع ) املاكى را كه عثمان به دسته‌اى از مسلمانان بخشيده بود ، بازپس گرفت و اموالى را كه در بيت المال موجود بود ميان مردم پخش كرد و هيچ كس را بر ديگرى برترى نداد .\r\n\r\nفرستادن عمّال به شهرها\r\nطبرى و ابن اثير نوشته‌اند : چون سال 36 هجرى فرا رسيد ، على ( ع ) كارگزارانش را به شهرها گسيل كرد . عثمان بن حنيف را به بصره ، عمارة بن شهاب را كه سابقهء هجرتى هم داشت ، به كوفه ، عبيد اللّه بن عباس را به يمن ، قيس بن سعد بن عباده را به مصر ، سهل بن حنيف را به شام و مخنف بن سليم را به سوى ديار اصفهان و همدان روانه كرد .\r\nسهل به طرف شام رفت تا آنكه به تبوك رسيد . عده‌اى در آنجا با وى برخورد كردند .\r\nآنان از سهل پرسيدند : تو كيستى ؟ گفت : امير . پرسيدند : بر چه كار هستى ؟ گفت : من براى امارت بر شام مىروم . گفتند : اگر عثمان تو را بدين جاى فرستاده بفرما و گرنه بازگرد . سهل از آنان پرسيد : مگر نمىدانيد چه اتفاقى روى داده ؟ گفتند : مىدانيم . عاقبت سهل به جانب على ( ع ) بازگشت .\r\nقيس بن سعد وقتى به ايله رسيد ، گروهى به او برخوردند و از وى پرسيدند : كيستى ؟\r\nگفت : من از قاتلان عثمانم و اكنون در پى كسى مىگردم تا به او پناه گيرم تا شايد به وسيلهء او به خاطر خداوند پيروز شوم . گفتند : تو كيستى ؟ گفت : قيس بن سعد بن عباده . گفتند : روانه شو . قيس حركت كرد تا به مصر داخل شد . مردم مصر چند دسته بودند . يك دسته حائز اكثريت و با او بودند و گروهى نيز به خربتا ( يا طبق روايت ابن اثير در خربنا ) رفته بودند و مىگفتند : اگر قاتلان عثمان كشته شوند ما با شماييم و گرنه ما همچنان به كار خود ادامه مىدهيم تا آنكه حركت داده شويم يا به هدف خود برسيم . دسته‌اى ديگر از مصريان مىگفتند : ما با على ( ع ) هستيم تا هنگامى كه برادران ما را قصاص نكند . آنان در اين باره هم اكثريت بودند . قيس با ارسال نامه‌اى به امير المؤمنين ( ع ) ، او را از اين اخبار مطلع كرد .\r\nعثمان بن حنيف نيز به طرف بصره رفت و كسى مانع ورود او به آن شهر نشد . ابن عامر ، عامل سابق بصره كه از سوى عثمان بر اين شهر گماشته شده بود ، نيز نظرى خاص يا قصد جنگ از خود نشان نداد . مردم بصره هم به چند دسته تقسيم مىشدند . گروهى پيرو عده‌اى بودند و فرقه‌اى ديگر در اكثريت قرار داشتند و دسته سوم مىگفتند : ما در انتظار واكنش\r\n\r\n","description":"","footnote":"","page_name":" 471 ","page_number":27},
  {"content":"\r\n\r\nمردم مدينه هستيم .\r\nعمارة بن شهاب وقتى به زباله رسيد ، طلحه بن خويلد ، با او روبه‌رو شد . طلحه كه به خونخواهى عثمان خروج كرده بود ، به عماره گفت : بازگرد ! مردم كوفه براى امير خود جانشين نمىخواهند ( در آن هنگام ابو موسى اشعرى از جانب عثمان به عنوان عامل كوفه گمارده شده بود ) ، اگر بازنگردى گردنت را مىزنم . پس عماره به نزد على ( ع ) بازگشت و او را از اين ماجرا آگاه كرد .\r\nعبيد اللّه بن عباس نيز به سمت يمن در حركت شد . پس يعلى بن منيه « 3 »  عامل عثمان بر صنعا ، همه مالياتها را گرد آورد و آنها را با محافظش به مكه برد . يعلى با مال و ثروت به مكه قدم نهاد و از آن سوى عبيد اللّه ، وارد يمن شد .\r\nعلى ( ع ) نامه‌اى به ابو موسى نوشت . ابو موسى نيز در پاسخ آن حضرت نامه‌اى نگاشت و وى را از مراتب فرمانبردارى كوفيان و بيعت آنان با او ، آگاه كرد . وى در آن نامه اسم كسانى را كه از بيعت با على ( ع ) ناخشنود بودند و نيز نام كسانى را كه به رضايت با على ( ع ) بيعت كرده بودند ، ذكر كرد به طورى كه گويى على ( ع ) تمام آنها را به چشم خويشتن مىديد .\r\nعلى ( ع ) نامه‌اى نيز به معاويه نوشت و آن را به سبرة جهنى سپرد . در آن نامه آمده بود : اما بعد ، مردم بدون آنكه با من مشورت كنند عثمان را كشتند و با مشورت و اجتماع ايشان با من بيعت كردند . پس هرگاه نامه‌ام به دست تو رسيد ، بيعت خودت را با من اعلام كن و هيئتى از بزرگان شام را به نمايندگى خود به سوى من بفرست . اما معاويه به اين نامهء على ( ع ) وقعى ننهاد و هرگاه سبره در گرفتن پاسخ از معاويه اصرار مىكرد ، او فقط اين اشعار را مىخواند :\r\nهمچون دژى پايدارى كن يا دستم را بگير / آتش جنگى خانمان‌برانداز است كه شعله مىگيرد و مىسوزاند زيرا در كنار شما و در ميان شما كشته شد / اين كارى زشت بود و مقتول ( عثمان ) شقيقه و موهايش سپيد شده بود به خاطر خلافت ، عثمان و بزرگزادگان را كشت / و اكنون به جز ما براى عثمان يار و حكمى يافت نمىشود چون سه ماه از كشته شدن عثمان گذشت ، معاويه مردى از بنى عبس را به نام قبيصه فراخواند و طومارى مهر شده به وى سپرد كه عنوان نامه چنين بود : از معاويه به على . معاويه به قبيصه گفت : چون به مدينه رسيدى ، پايين طومار را بگير . آنگاه او را به رعايت سخنانى كه به وى گفته بود ، سفارش كرد . و فرستادهء على ( ع ) را با او بازگردانيد . اين دو تن در ماه\r\n\r\n","description":"","footnote":" ( 3 ) منيه نام مادر وى و نام پدرش اميه بود . ","page_name":" 472 ","page_number":28},
  {"content":"\r\n\r\nربيع الاوّل به مدينه وارد شدند . آن مرد بنى عبسى همانطور كه معاويه به او دستور داده بود ، طومار را بالا گرفت . مردم نيز به دنبال او روان شده وى را مىنگريستند و پىبردند كه معاويه اعتراض دارد . فرستادهء معاويه به نزد على ( ع ) رفت و طومار را به آن حضرت تسليم كرد .\r\nعلى ( ع ) مهر طومار را شكست اما در آن مكتوبى نيافت از اين رو از فرستاده پرسيد : چه خبر دارى ؟ مرد پرسيد : آيا در امانم ؟ فرمود : آرى . قاصد كشته نمىشود . مرد گفت : من از نزد مردمى مىآيم كه جز با گرفتن قصاص خشنود نمىشوند . على ( ع ) پرسيد : قصاص از چه كسى ؟ ! گفت : از تو . من از پيش شصت هزار پير مىآيم كه بر زير جامهء عثمان كه آن را بر روى منبر دمشق انداخته‌اند ، مىگريند . على ( ع ) پرسيد : آيا خون عثمان را از من مطالبه مىكنند ؟ ! مگر من مانند عثمان خون باخته نيستم ؟ خداوندا در پيشگاه تو از ريختن خون عثمان برائت مىجويم . به خدا سوگند قاتلان عثمان از دسترس بدورند مگر آنكه خدا بخواهد . و اگر خدا چيزى را اراده كند ، همان مىشود . برو » مرد عبسى نيز بيرون شد .\r\nابن ابى الحديد مىنويسد : معاويه همچنين نامه‌اى خطاب به زبير بن عوّام نوشت و آن را به عبسى سپرد تا به وى برساند . معاويه در آن نامه چنين نگاشته بود : « به عبد اللّه زبير امير المؤمنين از طرف معاوية بن ابى سفيان ، سلام عليك . اما بعد ، بدان كه من از مردم شام براى تو بيعت گرفته‌ام و آنان نيز اجابت كرده‌اند . پس مردم به موافقت بر اين امر ، به سان انبوه شتران ، گرد آمده‌اند . پس تو بصره و كوفه را بگير كه پسر ابو طالب نمىتواند براى گرفتن اين دو شهر بر تو پيشى جويد و بدان كه پس از اين دو شهر ، چيز ديگرى باقى نمىماند . من پس از تو براى طلحه بيعت گرفتم . شما دو تن به خونخواهى عثمان قيام كنيد و مردم را براى اين منظور فرا بخوانيد . بايد از خود جديت و تلاش نشان دهيد . خداوند شما را پيروز و بدخواهانتان را نابود كند . »\r\nچون اين نامه به دست زبير رسيد از خواندن آن شاد شد و آن را براى طلحه نيز قرائت كرد . آن دو در مراتب خير خواهى معاويه براى خود ترديد نكردند . مردم مدينه مايل بودند نظر آن حضرت را دربارهء معاويه و جنگ با اهل قبله را بدانند . از اين‌رو آنان زياد بن حنظله تميمى را به سوى على ( ع ) روانه كردند . وى نزد على ( ع ) درآمد و نشست .\r\nعلى ( ع ) به او فرمود : « اى زياد آماده شو . » زياد گفت : براى چه كارى ؟ حضرت فرمود :\r\nبراى نبرد با شاميان ! زياد بن حنظله گفت : مدارا و شكيبايى بهتر است . آن‌گاه به اين شعر تمثل جست :\r\nهر كس در امور فراوان و بزرگ سازگارى نكند به دندانها پاره پاره و به سمها كوبيده مىشود .\r\nعلى ( ع ) نيز بىاراده به اين شعر تمثل جست :\r\nهرگاه دلى بيدار و شمشيرى برنده و مغزى حساس جمع شود تو را از مظالم بازمىدارد\r\n\r\n","description":"","footnote":"","page_name":" 473 ","page_number":29},
  {"content":"\r\n\r\nزياد از محضر امير المؤمنين ( ع ) بيرون آمد . مردم انتظار او را مىكشيدند . چون وى را ديدند پرسيدند : چه خبر ؟ گفت : اى قوم ! شمشير .\r\nعلى ( ع ) محمد حنفيه را به نزد خود فرا خواند و لوا را به او سپرد . جناح راست سپاه خود را به عبد اللّه بن عباس سپرد و عمر بن ابو سلمه « 4 »  يا عمرو بن سفيان بن عبد الاسد را بر جناح چپ سپاه گماشت و ابو ليلى بن عمر بن جراح ، برادرزادهء ابو عبيدهء جراح را در پيشاپيش سپاه قرار داد و قثم بن عباس را به جانشينى خويش در مدينه تعيين كرد و هيچ كس از كسانى را كه عليه عثمان خروج كرده بودند ، به كار نگماشت . همچنين وى به قيس بن سعد و عثمان بن حنيف و ابو موسى اشعرى نوشت تا مردم را براى جنگ با شاميان بسيج كنند .\r\nطبرى مىنويسد : على ( ع ) به كار تهيه و تجهيز سپاهيان خود براى جنگ با شاميان پرداخت و براى مردم مدينه سخنرانى كرد و فرمود : « همانا خداوند پيامبرى هدايتگر به همراه كتابى گويا و امرى استوار و آشكار برانگيخت كه جز اهل هلاكت از آن روىگردان نمىشوند . بدعتها و شبهه‌ها همان امور نابودكننده‌اند . مگر آن را كه خداوند از وى نگاهبانى كند و اطاعت از حجت خدا ، نگاهدارى كار شماست . پس از او پيروى كنيد ، در حالى كه از ترس سرزنش و از روى اجبار نباشد . سوگند به خدا بايد اطاعت كنيد مگر آنكه خداوند ، قدرت اسلام را از ميان شما انتقال مىدهد و آن را به شما بازنمىگرداند تا به ديگران بازگردد . پس برخيزيد و آهنگ گروهى را كنيد كه مىخواهند جمع شما را پراكنده كنند . اميد است خداوند به دست شما آنچه را ديگران تباه ساخته‌اند ، رو به اصلاح آورد » .\r\nسپس به آن حضرت خبر خروج عايشه و طلحه و زبير به سوى بصره را دادند . از اين رو على ( ع ) از تصميم خود مبنى بر حركت به سوى شام منصرف شد و به طرف بصره رفت .\r\nمسعودى گويد : عمرو بن عاص ، به خاطر روىگردان شدن عثمان از او و گماردن كس ديگرى جز وى به سمت والى مصر ، از عثمان جدايى گرفت و در شام مسكن گزيد . چون وى از موقعيت عثمان و مسئلهء بيعت مردم با على ( ع ) آگاه شد ، نامه‌اى به معاويه نوشت و او را تحريك كرد و به وى سفارش كرد كه براى مطالبهء خون عثمان قيام كند . وى در نامه‌اى كه به معاويه نگاشته بود ، ذكر كرد : كارى از دست من برنمىآيد ولى تو با توجه به امكاناتى كه در اختيار دارى هر كارى كه مىتوانى انجام بده .\r\nحتما اين اجتهادى بوده است كه اين دو به خاطر رضاى خداوند به آن دست يازيده‌اند و براى چنين اجتهادى پاداش هم مىگيرند . اگر چه اين اجتهاد باعث بروز فتنه و كشتار هزاران تن از مسلمانان شده باشد ! ! .\r\n\r\n","description":"","footnote":" ( 4 ) در تاريخ طبرى عمرو بن ابى سلمه آمده است . گويا مؤلف در نقل اشتباه كرده يا نسخه متفاوت است . - م . ","page_name":" 474 ","page_number":30},
  {"content":"\r\n\r\n\r\nجنگ جمل\r\nاين جنگ در ماه جمادى الثانى سال 36 ه - به وقوع پيوست . در شرح نهج البلاغه آمده است : مداينى در كتاب جمل نوشته : وقتى عثمان كشته شد ، عايشه در مكه بود . او در جايى به نام سرف بود كه از كشته شدن عثمان مطلع شد . عايشه ترديد نداشت كه پس از عثمان ، طلحه بر مسند خلافت تكيه مىزند . وى در اين باره گفت : « دور باد براى عثمان ! بيا اى صاحب انگشت بيا اى ابو شبل ! بيا اى پسر عمو ! گويى من هم اينك به انگشتان او مىنگرم كه در حال بيعت كردن با مردم است . شتران را حركت دهيد و آنها را بدوانيد » .\r\nوى همچنين گويد : ابو مخنف لوط بن يحيى ازدى در كتاب خود نوشته است : وقتى خبر قتل عثمان به عايشه رسيد ، او در مكه بود . وى در حركت شتاب گرفت و پيوسته مىگفت : بيا اى صاحب انگشت ! خداوند پدرت را بيامرزاد . آرى آنان طلحه را لايق خلافت يافتند . پس چون عايشه به محلى به نام سرف رسيد ، عبيد بن ابى سلمه ليثى به استقبال او رفت . عايشه از وى پرسيد : چه خبر ؟ گفت : عثمان كشته شد . عايشه پرسيد : ديگر چه : جواب داد : امور بسيار گردش كرد تا به بهترين جايگاه رسيد . مردم با على ( ع ) دست بيعت دادند . عايشه با شنيدن اين سخن گفت : اگر چنين شده باشد اى كاش آسمان بر زمين افتد . واى بر تو ببين چه مىگويى ! عبيد پاسخ داد : اى ام المؤمنين ! خبر همين بود كه به تو گفتم .\r\nعايشه سر و صدا به راه انداخت و عبيد به او گفت : اى ام المؤمنين چه مىگويى ؟ به خدا من در ميان داوطلبان خلافت كسى را شايسته‌تر از على ( ع ) نمىشناسم و براى او همتايى نمىبينم . از چه رو تو در خلافت او خوشدل نيستى ؟ عبيد گفت : عايشه هيچ پاسخى به من نداد .\r\nهمچنين مداينى مىنويسد : از طرق مختلف روايت شده است كه عايشه در مكه بود كه\r\n\r\n","description":"","footnote":"","page_name":" 475 ","page_number":31},
  {"content":"\r\n\r\nخبر كشته شدن عثمان به او رسيد . وى گفت : خداوند عثمان را از رحمت خود دور كناد ! وى گويد : قيس بن حازم روايت كرد : تا آنجا كه عايشه سواران خود را به بازگشت به مكه فرمان داد و من او را در وقتى كه به طرف مكه راه مىپيمود ، ديدم كه با خود چنين سخن مىگفت :\r\nابن عفان را مظلومانه كشتند . من به عايشه گفتم : اى ام المؤمنين ! آيا پيش از اين از تو نشنيدم كه مىگفتى خداوند عثمان را از رحمت خود دور كند ؟ ! ما تو را پيش از اين از مخالف‌ترين مردم با عثمان و از درشت‌سخن‌ترين كسان عليه او مىديديم . عايشه پاسخ داد :\r\nچنين بود كه تو گفتى . اما من در كار عثمان نگريستم و ديدم ايشان از عثمان توبه گرفتند تا آنجا كه او را همچون نقرهء سپيد واگذاشتند . مردم بر او هجوم آوردند در حالى كه عثمان روزه‌دار بود . آنان وى را در ماه حرام به قتل رساندند .\r\nابن اثير گويد : وقتى عثمان در محاصره بود ، عايشه به سوى مكه خارج شد و سپس به عزم بازگشت به مدينه از مكه بيرون آمد .\r\nطبرى در روايتى كه ابن اثير نيز آن را نقل كرده چنين نوشته است : چون عايشه به سرف رسيد ، يكى از خويشاوندان خود را كه از قبيلهء بنى ليث بود و عبيد يا عبد بن ابى سلمه ، پسر ام - كلاب ، نام داشت بديد و از او پرسيد : چه خبر ؟\r\nپاسخ داد : « عثمان كشته شد و هشت روز بماندند » . عايشه پرسيد : پس از اين چه كردند ؟\r\nگفت : مردم مدينه اتفاق كردند و كارشان فرجامى نيك يافت . آنان دربارهء بيعت با على بن أبي طالب با يكديگر هم‌آوا شدند .\r\nعايشه گفت : « اگر كار خلافت بدين گونه باشد كه تو مىگويى اى كاش آسمان بر زمين افتد . مرا بازگردانيد . مرا بازگردانيد » . عايشه به سوى مكه بازمىگشت و مىگفت : « به خدا عثمان مظلومانه كشته شد . سوگند به خدا كه انتقام خون او را خواهم گرفت » .\r\nپسر ام كلاب به عايشه گفت : نخستين كسى كه سخن خود را تغيير داد تو هستى . تو پيش از اين مىگفتى : « نعثل » را بكشيد كه كافر شده است ! عايشه پاسخ داد : آنان عثمان را وادار به توبه كردند و سپس او را كشتند و من در آغاز چنان مىگفتم و اينك چنين مىگويم و سخن آخر من بهتر از سخن نخست من است . آنگاه پسر ام كلاب خطاب به عايشه اشعارى بدين مضمون خواند :\r\nشروع از تو بود و تغيير نيز از سوى تو بود باد از تو بود و باران هم از تو بود تو به كشتن خليفه ( عثمان ) فرمان دادى و به ما گفتى كه او كافر شده است ما در كشتن عثمان از گفتهء تو پيروى كرديم و به نظر ما كشندهء او كسى است كه فرمان به قتل او داده ولى آسمان از بالاى سر ما نيفتاد و آفتاب و ماه پوشيده نشد\r\n\r\n","description":"","footnote":"","page_name":" 476 ","page_number":32},
  {"content":"\r\n\r\nمردم با كسى بيعت كرده‌اند كه كارها را انتظام مىبخشد و لباسهاى جنگى در بر مىكند . او همچون خيانتكاران نيست\r\nعايشه به مكه وارد شد و به سمت حجر الاسود رفت و در آنجا بماند . مردم به گرد او جمع شدند . عايشه گفت : « اى مردم ! شورشيان شهرها و بدويان و بردگان مدينه اين فتنه را پديد آوردند . پس بر ضد اين كشته‌اى كه ديروز به ستم به قتل رسيده ، گردهم جمع آمدند و از او كين كشيدند كه چرا جوانان را به كار مىگيرد كه در گذشته مردم مسن را به كار مىگرفتند و بعضى جايها كه قرق كرده بود . عثمان از آنها پيروى كرد و از آن دست برداشت اما آنها چون عذرى نيافتند ، بناى تعدى گذاردند و خون حرام او را ريختند و حرمت شهر حرام را نيز مال حرام را ستاندند . به خدا سوگند يك انگشت عثمان از يك دنيا امثال اينها بهتر بود . به خدا اگر مواردى كه به بهانهء آن بر عثمان تاختند ، گناه بود وى از آنها پاك شد . چنان كه طلا از آلودگى پاك مىشود و جامه از چرك . وى را پاك كردند چنان كه جامه به آب پاك مىشود » .\r\nعبد اللّه بن حضرمى ، عامل عثمان بر مكه ، گفت : « اينك من اولين كين خواه عثمانم » ، وى نخستين كسى بود كه به درخواست عايشه پاسخ داد و بنى اميه نيز از او متابعت كردند .\r\nبنى اميه پس از كشته شدن عثمان ، از مدينه به جانب مكه گريختند و سرهاى خود را بالا گرفته بودند . سعيد بن عاص و وليد بن عقبه و ساير بنى اميه نيز از آنان پيروى كردند .\r\nعبد اللّه بن عامر بن كريز از بصره همراه با ثروتى فراوان به آنان ملحق شد . يعلى بن اميه ، پسر منيه ، نيز از يمن با ششصد شتر و ششصد هزار درهم به سوى آنان آمد و در ابطح اردو زد .\r\nطبرى به سند خود از عبيد بن عمر قرشى روايت كرده است كه گفت : در مكه كسى به نام اخضر به نزد عايشه آمد . عايشه از وى پرسيد : مردم چه كردند ؟ اخضر گفت : عثمان مصريان را كشت . عايشه گفت : انا للّه و انا اليه راجعون . آيا او كسانى را كه براى گرفتن حق و انكار ظلم آمده بودند ، كشت ! ما هرگز به اين كار رضايت ندهيم .\r\nآنگاه كس ديگرى به مكه آمد . عايشه از او پرسيد : مردم چه كردند ؟ گفت : مصريان ، عثمان را كشتند . عايشه گفت : شگفتا ! اخضر گمان مىكرد مقتول ( عثمان ) قاتل است .\r\nطلحه و زبير از على ( ع ) درخواست كردند تا آنان را به ولايت شهرهاى بصره و كوفه بگمارد . اما على ( ع ) به آنان گفت : شما در نزد من بمانيد . من به رأى و نظر شما نياز دارم .\r\nبرخى گفته‌اند ابن عباس به آن حضرت چنين پيشنهادى داد . اما على ( ع ) به پيشنهاد او وقعى ننهاد .\r\nابن ابى الحديد مىنويسد : طلحه و زبير ، براى انجام اعمال عمره از على اجازه خواستند .\r\nعلى ( ع ) به آنان گفت : عمره چيست ؟ شما قصد جفا و خيانت و شكستن بيعت خود را داريد .\r\n\r\n","description":"","footnote":"","page_name":" 477 ","page_number":33},
  {"content":"\r\n\r\nآن دو به خداوند سوگند خوردند كه قصد مخالفت با على ( ع ) و نيز قصد شكستن بيعت را ندارند و جز انجام عمره چيز ديگرى را خواهان نيستند . على ( ع ) به آنان گفت : پس براى بار دوم با من بيعت كنيد . آن دو سخت‌تر از مرتبهء اول سوگند خوردند و پيمان بستند و على ( ع ) به آنان اجازهء خروج داد . چون طلحه و زبير بيرون رفتند ، على ( ع ) فرمود : سوگند به خدا اين دو را جز در فتنه‌اى كه در آن كشته مىشوند ، نبينيد . مردم گفتند : اى امير المؤمنين ! فرمان ده تا آنان را به نزد تو برگردانند . فرمود : حكم خداوند بر اين كار تعلق گرفته است .\r\nطلحه و زبير از مدينه به مكه آمده با عايشه ديدار كردند . عايشه از آنان پرسيد : چه خبر داريد ؟ گفتند : ما دو تن از بيم سر و صدا و غوغاى مدينه گريختيم و جانب مردم آشفته و آسيمه‌اى كه حق را نمىشناسند و باطل را زشت نمىشمرند و خويشتن‌دار نيستند ، رها كرده‌ايم . عايشه به آنان دستور داد بر مدينه بشورند . آنها گفتند : ما به شام مىرويم . ابن عامر گفت : معاويه در شام شما را يارى مىكند به بصره درآييد . من در آنجا كارهايى دارم و طلحه در سر هواى بصره را مىپروراند . گفتند : خدايت تو را رسوا كند . به خدا سوگند تو نه صلح‌جويى و نه جنگ طلب . پس چرا همچون معاويه نمىمانى تا كمك كنى تا پس از آن به كوفه درآييم . باب رأى و نظر بر اين قوم بسته ماند و سرانجام رأى آنان بر بصره قرار گرفت .\r\nطلحه و زبير به عايشه گفتند : ما به شهرى مىرويم كه از ما تباه و به على داده شده است .\r\nمردم بصره بر بيعت ما با على آگاهى دارند و از اين رو ما را يارى نمىكنند ، مگر آنكه تو با ما بيرون شوى و همان گونه كه در مكه فرمان دادى در آنجا نيز فرمان برانى .\r\nعلى ( ع ) ، كميل نخعى را به سوى عبد اللّه بن عمر فرستاد و او را دعوت كرد كه همراه آنان براى جنگ خارج شود . عبد اللّه پاسخ داد : من از مردم مدينه‌ام . اگر آنان خروج كنند من نيز خارج شوم و اگر ايشان بنشينند ، من هم مىنشينم . على ( ع ) گفت : به من ضامنى ده .\r\nعبد اللّه گفت : چنين نكنم . على ( ع ) به وى گفت : اگر خلق و خوى ناپسند تو را در خردى و بزرگى نمىدانستم برايم عجيب بود . او را رها كنيد . من خود ضامن او هستم .\r\nپسر عمر همان شب به مكه رفت . شورشيان از وى درخواستند كه به ايشان ملحق شود اما عبد اللّه از اين كار خوددارى كرد . عايشه به نزد ام سلمه رفت و از وى خواست كه همراه او به بصره روانه شود . البته عايشه به خوبى از علاقهء ام سلمه نسبت به على ( ع ) آگاه بود و به گمان قوى مىدانست كه‌ام سلمه هرگز به خواستهء وى جواب مثبت نمىدهد . اما حب قدرت و حرص براى رسيدن به آن ، او را وامىداشت تا در راه دستيابى به مقصودش به هر كس و هر چيز ، و لو امور بسيار سخت و مستبعد ، توسل جويد .\r\nشيخ مفيد در كتاب اختصاص از محمد بن على بن شاذان از احمد بن يحيى نحوى ، از ابو العباس ثعلب ، از احمد بن سهل ، از يحيى بن محمد بن اسحاق بن موسى ، از احمد بن قتيبه از\r\n\r\n","description":"","footnote":"","page_name":" 478 ","page_number":34},
  {"content":"\r\n\r\nعبد الحكم قتيبى از ابو كيسبه و از يزيد بن رومان ، نقل كرده است كه گفته‌اند : چون عايشه آهنگ حركت به سوى بصره كرد ، به نزد ام سلمه كه در مكه بود رفت و گفت : اى دختر ابى اميه ! تو بزرگ‌ترين مادر مؤمنانى و رسول خدا ( ص ) در خانهء تو خورد و خوراك داشت و نيز خورد و خوراك ما را در خانهء تو تقسيم مىكرد . و وحى در خانهء تو فرود مىآمد . ام سلمه به او گفت :\r\nاى دختر ابو بكر ! تو به ديدار من آمده‌اى ولى گويا قصد ديگرى در سر دارى . اين چه سخنانى است كه مىگويى ؟ عايشه گفت : پسرانم و پسر خواهرم به من خبر داده‌اند كه عثمان ، بىگناه كشته شد و در بصره صد هزار شمشير گوش به زنگ فرمانند . آيا به نظر تو ، من و تو مىتوانيم قيام كنيم ؟ شايد خداوند به دست ما ميان اين دو گروه جنگجو را به اصلاح آورد . ام سلمه گفت : « اى دختر ابو بكر ! آيا درصدد گرفتن انتقام از خون عثمان برآمده‌اى ؟ ! تو دشمن‌ترين كس با عثمان بودى ! تو از او به زشتى ياد مىكردى يا پسر ابو طالب به اين كار فرمان مىداد ؟ ! مهاجران و انصار با او بيعت كردند . تو ميان رسول خدا و امت او همچون در و پرده‌اى هستى كه در حرم او كشيده شده‌اى . دامان تو قرآن را جمع آورده . پس آن را گسترش مده و در خانه‌ات قرار گير و در پى اين امت بيرون مرو . رسول خدا ( ص ) مرتبهء تو را مىدانست و اگر مىخواست در اين باره به تو سفارش مىكرد . تو از راه صواب ، كنار افتاده‌اى . بلكه رسول خدا ( ص ) تو را از حركت در پيشاپيش مردم در شهرها ، بازداشت . بدان كه اگر ستون اسلام رخنه‌اى پذيرد ، زنان نتوانند آن را بازبندند و اگر بسته شود ايشان نتوانند آن را باز كنند . شايستهء زنان آن است كه چشمها را فرو بندند ، حيا پيشه كنند و قدمها را سنگين و با وقار بردارند . رسول خدا بعضى از فلوات و لغزشها را به تو نشان داده بود . آنگاه تو همچون ماده شترى تيزرو به آبشخورى ديگر درآمدى تا خداوند به سرازير شدن تو كمك كند و تو به سوى فرستادهء خداوند بازگشت مىكنى ، در حالى كه حرمت او را هتك كرده و عهد او را وانهاده‌اى . سوگند به خدا اگر تو در اين راه ، رفتن بياغازى و به من گفته شود : به بهشت درآى ، اگر حجابى را كه محمد ( ص ) براى من قرار داد ، هتك كرده باشم از ديدار با او شرم مىكنم . حصن ( سنگر ) خودت را خانه و پناهگاهت را قبرت قرار ده تا آنگاه كه با محمد ( ص ) روبه‌رو شوى . اگر چنين كنى ، از اين كارى كه اكنون هواى آن را در سر دارى بيشتر خداوند را فرمان برده‌اى و در پى يارى امورى باش كه به دين مربوط است و تو از يارى آنها فروگذار كرده‌اى . » آنگاه‌ام سلمه به او گفت : اگر پنج خاطره از رسول خدا ( ص ) درباره على ( ع ) را به ياد تو آورم همچون كسى كه افعى او را گزيده در بدترين حالت به خود مىپيچى . آيا به ياد مىآورى رسول خدا ( ص ) وقتى عزم سفر مىكرد . ميان زنانش قرعه مىانداخت و نام من و تو را از قرعه خارج مىكرد . پس وقتى ما با او بوديم و آن حضرت در گليم كهنه و خطدار خود ، دراز كشيده و على ( ع ) با او بود و سخن مىگفت ، پس تو رفتى تا با\r\n\r\n","description":"","footnote":"","page_name":" 479 ","page_number":35},
  {"content":"\r\n\r\nاو تندى كنى . من به تو گفتم : پسر عموى رسول خدا ( ص ) با اوست و شايد با آن حضرت كارى دارد . اما تو با من مخالفت كردى و چون بازگشتى مىگريستى . من از تو ماجرا را پرسيدم و تو گفتى بر هر دوى آنان تندى كردى . تو گفته بودى : اى على ! من در هر 9 روز يك روز از رسول خدا سهم مىبرم و تو اين روز را از من گرفتى . آنگاه خودت به من گفتى كه پيامبر ( ص ) به تو فرمود : آيا به على خشم گرفته‌اى ؟ پس بدان كه هيچ كس از امت و خاندان من بر على خشم نگيرد جز آنكه از ايمان بيرون شده است . اى عايشه ! آيا اين واقعه را به ياد مىآورى ؟ گفت : آرى .\r\nام سلمه گفت : و روز ( تبدلنا ) . تو لباس مرا پوشيدى و من جامهء تو را در بر كردم . پس رسول خدا ( ص ) آمد و در كنار تو نشست و گفت : اى حميرا ! آيا گمان مىكنى من تو را نمىشناسم . اما بدان براى امتم به خاطر تو روز تلخ يا روز خون‌آلودى را مىبينم . آيا اين خاطره را به ياد دارى ؟ گفت : آرى .\r\nام سلمه گفت : و روزى كه من و تو با رسول خدا بوديم و پدر تو و يارش آمدند و از آن حضرت اذن ورود خواستند . ما پشت پرده رفتيم . آن دو گفتند : اى رسول خدا ( ص ) ما قدر مقام تو را در ميان خود در نمىيابيم . اى كاش كسى را بر ما بگمارى كه پس از تو ، نزد او برويم . آن حضرت فرمود : اما من جايگاه و مقام او را مىدانم و مىشناسم و اگر شما را نسبت به او آگاه كنم ، از گردش پراكنده مىشويد چنان كه بنى اسرائيل از گرد عيسى بن مريم ( ع ) متفرق شدند .\r\nچون آن دو از خانه بيرون شدند ، من و تو به نزد رسول خدا ( ص ) رفتيم و با اصرار از او پرسيديم چه كسى را براى آنان قرار دادى ؟ فرمود : وصله كنندهء كفش را . در آن هنگام على بن أبي طالب ، كفش رسول خدا ( ص ) را كه پاره شده بود تعمير مىكرد و لباس او را كه چرك شده بود مىشست . من گفتم اين كس به جز على نيست . پيامبر ( ص ) نيز فرمود : آرى .\r\nهم اوست .\r\nآيا اين خاطره را به ياد مىآورى ؟ عايشه پاسخ داد : آرى . پند تو چقدر پذيرفتنى و سخن تو چقدر شنيدنى است . پس اگر خروج كنم در غير حرج است و اگر بازنشينم بازهم بدون حرج است . آنگاه فرستادهء عايشه بيرون رفت و در ميان مردم بانگ برداشت كه : « هر كس كه مىخواهد خروج كند بداند كه‌ام المؤمنين بيرون نخواهد شد . » سپس عبد اللّه بن زبير به نزد عايشه رفت و با گفتار خود او را بفريفت . آن‌گاه فرستادهء عايشه به ميان مردم رفت و ندا داد :\r\n« هر كس خواهد خارج شود ، بداند كه‌ام المؤمنين نيز بيرون خواهد شد . » چون عايشه دوباره عزم رفتن كرد ، ام سلمه اين اشعار را دربارهء او انشاد كرد :\r\nاگر كسى از لغزش خود پناهگاهى داشت ، عايشه صاحب رتبه‌اى بالا بر مردم بود\r\n\r\n","description":"","footnote":"","page_name":" 480 ","page_number":36},
  {"content":"\r\n\r\nچه بسيار سنت كه از رسول خدا به ياد داشت و چه بسيار آيات قرآنى كه در مكان درس تلاوت كرده بود خداوند عقل و خرد اين مردم را از آنان گرفت تا آنجا كه چنين كسى بر مردم فرمان مىراند پس خداوند بر ام المؤمنين رحم كند كه ترس و وحشت را با انس و آرامش معاوضه كرد\r\nطبرسى در احتجاج ، گفت و گوى ام سلمه و عايشه را از دو طريق ، مانند روايت مذكور ، نقل كرده است كه طالبان مىتوانند به آن مراجعه كنند . طريق دوم اين روايت در احتجاج از امام صادق ( ع ) است كه در آن روايت اين ابيات با اندكى تفاوت نقل شده است .\r\nعايشه به‌ام سلمه گفت : اى خواهر آيا مرا نكوهش مىكنى ؟ ام سلمه جواب داد : اگر فتنه روى آورد ، بر بصيرت و دانايى پرده افكند و چون پايان يابد و پشت كند عاقل و جاهل آن را توانند ديد .\r\nابن ابى الحديد نيز گفت و گوى ميان ام سلمه و عايشه را ، مثل روايت فوق ، از ابو مخنف در شرح نهج البلاغه‌اش ذكر كرده است .\r\nشورشيان از حفصه نيز درخواست كردند تا او هم با آنان همراه شود و او نيز پذيرفت اما برادرش عبد اللّه بن عمر ، وى را از اين كار منصرف كرد .\r\nيعلى بن منيه شورشيان را با ششصد شتر و ششصد هزار درهمى كه با او بود ، تجهيز كرد .\r\nابن عامر نيز آنان را با مالى فراوان يارى داد . ابن اثير نوشته است : منادى عايشه فرياد مىزد : ام المؤمنين و طلحه و زبير به سوى بصره حركت مىكنند . پس هر كس خواهان سربلندى اسلام و از بين بردن قاتلان عثمان و خواهان انتقام گرفتن از خون اوست و مركب و وسايل جنگى ندارد ، پيش قدم شود . آنان ششصد شتر را به ششصد تن دادند .\r\nيعلى بن منيه شتر خود را كه عسكر نام داشت و آن را به هشتاد دينار خريده بود ، به عايشه داد و او بر آن شتر سوار شد . همچنين گفته‌اند : يعلى اين شتر را از مردى عرنى خريدارى كرد . و در مقابل ناقه‌اى مهرى به اضافهء چهار صد يا ششصد درهم به او دادند .\r\nشورشيان به همراه ششصد يا نهصد يا هزار تن از اهالى مكه و مدينه به عزم بصره بيرون رفتند و عده‌اى ديگر نيز به آنان پيوستند و شمار آنها به سه هزار تن رسيد . در ميان آنان ابان و وليد پسران عثمان و مروان بن حكم و ساير بنى اميه نيز ديده مىشدند .\r\nطبرى گويد : عايشه به عبد الرحمن بن عتاب بن اسيد دستور داد تا نماز را در راه و در بصره براى همراهان اقامه كند تا آنكه او كشته شد .\r\nهمچنين طبرى مىنويسد : عايشه شبانگاهان راه اصلى را واگذاشت و به سمت راست رفت . گويى كاروان آذوقه بود كه از نزديك ساحل مىگذشت و هيچ كس از آنها به منكدر و واسط و فلج نزديك نشد تا به بصره رسيدند و سالى پرحاصل بود . عايشه به اين شعر تمثل جست :\r\n\r\n","description":"","footnote":"","page_name":" 481 ","page_number":37},
  {"content":"\r\n\r\nشهر دسته‌هاى ظلم را فرا خواند ، آرامش گيرد در آن آبها ، و رفتن من مانند كسى است كه ترسانيده شده .\r\nگياه را اختيار كن و سپس در آن چرا نما و بدان كه ظاهر و باطن صحرا پر از مال پنهانى است .\r\nام الفضل دختر حارث و همسر عباس بن عبد المطلب نامه‌اى به امير المؤمنين ( ع ) نگاشت و او را در جريان وقايع قرار داد . وى نامه را به مردى از قبيلهء جهينه به نام ظفر سپرد و از او التزام گرفت كه اين نامه را به تاخت به دست على ( ع ) برساند . آن مرد نيز چنين كرد و نامه را به على ( ع ) داد . چون شورشيان از بئر ميمون گذر كردند به ناگاه با شترانى مواجه شدند كه آنها را نحر كرده بودند . ايشان اين حادثه را به فال بد گرفتند .\r\nدر اين هنگام مروان كه از مكه حركت كرده بود ، به آنان رسيد و گفت : بر كدام يك از شما دو تن ( طلحه و زبير ) به عنوان خليفه سلام گويم و براى نماز اذان سر دهم . عبد اللّه بن زبير گفت : بر ابو عبد اللّه . و محمد بن طلحه گفت : بر ابو محمد . پس عايشه به مروان پيغام داد كه آيا مىخواهى در كار ما تفرقه‌اندازى ؟ بايد پسر خواهرم نماز بگزارد . آنگاه عبد اللّه بن زبير به نماز ايستاد . قبلا گفته شد كه عايشه كس ديگرى را غير از عبد اللّه بن زبير به امامت نماز تعيين كرده بود . برخى از آنها مىگفتند : اگر ما چيره آييم هرآينه دچار فتنه شويم .\r\nطبرى از مغيرة بن اخنس روايت كرده است كه گفت : سعيد بن عاص ، مروان بن حكم و همراهان او را در ذات عرق ديدار كرد و به آنان گفت : كجا مىرويد در حالى كه خونى شما بر جهاز شتران است . ( ابن اثير گفته است : منظور وى عايشه و طلحه و زبير بود . )\r\nبكشيدشان و به خانه‌هاى خود بازگرديد و خود را به كام مرگ نيفكنيد . آنان پاسخ دادند :\r\nمىرويم شايد همهء قاتلان عثمان را بكشيم . مهيار نيز در قصيدهء بلند لاميهء خود به اين مطلب اشاره كرده و گفته است :\r\nبراى مقتول به خونخواهى برخاستند در حالى كه قاتل در ميان ايشان بود و غير از كسى بود كه كشته شد .\r\nپس سعيد با طلحه و زبير خلوت كرد و گفت : اگر پيروز شديد ، خلافت را به چه كسى مىدهيد ؟ آن دو گفتند ، به يكى از ما دو تن ، هر كس را كه مسلمانان انتخاب كنند . سعيد گفت :\r\nخلافت را به پسر عثمان بدهيد كه اينك به خونخواهى پدرش برخاسته‌ايد . گفتند : آيا سالخوردگان مهاجران را وانهيم و خلافت را به فرزندان آنان بسپاريم ؟\r\nسعيد گفت : آيا نمىبينيد كه من مىكوشم تا خلافت را از ميان بنى عبد مناف بيرون كنم .\r\nسعيد اين سخن را گفت و بازگشت و گروهى نيز با وى برگشتند .\r\nطبرى گويد : مادران مؤمنين به دنبال عايشه ، تا ذات عرق ، روانه شدند . پس بر اسلام\r\n\r\n","description":"","footnote":"","page_name":" 482 ","page_number":38},
  {"content":"\r\n\r\nگريستند . در هيچ روزى زنان و مردان بيش از اين روزها نگريسته بودند . از اين‌رو ، اين روز را « يوم النجيب » نام نهادند . طبرى توضيحى نداده است كه چرا مسلمانان عايشه را بدرقه كردند و از چه رو بر اسلام گريستند .\r\nوقتى على ( ع ) از پيمان‌شكنى طلحه و زبير و اتحاد آنان با عايشه بر ضد خود ، خبردار شد خطبه‌اى در مدينه ايراد كرد . شيخ مفيد در ارشاد اين خطبه را به نقل از علما بدين گونه آورده است .\r\nعلى ( ع ) پس از حمد و ثناى الهى فرمود : اما بعد ، خداوند محمد ( ص ) را به سوى تمام مردم برانگيخت و او را رحمتى براى جهانيان قرار داد . پس آن حضرت آنچه را بدان مأمور شده بود به انجام رسانيد و رسالات پروردگارش را تبليغ كرد و امور از هم گسيخته را انتظام بخشيد و به وسيلهء او راهها را ايمن كرد و از ريختن خونها جلوگيرى كرد و نيز به واسطهء او در ميان كينه‌ورزان و دشمنان به جاى شعله‌هاى افروخته از حقد و كينه ، در دلها بذر محبت و دوستى جايگزين كرد . آنگاه خداوند او را به سوى خود برد ، در حالى كه وى پسنديده بود .\r\nپس از رحلت محمد ( ص ) بر سر خلافت ميان مردم كشمكش و جدال درگرفت . نخست ابو بكر و پس از وى عمر عهده‌دار اين منصب شدند . آنگاه عثمان نيز به خلافت رسيد كه شما بر جريان كار او آگاهيد . پس از عثمان شما به نزد من آمده گفتيد : با ما بيعت كن .\r\nگفتم : نمىكنم . گفتيد : بايد بيعت كنى . من دستم را بستم شما آن را باز كرديد و با شما مجادله كردم ، اما دست مرا كشيديد و همچون شتران تشنه‌اى كه به آب هجوم مىآورند براى بيعت به گرد من حلقه زديد تا آنجا كه من مىپنداشتم شما قصد كشتن مرا داريد . برخى از شما در پيش من كشندهء برخى ديگريد ! پس دست خود را دراز كردم و شما خود از روى اختيار و آزادى به من دست بيعت داديد نخستين كسانى كه با من بيعت كردند طلحه و زبير بودند كه از روى خواست خود و نه از روى اجبار با من بيعت كردند . آنگاه هنوز اندكى از اين ماجرا نگذشته بود كه هر دو از من براى انجام عمره رخصت گرفتند . خدا مىدانست كه ايشان قصد خيانت دارند ، پس دوباره با آنان تجديد بيعت كردم تا مرا اطاعت كنند و براى اين امت موجبات نابودى و بلا پديد نياورند . آن دو نيز با من پيمان بستند ولى به آن وفا نكردند و بيعت مرا نقض كرده عهد مرا بشكستند . از ايشان در شگفتم كه چگونه از ابو بكر و عمر فرمان مىبردند ولى در مقابل من سر به نافرمانى برداشتند ، در حالى كه من كمتر از ابو بكر و عمر نبودم ! و اگر بخواهيد بگويم ، مىگويم : بار الها ! تو خود دربارهء كارى كه اين دو در حق من روا داشتند و امر مرا كوچك شمردند ، داورى فرما و مرا بر ايشان پيروز گردان .\r\nابن ابى الحديد در شرح نهج البلاغه از قول ابو مخنف در كتاب جمل نقل كرده است :\r\nوقتى زبير و طلحه به همراه عايشه از مكه به قصد بصره بيرون شدند ، على ( ع ) دربارهء اقدام\r\n\r\n","description":"","footnote":"","page_name":" 483 ","page_number":39},
  {"content":"\r\n\r\nآنان خطبه‌اى ايراد كرد و در آن فرمود : « اى مردم ! عايشه به بصره روانه شده و طلحه و زبير نيز در ركاب اويند . هر يك از آن دو امارت را براى خود مىخواهد . طلحه پسر عموى عايشه و زبير داماد اوست . به خدا قسم اگر آنان به كام خود دست يابند ، كه چنين هم نخواهد شد ، هر يك از آن دو پس از كشمكش بسيار ، گردن دوست ديگر خود را با شمشير مىزند . به خدا قسم زنى كه سوار بر شتر سرخ موى است هيچ گردنه‌اى را بالا نمىرود و هيچ گره‌اى را نمىگشايد جز آنكه بيشتر در ورطهء معصيت خداوند و خشم او فرو مىرود تا آنجا كه خود و همراهانش را به گرداب نابودى در مىافكند . على ( ع ) در ادامهء اين خطبه فرمود : چه بسا دانشمندى كه نادانى او باعث هلاكت وى مىشود در حالى كه دانش او به همراه اوست اما براى او سودى ندارد . خداوند ما را بس است و هم او خوب وكيلى است . همانا فتنه رخ داد . گروه باغيه در اين فتنه نقش دارد . كجايند حسابگران ؟ كجايند مؤمنان ؟ مرا با قريش چه‌كار ؟ به خدا سوگند در گذشته آنان را كه كافر بودند مىكشتم و اينك ايشان را كه مفتون و فريفته شده‌اند ، مىكشم . مقابلهء ما در برابر عايشه گناه نيست مگر آنكه ما او را در جايگاه خود داخل كنيم . سوگند به خدا باطل را از ميان برمىداريم تا حق و راستى از كنار آن چهره نمايد . پس به قريش بگو بايد بانگ زارى و ندبهء خود را بلند كند » . آن‌گاه آن حضرت على ( ع ) از منبر سخنرانى به زير آمد .\r\nابن اثير مىنويسد : چون خبر خروج شورشيان به عراق ، به گوش على ( ع ) رسيد ، آن حضرت سران مدينه را فرا خواند و براى آنان سخنرانى كرد . وى پس از مدح و ثناى خداى تعالى فرمود : « بدانيد كه اين كار راست نشود جز به آنچه در آغاز كار راست شد . پس خداوند را يارى دهيد تا او هم ياريگر شما باشد و كارتان را به اصلاح آورد . اما سران مدينه درخواست على ( ع ) را اجابت نكردند . چون زياد بن حنظله تعلّل آنان را ديد به على ( ع ) گفت :\r\n« چه كسى در پاسخ گفتن به تو سستى مىكند ؟ ما با تو روانه شده با مخالفانت جنگ مىكنيم . » گفته‌اند دو تن از بزرگان نيكنام انصار به نامهاى ابو هيثم بن تيهان كه در بدر نيز حضور داشت و خزيمة بن ثابت ، كه برخى او را همان « ذو الشهادتين » و گروهى نيز وى را كس ديگرى دانسته‌اند ، زيرا گفته‌اند ذو الشهادتين در ايام خلافت عثمان جان سپرده بود ، برپاىخاسته به دعوت آن حضرت پاسخ گفتند . ابو قتادهء انصارى نيز به على ( ع ) عرض كرد : « اى امير مؤمنان ! رسول خدا ( ص ) اين شمشير را به من داد و من نيز روزگارى آن را در نيام كرده‌ام . اما امروز وقت آن رسيده كه اين شمشير را بر اين قوم ستمكاره كه بر امت اسلام خيانت روا داشته‌اند ، از نيام بيرون كشم » .\r\nام سلمه نيز گفت : « اى امير مؤمنان ! اگر معصيت خدا نبود ، كه تو نيز به انجام آن رضايت ندهى ، هرآينه در ركاب تو روان مىشدم . اين عمر پسر من است كه از جانم عزيزتر است ، او\r\n\r\n","description":"","footnote":"","page_name":" 484 ","page_number":40},
  {"content":"\r\n\r\nتو را همراهى مىكند . عمر نيز با على ( ع ) خارج شد و هماره در كنار آن حضرت بود . على ( ع ) نيز وى را به عنوان عامل بحرين به كار گماشت .\r\nعلى ( ع ) ، تمام بن عباس يا بنابر قول ديگر سهل بن حنيف را در مدينه و قثم بن عباس را در مكه به جانشينى خود گمارد . آن حضرت به همراه داوطلبان كوفى و بصرى در سپاهى اندك كه شمار آنان به هفتصد تن مىرسيد از مدينه روان شد و اميدوار بود پيش از رسيدن شورشيان به بصره ، به آنان برسد و ايشان را از ورود به آن شهر بازدارد ، يا آنكه با آنان در جنگ شود . و با همان سپاهيانى كه براى جنگ با شاميان تجهيز كرده بود در پايان ماه ربيع الآخر سال 36 ه براى جنگ با شورشيان از مدينه بيرون رفت و چون به ربذه رسيد خبردار شد كه مخالفان از وى سبقت گرفته‌اند .\r\nشيخ مفيد مىنويسد : چون على ( ع ) در ربذه فرود آمد ، باقىماندهء حجاج با آن حضرت برخورد كردند و گرد او جمع آمدند تا از او سخنى بشنوند . على ( ع ) در خيمه بود . ابن عباس گفت : من نزد على ( ع ) رفتم . ديدم نعلين خود را مىدوزد . به او عرض كردم : ما به اصلاح امر خود بيشتر از اين كارى كه مىكنى نيازمنديم . اما حضرت جوابى نگفت تا آنكه از كار دوختن نعلين فارغ شد . آنگاه آن را با لنگهء ديگرش جفت كرد و به من گفت : ارزش اين يك جفت نعلين چقدر است ؟ گفتم : ارزشى ندارد . گفت : با همين بىارزشى ؟ گفتم : كمتر از يك درهم . فرمود : به خدا قسم اين يك جفت نعلين در نزد من بسى بهتر از امارت بر شماست مگر آنكه حقى را اقامه يا باطلى را دفع كنم . عرض كردم : حجاج گرد آمده‌اند تا سخنانت را بشنوند . به من رخصت ده تا با آنان سخن گويم . اگر سخنان خوبى گفتم از آن تو و گرنه از آن من . فرمود : هرگز ! من خود با ايشان گفت‌وگو خواهم كرد . آنگاه دست ستبر خود را بر سينه‌ام گذاشت و سينهء مرا به درد آورد و برخاست . من جامهء او را گرفتم و گفتم : تو را به خدا سوگند دربارهء من رعايت خويشاوندى كن . ( گويا ابن عباس از اين بيمناك بوده است كه على ( ع ) سخنى بگويد و حجاج را ناخوش آيد ) . على ( ع ) به ابن عباس گفت : مرا سوگند مده و خارج شد . حجاج گرد او حلقه زدند . على ( ع ) حمد و ثناى الهى را به جاى آورد و سپس فرمود : اما بعد ، همانا خداوند محمد ( ص ) را برانگيخت در حالى كه در ميان اعراب كسى نبود كه بتواند كتابى بخواند و دعوى پيامبرى كند . پس آن حضرت ، مردم را به آنچه وسيلهء رستگاريشان بود ، هدايت كرد . به خدا سوگند من نيز هميشه در ميان كسانى بودم كه او هدايت مىفرمود . نه دگرگون شدم و نه خيانتى كردم تا اينكه همهء دشمنان دين پشت كرده بگريختند . مرا با قريش چه‌كار ؟ به خدا قسم زمانى كه ايشان كافر بودند با آنان جنگيدم و امروز هم كه مفتون و فريفته شده‌اند باز نيز با آنان مىجنگم . و اين به خاطر عهدى است كه در اين راه با من بسته شده . به خدا قسم باطل را چنان مىدرم تا حق از پهلوى آن بيرون آيد .\r\n\r\n","description":"","footnote":"","page_name":" 485 ","page_number":41},
  {"content":"\r\n\r\nقريش تنها از اين رو به كين خواهى ما آمده كه خداوند ما را بر ايشان برگزيده است و ما آنها را به زير حكم و فرمان خود كشيده‌ايم . آنگاه اشعارى چنين سرود :\r\nبه جان خودم نوشيدن شير خالص و خوردن سر شير يا خرماى بىهسته را ادامه مىدهى .\r\nما بوديم كه اين مرتبه را به تو بخشيديم و گرنه تو مرتبه‌اى نداشتى و ما بوديم كه گرداگرد تو اسبان كوتاه موى و نيزه‌ها را جمع آورديم .\r\nعلى ( ع ) كسى را به سوى مدينه فرستاد و آنچه را از مركب و سلاح مىخواست فراهم شد . آن حضرت در ربذه بود كه با گروهى از قبيلهء طى برخورد كرد . به وى گفته شد اينان كسانىاند كه برخى از آنها مىخواهند به تو ملحق شوند و دسته‌اى ديگر از آنها هم آمده‌اند تا بر تو سلام كنند . على ( ع ) فرمود : خداوند هر دو گروه را جزاى خير دهاد ! خداوند مجاهدان را بر نشستگان از جنگ با دادن پاداشى بزرگ ، برترى بخشيد . آنگاه از ربذه حركت كرد .\r\nدر حالى كه در پيشانى لشكرش ابو ليلى بن عمر بن جراح بود و محمد بن حنفيه رايت را بر دوش داشت . بر جناح راست سپاه عبد اللّه بن عباس و بر جناح چپ عمر بن ابى سلمه جاى گرفته بودند . على ( ع ) بر شترى سرخ كه اسبى يدك را به دنبال مىكشيد ، سوار بود تا آنكه در محلى به نام فيد فرود آمد . قبايل اسد و طى در آن مكان به ديدار وى آمدند و در برابر آن حضرت به صف ايستادند . على ( ع ) فرمود : شما تعهد خود را در برابر مهاجران به انجام رسانيد و همين كار شما را بسنده است .\r\nعايشه و همراهانش به جانب بصره روان بودند كه به چاهى به نام چاه ( آب ) حوأب رسيدند سگانى كه در آنجا بودند به ايشان پارس كردند آنها پرسيدند : نام اين چاه ( آب ) چيست ؟ گفته شد : اين چاه ( آب ) حوأب است . عايشه به صدايى بلند فرياد كشيد و بر بازوى شترش زد و آن را خوابانيد و گفت : به خدا قسم داستان سگان حوأب مربوط به من است و مرا بازگردانيد . عايشه اين عبارت را سه مرتبه تكرار كرد . شتر بخفت و آنها نيز شتران را يك روز و يك شب در اطراف او خوابانيدند . پس عبد اللّه بن زبير به او گفت : اين دروغ است و چهل يا پنجاه مرد از باديه‌نشينان آن منطقه را آوردند و به آنها رشوه دادند و ايشان نيز گواهى دادند كه نام اين چاه ( آب ) حوأب نيست . ابو مخنف گويد : يكى به عايشه گفت : آرام باش . خداى تو را رحمت كند ما از آب حوأب گذشتيم . عايشه گفت : آيا شاهدى داريد . آنان نيز پنجاه تن از باديه‌نشينان را حاضر كردند و به ايشان مبلغى دادند . آنها نيز براى عايشه سوگند ياد كردند كه اين چاه حوأب نام ندارد . پس از اين عايشه به حركت خود ادامه داد .\r\nاين گواهى ، نخستين شهادت باطل و دروغى بود كه در اسلام صورت پذيرفت .\r\nحاكم در مستدرك به نقل از ام سلمه روايت كرده است : پيامبر ( ص ) دربارهء خروج برخى از\r\n\r\n","description":"","footnote":"","page_name":" 486 ","page_number":42},
  {"content":"\r\n\r\nمادران مؤمنان سخنى گفت . عايشه خنديد . آن حضرت ( ص ) فرمود : اى حميرا مراقب باش كه تو آن زن نباشى ! همچنين حاكم از قيس بن ابى حازم نقل كرده است : چون عايشه به برخى از ديار ( خانه‌ها ) بنى عامر رسيد ، سگان آنجا بر وى پارس كردند . عايشه پرسيد : اين كدام چاه ( آب ) است ؟ گفتند : چاه ( آب ) حوأب . گفت : بايد بازگردم . زبير به او گفت : پيش مرو . مردمان نظاره‌گر تواند و خداوند ميان ايشان را به اصلاح در آورد . عايشه گفت : من بايد بازگردم . شنيدم رسول خدا ( ص ) مىفرمود : چگونه است آنگاه كه سگان حوأب به يكى از شما پارس كنند ؟ !\r\nطبرى نويسد : عبد الله بن زبير همواره در كنار عايشه بود . عايشه از رفتن امتناع مىكرد .\r\nعبد الله به وى گفت : فرار ! فرار ! على بن أبي طالب به شما رسيد . پس به سمت بصره روانه شويد . چون به نزديكى بصره رسيدند ، عايشه ، عبد الله بن عامر كريز را كه از جانب عثمان ، امير بصره بود و در آنجا صنايعى داشت ، به آن شهر گسيل كرد . عبد اللّه مخفيانه به بصره وارد شد . عايشه همچنين نامه‌اى به احنف بن قيس و گروهى از سرشناسان بصره نوشت و خود به انتظار جواب آنان در حفير ماند . چون عثمان بن حنيف عامل على ( ع ) بر بصره ، از اين خبرها آگاهى يافت ، عمران بن حصين از عامه و ابو الاسود دئلى را از خاصه به نزد عايشه فرستاد و آن دو در حفير به نزد عايشه و همراهانش در آمدند و اجازه خواستند . عايشه به آن دو اجازهء ورود داد . آنان وارد شده سلام كردند و از وى دربارهء علت آمدنش به بصره پرسش كردند . عايشه پاسخ داد : به خدا كسى چون من از فرزندانش پنهان نمىدارد .\r\nشورشيان و سركشان قبايل به حرم پيامبر ( ص ) حمله كردند و در آنجا حوادثى به بار آوردند و حادثه‌سازان را در آنجا پناه دادند و سزاوار نفرين خدا و رسول او شدند . زيرا بدون هيچ دليل و قصاصى عده‌اى از مسلمانها را كشتند ، خون حرام را ريختند ، مال حرام را به غارت بردند و حرمت شهر حرام و ماه حرام را پاس نداشتند . از اين رو من در ميان مسلمانان آمدم تا بديشان بفهمانم كه اين شورشيان مرتكب چه كارى شده و مردم در چه وضعى گرفتار آمده‌اند و بايد براى اصلاح اين وضع اقدام به چه كارى كرد . سپس اين آيه را تلاوت كرد .\r\n لا خَيْرَ فِي كَثِيرٍ مِن نَجْواهُم . . .  « 5 »  . آرى هدف ما اين است . ما شما را به نيكى فرا مىخوانيم و از زشتى بازمىداريم ؟ ! عمران و ابو الاسود از نزد عايشه بيرون آمده پيش طلحه رفتند و از وى پرسيدند : براى چه به بصره آمده‌اى ؟ طلحه گفت : به كين خواهى عثمان . پرسيدند : مگر تو با على ( ع ) بيعت\r\n\r\n","description":"","footnote":" ( 5 ) آيهء 114 سورهء نساء : در بسيارى از نجواى آنها خيرى نيست مگر كسى كه به صدقه يا كارى نيك يا اصلاح ميان مردم فرمان دهد . . . » ","page_name":" 487 ","page_number":43},
  {"content":"\r\n\r\nنكردى ؟ گفت : چرا ، اما مجبور بودم . اكنون هم اگر على ( ع ) ميان ما و قاتلان عثمان نايستد ، بيعت خود را با او زير پا نمىنهم . آن دو از نزد طلحه بيرون آمده به ملاقات زبير رفتند و همان سؤالهايى را كه از طلحه پرسيده بودند از وى نيز پرسش كردند . زبير نيز به مانند طلحه پاسخ گفت . منادى عايشه آواى رحيل سر داد ، درحالىكه عمران و ابو الاسود نزد عثمان بن حنيف رفتند و ابو الاسود چنين خواند :\r\nاى پسر حنيف ! قوم به مخالفت آمده‌اند . پس در برابر آنها ايستادگى كن و سپاهى در مقابل آنان قرار ده و خود نيز آمادهء كارزار شو .\r\nعثمان گفت : انا للّه و انا اليه راجعون . قسم به خدا آسياب اسلام به گردش در آمد . عمران گفت : آنان به سختى شما را درهم خواهند كوفت . عثمان به او گفت : راهى به من نشان بده .\r\nعمران گفت : خود را كنار بكش من نيز مىنشينم . عثمان گفت : من جلوى آنان مىايستم تا امير المؤمنين ( ع ) سر برسد . عمران به طرف خانه‌اش رفت و عثمان به كار خويش مشغول شد .\r\nابو مخنف گويد : چون عايشه و طلحه و زبير به حفر ابو موسى ، در نزديكى بصره رسيدند عثمان بن حنيف عامل على ( ع ) بر بصره ، ابو الاسود دئلى را به نزد ايشان فرستاد . ابو الاسود به نزد عايشه رفت و انگيزهء آمدن او را به بصره پرسيد : عايشه گفت : من به خونخواهى عثمان بدين جا آمده‌ام . ابو الاسود پاسخ داد : هيچ يك از قاتلان عثمان در بصره نيستند . عايشه گفت : تو درست مىگويى . اما آنان در مدينه با على بن أبي طالب هستند و من آمده‌ام تا مردم بصره را براى جنگ با على برانگيزم . آيا ما به خاطر شما از تازيانهء عثمان در خشم شويم ولى به خاطر عثمان از شمشيرهاى شما خشمگين نشويم ؟ ! ابو الاسود گفت : تو را با تازيانه و شمشير چه‌كار ؟ تو از محبوسان رسول خدا ( ص ) هستى . او به تو فرمان داد كه در خانه‌ات بنشينى و كتاب پروردگارت را تلاوت كنى . جنگ و انتقامجويى بر عهدهء زنان نيست و تازه على با توجه به قرابتى كه با عثمان دارد به خونخواهى او سزاوارتر از توست . آنها هر دو فرزندان عبد منافند . عايشه پاسخ داد : من تا به مقصود خود نرسم ، بازنمىگردم . اى ابو الاسود ! آيا فكر مىكنى كسى به جنگ من مىآيد ؟ ابو الاسود گفت : سوگند به خدا با تو كار زارى سخت خواهيم كرد . ابو الاسود اين بگفت و برخاست و به نزد زبير رفت و به او گفت : اى ابو عبد اللّه ! مردم خوب به ياد دارند در روزى كه با ابو بكر بيعت شد ، تو در حالى كه شمشيرت را گرفته بودى ، گفتى هيچ كس در كار خلافت شايسته‌تر از پسر ابو طالب نيست . حال آن سخن كجا و اين عمل كجا ؟ ! زبير نيز از خونخواهى عثمان سخن راند .\r\nابو الاسود به او گفت : تو و رفيقت در آرزوى خلافت و زمامدارى هستيد ؟ ! زبير گفت : به نزد طلحه برو و ببين او چه مىگويد ؟ ابو الاسود به نزد طلحه رفت و دريافت كه او بر ايجاد جنگ\r\n\r\n","description":"","footnote":"","page_name":" 488 ","page_number":44},
  {"content":"\r\n\r\nو فتنه بسيار پاى مىفشارد . ابو الاسود به سوى عثمان بن حنيف بازگشت و به او گفت : جنگ در پيش است . خود را آماده كن . هشام بن عامر پيش عثمان رفت و او را از فرجام جنگ بيم داد و گفت : با آنان مدارا كن تا دستور على برسد . اما عثمان پيشنهاد او را نپذيرفت و در ميان مردم بانگ برداشت و آنان را به گرفتن سلاح فرمان داد ، مردم در مسجد انجمن كردند .\r\nعثمان فرمان آماده باش به آنان داد . او مىخواست بفهمد مردم چه عقيده‌اى دارند . پس مردى حيله‌گر ( زيرك ) از اهالى كوفه و از قبيلهء قيس را در ميان مردم مأمور كرد . وى برخاست و گفت : اى مردم اين گروه اگر از روى ترس به شهر ما آمده‌اند از جايى رهسپار شده‌اند كه پرندگان در آن در امانند و اگر به خونخواهى عثمان آمده‌اند ، ما قاتل عثمان نيستيم . پس گفتهء مرا بپذيريد و ايشان را از همانجا كه آمده‌اند برگردانيد . اسود بن سريع سعدى برخاست و گفت : آنان آمده‌اند تا از ما براى كشتن قاتلان عثمان ، چه از شهر ما باشند يا از جاى ديگر ، يارى بجويند . پس مردم به او سنگ و ريگ انداختند . عثمان دريافت كه شورشيان در بصره هواخواهانى دارند . اين امر او را نگران كرد . عايشه و همراهانش به مو بد رسيدند . هر يك از مردم بصره كه مىخواستند در ركاب او باشند به سمت وى رفتند و در آنجا ماندند تا آنكه عثمان و همراهانش بيرون رفتند . طلحه به ايراد خطبه پرداخت . و خدا را حمد و ثنا گفت و از عثمان و فضايل او و ماجرايى كه بر وى رفته بود ، سخن راند و مردم را به خونخواهى او دعوت كرد و آنان را تحريك كرد . زبير نيز به سخنرانى ايستاد . هواداران طلحه و زبير گفتند : اين دو راستگو و نيكوكار و فرمان دهندهء به حق و حقيقتند . ياران ابن حنيف نيز گفتند : اين دو گنهكار ، خائن و فرمان دهندهء به باطلند . آنان با على بيعت كرده‌اند و حالا چنين مىگويند . ميان هر دو گروه كشمكش رخ داد و به روى يكديگر سنگ پراكندند و گرد و خاك كردند . آنگاه عايشه با صدايى بلند و محكم به سخنرانى پرداخت .\r\nوى خدا را ستايش كرد و گفت : مردم بر عثمان متعرض بودند و عمال او را نمىخواستند ، آنان در مدينه به نزد ما آمدند و در مورد آنچه دربارهء آنها گفته بودند از ما صلاحديد كردند . ما نيز در اين باره مراقب بوديم . ما عثمان را نيكوكار و پرهيزگار و وفادار دانستيم و قاتلان او را نابكار و خائن مىدانيم . آنان چون قدرت گرفتند بر او تاختند . خانهء او را در محاصرهء خود گرفتند و بدون هيچ قصاص و دستاويزى حرمت خون حرام و ماه حرام و شهر حرام را پاس نداشتند . بدانيد كه گرفتن قاتلان عثمان و اقامهء كتاب خدا ، بايسته است و سزاوار نيست به غير از اين كار مشغول شويد . آنگاه اين آيه را تلاوت كرد :  أَ لَم تَرَ إِلَى الَّذِين أُوتُوا نَصِيباً مِن الْكِتاب . . .  « 6 » \r\n\r\n","description":"","footnote":" ( 6 ) آيهء 23 سورهء آل عمران : آيا نديدى آنان را كه بهره‌اى از كتاب بديشان داده شد ، به كتاب خدا خوانده مىشوند تا ميانشان حكم كند . سپس گروهى از ايشان در حالى كه روى گردانند ، پشت مىكنند . ","page_name":" 489 ","page_number":45},
  {"content":"\r\n\r\nياران عثمان بن حنيف با شنيدن اين سخنان به دو گروه شدند . دسته‌اى گفتند : عايشه درست مىگويد و قصد خير و صلاح دارد . گروه ديگر گفتند : دروغ مىگوييد . به خدا قسم ما نمىدانيم شما به چه منظورى آمده‌ايد ؟ پس ميان آنان بحث و جدل در گرفت و به سر و روى يكديگر سنگ زدند . چون عايشه اوضاع را چنين ديد ، سرازير شد . برخى از اصحاب ابن حنيف نيز به ياران عايشه پيوستند و تنها عده‌اى در ركاب ابن حنيف باقى ماندند .\r\nطبرى و ابن اثير گويند : « جارية بن قدامه سعدى آمد و گفت : اى ام المؤمنين ! به خدا قسم كشته شدن عثمان سبك‌تر از كار توست كه از خانه‌ات بيرون آمده و بر اين شتر نفرين‌شدهء آماج سلاح ، سوار شده‌اى ! براى تو از جانب خداوند ستر و حرمتى قرار داده شده بود و تو خود آن را پاره كردى و آن حرمت را گرامى نداشتى . هر كس به جنگ تو آيد ، كشتن تو را نيز روا مىدارد . اگر به دلخواه خود به سوى ما آمده‌اى به خانه‌ات بازگرد و اگر به اجبار اينجا آمده‌اى از مردم كمك بگير . »\r\nهمچنين جوانى از قبيلهء بنى سعد به طرف طلحه و زبير رفت و به آنها گفت : مادرتان را با شما مىبينم ! آيا زنانتان را نيز با خود آورده‌ايد ؟ پاسخ دادند : خير . جوان گفت : پس مرا با شما چه‌كار ؟ و از آنان كناره گرفت و اين ابيات را خواند :\r\nهمسران خويش را در خانه نهاده و مادران خود را به مدينه آورده‌ايد و به جان خودت اين كار كم انصافى است به اين زن ( عايشه ) دستور داده شد كه در خانه‌اش نشيند . اما وى خواستار آن شد كه راه بيابان در پيش گيرد و آماج شمشيرها شود فرزندانش در برابر ديدگان او با تير و نيزه و شمشير پيكار مىكنند اين زن به خاطر طلحه و زبير پرده‌هاى حرمت خود را پاره كرد و اين خبر به تنهايى گوياى وضع اوست .\r\nحكيم بن جبله عبدى با عده‌اى سوار آمد و جنگ را آغاز كرد . ياران عايشه نيزه‌هاى خود را بالا بردند و نگهداشتند تا حكيم و يارانش نيز از جنگ بازايستند . اما حكيم به كار خود پايان نداد . او سواران خود را به ادامهء جنگ تشويق مىكرد و مىگفت : نيزه‌هاى گيرنده‌اى است . اينان قريش‌اند كه ترس و غرورشان آنها را از بين مىبرد .\r\nآنگاه بر دهانهء كوچه جنگيدند و اهل آن كوچه ، كه هر يك طرفدار يكى از دو گروه بودند به بام بر آمدند و به سوى گروه ديگر سنگ پرتاب مىكردند . تاريكى آنان را از هم جدا كرد و عثمان به دار الخلافه رفت . ياران عايشه نيز به ناحيه دار الرزق رفته شبانه به تجهيز خود پرداختند . مردم هم شبانه به اردوگاه آنان روانه شدند و در دار الرزق گرد آمدند . چون صبح دميد عثمان بن حنيف به آنان بانگ داد . حكيم به جبله نيز بيامد و در دار الرزق نبردى سخت\r\n\r\n","description":"","footnote":"","page_name":" 490 ","page_number":46},
  {"content":"\r\n\r\nدرگرفت و تا ظهر به طول انجاميد . بسيارى از ياران ابن حنيف در اين جنگ كشته و افراد بسيارى از هر دو گروه مجروح شدند . چون كار جنگ بالا گرفت ، ياران عايشه را به صلح فرا خواندند و جنگ را وانهادند . صلحنامه‌اى ميان آنان نوشته شد مبنى بر آنكه كسى را به مدينه بفرستند تا از مردم آن شهر بپرسد اگر طلحه و زبير به بيعت با على تن داده‌اند ، عثمان از شهر خارج شود . و در غير اين صورت طلحه و زبير از بصره بيرون شوند . آنان كعب بن سور را به عنوان پيك خود به مدينه فرستادند . وى از هر كس كه در اين باره سؤال كرد ، جوابى نشنيد به جز از اسامة بن زيد . او گفت : طلحه و زبير فقط از روى اجبار دست بيعت به على ( ع ) دادند . پس تمام بن عباس به او اشاره كرد و سهل بن حنيف و عده‌اى ديگر به اسامه حمله بردند صهيب و ابو ايوب انصارى به اتفاق تنى چند از جمله محمد بن مسلمه در حالى كه از كشته شدن اسامه نگران بودند به سوى او جستند و صهيب ، اسامه را به منزلش رسانيد .\r\nكعب از مدينه بازگشت . خبر اين حادثه به گوش على ( ع ) رسيد . آن حضرت نامه‌اى به عثمان نوشت و او را بىكفايت خواند و گفت : به خدا قسم آنان از ترس پراكندگى مردم مجبور نشدند و تنها اجبار آنان اين بود كه به جماعت و فضيلت پيوستند . اگر آنان مىخواهند بيعت خود را بشكنند ، هيچ عذر و بهانه‌اى ندارند و اگر مقصودى جز اين دارند بايد بنگريم و بنگرند . اين نامه به دست عثمان رسيد . كعب بن سور نيز به بصره بازآمد . ياران عايشه به عثمان پيغام دادند كه بايد از شهر بيرون رود . اما عثمان به نامهء على ( ع ) احتجاج كرد و گفت :\r\nاين مسئلهء ديگرى است و به غير از چيزى است كه ما دربارهء آن گفت‌وگو كرديم .\r\nطلحه و زبير مردان خود را در شبى سرد و طوفانى و بارانى گرد آوردند و به قصد مسجد روانه شدند . آنان به نماز عشا رسيدند و در اقامهء نماز عشا تأخير مىكردند . عثمان بن حنيف تأخير كرده بود و آن دو عبد الرحمن بن عتاب را به امامت گذارده بودند . مردم زط « 7 »  و سبابجه « 8 »  به روى ياران طلحه و زبير شمشير كشيدند . جنگ در مسجد شروع شد . چهل تن از سبابجه كشته شدند . طلحه و زبير به ياران خود دستور دادند كه بر عثمان حمله برند .\r\nآنان عثمان را گرفته به نزد طلحه و زبير بردند و او را به زير لگدهاى خود انداختند . پس اين خبر را به عايشه رسانده از او دربارهء عثمان كسب تكليف كردند . عايشه پاسخ داد : او را آزاد كنيد . برخى گفته‌اند : عايشه دستور قتل عثمان را صادر كرد . اما زنى به وى گفت : تو را دربارهء عثمان و همنشينى او با رسول خدا ( ص ) سوگند مىدهم كه چنين دستورى در مورد او صادر نكنى .\r\n\r\n","description":"","footnote":" ( 7 ) زط : گروهى از سودانيان و هنديان .  ( 8 ) جوهرى گويد : سبابجه مردمى بودند از ناحيه سند كه در بصره به پيشهء ركابدارى و زندانبانى اشتغال داشتند . ","page_name":" 491 ","page_number":47},
  {"content":"\r\n\r\nعايشه گفت : عثمان را زندانى كنيد . مجاشع بن مسعود به آنان گفت : عثمان را بزنيد و محاسن و ابروها و مژگانش را بكنيد . پس بر او چهل تازيانه زدند و محاسن و ابرو و مژگانش را كندند و به زندانش افكندند و خود به قصر وارد شدند و نگهبانانى را كه در خدمت عثمان بودند بيرون راندند . زيرا در هر شبانه روز چهل تن نگهبانى عثمان را به عهده داشتند .\r\nطبرى گويد : وقتى عايشه به بصره قدم نهاد ، به زيد بن صوحان در كوفه ، نامه‌اى نگاشت به اين عنوان : از ام المؤمنين و محبوب رسول خدا ( ص ) به پسر پاكش زيد بن صوحان . اما بعد ، چون نامهء من به دست تو رسيد حركت كن و ما را در رسيدن به مقصود يارى ده و اگر چنين نكردى مردم را از يارى على ( ع ) بازدار .\r\nزيد بن صوحان در پاسخ عايشه چنين نوشت : از زيد بن صوحان به عايشه ، اما بعد ، بدان كه من پسر پاك تو هستم به شرطى كه تو از اين كار دست شسته به خانه‌ات بازگردى . در غير اين صورت من نخستين كسى هستم كه با تو مىجنگد .\r\nزيد بن صوحان گفت : خداوند بر مادر مؤمنان رحمت آرد ! به او گفته شده كه در خانه‌اش بنشيند و به ما گفته‌اند كه به جنگ برويم . اما او آنچه را خود بدان امر شده وانهاده و ما را بدان امر مىكند و از خود آنچه را مىخواهد به ما دستور مىدهد و از آنچه خود مىخواهد بازمىدارد .\r\nدربارهء گرفتن عثمان بن حنيف قول ديگرى نيز گفته شده است . بدين ترتيب كه وقتى عايشه و همراهانش به بصره درآمدند ، عثمان به آنها گفت : چرا مىخواهيد از يار خود على ( ع ) انتقام بگيريد ؟ گفتند : ما او را شايستهء خلافت نمىدانيم و كرد آنچه كرد . عثمان گفت : على ( ع ) به من فرمان ( ولايت بر بصره را ) داده است پس من نامه‌اى به او مىنويسم و وى را از انگيزهء آمدن شما آگاه مىكنم . اما بدين شرط كه من با مردم نماز بگزارم تا زمانى كه پاسخ على ( ع ) برسد . ياران عايشه درنگ كردند و عثمان نامه‌اى به على ( ع ) نوشت . دو يا سه روز نگذشته بود كه در ناحيهء مدينه الرزق بر سر عثمان ريخته او را گرفتند . آنها قصد داشتند عثمان را بكشند اما از خشم انصار ترسيدند . پس از گرفتن عثمان ، بيت المال و نگهبانى به دست طلحه و زبير افتاد . آنان عبد الرحمن بن ابو بكر را بر بيت المال گماشتند و مردم بصره با آنان هم سخن شدند و مخالفان هم مخفى شدند . طلحه و زبير براى سخنرانى برخاستند و گفتند : اى مردم بصره ! روى به ميدان جنگ آوريد . ما قصد داشتيم امير المؤمنين عثمان را سرزنش كنيم ، اما سبكسران بر برد باران چيره شدند و عثمان را از پاى در آوردند . مردم به طلحه گفتند : اى ابا محمد ! در نامه‌هايى كه تو به ما مىنوشتى چيزهايى غير از اين سخن بود ! زبير گفت : آيا از جانب من نامه‌اى دربارهء كار عثمان به دست شما رسيد ؟ آن‌گاه دربارهء قتل عثمان سخن گفت و عيب على ( ع ) را مطرح كرد . مردى از عبد القيس بپاخاست و گفت :\r\n\r\n","description":"","footnote":"","page_name":" 492 ","page_number":48},
  {"content":"\r\n\r\nاى مهاجران ! شما نخستين كسانى هستيد كه به دعوت رسول خدا ( ص ) پاسخ داديد و از اين رو صاحب فضيلت هستيد . سپس مردم به سان شما اسلام را پذيرا شدند . چون رسول خدا ( ص ) دنيا را بدرود گفت شما با مردى از خود بيعت كرديد و ما بدان رضا داديم . حال آنكه شما دربارهء او از ما نظر خواهى نكرديد . سپس آن مرد ( ابو بكر ) بمرد و خود در هنگام مرگ كس ديگرى را به عنوان جانشين خود تعيين كرده و بازهم در اين باره با ما مشورت نكرديد .\r\nما اين بار هم رضايت داده تسليم شديم . چون اين يكى ( عمر ) هم از دنيا رفت ، خلافت را در ميان شش تن قرار داد و شما بدون نظر ما ، عثمان را از ميان آنان برگزيديد . سپس او را انكار كرديد و بدون مشورت با ما وى را كشتيد و پس از وى با مشورت ما ، با على ( ع ) دست بيعت داديد . اينك چه اعتراضى به او داريد تا بخواهيم با او جنگ كنيم ؟ ! آيا غنيمتى را به تبعيض در ميان مردم تقسيم كرده و يا عمل ناروايى از او سر زده يا كارى كرده كه در نظر شما ناپسند آمده تا ما نيز با شما و بر ضد او همداستان باشيم ؟ ! شورشيان خواستند اين مرد را بكشند اما خانواده‌اش مانع شدند . ولى فرداى همان روز بر آن جوان و خويشانش حمله برند و هفتاد تن از آنان را به قتل رساندند ! ! حكيم بن جبله از رفتارى كه در حق عثمان بن حنيف روا داشته بودند ، آگاهى پيدا كرد و گفت : اگر او را يارى نكنم از خداوند نترسيده‌ام . پس به همراه گروهى از مردان قبيلهء بنى عبد القيس و نيز بكر بن وائل متوجه دار الرزق شد . در آنجا خوراكى مهيا شده بود و مردم از آن مىخوردند . عبد اللّه بن زبير خواست ياران حكيم را غذا دهد . از اين رو از وى پرسيد :\r\nاى حكيم به چه كار آمده‌اى ؟ گفت : آمده‌ايم تا ما نيز از اين غذا بهره‌مند شويم و بايد عثمان را رها كنيد تا او بنابر مفاد صلحنامه‌اى كه ميان شما نوشته شده ، در دار الاماره حكمرانى كند تا زمانى كه على ( ع ) از راه رسد . به خدا قسم اگر يار و ياور داشتم بدين كار شما رضايت نمىدادم مگر آنكه شما را به قصاص كسانى كه كشته‌ايد ، بكشم . شما اكنون چنانيد كه به خاطر كشتن برادران ما ، ريختن خونهاى شما بر ما حلال است . آيا از خداوند عز و جل نمىترسيد ؟ ! از چه رو اين خونريزى را روا شمرده‌ايد ؟ ! عبد اللّه پاسخ داد : به خاطر انتقام از خون عثمان ! حكيم پرسيد : آيا كسانى را كه كشتيد ، قاتلان عثمان بودند ؟ ! چرا از غضب الهى بيمناك نيستيد ؟ پسر زبير گفت : ما نه از اين غذا به شما مىدهيم و نه عثمان بن حنيف را رها مىكنيم مگر آنكه على را خلع كند . حكيم گفت : بار خدايا ! تو حاكمى دادگر هستى . پس گواه باش . سپس روى به يارانش كرد و گفت : من در كشتن اين جماعت ترديد ندارم . ياران عايشه بانگ در دادند . هر كس كه قاتل عثمان نيست ، دست از ما بدارد . ما تنها در پى قاتلان عثمانيم . پس حكيم جنگ را آغاز كرد و به منادى توجهى نداشت . جنگ سختى در گرفت . با حكيم چهار تن نيز بودند . حكيم در مقابل طلحه ، ذريح در برابر زبير ، ابن محرش در برابر\r\n\r\n","description":"","footnote":"","page_name":" 493 ","page_number":49},
  {"content":"\r\n\r\nعبد الرحمن بن عتاب و حرقوص بن زهير در مقابل عبد الرحمن بن حارث بن هشام قرار گرفتند . طلحه با سيصد تن سوار به حكيم حمله برد . حكيم شمشير مىزد و چنين رجز مىخواند :\r\nبا شمشير بر آنها مىزنم ، همچون مردى عبوس كه از زندگى نوميد شده و در پى بهشت است .\r\nيكى از ياران طلحه ضربتى بر پاى حكيم زد و آن را قطع كرد . حكيم پايش را گرفت و به سوى يكى از ياران دشمن پرتاب كرد كه در اثر خوردن پا به گردن وى بيهوش و نقش بر زمين شد . سپس حكيم پيش رفت و او را كشت و بر جسدش تكيه زد و گفت :\r\nاى ران ! باك مدار كه بازويم هنوز با من است و با آن از بالاى زانويم مراقبت مىكنم .\r\nوى همچنين گفت :\r\n« چون راى قاطعم بر من بزرگ شد به پايم مىگويم : اى پا ! هرگز ترس به خود راه مده كه از فرط شجاعت و دليرى ، بازويم با من است » .\r\nيكى نزد حكيم كه سر خود را بر كشته‌اى گذارده بود ، آمد و پرسيد : اى حكيم چه شده ؟\r\nپاسخ داد : كشته شدم . پرسيد : چه كسى تو را كشت ؟ گفت : همين كس كه بر پيكر او تكيه داده‌ام . پس او را برداشت و به آن هفتاد تن از يارانش ملحق كرد . حكيم بدون هيچ لكنتى ، در حالى كه بر يك پا تكيه داده و شمشيرها آنها را در ميان گرفته بود ، به سخنرانى پرداخت و گفت : پشت ما اين دو تن‌اند كه با على ( ع ) بيعت كردند و مراتب فرمانبردارى خود را از او ابراز كردند و سپس به مخالفت و جنگ با وى برخاستند و انتقام خون عثمان را مىخواهند .\r\nاينان در ميان ما تفرقه ايجاد كردند ، حال آنكه صاحب خانه ماييم . به خدا قسم ايشان طرفدار عثمان نيستند . پس حكيم و هفتاد تن از كسانى كه در ركاب او بودند ، كشته شدند . دو تن از پسران حكيم به نامهاى اشرف و ابو رعل نيز به قتل رسيدند . دربارهء قاتل حكيم اختلاف شده است . برخى گفته‌اند : قاتل وى از مردم حدان بود كه به وى ضخم مىگفتند : عده‌اى ديگر گويند : يزيد بن اسحم حدانى ، حكيم را بكشت . جنازهء حكيم را در ميانهء اجساد يزيد بن اسحم و برادرش كعب بن اسحم يافتند و آن دو نيز خود به قتل رسيده بودند . چون حكيم كشته شد ، در كار كشتن عثمان بن حنيف بر آمدند . عثمان به ايشان گفت : برادر من سهل والى مدينه است ، اگر شما مرا بكشيد ، او نيز هواخواهان شما را مىكشد . شورشيان هم او را رها كردند و ذريح و همراهانش را كشتند . حرقوص بن زهير بن همراه گروهى از يارانش متوارى شده به قوم خويش پناه بردند . حرقوص پس از اين به خوارج پيوست و در روز نهروان كشته شد .\r\nمنادى طلحه و زبير بانگ داد : هر كه در نزد او يكى از كسانى است كه به جنگ مدنيان آمده ، او را به ما تسليم كند .\r\n\r\n","description":"","footnote":"","page_name":" 494 ","page_number":50},
  {"content":"\r\n\r\nمردم نيز آنان را تسليم كردند و هيچ كس به جز حرقوص بن زهير از چنگ آنان نجات نيافت . زيرا خانوادهء وى ، از بنى سعد با تحمل زحمات بسيار او را از كشته شدن محافظت كردند و براى آنان ضرب الاجلى قرار دادند و با آنكه بنى سعد از طرفداران عثمان بودند ، آنها را خشمگين ساختند . عبد القيس نيز با خشمگين شدن بنى سعد ، به خاطر كشتگان و پناهندگان خود به خشم آمدند زيرا آنان خود را ملزم به اطاعت از على ( ع ) مىدانستند .\r\nطلحه و زبير دستور دادند تا از بيت المال به مردم اموال و ارزاق دهند و در اين باره سهم بيشترى براى مردمان مطيع قرار دادند . مردان بنى عبد القيس و نيز بسيارى از مردان بكر بن وائل كه از بيت المال بىبهره مانده بودند ، بر بيت المال يورش آوردند ، اما مردم در مقابل آنها ايستادگى كردند و برخى از آنها را كشتند . آنان نيز از بصره بيرون رفته و منتظر ورود على ( ع ) شدند . طلحه و زبير نامه‌اى به مردم شام نوشتند و آنان را از وقايعى كه در بصره اتفاق افتاده بود آگاه و مردم آن ديار را تحريك كردند . از جمله مطالبى كه در اين نامه نوشتند آن بود كه : ما آمديم تا از بروز جنگ جلوگيرى كنيم و احكام كتاب خداوند را جارى گردانيم .\r\nپس نيكان بصره با ما بيعت كردند و اشرار آنها به مخالفت با ما برخاستند و سخنانى به ما گفتند ، مثل آنكه ما مادر مؤمنان را به گروگان مىگيريم . چرا كه عايشه آنها را به اقامهء حق فرمان داده و تشويق كرده بود . شما را به خداوند سوگند مىدهيم كه چونان ما ، قيام كنيد .\r\nايشان نامه‌هايى نيز به مردم كوفه و يمامه و مدينه نوشتند . عايشه نامه‌اى به كوفيان نگاشت و آنان را از اوضاع جارى آگاه كرد و به ايشان فرمان داد : مردم را از پيوستن به على بازدارند و آنها را به خونخواهى عثمان فرا خواند . از جمله عايشه در اين نامه چنين نوشت :\r\nبا اقامهء احكام كتاب خدا ، آن را بر پاى داريد . ما به بصره آمديم و آنان را به روان كردن كتاب خدا دعوت كرديم . نيكوكاران ايشان به دعوت ما پاسخ گفتند و كسانى كه قصد خيرى در سر نداشتند با سلاح در مقابل ما ايستادگى كردند . عثمان بن حنيف ايشان را سوگند داد تا با من در جنگ شوند و خداوند ، به وسيلهء نيكوكاران ، مرا از آزار آنان ، در امان داشت . ايشان به چيزهاى مختلفى متوسل شدند و ما نيز بر آنها توافق كرديم . اما ايشان ترسيدند و خيانت پيشه كردند و به جمع‌آورى سپاه پرداختند .\r\nهمچنين وى نامه‌اى به عنوان برخى از مردان نوشت و در آنها چنين گفت : « مردم را از يارى اين قوم بازداريد و در خانه‌هايتان بنشينيد . اين قوم از آنچه با عثمان كردند ، راضى نشدند و در ميان جمع مسلمانان تفرقه انداختند و با كتاب و سنت نيز به مخالفت برخاستند تا جايى كه ما را كافر خواندند . پس نيكوكاران اين امر را زشت شمرده ، گفتند :\r\nبدين اكتفا نكرديد كه خليفه را كشتيد و اكنون بر همسر پيامبرتان ، كه شما را به حق فرمان مىدهد ، شوريده‌ايد تا او و ياران رسول خدا و پيشوايان مسلمانان را بكشيد . بيست و شش\r\n\r\n","description":"","footnote":"","page_name":" 495 ","page_number":51},
  {"content":"\r\n\r\nروز در اين كشمكش گذشت . ما آنان را به اجراى حق گردن نهاديم ولى آنان خيانت كردند و راه عذر پيش گرفتند و خواستند مرا در تاريكى شب ، به نامردى بكشند . در حالى كه كسى كه با آنها جنگ مىكرد ، غير از من بود . ( من نبودم ) . آنان از پاى ننشستند تا به در خانهء من رسيدند . پس گروهى را در مقابل در ديدند و آسياى جنگ بر آنها به گردش در آمد » .\r\nعايشه همچنين به مردم يمامه و مدينه نامه‌هايى نوشت . اين رويداد در بيست و پنجم ربيع الآخر سال سى و شش هجرى به وقوع پيوست . اهل بصره به طلحه و زبير دست بيعت دادند . زبير گفت : هزار سوار با من همراه شود تا در شب يا صبح به على حمله برم و پيش از آنكه به ما برسد ، او را بكشم . اما كسى به وى پاسخ نداد . پس گفت : اين جنگى است كه ما از آن سخن مىگوييم . غلام زبير به او گفت : آيا آن را فتنه مىنامى و در آن پيكار مىكنى ؟ ! على ( ع ) در ربذه بود كه محمد بن ابو بكر و محمد بن جعفر را به كوفه فرستاد و به كوفيان نامه‌اى نوشت كه من شهر شما را بر شهرهاى ديگر ترجيح دادم و در مورد حادثه‌اى كه اتفاق افتاده است دست كمك به سوى شما دراز مىكنم . پس شما هم يار و ياور خدا باشيد و به سوى ما حركت كنيد . ما در پى اصلاح هستيم تا اين امت دوباره به راه برادرى بازگردند . آن دو فرستاده به كوفه در آمدند و با نامهء على ( ع ) به نزد ابو موسى رفتند و دربارهء فرمان آن حضرت ، در ميان مردم سخنرانى كردند . اما هيچ كس به خواستهء على ( ع ) پاسخ نگفت .\r\nگروهى از مردم حجبى در اين باره با ابو موسى به رايزنى پرداختند . ابو موسى گفت : كنار كشيدن از اين ماجرا ، راه آخرت و خروج راه دنياست . فرستادگان على ( ع ) خشمگين شدند و با ابو موسى تندى به خرج دادند ، اما فايده‌اى نبخشيد . آن دو به سوى على ( ع ) كه اينك به ذى قار رسيده بود ، بازگشتند و او را از نحوهء برخورد كوفيان آگاه كردند .\r\nچون على ( ع ) به ثعلبه رسيد ، از وضع عثمان بن حنيف خبر يافت و يارانش را نيز مطلع كرد و گفت : « خدايا ! مرا از فتنه‌اى كه طلحه و زبير با كشتار مسلمانان بدان دچار شده‌اند ، بر حذر دار » . چون آن حضرت به أساد رسيد ، خبر كشته شدن حكيم بن جبله را دريافت كرد .\r\n« حكيم دعوت زماع را خواند و منزلت نزاع بر آن واقع شد » .\r\nوقتى امير المؤمنين ( ع ) به ذى قار رسيد ، عثمان بن حنيف در حالى كه مويى در صورت نداشت به خدمت آن حضرت رسيد . برخى نيز گفته‌اند : عثمان در ربذه به نزد على ( ع ) آمد و گفت : اى امير المؤمنين تو مرا با ريش فرستادى و اينك بدون ريش به نزدت بازآمده‌ام .\r\nعلى ( ع ) فرمود : خداوند به تو پاداش خير دهاد ! مفيد گويد : چون على ( ع ) به ذى قار رسيد از حاضران بيعت گرفت و در سخن شد و بسيار حمد و ثناى الهى گفت و بر رسول خدا ( ص ) درود فرستاد و آنگاه فرمود : « حوادثى رخ داد كه ما در برابر آنها بردبارى به خرج داديم و حال آنكه مانند كسى بوديم كه خاشاك و غبار به چشمش رفته بود . زيرا مىخواستيم در\r\n\r\n","description":"","footnote":"","page_name":" 496 ","page_number":52},
  {"content":"\r\n\r\nبرابر امر خداوند كه ما را بدان آزمايش مىكرد تسليم باشيم و به پاداش او ، بر اين صبر اميدوار بوديم . آرى ، صبر و بردبارى بر اين پيشامدها بسى شايسته‌تر از آن بود كه مسلمانان كارشان به تفرقه و ريختن خونهاى يكديگر بيانجامد . ما اهل بيت نبوت و عترت رسول ( ص ) و سزاوارترين مردمان به امر رسالت هستيم . ما معدن كرامتى هستيم كه خداوند اين امت را بدان اختصاص داد . اين طلحه و زبيرند . حال آنكه ايشان از اهل نبوتند نه از ذريّه رسول ( ص ) . ايشان وقتى ديدند ، پس از گذشت سالها ، حق ما را به ما بازگردانده‌اند ، يك سال و حتى يك ماه هم تحمل نكردند تا اينكه مانند شيوهء پيشينيان ، از جاى جستند تا حق مرا ببرند و جماعت مسلمانان را از گرد من پراكنده سازند » .\r\nعلى ( ع ) در ذى قار منتظر رسيدن فرستادگان خود به كوفه بود . آن دو آمدند و اخبارى را كه داشتند و نيز ماجراى ديدار خود با ربيعه و خروج عبد القيس و نشستن آنها در راه امير المؤمنين ( ع ) را براى آن حضرت بازگفتند . على ( ع ) فرمود : عبد القيس بهترين ربيعه و در هر ربيعه‌اى خير و نيكويى بوده است . همچنين سرود : افسوس مىخورم بر ربيعه ، ربيعه‌اى كه شنوا و فرمانبردار بود . حادثه‌اى پيش از من به آنان رسيد . على ( ع ) دعوتى شنيدنى كرد كه به سبب آن منزلتى رفيع يافتند .\r\nمردم بكر بن وائل نيز مىخواستند با او در حركت شوند اما آن حضرت به آنان همان را گفت كه به مردم طى و اسد گفته بود . وقتى كه محمد بن ابو بكر و محمد بن جعفر در ذى قار به نزد آن حضرت آمدند و او را از گفتار ابو موسى باخبر كردند . على ( ع ) به مالك اشتر فرمود :\r\n« تو صاحب اختيار ما در مورد ابو موسى بودى . اينك تو و ابن عباس روانه شويد و آنچه را كه او تباه كرده به اصلاح درآوريد » .\r\nاشتر كسى بود كه وقتى امير المؤمنين ( ع ) دستور عزل ابو موسى را صادر كرد به ابقاى وى سفارش كرد . آن دو به كوفه آمده با ابو موسى گفت‌وگو كردند . و از عده‌اى از مردم كوفه در اين امر يارى جستند . اما ابو موسى همچنان از موافقت با على ( ع ) خوددارى مىكرد و در گوشه‌اى از سخنانش گفت : اين فتنه‌اى است كر كه خفتهء آن بهتر از بيدار و بيدار آن بهتر از نشسته و نشستهء آن بهتر از ايستادهء و ايستادهء آن بهتر از سواره و سوارهء آن بهتر از كوشندهء آن است . پس شمشيرها را در نيام كنيد و سر از نيزه‌ها برتابيد و زه كمانها را ببريد تا اين فتنه از ميان برخيزد . ابو موسى پيوسته همين گفته و سخنانى نظير آن را بر زبان مىراند . اشتر و ابن عباس به نزد على ( ع ) برگشتند . يا بنابر قول ديگر كه درست‌تر مىنمايد ، نخست حسن ( ع ) و عمار و سپس اشتر و ابن عباس را روانه كرد . زيرا حسن ( ع ) و عمار نرمخوتر و اهل مدارا بودند و اشتر طبعى خشن داشت . چون نرمخويى و مدارا در برخورد با ابو موسى كارگر نيفتاد ، آن حضرت اشتر را به نزد ابو موسى فرستاد . چرا كه داغ نهادن آخرين راه علاج\r\n\r\n","description":"","footnote":"","page_name":" 497 ","page_number":53},
  {"content":"\r\n\r\nاست . آخر الدواء الكى . عمار و حسن ( ع ) آمدند تا به مسجد وارد شدند . مسروق بن اجدع آن دو را ديد و بر ايشان سلام داد و به عمار روى كرد و گفت : اى ابو يقظان ! چرا عثمان را كشتيد ؟ ميان عمار و مسروق در اين باره مشاجره در گرفت . ابو موسى بيرون آمد و حسن ( ع ) را در كنار خود گرفت و دربارهء قتل عثمان با عمار سخن گفت و او را نكوهش كرد . حسن ( ع ) به ابو موسى گفت : « چرا مردم را از يارى كردن ما بازمىدارى ؟ به خداى سوگند ، ما جز براى اصلاح كار قدم بر نمىداريم و از شخصى همچون أمير المؤمنين نبايد از اين بابت نگرانى داشته باشى » . ابو موسى گفت : تو درست مىگويى . پدر و مادرم به فدايت . اما طرف مشورت امانتدار است . از رسول خدا ( ص ) شنيدم كه مىفرمود : « فتنه‌اى برپا خواهد شد كه در آن نشسته از ايستاده و ايستاده از پياده و پياده از سواره بهتر است . همانا خداوند ما را برادر يكديگر قرار داد و پاس خونها و اموال ما را نگه داشت » . آنگاه ابو موسى آياتى از قرآن را تلاوت كرد .\r\nطبرى گويد : عمار از شنيدن اين سخنان خشمگين شد و آن را نپسنديد . ابن اثير گويد :\r\nعمار به ابو موسى ناسزا داد و گفت : « اى مردم ! پيامبر ( ص ) تنها اين سخن را به او گفت كه تو در اين فتنه نشسته باشى بهتر از آنكه ايستاده باشى » .\r\nنگارنده : شگفتا از ابو موسى كه به مانند اين سخن كه دليلى هم براى او محسوب نمىشود احتجاج مىكند . اما از اين سخن خداوند كه فرموده است :  وَ إِن طائِفَتان مِن الْمُؤْمِنِين اقْتَتَلُوا فَأَصْلِحُوا بَيْنَهُما فَإِن بَغَت إِحْداهُما عَلَى الْأُخْرى فَقاتِلُوا الَّتِي تَبْغِي حَتَّى تَفِيءَ إِلى أَمْرِ اللَّه . . .  « 9 »  تغافل مىورزد . مردى از قبيلهء بنى تميم برخاست و به عمار گفت : اى برده ساكت شو ! تو تا ديروز با شورشيان بوده‌اى و امروز با امير ما جدال و سفاهت مىكنى ؟ ! زيد بن صوحان و كسان او از جاى برجستند و مردم نيز آماده شدند . زيد بر در مسجد ايستاد و دو نامه از عايشه ، يكى به عنوان خودش و ديگرى خطاب به اهل كوفه ، در دست او بود . در هر دو نامه عايشه مردم را به نشستن در خانه‌ها يا يارى كردن گروه خود فرمان داده بود . زيد نامه‌ها را براى مردم خواند و گفت : به عايشه فرمان داده شده است كه در خانه‌اش بماند و به ما ( مردان ) دستور جنگ داده شده تا فتنه بر جاى نماند . اينك عايشه ما را به انجام كارى ، كه وظيفهء خود اوست فرمان داده و خود به كارى پرداخته كه وظيفهء ما بوده است .\r\nشبث بن ربعى به وى گفت : اى عمانى ! ( زيد از مردم عبد القيس بود كه در عمان زندگى\r\n\r\n","description":"","footnote":" ( 9 ) آيهء 9 سورهء حجرات : اگر دو گروه از مؤمنان كارزار كردند ميانهء آنان را اصلاح دهيد پس اگر يكى از آن دو بر ديگرى ستم كرد با آنكه ستم كرده بجنگيد تا به حكم خدا بازگشت كند . ","page_name":" 498 ","page_number":54},
  {"content":"\r\n\r\nمىكردند ) و به او ناسزا گفت و مردم همهمه به راه انداختند . ابو موسى برخاست و مردم را آرام كرد و آنها را با توسل به حرفهاى گوناگون و دور و دراز ، از پيوستن به على ( ع ) بازداشت . زيد برخاست و دست بريده‌اش را بلند كرد و گفت : اى عبد الله بن قيس ! فرات را از مسير خود بازگردان . از آنجايى كه مىآيد بازش گردان تا بدانجا كه آمده ، برگردد . اگر توانستى چنين كنى پس حتما مىتوانى اين كار را نيز به انجام رسانى . پس از انجام كارى كه بر آن ناتوانى خوددارى ورز . آنگاه اين آيات را تلاوت كرد :     الم . أَ حَسِب النَّاس أَن يُتْرَكُوا أَن يَقُولُوا آمَنَّا وَ هُم لا يُفْتَنُون وَ لَقَدْ فَتَنَّا الَّذِين مِن قَبْلِهِم فَلَيَعْلَمَن اللَّه الَّذِين صَدَقُوا وَ لَيَعْلَمَن الْكاذِبِين     « 10 »  . سپس گفت : به سپاه امير المؤمنين و سيد مسلمانان بپيونديد . همه به طرف او بشتابيد كه در اين صورت به حق رسيده‌ايد . عبد الخير خيوانى گفت : اى ابو موسى ! آيا طلحه و زبير با على بيعت كرده بودند ؟ پاسخ داد : آرى . پرسيد : آيا على مرتكب كارى شده كه سزاوار شكستن بيعت مردم با او باشد ؟ گفت : نمىدانم . عبد الخير گفت : تو هرگز نمىدانى و ما تو را رها مىكنيم تا بفهمى و بدانى . آيا كسى را از دايرهء اين فتنه بيرون مىدانى ؟ مردم چهار گروه شده‌اند . على ( ع ) بيرون كوفه است و طلحه و زبير در بصره‌اند و معاويه در شام و گروهى ديگر در حجازند كه در آنجا نه غنيمت مىگيرند و نه به جنگ دشمن مىروند !\r\nابو موسى پاسخ داد : آنان بهترين مرد مانند و اين فتنه است .\r\nعبد الخير گفت : اى ابو موسى دغلى و حيله بر تو غالب آمده است .\r\nسيحان بن صوحان گفت : « اى مردم براى اين كار و اين مردم ناگزير بايد زمامدارى باشد تا ظالم را دفع و به مظلوم كمك كند و مردم را جمع كند . اكنون اين ( امير المؤمنين ( ع ) ) والى شماست و شما را مىخواند تا در كار ميان او و دو رقيبش ( طلحه و زبير ) بنگريد . او امين و فقيه در دين است . هر كه مىخواهد به او ملحق شود كه ما نيز به او مىپيونديم » .\r\nحسن بن على ( ع ) برخاست و گفت : « اى مردم ! به نداى امير ( رهبر ) خود پاسخ گوييد و به سوى برادرانتان بشتابيد . بايد عده‌اى از شما براى اين امر به امير المؤمنين ( ع ) بپيوندند . به خداى قسم اگر خردمندان به چنين كارى بپردازند براى حال و آينده‌شان بهتر و شايسته‌تر است و فرجامى نكوتر دارند . پس دعوت ما را پاسخ گوييد و در فتنه‌اى كه هم ما و هم شما بدان دچار آمده‌ايم ، ما را مدد دهيد . امير المؤمنين ( ع ) فرمايد : من خروج كرده‌ام . يا ستمكاره‌ام\r\n\r\n","description":"","footnote":" ( 10 ) آيات 1 و 2 سورهء عنكبوت : الم . آيا مردم مىپندارند كه اگر گفتند ايمان آورديم رهاشان مىكنيم و امتحان نمىشوند ؟ ! حال آنكه به تحقيق كسان پيش از ايشان را آزمايش كرديم تا كسانى كه راست گفتند و نيز كسانى كه دروغ گفتند ، آگاه گردند . ","page_name":" 499 ","page_number":55},
  {"content":"\r\n\r\nو يا ستمديده . من خدا را در مورد مردى به ياد شما مىآورم كه با رعايت حق ، طرد شد . پس اگر من ستمديده باشم كمكم كنند و اگر ستمكاره باشم از يارى من دريغ كنند . به خداى سوگند طلحه و زبير نخستين كسانى بودند كه با من بيعت كردند و نخستين كسانى بودند كه بر من خيانت روا داشتند . آيا من در تقسيم بيت المال ميان مردم تبعيض گذاردم يا حكمى را دگرگون كردم ؟ پس به او ملحق شويد و به معروف فرمان دهيد و از منكر جلوگيرى كنيد » .\r\nمردم برخى تسامح كردند و برخى پاسخ گفتند .\r\nقومى از طى ، عدى بن حاتم ، آمده گفتند : چه نظرى دارى و چه فرمايى ؟ گفت : اين مرد با ما بيعت كرد و ما را به كارى نيك و اين حادثهء عظيم فرا خواند . ما در آن تأمل مىكنيم و مىرويم و مىنگريم . هند بن عمرو برخاست و گفت : امير المؤمنين ( ع ) ما را طلبيده و فرستادگان خويش را به سوى ما گسيل داشته ، حتى پسرش نيز به نزد ما آمده است . پس سخن او را بشنويد و فرمان او را دريابيد و به رهبر خود بپيونديد و همراه او در اين جنگ شركت جوييد و او را با نظريات خود ياورى دهيد .\r\nحجر بن عدى ايستاد و گفت : « اى مردم ! به امير المؤمنين پاسخ گوييد و با سلاح و بىسلاح به او بپيونديد . من نيز خود در اين باره نخستين شمايم » . وى مردم را به پيوستن به سپاه على ( ع ) ترغيب كرد .\r\nبنابر روايت ديگرى ، چنين آمده است : امير المؤمنين ( ع ) پس از فرستادن پسرش ، حسن ( ع ) و عمار ، اشتر را به كوفه روانه كرد . وى وارد كوفه شد و به مسجد در آمد . ابو موسى در مسجد براى مردم سخنرانى مىكرد و آنان را از مداخله در اين جنگ بر حذر مىداشت .\r\nحسن ( ع ) و عمار و ديگران با ابو موسى به مجادله پرداخته بودند . حسن ( ع ) به او گفت : « اى بىمادر ! از منبر ما پائين بيا ! » . اشتر به هر قبيله‌اى كه مىگذشت و به هر جمعى كه مىرسيد آنان را دعوت مىكرد و مىگفت : با من به سوى قصر بياييد . پس به همراه گروهى از مردم به قصر رسيدند . وى به قصر داخل شد و غلامان ابو موسى را از آن بيرون راند . آنان بيرون آمده فرياد مىكردند : اى ابو موسى ، اشتر به قصر داخل شده و ما را زده و بيرون رانده است .\r\nابو موسى از منبر به زير آمد و به قصر داخل شد . اشتر بر او بانگ زد : اى بىمادر ! برو بيرون .\r\nخدا تو را بكشد . به خدا قسم تو از سالها پيش منافق بوده‌اى .\r\nطبرى مىنويسد : ابو موسى گفت : امشب را به من مهلتى ده . اشتر گفت : باشد . ولى امشب را در قصر نمىمانى . مردم براى غارت لوازم ( اثاثيه ) ابو موسى هجوم آوردند . اما اشتر به آنان اجازه نداد و گفت : « من به او پناه داده‌ام » . حسن ( ع ) گفت : « اى مردم ! من مىروم هر كس خواهد سوار بر مركب با من بيايد و هر كس هم كه خواهد از راه آب بيايد » . نه هزار تن با وى بيرون آمدند . بعضى از راه خشكى و عده‌اى نيز از راه آب روانه شدند . گفته‌اند شمارهء\r\n\r\n","description":"","footnote":"","page_name":" 500 ","page_number":56},
  {"content":"\r\n\r\nكسانى كه از كوفه قدم بيرون نهادند ، دوازده هزار و يك تن بود . البته احتمال دارد تعدادى كه در بالا ذكر شد با حسن ( ع ) بيرون رفته و باقى پس از وى روانه شده‌اند .\r\nطبرى در روايت خود گويد : عمر از ابو الحسن از ابو مخنف از جابر از شعبى از ابو طفيل روايت كرده است كه گفت : على ( ع ) فرمود : از كوفه دوازده هزار و يك تن به شما مىپيوندند .\r\nمن در دهانهء ذى قار نشستم و كسانى را كه از كوفه به ما پيوستند بر شمردم ، نه يك تن كم بود و نه يك تن زياد .\r\nطبرى گويد : چون كوفيان به ذى قار رسيدند ، على ( ع ) به همراه عده‌اى از ياران خود و از جمله ابن عباس به استقبال آنان رفت و به ايشان خوشامد گفت و فرمود : « اى مردم كوفه شما با شاهان عجم پيكار كرديد و صفوف آنان را درهم شكستيد ، تا آنجا كه ميراث آنان به شما رسيد . شما ناحيهء خود را محافظت كرديد و مردمان را بر ضد دشمنانشان يارى رسانديد .\r\nمن اينك شما را فرا خواندم تا با ما شاهد برادران بصرى خود باشيد . اگر آنان دست از نبرد شستند ، اين همان چيزى است كه ما مىخواهيم و اگر لجاجت نشان دادند با آن مدارا مىكنيم تا آنكه خود بناى ستمگرى آغاز كنند و ما كارى را كه باعث صلاح باشد بر كارى كه موجب تباهى شود ، ترجيح مىدهيم . ان شاء اللّه » .\r\nشيخ مفيد در ارشاد گويد : عبد الحميد بن عمران عجلى از سلمة بن كهيل روايت كرد :\r\nوقتى مردم كوفه در ذى قار با امير المؤمنين ( ع ) روبه‌رو شدند به آن حضرت خوشامد گفتند و آنگاه عرض كردند : خداى را سپاس كه ما را به همسايگى تو مخصوص و به يارى دادن تو گرامى داشت . سپس امير المؤمنين ( ع ) در ميان آنان به سخنرانى ايستاد و خداى را حمد و ثنا گفت و فرمود : « اى مردم كوفه شما به خاطر سهمى كه در اسلام داريد از گرامىترين مسلمانان هستيد و در برخوردارى از ساز و برگ جنگى از نيكوترين آنهاييد . شما در محبت به پيامبر ( ص ) و خاندانش ( ع ) سخت‌ترين اعراب هستيد . من پس از اتكال به خداوند ، به خاطر اعتمادى كه به شما داشتم به نزدتان آمدم . زيرا شما جانتان را در راه من بذل كرديد آن هم در زمانى كه طلحه و زبير بيعت خود را نقض كردند و از اطاعت من خوددارى كردند و براى ايجاد آشوب و فتنه به عايشه روى آوردند و آن زن را از خانه‌اش بيرون كشيده به بصره‌اش بردند و اوباش و فرومايگان ، بصره را به گمراهى كشيدند . البته به من خبر داده‌اند كه فرزانگان و نيكوكاران بصره ، دامان خود را از اين آشوبها بر كنار داشته و آنچه را كه طلحه و زبير پيش آوردند ، ناپسند شمرده‌اند . » پس اهل كوفه گفتند : « ما تو را بر ضد دشمنانت يارى مىدهيم . اگر ما را به چند برابر ايشان فرا بخوانى ، همهء آن را به فال نيك مىگيريم و بدان اميد مىبنديم . » پس امير المؤمنين ( ع ) در حق آنان دعا كرد و ايشان را ستود و فرمود : اى مسلمانان ! دانستيد كه طلحه و زبير به دلخواه خود و از روى ميل و رغبت و نه به اجبار ، با من\r\n\r\n","description":"","footnote":"","page_name":" 501 ","page_number":57},
  {"content":"\r\n\r\nبيعت كردند . سپس براى انجام مناسك عمره از من رخصت طلبيدند . من نيز به ايشان اجازه دادم . آن دو به بصره رفتند و مسلمانان را از دم تيغ گذراندند و مرتكب كارى زشت شدند .\r\nخدايا ! اين دو از من ببريدند و بر من ستم روا داشتند و بيعت مرا زير پا نهادند و مردم را عليه من تحريك كردند . پس تو آنچه را آنها بسته‌اند باز كن و آنچه را ايشان سر هم كرده‌اند استوار مكن و بدى كردارشان را بديشان بنماى .\r\nكوفيان در ذى قار به گرد آن حضرت جمع آمدند و تمام عبد القيس كه شمار آنان به هزاران تن مىرسيد ، در راه ميان على ( ع ) و بصره به انتظار رسيدن او بودند . رؤساى كوفيان عبارت بودند از : قعقاع بن عمرو ، سعد بن مالك ، هند بن عمرو ، هيثم بن شهاب ، زيد بن صوحان ، اشتر ، عدى بن حاتم ، مسيب بن نجبة ، يزيد بن قيس و حجر بن عدى و امثال آنان .\r\nعلى ( ع ) از جرير بن شرس دربارهء طلحه و زبير نيز پرسش كرد و او به دقت دربارهء كار آنان گزارش داد و گفت : زبير مىگويد : ما از روى اجبار با على ( ع ) بيعت كرده‌ايم و طلحه به اين اشعار تمثل جسته مىگويد :\r\nپيكى به سوى بنى بكر روانه كن كه به سوى بنى كعب راهى نيست .\r\nو بگو كه ستم شما به خود شما بازگشت مىكند ( مصراع دوم ضرب المثل بوده و مترادف مصراع نخست است ) .\r\nعلى ( ع ) با شنيدن اين ابيات ، اشعار زير را قرائت كرد :\r\nآيا ابو سمعان نداند كه ما پير كوشا را مانند تو پس مىزنيم .\r\nكه عقل او از جنگ مىرود . تا آنجا كه مىايستد و پاسخ مىگويد به كسى كه سخنى نگفته است .\r\nبكريان از خزاعه دفاع كردند اما اى سراقه تو هيچ مدافعى ندارى .\r\nعلى ( ع ) و همراهانش از ذى قار حركت كردند و به محلى كه عبد القيس در آنجا به انتظار ورود حضرت نشسته بودند ، رسيدند و آنان نيز به وى پيوستند . سپس همگى از آنجا روانه شده به زاويه رسيدند و از زاويه به قصد بصره در حركت شدند . طلحه و زبير و عايشه روانه شدند تا آنكه در محل قصر با عبيد اللّه بن زياد برخورد كردند . چون مردم ، فرود آمدند شقيق بن ثور ، يكى را به سوى عمر بن مرجوم عبدى فرستاد كه بيرون شو . پس چون بيرون شدى ما را به طرف اردوگاه على بر . پس آن دو با جماعت عبد القيس و بكر بن وائل روانه شده به طرف اردوگاه على ( ع ) رفتند و سه روز در آنجا ماندند و هيچ جنگى روى نداد . پس على ( ع ) كسى را به نزد آنها فرستاد تا سخن گويد و ايشان را فرا بخواند . فرود آنان در آن محل در روز پنجشنبه نيمه جمادى الآخر از سال 36 هجرى ، بود .\r\nطبرى و ابن اثير تاريخ فوق را نقل كرده‌اند در مروج الذهب آمده است : حركت على ( ع )\r\n\r\n","description":"","footnote":"","page_name":" 502 ","page_number":58},
  {"content":"\r\n\r\nبه بصره در سال 36 ه - بود و در همين سال جنگ جمل روى داد كه در روز پنجشنبه دهم جمادى الاولى اتفاق افتاد . ظاهر سخنان طبرى و ابن اثير آن است كه رسيدن على ( ع ) به بصره در اين تاريخ بوده و از ظاهر سخنان مسعودى دريافت مىشود كه اين واقعه پنج روز قبل از تاريخى كه طبرى و ابن اثير گفته‌اند ، روى داده است . احنف بن قيس و بنى سعد به سرعت به سوى على ( ع ) رفتند . آنان حرقوص بن زهير را بازداشتند در حالى كه ايشان خود را به كنارى كشيده بودند . ابن اثير گويد : احنف پس از قتل عثمان در مدينه با على ( ع ) بيعت كرد . زيرا وى حج گزارده بود و از حج بازمىگشت و در آنجا با على ( ع ) بيعت كرد و به آن حضرت گفت : از من يكى از اين دو چيز را بخواه . يا با تو جنگ كنم يا آنكه ده هزار شمشير را از تو بازدارم . على ( ع ) گفت : از ما ده هزار شمشير بازدار . پس وى كناره گرفت . چون هنگام جنگ فرا رسيد و على ( ع ) بر دشمن چيره شد ، مردم را در استفاده از غنايم بسيار ، اجازه داد .\r\nطبرى گويد : ربيعه در روز جنگ همراه على ( ع ) بودند و ثلث مردم كوفه و نيمى از مردم در روز جنگ با او بودند . آرايش سپاه آنان چنين بود : مضر و مضر ، ربيعه و ربيعه و يمن و يمن .\r\nسپاه عايشه س هزار تن و سپاه على ( ع ) ده هزار تن بود . بصريها به سه گروه تقسيم شدند گروهى با عايشه و گروهى با على ( ع ) بودند و دسته‌اى ديگر نيز خود را به كنارى كشيده بودند .\r\nشيخ مفيد در ارشاد مىنويسد : از سخنان آن حضرت است هنگامى كه به بصره وارد شد و ياران خود را جمع و آنان را به جهاد تشويق كرد . از جمله آنكه فرمود : « اى بندگان خدا ! با آغوش باز براى جنگ با اين جماعت بپاخيزيد . آنها بيعت مرا شكسته و عامل مرا ، عثمان بن حنيف ، پس از كتك فراوان شكنجه‌هاى سخت از اين شهر بيرون رانده‌اند . اينان سبابجه و حكيم بن جبله عدى را به قتل رساندند . و مردان نيكوكار ديگرى را نيز كشتند .\r\nهر كس را كه هوا خواه من بود تعقيب كردند و آنها را در هر خانه و يا در زير هر پناهگاهى يافتند و پس از مدتى گردنهايشان را زدند . خدا آنان را بكشد ، ايشان را چه مىشود . به جنگ آنان برخيزيد و بر ايشان سخت بگيريد . با استقامت و بردبارى و در حالى كه خواهان پاداش پروردگارتان هستيد ، به رويارويى با آنان بشتابيد . به آنها بفهمانيد كه جنگ‌كننده و كشندهء آنهاييد و خود را در مقابل نيزه‌ها و ضربات شمشيرها و مقابله با هماوردان آنها استوار كنيد .\r\nهر كس از شما ، در هنگام رويارويى با حريف ، خود را دلير يافت و از يكى از برادرانش ضعف و فتورى ديد ، بايد به دفاع از برادرش كمر بندد آنچنان كه گويى از جان خودش دفاع مىكند و اگر خدا مىخواست او را همانند وى قرار مىداد » .\r\nهنگامى كه هر دو گروه در برابر يكديگر صف‌آرايى كردند . على ( ع ) خطبه‌اى ايراد كرد و فرمود : « با آنان جنگ مكنيد مگر آنكه ايشان خود جنگ را بياغازند . شما به حمد اللّه صاحب\r\n\r\n","description":"","footnote":"","page_name":" 503 ","page_number":59},
  {"content":"\r\n\r\nحجت و دليل هستيد و خداوند شما را از ايشان بازمىدارد تا براى شما حجت ديگرى آورند .\r\nچون با آنان پيكار مىكنيد ، هرگز بر مجروحان حمله مبريد . وقتى گريختند در پى تعقيب آنان بر نياييد . عورتى را آشكار و كشته‌اى را مثله نكنيد و اگر به اردوگاه اين قوم رسيديد هيچ حرمتى را هتك مكنيد . به خانه‌اى داخل مشويد و از اموال آنان چيزى بر نداريد و هرگز زنى را با آزار دادن برمىانگزيد هر چند كه ناموس شما را دشنام دهند و زبان به ناسزاگويى به اميران و نيكوكاران شما بازگشايند . چرا كه گفتار و جان و عقل زنان ضعيف‌تر است . به ما دستور داده شده است كه به زنان كارى نداشته باشيم . حتى در روزگار جاهليت كه زنان مشرك بودند ، اگر مردى ، زنى را با چماق مىزد ، مردم او و پس از وى فرزندانش را مورد سرزنش قرار مىدادند » .\r\nحاكم در مستدرك روايت كرده است كه عايشه در آن روز براى ياران خود سخنرانى كرد و آنان نيز به او گوش فرا دادند .\r\nوقتى هر دو گروه با يكديگر روياروى شدند ، زبير در حالى كه بر اسبى كه بر آن سلاح بود ، بيرون آمد . به على ( ع ) گفته شد كه اين زبير است . آن حضرت فرمود : « اگر خدا را به ياد او آورند بهتر از طلحه پند مىپذيرد » . آنگاه طلحه بيرون آمد . على ( ع ) به سوى آن دو روان شد و چنان به آنها نزديك شد كه گردن اسبهايشان به يكديگر برخورد مىكرد . على ( ع ) فرمود : شما سلاح و اسب و لشكر گرد آورده‌ايد اما به جان خودم قسم كه در نزد خداوند هيچ بهانه‌اى براى اين عمل خود نداريد . پس از خداى سبحان بترسيد و چونان زنى نباشيد كه رشتهء خود را پس از تابيدن ، پنبه مىكند . « 11 »  مگر من برادر دينى شما نيستم كه چنين خونم را حرام مىداريد و من نيز خون شما را حرام مىشمرم پس آيا اكنون حادثه‌اى رخ داده كه خون مرا حلال دانسته‌ايد ؟ ! طلحه گفت : تو مردم را بر عثمان شورانيدى . على ( ع ) گفت : آن روز ( قيامت ) خداوند جزاى آنان را به شما مىدهد و بدانيد كه خداوند ، حقيقت آشكار است . على ( ع ) گفت : اى طلحه ! آيا تو به خونخواهى عثمان آمده‌اى ؟ خدا قاتلان عثمان را لعنت كند . اى طلحه تو همسر رسول خدا ( ص ) را براى جنگ با خودت همراه كرده‌اى . اما همسر خويش را در خانه‌ات نهان داشته‌اى . مگر با من بيعت نكردى ؟ ! طلحه پاسخ داد :\r\nچون شمشير بر گردنم بود بيعت كردم . على ( ع ) به زبير فرمود : آيا تو مىخواهى انتقام خون عثمان را از من بستانى ؟ ! تو خود عثمان را كشتى ! خدا آن كس از ما را كه بر عثمان شوريده بود ، امروز به بليّه‌اى گرفتار سازد . اى زبير آيا آن روز را به ياد مىآورى كه با رسول خدا ( ص ) در بنى غنم بر من گذشتى . پس آن حضرت ( ص ) به من نگريست و خنديد و من نيز به\r\n\r\n","description":"","footnote":" ( 11 ) مأخوذ از آيه 92 سورهء نحل وَ لا تَكُونُوا كَالَّتِي نَقَضَت غَزْلَها مِن بَعْدِ قُوَّةٍ أَنْكاثاً . ","page_name":" 504 ","page_number":60},
  {"content":"\r\n\r\nاو خنديدم . تو گفتى : پسر ابو طالب از غرورش دست‌بردار نيست . پيامبر ( ص ) به تو فرمود :\r\n« ساكت باش ! او غرورى ندارد و تو به جنگش مىروى و در حق او ستم روا مىدارى » . زبير گفت : آه ، خداوندا آرى چنين بود . اگر اين واقعه را به ياد مىداشتم هرگز به اين راه نمىآمدم . به خداى سوگند هرگز با تو در جنگ نمىشوم .\r\nعلى ( ع ) به سوى لشكريان خود بازگشت و به آنان فرمود : « زبير سوگند ياد كرد كه با شما نجنگد . » زبير نيز به طرف عايشه رفت و به او گفت : « از زمانى كه صاحب درك شده‌ام ، در هر جنگى به خود بوده‌ام جز در اين جنگ » . عايشه از وى پرسيد : چه مىخواهى كنى ؟ پاسخ داد : مىخواهم آنان را وانهم و بروم . پسرش ، عبد اللّه ، به او گفت : تو اين دو سپاه را روبه‌روى يكديگر قرار دادى و همين كه آنان به روى هم شمشير كشيدند ، مىخواهى آنان را وانهى و به روى . گويا تو پرچمهاى پسر ابو طالب را ديده و پى برده‌اى كه به دست جوانان شجاع است و مىدانى كه در زير اين پرچمها ، مرگ خونين به انتظار نشسته از اين رو مىخواهى ، خودت را به كنارى بكشى . اين سخنان مانع رفتن زبير شد . زبير گفت : من سوگند خوردم كه با على پيكار نكنم . پسرش گفت : « قسمت را كفاره كن و به جنگ او روانه شو » . زبير نيز غلامش به نام مكحول را آزاد كرد . عبد الرحمن بن سليمان تميمى در اين باره چنين سروده است :\r\nاى برادران ! كفارهء قسمى عجيب‌تر از اين كفاره نديده‌ام كه براى عصيان خداوند ، بنده آزاد كنند .\r\nيكى ديگر از شاعران تميمى نيز سروده است :\r\nمكحول را آزاد كرد تا دين خويش را نگهدارد و آن را كفارهء قسم خود قرار داد در حالى كه پيمان‌شكنى از چهرهء او هويدا بود .\r\nدر روايتى آمده است : زبير سر نيزهء خود را بيرون آورد و با نيزه‌اى بدون سر به لشكريان على ( ع ) حمله برد . على ( ع ) فرمود : او را رها كنيد . او در سختى افتاده . آنگاه زبير به طرف يارانش بازگشت و براى بار دوم و سوم به سوى لشكر على ( ع ) هجوم آورد و آنگاه به پسرش گفت : آيا اين ترس است واى بر تو چه مىبينى ؟ عبد اللّه گفت : پوزش مىخواهم . و زبير گفت : على از كارى سخن گفت كه من آن را انكار نكردم و عمر پدر تو از دير زمانها در خير و نيكويى طى شده است .\r\nپس گفتى سخن كسى كه ابو الحسن را سرزنش كرد براى تو بس است و من گفتم برخى از آنچه گفتى براى من بس است .\r\nرها كردن كارهايى كه از فرجام شوم آنها بيم مىرود ، به خدا قسم در دنيا و آخرت بهتر است .\r\nپس من ننگ را بر آتش افروخته برگزيدم . من براى آن آتش هيئتى از گل بر پاى مىدارم ،\r\n\r\n","description":"","footnote":"","page_name":" 505 ","page_number":61},
  {"content":"\r\n\r\n\r\nكشته شدن زبير\r\nزبير دست از جنگ كشيد و على ( ع ) نيز با او به جنگ نپرداخت و زبير به قصد مدينه با غلام خود به نام عطيه ، راه وادى اسباع را در پيش گرفت . احنف بن قيس در گروهى از بنى تميم كنار كشيده بود . پس احنف گفت : زبير اين دو سپاه را روياروى هم قرار داد و هنگامى كه آنان به جنگ يكديگر برخاستند ، و آنها را وانهاد و به خانه‌اش رفت . او پرسيد : چه كسى براى ما خبرى از زبير مىآورد ؟ عمرو بن جرموز ، كه مردى شجاع بود ، گفت : من . وى به تعقيب زبير پرداخت . چون زبير او را ديد ، پرسيد : چه خبر دارى ؟ گفت : مىخواهم از تو چيزى بپرسم . غلام زبير گفت : او مسلح است . عمرو گفت : چه چيز باعث مىشود كه تو از يك تن بترسى . گاه نماز در رسيد ، ابن جرموز گفت : نماز . زبير نيز گفت : نماز . پس هر دو پايين آمدند و ابن جرموز براى نماز پشت سر زبير ايستاد و ضربتى بر وى فرود آورد و او را كشت و اسب و انگشترى و سلاح او را براى خود برداشت و غلام زبير را آزاد كرد و پيكر بىجان زبير را در همان وادى السباع به خاك سپرد و خود نيز به نزد مردم بازگشت و آنان را از ماجرايى كه رخ داده بود ، آگاه ساخت .\r\nاما احنف گفت : سوگند به خدا نمىدانم كار خوبى كردى يا كار بدى . سپس با ابن جرموز به نزد على ( ع ) روانه شد . همچنين گفته‌اند : ابن جرموز به تنهايى نزد على ( ع ) رفت و او را از كارى كه با زبير كرده بود ، آگاه كرد . پس على ( ع ) شمشير زبير را خواست و آن را تكان داد و گفت : اين شمشير زمانى دراز ، مشكلات را از پيش روى رسول خدا ( ص ) برمىداشت . در روايتى ديگر آمده است : على ( ع ) به عمرو گفت : آيا تو زبير را كشتى ؟ پاسخ داد : آرى . فرمود : به خدا قسم پسر صفيه بزدل و پست نبود اما امان از زمانه و ميدانهاى بدى .\r\nابن جرموز گفت : « اى امير المؤمنين ! جايزه » . على ( ع ) پاسخ داد : از رسول خدا ( ص ) شنيدم كه فرمود : « به قاتل پسر صفيه آتش را مژده بده » .\r\nابن جرموز از جمله كسانى بود كه همراه با نهروانيان بر ضد على ( ع ) خروج كرد و آن حضرت وى را به همراه ديگر خوارج بكشت . ( ابن ابى الحديد در شرح نهج البلاغه متذكر اين واقعه شده است ) .\r\nابو مخنف گويد : وقتى مردم در جنگ جمل صف‌آرايى كردند ، على ( ع ) به يارانش فرمود :\r\n« هيچ يك از شما تيرى از كمان رها نكند و نيزه‌اى نزند تا طرف مقابل آغاز جنگ كنند » .\r\nسپس اصحاب جمل بر سپاهيان على ( ع ) تير باران پىدرپى و سختى را آغاز كردند . اصحاب على ( ع ) بناى داد و فرياد گذاشتند و گفتند : تيرهاى دشمن ما را به خود فرو برده سپس پيكر\r\n\r\n","description":"","footnote":"","page_name":" 506 ","page_number":62},
  {"content":"\r\n\r\nمردى را نزد آن حضرت برده گفتند : اين فلانى بود كه كشته شد . پس على ( ع ) فرمود :\r\nخداوندا تو شاهد باش . و باز براى ياران خود عذر و بهانه‌اى آورد . سپس ، عبد اللّه بن بديل بن ورقاء خزاعى ، كه از صحابيان رسول خدا ( ص ) بود و برادرش عبد الرحمن را كه به تيرى از پاى در آورده بود حمل مىكرد گفت : اى امير المؤمنين ! اين برادر من است كه كشته شد . على ( ع ) استرجاح كرد و زره رسول خدا ( ص ) ، به نام ذات الفضول ، را طلبيد و آن را پوشيد و بر شكمش گذارد و سپس آن را با دستش بالا برد و به برخى از يارانش گفت : ميان آن را با دوالى محكم كنند . و ذو الفقار را به كمر بست . آن حضرت پرچم سياه پيامبر ( ص ) را كه علامت عقابى بر روى آن بود ، به محمد حنفيه سپرد و به حسن ( ع ) و حسين ( ع ) گفت :\r\n« پرچم را به دست برادرتان دادم و شما را به خاطر ارج و قربى كه در نزد پيامبر ( ص ) داشتيد ، وانهادم » . على ( ع ) در ميان اصحابش مىگرديد و اين آيات را تلاوت مىكرد . « آيا مىپنداريد به بهشت داخل مىشويد و هنوز مثل كسانى كه پيش از شما بوده‌اند ، براى شما نرسيده است كه چگونه گرفتاريها و سختيهاى بسيار بر آنان عارض شد و متزلزل شدند تا آنجا كه پيامبر و مؤمنان همراه او مىگفتند : يارى خدا چه وقت است ؟ هشداريد كه يارى خداوند ، نزديك است » . « 12 » \r\nسپس فرمود : خداوند به ما و شما شكيبايى دهد و ما و شما را به واسطهء پيروزى عزت بخشد و در هر كارى خود يار و ياور ما باشد . آنگاه قرآنى را بالا برد و گفت : « كدام يك از شما اين قرآن را مىگيرد تا اينان را به آيات آن فرا خواند تا من بهشت را براى او قرار دهم » ؟ جوانى به نام مسلمه كه قبايى سپيد بر تن داشت ، برخاست و گفت : من آن را مىگيرم .\r\nعلى ( ع ) به او نگريست و گفت : اى جوان اگر اين قرآن را بگيرى دست راست تو قطع مىشود و بايد آن را به دست چپ دهى كه آن هم بريده مىشود و سپس با شمشير مىزنندت تا به قتل رسى . جوان گفت : من تحمل اين همه را ندارم . پس على ( ع ) براى بار دوم سخن خود را تكرار كرد و همان جوان برخاست و پيش قدم گرفتن قرآن شد و على ( ع ) هم همان سخن را به او گفت و آن جوان نيز همان گفتارش را تكرار كرد تا آنكه عاقبت گفت : من آن را مىگيرم و آنچه مىگويى در راه خدا اندك است . پس قرآن را بگرفت و راهى شد . چون در ميان سپاهيان رفت بانگ برداشت : اين كتاب خدا ، ميان ما و شما . پس مردى بر او ضربتى زد و دست راستش را قطع كرد . آن جوان قرآن را به دست چپش گرفت و دست چپ او هم قطع شد . پس قرآن را به سينه‌اش چسبانيد و سپاهيان او را با شمشيرهاى خود زدند تا آنكه كشته شد . ام ذريح عبديه در اين باره چنين سروده است :\r\n\r\n","description":"","footnote":" ( 12 ) . آيهء 214 سورهء بقره : أَم حَسِبْتُم أَن تَدْخُلُوا الْجَنَّةَ وَ لَمَّا يَأْتِكُم . . . أَلا إِن نَصْرَ اللَّه قَرِيب . ","page_name":" 507 ","page_number":63},
  {"content":"\r\n\r\nپروردگار ! مسلمانى با قرآنى كه مولاى آنها به وى داده بود ، به نزد ايشان درآمد .\r\nاو ، آنان را به عدل و ايمان فرا خواند و بدون هيچ بيم و ترس ، كتاب خدا را تلاوت مىكرد .\r\nآنگاه تيزى شمشيرهاى خود را از خون او رنگين كردند در حالى كه مادر ايشان ( عايشه ) نظاره‌گر كردار آنان بود .\r\nو آنان را به گمراهى و ستم فرمان مىداد و جلوى آنها را نمىگرفت .\r\nدر اين هنگام على ( ع ) به فرزندش محمد دستور داد كه با رايت حمله كند . محمد حمله برد و سپاهيان نيز با او تاختن آغاز كردند و در هر دو گروه كشته‌هاى بسيارى بر جاى ماند و جنگ اوج گرفت .\r\nطبرى در تاريخ خود اين ماجرا را اندكى متفاوت با آنچه نقل كرديم ، آورده است . وى مىنويسد : على ( ع ) مصحفى گرفت و در ميان يارانش چرخ زد و پرسيد : چه كسى اين قرآن را مىگيرد تا آنان را به آيات آن فرا خواند و كشته شود ؟ جوانى كوفى ، كه قبايى سپيد و پنبه دوزى در برداشت و نامش مسلم بن عبد اللّه بود ، برخاست و گفت : من . على ( ع ) از او روى گردانيد و سخن خود را براى بار دوم تكرار كرد . همان جوان باز بر پاى خاست و گفت :\r\nمن . اما على ( ع ) اين بار هم از وى روى گردانيد و براى بار سوم گفتار خود را تكرار كرد و جوان مجددا پاسخ داد : من . پس على ( ع ) قرآن را به او داد . جوان به دعوت مخالفان پرداخت . پس دست راست او را قطع كردند . چون قرآن را به دست چپ گرفت و آنها را به قرآن فرا خواند اما دست چپ او را نيز قطع كردند . جوان قرآن را به سينه‌اش گرفت و بنا به روايتى آن را به دندانش گرفت و خون بر قباى او جارى بود . سپس كشته شد . اين جوان نخستين كسى بود كه در پيش روى على ( ع ) و عايشه به شهادت رسيد . آنگاه على ( ع ) گفت :\r\n« اكنون جنگ با ايشان رواست » . ما در اين جوان در مرثيه‌اى كه در سوگ فرزندش سرود ، چنين گفت :\r\nخداوندا ! مسلمانى ايشان را دعوت كرد و بدون آنكه از آنان بترسد كتاب خدا را برايشان تلاوت كرد / پس او را به خون نشاندند و ريشهايشان به خون‌آلوده شد .\r\nدر روايت ديگرى از طبرى آمده است :\r\nخداوندا ! مسلمانى نزد ايشان بيامد . وقتى آنها را دعوت مىكرد خود را به مرگ تسليم كرده بود .\r\nاو آنها را به كتاب خدا مىخواند و از ايشان نمىترسيد . پس او را به خون‌آلوده كردند ، چون به نزد ايشان رفت .\r\nو مادر ايشان ( عايشه ) ايستاده بود و آنان را مىديد . آنان بر عجز و ناتوانى توطئه كردند و مادر ايشان آنها را بازنداشت .\r\n\r\n","description":"","footnote":"","page_name":" 508 ","page_number":64},
  {"content":"\r\n\r\nمردم در كار جنگ شدند . عايشه بر شترى به نام عسكر كه يعلى بن منيه آن را در مكه به دويست دينار خريدارى كرده بود ، سوار بود . آنان كجاوهء عايشه را با رفرف پوشانيده و بر آن پوست پلنگ كرده و بر روى آن زرههاى آهنين قرار داده بودند . شتر بمثابه لواى اهل بصره بود و به جز همين شتر ، آنان لوايى ديگر حمل نمىكردند . عايشه به سخنرانى ايستاد و مردم جنگ‌افزارهاى خود را براى نبرد به دست گرفته بودند . عايشه گفت : اما بعد ، ما به سه كار عثمان اعتراض داشتيم . تازيانه زدن او ، دادن امارت به جوانان و نزديك داشتن خويشانش . بدانيد كه شما از او كارى خواستيد و او آن را روا كرد و چون او را همچون لباسى آلوده پاك كرديد ، بر او تجاوز كرديد و خون حرام او را جارى كرديد . به خداى سوگند ! عثمان از شما خوددارتر و پرهيزگارتر بود . كعب بن سور قاضى بصره ، افسار شتر را گرفته بود و چنين رجز مىخواند :\r\nاى مادر ما عايشه ، بيم مدار كه هر يك از فرزندان تو پهلوان جنگجويى است .\r\nپسر عفان از تو استمداد مىجست . پس از كعب بن سور استمداد بجوى كه بردارندهء پوششهاست .\r\nخشنود باش به يارى سرور اطاعت شده و در ميان آنان ازديها ارجمندترين خصالهاست او مصحف عايشه را گفت و به ميان دو گروه رفت و آنان را دربارهء خونهايشان به خدا سوگند داد . پس او را به يك تير زدند و كشتند . ابن كعب در زمان جاهليت بر آيين مسيحيت بود . وى نخستين كس از اهالى بصره و كوفه بود كه در برابر چشمان عايشه كشته شد . مردم تا ابتداى روز و يا بنابر قولى تا هنگام ظهر جنگيدند . سپس سپاهيان عايشه گريختند .\r\nطبرى گويد : محمد بن حنفيه دست مردى از قبيلهء ازد را به شمشير زد . مرد دستش را قطع كرد و ندا داد : اى ازديان بگريزيد . شمار كشتگان ازد فزونى يافت . پس بانگ دادند كه ما نيز بر دين على بن أبي طالب هستيم . فراريان به سمت بصره گريختند و چون سپاهيان على ( ع ) را ديدند كه به دور شتر حلقه زده‌اند ، بار ديگر به جنگ بازگشتند . جنگ در ابتداى روز با طلحه و زبير بود و در ميانهء روز با عايشه كه در آن هنگام اكثر سپاهيان او از قبايل ضبّه و ازد بودند .\r\n\r\nكشته شدن طلحه\r\nاما طلحه بر اثر تيرى نامعلوم ، كه پرتاب كنندهء آن در هنگام فرار سپاهيان مشخص نشد ، به قتل رسيد . پاى طلحه به سبب اين تير بر اسبش دوخته شد . در روايتى ديگر آمده است : پس زانوى او به زين پيوند خورد و او فرياد مىكرد : « اى بندگان خدا به سوى من آييد . صبر كنيد » . پس قعقاع بن عمرو به او گفت : اى ابو محمد زخمى شده‌اى و به عوض پرداختن به مقصودى كه براى آن آمده بودى ، سرگرم كارى ديگر هستى . پس به خانه‌اى برو . طلحه به\r\n\r\n","description":"","footnote":"","page_name":" 509 ","page_number":65},
  {"content":"\r\n\r\nخانه‌اى رفت . خون او جارى بود . وى مىگفت : خداوندا از من براى عثمان بگير تا راضى شود . و در روايتى ديگر آمده است : از من به عثمان بده تا راضى شود . چون چكمه‌هايش پر از خون و سنگين شد به غلامش گفت : از پشت مرا بگير و به جايى برسان كه نشناسندم . من مانند امروز پيرى را نديدم كه خونش بىارزشتر از من باشد . طلحه به بصره درآمد و در خانه‌اى مخروبه جاى گرفت و در همانجا بمرد .\r\nابن اثير گويد : كسى كه به طلحه تير انداخت مروان بن حكم بود . همچنين گفته‌اند :\r\n« كس ديگرى غير از مروان به طلحه تير زد » . انگيزهء مروان از اين اقدام ، انتقام گرفتن از خون عثمان بود و چون طلحه كشته شد او را در ميان بنى سعد به خاك سپردند .\r\nطبرى گويد : وقتى طلحه به بصره وارد شد به اين اشعار تمثّل جست و زبير نيز چنين گفته بود :\r\nاگر حوادث مرا آماج خود گرفته‌اند و من در تير انداختنم به آنها خطا كردم .\r\nهمانا تباه شدم هنگامى كه پيروى كردم تيرى را از روى سفاهت ، سفيه نبودم و دورانديشىام از بين رفت .\r\nهمچون اسبى كه دم خود را ميان دو پاى خود در آورده پشيمان شد . زيرا رضايت بنى سهم را به رغم خود خريدم .\r\nايشان را به پراكندگى خاندان اطاعت كردم . پس آنان خون و گوشت مرا براى درندگان افكندند .\r\nعايشه مردم را تحريك مىكرد . مضريان بصره بر مضريان كوفه حمله آوردند و آنان را بازگرداندند . رايت سپاه على ( ع ) در روز جنگ جمل به دست فرزندش ، محمد بن حنفيه ، بود . على ( ع ) به پشت محمد زد و گفت : حمله كن . پس محمد به جلو رفت تا جايى كه راهى جز پيش رفتن در برابر نيزه‌ها نبود . على ( ع ) گفت : بىمادر پيش برو . محمد ترديد كرد . پس آن حضرت ، رايت را از دست او گرفت و گفت : اى پسرم ! پيش روى من . ابن ابى الحديد در روايتى ديگر گويد : على ( ع ) به محمد گفت : حمله كن محمد اندكى درنگ كرد . على ( ع ) باز به او گفت : حمله كن . پس امير المؤمنين ( ع ) به وى گفت : مگر تيرها را نمىبينى كه بر سر ما باريدن گرفته ؟ پس به سينهء محمد زد و فرمود : كاش رگى از مادر در تو بود . سپس رايت را از او گرفت و آن را جنباند و گفت : « نيزه بزن همچون نيزه زدن پدرت تا ستوده شوى . در جنگ بركتى نيست اگر شعله‌ور نشود با نيزه‌هاى استوار . »\r\nآنگاه آن حضرت حمله كرد و مردم نيز به دنبال او يورش بردند و لشكر بصره را درهم شكستند . به محمد گفته شد : چرا پدرت تو را در جنگ شركت داد و حسن و حسين ( ع ) را از داخل شدن در آن ، بازداشت . پاسخ داد : آن دو به منزلهء چشمهاى پدرم بودند و من به مانند\r\n\r\n","description":"","footnote":"","page_name":" 510 ","page_number":66},
  {"content":"\r\n\r\nدست راست او بودم . او با دست راستش از چشمانش محافظت مىكرد . سپس رايت را به محمد سپرد و فرمود : اين بار جبران كار نخست را كن و اين ياران با تو هستند . سپس خزيمة بن ثابت ذو شهاتين را در كنار او قرار داد . در جمع انصار بسيارى از اصحابى كه شاهد جنگ بدر بودند ، نيز حضور داشتند . محمد حملات بسيارى كرد و دشمن را از مواضع خود دور راند و خوب جنگيد . خزيمة بن ثابت به على ( ع ) گفت : اگر امروز كس ديگرى جز محمد ، بود هرآينه رسوا مىشد . و اگر تو از اينكه او دچار ترس شود . بيمناك بودى ، حال آنكه او ميان تو و حمزه و جعفر است ، ما از اين بابت از او نگران نبوديم . و اگر تو مىخواستى نيزه زدن را به او بياموزى پس چه بسيار زمانى كه آن را به مردان جنگى آموخته‌اى . انصار گفتند :\r\nاى امير المؤمنين اگر خداوند براى حسن و حسين ( ع ) قرار نداده بود ما هيچ كس از عرب را بر محمد مقدم نمىداشتيم . پس على ( ع ) فرمود : ستاره نسبت به خورشيد و ماه چه جايگاهى دارد ؟ اما با اين وصف او نكويى كرد و فداكارى به خرج داد و پاداش آن را نيز خواهد گرفت .\r\nسپس خزيمة بن ثابت با سرودن اشعارى از دلاورى و جنگجويى محمد تجليل به عمل آورد و گفت :\r\nاگر پس از پدرت جانشينى بايد باشد به تحقيق تو جانشين او هستى ، اما اين هرگز شدنى نيست .\r\nبه جز دو برادر بزرگ تو كه هر دو پيشواى مردمان و دعوت كنندگان به هدايتند .\r\nخداوند ابا دارد از آنكه به دشمن تو جايگاهى از زمين يا بالا رفتنى در لوح اعطا كند .\r\nمضريان كوفه حمله آوردند و در برابر شتر ايستادگى كردند . همچنين عده‌اى ديگر غير از مضريان ، همراه على ( ع ) بودند . زيد بن صوحان نيز در ميان آنان بود . مردى از قوم زيد به او گفت : به سوى قوم خود بازگرد ، تو را با اين جنگ چه‌كار ؟ مگر نمىدانى مضر در برابر توست و شتر نيز در مقابل توست و مرگ در پشت اوست . پاسخ داد : مرگ بهتر از زندگى است . من مرگ را خواهانم . آنگاه خود و برادرش ، سيحان ، كشته شدند . برادر ديگر آنان صعصعه بود كه زخمى شد . كار جنگ بالا گرفت . چون على ( ع ) وضع را چنين ديد كسى را به سوى يمن و ربيعه فرستاد كه افراد خويش را براى جنگ بسيج كنيد .\r\nقعقاع گويد : ما در روز جمل آنها را ديديم و با نيزه‌هاى خود از آنان دفاع كرديم و بر پيكانهاى خود تكيه كرديم . و ايشان هم چنان بودند . تا آنجا كه مردان بر او رفتند و او بر آنان خشم گرفت . يكى ديگر گفت : در روز جمل تيراندازى را شروع كرديم تا آنكه نيزه‌هاى دو طرف تمام شد و نيزه‌پراكنى آغاز شد كه در سينه‌هاى ما و آنان مىنشست . سپس على ( ع ) گفت : اى فرزندان مهاجرين ! شمشيرها را بيرون آوريد . صداى شمشيرها مانند صداى پتك بود . مردم به يكديگر حمله آورده بودند . يمينيان بصره بر يمينيان كوفه يورش بردند و آنان را\r\n\r\n","description":"","footnote":"","page_name":" 511 ","page_number":67},
  {"content":"\r\n\r\nفرارى دادند و ربيعيان ساكن بصره بر ربيعيان كوفى حمله كردند و آنان را شكست دادند و على ( ع ) به همراه مضريان كوفه ، آهنگ مضريان بصره را كرد و گفت : « از مرگ چاره نيست .\r\nگريزنده را در مىيابد و بر جاى مانده را رها نمىكند . »\r\nاين فرمايش از جمله سخنان بلند و جاويد آن حضرت به شمار مىآيد . يمينيان كوفه بازگشتند . پانزده تن از آنان كه از قبيلهء همدان بودند و پنج تن ديگر از ديگر يمينيان ، در كنار رايت خود از پاى درآمدند . چون يزيد بن قيس اين وضعيت را مشاهده كرد ، رايت را گرفت و از آن به خوبى محافظت كرد .\r\nابن ابى نمران همدانى ، از ياران على ( ع ) ، در حال جنگ چنين مىخواند :\r\nدر ميان ازديان شمشير خود را از نيام بيرون كشيدم و بر پير و جوانشان ضربت زدم و هر دراز بازويى حمله مىآورد . [ ضرب المثل است 
  ] . مردم ربيعه به كوفه آمدند و جنگى سخت كردند . دو تن از آنان در كنار رايت خود از پاى درآمدند . كار بالا گرفت . چون جنگاوران مضرى كوفى و بصرى ، چنين استقامتى ديدند ، بانگ برداشتند حال كه پايدارى مىكنند دستها و پاها را قطع كنيد . آنها به قصد زدن دست و پا شمشير مىزدند . هيچ جنگى پيش از اين واقعه يا بعد از آن ، عظيم‌تر از اين جنگ ديده نشد و تا اين حد دست و پا قطع نشد . اگر دست يا پاى كسى در اين جنگ مجروح مىشد ، تقاضا مىكرد او را بكشند . عايشه به سمت چپ خويش نگريست و گفت : اينان چه كسانى هستند ؟ صبرة بن شيبان گفت : اينان فرزندان ازدى تواند . عايشه گفت : « اى آل غسان از مقاومت خود كه دربارهء آن بسيار چيزها شنيده‌ام نگاهبانى كنيد » و به اين شعر تمثّل جست :\r\nمدافعان غسان پايدارى كردند و كعب و اوس و شيب نيز مقاومت كردند .\r\nازديان ، سرگين شتر را بر مىگرفتند و مىبوييدند و مىگفتند : بوى سرگين شتر مادر ما بوى مشك دهد . عايشه به كسى كه در سمت راست او بود گفت : اين قوم چه كسانىاند ؟\r\nگفتند : اينها از بكر بن وائل هستند . عايشه گفت : من در حق ايشان همان را گويم كه شاعر گفته :\r\nآنان در زره نزد ما آمدند كه ايشان از بزرگان و ارجمندان بكر بن وائل بودند .\r\nروبه‌روى شما عبد القيس قرار گرفته‌اند . ( عايشه اطرافيان خود را به جنگ با عبد القيس كه به دوستدارى على ( ع ) معروف بودند ، تحريك مىكرد ) پس ميان آنان جنگى سخت‌تر از گذشته روى داد . عايشه به طرف سپاهى كه در برابرش بود ، روى كرد و گفت :\r\nاينان از كدام قبيله‌اند ؟ گفتند : از بنى ناجيه . گفت : « به‌به شمشيرهايى ابطحى و قريشى نشان » . پس آنها نبردى سخت و كم نظير از خود به نمايش گزاردند . بنابر روايتى ديگر عايشه گفت : اى بنى ناجيه ، پايدارى كنيد . من در شما نشانه‌هاى قريش را بازمىشناسم .\r\n\r\n","description":"","footnote":"","page_name":" 512 ","page_number":68},
  {"content":"\r\n\r\nبنى ناجيه به خاطر نسب خود به يارى عايشه آمده همگى در اطراف او كشته شدند . سپس بنى ضبه دور او گرد آمدند . عايشه گفت : واى پاره‌اى از آتش . چون بنى ضبه پيشروى كردند و با بنى عدى بن عبد مناف درهم آميختند و اطراف عايشه پر از نيرو شد . عايشه پرسيد : شما كيستيد ؟ گفتند : ما از عدى هستيم كه با برادران خود آميخته‌ايم . پس سر شتر را راست كردند و جنگى شديد آغاز كردند و هر يك ، ديگرى را تحت فشار گذارده بود . عايشه به مقدمهء لشكر رسيده بود . پس به قلب لشكر رفتند و اهل بصره نيز چنين كردند و هر دو گروه با قلب لشكريان خود با يكديگر تلاقى كردند . ياران على ( ع ) گفتند : اين قوم از ميدان نمىروند مگر آنكه شتر از پاى در آيد .\r\nعميرة بن يثرى كه پيش از كعب بن سور قاضى بصره بود ، لگام شتر را گرفته بود و مىكشيد . اين مرد در آن روز به همراه برادرش ، عبد الله ، در جنگ جمل حضور داشتند .\r\nعلى ( ع ) پرسيد : چه كسى به شتر حمله مىكند ؟ هند بن عمرو جملى داوطلب شد . دو ضربه ميان آنان رد و بدل شد كه ابن يثرى او را به خون نشاند . پس از هند ، علباء بن هيثم سدوسى به جنگ ابن يثرى شتافت و ابن يثرى از پس او هم برآمد و مبارزى ديگر طلبيد . زيد بن صوحان عبدى گفت : اى امير المؤمنين من دستى ديدم كه از فراز آسمانها به من مىنگرد و مىگويد : به سوى ما بيا . من به جنگ ابن يثرى مىروم و اگر كشته شدم مرا با همان خون دفن كن و غسلم مده كه من در روز قيامت در پيشگاه پروردگارم مدعى خواهم بود . آنگاه زيد به جنگ ابن يثرى رفت و كشته شد . همچنين سيحان بن صوحان نيز به دست ابن يثرى به قتل رسيد و صعصعه برادر آنان مجروح شد . سپس ابن يثرى به طرف شتر بازگشت و چنين مىخواند :\r\nعلباء و هند را در طلق به هلاكت رساندم و پس از آن پسر صوحان را به خون نشاندم .\r\nامروز گذشت بر ما آنچه گذشت و در دل عدى صاحب گروهها ، از ما كينه‌اى است .\r\nو اشتر گمراه و عمرو بن حمق و آن جنگاور مشهور در جنگ حنق .\r\nمنظور من على است . اى كاش او در ميان ما جلو مىافتاد . اين كسى است كه در حادثه‌ها خسته نمىشود .\r\nابن يثرى گفت : هر كس را مرا نمىشناسد بداند كه من ابن يثرى ام كه علبا و هند جملى و پسر صوحان را كه هواخواه و بر دين على بود كشتم .\r\nوى همچنين گفت : آنان را مىزنم و ابو الحسن را نمىبينم و همين به عنوان اندوهى از اندوهها كافى است ، اين كار را همچون كشيدن افسار ، مىكشيم و ادامه مىدهيم .\r\nعمار كه در آن هنگام نود سال يا بيشتر داشت ، به مقابلهء ابن يثرى رفت . او پوستى در بر كرده و كمر خود را با ريسمانى از برگ خرما بسته بود . عمار از نظر جسمى ضعيف‌تر از\r\n\r\n","description":"","footnote":"","page_name":" 513 ","page_number":69},
  {"content":"\r\n\r\nكسانى بود كه با ابن يثرى جنگيده بودند . از اين‌رو مردم مىگفتند : او هم مانند جنگجويان پيش از خود كشته خواهد شد ابن يثرى زمام شتر را به مردى از بنى عدى به نام عمرو بن بجره سپرد و خود به جنگ آمد و بر عمار ضربتى زد . عمار سپر خود را در برابر ضربهء او گرفت . شمشير ابن يثرى در سپر عمار فرو نشست . وى تلاش كرد تا شمشيرش را از سپر عمار بيرون كشد اما نتوانست و عمار ضربتى بر دو پاى او زد و آن مرد از زير ، بر زمين نشست . او را اسير كرده به نزد على ( ع ) آوردند . ابن يثرى گفت : مرا مكش . على ( ع ) فرمود :\r\nآيا پس از كشتن آن سه تن ؟ سپس دستور داد تا او را بكشند .\r\nگفته‌اند : كسى كه كشته شد عمرو بن يثرى بود و عميره زنده بماند و در زمان معاويه به عنوان عهده‌دار منصب قضا در شهر بصره ، معين شد .\r\nنگارنده : سخنان نويسندگان در اين باره بسيار متفاوت است . ابن اثير اين واقعه را مانند بالا نقل كرده و طبرى آنچه را كه گفته شد به نقل از ابن اثير بوده ، و همچنين رجز نخستين را به ابن يثرى نسبت داده است بدون آنكه از نام وى يادى كند . سپس مىگويد : عمرو بن يثرى در آن روز علباء بن هثيم سدوسى هند بن عمرو جملى و زيد بن صوحان را كشت و چنين مىخواند :\r\nايشان را مىزنم و ابو الحسن را نمىبينم . . .\r\nطبرى گويد : عمار به مقابلهء عمرو بن يثرى ، شتافت . . . وى در دنبالهء كلام خود مطالبى را كه نقل شد مىآورد و مىگويد : شمشير ابن يثرى در سپر عمار فرو نشست و مردم به او تير زدند تا آنكه بر زمين افتاد و چنين مىخواند :\r\n« حال كه مرا مىكشيد بدانيد كه من ابن يثرى قاتل علبا و هند جملى و ابن صوحانى كه بر دين على بودند ، هستم » . او را اسير كردند . برخى گويند : عمرو بن يثرى جنگاور و دلير مرد سپاه جمل بود . چون براى مبارزه آمد به ازد گفت : من با اين قوم جنگ مىكنم و آنها قاتلان منند . من از كشته شدن باك ندارم مگر آنكه بر زمين افتم . در اين صورت شما به نجات من بشتابيد . آنان گفتند : ما بر تو از كسى جز اشتر نمىترسيم . ابن يثرى گفت : من هم از او مىترسم . پس اشتر از سپاه على ( ع ) بيرون آمد و مىگفت :\r\nهرگاه جنگ دندان نشان دهد و روز پيكار درهايش را ببندد ، و از خشم جامه‌هايش پاره شود ، ما پيشاپيش آن هستيم نه در پشت آن .\r\nافراد دشمن كمتر از ما نيست . هر كس از آنان بترسد بداند كه من هرگز از ايشان باكى ندارم .\r\nنه از نيزه‌هاى آنان هراسى دارم و نه از شمشيرهايشان .\r\nآنگاه اشتر بر ابن يثرى حمله برد و او را بر زمين افكند . ازديان به حمايت از وى برخاستند و او را از چنگ اشتر رهايى دادند . ابن يثرى كه رو به مرگ بود ، از جاى جست و\r\n\r\n","description":"","footnote":"","page_name":" 514 ","page_number":70},
  {"content":"\r\n\r\nنتوانست از خودش محافظت كند . مرد ديگرى بر او نيزه‌اى انداخت و او براى دومين بار بر زمين افتاد و يكى ديگر ضربتى بر پاى او زد تا آنكه على ( ع ) سر رسيد . ابن يثرى على ( ع ) را سوگند داد و گفت : اى امير مؤمنان از من در گذر . عرب هرآينه از تو سخن مىگويد . تو هرگز زخميان را نكشتى . على ( ع ) نيز از او در گذشت وى را رها كرد ابن يثرى به طرف ياران خود بازگشت و مرگ او را در ربود . از او پرسيدند : چه كسى تو را زد ؟ گفت : فلانى و فلانى ، مرا زدند و حريف مقابل من اشتر بود . دخترش در سوگ پدر ، مرثيه‌اى گفت و از او سپاسگزارى و خود را نكوهش كرد .\r\nبه گمان قوى ، در نقل اين قسمت از جنگ جمل در ميان نام عميرة بن يثرى و برادرش عبد الله و عمرو بن يثرى اشتباهى رخ داده و امرى را كه به يكى از آنها مربوط بوده به ديگرى نسبت داده شده است . علاوه بر اين ، ماجراى عفو امير المؤمنين ( ع ) از كردهء ابن يثرى ، آن هم پس از واجب بودن اجراى قصاص بر او به خاطر كشتن كسانى كه او در اين جنگ كشت ، بعيد به نظر مىرسد . چون ابن يثرى كشته شد ، عدوى زمام شتر را به مردى از بنى عدى سپرد و خود به ميدان گام نهاد . ربيعه عقيلى به استقبال اين مرد شتافت و چنين رجز خواند :\r\nاى مادر ما كه بيشتر نافرمانى شده‌اى آيا نمىدانى ؟ حال آنكه مادر به فرزندش غذا مىدهد و به او مهربانى مىورزد .\r\nآيا نمىبينى كه چقدر شجاعان زخم برمىدارند و دست و ساعدشان جدا مىشود .\r\nسپس با هم در جنگ شدند و هر يك ، زخمهاى بسيارى بر ديگرى وارد كردند تا آنكه هر دو جان سپردند . ابو مخنف گويد : زجر براى حارث بن زهير ازدى از اصحاب على ( ع ) بود كه جاى عدوى حارث ضبى را گرفت . پس سرسخت‌تر از او ديده نشد . او چنين مىخواند :\r\nما بنى ضبه و از اصحاب جمل هستيم كه با تيغهء شمشير بر ابن عفان نوحه سر مىدهيم .\r\nمرگ در نزد ما از عسل شيرين‌تر است . شيخ ( رهبر ) ما را به سوى ما بازگردانيد و ماجرا تمام است .\r\nطبرى گويد : عمرو بن يثرى در روز جنگ جمل قوم خود را برمىانگيخت و آنان در حالى كه عنان شتر را دست به دست مىدادند ، چنين مىخواندند :\r\nما بنى ضبه‌ايم و نمىگريزيم تا آنگاه كه سرها را ، در حالى كه خونى سرخ رنگ از آنها بيرون مىزند ، بر زمين افتاده بينيم .\r\nاى مادر ما ، اى عايشه ، باك مدار ! هر يك از فرزندان تو پهلوانى دلير است .\r\nاى مادر ما ! اى همسر پيامبر ( ص ) اى همسر مبارك هدايت شده .\r\nابو مخنف گويد : عوف بن قطن ضبى بيرون آمد و بانگ برداشت كه جز على و فرزند او\r\n\r\n","description":"","footnote":"","page_name":" 515 ","page_number":71},
  {"content":"\r\n\r\nكس ديگرى قاتل عثمان نيست . آنگاه زمام شتر را به دست گرفت و خواند :\r\nاى مادر ، اى مادر آواره شدم ديگر نه قبر مىخواهم نه كفن .\r\nمحشر عوف بن قطن از همين‌جاست . اگر على امروز ما را بكشد پس افسوس و دريغ بر ما ! يا اگر دو پسرش حسن و حسين ما را بكشند در اين صورت با اندوه و نگرانى فراوانى مىميرم .\r\nسپس جلو آمد و آن قدر جنگيد تا كشته شد . سپس عبد الله بن ابزى زمام شتر را به دست گرفت . در آن روز هر كس مىخواست به ميدان جنگ گام نهد و پيكارى بزرگ از خود به نمايش گذارد ، در برابر شتر مىرفت و زمام آن را به دست مىگرفت . ابن ابزى بر سپاهيان على ( ع ) تاخت آورد و گفت :\r\nايشان را مىزنم و ابو الحسن را نمىبينم . هشدار كه اين اندوهى از اندوههاست .\r\nپس امير المؤمنين ( ع ) با نيزه بر او حمله‌ور شد و او را بكشت و فرمود : ابو الحسن را ديدم چگونه ديدنى ! آنگاه نيزه را در بدن او فرو كرد . عايشه مشتى از ريگها را برداشت و به طرف ياران على ( ع ) پراكند و به بانگى بلند چنان صدا كرد كه چهره‌ها همه متوجه او شد . رسول خدا ( ص ) نيز در جنگ حنين چنين صدايى كرد . يكى به عايشه گفت : تو نبودى كه تير مىانداختى بلكه خدا بود كه تير انداخت . اوضاع چنين پيش مىرفت . آن گونه كه چهل تن بر زمام شتر به خون در غلتيدند . عايشه گفت : شتر من پيوسته راست بود تا آنكه بانگ و فرياد بنى ضبه رو به خاموشى رفت . هفتاد مرد از قريش عنان شتر او را گرفتند و تمام آنها در حالى كه زمام شتر در دستشان بود ، به هلاكت رسيدند . از جمله كسانى كه افسار شتر را گرفت ، محمد بن طلحه بود . هيچ كس بر او حمله نمىبرد جز آنكه او حمله مىكرد و مىگفت : « حم . لا ينصرون » .\r\nابن صباغ گويد : اين شعار ياران على ( ع ) بود . آن حضرت به يارانش سپرده بود كه محمد بن طلحه را نكشند . پس شريح بن اوفى عبسى بر او حمله برد و گفت : حم . شريح با نيزه بر او پيشى گرفت و به او ضربتى زد و همان گونه شد كه گفته‌اند : شمشير بر ملامت سبقت جست .\r\nاين محمد بن طلحه از عابدان و زاهدان بود كه خود را از مردم به كنارى كشيده و تنها براى نكويى در حق پدرش به اين جنگ قدم نهاده بود :\r\nنگارنده : نمىتوان فرمانبردارى از مخلوق در معصيت خالق را توجيه كرد .\r\nطبرى گويد : چهار تن بر او جمع آمدند و هر يك ادعاى كشتن او را داشتند و يكى از آنان نيزه‌اى در پيكر او فرو كرد . ابن صباغ نقل كرده است كه شريح ، قاتل محمد بن طلحه ، در اين باره چنين سرود :\r\n\r\n","description":"","footnote":"","page_name":" 516 ","page_number":72},
  {"content":"\r\n\r\nخاك آلوده‌اى كه آيات پروردگارش را اقامه مىكرد و حتى الامكان كم آزار و مسلمان بود .\r\nبا نيزه پيراهن او را دريدم و او بر روى دو دست و دهانش بر زمين افتاد .\r\nجرم او آن بود كه از على ( ع ) پيروى نكرد و هر كس كه از حق پيروى نكند پشيمان شود .\r\nنيزه در پيكر او مىنشست و وى حم را به ياد من مىآورد . چرا پيش از آنكه به جنگ آيد حم را نخواند ؟ !\r\nدليران و شجاعان اطراف عايشه را احاطه كرده بودند . هيچ يك از آنان عنان شتر را به دست نمىگرفت جز آنكه كشته مىشد . سپاهيان على ( ع ) به سوى كسى نشانه نمىرفتند جز آنكه او را به خون مىنشاندند يا زخمى مىكردند . عدى بن حاتم طائى بر ايشان حمله كرد اما چشم او را از كاسه بيرون كردند . فردى از لشكر بصريان ، به نام جناب بن عمرو راسبى ، براى جنگ بيرون آمد . اشتر به مقابلهء او رفت و وى را بكشت . سپس عبد الرحمن بن عتاب بن اسيد بن ابو العاص بن امية بن عبد شمس ، يكى از بزرگان قريش كه شمشيرش ولول نام داشت به ميدان قدم نهاد و اين رجز را خواند .\r\nمن پسر عتابم و شمشيرم ولول است و مرگ در پيش پاى شتر چه با شكوه مىنمايد .\r\nپس اشتر بر او نيز هجوم برد و وى را بكشت . جندب بن زهير غامدى به دستيارى عبد الله بن حكيم بن حرام و عدى بن حاتم شتر را از پاى درآوردند رايت بكر بن وائل از كوفيان ، در ميان بنى ذهل و در اختيار حارث بن حسان بن خوط ذهلى بود . به او گفته شد :\r\nجان خود و قبيله‌ات را به خطر مينداز . پس به ميدان آمد و گفت : اى گروه بكر بن وائل هيچ كس منزلت على ( ع ) را در نزد رسول خدا ( ص ) ندارد . پس او را ياورى كنيد . او به نبرد شتافت و كشته شد . همچنين پسر و پنج تن از برادرانش در اين ميدان به قتل رسيدند .\r\nدر آن روز سى و پنج تن از مردان بنى ذهل از پاى درآمدند . مردى به برادرش كه مىجنگيد ، گفت : اى برادر ! اگر ما بر حق باشيم چه نيكو پيكارى است كه مىكنيم . برادرش پاسخ داد : « همانا ما برحقيم مردم جانب راست و چپ را گرفته‌اند و حال آنكه ما به اهل بيت پيامبر ( ص ) خود متمسك شده‌ايم » . اين دو آن قدر جنگيدند تا به شهادت رسيدند . عمير بن اهلب ضبى زخمى شد . يكى از اصحاب على ( ع ) در كنار او مىگذشت . عمير پايش را بر زمين مىكشيد و زير لب زمزمه مىكرد . آن مرد به عمير گفت : بگو « لا إله الا الله » . عمير گفت : بيا جلوتر و آن را به من تلقين كن . تا مرد سر خود را به نزديك دهان او برد ، عمير برجست و گوش او را به دندان گرفت و از جاى كند ! عبد الله بن خلف خزاعى ، رئيس بصره و توانگرترين آنان در مال و زمين ، از سپاه عايشه بيرون آمد و هماورد طلبيد . وى درخواست كرد كس ديگرى جز على ( ع ) براى جنگ با او قدم ننهد و اين رجز را خواند :\r\n\r\n","description":"","footnote":"","page_name":" 517 ","page_number":73},
  {"content":"\r\n\r\nاى ابو تراب به آرامى به نزديك من بيا كه من چون شيرى به تو نزديك شده‌ام و در سينه‌ام نسبت به تو كينه دارم .\r\nعلى ( ع ) به سوى او آمد و به او امان نداد تا ضربه‌اى وارد كند و مغز او را از هم شكافت .\r\nشتر مانند آسيايى مىگشت و مردم دور او ازدحام كرده بودند . شتر بانگى بلند برداشته بود .\r\nكوفيان قصد جان شتر را كردند . مردم همچون كوهى استوار از او محافظت مىكردند .\r\nهرگاه گروهى مىرفتند ، چند برابر ديگر جانشين آنها مىشدند . امير المؤمنين ( ع ) فرياد زد و دستور داد : با تيرهايتان شتر را نشانه رويد . او را رم دهيد . پس او را آماج تيرها قرار دادند . به تمام اعضاى بدن شتر تيرهايى اصابت كرده بود . بدن شتر مثل تن جوجه‌تيغى پر از تير بود .\r\nازدىها و ضبىها فرياد كردند : اى قاتلان عثمان آنان اين عبارت را به مثابهء شعار خويش قرار داده بودند . اصحاب على ( ع ) هم از عبارت يا محمد ( ص ) به عنوان شعار خود استفاده مىكردند . دو گروه با يكديگر درآميختند . على ( ع ) شعار رسول خدا ( ص ) را بر زبان مىراند و مىفرمود : يا منصور امت . همچنين روايت كرده شعار آن حضرت اين بود : « حم لا ينصرون » :\r\nخداوندا ما را بر اين پيمان‌شكنها پيروزى ده ! اين وقايع در روز دوم جنگ جمل رخ داد . چون على ( ع ) دوباره آنان را به جنگ فرا خواند ، گامهاى مخالفان سستى گرفت . زيرا جنگ از هنگام دميدن سپيده شروع شده و اينك بعد از ظهر بود . دو گروه به ميدان نيامدند . شمار كشتگان افزون بود ، جز آنكه بصريان كشتگان زيادترى از كوفيان داشتند . نشانه‌هاى پيروزى لشكر كوفه نمايان بود . سپس در روز سوم توافقى كردند پس عبد الله بن زبير بيامد . او سخن نگفت . هر كس كه زمام شتر را به دست مىگرفت ، نام و نسب خود را براى عايشه مىگفت . عايشه پرسيد : تو كيستى ؟ و او مىگفت : فرزند تو ، فرزند خواهرت . عايشه گفت : واى كه اسماء بىپسر شد .\r\nدر روايتى آمده است : عبد الله نخستين كسى بود كه در روز سوم جنگ به ميدان رفت و مبارز طلبيد . اشتر براى رويارويى با او شتافت . عايشه پرسيد : چه كسى به مبارزهء عبد الله درآمد ؟ گفتند : اشتر . عايشه گفت : اسماء بىپسر شد . اشتر با آنكه سالمند بود ، سه روز را روزه داشت و اين از عادات او در جنگها بود . پس اشتر ضربتى سنگين بر سر عبد الله فرود آورد و او را به سختى مجروح كرد . عبد الله نيز ضربتى نه چندان سنگين بر اشتر زد و هر دو يكديگر را گرفته بر زمين فرو غلتيدند و به هم پيچيدند . ابن زبير گفت : مرا و مالك را بكشيد و مالك را با من بكشيد . اگر شورشيان مىدانستند مالك چه كسى است ، حتما او را مىكشتند .\r\nولى آنها وى را به نام اشتر مىشناختند . پس ياران على ( ع ) و عايشه تاختند و آنها را از چنگ هم بدر آوردند . پس از جنگ جمل ، اشتر پيش عايشه رفت . عايشه به او گفت : تو بر سر پسر خواهرم چنين بلايى آوردى ؟ اشتر گفت : آرى و اگر سه روز ، روزه نمىبودم خيال مادر\r\n\r\n","description":"","footnote":"","page_name":" 518 ","page_number":74},
  {"content":"\r\n\r\nمحمد را از اين پسر راحت مىكردم .\r\nعايشه گفت : مگر نمىدانى رسول خدا ( ص ) فرمود : ريختن خون مسلمان مگر به خاطر يكى از اين سه امر روا نيست : يكى كفر از پى ايمان و ديگر زنا پس از احصان و ديگرى قتل نفس به ناروا ؟\r\nاشتر پاسخ داد : « اى مادر مؤمنان ! ما نيز به خاطر بعضى از اينها با او جنگيديم . به خدا قسم شمشير من پيش از اين حادثه به من خيانت نكرد و پس از اين هم ، چنين نكند » .\r\nاسود بن ابو البخترى قرشى عنان شتر را به دست گرفت و او هم از پاى درآمد . پس از وى عمرو بن اشرف عتكى از ازد زمام شتر را گرفت و او نيز كشته شد و سيزده تن از خاندان وى نيز با او به قتل رسيدند . تمام پيران بنى عامر در برابر شتر كشته شدند و هيچ كس زمام شتر را به دست نگرفت جز آنكه به خون درغلتيد تا آنجا كه افسار از بين رفت . آخرين كسى كه عنان شتر را گرفت زفر بن حارث بود كه مىخواند :\r\nاى مادر ما كسى چون تو بيم ندارد . هر يك از فرزندانت پهلوان دليرى است .\r\nعلى ( ع ) خود در كتيبهء سبزش كه انصار و مهاجران در آن بودند و پسرانش حسن و حسين ( ع ) و محمد ، او را احاطه كرده بودند ، به طرف شتر يورش برد . او رايت را به محمد سپرد و فرمود : « با اين رايت تا آنجا برو كه بتوانى آن را در چشم شتر جاى دهى و در برابر او درنگ مكن . محمد پيش رفت . تيرها بر او باريدن گرفت پس به يارانش گفت : « بگذاريد تا تيرهايشان تمام شود » . پس جز يك يا دو تير باقى نماند . على ( ع ) كسى را به سوى او فرستاد و وى را به پيش روى ترغيب كرد اما چون محمد اندكى در اجراى فرمان كاهلى ورزيد آن حضرت خود از پشت محمد درآمد و دست چپش را بر شانهء راست او نهاد و گفت : اى بىمادر ! جلو برو . محمد هرگاه اين صحنه را به خاطر مىآورد مىگريست و مىگفت : گويا من هنوز بوى خوش نفس على ( ع ) را در پس گردنم احساس مىكنم . به خدا قسم اين صحنه را هيچ‌گاه از ياد نخواهم برد .\r\nآنگاه على ( ع ) بر فرزندش رقت آورد و رايت را از او گرفت و به دست چپش داد و ذو الفقار مشهور را به دست راست گرفت و حمله كرد و در درياى انبوه لشكر جمل غرق شد و سپس بازگشت . شمشيرش خم برداشته بود . از اين رو آن را با زانويش راست كرد .\r\nاصحاب و فرزندانش و نيز اشتر و عمار به او گفتند : اى امير المؤمنين ! ما تو را كفايت كنيم .\r\nاما آن حضرت به ايشان پاسخى نداد و حتى نگاهى هم به آنها نكرد و دوباره روى به ميدان نبرد آورد و همچون شيرى ژيان نعره مىكشيد به گونه‌اى كه مردم از اطراف او پراكنده شدند . آن حضرت با تيزبينى به سمت سپاه بصره ، مىنگريست و به اطراف خود بىتوجه بود و گفت و گويى نمىكرد . سپس رايت را به محمد سپرد و براى بار دوم حمله كرد و به ميان\r\n\r\n","description":"","footnote":"","page_name":" 519 ","page_number":75},
  {"content":"\r\n\r\nسپاه بصره رفت و قدم به قدم با آنان مبارزه كرد . مردان جنگى سپاه دشمن از پيش روى او مىگريختند و از او بسته به ميمنت يا شومى خود ضربه مىخوردند تا جايى كه زمين از خون كشتگان رنگين شد . آن حضرت دوباره بازگشت و شمشير خميده‌اش را با زانو راست كرد .\r\nاصحابش به دور او گرد آمدند و او را نسبت به حفظ خودش و اسلام سوگند دادند و گفتند :\r\nاگر تو از پاى درآيى ، دين از دست مىرود . پس بمان كه ما تو را يارى مىكنيم . آن حضرت فرمود : به خدا قسم آنچه را شما خواهانيد من جز به خاطر خدا و آخرت نمىخواهم . سپس به محمد فرمود : اى پسر حنفيه چنين بايد بجنگى . آن جماعت گفتند : چه كسى مىتواند آنچه را تو مىكنى ، به انجام رساند .\r\nمداينى و واقدى نوشته‌اند : در هيچ جنگى به اندازهء جنگ جمل رجز ، حفظ نشده است .\r\nبيشتر اين رجزها از بنى ضبه و ازد است كه گرداگرد شتر را احاطه كرده و از او دفاع مىكردند . همانا سرها از شانه‌ها جدا و دستها از ساعدها قطع مىشد و دل و روده از شكمها بيرون مىريخت . اما آنان چون ملخهايى استوار دور شتر را گرفته بودند و آن را رها نمىكردند .\r\nعلى ( ع ) ندا نداد : شتر را رم دهيد كه اگر رم كند از دور و بر او پراكنده مىشوند . در روايتى آمده است : على ( ع ) به بانگى بلند فرياد كرد . واى بر شما شتر را رم دهيد كه شيطان است .\r\nسپس فرمود : شتر را رم دهيد و گرنه تمام عرب از ميان مىروند و تا وقتى كه اين شتر بر زمين راه رود شمشيرها آخته و راستند .\r\nابو مخنف از حبه عرنى نقل كرده كه گفت : وقتى على ( ع ) مرگ را در نزد شتر ديد و دانست تا زمانى كه شتر ايستاده ، آتش جنگ خاموش نمىشود ، شمشيرش را بر شانه‌اش گذارد و به طرف شتر اشاره كرد و اصحابش را به آن فرمان داد . در اين هنگام عنان شتر به دست بنى ضبه بود . جنگى سخت روى داد و بسيارى از افراد بنى ضبه به خون درغلتيدند . على ( ع ) همراه با گروهى از جنگاوران نخع و همدان به سوى شتر روانه شد . آن حضرت به مردى نخعى به نام بجير گفت : شتر را بگير . او ضربتى بر سرين شتر فرود آورد و شتر به پهلو بر زمين افتاد و بانگى بلند برداشت كه مانند آن شنيده نشده بود . چون شتر بر زمين افتاد ، سپاه بصره بشكست و جنگجويان ، همانند ملخهايى كه در روز توفانى پرواز مىكنند ، از كنار شتر گريختند .\r\nمحمد بن ابو بكر به همراه عمار بن ياسر آمدند و بندها را از هودج باز و آن را بلند كردند .\r\nچون هودج را بر زمين نهادند ، محمد دستش را به درون آن برد . عايشه پرسيد : اين كيست ؟\r\nگفت : برادرت محمد . عايشه گفت : تو نكوهش شده‌اى . محمد گفت : اى خواهر آيا به تو چيزى رسيده است ؟ عايشه گفت : به تو چه ؟ گفت : پس به چه كسى مربوط است ؟ به\r\n\r\n","description":"","footnote":"","page_name":" 520 ","page_number":76},
  {"content":"\r\n\r\nگمراهان ؟ ! عايشه گفت : بلكه هدايتگران .\r\nهمچنين گفته‌اند : وقتى عايشه پرسيد : اين كيست ؟ و محمد گفت : برادر نيكوكارت عايشه گفت : بدخواه . على ( ع ) دستور داد شتر را سوزانده خاكسترش را بر باد دهند و فرمود : خدا آن را لعنت كند . چقدر به گوسالهء بنى اسرائيل شبيه بود ! آنگاه اين آيه را تلاوت كرد : و به معبودت كه بر آن معتكف بودى بنگر كه آن را مىسوزانيم و سپس در دريا پراكنده مىسازيمش . « 13 »  آن حضرت به عده‌اى دستور داد تا هودج را از ميان كشتگان بردارند . هودج از بس كه آماج تيرها قرار گرفته بود ، همچون تن جوجه‌تيغى شده بود .\r\nعلى ( ع ) به برادر عايشه دستور داد بر هودج خيمه‌اى زند و چون شب فرا رسيد او را به بصره بردند و در خانهء عبد الله بن خلف خزاعى ، كه بزرگ‌ترين خانه در بصره بود ، جاى دادند .\r\nعلى ( ع ) در اين روز ، پس از آنكه از كار جنگ فراغ يافت ، چنين مىخواند :\r\nبه تو شكوه مىكنم از دشواريهايم و از گروهى كه در برابر چشمان من خيانتم كردند .\r\nمضريان آنان را در مقابل مضريان ( خود ) كشتم و جانم شفا يافت و گروهم كشته شد .\r\n\r\nعفو عمومى\r\nعلى ( ع ) منادى را فرمان داد تا بانگ زند فراريان را تعقيب مكنيد و بر مجروحان حمله مبريد و به خانه‌ها قدم ننهيد و هيچ سلاح و لباس و كالايى برنداريد . هر كس سلاح خود را بر زمين افكند ، امان يافته و هر كه در خانه‌اش را ببندد او هم در امان است .\r\nمجروحان را از ميان كشتگان ، شبانه حركت داده به بصره بردند . على ( ع ) در ميان كشتگان چرخ مىزد . ابن ابى الحديد از اصبغ بن نباته نقل كرده است كه على ( ع ) در ميان كشتگان مىگشت و از آنان بازديد مىكرد .\r\nشيخ مفيد گويد : وقتى على ( ع ) در ميان كشتگان گردش مىكرد ، فرمود : اين قريش است كه من بينى خود را بريدم و جانم را شفا دادم . همانا بر شما سبقت گرفتم و از گزند شمشير دورتان كردم . ولى اكنون مرگ است و بد مردن . و من از بد مردن به خداوند پناه مىبرم . آنگاه آن حضرت بر معبد بن مقداد گذر كرد و گفت : خدا پدر اين مرد را بيامرزد كه اگر زنده مىبود تدبيرش بهتر از تدبير اين مرد بود . عمار بن ياسر عرض كرد : سپاس خداى را كه اين مرد را نابود كرد و صورت او را بر خاك ماليد . اى امير مؤمنان ! به خدا سوگند ما از كسى كه از حق روى گرداند ترسى نداريم چه پدر باشد چه پسر . امير المؤمنين ( ع ) فرمود : خداوند تو را بيامرزد و به تو اجر نيكو دهد .\r\n\r\n","description":"","footnote":" ( 13 ) آيه 97 سوره طه : وَ انْظُرْ إِلى إِلهِك الَّذِي ظَلْت عَلَيْه عاكِفاً لَنُحَرِّقَنَّه ثُم لَنَنْسِفَنَّه فِي الْيَم نَسْفاً ","page_name":" 521 ","page_number":77},
  {"content":"\r\n\r\nهمچنين آن حضرت بر عبد اللّه بن ربيعه دراج گذر كرد و گفت : چه انگيزه‌اى باعث خروج اين بيچاره شد ؟ آيا انگيزهء او دين بود يا يارى عثمان ؟ ! به خدا قسم نظر عثمان دربارهء او و پدرش خوب نبود . سپس آن حضرت بر مسلم بن قرظه گذشت و گفت : نيكى من در حق اين مرد باعث خروج وى شد . اين مرد در مكه از من خواست دربارهء چيزى كه مىگفت در نزد عثمان دارد ، با او سخن بگويم . عثمان آن چيز را به او داد و گفت : اگر به خاطر تو نبود ، آن را به او نمىدادم . زيرا من دربارهء ادعاى او چيزى نمىدانم و او بد مردى است . آن وقت اين مرد شوم بخت آمده بود تا عثمان را يارى رساند . سپس اندكى رفت تا به كعب بن سور رسيد و گفت : اين مرد بر ما خروج كرد و در گردن خود قرآنى داشت و گمان مىكرد مادرش ( عايشه ) را يارى مىدهد . او از خدا مىخواست كه بر ما پيروز شود اما هر ستمكار و لج بازى نوميد شد . بدانيد كه او از خدا خواست مرا بكشد اما خدا او را كشت . كعب را بنشانيد . او را نشاندند . امير المؤمنين ( ع ) به او فرمود : اى كعب آنچه را خدا به من وعده داده بود ، حق يافتم آيا تو هم آنچه را پروردگارت به تو وعده فرموده بود ، حق يافتى ؟ سپس فرمود : او را بخوابانيد . كعب را خوابانيدند .\r\nدر روايت اصبغ بن نباته آمده است كه على ( ع ) به كعب گفت : واى بر مادرت اى كعب بن سور ! تو صاحب علم و دانش بودى اگر به تو سودى مىداد . اما شيطان تو را به گمراهى انداخت و ذليل كرد و تو را به سوى آتش رهنمون شد . او را ببريد .\r\nشيخ مفيد گويد : آنگاه على ( ع ) بر پيكر بىجان طلحه بن عبيد الله گذشت و فرمود : اين شكنندهء بيعت من و آغازگر فتنه در ميان امت من بود . او مردم را بر ضد من جمع كرد و مىخواست مرا و خانواده‌ام را بكشد . طلحه را بنشانيد او را نشاندند . پس على ( ع ) گفت :\r\nاى طلحه آنچه را خدا به من وعده داده بود ، حق يافتم . پس آيا تو هم آنچه را پروردگارت به تو وعده فرموده بود ، حق يافتى ؟ طلحه را بخوابانيد .\r\nدر روايت اصبغ بن نباته آمده است : سپس به عبد الله بن خلف خزاعى ، كه به دست خود آن حضرت و در حال مبارزه كشته شده بود ، گذر كرد . عبد الله رئيس بصره بود . حضرت فرمود : او را بنشانيد . عبد الله را نشاندند . پس فرمود : واى بر تو اى پسر خلف . به راستى تو شاهد كارى بزرگ بودى .\r\nابن ابى الحديد گويد : استاد ما ابو عثمان جاحظ گفت : على ( ع ) به جنازهء عبد الرحمن بن عتاب بن اسيد گذر كرد و فرمود : او را بنشانيد . پس نشاندندش . سپس فرمود : اين علامت قريش و باب محض بنى عبد مناف است . سپس فرمود : جانم شفا يافت و يارانم كشته شدند .\r\nمن از دشواريهايى كه برايم رخ داد به خداوند شكايت مىكنم . سران بنى عبد مناف كشته و بزرگان بنى جمح از ديد من ناپديد شدند . يكى به آن حضرت عرض كرد : اى امير مؤمنان از\r\n\r\n","description":"","footnote":"","page_name":" 522 ","page_number":78},
  {"content":"\r\n\r\nامروز براى اين جوان چه سخت باشد ؟ فرمود : همانا زنانى كه از تو برنخاستند از من و او برخاستند . على ( ع ) سه روز در بيرون بصره ماند و به مردم اجازه داد تا مردگان خود را دفن كنند . مردم نيز كسان خود را به خاك سپردند . مسعودى در مروج الذهب مىنويسد : زنى از عبد القيس در روز جمل ميان مردگان ، گردش مىكرد . پس دو پسر مقتول خود را يافت .\r\nشوهر و برادران او نيز پيش از آمدن على ( ع ) به بصره ، به قتل رسيده بودند . پس آن زن چنين مىخواند :\r\nمن جنگهايى را شاهد بوده‌ام كه مرا پير كرده اما جنگى مانند جنگ جمل نديده بودم .\r\nفتنه‌اى بر مؤمنان زيان رسانيد و پهلوانى دلير آن را از پاى در آورد .\r\nاى كاش هودج ( عايشه ) در خانه‌اش مىماند و اى كاش تو را لشكريانى بود كه كوچ نمىكردند .\r\nعبد القيس به هوا خواهى على ( ع ) معروف بودند . دو پسر اين زن در ركاب على ( ع ) و همسر و برادرانش در راه فرمانبردارى از آن حضرت شربت شهادت نوشيدند .\r\nطبرى گويد : على ( ع ) بر كشتگان بصرى و كوفى نماز گزارد و دستور داد تمام دستها و پاهاى قطع شده را در گودالى بزرگ دفن كنند .\r\nاين واقعه بنابر قول واقدى و مسعودى در دهم جمادى الآخر سال 36 ه اتفاق افتاد . اما چنان كه گذشت طبرى مىنويسد : نزول آنان براى جنگ در روز پنجشنبه نيمه جمادى الآخر سال 36 ه بود . آنان سه روز اقامت كردند و در اين ميانه جنگى صورت نگرفت . همان گونه كه ملاحظه مىكنيد ميان اين دو سخن اختلاف است . مسعودى گويد :\r\nحادثهء جنگ جمل يك بوده و در يك روز رخ داده است . شايد بتوان بين اين دو قول را چنين جمع كرد كه سخت‌ترين روز جنگ ، يك روز بوده و دو روز ديگر كشمكشها و زدوخوردهاى كم اهميتى بروز كرده است . شمار كشتگان به پانزده هزار تن رسيد كه از اهل بصره ، در معركهء نخست پنج هزار تن و در معركهء دوم نيز همين تعداد و از كوفيان نيز به همين شمار از پاى درآمدند .\r\nهمچنين گفته شده است : تعداد تمام كشتگان به ده هزار تن رسيد كه نيمى از آنان از سپاه على ( ع ) و نيم ديگر از لشكريان عايشه بود . از بنى ضبه ، هزار مرد ، به قتل رسيدند . هفتاد مرد هم از بنى عدى كه گرداگرد شتر را گرفته قرآن مىخواندند ، به جز جوانان و كسانى كه قرآن نمىخواندند ، كشته شدند . گفته‌اند مردم مدينه ، در روز پنجشنبه پيش از غروب آفتاب و بر حسب اتفاق از جريان اين جنگ آگاه شدند . بدين ترتيب كه عقابى از كنار نهر آبى در اطراف مدينه مىگذشت و دستى را كه انگشترى به نقش عبد الرحمن بن عتاب داشت به منقار گرفته بود . آن دست از منقار او رها شد و بر زمين افتاد و مردم مدينه بدين وسيله از\r\n\r\n","description":"","footnote":"","page_name":" 523 ","page_number":79},
  {"content":"\r\n\r\nجريان امر باخبر شدند . همچنين ساكنان شهرهاى ميان مكه و مدينه و بصره ، از دستها و پاهايى كه كركسها به منقار گرفته بودند از وقوع اين جنگ خبر يافتند .\r\nآنگاه على ( ع ) در روز دوشنبه ، پس از گذشت سه روز از جنگ ، به شهر بصره ، قدم نهاد و به مسجد رفت و نماز گزارد و سپس به بصره رفت و مردم به نزد او جمع شدند . شيخ مفيد گويد : على ( ع ) پس از به جاى آوردن حمد و ثناى الهى فرمود : همانا خداوند صاحب بخشايشى بيكران و آمرزشى جاويدان و گذشتى فراوان و شكنجه‌اى دردناك است . او چنين حكم كرده است كه بخشايش و گذشت و آمرزش خود را به بندگان فرمانبردارش اختصاص دهد و به واسطه رحمتش ، راه يافتگان را هدايت كرد . همچنين او حكم كرده كه خشم و غضب و عذابش را به بندگان نافرمانش مخصوص سازد . و پس از راهنمايى و دلايل روشن ، گمراهان به گمراهى فرو افتادند . شما اى مردم بصره چه گمانى داريد ؟ حال آنكه پيمان خود را زير پا نهاديد و دشمن را بر ضد من يارى كرديد ؟ مردى برخاست و گفت : ما گمان نيك داريم . اكنون مىبينيم كه تو بر ما چيره شده‌اى . پس اگر ما را مجازات كرده‌اى ، چون گناهكاريم ، حق با توست و اگر ببخشايى پس گذشت در پيشگاه الهى محبوب‌تر است . پس على ( ع ) فرمود : از شما گذشتم اما شما را از فتنه بر حذر مىدارم . شما نخستين مردمانى هستيد كه بيعت مرا نقض كرديد و در صفوف فشردهء اين امت خلل آورديد . آنگاه نشست و مردم بصره با او بيعت كردند . طبرى گويد : مردم بصره نيز گروه گروه بيعت كردند . حتى زخميان و كسانى كه امان يافته بودند . احنف نيز همان شب بيعت كرد . وى در ميان قبيلهء بنى سعد بيرون از بصره به سر مىبرد .\r\nطبرى گويد : سپس على ( ع ) سوار بر استر خويش ، به طرف عايشه رفت . چون به خانهء عبد الله بن خلف رسيد ، زنانى را ديد كه با عايشه بر عبد الله و عثمان پسران خلف مىگريند .\r\nعبد الله در ركاب عايشه و عثمان در ركاب على ( ع ) به قتل رسيده بودند . صفيه دختر حارث و مادر طلحه الطلحات بن عبد الله بن خلق روسرى به سر كرده مىگريست و چون على ( ع ) را ديد ، گفت : اى على ! اى كشندهء دوستان و اى متفرق كنندهء جمع ! خدا فرزندانت را يتيم كند چنان كه تو فرزندان عبد الله را يتيم كردى . على ( ع ) به او جوابى نداد و به طرف عايشه رفت و بر او سلام كرد و در كنار او نشست . در روايتى آمده است : على ( ع ) با صدايى آرام با عايشه سخن مىگفت و كسى صداى او را نمىشنيد اما عايشه با بانگى بلند سخن مىگفت . گفتند :\r\nشنيديم على ( ع ) عذر و پوزش مىخواست و مىفرمود : من چنين نكردم . سپس فرمود : پيش روى ما صفيه است . من او را از وقتى كه دختركى بود نديده بودم . چون على ( ع ) بازگشت ، صفيه همان سخنان گذشته را تكرار كرد . پس آن حضرت استر خويش را از رفتن بازداشت و به درهاى خانه‌ها اشاره كرد و فرمود : قصد آن دارم كه اين در را باز كنم و كسانى را كه در آن\r\n\r\n","description":"","footnote":"","page_name":" 524 ","page_number":80},
  {"content":"\r\n\r\nجاى گرفته‌اند بكشم سپس اين در را بگشايم و كسانى را كه آنجا هستند نيز بكشم و سپس اين يكى در را بگشايم و كسانى را كه آنجا هستند بكشم . برخى از زخميان به عايشه پناه برده بودند . يكى از آنان مروان بن حكم بود كه با عده‌اى ديگر در يكى از خانه‌ها مخفى شده بودند عبد اللّه بن زبير نيز با عده‌اى ديگر در يكى از اين خانه پنهان شده بودند . و على ( ع ) كه از اين امر آگاهى داشت از آن تغافل ورزيده بود . صفيه از شنيدن گفتار على ( ع ) خاموش شد و على ( ع ) بيرون رفت . پس يكى از ازديان گفت : به خدا نبايد اين زن از دست ما رهايى يابد .\r\nاما على ( ع ) خشمگين شد و فرمود : ساكت باش ! پرده‌اى را پاره مكن و وارد خانه‌اى مشو و زنى را آزار مكن . گرچه به ناموس شما ناسزا گويند و پارسايانتان و فرمانروايانتان را سفيه شمارند كه زنان ناتوان و ضعيفند . ما حتى دستور داشتيم از زنان مشرك هم دست برداريم .\r\nاگر مردى زنى را به جزاى كردار خود برساند و او را بزند ، پس از وى نسل او را مورد ملامت و نكوهش قرار مىدهند . مبادا بشنوم كه كسى متعرض زنى شده است كه او را مانند بدترين مردم ، مجازات خواهم كرد » . نگارنده : اين خود نمايانگر غايت بردبارى و نهايت گذشت و كرم و اخلاق پسنديدهء آن حضرت است كه از دايرهء اخلاق عادى بشرى ، بيرون است .\r\nطبرى گويد : چون امير المؤمنين ( ع ) از كار بيعت با مردم بصره فراغ يافت به بيت المال كه ششصد هزار و اندى در آن بود ، نظر انداخت . و آن را ميان همراهان خود تقسيم كرد . به هر يك از جنگاوران بصرى پانصد رسيد و به آنان فرمود : « اگر خداوند عز و جل ، شما را در جنگ با شاميان چيره كرد ، علاوه بر مقرريهايتان ، همين مقدار نيز بهره خواهيد برد » .\r\nابن ابى الحديد از ابو الاسود دئلى نقل كرده است كه گفت : چون على ( ع ) در روز جمل به پيروزى رسيد ، همراه با گروهى از مهاجران و انصار به بيت المال بصره ، قدم نهاد و من نيز با آنها بودم . چون آن حضرت متوجه اموال فراوان در بيت المال شد ، چند بار فرمود : « غير مرا فريب بده » . سپس به مالها نگاه كرد و چشمانش را بالا گرفت و فرمود : آنها را در ميان اصحابم پخش كنيد . پانصد ، پانصد . پس همين مقدار در ميان اصحاب پخش شد . پس به خدايى كه محمد ( ص ) را به حق برانگيخت يك درهم كم و زياد نيامد و گويا آن حضرت ، مبلغ موجود در بيت المال را از قبل مىدانست . مقدار موجودى بيت المال شش ميليون درهم بود كه ميان دوازده هزار تن تقسيم شد .\r\nنگارنده : اين روايت صحيح‌تر به نظر مىرسد . زيرا سپاه امير المؤمنين ( ع ) چنانچه گذشت ، بيست هزار تن بود كه بنابر روايتى پنج هزار تن از آنان در اين جنگ كشته شدند و پانزده هزار تن باقى ماندند . يا بنابر روايتى ديگر پنج هزار و هفتصد تن كشته شدند و چهارده هزار و سيصد تن بر جاى ماندند . اگر چه اين دو روايت هيچ كدام با عدد دوازده هزار تن مطابقت ندارد ، اما چنين تسامحاتى معمولا دربارهء شمارهء سپاهيان و كشتگان در جنگها ، رخ\r\n\r\n","description":"","footnote":"","page_name":" 525 ","page_number":81},
  {"content":"\r\n\r\nمىدهد . اين بر خلاف روايتى است كه شمار سپاهيان را ششصد هزار تن ذكر كرده است .\r\nزيرا اگر در ميان اين عده ، اموال بيت المال را پانصد پانصد ، تقسيم كنند به هزار و دويست تن از ايشان سهمى نمىرسيد . اين عدد نيز يا هيچ يك از روايات برابرى نمىكند و البته بعيد نيست كه اين عدد ( ستمائة الف ) تصحيف همان ( سته آلاف الف ) شش ميليون باشد . ( و اللّه اعلم ) .\r\nسپس ابن ابى الحديد از حبه عرنى نقل كرده است كه گفت : على ( ع ) بيت المال بصره را در ميان اصحابش به ميزان پانصد پانصد تقسيم كرد و براى خود نيز به مانند ديگران پانصد درهم برداشت . يكى از كسانى كه در جنگ نيز شركتى نداشت نزد آن حضرت آمد و گفت :\r\nاى امير المؤمنين ! دل من در اين جنگ با تو بود اگر چه جسمم با تو همراهى نداشت . پس از اين غنيمتها بهره‌اى هم به من ده . آن حضرت نيز سهم خويش را به آن مرد داد و خود نصيبى از بيت المال بصره نبرد .\r\nطبرى گويد : على ( ع ) هر چه را كه در اردوگاه جنگى ريخته شده بود ، جمع كرد و به مسجد بصره آورد و گفت : هر كس مال خود را مىشناسد بگيرد . مگر شمشيرهايى كه در خزانه و به مهر حكومت بود .\r\nاما ابن ابى الحديد گويد : مقام راويان اتفاق دارند كه على ( ع ) هر چه را كه در ميدان جنگ جمل ، اعم از سلاح و چارپا و مملوك و اثاث يافت ميان يارانش تقسيم كرد . آنان مىگفتند :\r\nمردم بصره را نيز ميان تقسيم كن و آنها را مملوك ما گردان . حضرت پاسخ داد : هرگز .\r\nيارانش گفتند : چگونه است كه خون آنان بر ما رواست ولى اسير گرفتن آنان حرام ناروا ؟ ! فرمود : چگونه برخوردارى از نسل ضعيفى در دار هجرت و اسلام براى شما حلال است ؟ ! اما هر آنچه كه در ميدان جنگ از مردم بصره ، گرفته‌ايد غنيمت و از آن شماست . ولى آنچه در خانه‌ها و پشت درهاى بسته است از آن اهل آن خانه است . چون اصحاب بر سخن خود پاى فشردند على ( ع ) گفت : حال كه چنين مىگوييد پس بر عايشه قرعه بزنيد . اصحابش گفتند :\r\nنستغفر اللّه . شيخ مفيد گويد : آنگاه على ( ع ) ماجراى پيروزى بر مردم بصره را طى نامه‌اى به اطلاع كوفيان رساند و چنين نوشت : « بسم اللّه الرحمن الرحيم . از بندهء خدا على بن أبي طالب امير المؤمنين به مردم كوفه . سلام عليكم . حمد و سپاس خدايى را كه جز او معبودى نيست . اما بعد : خداوند به راستى داورى دادگر است . او آنچه را كه مربوط به قومى است تغيير ندهد مگر آنكه مردم خود آن را دگرگون سازند و چون خداوند براى مردمى بدى خواهد ، براى آن قوم بازگشتى نخواهد بود و جز خدا دوست و سرپرستى نخواهند داشت .\r\nشما را آگاه مىكنم از جريان خود و كسانى كه به سوى آنان روانه شديم از مردم بصره و كسانى كه بدانان پيوستند از قريش و كسانى كه با طلحه و زبير آمدند و بيعت خود را\r\n\r\n","description":"","footnote":"","page_name":" 526 ","page_number":82},
  {"content":"\r\n\r\nشكستند . هنگامى كه من از كار اين جماعت و كسانى كه به بصره درآمدند و رفتارى كه با كارگزار من ، عثمان بن حنيف ، باخبر شدم از مدينه به جانب آنان رفتم تا آنكه به ذى قار رسيدم . پس حسن بن على و عمار بن ياسر و قيس بن سعد را فرستادم و از شما به خاطر حق خدا و رسولش و حق خودم ، درخواست عزيمت كردم . آنگاه برادران شما به سرعت به سوى من آمدند و من با آنان تا پشت بصره رفتم و نخست با دعوت آنان از برپا كردن جنگ ، طفره رفتم و با حجت و دليل برپاىخاستم و لغزش ميان پيمان‌شكنان قريش و غير قريش را ناديده گرفتم و آنان را به بيعت دوباره پذيرفتن عهد خدا فرا خواندم . اما آنان سرباز زدند و جز جنگ با من و همراهانم و ادامهء گمراهى چيزى نخواستند . پس من به جهاد با آنان برخاستم . خداوند نيز پيمان‌شكنان آنان را كشت و برخى نيز به شهر و ديار خود گريختند .\r\nطلحه و زبير كشته و خورد شدند و پشت كردند و همهء اسباب از ميان رفت . چون آنان متوجهء عمل خود شدند از من درخواست گذشت كردند من نيز پيشنهاد آنان را پذيرفتم و شمشير را در نيام كردم و حكم حق و فرمان سنت را در ميان ايشان روان گردانيدم . و عبد اللّه بن عباس را بر بصره گماشتم و خود ان شاء اللّه به كوفه بازمىآيم . اينك زحر بن قيس جعفى را به سوى شما گسيل مىدارم تا از او دربارهء اين جنگ پرسش كنيد و او شما را در جريان امور بگذارد و سرباززدن اين گروه را از حق و برگرداندن آن را به خود ما و پيروزى دادن خداوند ما را بر ايشان ، كه اينان خود از آن ناخشنود بودند ، آگاه كند . و السلام عليكم و رحمة اللّه و بركاته » .\r\nكشى در رجال و مفيد در الرساله الكافيه به دو سند ، يكى از طريق عامه و ديگرى از طريق خاصه ، و ابن ابى الحديد در شرح نهج البلاغه با تغييراتى نزديك به هم گفته‌اند : على ( ع ) پس از جنگ جمل ، عبد اللّه بن عباس را به نزد عايشه فرستاد تا به وى امر كند كه در رفتن شتاب گيرد و در ماندن درنگ روا ندارد . ابن عباس گفت : به نزد عايشه كه در قصر بنى خلف در كنار بصره جاى داشت ، رفتم و از او اجازهء ورود خواستم . اما او اجازه نداد و من بىاجازه بر او وارد شدم . ديدم كه اتاق خالى است و براى نشستن من وسيله‌اى نيست . عايشه در پشت پرده بود . به دور و بر نگريستم و در گوشهء اتاق جامه‌دانى ديدم كه روى بوريايى بود . آن بوريا را كشيده روى آن نشستم . عايشه از پشت پرده گفت : اى پسر عباس ! رعايت سنت نكردى .\r\nبدون اجازهء ما به خانهء ما گام نهادى و بدون اجازهء ما بر پشتى ما تكيه دادى . ابن عباس به او گفت : ما به سنت از تو سزاوارتريم . ما سنت را به تو آموختيم و خانهء تو همان جايى است كه پيامبر ( ص ) تو را در آن گذارد و تو از آن بيرون شدى . اگر تو به همان خانه بازگشتى ما نيز بدون اجازهء تو به درون آن خانه قدم نمىنهيم و جز به فرمان تو بر پشتىات تكيه نمىدهيم .\r\nامير المؤمنين تو را فرمان داده است كه به سوى مدينه در حركت شوى و در اينجا كمتر\r\n\r\n","description":"","footnote":"","page_name":" 527 ","page_number":83},
  {"content":"\r\n\r\nدرنگ كنى . گفت : كدام امير المؤمنين ؟ آيا عمر بن خطاب را مىگويى ؟ ابن عباس گفت :\r\nعمر و على بن أبي طالب را مىگويم . عايشه گفت : ابا كردى ! گفتم : به خدا سوگند پدرت مدتى اندك و مشقتى بزرگ و سودى ناچيز داشت و بداقبال و تيره روز بود و كردار پدران تو همچون شير گوسفندى بود . تا آنكه تو آمدى چنان فرمان دادى و مردم را بازنداشتى و بالا نبردى و فرو نياوردى و مصداق اين شعر هستى كه برادر بنى اسد سروده است :\r\nهمواره اهداى قصايد در ميان ما ناسزا گفتن به دوستان ما و فراوانى القاب ( زشت ) صورت مىگيرد .\r\nتا آنكه تو آن را وانهادى و گويى صداى تو در ميان آنان در هر جمعى چونان طنين مگس است .\r\nابن عباس گفت : عايشه چنان گريست كه صداى گريهء او از پشت پرده به گوش مىرسيد . سپس گفت : من در حركت به شهر خود شتاب مىگيرم . به خدا قسم در نظر من هيچ شهرى منفورتر از شهرى كه شما در آنيد وجود ندارد . ابن عباس پرسيد : چرا ؟ ! در حالى كه تو را مادر مؤمنان قرار داديم و پدرت را صديق خوانديم . عايشه گفت : اى پسر عباس آيا تو به خاطر رسول خدا ( ص ) بر گردن من منت مىنهى ؟ ابن عباس گفت : چرا منت ننهيم كه تو خود به واسطهء منتى كه رسول خدا ( ص ) بر تو نهاده است بر ما منت مىگذارى . در حالى كه ما از گوشت و خون اوييم و از اوييم و به سوى او . و آيا تو به غير از يك تشك از نه تشك او نبودى ؟ ! پس برخاستى و مردم را فرمان دادى و آنان نيز تو را اطاعت كردند .\r\nابن عباس گفت : سپس برخاسته نزد امير المؤمنين ( ع ) رفتم و آنچه را كه ميان من و عايشه گذشته بود به آن حضرت بازگفتم . على ( ع ) از سخنان من خشنود شد و فرمود : فرزندانى هستند برخى از نسل برخى ديگر . و خداوند شنوا و داناست . « 14 » \r\nدر روايتى نيز آمده است : من نسبت به تو از جايى كه تو را مىفرستم ، آگاه‌ترم .\r\nطبرى روايت كرده است : چون نائرهء جنگ فرو نشست ، عمار به عايشه گفت : اى مادر مؤمنان ! اين طى مسير از آنچه پيامبر ( ص ) با تو گفته بود ، بسيار بعيد بود . عايشه گفت : تو ابو يقظانى ؟ گفت : آرى . عايشه گفت : به خدا تا جايى كه مىدانم تو سخن حق گفته‌اى . عمار گفت : سپاس خداى را كه زبان تو به سود من داورى كرد .\r\nطبرى گويد : على ( ع ) براى عايشه هر چه از مركب و توشه و لوازم سفر كه سزاوار بود مهيا كرد و تمام كسانى را كه با وى خروج كرده و نجات يافته بودند با او همراه كرد به جز كسانى كه مىخواستند در آنجا بمانند . وى همچنين چهل تن از زنان خوشنام بصره و\r\n\r\n","description":"","footnote":" ( 14 ) سورهء آل عمران آيه 34 . ذُرِّيَّةً بَعْضُها مِن بَعْض وَ اللَّه سَمِيع عَلِيم . ","page_name":" 528 ","page_number":84},
  {"content":"\r\n\r\nمحمد بن ابو بكر را با عايشه گسيل كرد و سرانجام عايشه در روز شنبه اول رجب سال 36 ه از بصره خارج شد .\r\nمسعودى در اثبات الوصيه مىنويسد : على ( ع ) زنانى نقابدار را مأمور رساندن عايشه كرد و به آنان اسب داد .\r\nدر تذكرة الخواص از ابن هشام كلبى نقل شده است : على ( ع ) ، برادر عايشه ، عبد الرحمن را به همراه او روانه كرد و با عبد الرحمن نيز سى مرد و بيست زن را كه عمامه‌هايى مانند مردان بر سر داشتند و شمشير به كمر بسته بودند ، روانه كرد و به آنان سفارش كرد كه به عايشه نشان ندهيد كه زن هستيد . نقاب بر چهره داشته باشيد و مراقب باشيد كه هيچ مردى به عايشه نزديك نشود . پس چون به نزديك شهر مدينه رسيد به او نشان دهيد كه زن هستيد .\r\nمبرد در الكامل نوشته است : عمرو بن عاص به عايشه گفت : دوست مىداشتم تو در روز جنگ جمل كشته شوى . عايشه پرسيد : براى چه بىپدر ؟ گفت : زيرا تو به اجل خود مرده بودى و به بهشت راه مىيافتى و ما مردن تو را بزرگ‌ترين عيب بر على قرار مىداديم .\r\nامير المؤمنين ( ع ) ، ابن عباس را به عنوان عامل خود بر بصره گماشت . وى امور مربوط به خراج و بيت المال را بر عهدهء زياد نهاد و خود به عزم كوفه حركت كرد . سپس ابن عباس اختلاف مردم بصره را طى نامه‌اى به على ( ع ) گزارش داد و آن حضرت در پاسخ او نوشت :\r\nتو را از اقدام دربارهء مردم اين شهر اين گونه آگاه مىكنم كه آنان از جمله كسانىاند كه يا به خاطر رغبتى كه بدان اميدوارند و يا به خاطر عقوبتى كه از آن بيمناكند ، بازمانده‌اند .\r\nپس تو هم بر گروه نخست با عدالت و انصاف و احسان رفتار كن و گره ترس را از دل آنان باز نما و به اين تيره از ربيعه و هر كس كه تو را پذيرفته است ، تا جايى كه مىتوانى نكويى روا دار . ان شاء اللّه . و السلام .\r\nهمچنين آن حضرت در ذى القعدهء سال 36 ه نامه‌اى به عبد اللّه بن ابو رافع نوشت و نامه‌اى نيز به ابن عباس نوشت و در آن فرمود : بنگر چه چيزهايى از غلات و غنايم مسلمانان در نزد تو گرد مىآيد و آنها را در ميان كسانى كه تو را پذيرفته‌اند تقسيم كن و اموال اضافى را براى ما بفرست تا آن در ميان طرفداران خود تقسيم كنيم .\r\nآن حضرت ( ع ) همچنين نامه‌اى به اين مضمون به فرماندهان لشكرها نوشت : « آگاه باشيد حق شما بر من آن است كه جز در هنگام جنگ رازى را از شما پوشيده ندارم و جز در اجراى حكم شرع ، كارى بدون مشورت و صلاحديد شما انجام ندهم و اجراى حقى را از جايگاهش به تأخير نيندازم . و به شما چيزى كم ندهم . شما نزد من ، در حق يكسانيد . پس اگر شما از چنين كارهايى در حق من دريغ ورزيديد بايد بدانيد كه كسى در نظر من پست‌تر از شما نيست . و در اين صورت من چنين كسى را بدون هيچ اغماض و گذشتى ، مورد مجازات\r\n\r\n","description":"","footnote":"","page_name":" 529 ","page_number":85},
  {"content":"\r\n\r\nقرار مىدهم » .\r\nآن حضرت به امراى خراج نيز چنين نوشت : رحم كنيد تا به شما رحم كنند . بندگان خدا را آزار مدهيد و آنان را به بيش از آنچه توان دارند ، به دشوارى ميفكنيد و از خود به مردم انصاف دهيد و براى رفع حوايج آنان پاى فشارى كنيد . شما نگاهبانان رعيت هستيد . هيچ حجابى ميان خود و مردم قرار مدهيد و هيچ كس را از ابراز حاجتش مانع مشويد تا بتواند حاجت خود را به شما بازگويد . هيچ كس را به عوض ديگرى مگيريد مگر كفيل از كسى كه كفيل گرفته شده است . شما را از سهل انگارى و دفع خير بر حذر مىدهم كه در اين كار پشيمانى . و السلام .\r\nنصر بن مزاحم در كتاب صفين مىنويسد : چون امير المؤمنين ( ع ) ، در روز دوشنبه از بصره به كوفه آمد ، دوازدهم رجب سال 36 ه بود . و خداوند آن حضرت را بر دشمنانش چيرگى بخشيد . در ركاب او بزرگان مردم و نيز بزرگان اهل بصره همراه بودند . مردم كوفه ، كه در ميان آنان قراء و اشراف ( بزرگان ) آن شهر نيز به چشم مىخوردند ، به استقبال على ( ع ) آمدند و براى آن حضرت خير و بركت آرزو كردند و گفتند : اى امير المؤمنين ! در كجا منزل مىگزينى ؟ آيا در قصر الاماره سكونت مىگيرى ؟ فرمود : خير . مىخواهم در رحبه ، محله‌اى در كوفه ، فرود آيم .\r\nدر روايتى آمده است كه : چون آن حضرت به كوفه رسيد به او عرض شد : در كدامين دو قصر فرود مىآيى ؟ فرمود : مرا در قصر خبال جاى مدهيد . آنگاه خود به منزل جعذة بن هبيره مخزومى رفت . جعده پسر خواهر امير المؤمنين ( ع ) ، يعنى ام هانى بود كه هبيرة بن وهب مخزومى او را به ازدواج خود درآورده و جعده را كه بسيار شريف بود ، به دنيا آورده بود .\r\nاز اين روايت چنين برمىآيد كه در كوفه دو قصر براى امارت بود و ظاهرا على ( ع ) خوش نداشت در قصر الاماره ساكن شود . از اين رو آن را خبال ( فساد ) ناميد . زيرا پيش از وى حكام جور در اين قصر مسكن گرفته بودند . و آن حضرت براى مبالغه در انكار ظلم ، از ساكن شدن در چنين مكانى خود را منزه كرد . البته معلوم نيست كه آيا آن حضرت هميشه از ساكن شدن در قصر الاماره كناره مىگرفته يا آنكه پس از سر و سامان دادن امور در آنجا مسكم گزيه است . در اين باره سخنى از مورخان ديده نشده است . ابن سعد در طبقات مىنويسد : على ( ع ) در كوفه در محلهء رحبه كه به آن رحبه على در اخصاص گفته مىشد ، منزل گرفت و در قصرى كه واليان پيش از او جاى مىگرفتند ، مسكن نگزيد . احتمال دارد كه على ( ع ) نخستين بار در منزل جعده رفته و سپس در رحبه ساكن شده است .\r\nاما در برخى از احاديث گفته شده كه آن حضرت در قصر وفات يافته و از اينجا مىتوان پىبرد كه على ( ع ) بعد از اين ، در قصر ساكن شده است .\r\n\r\n","description":"","footnote":"","page_name":" 530 ","page_number":86},
  {"content":"\r\n\r\nعلى ( ع ) به مسجد اعظم كوفه درآمد و در آنجا دو ركعت نماز گزارد .\r\n\r\nنخستين خطبهء على ( ع ) در كوفه\r\nآنگاه على ( ع ) بر فراز منبر آمد و خداى را حمد و ثنا گفت و بر رسول او درود فرستاد و فرمود :\r\nاما بعد ، اى مردم كوفه ! شما در اسلام صاحب برترى هستيد تا زمانى كه دعوت خود را به سوى حق ، دستخوش دگرگونى قرار ندهيد . پس اگر اجابت و به انجام منكر قيام كرديد ، دچار دگرگونى خواهيد شد مگر آنكه فضل شما ميان خود و خداست . اما در احكام و قسم بدانيد كه شما اسوهء كسانى هستيد كه به شما پاسخ گفته‌اند و به كيش شما درآمده‌اند هشداريد كه من بيشتر از دو چيز بر شما مىترسم : پيروى از هوا و درازاى آرزو . اما پيروى از هواى نفس آدمى را از راه حق بازمىدارد و آرزوهاى دراز ، آخرت را از ياد مىبرد .\r\nهشداريد كه دنيا پشت مىكند و مىرود و آخرت روى مىكنه و مىآيد و براى هر يك از اين دو فرزندانى است . پس شما از فرزندان آخرت باشيد . امروز روز كار است و حسابى كشيده نمىشود و فردا روز كشيدن حساب است و فرصت عمل نيست . ستايش خداى را كه دوستش را يارى داد و دشمنش را زبونى بخشيد و يا ديگران حق را عزت داد و پيمان‌شكنان باطل را بىمقدر كرد . پرواى الهى پيشه كنيد و از مطيعان خداوند فرمان بريد . از كسانى كه از خاندان پيامبرتان ( ص ) هستند . كسانى كه فرمانبردارى از آنها سزاوارتر از اطاعت كسانى است كه به دروغ ادعاى فرمانروايى دارند و مردم را به خود مىخوانند . آنان با برترى ما ، برترى مىجويند و امر ما را انكار مىكنند و در حق ما ، با ما ستيزه روا مىدارند و آن را از دسترس ما دور مىسازند . آنها نتيجهء كار خود را چشيدند و دير نيست كه بدتر از آن را نيز ببينند . گروهى از مردان شما از يارى دادن من امتناع كردند . من ايشان را سرزنش مىكنم و از ايشان ناخشنودم . پس از آنها دورى جوييد و خبرى كه شنيدنش را دوست ندارند ، به گوش آنان برسانيد . تا ناراحت شوند و بدين وسيله حزب اللّه ، هنگام تفرقه شناخته شود .\r\nپس مالك بن حبيب يربوعى صاحب شرطهء آن حضرت بر پاى خاست و گفت : به خدا من دورى جستن از ايشان و رساندن اين خبر ناخوش به آنان را مجازات ناچيزى مىدانم .\r\nما را دستور ده تا آنان را بكشيم . على ( ع ) فرمود : سبحان اللّه ! اى مالك . پاى از حد و مرز بيرون نهاده و در مخاصمت فرو رفته‌اى . مالك گفت : اى امير المؤمنين ! برخى ستمها رواتر از مدارايى است كه تو با دشمنان روا مىدارى . على ( ع ) گفت : اى مالك خداوند چنين فرموده است : نفس در برابر نفس . پس ستم چرا ؟ و نيز فرموده است : هر كس به ستم كشته\r\n\r\n","description":"","footnote":"","page_name":" 531 ","page_number":87},
  {"content":"\r\n\r\nشد براى ولى او تسلطى قرار داده‌ايم . پس در كشتن زياده نرود كه او منصور است . « 15 » \r\nاسراف در قتل آن است كه تو كس ديگرى را كه قاتل تو نيست ، از پاى درآورى . در حالى كه خداوند مردم را از اين كار بازداشته و اين عمل ستم است .\r\nسپس ابو بردة بن عوف ازدى ، يكى از كسانى كه از يارى على ( ع ) است بداشته بود ، برخاست و گفت : اى امير المؤمنين آيا مقتولان را در اطراف عايشه و زبير و طلحه نگريستى ؟ آنان به چه گناهى كشته شدند ؟ فرمود : اينان شيعيان و كارگزاران مرا و نيز برادر ربيعه عبدى را به همراه جمعى از مسلمانان كه گفته بودند ، ما مانند شما پيمان خود را نمىشكنيم و همچون شما خيانت نمىكنيم ، كشتند . آنان بر اين گروه تاختند و همهء آنها را مقتول ساختند . پس من از آنان درخواستم كه قاتلان برادرانم را به من تحويل دهند تا آنها را به جزاى كردارشان برسانم . سپس كتاب خدا را در ميان من و ايشان حكم قرار دهند . اما آنها از اين امر سرتافتند و در حالى كه بيعت مرا و مسئوليت خون حدود هزار نفر از پيروانم را به گردن داشتند به جنگ من آمدند . من نيز آنها را كشتم . مگر تو در اين باره ترديد دارى ؟\r\nابو برده پاسخ داد : من پيش از اين شك داشتم . اما اكنون ماجرا را دانستم و اشتباه بصيريان بر من آشكار شد و همانا تو هدايت شده و به نيكى عمل كرده‌اى .\r\nنصر بن مزاحم گويد : سالخوردگان قبيلهء حى مىگفتند : اين مرد از هواخواهان عثمان بود و در صفين به همين دليل در ركاب على ( ع ) بود . اما پس از آنكه بازگشت به معاويه نامه‌اى نگاشت . چون معاويه پيروز شد زمينى در فلوجه به او بخشيد و با وى ملاطفت كرد .\r\nسپس على ( ع ) خواست از منبر پايين بيايد كه مردانى براى سخن گفتن برخاستند اما چون ديدند على ( ع ) از منبر پايين مىآيد بر جاى خود نشسته خاموش شدند .\r\nدر روايتى آمده است : چون على ( ع ) به كوفه وارد شد كنار در مسجد فرود آمد و به مسجد رفت و نماز گزارد . چون بازگشت عده‌اى از مردم نزد او بنشستند . آن حضرت دربارهء يكى از يارانش كه در كوفه ساكن بود ، پرسش كرد . گفته شد : خدا او را براى خود برگزيد . فرمود :\r\nخداوند هيچ يك از مخلوقاتش را براى خود برنمىگزيند . بلكه خداوند مىخواهد با مرگ ، بزرگى خود و حقارت مخلوقاتش را نشان دهد . سپس اين آيه را تلاوت كرد : « شما مردگان بوديد پس خداوند شما را زنده كرد . سپس ميراندتان و باز زنده‌تان كرد . » « 16 »  سليمان بن صرد خزاعى نزد على ( ع ) آمد و آن حضرت او را مورد نكوهش قرار داد و به او گفت : آيا منتظر شدى و نگران بودى ؟ حال آنكه من مىپنداشتم تو از موثق‌ترين مردم و سريع‌ترين از آنان\r\n\r\n","description":"","footnote":" ( 15 ) سورهء اسراء آيه 33 : وَ مَن قُتِل مَظْلُوماً فَقَدْ جَعَلْنا لِوَلِيِّه سُلْطاناً فَلا يُسْرِف فِي الْقَتْل إِنَّه كان مَنْصُوراً .  ( 16 ) آيه 28 سورهء البقره وَ كُنْتُم أَمْواتاً فَأَحْياكُم ثُم يُمِيتُكُم ثُم يُحْيِيكُم . ","page_name":" 532 ","page_number":88},
  {"content":"\r\n\r\nدر يارى كردن من هستى . پس چه چيز باعث شد كه از تو يارى كردن خاندان پيامبرت ( ص ) بازايستى و دورى كنى ؟ سليمان گفت : اى امير المؤمنين ! از گذشته مگو و مرا به خاطر آنها ملامت مكن . دوستى مرا با خودت نگهدار و راهنمايىام كن كه هنوز حوادثى در راه است كه مىتوانى به وسيلهء آنها دوست خود را از دشمنت بازشناسى . على ( ع ) پاسخى به او نداد .\r\nسليمان اندكى بنشست و سپس به سوى حسن بن على ( ع ) كه در مسجد نشسته بود ، رفت و گفت : آيا از امير المؤمنين به خاطر سرزنش و توبيخ من به شگفت نمىافتى ؟ ! حسن ( ع ) به او گفت : آن حضرت تو را از شدت دوستى و خيرخواهيش با تو ، سرزنش مىكند . سليمان گفت : هنوز وقايعى مانده كه در آنها نيزه‌ها گرد آمده شمشيرها از نيام به در مىآيند و در آن حوادث به وجود كسانى چون من نيازمند مىشود . پس اين همه عدم حضور مرا در جنگ زشت جلوه مىدهد و به مراتب خيرخواهى ترديد مكنيد . حسن ( ع ) به او پاسخ داد : « خداوند تو را بيامرزاد ! تو در نزد ما متهم نيستى » .\r\nسعيد بن قيس نيز نزد على ( ع ) آمد و بر او سلام كرد . على ( ع ) به او فرمود : سلام بر تو باد اگر چه از منتظران بودى . سعيد گفت : اى امير المؤمنين ! من هرگز جزو آن جماعت نبودم .\r\nآن حضرت فرمود : خداوند چنين كرد .\r\nمخنف بن سليم هم به محضر على ( ع ) آمد و مردانى را ديد كه در برابر آن حضرت نشسته بودند و على ( ع ) آنان را نكوهش مىكرد . اين مردان عبارت بودند از : عبد اللّه بن معتم عبسى حنظلة بن ربيع تميمى ، كه هر دو از ياران على ( ع ) بودند ، ابو بردة بن عوف ازدى و غريب بن شرحبيل همدانى . على ( ع ) به آنان مىفرمود : چه انگيزه‌اى باعث شد تا در يارى دادن من كندى به خرج دهيد . حال آنكه شما سران قوم خود هستيد . به خدا سوگند اگر اين عمل شما از روى سستى نباشد و فقط به علت بصيرت اندك شما بوده ، به تحقيق هلاك شده‌ايد و اگر از روى ترديد در برترى من و دشمنى بر ضد من بوده شما خود دشمن من هستيد . آنان گفتند :\r\nهرگز چنين نبوده است . اى امير المؤمنين ! ما دوست تو و مخالف دشمن توييم . سپس هر يك مريضى و غيبت يا عذر و بهانهء ديگرى را دستاويز خود قرار دادند . آنگاه على ( ع ) به مخنف نگريست و فرمود : اما مخنف بن سليم و قومش بر جاى نشستند و مثل آنان چونان قومى نيست كه خداوند در قرآن آنان را چنين توصيف كرده است : « همانا از شما كسانىاند كه كاهلى مىورزند پس اگر مصيبتى به شما برسد گويند : خداوند بر من نعمت داد كه با ايشان نبودم تا شهيد شوم و اگر فضلى از جانب خداوند به شما رسد هرآينه گويد . به طورى كه گويا دوستى ميان شما و او نبوده است ، كه اى كاش با ايشان مىبودم تا من نيز به اين\r\n\r\n","description":"","footnote":"","page_name":" 533 ","page_number":89},
  {"content":"\r\n\r\nرستگارى بزرگ مىرسيدم . » « 17 » \r\nعلى ( ع ) روزى كه وارد كوفه شد نماز گزارد . چون روز جمعه فرا رسيد و هنگام نماز شد به نماز ايستاد و خطبه‌اى ايراد كرد و در كوفه بماند و عمال خود را بر كارها گماشت . پس يزيد بن قيس ارحبى را بر مداين و جوخى و مخنف بن سليم را بر اصفهان و همدان تعيين كرد . وقتى كه مخنف با اموال گريخت ، على ( ع ) فرمود : مردم پست گريختند . پس بزرگان چه باك دارند ؟ آن حضرت ، همچنين قرظة بن كعب را بر بهقباذات و قدامة بن مظعون ازدى را بر كسكر و عدى بن حارث را بر بهر سير و چهار ناحيهء آن و ابو حسان بكرى را بر استان عالى و سعد بن مسعود ثقفى را بر استان زوايى و ربعى بن كاس را بر سجستان و خليد را به خراسان روانه كرد . چون وى به نزديك خراسان رسيد ، خبردار شد كه مردم خراسان كفر ورزيده و از اطاعت حكومت سرپيچيده‌اند . عمال كسرى از كابل سوى آنان آمدند . وى با مردم نيشابور جنگيد و آنان را شكست داد و مردم آن شهر را به محاصره گرفت و خبر پيروزى خود را به اطلاع على ( ع ) رسانيد .\r\nآن حضرت ، مالك اشتر را بر موصل و نصيبين و دارا و سنجار و آمد و هيت و عانات و جايى را كه به سرزمين جزيره مربوط مىشد ، تعيين كرد . معاويه بن ابو سفيان نيز ضحاك بن قيس فهى را بر قسمتهايى از سرزمين جزيره كه مالك آن بود ، يعنى حرّان ورقه و رها و قرقيسيا ، فرستاد . در آن زمان هواخواهان عثمان از كوفه و بصره گريخته و در جزيره ، در سايهء حكومت معاويه ، پناه گرفته بودند . اشتر به قصد گرفتن ضحاك بن قيس به جانب حران روان شد . چون ضحاك از تصميم اشتر آگاهى يافت ، مردم رقه را مطلع كرد و آنان كه اكثرا هواخواه عثمان بودند ، براى كمك به او شتافتند ، اشتر و ضحاك در مكانى به نام مرج مرينا ، ميان حران ورقه ، با هم روبه‌رو شدند . اشتر به سوى آنان تاخت آورد و جنگى شديد در گرفت . چون شب فرا رسيد ، ضحاك با همراهانش بازگشت و شبانه به سمت حرّان گريخت .\r\nصبح فردا وقتى اشتر متوجه كار ضحاك شد ، آنان را تعقيب كرد تا به حرّان رسيد و ايشان را در آن شهر به محاصرهء خود درآورد . معاويه از اين امر آگاهى يافت و عبد الرحمن بن خالد را به فرماندهى عده‌اى ، به كمك ضحاك فرستاد . وقتى كه اشتر اوضاع را چنين ديد ، سپاهيانش را گرد آورد و كار آنان را سر و سامان داد و سپس خطاب به ضحاك و همراهانش با صدايى بلند گفت : اى روبهكان مكار ! چرا به زير نمىآييد و مانند سوسمار در زير سنگها پنهان شده‌ايد ؟ ! چون اشتر از رسيدن كمك به ضحاك آگاهى يافته بود ، آنان را رها\r\n\r\n","description":"","footnote":" ( 17 ) آيهء 72 و 73 سورهء نساء : وَ إِن مِنْكُم لَمَن لَيُبَطِّئَن فَإِن أَصابَتْكُم مُصِيبَةٌ قال قَدْ أَنْعَم اللَّه عَلَيَّ إِذْ لَم أَكُن مَعَهُم شَهِيداً وَ لَئِن أَصابَكُم فَضْل مِن اللَّه لَيَقُولَن كَأَن لَم تَكُن بَيْنَكُم وَ بَيْنَه مَوَدَّةٌ يا لَيْتَنِي كُنْت مَعَهُم فَأَفُوزَ فَوْزاً عَظِيماً . ","page_name":" 534 ","page_number":90},
  {"content":"\r\n\r\nكرد و بازگشت . عبد الرحمن بن خالد هم كه از انصراف اشتر مطلع شده بود ، از ادامهء مسير خوددارى كرد و برگشت .\r\nعلى ( ع ) اهل دهات را جمع كرد . چون آنان جمع شدند به ايشان اجازه داد . ولى وقتى با كثرت آنان مواجه شد فرمود : « من نمىتوانم با همهء شما سخن بگويم و گفتار شما را بفهمم .\r\nپس آرا و نظريات خود را به نماينده‌اى كه خود مىخواهيد و او خير خواه شماست بازگوييد . » مردم يكى را به نام نرسا معرفى كرده گفتند : هر چه را كه او بپسندد ما نيز مىپسنديم و آنچه را او ناخوش دارد ما نيز آن را ناخوش مىداريم . نرسا پيش آمد و نزد على ( ع ) بنشست آن حضرت به او فرمود : دربارهء پادشاهان ايرانى با من سخن بگو . شمار آنان چند تن بود ؟\r\nنرسا پاسخ داد : شمار پادشاهان ايرانى در اين ديار سى و دو تن بود . على ( ع ) پرسيد : روش آنها چگونه بود ؟ گفت : آنان همگى در بزرگداشت كار خود يكپارچه بودند تا آنكه كسرى ( خسرو ) بن هرمز به حكومت رسيد و با دادن مال و منصب ، ميان مردم تبعيض نهاد . او با بزرگان ما مخالفت كرد و آنچه را به مردم تعلق داشت ويران و آنچه را متعلق به خودش بود آباد كرد . مردم را تحقير كرد و با كردار خود ، خون مردم ايران را به جوش آورد تا آنكه بر او شوريده او را كشتند .\r\nعلى ( ع ) فرمود : اى نرسا ! خداوند مخلوقات را به حق بيافريد و از هيچ كس جز به حق خشنود نشود و در سلطنت الهى از آنچه خداوند واگذارده ، پند و عبرتى است و بدان كه هيچ مملكتى جز با تدبير راست نمىشود و گريزى از امارت نيست .\r\nآنگاه آن حضرت ، امراى مردم روستاها را بر آنان فرمانروايى داد . سپس نامه‌هايى به عمال خود در اينجا و آنجا نوشت ، نامه‌اى به جرير بن عبد اللّه بجلى نگاشت و آن را به زحر بن قيس داد تا به وى برساند . جرير از سوى عثمان به عنوان عامل همدان گمارده شده بود . آن حضرت وى را از جريان جنگ جمل و پيمان‌شكنى برپاكنندگان اين قائله و رفتار آنها با عثمان بن حنيف و نيز عفو خود از كردهء آنان و حركت خود به سوى كوفه را براى جرير نوشت . جرير براى مردم همدان سخنرانى كرد و گفت : اى مردم ، اين نامهء على بن أبي طالب ( ع ) است . او بر دين و دنيا امين است . او اكنون به امارت رسيده و سپاس خداى را كه بر دشمنانش چيره شد . مسلمانان سابق در اسلام ، از مهاجران و انصار و تابعان ، با او به نيكويى دست بيعت دادند . اگر خلافت از طريق شوراى مسلمانان به او واگذار شده پس وى بدان سزاوار است . آگاه باشيد كه حيات در جماعت و نابودى در پراكندگى و تفرقه است . و نيز بدانيد تا زمانى كه خود شكيبايى ورزيد ، على ( ع ) شما را به حق رهنمون مىشود و اگر از اين امر دل‌زده شديد او خواست شما را عمل مىكند . مردم گفتند : ما از او فرمان مىبريم و به امارت او رضايت مىدهيم . پس جرير در پاسخ نامهء على ( ع ) ، آن حضرت را از فرمانبردارى\r\n\r\n","description":"","footnote":"","page_name":" 535 ","page_number":91},
  {"content":"\r\n\r\nهمدانيان مطلع كرد .\r\nسپس جرير از ديار همدان بازگشت و در كوفه به خدمت على ( ع ) برسيد و با آن حضرت بيعت كرد و در شمار فرمانبرداران آن حضرت درآمد .\r\nعلى ( ع ) نامه‌اى هم به اشعث بن قيس نوشت و آن را به زياد بن مرحب همدانى تا به وى برساند . اشعث از سوى عثمان ، به عنوان عامل آذربايجان گماشته شده بود و عمرو بن عثمان ، دختر اشعث را به زنى گرفته بود . آن حضرت در نامهء خود خطاب به اشعث چنين نوشت : « اما بعد ، اگر سستيهايى در تو رخ نمىداد پيش از ديگران ، در اين كار پيش قدم مىشدى . اگر از خدا بترسى كار تو راست شود . چنان كه خبر دارى مردم با من دست بيعت دادند . طلحه و زبير نيز بيعت كردند و سپس بدون دليل آن را زير پا نهادند . آنان مادر مؤمنان را از خانه‌اش بيرون آورده به سوى بصره روانه شدند . پس من نيز به جانب آنان رفتم و با هم روبه‌رو شديم . من آنان را دعوت كردم تا بدانچه كه از آن خارج شده بودند بازگردند . ولى آنان از پذيرفتن پيشنهاد من سرتافتند و من نيز اتمام حجت كردم . حكومت تو نبايد به مثابهء طعمه‌اى در پيش چشمانت باشد . بلكه آن امانتى است كه به تو سپرده شده و اموالى كه در اختيار توست ، اموال خداست و تو خزانه‌دار اموال خداوند هستى تا آن را به من تسليم كنى .\r\nاگر تو درست كردار باشى اميد است كه من نيز بدترين واليان براى تو نباشم . و لا قوة الا باللّه . اين نامهء عزل اشعث بود . پس زياد بن مرحب به سخنرانى ايستاد و از ماجراى اهل جمل ياد كرد . سپس اشعث به پا خاست و حمد و ثناى الهى را به جاى آورد و گفت : اى مردم ، امير المؤمنين عثمان مرا به ولايت آذربايجان گماشت و خود كشته شد . ولايت اين ديار در دست من است . مردم با على بيعت كرده‌اند و ما نيز از او اطاعت مىكنيم چونان كه از خلفاى پيش از او فرمان مىبرديم . شما دانستيد كه بر سر طلحه و زبير چه آمده و على بر آنچه بر ما و شما پنهان مانده ، مأمون است » .\r\nچون اشعث به خانه‌اش رفت ياران خود را فرا خواند و گفت : نامهء على مرا بيمناك كرد .\r\nاو اموال آذربايجان را مىگيرد . از اين رو مىخواهم به معاويه بپيوندم . يارانش گفتند : مرگ براى تو بهتر از اين اقدام است . آيا مىخواهى شهر و قوم خود را وانهى و به مردم شام پناهنده شوى ؟ ! اشعث از اين سخن شرمنده شد و به نزد على ( ع ) بازآمد .\r\n\r\n","description":"","footnote":"","page_name":" 536 ","page_number":92},
  {"content":"\r\n\r\n\r\nجنگ صفين\r\nاين جنگ از بزرگ‌ترين جنگهايى است كه در اسلام به وقوع پيوسته . شمار كشتگان هر دو گروه حد اكثر صد و ده هزار و حد اقل هفتاد هزار تن بود . انگيزهء برپايى اين جنگ ، همچون جنگ جمل ، همان حب دنيا و دشمنى با رسول خدا و اهل بيت اوست و اگر اين جنگ در تقويت اسلام برپا مىشد ، براى اسلام باعث بركت و فراوانى مىشد ، به همان مقدار يا بيشتر از آنى كه منجر به ضرر و زيان اسلام شد . شايد انگيزهء اين جنگ اجتهاد و خونخواهى عثمان بود . هر چند كه خون عثمان به گردن كسى بود كه خود براى انتقام و خونخواهى آمده بود . اجتهاد هم درى گشاده دارد و به قاتل اين امكان را مىدهد كه خود به خونخواهى مقتول برخيزيد . زيرا اجتهاد او ، وى را به اين هدف نايل مىكند و به سبب همين اجتهاد صدها هزار تن از مسلمانان به كام مرگ فرو مىروند و از اين رهگذر سودى عظيم ، بهرهء قاتل و مقتول مىشود و هر دوى آنها در بهشت جاى مىگيرند و كدام سعادت بالاتر از ورود به بهشت است ؟ ! !\r\n\r\nكتابهايى كه دربارهء جنگ صفين به نگارش درآمده است\r\nدر اين باره كتابهاى مستقلى ، همچون كتاب نصر بن مزاحم منقرى و كتاب ابراهيم بن ديزيل و كتاب ابو مخنف لوط بن يحيى ازدى و . . . نوشته شده است .\r\n\r\nشمار دو سپاه\r\nمسعودى گويد : دربارهء شمار سپاهيان على و معاويه به اختلاف سخن گفته‌اند . برخى تعداد آنها را زياد و عده‌اى ديگر اندك ذكر كرده‌اند . اما قولى كه غالبا بر آن اتفاق دارند آن است\r\n\r\n","description":"","footnote":"","page_name":" 537 ","page_number":93},
  {"content":"\r\n\r\nكه همراه على نود هزار و همراه معاويه هشتاد و پنج‌هزار تن به ميدان آمده بودند .\r\n\r\nتاريخ اين جنگ\r\nگروهى از مورخان گفته‌اند : اين جنگ از ابتداى ماه ذى حجة سال 36 آغاز شد و در سيزدهم صفر سال 37 هجرى به پايان رسيد . چنان كه گذشت در جمادى الآخر سال 36 واقعهء جمل رخ داد و در دوازدهم رجب همان سال ، امير المؤمنين از بصره به سمت كوفه حركت كرد .\r\nفاصلهء ميان اين دو شهر ده روز بود ، از اين رو مىتوان گفت كه آن حضرت در بيست و دوم رجب سال 36 از بصره به كوفه وارد شده است .\r\nظاهر اين عبارت آن است كه على ( ع ) در اين تاريخ به اين شهر رسيده و احتمال دارد كه آن حضرت قصد بيرون رفتن از آن شهر را داشته است . آنگاه آن حضرت در اواخر ماه رمضان يا اول شوال همان سال ، از كوفه به طرف نخيله ، اردوگاه نظامى كوفه ، روانه شده و در پنجم يا ششم شوال از نخيله به سمت صفين حركت كرده است .\r\nاما دربارهء تاريخ رسيدن آن حضرت به صفين . من اكنون نمىتوانم سخنى بگويم ولى از سخن طبرى برمىآيد كه وصول آن حضرت به صفين در اواسط ذىقعدهء سال 36 هجرى بوده است . وى پس از آنكه ماجراى جنگ آنان به هنگام رسيدن به آب را ، ذكر مىكند ، مىگويد : على دو روز درنگ كرد و با معاويه مراسله نكرد ، آنگاه در ابتداى ماه ذى الحجّه كسى را نزد معاويه فرستاد . جايگاه آنان در راه ميان كوفه و صفين در حدود يك ماه و بيست روز فاصله داشت و اگر چه مىشد اين مسافت را در كمتر از نصف اين مدت طى كرد اما حركت سپاهى با نود هزار يا بيشتر ، آن هم با سلاح و تجهيزات ، به جز در اندك مدتى از صبح يا عصر امكان نداشت . مخصوصا آنكه برخى از لشكرها ، از شهرهاى ديگر ، در ميانه راه به آن حضرت مىپيوستند . علاوه بر اين ، مردم رقه سپاهيان آن حضرت را از رفتن بازداشتند و پلى را شكستند و مدت زمانى سپرى شد تا آن پل را دوباره درست كردند . همچنين ، چنان كه بعدا خواهيم گفت ، پيشامدهاى ديگرى نيز رخ داد كه در اثر آنها وقت بسيارى تلف شد .\r\nمسعودى و ديگران نوشته‌اند : جاى گرفتن آنها در صفين صد و ده روز به طول انجاميد .\r\nكه در آن مدت نود يا هفتاد واقعه ، روى داد . اين سخن با آنچه طبرى ذكر كرده است كه رسيدن آنان به صفين در دهم ذى القعده بوده ، موافقت دارد . زيرا اگر بيست روز باقى مانده را از ذىقعده به ماه‌هاى ذى الحجّه و محرم و صفر ، كه نامه‌اى در آن روزها نوشته شد ، اضافه كنيم شايد از اين سه ماه متجاوز نشود . اين مدت در حدود صد روز است و اگر نامه و آمادگى براى سفر را نيز به آن بيفزاييم ، حدود سيزده روز مىشود كه جمعا صد و ده روز مىشود .\r\nهمچنين مسعودى گويد : ميان ورود على به كوفه و رويارويى او با معاويه براى جنگ ، در\r\n\r\n","description":"","footnote":"","page_name":" 538 ","page_number":94},
  {"content":"\r\n\r\nصفين ، شش ماه و سيزده روز فاصله بود . شايد مقصود مسعودى ذكر مدت ميان دخول على ( ع ) به كوفه و انتهاى جنگ بوده است . آن حضرت در دوازدهم رجب از بصره خارج و در پايان همان ماه به كوفه داخل شد و بدين ترتيب در فاصلهء هجده روز مسافت ميان اين دو شهر را طى كرد و اگر قطع اين مسافت در زمانى كمتر از اين صورت گرفته ، آن حضرت در ماه شعبان و رمضان در كوفه مانده و در شوال يا اواخر رمضان از كوفه به سمت صفين حركت كرده و در ذىقعده به آن مكان رسيده و جنگ در سيزده صفر پايان يافته كه با اين حساب ، شش ماه و سيزده روز به طول انجاميده است .\r\nخلاصه آنكه در جمادى الآخر سال 36 هجرى جنگ جمل روى مىدهد و در دوازدهم رجب همين سال ، على ( ع ) از بصره به جانب كوفه راهى مىشود و در آخر ماه رمضان يا اول شوال از كوفه به سمت نخيله و در پنجم يا ششم شوال از نخيله به طرف صفين حركت مىكند و در ماه ذىقعده به آن محل مىرسد . جنگ نيز در ابتداى ماه ذى حجة سال 36 آغاز مىشود ( ابن اثير و غير او اين قول را گفته‌اند ) و تا پايان اين سال ادامه مىيابد . سپس هر دو گروه ، در ماه محرم سال 37 دست از جنگ مىشويند و سپس در اول ماه صفر دوباره و با شدت بيشتر جنگ را آغاز مىكنند تا آنكه در سيزدهم اين ماه ، ميان آنان صلح مىشود .\r\nدر مروج الذهب گفته شده است : چند روز به پايان ماه صفر سال 37 هجرى بود كه صلح انجام گرفت . همچنين عده‌اى گفته‌اند : وقوع صلح پس از ماه صفر همين سال بوده است .\r\nدر همين كتاب ، در جاى ديگرى ، آمده است : صلحنامه در چند روز به پايان ماه صفر نوشته شد . و حكمها در ماه شعبان سال سى و هفت هجرى با يكديگر ديدار كردند . اين سخنانى بود كه گروهى از مورخان دربارهء تاريخهاى اين واقعه ، گفته بودند .\r\nهمچنين گفته‌اند اين واقعه در سال سى و هشت هجرى ، روى داد و اين قول مسعودى كه ديدار حكمين را در سال سى و هشت ذكر كرده با آن منطبق است . آنچه طبرى از واقدى حكايت كرده كه اجتماع حكمين در شعبان سال سى و هشت بود يا اجتماع حكمين بيش از يك سال به طول انجاميد ، بعيد به نظر مىرسد .\r\nنصر بن مزاحم در كتاب صفين گويد : آنان پس از رسيدن على ( ع ) به صفين ، به مدت سه ماه ، در ماه‌هاى ربيع الثانى و جمادى الاولى و جمادى الآخر ، با يكديگر به مراسله پرداختند .\r\nاين سخن اقتضا دارد كه رسيدن آنان به صفين در اواخر ربيع الاول بوده باشد . اين قول با سخنى كه قبلا ذكر شد كه رسيدن آنان به صفين در اواخر ذىقعده بوده مخالفت دارد ضمن آنكه با آن نيز مطابقت ندارد . زيرا بنابر قول نصر بن مزاحم ، شروع اين جنگ در سال سى و شش هجرى بوده است نه سالهاى سى و هفت يا سى و هشت . زيرا اگر شروع اين جنگ را در سال سى و شش بدانيم ، پس جنگ جمل بعدا صورت نگرفته و اگر آن را در سال سى و\r\n\r\n","description":"","footnote":"","page_name":" 539 ","page_number":95},
  {"content":"\r\n\r\nهفت بدانيم لازم مىآيد كه آنان در صفين بيش از يك سال مانده باشند ، حال آنكه پيش از اين گفته شد ماندن آن در صفين صد و ده روز به طول انجاميد . و اگر سال سى و هشت هجرى را سال آغاز جنگ صفين بدانيم ، بازهم طول مدتى كه آنان در صفين مانده‌اند ، بيش از يك سال خواهد شد . ما دربارهء جنگ صفين ، بر كتاب نصر بن مزاحم تكيه مىكنيم . اين كتاب يكى از كتابهاى مورد اعتماد در اين باره است ، و اگر نكته‌اى را از كتاب ديگرى ذكر كنيم ، حتما به نام آن كتاب اشاره خواهيم كرد . نصر بن مزاحم گويد : على ( ع ) در كوفه درنگ كرد . شنى در اين باره گفت :\r\nبه اين امام بگو كه جنگ پايان يافت نعمتها تمام و كامل شد .\r\nما از جنگ با پيمان‌شكنان فراغ يافتيم حال آنكه در شام مارى سياه آمادهء نبرد شده است .\r\nسوگند به خدايى كه مردم به دور خانهء او طواف مىكنند ، و تمام جهان ، به جز خانهء او ، صحراى بىآب و علفى بيش نيست .\r\nمعاويه هرگز از تو پيروى نخواهد كرد و نمىدانم تو چه خواهى كرد .\r\nو بدان كه رسيدن به ستاره‌هاى دور سماك و عيّوق و عواء بسى آسان‌تر از رسيدن به اين مقصود است .\r\nپس براى جنگ با آنان مهيا شو كه به خدا علاج اين كار ، جز اين نيست .\r\nعلى ( ع ) به عمال خود در گوشه و كنار نامه نوشت و مهم‌ترين كسان مورد نظر على سران شاميان بودند .\r\nاحنف بن قيس ، جارية بن قدامه ، حارثة بن بدر ، زيد بن جبله و اعين بن ضبيعه به نزد آن حضرت درآمدند . احنف به سخن آمد و گفت : اى امير المؤمنين ! اگر سعد در جنگ جمل تو را يارى نكرد پس بر ضد تو هم يارى نخواهد داد . و آنان ديروز در شگفت ماندند از كسانى كه تو را يارى دادند و امروز در شگفتند از كسانى كه دست از يارى تو شسته‌اند . اينان دربارهء طلحه و زبير شك كردند اما دربارهء معاويه ترديدى به خرج ندادند . عشيرهء ما در بصره است .\r\nاگر كسى را به سوى آنان فرستاده بوديم به نزد ما مىآمدند و ما به كمك آنها با دشمن جنگ مىكرديم و به وسيلهء آنها انتقام مىگرفتيم و ايشان آنچه را كه ديروز از كف داده بودند ، امروز به دست مىآورند .\r\nآنگاه على به جارية بن قدامه ، كه پس از احنف مهم‌ترين مرد تميم بود ، گفت : اى جاريه تو در اين باره چه مىگويى ؟ جاريه پاسخى داد كه حاكى از ناخشنودى او از حركت دادن قومش از بصره بود .\r\nعلى از حارثة بن بدر ، كه درست‌رأىترين مردم در نزد احنف و شاعر و جنگاور بنى تميم بود ، پرسيد : اى حارثه ! تو چه مىگويى ؟ حارثه به طور خلاصه چنين پاسخ داد : در ميان قوم\r\n\r\n","description":"","footnote":"","page_name":" 540 ","page_number":96},
  {"content":"\r\n\r\nما گروهى هستند كه با آنها دشمنى را دشمن‌تر از معاويه ديدار نمىكنيم و به وسيلهء آنها سرزمينى بدتر از شام را سد نمىكنيم .\r\nو با رأى احنف موافقت كرد . پس على ( ع ) به احنف گفت : به قوم خودت نامه‌اى بنويس .\r\nاحنف چنين نامه‌اى به بنى سعد نگاشت : « اما بعد ، هيچ كس از بنى تميم باقى نماند جز آنكه با رأى سرورشان ، غير شما را به بدبختى و تيره روزى انداختند و خداوند شما را به خاطر تدابيرى كه من براى شما انديشيدم محافظت كرد . تا آنكه به چيزى كه اميد رسيدن به آن را داشتيد رسيديد و از چيزى كه مىترسيديد ، ايمن شديد و از زمرهء گرفتاران بيرون آمده به اهل عافيت پيوستيد . من شما را آگاهى مىدهم كه ما بر تميميان كوفى وارد شديم و آنان دو بار فضل خود را به ما نشان دادند . يك بار با آمدن ايشان به سوى ما همراه با على و ديگر بار با موافقت آنان با حركت به سوى شام . پس شما نيز به سوى ما روى آوريد و بر آنان اتكال مكنيد معاويه بن صعصعة ، پسر برادر احنف ، نيز اشعارى به اين مضمون خطاب به قبيلهء بنى سعد نگاشت . از جمله گفت :\r\nعلى ( ع ) بهترين شماست پس از تلاش و كوشش خود در جهت او دريغ نورزيد .\r\nعلى ( ع ) كسى است كه سى آيه در شأن او نازل شد و وى را مؤمن و مخلص و بىهمتا قلمداد كرد .\r\nعلى ( ع ) صاحب خصوصياتى است كه در ديگران نيست و خداوند نيز به واسطهء همان خصوصيات رهبرى و دوستى او را بر همگان واجب فرمود .\r\nچون نامهء احنف و شعر معاويه بن صعصعه به بنى سعد رسيد ، آنان با گروه خود رهسپار شدند . تا آنكه در كوفه فرود آمدند . سپس ربيعه بر آنان وارد شد .\r\n\r\nفرستادن جرير به سوى معاويه\r\nعلى ( ع ) در نظر داشت ، به سوى معاويه پيكى روانه كند . جرير بن عبد الله بجلى به آن حضرت گفت : مرا به نزد معاويه بفرست . زيرا او همواره از من خيرخواهى مىكرد . پس من او را دعوت مىكنم تا به امر تو گردن نهد به شرط آنكه تا زمانى كه فرمان خدا را مىبرد يكى از اميران و يكى از عاملان تو باشد و نيز مردم شام را به اطاعت از تو فرا مىخوانم . بيشتر شاميان از قوم و اهل ديار من هستند و اميدوارم كه آنان مرا نافرمانى نكنند .\r\nاشتر به على گفت : او را به سوى معاويه نفرست . به خدا قسم من گمان مىكنم كه او هم در سر خود ، قصد مردم شام را مىپروراند . على به او پاسخ داد : او را رها كن تا ببينم اين مرد چه خبرى براى ما مىآورد . آن حضرت ، جرير را روانه كرد و به او فرمود : گرد مرا ياران رسول خدا گرفته‌اند . اينان اهل ديانت و صاحب نظرند و من تو را بر ايشان برگزيدم . با اين\r\n\r\n","description":"","footnote":"","page_name":" 541 ","page_number":97},
  {"content":"\r\n\r\nنامه نزد معاويه برو . پس اگر او در آنچه تمام مسلمانان داخل شده‌اند ، وارد شد سخنى نيست و گرنه نامه را به سويش بيفكن و به او خبر بده كه من به امارتش خشنود نيستم .\r\nمبرد در كامل گويد : جرير به على ( ع ) عرض كرد : به خدا قسم اى امير المؤمنين من يارى خود را از تو بازنگرفته و براى تو در معاويه طمع نبسته‌ام . على به او پاسخ داد : قصد من خود حجتى است كه آن را اقامه كرده‌ام .\r\nجرير رهسپار شد تا آنكه به شام درآمد و نزد معاويه رفت و گفت : اما بعد ، اى معاويه اهل مكه و مدينه و مصرين ( بصره و كوفه ؟ ) و حجاز و يمن و مصر و عروض و عمان و بحرين و يمامه به گرد پسر عمويت جمع آمده‌اند و جز اين دژهايى كه تو در آنى ، كس ديگرى باقى نمانده است . اگر سيلى از دره جارى شود ، اين شهر را غرق مىكند . من به نزد تو آمده‌ام تا تو را به آنچه به صلاح توست و تو را به بيعت كردن با اين مرد هدايت مىكند ، دعوت كنم . آنگاه نامهء على بن أبي طالب را به معاويه تسليم كرد . مضمون نامه چنين بود :\r\nبسم اللّه الرحمن الرحيم . اما بعد ، بيعت من در مدينه به گردن تو بود حال آنكه تو در شام بودى . زيرا مردمى كه با ابو بكر و عمر و عثمان بيعت كرده بودند به همان شرط با من نيز بيعت كردند . پس كسى كه شاهد ماجرا بوده نمىتواند كس ديگرى را براى خود برگزيند و كسى كه حضور نداشته نيز نمىتواند آن را مردود بشمارد . شورى از آن مهاجران و انصار بود . پس چون به دور مردى گرد آمدند او را امام ناميدند ، اين براى خداوند خشنودى است .\r\nپس اگر كسى به طعن يا از روى رغبت از امر مسلمانان خارج شود او را به آنچه از آن خارج شده ، بازگشت دهند و اگر برنگشت با او به خاطر پيروى كردن از راهى به غير از راه مؤمنان بجنگند . و خداوند به خاطر كارى كه او كرده به وى پشت كند و او را به جهنم داخل مىكند و چه بد . جايگاهى است . طلحه و زبير با من دست بيعت دادند و سپس بيعت مرا شكستند ، شكستن آنان همچون بازگرداندن آنها بود . پس با ايشان ، به اين خاطر ، جهاد كردم تا آنكه حق بيامد و امر الهى آشكار شد و حال آنكه ايشان به اين امر دلخوش نبودند . پس تو هم در كارى كه مسلمانان در آن داخل شده‌اند ، بدرآى و بدان كه سلامتى تو در نظر من ، بهترين چيزهاست مگر آنكه خود فتنه و آشوب به پا كنى كه در اين صورت من نيز با تو به جنگ برخواهم خاست و عليه تو از خداوند كمك خواهم جست . تو سخنان بسيارى دربارهء قاتلان عثمان گفته‌اى . اما نخست در آنچه مردم داخل شده‌اند ، داخل شو و آنگاه مردم را دربارهء من به داورى بگير . من شما و ايشان را بر كتاب خداوند فرا مىخوانم . اما اين حيله‌اى كه تو به كار بسته‌اى ، مثل پستانكى است كه با آن كودك را از شير مىگيرند . تو اگر بدون هواى نفس و تنها به عقل خودت به اين ماجرا بنگرى ، مرا در برابر خون عثمان از بىگناه‌ترين افراد قريش مىيابى . بدان كه از آزادشدگانى هستى كه خلافت و شورا براى آنان روا نيست .\r\n\r\n","description":"","footnote":"","page_name":" 542 ","page_number":98},
  {"content":"\r\n\r\nمن حرير بن عبد اللّه را كه اهل ايمان و هجرت است ، به سوى تو و هواخواهانت فرستادم پس با او بيعت كن . لا قوة الا باللّه .\r\nچون معاويه ، نامه را خواند جرير به سخنرانى پرداخت و در پايان سخنانش گفت : اى مردم ! كار عثمان كسانى را كه شاهد آن بودند خسته و مانده كرد . پس گمان شما به كسى كه شاهد آن نبوده ، چيست ؟ مردم ، همگى با على بيعت كردند . طلحه و زبير نيز از كسانى بودند كه به او دست بيعت دادند و سپس بدون هيچ دليلى ، بيعت خود را زير پا نهادند . بدانيد كه اين دين تاب فتنه‌ها را ندارد و عرب نيز توان تحمل شمشير را در خود نمىبيند . ديروز در بصره چنان جنگى برپا شد كه اگر جنگ ديگرى به مانند آن به وجود آيد هيچ كس باقى نمىماند .\r\nهمه با على دست بيعت دادند و به خدا اگر ما هم اختياردار امور خود بوديم ، كسى را جز او برنمىگزيديم و هر كه در برابر اين امر مخالفت كند بايد طلب آمرزش كند پس اى معاويه ! تو نيز در كارى كه مردم كرده‌اند با آنان همقدم شو . اگر تو بهانه آورى و بگويى عثمان مرا را به كارگزارى شام گماشت و بركنارم نداشت ، پاسخ اين است كه اين بهانه اگر روا مىبود براى خداوند ، دين برپا نمىشد و هر چه كه در دست كسى بود باقى مىماند . اما خداوند براى هر والى همان حقوق والى اول را قرار نمىدهد . خداوند اين امور را توافقى ( قراردادى ) قرار داده و آنها را به منزله حقوقى دانسته كه برخى ، برخى ديگر را نسخ مىكنند .\r\nپس معاويه گفت : « اينك منتظر باش تا نظر مردم شام را دريابى . معاويه دستور داد منادى ، مردم را به اجتماع در مسجد فرا خواند . سپس خود بر بالاى منبر رفت و گفت : سپاس خدايى را كه ستونهاى اسلام را اركان و شرايع ايمان را دليل و برهان قرار داد و نورش را در زمين مقدسى كه خداوند آن را محل پيامبران و نيكوكرداران قرار داده است ، بر فروخت .\r\nپس مردم شام را بدان جاى داد . خدا از شاميان براى شام و از شام به خاطر شاميان ، خرسند شد . زيرا به علم مكنون خويش مراتب فرمانبردارى و خيرخواهى مردم شام را از خلفا و مددكاران و حاميان دين و حرمتهايش ، پىبرده بود . سپس شاميان را براى اين امت مايهء نظام و در راه خيرات و نيكوييها ، نشانه‌هايى قرار داد و به وسيلهء آنها پيمان‌شكنان را دفع و دوستى مؤمنان را جمع كرد . اينك از خداوند بر پراكندگى مسلمانان ، پس از آنكه يكى بودند ، و دورى آنان ، پس از آنكه نزديك بودند ، يارى مىجوييم . خدايا ما را بر كسانى كه خفته‌مان را بيدار و آسودهء ما را هراسان كرده‌اند و مىخواهند خون ما را بريزند و راههايمان را ناامن كنند يارى فرما . خدا نيك مىداند كه ما قصد مجازات آنان را نداريم و نيز نمىخواهيم پردهء حرمت آنان را پاره و يا لگدمالشان كنيم . جز آنكه خداوند جامه‌اى از بزرگوارى بر ما پوشانيد كه هرگز آن را از تن بدر نمىكنيم . ستمكارى و حسادت باعث شد تا اينان با ما مخالفت كنند . پس ما\r\n\r\n","description":"","footnote":"","page_name":" 543 ","page_number":99},
  {"content":"\r\n\r\nنيز از خداوند بر آنان مدد مىجوييم . اى مردم ! شما به خوبى مىدانيد كه من خليفهء امير المؤمنين عمر بن خطاب و نيز خليفهء عثمان بن عفان بر شما هستم و من هيچ كدام از شما را تاكنون بر كار زشتى وانداشته‌ام . من ولى دم عثمان هستم كه به ستم كشته شد و خداوند فرمايد : هر كس به ستم كشته شد براى ولى او تسلطى قرار داده‌ايم . پس در كشتن زياده نرويد . همانا اوست يارى شده . و من مايلم كه شما نظر خود را دربارهء قتل عثمان به من اعلام كنيد » .\r\nتمام مردم شام بلند شده خواستار خونخواهى عثمان شدند و با او بر اين منظور بيعت كردند و به او اميدوارى دادند كه در اين راه جانها و مالهاى خود را نثار كنند تا انتقام خون او را بگيرند يا آنكه خداوند جان آنها را بستاند . شب فرا رسيد و معاويه در حالى كه در ميان خانواده‌اش بود با چهره‌اى غمزده اين اشعار را مىخواند :\r\nجرير به نزد ما آمد در شبى كه در آن بينيها بريده شود و حال آنكه حوادث مهمى در راه است .\r\nبا او جنگ مىكنم و شمشير در ميان من و اوست و من هرگز جامهء پستى و ذلت به تن نمىكنم .\r\nشام طاعتى يمنى كرده كه سالخوردگان در مجالس خود از آن ياد مىكنند .\r\nپس اگر آنان جمع آيند از كنارى به على مىزنم چنان كه هر خشك و ترى بر او فرياد خواهند .\r\nو من اميد آن دارم كه به بهترين چيز برسم و من هرگز از گرفتن سرزمين عراق نااميد نيستم .\r\nجرير ، معاويه را به بيعت با على تحريك كرد . اما او گفت : اى جرير ! اكنون هنگام اين كار نيست و آن را به زمان بعد واگذار تا ببينيم چه پيش خواهد آمد .\r\n\r\nمعاويه عمرو بن عاص را فرا مىخواند\r\nمعاويه كسان مورد اعتماد خود را فرا خواند . عتبة بن ابى سفيان ، كه همچون معاويه بود ، به وى گفت : در اين امر از وجود عمرو بن عاص مدد بگير و حق او را بزرگ شمار . او همان است كه من مىشناسم . وى در زمان عثمان از او كناره گرفته بود و اگر فرصتى نبيند از تو نيز بيشتر كناره مىكند . عمرو بن عاص در فلسطين بود وى از زمانى كه عثمان به محاصره درآمده بود در منزلى كه در آنجا داشت ، سكونت گزيده بود معاويه نامه‌اى به او نوشت : اما بعد از ماجرايى كه ميان على و طلحه و زبير گذشت ، آگاه شدى و اينك مروان بن حكم با گروهى از مخالفان حكومت على از بصريان به سوى ما آمده و جرير بن عبد اللّه براى گرفتن بيعت از ما بدين جا روانه شده است . من اينك به انتظار توام . لذا از تو مىخواهم كه\r\n\r\n","description":"","footnote":"","page_name":" 544 ","page_number":100},
  {"content":"\r\n\r\nبراى مشورت در امرى به نزد ما حاضر شوى .\r\nعمرو بن عاص ، در اين باره با دو پسر خويش موسوم به عبد اللّه و محمد به مشورت پرداخت . عبد اللّه به او گفت : عثمان كشته شد و تو در كنار او نبودى پس در خانه‌ات ماندگار شو كه تو را خليفه نكرده‌اند و نخواه كه براى اندك متاع دنيا جزو اطرافيان معاويه قرار بگيرى كه در اين صورت شايد هلاك شده و در دنيا تيره بخت شوى .\r\nاما محمد به او گفت : تو شيخ قريش و صاحب كار آنانى . و اگر اين ماجرا پايان پذيرد و تو در آن سستى به خرج داده باشى ، آنان نيز تو را كوچك مىشمارند . حق با مردم شام است پس تو هم دستى از دستهاى آن باش و انتقام خون عثمان را بگير .\r\nپس عمرو گفت : اى محمد ! تو مرا به لذتهايى كه در اين دنياست ، فرمان مىدهى و من نيز خواهان آنهايم .\r\nعبد اللّه گفت : شيخ آهنگ مسافرت كرد و غلامى را كه وردان نام داشت و بسيار زيرك و هوشيار بود ، فرا خواند و گفت : اى وردان حركت كن . سپس گفت : بايست . وردان گفت : اى ابو عبد اللّه ! اشتباه كردى . اگر بخواهى تو را از آنچه در قلبت مىگذرد آگاه مىكنم . عمرو گفت : مرا آگاه كن . وردان گفت : دنيا و آخرت در قلب تو با هم به جنگ آمده‌اند . تو گفتى : با على آخرت است نه دنيا و در آخرت عوض دنيا را مىدهد . و معاويه با دنياست نه آخرت و در دنيا عوض آخرت را نمىدهد . تو اينك در ميان اين دو راه مانده‌اى . عمرو گفت : « به خدا خطا نكردى . اى وردان تو در اين باره چه مىگويى ؟ » پاسخ داد : به نظر من ، تو در خانه‌ات بمان . پس اگر مؤمنان چيره شدند تو در زير چتر دين آنان زندگى مىكنى و اگر دنيا دوستان پيروز شدند از وجود تو بىنياز نخواهند ماند .\r\nعمرو در پاسخ گفت : « آيا اكنون زمان آن نيست كه عرب حركت مرا به سوى معاويه نظاره‌گر باشد ؟ ! » سپس به طرف معاويه آهنگ رفتن كرد .\r\nعمرو به حضور معاويه رسيد . او مىدانست معاويه او را براى چه كارى فرا خوانده است . هر يك از آن دو مىخواستند ديگرى را فريب دهند . چون عمرو ، بر معاويه وارد شده ، معاويه گفت : اى ابو عبد اللّه ! امشب سه خبر به ما رسيده كه راه ورود و خروج را بر ما بسته است . عمرو پرسيد : اين اخبار كدامند ؟ گفت : اول آنكه محمد بن ابو حذيفه زندان مصر را بشكسته و او و يارانش از آنجا بگريخته‌اند . او به راستى از آفات اين دين است . خبر ديگر آنكه قيصر به همراه روميان آمده تا بر شام چيره شود و سوم آنكه على به كوفه آمده و در صدد آمادگى براى آمدن به جنگ با ماست . عمرو گفت : همهء اينها كه گفتى چندان بزرگ و مهم نيست . اما حذيفه ، چگونه كار اين مرد كه همراه با يارانش سر به شورش گذاشته است براى تو مهم جلوه مىنمايد ؟ ! حال آنكه تو مىتوانى گروهى را به سوى او روانه كنى تا وى\r\n\r\n","description":"","footnote":"","page_name":" 545 ","page_number":101},
  {"content":"\r\n\r\nرا بكشند يا آنكه او را به نزدت بازآورند . و بر فرض هم كه او از دست تو فرار كند . هيچ ضررى به حال تو ندارد . اما قيصر براى او غلام و كنيز رومى به همراه جامهاى طلا و نقره بفرست و با او پيمانى ببند كه او هم بدين كار شتاب مىگيرد . اما در مورد على به خدا قسم عرب نمىتواند تو و او را در امرى از امور برابر با هم قرار دهد . هيچ يك از افراد قريش ، بصيرت و بينايى او را در جنگ دارا نيستند و او صاحب آن چيزى است كه در آن است مگر آنكه تو از راه ستمكارى او را از آن بازدارى .\r\nمعاويه گفت : اى ابو عبد اللّه ! من تو را به پيكار با اين مردى كه پروردگارش را عصيان كرده و خليفه را كشته و فتنه‌اى ساز كرده و جماعت مسلمانان را پراكنده ساخته و قطع رحم نموده است ، دعوت مىكنم . عمرو پرسيد : به جنگ چه كسى ؟ معاويه گفت : به جنگ على .\r\nعمرو گفت : به خدا اى معاويه تو با على برابرى نمىكنى . نه در هجرت او و نه در سابقه و همراهى او با پيامبر و مجاهدت و فقه و دين او تو هرگز نمىتوانى با او همسرى كنى . به خدا قسم على در اين راه صاحب حد و حدود و بهره و ارجمندى است . حال اگر تو را در جنگ با او همراهى كردم به من چه مىدهى ؟ و تو نيك مىدانى كه اين كار چه عواقب خطرناكى دارد .\r\nمعاويه گفت : امارتى به تو مىدهم . عمرو گفت : مصر خوب طعمه‌اى است . معاويه در اين باره درنگ كرد .\r\nدر روايتى ديگر آمده است : معاويه در پاسخ اين خواستهء عمرو به او گفت : من خوش ندارم كه عرب دربارهء تو بگويند كه او به خاطر برخوردارى از مواهب دنيوى به جنگ على درآمد . عمرو جواب داد : « مرا به حال خودم واگذار » . معاويه گفت : « اگر مىخواستم تو را بفريبم هرآينه مىتوانستم » . عمرو گفت : « به خدا كسى مانند من فريب نمىخورد . زيرا من تيزهوشتر از اين گفتارم » . معاويه به او گفت : « سرت را جلو بياور تا رازى را به تو بازگويم » .\r\nعمرو سر خود را از طرف چپ به دهان معاويه نزديك كرد و ناگهان معاويه گوش او را گاز گرفت و گفت : اين فريب است . آيا جز من و خود ، كس ديگرى را در اين خانه مىبينى ؟ پس عمرو شروع به خواندن اشعارى كرد و در آنها حكومت مصر را از معاويه درخواست كرد :\r\nاگر حكومت مصر را به من دهى پس سود مىبرم از آن به يك بار دست زدن و با آن سالخورده‌اى را كه زيان مىرساند و سود مىبخشد ، مىگيرم .\r\nدين و دنيا يكسان نيستند و من آنچه را كه تو مىدهى مىگيرم در حالى كه سرم را به زير افكنده‌ام .\r\nمعاويه گفت : اى ابو عبد اللّه ! آيا نمىدانى مصر مانند عراق است ؟ پاسخ داد : چرا مىدانم . اما مصر زمانى از من خواهد شد كه حكومت از آن تو شود و حكومت وقتى از آن تو مىشود كه بر على پيروز شوى . و عراقيان براى اطاعت از على آهنگ او كرده‌اند . در اين\r\n\r\n","description":"","footnote":"","page_name":" 546 ","page_number":102},
  {"content":"\r\n\r\nموقع عتبة بن ابو سفيان داخل شد و گفت : آيا نمىخواهى حكومت مصر را به عمرو واگذارى ؟ اگر حكومت از آن تو شود . شايد شام هم از دست تو خارج شود . معاويه گفت :\r\n« اى عتبه ! امشب پيش ما بمان » چون شب فرا رسيد عتبه ، با صدايى بلند اين اشعار را مىخواند تا معاويه آنها را بشنود :\r\nخواستهء عمرو را روا كن زيرا او امروز دين خود را به خاطر دنيا رها كرده است و اين خواسته را از او دريغ مدار .\r\nحكومت مصر را به عمرو بده و پاداشهاى ديگر مانند آن را از وى دريغ مدار كه ملك مصر از آن كسى است كه غالب آمده .\r\nمصر يا از على است يا از ماست . امروز كسى كه ناتوان بوده ، بر آن چيره مىشود .\r\nهنگامى كه معاويه سخنان عتبه را شنيد در پى عمرو فرستاد و ملك مصر را به او داد . عمرو به او گفت : « آيا خدا شاهد اين كار است ؟ » معاويه گفت : « آرى ! خداوند گواه تو بر اين كار باشد ، اگر فتح كوفه براى ما ميسر شد » . عمرو گفت : « خداوند بدان چه مىگوييم وكيل است » . عمرو از نزد معاويه خارج شد . پسرانش به او گفتند : چه كردى ؟ گفت : حكومت مصر را به من داد . گفتند : مصر در مقابل ملك عرب ارزشى ندارد . عمرو پاسخ داد : اگر حكومت بر مصر شما را سير نمىكند ، هميشه شكمهايتان گرسنه باد .\r\nمعاويه در مورد واگذارى ملك مصر به عمرو بن عاص ، عهدنامه‌اى نوشت و در آنجا متذكر شد : « شرط نبايد ، طاعت را نقض كند » عمرو نيز در پاسخ او نوشت : « طاعت نيز نبايد شرط را نقض كند » . بدين ترتيب معلوم مىشود كه آن دو در پى فريب دادن يكديگر بودند .\r\nمحمد بن يزيد مبرد در كتاب الكامل اين سخن را ذكر كرده و تفسير آن چنين است :\r\nمقصود معاويه از اينكه « شرط نبايد طاعت را نقض كند » آن است كه اخلال بدانچه بر آن شرط شده نبايد ناقض فرمانبردارى عمرو از او شود و اگر هم شرط منتفى شد عمرو بايد از معاويه همچنان اطاعت كند . مقصود عمرو هم از عبارت « طاعت نبايد شرط را نقض كند » آن است كه اخلال به طاعت نبايد ناقض اين شرط باشد و معاويه بايد به شرطى كه تعيين كرده وفا كند هر چند كه عمرو در اطاعت از او ناسازگارى پيشه كند .\r\nعمرو پسر عموى جوان و زيرك و عاقلى داشت . چون عمرو عهدنامه را با خوش‌حالى بياورد آن جوان تعجب كرد و گفت : اى عمرو ! در ميان قريش با كدام نظر زندگى مىكنى ؟\r\nدينت را داده‌اى و دنيا نيز به ديگرى رسيده است . آيا گمان مىكنى مردم مصر كه قاتلان عثمانند ، در زمان حيات على ، ايشان را به دست معاويه مىسپارند ؟ و گمان نمىكنى اگر معاويه به مصر دست يابد به قولى كه در عهدنامه داده چندان پايبند نيست ؟ عمرو پاسخ داد :\r\n« اى پسر عمو ! امر براى خداست نه براى على و نه براى معاويه » . آنگاه جوان با خواندن\r\n\r\n","description":"","footnote":"","page_name":" 547 ","page_number":103},
  {"content":"\r\n\r\nاشعارى عمرو را از پيوستن به معاويه و جنگيدن با على بر حذر داشت . عمرو به او گفت : اى پسر برادرم ! اگر با على مىبودم اينك خانه‌ام را گسترش مىداد . اما اكنون در كنار معاويه هستم . جوان به او گفت : « اگر تو معاويه را نمىخواستى او هم تو را طلب نمىكرد . اما تو دنياى او را مىخواهى و او هم دين تو را » . گفتار جوان به معاويه رسيد و وى را خواست . اما آن جوان گريخت و به على ( ع ) ملحق شد و آن حضرت را از ماجراى ميان عمرو و معاويه آگاه كرد و با اخبارى كه به آن حضرت گفت وى را شادمان كرد و حضرت او را به خود نزديك كرد .\r\nمروان از نحوهء برخورد معاويه با عمرو در خشم شد و گفت : چرا به من ، مانند عمرو ، چيزى نمىبخشيد ؟ معاويه گفت : مردان براى تو خريدارى مىشوند .\r\nمعاويه به عمرو گفت : اينك نظر تو چيست ؟ عمرو گفت : همان نظر اول را اجرا كن .\r\nمعاويه نيز مالك بن هبيرهء كندى را به دنبال ابن ابو حذيفه فرستاد . او بر ابن ابو حذيفه دست يافت و او را بكشت . همچنين معاويه هدايايى به سوى قيصر فرستاد و با او عهدنامه‌اى بست . سپس معاويه از عمرو پرسيد با على چه كنم ؟ عمرو پاسخ داد : رئيس مردم شام شرحبيل بن سمط بن جبله كندى است كه دشمن همان جرير است كه به سوى تو فرستاده شد . پس كسانى از افراد مورد اعتماد خود را به نزد او روانه كن تا در ميان مردم شايع كنند كه على عثمان را به قتل رسانيده است . اين سخنى است كه مردم شام را به سوى همان هدفى كه تو مىخواهى جمع مىكند و اگر دل شرحبيل را به دست آورى ، هرگز چيزى فروگذار نخواهد شد .\r\nمعاويه نيز نامه‌اى به شرحبيل نوشت و در آن يادآور شد : جرير بن عبد اللّه از طرف على بن أبي طالب ، براى درخواست زشتى ، به نزد ما آمد . آنگاه گروهى را كه رؤساى قحطان و يمن و افراد مورد اعتماد معاويه و خاصان و پسران عموى شرحبيل در ميان آنان بودند ، فرا خواند و به ايشان دستور داد تا با شرحبيل ديدار و او را از ماجراى كشته شدن عثمان به دست على ، آگاه كنند . شرحبيل در حمص بود كه نامهء معاويه به دست او رسيد . وى در اين باره با اهل يمن به مشورت پرداخت و حاضران سخنان مختلفى گفتند . عبد الرحمن بن غنم ازدى ، داناترين مردم شام ، بر پاى خاست و گفت : « ان اللّه لا يغير ما بقوم حتى يغير و اما بأنفسهم » امروز خبر قتل عثمان و كشته شدن او به دست على به گوش ما رسيد . اگر على او را كشته ، پس مهاجران و انصار كه حاكمان بر مردمند ، چرا با او دست بيعت داده‌اند ؟ و اگر او عثمان را نكشته چرا ادعاى معاويه را در اين باره تصديق مىكنى ؟ خويشتن و قومت را در ورطهء هلاكت ميفكن . » اما شرحبيل سخنان او را نپذيرفت و به سوى معاويه رهسپار شد .\r\nشرحبيل عازم رفتن به سوى معاويه بود كه عياض يمانى طى نامه‌اى ، اشعارى براى او\r\n\r\n","description":"","footnote":"","page_name":" 548 ","page_number":104},
  {"content":"\r\n\r\nفرستاد و در آنها ضمن تمجيد و مدح على ( ع ) وى را از پيوستن به سپاه معاويه و داخل شدن در امرى كه به خوبى از آن آگاهى ندارد ، بيم داد .\r\nوقتى كه شرحبيل به نزد معاويه رسيد ، مقدم او را گرامى داشتند . وى بر معاويه وارد شد .\r\nمعاويه گفت : جرير بن عبد اللّه ما را به بيعت با على دعوت مىكند . و على اگر عثمان بن عفان را نمىكشت بهترين مردمان بود . من منتظر تو شدم . من يكى از مردان ساكن شام هستم . هر چه را كه آنان بپسندند من نيز خوش مىدارم و هر چه را كه آنان نپسندند من نيز از آن ناخشنودم . آنگاه شرحبيل گفت : مىروم تا ببينم مردم چه مىگويند . وى از نزد معاويه بيرون آمد و با كسانى كه از پيش آماده بودند ، روبه‌رو شد تمام آنان به وى گفتند : على عثمان را كشته است . شرحبيل بازگشت و با خشم به معاويه گفت : اى معاويه ! همه مىگويند عثمان به دست على كشته شده است . و به خدا قسم اگر با على بيعت كنى تو را از ديار شام بيرون مىرانيم يا مىكشيم . معاويه پاسخ داد : من قصد مخالفت با نظر شما ندارم . من خود يك شامى هستم .\r\nشرحبيل گفت : « در اين صورت اين مرد ( جرير ) را به نزد يارش ( على ) برگردان » .\r\nبدين سان معاويه پىبرد كه شرحبيل نسبت به جنگ با عراقيان نظر مساعد دارد . تمام شاميان نيز با سخن شرحبيل همداستان بودند . شرحبيل خارج شد و به حصين بن نمير گفت :\r\nجرير را به نزد من بياور . حصين جرير را آورد و هر دو به نزد شرحبيل درآمدند . پس شرحبيل گفت : اين جرير ! تو با كارى پوشيده و ناآشكار به نزد ما آمده‌اى تا ما را به كام شير بيفكنى و قصد دارى شام را با عراق يكى كنى و از على ، قاتل عثمان ، تمجيد مىكنى ؟ خداوند تو را به خاطر آنچه مىگويى ، در روز قيامت مؤاخذه خواهد كرد . جرير پاسخ داد : اينكه مىگويى امرى پوشيده و ناآشكار ، چه امرى است ؟ حال آنكه مهاجران و انصار بر اين امر همساز شدند و طلحه و زبير هم به خاطر مردود شناختن اين امر كشته شدند . و اما اينكه مىگويى من تو را در كام شير افكنده‌ام بدان كه تو خود ، خويشتن را در دهان شير افكنده‌اى . و اما دربارهء يكى كردن شام با عراق بايد بگوييم كه يكى شدن آنها از روى حق بهتر از پراكندگى آن دو از روى باطل است .\r\nاما دربارهء سخن تو كه على را متهم به قتل عثمان كردى بايد بگويم كه به خدا قسم ، هيچ دليلى به جز تهمت در دستان تو نيست لكن تو به دنيا رغبت پيدا كرده‌اى و نسبت به من ، از زمان سعد بن ابى وقاص كينه‌اى در دل دارى . سخنان اين دو ، به گوش معاويه رسيد پس كسى را به نزد جرير فرستاد و او را سرزنش كرد . جرير نيز اشعارى براى شرحبيل نوشت و به او نصيحت كرد كه در دخالت در اين كار شتاب به خرج ندهد و از هواى نفس متابعت نكند . وى در اين اشعار ضمن تمجيد از مقام امير المؤمنين ( ع ) ، آن حضرت را از هر گونه همكارى و مشاركت در كشتن عثمان مبرا دانست .\r\n\r\n","description":"","footnote":"","page_name":" 549 ","page_number":105},
  {"content":"\r\n\r\nچون شرحبيل ، اشعار جرير را خواند ترسيد و با خود گفت : اين پندى براى دين و دنياى من است . به خدا در اين كار عجله نخواهم كرد . معاويه كسانى را نزد او فرستاد كه با ورود به محضرش قتل عثمان را بزرگ داشتند و على را بدان متهم كردند و براى اثبات ادعاى خود شهادت باطل اقامه كردند و كتب مختلفى به او نشان دادند تا نظر او را تغيير دادند . و تصميم او را وارونه كردند . اين خبر به گوش قوم او رسيد و آنان خواهرزادهء شرحبيل را از بارق به نزد او فرستادند . خواهرزادهء شرحبيل از هواخواهان على بود كه به وى نيز دست بيعت داده بود وى از شاميانى بود كه به على ( ع ) پيوسته بود . وى در ميانهء راه اشعارى خطاب به شرحبيل سرود و در آنها متذكر شد كه : معاويه ، شرحبيل را به نيرنگ به سوى خود كشيده و ادعاى معاويه در مورد دخالت على ( ع ) در قتل عثمان بى جا و بيهوده است .\r\nشرحبيل با شنيدن اين ابيات گفت : اين فرستادهء شيطان است . اكنون خداوند قلب مرا آزمايش كرد . به خداوند سوگند گويندهء اين ابيات را اسير مىكنم مگر آنكه از دستم بگريزد .\r\nجوان ، گويندهء آن ابيات ، به كوفه گريخت . مردم شام نيز دور نبود كه در اين باره گرفتار شك و ترديد شوند .\r\nمعاويه پيكى به سوى شرحبيل روانه كرد و گفت : پاسخ تو به اين امر حق بود ، اجر و پاداش تو بر خدا باد ! صالحان آن را از تو قبول مىكنند . اين كارى كه من آن را شناخته‌ام جز با رضاى عمومى مردم انجام‌پذير نيست . پس در ديار شام گردش كن و در ميان ساكنان آن بانگ درده كه على ، عثمان را كشته و مسلمانان بايد به خونخواهى از او برخيزند . شرحبيل نيز به انجام اين كار گردن نهاد و نخست در بين ساكنان حمص شروع به تبليغ كرد . وى كه در ميان اهل شام مردى امين و زاهد و متأله به شمار مىآمد ؛ به سخنرانى ايستاد و گفت : اى مردم ، على عثمان را كشت و گروهى نيز بر او خشم گرفتند كه وى آنها را هم كشت و بر همهء شهرها چيره شد به جز شام . او شمشير خود را بر دوشش گذارد . سپس به گردابهاى مرگ فرو غلتيد تا براى جنگ با شما بيايد يا آنكه خداوند طريق ديگرى ايجاد كند . ما كسى را قوىتر از معاويه ، در جنگ با على ، نمىشناسيم . پس شما نيز به يارى معاويه كمر بنديد . همهء مردم حمص به جز عده‌اى از زاهدان آنها بدين دعوت پاسخ گفتند . آنان گفتند : خانه‌هاى ما ، قبرها و مساجد ماست . و تو بدانچه مىگويى داناترى . وى مردم شهرهاى مختلف را براى پيوستن به معاويه بسيج كرد ، آن چنان كه شهرها از مردم خالى شده وى به نزد هر گروهى كه مىرفت و آنان را به يارى معاويه دعوت مىكرد ، ايشان نيز اجابت مىكردند . ناشى بن حارث ، دوست شرحبيل ، ابياتى براى او سرود و فرستاد كه در آنها علت جنگ شرحبيل را انگيزهء دشمنى او با جرير ذكر كرده بود . وى همچنين در اين ابيات او را از داخل شدن در كارى كه به نيكى بر آن آگاه نيست ، بر حذر داشته و از على ( ع ) و بيعتى كه عامهء مردم با او كرده‌اند تجليل به عمل آورده است .\r\n\r\n","description":"","footnote":"","page_name":" 550 ","page_number":106},
  {"content":"\r\n\r\nنصر بن مزاحم به نقل از شعبى روايت كرده است : شرحبيل به نزد معاويه رفت و گفت : تو عامل امير المؤمنين ، عثمان ، و پسر عموى او هستى . ما نيز در گروه مؤمنان جاى داريم . اگر تو با على و قاتلان عثمان در جنگ شوى تا انتقام خون او را بگيريم و يا جانهاى خود را در اين راه از دست دهيم ، تو را به امارت خود برمىگزينيم و الا تو را بر كنار و هر كس را كه بخواهيم بر سر كار مىآوريم . سپس در ركاب او به جنگ مىرويم تا انتقام خون عثمان را بگيريم يا خود از ميان برويم .\r\nجرير با شنيدن اين سخنان گفت : « اى شرحبيل ! اندكى درنگ كن . زيرا خدا از ريخته شدن خونها جلوگيرى كرده و پراكندگيها را به الفت و وحدت مبدل ساخته و كار اين امت را سر و سامان داده و آرامش بر اين امت سايه‌افكن شده است . پس تو را از تباهكارى ميان مردمان بر حذر مىدارم .\r\nو پيش از آنكه سخنى بگويى كه نتوانى آن را رد كنى ، دست از اين سخنان بردار » . شرحبيل پاسخ داد : « به خدا قسم ، هرگز اين سخن را پنهان نمىكنم » . سپس برخاست و براى مردم سخنرانى كرد . حاضران سخنان او را تأييد كردند و گفتند : « سخن همين سخن و رأى همين راى است » . جرير ، در اين هنگام ، از معاويه و از مردم شام نااميد شد .\r\nمعاويه به خانهء جرير رفت و به او گفت : من فكرى انديشيده‌ام . جرير گفت : بگو . گفت : به على بنويس كه گردآورى ماليات شام و مصر را به من اختصاص دهد و اگر مرگ او در رسد براى جانشين بعد از خود ، بيعتى براى من قرار ندهد . و دربارهء خلافت به او بنويس . جرير گفت :\r\nهر چه مىخواهى بنويس . من نيز با تو مىنويسم . معاويه نيز اين نكات را براى على نوشت .\r\nعلى نيز در پاسخ معاويه به جرير نوشت : اما بعد ، معاويه مىخواهد بيعت من در گردنش نباشد و آنگاه هر كار كه مىخواهد بكند . او قصد دارد در اين كار آن قدر تو را معطل كند تا اهل شام را به طغيان و شورش درآورد . من در مدينه بودم و مغيرة بن شعبه به من پيشنهاد داد كه معاويه را همچنان بر شام به كار بگمارم . اما من اين پيشنهاد را نپذيرفتم . خداوند به من اجازه نداده كه گمراهان را يار و ياور خود بگيرم . اگر معاويه بيعت كرد مراد ما حاصل شده است و گرنه به سوى ما بازگرد .\r\nجرير به قدرى در نزد معاويه بماند كه مردم به او شك كردند . على گفت : « ضرب الاجلى براى پيغام‌گزار خود تعيين مىكنم و اگر وى بيشتر از اين مدت پيش معاويه ماندگار شود معلوم مىشود كه نيرنگ خورده يا عصيان كرده است » . جرير در آمدن به سوى على چنان معطل كرد كه آن حضرت از آمدن وى نااميد شد و از اين رو نامه‌اى به جرير نوشت و در آن گفت : « اما بعد ، چون اين نامه به دست تو رسيد معاويه را به انتخاب وادار كن و تصميم قطعى او را جويا شو . آنگاه او را ميان جنگى ويرانگر يا صلحى خفت بار ، مخير نما . اگر او جنگ را برگزيد تو هم به او\r\n\r\n","description":"","footnote":"","page_name":" 551 ","page_number":107},
  {"content":"\r\n\r\nاعلان جنگ بده و اگر صلح را پذيرفت ، از او بيعت بگير » .\r\nپس جرير ، نامهء على را بر معاويه خواند و به او گفت : « اى معاويه ! گمان مىكنم بر قلب تو مهر زده شده است و حق و باطل در تو سر گردان شده‌اند » . معاويه پاسخ داد : « در اولين مجلس ، اگر خدا خواهد ، رأى آخر خود را خواهم گفت » .\r\nمبرد در كامل گويد : معاويه در پاسخ نامهء مذكور على ( ع ) چنين نامه‌اى نوشت : از معاويه بن صخر به على بن أبي طالب ، اما بعد به جان خودم اگر مسلمانان با تو دست بيعت دهند و تو از خون عثمان برائت جوى به مانند أبو بكر و عمر و عثمان خواهى بود . اما تو مهاجران را در مورد عثمان فريفتى و انصار را از يارى او ممانعت كردى . پس نادان تو را فرمان برد و ناتوان به وسيلهء تو توانا شد . مردم شام جز جنگ با تو را خواستار نيستند مگر آنكه قاتلان عثمان را به ايشان تحويل دهى . اگر چنين كردى ميان مسلمانان شورا برپا مىشود . به جان خودم دلايل تو عليه من همچون دلائلت عليه طلحه و زبير نيست . زيرا آن دو با تو بيعت كرده بودند ولى من به تو دست بيعت ندادم و نيز دليل تو بر مردم شام همچون دليلت بر مردم بصره نيست . زيرا اهل بصره به زير فرمان تو درآمده بودند ولى مردم شام از تو اطاعت نكردند . اما من منكر شرف تو در اسلام و خويشاوندى تو با پيامبر و جايگاه ويژهء تو در ميان قريش نيستم » . آنگاه معاويه در زير نامه ابياتى از كعب بن جعيل را بنوشت كه در آنها آمده بود : مردم شام ، عراقيان را و مردم عراق شاميان را ناخوش مىدارند . آنان بر پيشوايى على و اينان بر پيشوايى پسر هند ، راضى و خرسندند . على هيچ عذر و بهانه‌اى ندارد . او امروز گناهكاران را در پناه خود گرفته و از قاتلان ما قصاص را برداشته است .\r\nمبرد در كامل گويد : على ( ع ) نامهء معاويه را چنين پاسخ داد : « از امير المؤمنين على بن أبي طالب به معاويه بن صخر بن حرب . اما بعد ، امروز نامهء كسى به دستم رسيد كه نه بينايى دارد تا او را هدايت كند و نه راهبرى دارد تا او را راهنما باشد . خواهش نفس او را فراخوانده و او نيز اجابت كرده و گمراهى او را رهبرى كرده و او به پيروى از آن همت گمارده است . تو گمان مىكنى كه اشتباه من در مورد عثمان انگيزهء عدم بيعت توست . به جان خودم قسم ، من مردى از مهاجرانم . از هر جا كه آنان درآيند من نيز درآيم و به هر جا كه آنان بروند من نيز بروم . و خداوند هرگز آنان را بر گمراهى گرد نياورد و به كورانديشى مبتلاشان نسازد . از اين گذشته ، تو را به عثمان چه‌كار ؟ تو از بنى اميه‌اى و فرزندان عثمان به گرفتن انتقام خون او اولويت دارند . پس اگر فكر مىكنى تو از ايشان بر گرفتن خون پدرشان قوى ترى پس در فرمان من بدرآى و سپس قاتلان عثمان را محاكمه كن . من تو و ايشان را به راه روشن سوق مىدهم . اما تمايزى را كه ميان خود و طلحه و زبير نيز اهل شام و اهل بصره ذكر كرده بودى ، به جان خودم سوگند كه اين هر دو يكى است و فرقى ندارد . زيرا اين بيعت ، فراگير بوده و\r\n\r\n","description":"","footnote":"","page_name":" 552 ","page_number":108},
  {"content":"\r\n\r\nراهى براى انتخاب در برابر آن وجود ندارد و انتخاب مجدد در آن صورت نمىپذيرد . اما دربارهء شرف من در اسلام و خويشاونديم با رسول خدا و جايگاهم در ميان قريش به جان خودم سوگند مىخورم اگر مىتوانستى هرآينه آنها را نيز انكار مىكردى » .\r\nدر پاسخ امير المؤمنين به نامهء معاويه به بهانه‌هاى اهل جمل و ديگران كه در ظاهر مورد دستاويز آنها بود و در باطن به خلاف آن مىانديشيدند ، قطع و يقين حاصل مىشود . اينان در واقع قصد گرفتن انتقام از خون عثمان را نداشتند . زيرا فرزندان عثمان ، كه اولياى دم به حساب مىآمدند ، در قيد حيات بودند . از اين رو ايشان در گام نخست بايد با آن حضرت بيعت مىكردند و به اطاعت او در مىآمدند و سپس قاتلان عثمان و متهمان به قتل او را مورد محاكمه قرار مىدادند . بلكه شرع ايجاب مىكرد كه آنان مباشران قتل عثمان را يك تن يا دو تن بگيرند . اما هواى نفس و بىدينى و دشمنى ، باعث ساخته شدن دستاويزهاى ظاهرى شد .\r\nجرير و اشتر با هم نزد على ( ع ) درآمدند . پس . اشتر گفت : « اى امير المؤمنين ! به خدا قسم اگر مرا به سوى معاويه مىفرستادى براى تو بهتر از آن بود كه اين مرد را بفرستى تا با معاويه مدارا كند . او آن قدر در پيش معاويه ماند كه هر درى را كه معاويه مىخواست برايش گشود و از هر درى كه مىترسيد آن را برايش بست » . جرير گفت : « به خدا قسم اگر تو پيش آنان مىرفتى هرآينه تو را مىكشتند » . و اشتر را از عمرو و ذى كلاع و حوشب ذى ظليم ترسانيد و گفت : اينان گمان مىكنند تو از قاتلان عثمانى . اشتر گفت : اگر من به نزد معاويه مىرفتم جوابش مرا ناراحت نمىكرد و بر من گران نمىآمد و او را به راهى مىكشاندم كه رخصت انديشه نداشته باشد . جرير گفت : پس به سوى ايشان روانه شو . اشتر گفت :\r\nاكنون ؟ در حالى كه تو ميانهء آنها را خراب كردى و بين آن دو شر به پا ساختى .\r\nدر روايت ديگرى آمده : اشتر گفت : اى امير المؤمنين ! آيا تو را از فرستادن جرير به سوى معاويه منع نكرده و به دشمنى و خيانت او خبر نداده بودم ؟ اشتر روى كرد و گفت : اى برادر ! به خدا سوگند تو لايق زنده بودن نيستى . تو به نزد ايشان درآمدى تا آنان ياور تو باشند . سپس به سوى ما بازگشتى تا ما را از آنان بترسانى . به خدا تو نيز از آنانى و من تلاش تو را فقط در جهت ايشان مىبينم و اگر امير المؤمنين از من بپذيرد تو را و كسان ديگر مانند تو را به حبس مىكشم تا رهايى از آن نيابيد تا آنكه اين امور روشن شود و خداوند ستمكاران را هلاك كند .\r\nجرير گفت : « به خدا دوست داشتم تو به جاى من به سوى معاويه روانه مىشدى ، در اين صورت بر نمىگشتى » . وقتى جرير اين سخنان را شنيد به قرقيسا پيوست و گروهى از مردمان قسر ، از قوم او ، نيز به او پيوستند . على ( ع ) به خانهء جرير رفت و آن را خراب كرد و به آتش كشيد . به آن حضرت گفته شد : در اينجا خانه‌اى است كه از آن جرير نيست » . على ( ع )\r\n\r\n","description":"","footnote":"","page_name":" 553 ","page_number":109},
  {"content":"\r\n\r\nاز خانه جرير بيرون آمد و خانه ثوير بن عامر را كه به جرير پيوسته بود ، خراب كرد و به آتش كشيد .\r\nچون معاويه عزم رفتن به صفين كرد به عمرو بن عاص گفت : من در نظر دارم نامه‌اى به مردم مكه و مدينه بنويسم و دربارهء عثمان با آنان سخن گويم يا به كمك ما مىآيند و يا آنكه مردم را از يارى ما بازمىدارند .\r\nعمرو گفت : ما به سه گروه نامه مىنويسيم . به گروهى كه طرفدار على هستند . پس اين نامه آنان را هشيار مىكند . همچنين به گروهى كه هوا خواه عثمانند نامه‌اى مىنويسيم كه اين نامه آنها را بر اعتقاد خود ثابت مىدارد و نامه‌اى هم به كسانى كه از اين امر كناره گرفته‌اند مىنگاريم كه به خلافت على چندان خوشدل نشوند . معاويه گفت : چنين خواهيم كرد . پس عبد اللّه بن عمر در پاسخ آنان نوشت : شما دو تن را با خلافت چه‌كار ؟ ! اما تو اى معاويه آزادشده‌اى ( طليق ) واى عمرو تو مشكوك هستى . پس از اين كار دست بازداريد كه براى شما هيچ يار و ياورى نيست .\r\nمعاويه نامه‌اى به شخص عبد اللّه بن عمرو نيز نامه‌هايى به سعد بن ابى وقاص و محمد بن مسلمه نوشت . وى در نامه‌اى كه به عبد اللّه بن عمر نوشت ، چنين گفت : اما بعد ، در نظر من پس از كشته شدن عثمان هيچ كس براى احراز مقام خلافت شايسته‌تر نيست . آن‌گاه از خوار كردن عثمان و طعنه‌هاى تو به ياران او ، ياد كردم و نظرم از تو برگشت . اما مخالفت تو با على آن طعنه‌ها را در نظر من كوچك كرد . خداوند تو را رحمت كند پس ما را براى احقاق حق اين خليفهء مظلوم يارى ده . من نمىخواهم بر تو امارت كنم اما مىخواهم تو حكومت كنى . و اگر آن را نپذيرى مسلمانان بايد در اين باره شورا كنند . ابن عمر در پاسخ نامهء معاويه نوشت كه نمىتواند على را در مهاجران و انصار و طلحه و زبير و عايشه ، ام المؤمنين ، رها كرده و از وى پيروى كند . همچنين معاويه به سعد نوشت : اما بعد ، اهل شوراى قريش سزاوارترين مردم به يارى عثمان بودند . آنان حق او را ثابت كردند و او را بر ديگران برگزيدند . طلحه و زبير كه هر دو در خلافت شريك و در اسلام به سان تو بودند ، عثمان را يارى كردند . عايشه نيز چنين كرد . پس تو آنچه را كه ايشان پسنديدند ، ناپسند مشمر و كارى را كه آنان پذيرفتند رد مكن . ما مىخواهيم امر خلافت را به عهدهء شورايى در ميان مسلمانان واگذاريم . سعد در پاسخ معاويه نوشت : اما بعد ، عمر هيچ كس را در شورا داخل نكرد جز آنكه خلافت براى او از قريش روا بود . جز آنكه على حائز صفاتى است كه ما نداريم و آنچه را كه در ما نيست در او هست . اما طلحه و زبير اگر در خانه‌هايشان مىنشستند براى ايشان بهتر بود . و خداوند ام المؤمنين را بيامرزاد .\r\nمعاويه به امير المؤمنين نامه‌اى نوشت كه ما آن را به همراه جواب على ( ع ) در اينجا نقل\r\n\r\n","description":"","footnote":"","page_name":" 554 ","page_number":110},
  {"content":"\r\n\r\nمىكنيم تا براى كسانى كه مىنگرند و پند مىگيرند ، عبرتى باشد تا دانسته شود كه معاويه چگونه طايى را به بخل و دانشمندى را كه به كم دانى ملامت مىكند ! و چگونه سهى به خورشيد مىگويد تو حقير و كوچكى و تاريكى به صبح مىگويد رنگ تو حايل است و زمين به آسمان تفاخر مىكند و ريگها خود را از ستارگان برتر مىدانند ! و اين كار از بنى آدم چندان غير متوقع نيست . آرى بنى آدم مىتواند در شب پاى فشارد كه اكنون روز است . و در روز بگويد حالا شب است و نيز مىتواند دليل آورد كه تلخى شيرين‌تر از عسل است و ديگران گفتار او را بپذيرند و بدين وسيله براى خود ياورانى گرد آورد .\r\nابن ابى الحديد گويد : معاويه نوشت : از بندهء خدا معاويه بن ابو سفيان به على أبي طالب .\r\nاما بعد خداوند در قرآن فرمايد :  وَ لَقَدْ أُوحِيَ إِلَيْك وَ إِلَى الَّذِين مِن قَبْلِك لَئِن أَشْرَكْت لَيَحْبَطَن عَمَلُك  . « 18 »  من نيز تو را بر حذر مىدارم كه بخواهى عمل خودت را ضايع كنى و عصاى اين امت را بشكنى و جمع آنان را پراكنده سازى . قيامت را به يادآور و از غوطه خوردن در خون مسلمانان بازايست . من از رسول خدا شنيدم كه مىفرمود : اگر مردم صنعا و عدن بر كشتن يك تن گرد آيند خداوند آنان را به بينيهايشان بر آتش افكند . پس با اين ترتيب ، كسى كه بزرگان مسلمانان و سران مهاجران را بكشد چه حالى خواهد داشت ؟ ! آسياى جنگ تو از خون قرآن‌خوانان و عابدان و مؤمنان ، از پير سالخورده تا جوان ، گرديد .\r\nحال آنكه تمام آنان به خداوند مؤمن و به رسول او مقر بودند . اى ابو الحسن ! اگر تو بر سر امارت و خلافت جنگ مىكنى به جان خودم ، اگر خلافت تو صحيح باشد تو نزديك‌تر از آنى كه بخواهى دستاويزى براى جنگ با مسلمانان بيابى . اما اين خلافت براى تو درست نيست و چگونه مىتواند درست باشد كه مردم شام به بيعت تو در نيامده‌اند . از خداوند و غضب او بترس و شمشيرت را از روى مردم بردار . به خدا سوگند جنگ آنان را مىبلعد و از آنان جز عده‌اى اندك ، همچون آب راكدى در گودال ، بر جاى نمىماند . و اللّه المستعان .\r\nامير المؤمنين پاسخ نامهء معاويه را بنوشت . قسمتى از پاسخ نامهء آن حضرت در نهج البلاغه ذكر شده است . آن حضرت در آن نامه نوشته : « از بندهء خدا على امير المؤمنين به معاويه بن ابى سفيان . اما بعد ، از سوى تو پندى كه آن را از سخنهاى مختلف پيوند داده و آراسته بودى به دستم رسيد . تو اين نامه را به گمراهى خود ترتيب داده‌اى و به كج‌انديشى خود آن را فرستاده‌اى . نامهء مردى كه فاقد بينايى است تا او را هدايت و راهبرى ندارد تا او را ارشاد كند . خواهش نفس او را فرا خوانده و او اجابت كرده و گمراهى مقتدايش شده و او نيز\r\n\r\n","description":"","footnote":" ( 18 ) سورهء زمر آيه 65 : به تو و كسانى كه پيش از تو بودند وحى شد كه اگر براى خدا شريك بگيرى البته عمل تو تباه شود . ","page_name":" 555 ","page_number":111},
  {"content":"\r\n\r\nپيروى كرده است . پس به بيهودگى ياوه گويد و از روى اشتباه گمراه شده است . اما مرا به تقواى الهى خوانده بودى . اميدوارم تو نيز اهل تقوى باشى و به خدا پناه مىبرم كه جزو كسانى باشم كه چون به تقوا مأمور مىشدند به گناه افتخار كنند . اما مرا از تباه شدن عمل و سابقه‌ام در اسلام بر حذر داشته بودى . به جان خودم اگر بر تو ستم كرده بودم بايد مرا از آن بازمىداشتى . اما ديدم خداوند مىفرمايد :  فَقاتِلُوا الَّتِي تَبْغِي حَتَّى تَفِيءَ إِلى أَمْرِ اللَّه  . پس ما به دو گروه نگريستيم و فئه باغيه را آن گروهى ديديم كه تو جزو آنانى . زيرا بيعت من در مدينه بر گردن تو بود و حال آنكه تو در شام بودى چنان كه بيعت عثمان بر گردن تو بود و تو در آن هنگام از سوى عمر به عنوان امير شام بر كار گمارده شده بودى و چنان كه بيعت عمر بر گردن برادرت يزيد كه از جانب ابو بكر بر شام امارت داشت ، بود . اما شكستن عصاى اين امت . بدان كه من سزاوارترم كه تو را از اين كار بازدارم . اما ترساندن من از كشتن سركشان . بدان كه رسول خدا مرا به جنگ و كشتن ايشان فرمان داد و به يارانش فرمود : در ميان شما كسى است كه بر تأويل قرآن مىجنگد . چنان كه من بر تنزيل آن جنگيدم . و به من اشاره فرمود . و من به اتباع از فرمان پيامبر اولىترم . اما سخن تو كه بيعت مرا به خاطر عدم بيعت اهل شام ، ناصحيح خوانده‌اى . خطاست . زيرا اين يك بيعت بود و حاضر و غايب بايد بدان تن در دهند و نه مىتوان دربارهء آن نظرى ارائه داد يا راهى ديگر از سر گرفت . كسى كه از اين بيعت خارج شود طاعن و آن كس كه در آن شك كند منافق است . پس از داخل شدن در كارى كه تاب و توان آن را ندارى ، بازايست و از سركشى و گمراهى دست بدار و كارى را كه براى تو سودى ندارد واگذار . پس نزد من دربارهء تو جز شمشير نيست مگر آنكه به امر خدا ، با خفت و خوارى ، بازگردى و متواضعانه به بيعت من تن در دهى . »\r\nنصر بن مزاحم گويد : امير المؤمنين ( ع ) به معاويه نوشت : « از بندهء خدا امير المؤمنين به معاويه بن ابو سفيان . سلام بر كسى كه از هدايت پيروى كرد . . . اى معاويه بدان كه تو ادعاى كارى دارى كه شايستگى آن را دارا نيستى . و در اين كار از امرى مبيّن سخنى نمىگويى و شاهدى بر آن از قرآن ندارى . و شما اى معاويه چه وقت دلسوز مردم و عهده‌دار كار اين امت بوده‌ايد ؟ نه به قدمى نيكو و نه به مشرفى سابق . تو عياشى و شيطان همچون جريان خون در رگها ، در جان تو آمد و رفت دارد . بدان كه اگر خلافت در دست مردم بود بر ما رشك مىورزيدند و بر ما منت مىگذاردند . اما اختصاص اين امر به ما از طرف خدا به پيامبرش بوده كه بازهم پس از اين همه دليل و برهان از تير شك مردمان مصون نماند » . سخن اخير امام دلالت دارد كه امامت به نص انجام مىپذيرد .\r\nمعاويه در پاسخ نامهء حضرت چنين نوشت : اما بعد ، حسد را كنار گذار . چرا كه از آن سودى نخواهى برد و سابقهء خودت را با آزمندى و تكبر خراب مكن . زيرا خوبى و بدى\r\n\r\n","description":"","footnote":"","page_name":" 556 ","page_number":112},
  {"content":"\r\n\r\nاعمال بسته به فرجام آنهاست . به جان خودم سوگند ، سابقهء تو با ريختن خون مسلمانان و مخالفت با اهل حق از بين رفت . پس سورهء فلق را بخوان و از شر نفس خود ، به خداوند پناهنده شو . پس تو به وقت حسودى همان حاسد به شمار مىآيى . ما اين پاسخ معاويه را براى عبرت خوانندگان در اينجا ذكر كرديم . اين پاسخ نيز همانند جوابى بود كه پيش از اين از معاويه نقل شد .\r\nچون عبيد اللّه بن عمر بن خطاب در شام به نزد معاويه آمد ، معاويه كسى را به دنبال عمرو بن عاص فرستاد و گفت : اى عمرو ! با آمدن عبيد اللّه گويى خداوند عمر بن خطاب را زنده كرد . من فكر مىكنم بهتر است او را به سخنرانى دعوت كنيم تا بر كشته شدن عثمان به دست على گواهى دهد . عمرو بن عاص گفت : آنچه را گفتى عمل مىكنيم » . پس معاويه به دنبال عبيد اللّه فرستاد و چون به نزد او آمد گفت : اى پسر عمو ! نام پدرت همراه توست . پس به دقت بنگر و هر چه دارى بگوى كه تو مورد اعتماد و تصديق مردمانى . پس به على دشنام ده و در ميان مردم شهادت بده كه او عثمان را كشته است . عبيد اللّه گفت : اما در مورد دشنام به على بايد بدانى كه او على بن أبي طالب و مادرش فاطمه دختر اسد بن هاشم است . پس من دربارهء سلالهء او چه توانم گفت ؟ ! اما درباره جنگاوريش بايد بدانى كه او دليرى شجاع است و روزگار او همان است كه مىدانى . اما من مىتوانم قتل عثمان را به گردن او بگذارم . عمرو گفت : به خدا قسم در اين صورت دمل را شكافته‌اى . چون عبيد اللّه بيرون رفت ، معاويه گفت : به خدا قسم اگر هرمزان او را نمىكشت و از ناحيهء على بر جان خود بيمناك نبود هرگز به نزد ما نمىآمد . آيا نديدى دربارهء على چه مىگفت ؟ عمرو گفت : اى معاويه ! اگر در كارى وامىمانى و چيره نمىشوى با حيله پيش رو .\r\nچون عبيد اللّه از سخن معاويه و عمرو باخبر شد براى سخنرانى برخاست و مطابق نظر معاويه سخنرانى كرد تا آنكه به كار على رسيد و از سخن بازايستاد . معاويه به او گفت : اى پسر عمو يا لكنت گرفته‌اى يا قصد خيانت دارى . عبيد اللّه گفت : خوش ندارم دربارهء مردى كه به خون عثمان دست نيالوده است شهادت دهم .\r\nو مىدانم مردم اين شهادت را از من مىپذيرند . معاويه او را دشنام داد و حق او را از ياد برد و نسبت فسق به او گفت : سپس عبيد اللّه شعرى سرود و در آن ذكر كرد كه على قاتلان عثمان را به پناه خود گرفته و آنان را به خويش نزديك كرده است . چون معاويه شعر عبيد اللّه را خواند در پى او فرستاد و به او ملاطفت كرد و به خويش نزديكش ساخت و گفت : همين سخن تو براى ما بس است .\r\nابو مسلم خولانى همراه با گروهى از مردم قرّاى شام به حضور معاويه رسيدند و گفتند :\r\nچرا با على مىجنگى ؟ در حالى كه تو با مصاحبت على و قرابت او با پيامبر و نيز سابقه‌اش\r\n\r\n","description":"","footnote":"","page_name":" 557 ","page_number":113},
  {"content":"\r\n\r\nدر اسلام برابرى نمىكنى . معاويه جواب داد : من با على نمىجنگم زو ادعا ندارم كه در مصاحبت و هجرت و قرابت و سابقه او با وى برابرى مىكنم . اما آيا نمىدانيد عثمان به ستم كشته شد ؟ گفتند : چرا مىدانيم . معاويه گفت : پس على بايد قاتلان عثمان را به ما بازگرداند تا ما آنان را به قصاص عثمان بكشيم . در اين صورت جنگى ميان ما و او نيست . گفتند : پس نامه‌اى به على بنويس و به يكى از ما بده تا به دست او برساند . معاويه نيز نامه‌اى خطاب به على نوشت و آن را به ابو مسلم خولانى داد تا به على ( ع ) برساند . معاويه در آن نامه نوشت :\r\n« بسم اللّه الرحمن الرحيم از معاويه بن ابو سفيان به على بن أبي طالب . درود بر تو باد . سپاس مىگويم خداوندى را كه جز او خدايى نيست . اما بعد ، خداوند به علم خويش محمد را برگزيد و او را امين بر وحى خود قرار داد و مسلمانانى را براى ياورى او برگزيد كه خداوند او را به وسيلهء آن ياران ، تأييد فرمود . منزلت اصحاب در نزد پيامبر بر حسب فضايل آنان در اسلام بود . برترين اصحاب كسى بود كه پس از پيامبر به خلافت رسيد و كسى بود كه پس از نخستين خليفه به جانشينى او تكيه زد و سومين صحابى برتر پيامبر ، عثمان مظلوم بود . تو بر تمامى اينان رشك بردى و سركشى كردى . اما اين را از نگاه خشن و سخنان تند و سستى كردن در يارى خلفا به نيكى دانستيم . تو براى بيعت با آنان همچون شترى كه او را با عنان مىكشيدند ، كشيده مىشدى . حسادت تو با پسر عمويت ، عثمان ، بيش از آن دو تن ديگر بود . پس خويشاوندى خود را با او قطع و مردم را بر او تيز كردى . و عثمان در حالى كه با تو بود كشته شد . من صادقانه سوگند مىخورم كه اگر تو در آن روز مردم را از كشتن عثمان بازمىداشتى امروز هيچ كس از ما با تو مخالفت نمىكرد . ديگر آنكه تو در نزد طرفداران عثمان ، به جرم پناه دادن به قاتلان او ، مورد شك هستى . به من گفته‌اند كه تو در خون عثمان شريك نبوده‌اى پس اگر راست مىگويى قاتلان او را به ما بسپار تا آنان را بكشيم . اگر چنين كنى ما به سوى تو سرعت مىگيريم و گرنه براى تو و يارانت به جز شمشير نخواهد بود . و به خدايى كه جز او معبودى نيست سوگند مىخورم كه ما در پى قاتلان عثمان كوه و دشت و خشكى و دريا را درمىنورديم تا آنكه خداوند جان ما را بستاند . و السلام » .\r\nابو مسلم اين نامه را به على ( ع ) رساند و به سخنرانى ايستاد و در قسمتى از خطبه‌اش گفت : عثمان مسلمان و محرم و مظلوم كشته شد . پس قاتلان او را به ما تسليم كن كه تو امير مايى . على ( ع ) به او فرمود : فردا بيا تا جواب نامه‌ات را بگويم . او فردا آمده و مردم را كه از مقصود و آمدن ابو مسلم آگاه شده بودند ، يافت . آنان سلاحهاى خود را به دست گرفته در مسجد آمدند و مسجد مملو از جمعيت شد . همهء آنها فرياد مىكردند : ما كشندگان عثمانيم .\r\nعلى ( ع ) به ابو مسلم اذن ورود داد . پس ابو مسلم به او گفت : گروهى را ديدم كه گويا تو را با ايشان كارى نيست . على پرسيد : چه كسانى بودند ؟ ابو مسلم گفت : گويا آنان خبردار\r\n\r\n","description":"","footnote":"","page_name":" 558 ","page_number":114},
  {"content":"\r\n\r\nشده‌اند كه تو مىخواهى قاتلان عثمان را تسليم كنى . از اين رو بانگ برداشته و در مسجد اجتماع كرده و سلاح گرفته‌اند و يك صدا مىگويند قاتلان عثمانند . على ( ع ) به او گفت : به خدا قسم من نمىخواستم آنها را حتى براى يك لحظه به تو تحويل دهم . من ريشهء اين كار را زده‌ام . و براى من شايسته نيست كه آنان را به تو يا كس ديگرى تسليم كنم . آنگاه جواب نامهء معاويه را به وى داد . ابو مسلم هم با گرفتن جواب على خارج شد و با خود گفت : اكنون جنگ رواست . جواب امير المؤمنين ( ع ) به نامهء معاويه چنين بود : « بسم اللّه الرحمن الرحيم .\r\nاز بندهء خدا على امير المؤمنين به معاوية بن ابو سفيان . اما بعد ، برادر خولان نامه‌اى از تو برايم آورد كه تو در آن از محمد ( ص ) و نعمتى كه خدا به او ارزانى داشته بود ياد كردى . اى پسر هند ! روزگار چيز شگفتى را از تو مخفى داشته بود . زيرا تو ما را از نعمتى كه خداوند بر محمد و بر ما ارزانى داشته سخن مىگويى . و در اين باب مانند كسى هستى كه خرما به هجر مىبرد يا مربى خود را به ميدان مسابقه دعوت مىكند . نوشته بودى ، خداوند از ميان مسلمانان يارانى براى او برگزيد و منزلت آنان در نزد پيامبر بر پايهء قدر فضايل آنان در اسلام بود . به جان خودم سوگند من اميدوارم وقتى خداوند به مردم بر اساس فضايل آنان در اسلام و خير خواهيشان براى خدا و رسول پاداش دهد ، نصيب و بهرهء ما از ديگران بيشتر باشد . وقتى محمد ( ص ) مردم را به سوى ايمان به خداوند و توحيد فرا مىخواند ، ما ، اهل بيت ، نخستين گروندگان به دعوت او بوديم . پس سالهاى سختى را به سر كرديم و حال آنكه در صحراى عرب كس ديگرى غير از ما خداوند را عبادت نمىكرد . پس قوم ما در صدد قتل پيامبر و ريشه كن كردن ما برآمدند . پس ما را دچار سختيها كردند . آب و خوراك را از ما بازداشتند و بر ما ترس و هراس افكندند . كسانى را به جاسوسى و كمين ما گماشتند . ما را به سوى كوه‌هاى بىآب و علف سوق دادند و آتش جنگ را براى ما شعله‌ور ساختند . معاهده‌اى ميان خود بستند كه با ما نخورند و ننوشند و زناشويى و خريدوفروش نكنند . ما در ميان آنان آسايش نداشتيم مگر آنكه پيامبر را به آنها تسليم مىكرديم تا بكشندش و او را مثله كنند . ما جز در موسم حج از آزار و اذيت آنان در امان نبوديم . پس خداوند عزم كرد تا ما آزار مخالفان را از پيامبر منع كنيم و او را از حوزه‌اش به جاى ديگرى ببريم . و با شمشيرهايمان قيام كرديم . اما كسى كه از قريش مسلمان مىشد بسيارى از اضطرابات ما را نداشت . زيرا يا هم پيمان قبيله‌اى بود و يا با مشركان پيمان خويشاوندى داشت و از او دفاع مىكردند . وقتى كار دشوار مىشد و مردم مىگريختند ، پيامبر اهل بيتش را مقدم مىداشت و اصحاب خود را به وسيلهء آنان از گرمى سر نيزه‌ها و شمشيرها حفظ مىكرد . عبيده در روز بدر و حمزه در احد و جعفر در موته شربت شهادت نوشيدند و كسى كه نام او را نبردم ، او نيز مانند اينان خواهان شهادت در ركاب پيامبر بود . جز آنكه اجل آنان جلو افتاد و مرگ آن ديگر به تأخير .\r\n\r\n","description":"","footnote":"","page_name":" 559 ","page_number":115},
  {"content":"\r\n\r\nاما از عثمان ياد كردى . او چنان كه شنيده‌اى كار كرد و مردم نيز با او آن كردند كه ديدى .\r\nاما آنچه دربارهء قاتلان عثمان گفتى . من در اين باره فكر كردم و ريشهء آن را در آوردم و نمىخواهم آنان را به تو و غير تو تسليم كنيم . به جان خودم اگر از سركشى و تفرقه‌افكنى دست برندارى آنان در فرصتى كوتاه به جنگ تو مىآيند و تو را از زحمت تعقيب خود در خشكى و دريا و كوه و دشت ، بازمىدارند . »\r\nوقتى على ( ع ) آهنگ رفتن به سوى مردم شام كرد عده‌اى از مهاجران و انصار را فراخواند . مسعودى گويد : از اصحاب بدر هشتاد و هفت تن كه هفده نفر آنان از مهاجران و هفتاد نفر ديگر از انصار بودند ، با آن حضرت همراه شدند و از انصار ، كسانى كه در بيعت رضوان حضور داشتند ، نهصد تن با آن حضرت بودند و شمار تمام صحابه‌اى كه حضرت را همراهى مىكردند به دو هزار و هشتصد تن مىرسيد . على ( ع ) براى آنان سخنرانى كرد و پس از ستايش و ثناى خداوند به آنان فرمود : « اما بعد ، شما خوش رأى و خوش فكر و خوش گفتار و خوش‌كرداريد . ما اكنون به سوى دشمن خود و دشمن شما رهسپاريم ، پس نظر خود را در اين باره بگوييد » .\r\nهاشم بن عتبة ابن ابى وقاص برخاست و پس از به جاى آوردن حمد و ثناى الهى گفت :\r\nاما بعد ، اى امير المؤمنين من در ميان قومى هستم كه دشمن تو و پيروان تو و دوست و ياور دنيا طلبان هستند . آنان با تو جنگ مىكنند و از براى دنيا و از روى بخل براى آنچه دارند ، از هيچ تلاشى فروگذار نمىكنند و در سر آرزوى ديگرى نمىپرورانند مگر آنكه نادانان را به بهانهء گرفتن انتقام از خون عثمان ، فريب دهند . اينان دروغ مىگويند و در پى كين كشى از قاتلان عثمان نيستند بلكه دنيا را مىخواهند . پس ما را به سوى ايشان بر . اگر حق را پاسخ گفتند ، سخنى نيست ولى اگر از پذيرش حق سرتافتند ، همين باعث بدگمانى به ايشان خواهد شد . و به خدا قسم من آنان را اهل بيعت كردن نمىبينم و در ميان آنان كسانىاند كه چون بدانان امر و نهى كنند مىشنوند و فرمان مىبرند .\r\nعمار بن ياسر نيز برخاست و حمد و ثناى الهى را به جاى آورد و گفت : اى امير المؤمنين ! اگر مىتوانى يك روز هم درنگ مكن . و پيش از شعله گرفتن آتش بدكاران و قرار يافتن رأى آنان بر ايجاد شكاف و تفرقه در ميان امت ، ما را به سوى آنان ببر . آنان را به هدايت و بهره‌اى كه از اين كار نصيب آنان مىشود آگاه كن . پس اگر پذيرفتند نيكبخت شوند و اگر جز جنگ با ما را نخواستند به خدا قسم ريختن خون ايشان و تلاش در جنگيدن با آنها نزد خداوند باعث قربت و نيز كرامتى از جانب اوست .\r\nسپس قيس بن سعد بن عباده برخاست و خداوند را ستايش گفت و اظهار داشت : اى امير المؤمنين ! ما را بدون هيچ درنگى به طرف دشمن ببر . به خدا قسم جهاد با اين گروه\r\n\r\n","description":"","footnote":"","page_name":" 560 ","page_number":116},
  {"content":"\r\n\r\nهرآينه در نزد من بسى بهتر از جهاد با ترك و روم است . زيرا اين جماعت در دين خدا نفاق پيش گرفته و اولياى خداوند را كه همان مهاجران و انصار و تابعين باشند ، خوار شمرده‌اند . اگر بر كسى خشم گيرند او را زندانى مىكنند يا مىزنند يا منزويش مىكنند و يا مىرانندش . زمين و اموال ما در نظر آنها حلال است . و بنابر گمان خود ما را برده مىپندارند . گروهى از سالخوردگان انصار كه خزيمه بن ثابت و ابو ايوب انصارى و تنى ديگر در ميان آنان بودند به قيس گفتند : چرا از بزرگان قومت پيشى گرفتى و قبل از آنان سخن گفتى ؟ قيس پاسخ داد :\r\nمن بر فضل شما دانايم و آن را ارج مىنهم . اما وقتى از احزاب سخن گفته مىشود ، در خود نسبت به آنها احساس كينه مىكنم .\r\nانصار با هم به گفت‌وگو پرداختند و گفتند : يكى از ميان شما برخيزد تا امير المؤمنين را از نظر انصار آگاه كند . گفتند : « اى سهل بن حنيف ! برخيز » . سهل به پا خاست و خدا را حمد و ثنا گفت و اظهار داشت : اى امير المؤمنين ! ما با هواخواه تو دوست و با دشمنان تو اهل جنگ هستيم . و نظر ما نظر توست . ما به منزلهء انگشتان دست توييم . نظر ما آن است كه تو در اين باره اهل كوفه را نيز همراه كنى . و آنان را از فضيلتى كه خداوند در اين جنگ ، براى همه در نظر گرفته آگاه كنى . اگر كوفيان در كنار تو بايستند آن چيزى كه مقصود توست حاصل خواهد شد . اما از يارى ما آسوده خاطر باش و ما در اين كارها سر خلاف با تو نداريم و هرگاه ما را فرا بخوانى تو را پاسخ گوييم و هرگاه ما را فرمان دهى ، تو را اطاعت كنيم .\r\nسپس امير المؤمنين ( ع ) مردم كوفه را جمع و آنان را به جنگ تشويق كرد و به حركت سوى صفين فرمان داد . آن حضرت نخست خداوند را ستايش كرد و سپس فرمود : « به سوى دشمنان سنت و قرآن حركت كنيد . به سوى بقيهء احزاب و كشندگان مهاجران و انصار در حركت شويد » . پس مردى از بنى فزاره كه اربد نام داشت برخاست و گفت : آيا مىخواهى به طرف برادران شامى خود حركت كنيم و آنها را بكشيم . همانطور كه پيش از اين ما را به جنگ برادران بصرى بردى و آنان را كشتيم ؟ ! هرگز ، به خدا قسم هرگز چنين نكنيم . اشتر برخاست و گفت : اى مردم ! اين مرد را چه مىشود ؟ مرد فزارى گريخت و مردم به تعقيب او پرداختند . آن مرد خود را در بازار پالان‌فروشان مخفى كرد . اما مردم او را يافتند و با لگدها و مشتهاى خود و غلاف شمشيرهايشان ، چنان او را زدند تا بمرد . به على ( ع ) خبر دادند كه آن مرد كشته شد . حضرت پرسيد : چه كسى او را كشت ؟ پاسخ دادند : از همدان و عده‌اى ديگر از مردم . على ( ع ) فرمود : « معلوم نيست قاتلان او كيستند و بايد ديهء او را از بيت المال مسلمانان پرداخت » . علاقهء تيمى در اين باره سروده است :\r\nپناه مىبرم به پروردگارم از آنكه مرگ من ، همچون مرگ اربد در بازار پالان‌فروشان باشد .\r\nهمدانيان او را با غلاف شمشيرهايشان زدند و چون دستى بالا مىرفت دست ديگرى فرود مىآمد .\r\n\r\n","description":"","footnote":"","page_name":" 561 ","page_number":117},
  {"content":"\r\n\r\nاشتر برخاست و گفت : اى امير المؤمنين ! گفتار اين مرد تيره روز خائن تو را دلسرد نكند .\r\nهمهء اين مردمى كه مىبينى پيروان تواند . و خود را بيشتر از تو نمىخواهند و پس از تو خواهان زندگى نيستند . پس اگر مىخواهى ما را به جنگ دشمنت حركت بده . به خداوند سوگند كسى كه از مرگ مىترسد از كام آن رهايى نيابد و آن كس كه دوستدار بقاست ، نتواند آن را به چنگ آورد . جز شقى و تيره روز كسى به آرزو دل نمىبندد . و ما از طرف خداوند گواه روشنى داريم كه هيچ كس نمىميرد مگر آنكه مهلتش در رسيده باشد . چگونه مىتوان با گروهى كه امير مؤمنان آنان را توصيف كرد ، جنگ نكنيم كه گروهى از آنان بر عده‌اى از مسلمانان تاختند و خداى را خشمگين ساختند و با تباهكارى خود ، زمين را به تاريكى فرو بردند و بهرهء آخرت خود را به اندك متاع ظاهرى از دنيا فروختند .\r\nعلى ( ع ) فرمود : راه مشترك و مردم در حق يكسانند و هر كس در نصيحت مردم كوشش كند ، اجر نيت خود را خواهد گرفت و تكليف خود را به انجام رسانيده است .\r\nعدى بن حاتم طايى نيز برخاست و گفت : « اى امير المؤمنين ! جز به دانش نگويى و جز به حق نخوانى و جز به رشد و صلاح نفرمايى » وى در ادامهء سخنانش به على ( ع ) پيشنهاد كرد تا اندكى مهلت دهد و نامه‌اى به مردم شام بنگارد . زيد بن حصين طايى ، از اصحاب بر انس برخاست و گفت : قسم به خداوند اگر در جنگ با مخالفان خود در ترديد باشيم ، نيت ما در جنگ ايشان درست نخواهد بود . در اين صورت جز تباهى از اعمال و جز گمراهى تلاشها نتيجه‌اى نخواهيم گرفت . به خدا ما حتى يك چشم به هم زدن در جنگ با معاويه شك نداريم .\r\nپس چگونه در جنگ با پيروان او كه دلهايى سنگ و بهره‌اى اندك در اسلام دارند و ياوران ظلم و ستم و استوار كنندگان بناى ظلم و تجاوز به شمار مىآيند و از مهاجران و انصار و تابعان به حساب نمىآيند شك مىتوان داشت ؟ مردى از طى برخاست و گفت : اى زيد ! آيا سخن عدى ، سرور ما ، را به مسخره مىگيرى ؟ جواب داد : تو از من نسبت به حق عدى داناتر نيستى . لكن من سخن حق را ، و لو آنكه مردم را از آن خوش نيايد ، نمىتوانم نگويم .\r\nعدى گفت : راه مشترك است و مردم در برابر حق يكسانند و هر كس در نصيحت مردم تلاش كند تكليف خود را به انجام رسانيده است » .\r\nسپس عبد الله بن بديل بن ورقاء خزاعى به پا خاست و گفت : اى امير المؤمنين ! اگر آنان خدا را مىخواستند يا براى خدا كار مىكردند با ما از در خلاف نمىآمدند . اما آنان به خاطر فرار از مساوات و سرورى كردن و بخل از آنچه در سلطهء خود دارند و بيم از دست دادن آنچه جمع آورده‌اند و از روى دشمنى و كينه‌اى كه در دل خود دارند ، به جنگ با ما پاى در ميدان نهاده‌اند . كينهء آنان از تو ، اى امير المؤمنين ، به زمانهاى دور بازمىگردد . زيرا پدران و برادران ايشان به دست تو طعم تلخ مرگ را چشيده‌اند . آنگاه عبد الله به مردم نگاه كرد و\r\n\r\n","description":"","footnote":"","page_name":" 562 ","page_number":118},
  {"content":"\r\n\r\nگفت : معاويه چگونه با على بيعت كند كه او برادرش حنظله و دايىاش وليد و جدش عتبه را در يك جنگ به قتل رسانده است ؟ ! به خدا سوگند گمان نمىكنم آنان به خواست تو درآيند جز آنكه نيزه‌ها آهنگ آنان كنند و شمشيرها مغزهايشان را بكوبند و ابروانشان را بپراكنند .\r\nو كارهاى بزرگى بين دو گروه روى دهد .\r\nعمرو بن حمق گفت : « اى امير المؤمنين ! به خدا قسم من از روى پيوند خويشى كه با تو داشتم و يا به خاطر گرفتن مال و منال از تو و يا براى بالا بردن نام خودم در نزد تو ، تو را دوست نداشته و با تو بيعت نكرده‌ام . بلكه من تو را به خاطر پنج خصلت دوست مىدارم : تو پسر عموى رسول خدا و اولين گروندهء به او و شوى دختر پيامبر و پدر ذريه‌اى هستى كه از رسول خدا در ميان ما به جاى مانده است و بزرگ‌ترين مهاجرى هستى كه در جنگها سهم وافرى از ديگران دارد . اگر مرا به حركت دادن كوههاى سر به فلك كشيده و تهى كردن آب درياهاى بىژرفا فرمان دهند تا دوستانت را تقويت و دشمنانت را تضعيف كنم ، بازهم گمان نمىكنم حقى را كه تو بر گردن من دارى به انجام رسانيده باشم » . على فرمود : « خداوند دل او را به نور تقوا روشن كن و او را به راه راست هدايت فرماى . اى كاش در ميان سپاه من صد تن ، چون تو بودند » . پس حجر گفت : « اى امير المؤمنين ما فرزندان و اهل جنگ هستيم و چنان با جنگ خو كرده‌ايم كه جنگ از ما قوام يافت و ما از آن . ما ياران لايق و عشيره‌اى بىشمار و رأيى كارساز و نيرويى در خور پسند داريم . زمام امور ما در كف توست . اگر تو طلوع كنى ، ما نيز طلوع كنيم و اگر غروب كنى ما هم غروب كنيم . و ما را به هر چه فرمان دهى ، آن را به انجام رسانيم » . على ( ع ) از او پرسيد : آيا تمام قوم تو همين نظر را دارند ؟ حجر گفت : من جز خوبى از آنان نديدم . اين دو دست من به نيابت شنوايى و فرمانبردارى و پاسخ آنان به دعوت توست . على ( ع ) به او فرمود : « خير است » .\r\nيزيد بن قيس ارحبى بر على ( ع ) وارد شد و گفت : اى امير المؤمنين ! ما صاحب تجهيزات و افراد هستيم . اكثر همراهان ما نيرومندند و هيچ كس ناتوان يا بيمار نيست . پس به منادى امر كن تا مردم را به اردوگاهتان در نخيله فرا بخواند . جنگجوى هرگز خسته نمىشود و خواب او را در نمىربايد . و هرگز در پى گريز از جنگ نيست و در آن به مشورت نمىپردازد و جنگ را به امروز و فردا نمىافكند .\r\nزياد بن نضر گفت : اى امير المؤمنين ! يزيد بن قيس تو را نصيحت كرد و آنچه را مىدانست گفت . پس بر خداوند توكل و به او اعتماد كن پس ما را به جنگ آنان گسيل كن .\r\nاگر خداوند به آنان ارادهء خيرى كرده باشد ، تو را رها نمىكنند تا به دامن كس ديگرى كه در سابقه با پيامبر و قدمت در اسلام و قرابت با محمد ، مانند تو نيست بچسبند . و اگر بازنگردند و به ما روى نكنند و جز جنگ ما را نخواهند ، با آنان در پيكار مىشويم . جنگ آنان با ما ساده\r\n\r\n","description":"","footnote":"","page_name":" 563 ","page_number":119},
  {"content":"\r\n\r\nاست و اميدواريم خداوند آنان را به برادران خود كه ديروز به هلاكت رسيده‌اند ، ملحق كند .\r\nحجر بن عدى و عمرو بن حمق خارج شدند و در ميان مردم ، از اهل شام بيزارى جسته به آنان ناسزا گفتند . امير المؤمنين ( ع ) به دنبال آنان فرستاد و گفت : از اين كار خود دست بازداريد . حجر و عمرو به حضور على آمدند و گفتند : آيا ما بر حق نيستيم ؟ فرمود : چرا ، اما من خوش ندارم شما ناسزاگوى و لاعن باشيد . اگر بديهاى كردار آنان را به مردم بازگوييد بهتر است . به جاى لعن و برائت به شاميان ، بگوييد : خداوندا خونهاى ما و ايشان را مريز و ميانهء ما و آنان را اصلاح كن و ايشان را از گمراهى به راه راست هدايت فرما . اگر چنين بگوييد نزد من محبوب‌تر و براى شما بهتر است . آن دو گفتند : اى امير المؤمنين اندرزت را بپذيريم و به آداب تو متأدب شويم .\r\nعبد الله بن معتم عبسى و حنظلة بن ربيع تميمى همراه با گروهى از مردان غطفان به حضور على ( ع ) رسيدند . حنظله به على ( ع ) توصيه كرد كه با معاويه مكاتبه كند و در اين كار شتاب نگيرد . وى همچنين گفت : ما هيچ كدام نمىدانيم كه چه كسى پيروز و كدام كس شكست خواهد خورد .\r\nعبسى و همراهان او برخاسته مانند او سخن گفتند . پس على ( ع ) فرمود : شكست از آن سركشان است ، چه پيروز شوند يا شكست بخورند . اما به خدا سوگند من سخن قومى را مىشنوم كه گويى نمىخواهند معروفى را خوب شمارند و منكرى را انكار كنند . معقل بن قيس رياحى گفت : اين جماعت براى خير خواهى به حضور تو نيامده‌اند ، بلكه قصد آنان با خيانت در آميخته است . آنان را به كار خود راه مده .\r\nمالك بن حبيب به على ( ع ) عرض كرد : به من خبر رسيد كه حنظله با معاويه نامه‌نگارى مىكند . او را به ما بسپار تا پايان جنگ ، زندانيش كنيم . عباس بن ربيعه و فائد بن بكير كه هر دو عبسى بودند ، گفتند : اى امير المؤمنين ! به ما خبر رسيده كه عبد الله بن معتم با معاويه نامه‌نگارى مىكند او را تا پايان به حبس افكن يا او را به ما بسپار تا زندانش كنيم . آن دو ( عبد الله و حنظله ) گفتند : « اين پاداش كسى است كه شما را يارى و براى شما خيرخواهى مىكند » . على ( ع ) به آن دو پاسخ داد : خداوند ميان من و شماست . و شما را به او واگذار مىكنم . و از او بر شما پشتيبانى مىخواهم . هر جا كه خواهيد برويد . عبد الله بن معتم با يازده تن از مردان قومش به معاويه پيوست . على ( ع ) به حنظلة بن ربيع معروف به حنظلهء كاتب كه از صحابه بود ، پيغام داد : اى حنظله آيا بر ضد منى يا در كنار من ؟ حنظله پاسخ داد : نه ضد و نه در كنار توام . سپس با بيست و سه تن از مردان قومش گريخت و به معاويه ملحق شد . اما آن دو از يارى هر دو طرف بازايستادند . على ( ع ) فرمود تا خانهء حنظله را ويران كنند . و اين دستور توسط بكر بن تميم و شبث بن ربعى به اجرا درآمد .\r\n\r\n","description":"","footnote":"","page_name":" 564 ","page_number":120},
  {"content":"\r\n\r\nگروهى از ياران على ( ع ) به آن حضرت گفتند : به معاويه و طرفداران او از قوم خود ، نامه‌اى بنويس و آنان را به سوى خويش دعوت و بهره و نصيب آنان را از اين جنگ گوشزد كن . زيرا بدين وسيله حجت تو بر آنان قوىتر خواهد شد . پس على ( ع ) به آنان نوشت :\r\n« بسم الله الرحمن الرحيم از بندهء خدا على امير المؤمنين به معاويه و هواداران او از قريش .\r\nسلام عليكم . همانا ستايش گويم خدايى را كه جز او هيچ معبودى نيست . اما بعد همانا براى خداوند بندگانىاند كه به قرآن ايمان آورده و تأويل آن را شناخته و در دين دانا شده‌اند . و خداوند نيز فضيلت ايشان را در قرآن بيان كرده است . شما در آن زمان دشمنان رسول خدا بوديد و بر جنگ با مسلمانان جمع مىآمديد . بر هر مسلمانى كه دست مىيافتيد او را زندانى و شكنجه مىكرديد يا مىكشتيد تا آنكه خداوند اراده كرد دينش سربلند و رسولش پيروز شود . در اين وقت اعراب گروه گروه به دين خداوند گرويدند و اين امت به دلخواه يا به نادلخواه در آيين اسلام درآمدند . در حالى كه اهل سبق به واسطهء پيشى گرفتن در گروش به اسلام و مهاجران نخستين به واسطهء فضل خود ، رستگار شدند . پس شايسته نيست كسى كه فاقد چنان سوابق و فضائلى است با آنان در امرى كه ايشان بدان اهليت و اولويت دارند ، منازعه كند . سپس بدان كه اولىترين مردم به كار اين امت ، چه قديم و چه جديد ، كسى است كه با رسول خدا پيمان خويشاوندى نزديك‌ترى داشته و به قرآن از ديگران آگاه‌تر و در دين عالم‌تر و در گرايش به اسلام از ديگران سابق‌تر و در جهاد از ديگران برتر و تواناترين كس در رفع مشكلات مردم باشد . پس بترسيد از خدايى كه به سوى او بازگشت مىكنيد . و حق را جامهء باطل مپوشانيد و آن را كتمان نكنيد در حالى كه به خوبى بر آن آگاهى داريد . بدانيد كه بهترين بندگان خدا كسانىاند كه بدان چه داده مىشوند عمل مىكنند و بدترين بندگان ، جاهلانند كه به جهل خود با عالمان ستيزه مىكنند . عالم به سبب علم خود صاحب فضيلت است و جاهل با ستيزه كردن با عالم به جز جهل چيز ديگرى نمىافزايد . من شما را به كتاب خداوند و سنت پيامبرش ( ص ) و نريختن خون اين امت ، فرا مىخوانم . پس اگر پذيرفتيد هدايت يافته‌ايد و اگر از اين امر سرتافتيد و به جز تفرقه و پراكندگى اين امت را نخواستيد جز دورى از خداوند را براى خود نيفزوده‌ايد . و السلام » .\r\nمعاويه در پاسخ نامهء على ( ع ) نوشت : ميان من و قيس عتابى نيست به جز از نيزه‌هاى كلى و زدن گردنها .\r\nعلى ( ع ) فرمود : « انك لا تهدى من احببت و لكن الله يهدى من يشاء » « 19 » \r\n\r\n","description":"","footnote":" ( 19 ) همانا تو هر كس را كه دوست داشته باشى هدايت نخواهى كرد و لكن خداوند هدايت مىكند هر كس را كه خواهد . ","page_name":" 565 ","page_number":121},
  {"content":"\r\n\r\nهمچنين امير المؤمنين نامه‌هايى به كارگزاران خود در گوشه و كنار نوشت و آنان را به حركت به سوى خود و تشويق مردم بر جهاد ، دعوت كرد . آن حضرت به مخنف بن سليم ، عامل خود بر اصفهان و همدان ، نوشت : « چون نامهء من به دست تو رسيد ، يكى از اطرافيان مورد وثوق خود را به جانشينى خويش بگمار و به سوى ما روانه شو » . آن حضرت به عبد الله بن ابى رافع نيز در سال 37 ه چنين نامه‌اى نوشت . قبلا روايتى ذكر شد كه نشانگر آن بود كه اين واقعه در سال 36 ه روى داده است . مخنف دو تن از مردان قوم خود را به جانشينى خويش گماشت و خود به طرف على ( ع ) حركت كرد و در روز صفين در ركاب آن حضرت جاى گرفت . آن حضرت همچنين به عبد الله بن عباس كه در آن هنگام به عنوان عامل امير المؤمنين ( ع ) در بصره ، انجام وظيفه مىكرد نامه‌اى نوشت و فرمود : اما بعد ، عده‌اى از مسلمانان و مؤمنان را به سوى من رهسپار كن و دربارهء كار من با ايشان سخن بگو و از گذشت من از ايشان ياد آر و آنان را در جهاد ترغيب كن و فضلى را كه در اين راه براى آنان در نظر گرفته شده ، به ايشان گوشزد كن » . ابن عباس نيز نامه على ( ع ) را بر مردم بخواند و گفت : اى مردم ! به سوى امام خود آهنگ رفتن كنيد و گروه گروه با سلاح و بىسلاح در راه خدا ، با مالها و جانهايتان بسيج شويد . شما با ستمگرانى مىجنگيد كه قرآن نمىخوانند و حكم كتاب را نمىدانند و از امير المؤمنين ( ع ) و پسر عم رسول خدا كه فرمان دهنده به معروف و بازداشت‌كننده از بديهاست و در راه حق استوار ايستاده و به حكم قرآن داورى مىكند و با بدكاران اهل سازش نيست و در راه خدا از ملامت هيچ سلامتگرى باك ندارد ، پيروى نمىكنند . پس احنف بن قيس به پاى خواست و گفت : به خدا سوگند دعوت تو را پاسخ مىگوييم و با تو در سختى و آسانى و خشنودى و ناخشنودى همراه مىشويم و در اين راه اميد خير داريم . و از خداوند پاداشى بزرگ آرزو مىكنيم . خالد بن معمر سدوسى نيز گفت : شنيديم و فرمان برديم . هرگاه ما را بسيج كنى . و هرگاه ما را بخوانى ، تو را پاسخ گوييم . عمرو بن مرجوم عبدى هم گفت : خداوند امير المؤمنين را توفيق دهاد ! و كار مسلمانان را سر و سامان بخشد و ستمگرانى را كه قرآن نمىخوانند مورد لعن خود قرار دهد . به خدا قسم ما بر آنان خشم گيريم و به خاطر خدا از آنان كناره كنيم . پس هرگاه كه خواستى اسبان و مردان ما تو را همراهى خواهند كرد . مردم همگى به دعوت ابن عباس پاسخ دادند و عزم رفتن كردند . ابن عباس ، ابو الاسود دئلى را به جانشينى خويش گماشت و خود به همراه سران قبايل پنج‌گانه به حضور على ( ع ) رسيد . رؤساى قبايل پنج‌گانه بدين ترتيب بودند : خالد بن معمر سدوسى بر بكر بن وائل ، عمرو بن مرجوم عبدى بر عبد القيس ، صبرة بن شيمان ازدى بر ازد ، احنف بن قيس بر تميم و ضبه و رباب و شريك بن اعور حارثى بر اهل عاليه . اينان همگى به همراه ابن عباس به اردوگاه نظامى على ( ع ) در نخيله وارد\r\n\r\n","description":"","footnote":"","page_name":" 566 ","page_number":122},
  {"content":"\r\n\r\nشدند . على در نخيله اقامت جسته بود تا آنكه ابن عباس به همراه مردم بصره به آن حضرت پيوست . همچنين امراى هفتگانه اهل كوفه نيز در آنجا حضور داشته و عبارت بودند از :\r\nسعد بن مسعود ثقفى بر قيس و عبد القيس ، معقل بن قيس يربوعى رياحى بر تميم و ضبه و رباب و قريش و كنانه و اسد ، مخنف بن سليم بر ازد و بجيله و خثعم و انصار و خزاعه ، حجر بن عدى كندى بر كنده و حضرموت و قضاعه و مهرة ، زياد بن نضر بر مذحج و اشعريان ، سعيد بن قيس بن مرة همدانى بر همدان و كسانى از حمير با آنان بودند ، عدى بن حاتم طايى بر طى . اينان با مذحجيان يك جا بودند از اين رو دو روايت داشتند . رايت مذحج به دست زياد بن نضر و رايت طى با عدى بن حاتم بود .\r\nزياد بن نضر حارثى به عبد الله بن بديل بن ورقاء گفت : روز ما و ايشان ، به راستى روز سختى است كه جز انسان پردل راست نيت و دلاور بر آن صبر نتواند كرد . به خدا قسم گمان مىكنم امروز كسى از ما و از ايشان به جز فرومايگان باقى بمانند . عبد الله بن بديل گفت : من نيز چنين مىپندارم . على ( ع ) گفت : بايد اين سخن را در سينه خود نگهداريد و آن را به كسى بازمگوييد . خداوند كشته شدن را بر عده‌اى و مردن را بر گروهى ديگر واجب كرده است : مرگ هر كسى در خواهد رسيد چنان كه خداوند براى او مقدر كرده است . پس خوشا به حال مجاهدان راه خدا و كسانى كه در راه فرمانبردارى از خداوند كشته مىشوند .\r\nچون هاشم بن عتبه گفت و گوى آنان را شنيد ، ستايش خداوند را به جاى آورد و گفت :\r\nاى امير المؤمنين ما را به سوى اين قوم سنگدلى كه كتاب خدا را پشت سر خود افكنده و در ميان بندگان خداوند ، بدون خشنودى خداوند مشغول انجام كارى شده‌اند ، حركت ده . اينان حرام خدا را حلال و حلال او را حرام گرفتند و شيطان بر ايشان مسلط شد و به آنان وعده‌هاى دروغ داد تا آنجا كه ايشان را از طريق هدايت ، كج كرد و به واسطهء ايشان نيتى پست را جامهء عمل پوشانيد . دنيا را در نظر ايشان دوست‌داشتنى جلوه داد . ايشان به خاطر رغبتى كه در دنياى خود دارند به جنگ آمده‌اند چنان كه ما نيز به خاطر رغبت خود به آخرت به جنگ ايشان روانه شديم . و تو اى امير المؤمنين تو از نظر پيوند خويشى نزديك‌ترين كس به رسول خدا و برترين مردم در سابقه و قدمت در اسلام هستى . و اين دشمنان نيز مانند ما بر اين فضايل تو آگاهى دارند اما شقاوت و تيره‌روزى بر آنها نوشته شده و خواهشهاى نفسانى به آنان روى كرده است و ايشان ستمگرانند . دستان ما به شنيدن و فرمانبردارى از تو گشاده و قلبهاى ما براى خير خواهى تو باز و جانهاى ما به نور تو در مقابل كسى كه با تو مخالفت كرده و خواهان خلافت بر مسلمين شده ، ثابت و استوار است . به خدا قسم هيچ چيز در آسمان و زمين براى من محبوب‌تر از آن نيست كه با دوست تو دوستى كنم و با دشمنت ، دشمنى پيشه گيرم . پس على ( ع ) براى او دعا كرد و گفت : « خداوندا ! شهادت در راهت و\r\n\r\n","description":"","footnote":"","page_name":" 567 ","page_number":123},
  {"content":"\r\n\r\nهمنشينى با پيامبرت را روزى او گردان » .\r\nآنگاه على ( ع ) بر فراز منبر رفت و مردم را به جهاد فرا خواند و در ميان سخنانش فرمود :\r\n« بدانيد كه خداوند ريسمان اسلام را محكم و رشتهء آن را استوار قرار داد . و ما ، ان شاء الله ، به سوى كسانى مىرويم كه خود را سبك كرده و خواستار چيزى شده‌اند كه از آن ايشان نيست . سپاه او همان گروه سركشىاند كه ابليس آنان را راهبرى مىكند و فريبشان مىدهد .\r\nكسى از شما را نشناسم كه از من كناره‌گيرى كند و بگويد ديگرى مرا حمايت خواهد كرد .\r\nهر كس از خودش دفاع نكند از بين خواهد رفت . آنگاه من شما را به پايمردى در اين كار و جهاد در راه خدا فرمان مىدهم . از مسلمانى بدگويى مكنيد و چشم به راه پيروزى سريع از جانب خداوند باشيد . ان شاء الله » .\r\nسپس حسن بن على براى سخنرانى برخاست و در ضمن سخنان خود گفت : از بزرگ‌ترين حقوق و نعمتهايى كه خداوند به شما ارزانى داشته ، آن دسته از نعمتهايى است كه نه مىتوان آنها را شمرد و نه شكرشان را به جاى آورد و زبان و گفتار از توصيف آنها عاجز است . ما به خاطر خداوند و براى شما خشمگين شديم . هرگز هيچ گروهى به خاطر امرى با هم نشدند جز آنكه كارشان استوارتر و پيوندشان محكم‌تر شد . پس در جنگ با دشمنانتان ، معاويه و سپاهش ، گرد آييد و به خوارى تن در ندهيد . زيرا خوارى ، بند دلها را پاره مىكند و جنگيدن دليرى و پاكى است . زيرا گروهى كه از جنگ سر نيافتند خداوند هم ناتوانى را از آنان برداشت و ايشان را از سختى تحمل زبونى بر كنار برد و آنان را به معالم دين رهنما شد .\r\n« از صلح آنچه بدان خشنودى نصيب تو مىشود و جنگ با نفسهايش تو را از مرگ مىرهاند » .\r\nسپس حسين بن على برخاست و خداوند را ثنا و ستايش گفت و آنگاه فرمود : « اى مردم كوفه ! شما دوستان بزرگوارى هستيد كه دوستى شما آشكار و عيان است . پس در زنده كردن آنچه از ميانتان رفته و آسان كردن آنچه بر شما دشوار است ، بكوشيد . بدانيد كه شر جنگ دامنگير همه و طعم آن ناگوار است . پس هر كس مهياى جنگ شود ، پس او يار و قرين جنگ خواهد بود و هر كس پيش از وقت جنگ ، بدان شتاب گيرد ، زيانكار است كه او قومش را سودى نبخشيده و خود را به گرداب نابودى درافكنده است . از خدا مىخواهيم كه با عنايت خود شما را به الفت خويش مدد كند » . آنگاه آن حضرت از منبر فرود آمد . بيشتر مردم به دعوت على براى بيرون رفتن به سوى صفين و انجام جنگ ، پاسخ گفتند و فقط اصحاب عبد الله بن مسعود كه عبيده سلمانى و ياران او جزو آنها بودند ، دعوت آن حضرت را نپذيرفتند . آنان گفتند : ما با شما بيرون مىآييم اما در اردوگاه شما داخل نمىشويم و خود\r\n\r\n","description":"","footnote":"","page_name":" 568 ","page_number":124},
  {"content":"\r\n\r\nاردوگاهى جداگانه ترتيب خواهيم داد . پس اگر ديديم گروهى قصد تجاوز و ستم دارند با آنها به پيكار برمىخيزيم . على ( ع ) فرمود : « آفرين ، اين همان فقه در دين و علم به سنت است و اگر كسى بدين كار رضا ندهد ، ستمگر است » .\r\nانگيزهء على ( ع ) از پذيرش سخن اين گروه ، با توجه به اتمام حجت بر آنها ، اين بود كه آن حضرت از حالت آنان دريافته بود كه ايشان جز اين كار ، نظر ديگرى را نخواهند پذيرفت و ممكن بود در اثر الزام آنها به جنگ با معاويه ، ايشان بگريزند و به سپاه معاويه بپيوندند . از اين رو آنچه حضرت على ( ع ) فرمود درست‌ترين سخن بود . زيرا آن حضرت اميدوار بود كه ايشان بعدا ، به وى ملحق شوند .\r\nگروه ديگرى از ياران عبد اللّه بن مسعود كه ربيع بن خثيم « 20 »  نيز در ميان آنان بود ، به همراه چهار صد تن ديگر به نزد على ( ع ) آمدند و گفتند : اى امير المؤمنين ! ما دربارهء اين جنگ ترديد داريم . حال آنكه به فضل تو آگاهيم . و نه ما و نه شما و نه مسلمانان از دشوارى جنگ با دشمن ، ترسى ندارند . پس قسمتى از سرزمينها را به ما بسپار تا از آن دفاع كنيم . على ( ع ) او را به سمت سرزمين رى فرستاد . نخستين لوايى كه در كوفه بسته شد ، لواى ربيع بن خثيم بود . على ( ع ) مردم باهله را فرا خواند و گفت : اى مردم ! خدا را شاهد مىگيرم كه شما مرا دشمن مىداريد و من نيز شما را دشمن مىدارم . پس عطاى خود را برگيريد و به جانب ديلم روانه شويد . مردم باهله خوش نداشتند در ركاب آن حضرت به طرف صفين حركت كنند .\r\nنصر بن مزاحم گويد : محمد بن ابو بكر به معاويه چنين نامه‌اى نوشت : از محمد بن ابو بكر به گمراه معاويه بن صخر . درود بر فرمانبرداران خداوند . اما بعد ، خداوند تعالى موجوداتى بيافريد و آنان را به دانش خود برگزيد . پس از ميان همهء مخلوقات محمد را انتخاب كرد و او را به رسالت خويش ويژه داشت . محمد نيز با حكمت و اندرز نكو مردم را به راه پروردگارش رهنمون شد . نخستين كسى كه به دعوت پيامبر پاسخ داد برادر و پسر عمويش ، على بن أبي طالب بود . او پيامبر را از هر حادثه و مخاطره‌اى يارى كرد و نگهداشت . با دشمن پيامبر نبرد آزمود و با دوست او دوستى كرد اكنون مىبينم تو خود را برتر از او قلمداد مىكنى . در حالى كه تو تويى و او اوست . آرى على در هر خوبى چهره‌اى شاخص و جلوتر از همه بود .\r\nاولين كسى بود كه به اسلام گرويد و صادق ترين مردم در نيت بود . سپس تو و پدرت پيوسته در پى ايجاد غائله‌هايى در دين خدا بوديد و براى اطفاى نور خدا تلاش مىكرديد و همهء توان و حال خود را در اين راه صرف مىكرديد و براى دستيابى به مقصود پليد خود با قبايل ديگر هم پيمان شديد . پدرت در اين آرزو جان داد و تو اكنون به نيابت او ، دست از آن تلاشها\r\n\r\n","description":"","footnote":" ( 20 ) وى همان خواجه ربيع است كه در كنار مرقد حضرت رضا به خاك سپرده شده است . - م . ","page_name":" 569 ","page_number":125},
  {"content":"\r\n\r\nبازنكشيده‌اى . اى واى بر تو ! تو چگونه خود را با على يكى مىدانى كه او وارث رسول خدا و پدر فرزندان او و نخستين پيرو او و آخرين هم عهد او بود . پيامبر على را از رازهاى خود آگاه مىكرد و او را در امور خود شركت مىداد و تو دشمن او و پسر دشمن اويى . پس تا مىتوانى از راه باطل خود بهره گير و پسر عاص نيز بايد تو را در گمراهيت مدد رساند . گويا اجل تو اينك به پايان رسيده و حيلهء تو نقش بر آب شده است . و السلام على من اتبع الهدى » .\r\nمعاويه در پاسخ نامهء محمد بن ابو بكر چنين نوشت : « از معاوية بن ابو سفيان به محمد بن ابو بكر سرزنشگر پدر خود . درود بر فرمانبرداران خداوند . اما بعد ، نامهء تو به دستم رسيد .\r\nنظر تو در آن بس ضعيف مىنمود و در سخنت نكوهشهاى بسيارى به پدرت گفته شده بود . از حق پسر ابو طالب و سوابق قديم او و قرابت وى با پيامبر و نيز از فضل كس ديگرى جز خود ، بسيار سخن راندى . پس ستايش خداوندى را كه فضل را از تو بازگرداند و به ديگرى داد . ما و پدر تو با هم در زمان حيات پيامبرمان مىزيستيم و حق پسر ابو طالب را براى خود مىدانستيم و حال آنكه نظاره‌گر فضيلت او بر خود بوديم . پس چون پيامبر بمرد پدر تو و عمر نخستين كسانى بودند كه با على مخالفت كردند و پس از آن عثمان عهده‌دار خلافت شد و به روش ابو بكر و عمر به خلافت در ميان مسلمانان پرداخت . پس تو و على او را سرزنش كرديد تا آنجا كه بيگانگان گنهكار در كشتن او طمع كردند . پس اكنون هشدار و نتيجهء كار خود را نظاره كن . و پاى از گليم خود درازتر مكن . و خود را با او برابر مدان كه كوهها توانايى برداشتن حلم او را نداشتند . در جنگ سستى نمىگرفت و هيچ صاحب فكرى وقار او را در نمىتوانست يافت . پدر تو جايگاه و ملك او را ساخت و برافراخت . پس اگر راهى كه ما نيز در آنيم صواب است ، پدر تو نخستين كس در اين راه بود و اگر اين راه ظلم و جور است ، پدر تو بانى و مؤسس آن بود . ما شريكان اوييم و اين راه را از او گرفته و به كار او اقتدا كرده‌ايم . پس تو پدرت را نكوهش كن . و السلام على من اتبع الهدى » .\r\nمردم عراق از حركت معاويه به سوى صفين آگاه شدند و آنان نيز براى رفتن به جنب و جوش در افتادند . تنها اشعث بن قيس كه از رياست بر كنار شده بود ، ناخشنود بود . زيرا رياست كندة و ربيعه بر عهدهء اشعث بود و امير المؤمنين آن را در اختيار حسان بن محدوج نهاد . در اين باره گروهى از يمينان از جمله اشتر ، عدى بن حاتم طايى ، زحر بن قيس و هانى بن عروه عرض كردند : اى امير المؤمنين ! هيچ كس به جاى اشعث شايستهء رياست نيست و حسان هم به هيچ وجه جاى اشعث را نمىگيرد . قبيلهء ربيعه در خشم شدند و حريث بن جابر گفت : اى مردم ! يك مرد در مقابل يك مرد . دوست ما از نظر شرف دلاورى و قدرت چيزى كم ندارد . با اين حال ما فضل و شرف رفيق شما را نيز انكار نمىكنيم . مردان\r\n\r\n","description":"","footnote":"","page_name":" 570 ","page_number":126},
  {"content":"\r\n\r\nيمنى هم خشمگين شدند . سعيد بن قيس همدانى براى بر طرف كردن اختلاف به نزد آنان آمد . حريث گفت : اگر اشعث در زمان جاهليت امير و در روزگار اسلام سيد و سرور است ، رفيق ما ( حسّان ) نيز چنين است و به عهده‌دار شدن اين منصب شايستگى دارد و اشعث هم از او برتر نيست . حسان به اشعث گفت : رايت كنده از تو و رايت ربيعه از من باشد . اشعث پاسخ داد : معاذ اللّه ! هرگز چنين مباد . آنچه براى توست از من و آنچه از آن من است براى تو باشد .\r\nچون معاويه از كارى كه با اشعث انجام شده بود ، خبر يافت گفت : به اشعث پيغامى بنويسيد تا او را عليه على برانگيزد . پس شاعرى از كنده را فراخواندند و او ابياتى سرود .\r\nمالك بن هبيره كه دوست اشعث و از كنديان بود اين اشعار را براى اشعث فرستاد . آن اشعار متضمن بلندى مقام اشعث در مقابل حسان بود . و كنديان را وامىداشت تا رايت خود را از حسان بازستانند و اين ننگ را از دامن خود بردارند . چون اين ابيات به گوش يمينان رسيد ، شريح بن هانى گفت : اى مردم يمن ! مالك بن هبيره قصد دارد ميان شما و ربيعه تفرقه اندازد .\r\nحسان بن محدوج نيز با رايت خود به نزد اشعث رفت و رايت در خانهء او قرار داد . اشعث گفت : اين رايت بر على بزرگ آمد اما به خدا قسم در نظر من از پر مرغ هم سبك‌تر است .\r\nپناه مىبرم به خدا از آنكه اين كار ، رفتار مرا دگرگون سازد . على ( ع ) ، رياست را دوباره به او بازگرداند اما اشعث از پذيرفتن آن امتناع كرد و گفت : اى امير المؤمنين ! اگر ابتداى اين كار بد باشد آخر آن ننگ نيست . پس على به او گفت : من تو را در آن شريك مىگردانم . سپس اشعث را بر ميمنهء عراق فرماندهى داد .\r\nعلى ( ع ) حارث اعور را فرمان داد تا در ميان مردم بانگ زند كه : به سوى اردوگاهشان در نخيله حركت كنند . على ( ع ) در پى مالك بن حبيب يربوعى ، رئيس شرطه ، فرستاد به او دستور داد تا مردم را در اردوگاه جمع كند . همچنين آن حضرت عقبة بن عمرو انصارى را به جانشينى خود در كوفه گماشت . كمترين ياران عقبه ، هفتاد بود . سپس على ( ع ) به همراه مردم ، به سوى نخيله « 21 »  رهسپار شد . چون على ( ع ) عزم رفتن به سوى نخيله كرد زياد بن نضر\r\n\r\n","description":"","footnote":" ( 21 ) . نخيله اردوگاه كوفه بود . بحر العلوم در رسالهء صلاة المسافر گويد : « گويا اين همان محل معروف در كفل است كه مسافت ميان آن و محل خارج از مسجد و اطراف شهر نزديك يك بريد است » . هر بريد چهار فرسخ در حدود شش ساعت است . بعدا نيز گفته خواهد شد كه امير المؤمنين ( ع ) از نخيله بيرون آمد تا آنكه از حدود كوفه گذشت .\r\nاين مسير ميان قنطره و جسر پس از طى كردن نهر بود ، نماز ظهر را دو ركعتى اقامه كرد سپس به دير ابو موسى كه دو فرسخ از كوفه فاصله داشت ، رسيد . اين قراين دلالت مىكند كه نخيله در حدود كوفه بوده و آن حضرت از حدود كوفه بيرون نشده تا پس از طى كردن نهر ، ميان قنطره و جسر رسيده است . دير ابو موسى كه در دو فرسخى كوفه بود ، پس از نخيله بوده است . پس چگونه نخيله چهار فرسخ از وسط كوفه فاصله داشته است ؟ شايد بتوان چنين جواب داد كه كوفه در آن روزگار شهر بسيار بزرگى بود ميان وسط و آخر آن از طرف شمال بيش از سه فرسخ بوده و ميان آخر آن و نخيله در حدود يك فرسخ يا كمتر از آن بوده است . و ميان وسط كوفه و كفل ، كه امروزه گمان مىرود همان نخيله باشد چهار فرسخ راه بوده است . ( و اللّه اعلم ) . ","page_name":" 571 ","page_number":127},
  {"content":"\r\n\r\nو شريح بن هانى را بر مقدمهء سپاه ، به همراه دوازده هزار تن ، فرستاد . شريح بر قسمتى از سپاه و زياد بر تمام سپاه فرماندهى يافت . على به آنان دستور داد كه هر دو بر يك طريق باشند و با هم اختلاف نكنند . شريح خواست راهى جداگانه در پيش گيرد و به زياد نزديك نشود .\r\nزياد نيز طى نامه‌اى على ( ع ) را از قصد شريح آگاه كرد و آن نامه را به غلامى به نام شوذب داد تا به دست آن حضرت برساند . در آن نامه آمده بود . شريح از من فرمان نمىبرد . شريح نيز نامه‌اى به امير المؤمنين نوشت كه زياد مرتكب زشتى مىشود و تكبر مىورزد . اگر امير المؤمنين صلاح بداند او را عزل و به جاى او كس ديگرى را گسيل كند . چندان به فرماندهى او راضى نيستم . على ( ع ) به آن دو نوشت : اگر هر دو سپاه به هم پيوستيد زياد بر همه فرماندهى دارد و اگر به هم نپيوستيد هر يك از شما فرمانده گروهى است كه شما را بر آنها گماشته‌ام . از همين جا مىتوان به تفرقه و پراكندگى اصحاب آن حضرت پىبرد .\r\n\r\nسفارشهاى مهم آن حضرت به سپاه\r\nآن حضرت خطاب به دو سپاه فرمود كه مقدمهء سپاه ، چشمان ايشانند و چشمان مقدمه طلايه‌داران آنهاست . پس هرگاه از شهرهايتان خارج شديد در روانه كردن ديدبانان در دره‌ها و درختان ، در هر سوى ، كاهلى نورزيد تا مبادا دشمن شما را غافلگير كند يا بر شما كمين بزند . سپاهيان را از صبح تا شب هنگام ، جز بر روى نقشه ، حركت مدهيد . اگر به ناگهان با دشمن برخورديد شما در داشتن نقشه سبقت جسته‌ايد و اگر به دشمن حمله برديد يا آنان بر شما هجوم آوردند بايد لشكريان خود را در بلندى يا دامنهء كوهها و يا در كنارهء رودخانه‌ها مستقر كنيد تا نتوانند بر شما دست يابند و بايد از يك يا دو جهت بجنگيد .\r\nديدبانان خود را در بلندى كوهها و مكانهاى بلند يا در كنارهء رودخانه‌ها جايگزين كنيد تا مراقب باشند كه دشمن از جايى كه مىترسيد يا آسوده‌ايد بر شما هجوم نياورند . شما را از تفرقه و پراكندگى بر حذر مىدارم . اگر جايى فرود آمديد همه با هم باشيد و اگر از جايى عزم رفتن كرديد همه با هم حركت كنيد . هرگاه شب فرا رسيد و شما از حركت بازايستاديد اردوگاه خود را با نيزه‌ها و سپرها بپوشانيد . هر جا كه ماندگار شديد چنين كنيد تا مبادا غفلت شما را فروگيرد و فريب در شما مؤثر افتد . هيچ سپاهى در شب و روز به دور خود نيزه و سپر قرار نداد جز آنكه به سلامت ماندند و گويى در حصار يا دژى بوده‌اند . از سپاهيان خود به جان خويشتن محافظت كنيد . شما را از خوابى كه تا صبح بيانجامد بر حذر مىدارم مگر\r\n\r\n","description":"","footnote":"","page_name":" 572 ","page_number":128},
  {"content":"\r\n\r\nآنكه اندك بخوابيد يا خواب همچون گرداندن آب در دهان و بيرون انداختن آن باشد . بايد هماره اين دستورها و گفته‌ها را پيش چشم داشته باشيد تا به دشمن برسيد . و بايد وضعيت شما هر روز به من گزارش داده شود . و فرستاده‌اى از شما هر روز به نزد من آيد . من به سرعت به شما ملحق خواهم شد . بر شماست كه در جنگ سنجيده عمل كنيد . شما را از شتاب‌كارى بر حذر مىدارم . مگر آنكه پس از اتمام حجت دست به كار شويد . و مبادا پيش از اجازه و صدور دستور از جانب من ، به جنگ درآييد .\r\n\r\nسفارشهاى آن حضرت به فرماندهان لشكرها\r\nآن حضرت ( ع ) به فرماندهان لشكرها چنين نوشت : از بندهء خدا على امير المؤمنين . اما بعد ، از روا داشتن ظلم و تجاوز به مردم بپرهيزيد . و دستان سبكسران سپاه را باز مگذاريد . و مراقب باشيد كارهايى كه سبب ناخشنودى خداوند را از ما فراهم مىآورد ، صورت ندهيد كه دعاى ما به ما و شما بازمىگردد . زيرا خداوند تعالى مىفرمايد :  قُل ما يَعْبَؤُا بِكُم رَبِّي لَوْ لا دُعاؤُكُم  « 22 » \r\n\r\nسفارشهاى آن حضرت به سپاهيانش\r\nهمچنين آن حضرت به سپاهيان خود نامه‌اى نوشت و آنان را از آنچه براى ايشان يا بر ايشان بود آگاهى داد . از بندهء خدا ، على امير المؤمنين . اما بعد ، خداوند شما را در حق يكسان قرار داد . سياه و سرخ شما تفاوتى ندارند . شما را براى والى و والى را براى شما قرار داد . همچون پدر براى فرزند و فرزند براى پدر . حق شما بر والى يكسان دانستن شما و محافظت از اموال شماست . اگر چنين كرد با شماست و فرمانبردارى او تا آنجا كه با حق ، موافقت دارد ، بر شما واجب است و بايد او را بر اين روش يارى كنيد و بايد از سلطنت خداوند دفاع كنيد . شما وزعهء « 23 »  خداوند بر روى زمين هستيد . پس براى والى ياور و براى دين او يار باشيد و در زمين پس از اصلاح آن تباهى مكنيد كه خداوند تباهى كنندگان را دوست ندارد .\r\nامير المؤمنين در نخيله بماند تا آنكه سپاهيان به او پيوستند . آن حضرت حركت نكرد تا ابن عباس با گروهى از مردم بصره به وى ملحق شدند . على ( ع ) در آنجا بود كه جنازه‌اى را براى دفن آوردند . آن حضرت فرمود : مردم دربارهء اين قبر چه مىگويند ؟ ( در نخيله قبرى\r\n\r\n","description":"","footnote":" ( 22 ) آيهء 77 سورهء فرقان : بگو اگر دعاى شما نبود خداوند به شما توجهى نمىكرد . - م .  ( 23 ) وزعه كسانىاند كه از ظلم جلوگيرى مىكنند . ","page_name":" 573 ","page_number":129},
  {"content":"\r\n\r\nبزرگ بود كه يهوديان ، مردگان خود را در اطراف آن دفن مىكردند ) حسن بن على پاسخ داد : مىگويند اين قبر هود پيامبر است كه چون قومش او را نافرمانى كردند بدين جاى آمد در اين مكان بمرد . على ( ع ) گفت : دروغ مىگويند . من به اين قبر از ايشان آگاه‌ترم . اين قبر يهود ابن يعقوب بن اسحاق بن ابراهيم بكر بن يعقوب است . سپس خطاب به اطرافيان خود فرمود : آيا اينجا كسى از اهالى مهره هست ؟ پيرمردى را به نزد او آوردند . پرسيد : خانه‌ات كجاست ؟ گفت : در كرانهء دريا . پرسيد : تا كوه سرخ چقدر فاصله دارد ؟ گفت : به آن نزديك است . پرسيد : مردم آنجا دربارهء آن چه مىگويند ؟ گفت : مىگويند اينجا قبر جادوگرى است . حضرت فرمود : دروغ مىگويند . آن قبر هود است و اين قبر يهود ابن يعقوب .\r\nمعاويه از مكان على و لشكريانش در نخيله آگاهى يافت . وى منبر دمشق را با پيراهن خونين عثمان پوشانيده بود و گرداگرد منبر هفتاد هزار پير بدون وقفه بر عثمان مىگريستند .\r\nمعاويه براى شاميان سخنرانى كرد و گفت : اى مردم شام ! شما مرا دربارهء على تكذيب مىكرديد و اكنون هدف او بر شما آشكار شد . به خدا قسم خليفهء شما را كسى جز او نكشته و هم او مردم را به كشتن عثمان دستور داده و آنان را بر خليفه شورانيده و قاتلان وى را پناه داده است . قاتلان عثمان ياران و ياوران اويند . او اينك با آنان همراه شده ، تا شهر شما را درهم بكوبد . اى مردم شام ! خداى را در مورد عثمان پيش چشم آوريد . من ولى عثمان و سزاوارترين كس به خونخواهى اويم . خداوند نيز به ولى مقتول اجازه داده است . پس خليفهء خود را يارى كنيد . شما مىدانيد كه آنان چگونه به ستم و از روى نافرمانى عثمان را كشتند و خداوند دستور داده است كه با گروه سركش بجنگيم تا به امر او گردن نهند . مردم شام حمايت خود را از معاويه اظهار كردند و به اطراف او جمع آمدند . او سه گروه ، به ازاى مصريان ، در فلسطين تعيين كرد تا مبادا اهل مصر از پشت بر آنها بشورند . و به معتزلهء مصر ، كه در آن زمان با معاويه مكاتبه داشتند و فاقد توان مبارزه با مصريان بودند ، نوشت اگر قيس عامل على بر مصر ، حركت كرد بر او هجوم برند . على ( ع ) قيس بن سعد انصارى را به عنوان امير مصر بدان جا روانه كرد و در آن هنگام معاوية بن خديج و حصين بن نمير نيز در مصر حضور داشتند .\r\nچون على ( ع ) خواست در روز چهارشنبه پنجم شوال سال 36 ه از نخيله بيرون رود به سخنرانى پرداخت و گفت : من عقبة بن عمرو انصارى را بر مصر امارت دادم . پس مبادا از فرمان من تخلف كنيد و كاهلى ورزيد . من مالك بن حبيب يربوعى را به جانشينى خود تعيين كرده و به او دستور داده‌ام كه هيچ متخلفى را وامگذارد مگر آنكه او را سريعا به شما ملحق كند . ان شاء اللّه .\r\nمعقل بن قيس رياحى برخاست و گفت : اى امير المؤمنين ! به خدا قسم جز گمانمند از تو\r\n\r\n","description":"","footnote":"","page_name":" 574 ","page_number":130},
  {"content":"\r\n\r\nتخلف نمىكند و جز منافق از آمدن كاهلى نمىورزد . پس به مالك بن حبيب بفرماى تا گردن متخلفان را به شمشير قطع كند . على ( ع ) گفت : « من دستور لازم را به او داده‌ام و او هم ان شاء اللّه در اجراى آن كوتاهى نمىكند » . سپس مركب خود را خواست . چون خواست سوار شود پاى خود را در ركاب نهاد و گفت : بسم اللّه . و چون بر مركب برآمد گفت :\r\n  سُبْحان الَّذِي سَخَّرَ لَنا هذا وَ ما كُنَّا لَه مُقْرِنِين وَ إِنَّا إِلى رَبِّنا لَمُنْقَلِبُون .   « 24 »  سپس فرمود :\r\nخداوندا از دشوارى سفر و اندوه بازگشت و حيرت پس از يقين و نگاه بد در خانواده و مال و فرزند به تو پناه مىبرم . خداوند تو در سفر همراه و در خانواده جانشين منى . و كسى غير از تو جامع اين دو نيست . زيرا كسى كه در خانواده جانشينى است در سفر همراه نيست و آنكه در سفر همراه است در خانواده جانشين نتواند بود . سپس در حالى كه پيشاپيش او حر بن سهم بن طريف ربعى در حركت بود ، از نخيله بيرون شد . مالك بن حبيب يربوعى ، رئيس شرطهء امير المؤمنين ، در حالى كه افسار مركب آن حضرت را به دست داشت ، گفت : اى امير المؤمنين ! آيا خود با مسلمانان به عزم جهاد بيرون مىشوى و از پاداش جهاد و جنگ برخوردار مىشوى و مرا براى جمع كردن سپاهيان وامىگذارى ؟ على ( ع ) فرمود : آنان پاداشى نمىگيرند جز آنكه تو با آنها در آن پاداش شريكى و تو اگر با آنان باشى از اجر بيشترى از آنان برخوردار مىشوى . مالك گفت : به چشم اى امير المؤمنين . على ( ع ) به حركت ادامه داد تا آنكه از حد كوفه گذشت و اين ، ميان قنطره و جسر ، پس از طى رودخانه « 25 »  بود . آن حضرت به منادى دستور داد تا وقت نماز را به اطلاع همگان برساند .\r\nسپس على ( ع ) دو ركعت نماز به جاى آورد . در پايان نماز به مردم روى كرد و گفت : اى مردم ! هر كس به عنوان مشايعت آمده يا قصد اقامت دارد بايد نماز را تمام بخواند . ما مسافر هستيم و هر كس با ما همراه است روزهء واجب نگيرد و نماز او دو ركعت است . سپس آن حضرت بيرون آمد تا به دير ابو موسى ، كه دو فرسخ با كوفه فاصله داشت ، رسيد . در آنجا نماز عصر را اقامه كرد .\r\nچون از خواندن نماز فراغ يافت ، فرمود : منزه است خداوندى كه صاحب نيرو و نعمت\r\n\r\n","description":"","footnote":" ( 24 ) آيات 13 و 14 سورهء زخرف : پاك و منزه خداوندى كه اين را به تسخير ما در آورد كه ما هرگز قادر بر آنها نبوديم و بازگشت ما البته به سوى خدا خواهد بود .  ( 25 ) فرات در آن روزگار كوفه را جدا مىكرد و بر آن قنطره ( پلى ) بود كه از آجر ساخته مىشد و از آن در اخبار ياد شده است . بر آن جسرى نيز بود كه از سنگ ساخته مىشد . پس از آنكه على ( ع ) از نهر گذر كرد يا بر قنطره يا بر جسر و از حدود كوفه بيرون رفت و به حد ترحض رسيد كه پس از آن صداى اذان را نشنيد و ديوارهاى شهر را نديد ، وقت ظهر داخل شد . و آن حضرت نماز ظهر را دو ركعتى به جاى آورد به مردم فرمود كه مسافر بايد نماز را دو ركعتى بخواند و روزه را نيز افطار كند . ","page_name":" 575 ","page_number":131},
  {"content":"\r\n\r\nاست و پاك است خداوندگارى كه داراى قدرت و نعمت دهى است . از خداوند خوشنودى به قضايش و عمل به طاعتش و بازگشت به امرش را خواهانم كه اوست شنواى دعاها .\r\nنصر بن مزاحم گويد : سپس آن حضرت به حركت خود ادامه داد تا به كنارهء برس « 26 »  رسيد و با مردم نماز مغرب را اقامه كرد . چون نماز به پايان رسيد ، فرمود : ستايش خدايى را كه شب را در روز فرو مىبرد و روز را در شب . سپاس خداى را هر شبى كه به تاريكى برمىآيد و ستايش خداى را هرگاه كه ستاره‌اى فروزان مىشود خاموش مىگيرد . سپس در آنجا بماند تا نماز صبح را اقامه كرد . آنگاه از آنجا به راه افتاد تا به قبهء قبين « 27 »  رسيد در آنجا نخلى بلند بالا در كنار ديرى ديد و فرمود :  وَ النَّخْل باسِقات لَها طَلْع نَضِيدٌ  . « 28 »  آنگاه مركب آن حضرت به رودخانه داخل شد . پس در آنجا فرود آمد و به اندازهء چاشتگاهى بماند و پس از آن به راه افتاد تا آنكه از جسر الصراة « 29 »  گذاشت . آن حضرت فرود آمد و نماز عصر را با مردم خواند سپس به حركت خود ادامه داد تا به دير كعب رسيد . نصر گويد : سپس به سوى ساباط « 30 »  روانه شد . دهقانان آنجا با ميوه و غذا به پذيرايى آمدند . اما على ( ع ) به ايشان فرمود : هرگز اين كار به خاطر ما ، بر شما واجب نبود . شب را در ساباط به سر برد . چون صبح فرا رسيد ، آن حضرت در مظلم ساباط « 31 »  بود ، فرمود :  أَ تَبْنُون بِكُل رِيع آيَةً تَعْبَثُون  « 32 »  . چون آن حضرت به شهر بهر سير رسيد يكى از اصحاب وى به آثار بر جاى مانده از كسرى برخورد و به اين سخن ابن يعقوب تمثل جست كه : بادها بر شهرهاى ايشان وزيدن گرفت گويى آنان بر ميعاد بودند .\r\nپس على ( ع ) فرمود : آيا نگفتم : « كم تركوا من جنات و عيون و زروع و مقام كريم و نعمة كانوا فيها فاكهين كذلك و اورثناها قوما آخرين فما بكت عليهم السماء و الارض و ما كانوا منظرين » . « 33 »  اينان تا ديروز وارث ديگران بودند و امروز موروث شده‌اند . اينان نعمتهاى\r\n\r\n","description":"","footnote":" ( 26 ) . برس : شهرى ميان كوفه و حله . در معجم البلدان : برس به ضم نام جايى در سرزمين بابل است .  ( 27 ) . در قاموس آمده است : قبين محلى در عراق و نام رود و ولايتى در عراق است . در معجم البلدان : قبين نامى عجمى براى رود و ولايتى در عراق است . سپس گويد اقيشر به شام رفت چون بر جسر سوراء گذشت به دهى كه آن را قبين مىگفتند ، فرود آمد .  ( 28 ) . آيهء 10 سورة ق : نخلهاى بلند خرما كه ميوهء آنها منظم چيده شده رويانيديم .  ( 29 ) صراة : نام رودى است كه از فرات بيرون مىآيد .  ( 30 ) در معجم البلدان : ساباط كسرى در مدائن جاى معروفى است كه به نام مردى ايرانى كه در آن ساكن بود به اين نام خوانده مىشود .  ( 31 ) مظلم ساباط : مظلم به ساباط اضافه شده و معلوم نيست چرا بدين نام خوانده شده است  ( 32 ) آيه 128 سورهء شعرا : آيا بر بالاى هر مكان مرتفعى كاخى مىسازيد و در آن به بيهودگى مىگذرانيد .  ( 33 ) آيات 2 تا 29 سورهء دخان : چه بسيار باغها و چشمه‌ها و كشتزارها و جايگاههاى عالى و نعمتهايى را كه در آنها خوش‌حال بودند رها كردند . بدين سان آن همه نعمت را به قوم ديگرى به ارث داديم پس زمين و آسمان بر ايشان نگريستند و بر هلاكشان مهلت ندادند . ","page_name":" 576 ","page_number":132},
  {"content":"\r\n\r\nالهى را سپاس نگفتند پس به سبب معصيت دنيايشان گرفته شد . مبادا شما نعمتها را كفران كنيد كه اگر چنين نكرديد خشم خداوندى نيز بر شما باريدن نگيرد . سپس فرمود : در همين دشت فرود آييد . امير المؤمنين ( ع ) معقل بن قيس را به همراه سه هزار تن ، از مداين مأموريت داد و به او گفت : به موصل و پس از آن به نصيبين برد و آنگاه مرا در رقه ديدار كن . من نيز تو را در آنجا خواهم ديد . مردم را آرامش ده و آسوده‌شان كن و جز با كسى كه به جنگ تو مىآيد ، با هيچ كس پيكار مكن . در خنكى پگاهان و عصرگاه حركت كن و در ميانه روز سپاهيان را از حركت بازدار و آهسته بران . در آغاز شب حركت مكن كه خداوند شب را آرامشى قرار داده است . پس در اول شب تن و بدن و مركبت را آسوده گذار . پس چون سحر در رسد يا هنگامى كه پگاه آشكار شود ، به رفتن ادامه ده . معقل حركت كرد تا به حديثه رسيد .\r\nدر آن هنگام كسانى در آنجا ساكن بودند . و شهر موصل پس از اين توسط محمد بن مروان ساخته شد . معقل و يارانش به ناگاه دو قوچ را ديدند كه به هم شاخ مىزدند . با معقل مردى از خثعم با نام شداد بن ابو ربيعه بود . وى بعدا به دست خوارج كشته شد . پس آن مرد گفت :\r\nبس است . بس است . پس دو مرد آمدند و هر يك ، قوچى را گرفت و برد . پس مرد خثعمى گفت : نه پيروز مىشويد و نه شكست مىخوريد . آيا قوچها را نديدى كه رو به روى يكديگر ايستاده جنگيدند و هيچ كدام آنها بر ديگرى پيروز نشد تا آنكه صاحبانشان آنها را جدا كردند . سپس معقل و همراهانش راه خود را ادامه دادند تا آنكه در رقه به حضور على ( ع ) رسيدند . على ( ع ) به حارث اعور فرمان داد در ميان اهل مدائن بانگ زن : هر كس از جنگجويان است در وقت برپايى نماز عصر با امير المؤمنين ديدار كند . عده‌اى در آن ساعت به ديدار حضرت آمدند . على ( ع ) به آنان فرمود : از تخلف شما در اين دعوت و بريدن شما از اهل شهر خود در اين خانه‌هايى كه اهل آن ستمگر و بيشتر ساكنانش نابود شده‌اند و به كار نيكى دعوت نمىكنند و از كار زشتى بازنمىدارند ، در شگفتم . گفتند : اى امير المؤمنين ! ما در انتظار صدور فرمان تو بوديم . اينك به هر جا كه تو مايلى ما را ببر . على ( ع ) حركت كرد عدى بن حاتم را بر آنان گماشت . عدى سه روز در آنجا به سر برد و سپس با هشتصد تن آن شهر را ترك گفت و پسرش زيد را به جانشينى خود تعيين كرد . زيد نيز همراه چهارصد تن از اهل مداين به پدرش عدى ملحق شد و سپس هر دو به على ( ع ) پيوستند . على ( ع ) به شهر انبار رسيد . اين شهر به نزديكى فلوجه قرار داشت و اكنون خراب شده است . شاه ايران ، از اين شهر به عنوان جايگاه و انبار حبوبات استفاده مىبرد . با ورود على ( ع ) به اين شهر دهقانان\r\n\r\n","description":"","footnote":"","page_name":" 577 ","page_number":133},
  {"content":"\r\n\r\nبنو خشنوشك به استقبال آن حضرت شتافتند . ايشان چون حضرت را بديدند از اسبان خود فرود آمده به همراه آن حضرت روانه شدند . على ( ع ) از آنان پرسيد : اين مركبها براى چه به همراه شمايند ؟ و از اين كار چه هدفى داريد ؟ گفتند : ما با اين كار فرمانروايان خود را گرامى مىداريم . و اين پالانها ، تحفه‌هاى ماست براى تو . ما براى تو و همراهانت غذا و براى مركبهايتان علوفهء بسيار آماده كرده‌ايم .\r\nعلى ( ع ) فرمود : اما اين كارى كه گمان مىبريد براى گرامى داشت امراى خود انجام مىدهيد به خدا قسم آنان را سودى نمىبخشد و شما تنها خود و بدنهايتان را خسته مىكنيد . ديگر چنين مكنيد . اما اين مركبها ، اگر دوست داريد ما آنان را از شما دريافت كنيم ، آنها را به حساب خراج از شما مىستانيم و اما غذايى كه آماده كرده‌ايد ما مايل نيستيم چيزى از اموال شما بهره‌مند شويم مگر آنكه بهاى آن را دريافت داريد . گفتند : اى امير المؤمنين ! ما آن را تعيين قسمت مىكنيم سپس بهاى آن را مىپذيريم .\r\nفرمود : در اين صورت شما بهاى آن را حساب نمىكنيد . ما بدان چه پايين‌تر از آن است اكتفا مىكنيم . گفتند : اى امير المؤمنين ! ما دوست داريم شما هديهء ما را بپذيرى . فرمود : واى بر شما ! ما از شما داراتريم . سپس آنان را ترك كرد . امير المؤمنين به حركت خود ادامه داد تا آنكه به جزيره رسيد . پس بنى تغلب و نمر بن قاسط در جزيره به پيشواز حضرت آمدند . آن حضرت به يزيد بن قيس ارحبى فرمود : اى يزيد . گفت : بلى اى امير المؤمنين . فرمود : اينان قوم تو هستند . از غذاى آنها بخور و از آب ايشان بنوش . بنى تغلب پيمان بسته بودند كه بر دين خود باقى بمانند ولى فرزندانشان را بر آيين نصرانيت بزرگ نكنند . آنگاه على ( ع ) حركت كرد تا به قرقيسيا رسيد و در آنجا با زياد بن نضر و شريح بن هانى كه پيش از اين آنان را به فرماندهى هزار تن تعيين كرده بود ، برخورد كرد . آن دو بر كنارهء فرات از جانب خشكى كوفه حركت مىكردند تا به عانات رسيدند . به آنان خبر رسيد كه على راه جزيره را در پيش گرفته و معاويه همراه سپاه شام از دمشق به رويارويى على مىشتابد . آن دو گفتند : به خدا اين درست نيست كه ما حركت كنيم و ميان ما و امير المؤمنين اين دريا باشد . براى ما خوب نيست كه با اين تعداد و اين تجهيزات اندك با سپاه شام مواجه شويم . آنان براى عبور از عانات برفتند ولى مردم آن ديار ايشان را از رفتن بازداشتند و كشتيهاى خود را در اختيار آنان قرار ندادند مردم عانات به قصد جنگ با سپاهيان زياد و شريح آماده شدند اما ايشان پنهان شده به هيئت بازگشتند و از آن گذشتند و در قرقيسيا به على ( ع ) پيوستند . على ( ع ) به آنان فرمود : آيا طلايه‌داران من بايد از پشت سرم بيايند ؟ شريح و زياد جلو آمدند و آن حضرت را از رأى خود آگاه كردند . على نظر آنان را تأييد كرد و گفت : شما رأى صوابى انديشيده‌ايد . آنگاه على ( ع ) به حركت خود ادامه داد تا به رقّه رسيد . بيشتر ساكنان اين ديار از هواخواهان عثمان بودند كه به خاطر راى و عقيدهء خود از كوفه به سوى معاويه گريختند .\r\n\r\n","description":"","footnote":"","page_name":" 578 ","page_number":134},
  {"content":"\r\n\r\nچون آنان سپاه على ( ع ) را ديدند ، در خانه‌هاى خود را به روى حضرت بسته در خانه‌ها رفتند .\r\nامير رقه سماك بن مخزمه اسدى نام داشت كه در طاعت معاويه و مخالف با على ( ع ) بود . وى به همراه صد تن از مردان بنى اسد به اردوگاه معاويه پيوست و پس از آن با مكاتباتى كه با قومش كرد توانست هفتصد تن ديگر را به سپاه معاويه جلب كند . معقل بن قيس ، كه على ( ع ) او را به همراه سه هزار تن از مدائن گسيل كرده بود ، در رقه با آن حضرت ديدار كرد . معقل به مردم رقه گفت : پلى براى من فراهم آوريد تا براى رفتن به شام از آن عبور كنم . اما مردم رقه از انجام اين كار سرتافتند و كشتيها را نزد خود نگه داشتند . پس معقل برخاست تا از پل منبج گذر كند و اشتر را بر مردم رقه گمارد . اشتر ميان آنان فرياد كرد و گفت : سوگند به خدا اگر امير المؤمنين عبور كند و شما براى او پلى نسازيد تا از آن بگذرد شمشير در بين شما مىكشم و شما را مىكشم و شهر شما را خراب كرده اموالتان را مىگيرم . برخى از اهالى رقه به گروهى ديگر گفتند : اشتر بدان چه مىگويد وفا كند و على او را بر گمارده تا از طرف او آزار شويم . پس به دنبال اشتر فرستاده گفتند : ما براى شما پلى بنا مىكنيم . اشتر نيز در پى على فرستاد و آن حضرت بيامد . مردم رقه پلى ساختند و على با بار و بنه از آن عبور كرد سپس اشتر را فرمان داد . اشتر به همراه سه هزار جنگجو درنگ كرد تا آنكه همه از پل گذشتند . آخرين گروه از پل مىگذشتند . كه اسبها در حال عبور ازدحام كردند و دستار عبد الرحمن بن ابو الحصين افتاد . وى از اسب فرود آمد و آن را برداشت و دوباره سوار شد .\r\nهمچنين دستار عبد الله بن حجاج بيفتاد . او از اسب پايين آمد و دستار را برداشت و سوار شد و به دوستش گفت : اگر ظن آن پيشگو راست باشد من و تو به نزديكى كشته خواهيم شد .\r\nعبد الرحمن گفت : هيچ چيز در نظر من محبوب‌تر از آنچه گفتى نيست . آن هر دو در جنگ صفين به شهادت رسيدند . وقتى على از فرات گذشت زياد بن نضر و شريح بن هانى را فرا خواند و آنان را جلوتر از خويش با همان دوازده هزار نفرى كه از كوفه خارج شده بودند ، به طرف معاويه فرستاد . آنان با ابو اعور كه فرمانده سپاهى از شاميان را بر عهده داشت ، برخورد كردند و ايشان را به اطاعت از امير المؤمنين ( ع ) فرا خواند اما آنان از قبول دعوت وى سرباز زدند . پس طى نامه‌اى به على نوشت : ما ابو اعوار اسلمى را به همراه گروهى از شاميان در سور الروم ديدار كرديم و او و اصحابش را به فرمانبردارى از تو فرا خوانديم ولى آنها از اين امر سرپيچيدند ، پس هر چه صلاح مىدانى فرمان ده . على نيز مالك اشتر را مأموريت داد و به او فرمود : اى مالك ! زياد و شريح به من خبر داده‌اند كه ابو اعور را به همراه گروهى از شاميان در سور الروم ديده‌اند . چنان كه فرستادهء آنان به من گزارش داده است هر دو آمادهء رويارويى با هم شده‌اند . پس به كمك يارانت بشتاب . چون به آنها رسيدى ، فرماندهء ايشان خواهى بود و مراقب باش پيش از آنكه آنان به جنگ اقدام كنند تو آغازگر\r\n\r\n","description":"","footnote":"","page_name":" 579 ","page_number":135},
  {"content":"\r\n\r\nجنگ نباشى . و مبادا بدكردارى آنان تو را پيش از آنكه حجت را بر ايشان تمام كنى به جنگ با ايشان وادارد . بر جناح راست سپاه خود زياد و بر جناح چپ شريح را بگمار و خود در قلب سپاه ، جاى گير . و مانند كسى كه قصد دارد شعلهء جنگ را افروخته كند به آنان نزديك شو يا همچون بزدلان ، از آنان فاصله مگير . تا آنكه من خود به تو ملحق شوم . من به سرعت به سوى تو مىآيم . سپس آن حضرت خطاب به زياد و شريح نامه‌اى نوشت و در آن فرمود : من مالك را بر شما دو تن فرماندهى دادم ، از او فرمان بگيريد و اطاعت كنيد . او از كسانى نيست كه از جنگ بترسد در آنجا كه سرعت عمل لازم است ، كندى به خرج دهد يا در جايى كه محل سنجيده و آرام عمل كردن است ، شتاب‌كارى كند . پس اشتر به سوى آنان رفت و ايشان را از جنگ بازداشت .\r\nهر دو سپاه تا غروب روى در روى يكديگر موضع گرفته بودند تا آنكه در اين هنگام ابو اعور بر ايشان حمله برد اما سپاهيان على در برابر او مقاومت كردند . زد و خورد ساعتى به طول انجاميد اما سرانجام شاميان عقب نشستند . سپس هاشم بن عتبه در انبوهى از افراد و تجهيزات براى جنگ بيرون رفت . ابو اعور به جنگ هاشم درآمد و ميان آنان درگيرى بسيار سختى روى داد . سواره با سواره و پياده با پياده به جنگ پرداختند . پس از مدتى هر دو گروه عقب نشستند و اشتر حمله آغاز كرد . از شاميان عبد الله بن منذر تنوخى ، جنگاور شامى ، به دست نوجوانى به نام ظبيان بن عماره تميمى ، از پاى درآمد . اشتر مىگفت : واى بر شما ! ابو اعور را به من نشان دهيد . پس ابو اعور با همراهان خود بازگشت و در پشت تلى ، ايستاد . اشتر به سنان بن مالك نخعى گفت : به سوى ابو اعور روانه شو و او را به مبارزه بخوان . سنان گفت : به مبارزهء من يا تو . گفت : به مبارزهء من . اشتر گفت : آيا اگر تو را به مبارزهء او بخوانم ، اطاعت مىكنى ؟ سنان گفت : آرى . به خدايى كه جز او معبودى نيست سوگند اگر به من فرمان دهى كه يك تنه با شمشير به سپاهيان آنان يورش برم ، هرآينه چنين خواهم كرد . اشتر گفت : اى پسر عمويم ! خداوند عمر تو را دراز گرداند من تو را بسيار دوست دارم . من تو را فرمان نمىدهم كه به مبارزهء او برخيزى بلكه او را به مبارزهء من بخوان .\r\nزيرا ابو اعور جز با شايستگان و بزرگسالان و شريفان با كس ديگرى در جنگ نمىشود . و تو به حمد الله از اهل كفايت و شرفى اما سن تو هنوز جوان است و ابو اعور با جوانان نمىستيزد . پس به سوى ابو اعور برو و او را به مبارزهء با من دعوت كن . سنان به نزد ابو اعور رفت و گفت : مرا زنهار دهيد ، من پيغامى دارم . شاميان او را امان دادند . سنان گويد : پس پيش ابو اعور رفتم و به وى گفتم اشتر او را به مبارزه با خود فرا خوانده است . ابو اعور زمانى دراز سكوت كرد و سپس گفت : زبونى اشتر و سوء تدبير او ، انگيزهء آن شد كه وى كارگزاران عثمان را از عراق براند و بر او دروغ بندد به خانه عثمان برود و به همدستى گروهى ديگر خليفه را بكشد . نيازى به پاسخ پيام تو نيست و از تو پيامى نمىشنوم . از من دور شو . ياران\r\n\r\n","description":"","footnote":"","page_name":" 580 ","page_number":136},
  {"content":"\r\n\r\nابو اعور بر سرم فرياد كشيدند و من از نزد او برگشتم . اگر ابو اعور به سخن من گوش فرا مىداد ، او را از حجت و برهان يارم آگاه مىكردم . پس به سوى اشتر بازگشتم و به وى گفتم : ابو اعور تن به مبارزه نداد . اشتر به خود گفت : منتظر باش . پس رو به روى يكديگر قرار گرفته بوديم تا آنكه تاريكى شب ميان ما و ايشان جدايى انداخت . ما آن شب را به حال آماده باش به سر آورديم . چون صبح شد مشاهده كرديم سپاه شام عقب نشسته‌اند . على نيز صبحگاهان به ما رسيد و به طرف معاويه در حركت شد و در محلى به اسم قناصرين در كنار صفين با او روبه‌رو شد . صد و پنجاه هزار تن يا بنابر قولى ديگر بيش از يكصد هزار تن در ركاب على ( ع ) بودند . سپاه معاويه را نيز در حدود همين تعداد ذكر كرده‌اند . همچنين گفته شده است شاميان دو برابر سپاهيان عراق بودند .\r\nشعر برخى از شعراى شام دلالت دارد بر اينكه سپاهيان شام هفتاد هزار تن بوده‌اند . شعر زير از اين نمونه است :\r\nخداوند خير دهد لشكريانى را كه به سوى شما آمدند / جنگجويان آنها بر عثمان مىگريستند هفتاد هزار تن بودند و در ميانشان ستمگرى نبود / هر سورهء مفصل و مثالى را تلاوت مىكردند .\r\nاگر رقمى را كه براى سپاهيان على ( ع ) گفته‌اند ( يكصد و پنجاه هزار تن يا بيشتر ) صحيح باشد ، درست آن است كه شمار عراقيان از اهالى شام تا حدود دو برابر افزون‌تر باشد . بر مقدمهء سپاه معاويه ابو اعور سلمى ، سفيان بن عمرو ، و بر ساقهء سپاه او بسر بن ارطاة عامرى قرار داشتند . على ( ع ) جايى براى مقر خود طلب كرد و به مردم دستور داد تا بار و بنه خود را بر زمين گذارند . چون سپاهيان على ( ع ) فرود آمدند ، گروهى از سواران على ( ع ) ، كه شمار آنان صد و سى تن بود ، سوار بر اسبهاى خود به سپاه معاويه حمله بردند و ميان آنان براى مدتى دراز درگيرى به وقوع پيوست . پس معاويه به على نامه‌اى نگاشت و در آن بنوشت :\r\nخداوند ما و تو را سلامتى دهاد ! چه نيكوست عدل و انصاف در كردار و چه زشت است سبكسرى و پرگويى در انسان .\r\nالاغت را ببند و خورجين پر از علف آن را باز مكن كه در اين صورت برمىگردد و بستن الاغ سخت خواهد شد .\r\nپس على ( ع ) به سپاهيان دستور داد از جنگ خوددارى كنند تا آنكه جنگجويان به محل سپاهيان خود برفتند سپس فرمود : اى مردم ! اين جايگاهى است كه هر كه در آن به آلودگى گراييد در روز قيامت آلوده شود و هر كه در آن به فيروزى دست يافت در قيامت هم به رستگارى مىرسد . پس جنگجويان به اردوگاههاى خود بازگشتند .\r\n\r\n","description":"","footnote":"","page_name":" 581 ","page_number":137},
  {"content":"\r\n\r\n\r\nجنگ بر سر آب\r\nدر اين هنگام ابو اعور سلمى طلايه‌دار سپاه معاويه به طرف دشت و جايگاههاى فراخ تاخت و به جانب شريعهء آب رفت . اشتر ، طلايه‌دار سپاه على ، همراه با چهار هزار تن از جنگاوران عراقى به رويارويى ابو اعور شتافت و ابو اعور را از اردوگاهش ، جدا كردند در اين هنگام معاويه به تمامى سپاهيانش آهنگ حمله كرد . اشتر كه وضعيت را چنين ديد به سوى على بازگشت و در نتيجه معاويه شريعهء آب را مالك شد . و ميان مردم عراق و آب حايلى ايجاد شد .\r\nگروهى از جوانان براى برداشتن آب ، به سمت فرات رفتند . اما شاميان آنان را از برداشتن آب بازداشتند . عبد بن عوف بن احمر گفت : چون در صفين به نزد معاويه و سپاه شاميان رسيديم ، مشاهده كرديم آنان در جايگاه فراخى استقرار جسته و آب را در اختيار خود گرفته‌اند . ابو اعور نيز سواران و پيادگان سپاه خود را بر اين شريعه گماشته و تيراندازان را بر ديگران مقدم كرده بود . نيزه داران و سپرداران نيز ، در حالى كه كلاه‌خود به سر داشتند ، در جلوى سپاه او جاى گرفته بودند و همگى ، ما را از برداشتن آب بازداشتند . ما به محضر امير المؤمنين ( ع ) رفته او را از اين امر مطلع كرديم . آن حضرت ، صعصعة بن صوحان را فراخواند و گفت : به نزد معاويه برو و به او بگو : ما راه خود را در پيش داشتيم و از جنگيدن با شما ، پيش از اتمام حجت بر شما ، گريزان و ناخشنوديم . با اين وصف ، تو با سپاهيان خويش تاخته‌اى و پيش از آنكه ما به جنگ تو آييم ، شعلهء جنگ را بر افروخته‌اى و جنگ را آغاز كرده‌اى . ما پيش از اتمام حجت ، با شما جنگ نخواهيم كرد . اين كار ديگرى است كه شما بدان ارتكاب كرده‌ايد و سپاهيان مرا از برداشتن آب ، بازمىداريد . آب را باز كنيد تا ببينم پس از اين چه خواهد شد . و اگر دوست دارى هر چه را كه ما و شما تصرف كرده‌ايم ، رها مىكنيم و بر سر آب به جنگ مىآييم و هر كه پيروز شد ، اختيار شريعهء آب ، به دست او باشد .\r\nمعاويه با شنيدن پيغام على به ياران خود گفت : شما در اين باره چه مىگوييد ؟ وليد بن عقبه پاسخ داد : همانطور كه اينان عثمان را در محاصرهء خود گرفتند و او را از دسترسى به آب محروم كردند ، تو هم ايشان را از برداشتن آب ممانعت كن . اينان عثمان را با لبى تشنه كشتند ، خداى نيز آنها را بكشد . عمرو بن عاص گفت : بگذار سپاهيان على از آب استفاده كنند چرا كه آنها تشنه و شما سيراب نخواهيد ماند . اما دربارهء مسائل ديگر . بدانچه ميان تو و ايشان است نظر كن . وليد بن عقبه ، سخن نخست خود را دوباره تكرار كرد . عبد الله بن سعد بن ابو سرح ، برادر رضاعى عثمان ، نيز گفت : سپاهيان على را تا شب از آب بازدار . زيرا اگر آنان تا اين مدت به آب دست نيابند ، ناچار به بازگشت مىشوند و بازگشت آنها خود شكست ايشان تلقى شود . آب را از آنان منع كن كه خدا در روز قيامت آب را از ايشان بازدارد . صعصعه پاسخ داد : خداوند در روز قيامت ، آب را از كافران و تباهكاران و\r\n\r\n","description":"","footnote":"","page_name":" 582 ","page_number":138},
  {"content":"\r\n\r\nشراب نوشان بازمىدارد و تو و اين فاسق ، وليد بن عقبه را مىكشد . اطرافيان به طرف او برجستند و دشنامش گفتند و تهديدش كردند . لكن معاويه گفت : از اين مرد دست بازداريد كه او پيغام‌گزار است . پس صعصعه به معاويه گفت : چه پاسخى به من مىدهيد ؟ معاويه گفت :\r\nنظر خود را بازمىگويم . به خدا قسم ما جز به رويارويى جنگاوران و سواران و صفوف سپاهيان خود براى جنگ ، به چيز ديگرى نمىانديشيم . آنگاه به ابو اعور پيغام داد :\r\nسپاهيان على را از برداشتن آب ، مانع شو .\r\nسليل بن عمرو سكونى خطاب به معاويه ، در اين باره سرود :\r\nآب را از دسترس ياران على بازدار و ذليل ، ذليل و خوار است .\r\nو آنان را همچون عثمان تشنه لب ، بكش كه قصاص كارى نيكوست .\r\nآب را از سپاهيان على بازدار كه در اين حال ، زنده نمىمانند و اگر هم زنده بمانند ، حيات آنان اندكى بيشتر نيست .\r\nمعاويه گفت : پاسخ همين بود كه گفتى . اما عمرو چنين نظرى ندارد . عمرو گفت : آب را به روى آنان باز كن . زيرا على كسى نيست كه تشنه بماند و بگذارد تو سيراب باشى . سپاهى گران فرا چنگ اوست . او به فرات مىنگرد تا يا از آن بنوشد و يا بميرد . تو مىدانى كه على شجاع و دلاور است و عراقيان و حجازيان در ركاب اويند . من و تو از او شنيده‌ايم كه مىگفت : « اى كاش در روزى كه به خانهء فاطمه حمله مىشد ، چهل تن همراه و ياور مىداشتم » .\r\nنصر بن مزاحم در كتاب صفين گويد : شاميان با تسلط يافتن بر رود فرات خوش‌حال شدند . معاويه به آنان گفت : اى اهل شام ! به خدا سوگند ، اين پيروزى است . خداوند مرا و ابو سفيان را سيراب نكند مگر آنكه تمام سپاهيان على را در كنار فرات از پاى درآوريم .\r\nشاميان با شنيدن اين سخن مژدهء پيروزى به يكديگر مىدادند . آنگاه مردى از شاميان به نام معرى بن اقبل همدانى كه مردى عابد و سخنور و راستگو و دوست عمرو بن عاص بود برخاست و به معاويه گفت : اى معاويه ! سبحان الله اگر شما بر آب فرات دست يافته و بر آن چيره شده‌ايد . چرا سپاهيان على را از برداشتن آب بازمىداريد ؟ ! به خدا قسم اگر سپاهيان على زودتر از شما به فرات مىرسيدند و بر آن دست مىيافتند حتما شما را از آن سيراب مىكردند . آيا نمىدانيد در ميان آنان بنده و كنيز و اجير و ناتوان و بىگناه هم هست ؟ ! به خدا قسم اين گام اول ستمكارى است . تو ترسويان را دلير و ترديدكنندگان را قانع كردى و كسى را كه با تو جنگ نداشت ، به دست خويشتن به ميدان جنگ آوردى . معاويه از گفتار معرى در خشم شد و به عمرو گفت : مرا از شر دوستت راحت كن . عمرو نيز با تندى و خشونت معرى را از سخن گفتن بازداشت .\r\n\r\n","description":"","footnote":"","page_name":" 583 ","page_number":139},
  {"content":"\r\n\r\nهمدانى در اين باره اشعارى سرود و كار معاويه را زشت شمرد و خود را از آن مبرّا دانست و شبانه به لشكر على پيوست . ياران على ( ع ) يك شبانه روز بدون آب سر كردند و آن حضرت از اين امر رنج مىبرد . پس به سمت پرچهاى مذحجيان روانه شد و شنيد كه مردى بانگ مىزند : آيا ما را از آب فرات بازمىدارند در حالى كه ما صاحب شمشير و سپر هستيم .\r\nعلى در ميان ماست كه خود صاحب صولت و شكوهى است و اگر دشمن او را بترساند هرگز از ميدان به در نمىرود . چه بود كه ما ديروز شير آشيانه بوديم و امروز گوسفند دوشيده شده هستيم ؟ ! يا در كنار فرات درنگ كنيد تا اجسادى از ما و از شما در كنار آن بيفتد يا آنكه به فرمانبردارى بميريد و در بهشت جاى گيريد و به شرف دست يابيد . آن حضرت همچنين به سمت پرچم كنده مىگذشت كه شنيد منادى در كنار منزل اشعث به فرياد مىگويد : اگر اشعث امروز اين اندوه را از ميان نبرد ، افراد به سبب مردن پراكنده شوند . پس به شمشير او از آب فرات مىنوشيم . پس به ما دهيد مردمى را كه پيش از اين بودند ، آنكه بميريد . اگر تو امروز كار ما را سر و سامان ندهى ، دچار تشتت و پراكندگى خواهى شد . آيا نمىتوان پس از يك روز و يك شب زنده ماند در حالى كه ما تشنه‌ايم و دشمن ، از خوش‌حالى و سيرابى ، فرياد مىزند . تو مردى از طوايف نيرومند يمن هستى و هر مردى ، از شاخ و برگ آن درخت است .\r\nچون اشعث سخنان اين منادى را شنيد شبانه به نزد على آمد و گفت : اى امير المؤمنين ! آيا سپاهيان معاويه آب را بر ما مىبندند و حال آنكه تو در ميان مايى و شمشيرهاى برنده به همراه ماست . راه ما و اين مردم را باز گذار . به خدا قسم بازنمىگرديم مگر آنكه بر آب دست يابيم يا خود جان ببازيم . و اشتر را فرمان بده تا با سپاه خود گوش به زنگ فرمان تو باشد .\r\nعلى گفت : اين خواست توست . پس اشتر بازگشت و در ميان مردم بانگ برداشت : هر كس خواستار مرگ يا آب است ، صبح آماده باشد . زيرا من فردا به عزم آب بيرون مىروم . در همان شب دوازده هزار سپاهى ، آمادگى خود را براى اين كار اعلام كردند .\r\nاشعث فردا صبح در ميان سپاهيان به رفت و آمد پرداخت . سپاهيان نيز در حالى كه شمشيرها را بر دوشهايشان گذارده بودند ، در ميدان حضور يافتند . اشعث نيزه‌اش را افكند و گفت : پدر و مادرم فداى شما به اندازهء قوس كمانم جلو آييد . اشعث چندان به اين كار ادامه داد تا آنكه هر دو گروه به هم نزديك شدند . در اين لحظه بود كه اشعث چهرهء خود را نمايان ساخت و فرياد برآورد كه : « منم اشعث بن قيس ! آب را باز كنيد . » ابو اعور سلمى فرياد زد :\r\n« به خدا قسم هرگز چنين نكنيم مگر آنكه شمشيرها ، ما و شما را دربرگيرند . » اشعث گفت :\r\nبه خدا گمان مىكردم پيروزى به ما نزديك باشد . در اين لحظه عبد الله بن عوف بن احمر ، يكى از جنگاوران سپاه على ، با شمشير به صف دشمنان حمله برد و تنى چند از آنان را به خاك و خون غلتانيد . اشتر ، حارث بن همام نخعى را فرا خواند و لوايش را به او داد و گفت :\r\n\r\n","description":"","footnote":"","page_name":" 584 ","page_number":140},
  {"content":"\r\n\r\n« اى حارث اگر مىدانستم تو در هنگام مرگ استقامت نمىورزى ، هرآينه اين لوا را از تو مىستاندم و اين افتخار را به تو نمىدادم » . حارث گفت : « به خدا قسم اى مالك يا تو را امروز شاد مىكنم و يا آنكه خود مىميرم پس به دنبال من آى » . اشتر به او گفت : « اى حارث به نزديك من آى » حارث به او نزديك شد و اشتر سر وى را بوسه داد و گفت : امروز جز خير به وقوع نخواهد پيوست . آنگاه اشتر به پا خاست و يارانش را به جنگ ترغيب كرد . وى به آنان مىگفت : جانم فدايتان . همچون كسى كه در تنگنا قرار گرفته است و اميد گشايش دارد ، بكوشيد . هرگاه نيزه‌ها به شما رسيد ، و پيچ و تاب خوريد و چون شمشيرها به شما اصابت كرد ، بايد دندانها را بر روى هم بفشريد سپس با مغزهاى خود به پيشواز دشمن شتاب گيريد . اشتر در آن روز بر اسبى دم بريده و سياه ، مانند كلاغ ، سوار بود . وى در آن روز هفت تن و اشعث پنج تن از سپاهيان معاويه را به هلاكت رساندند . نخستين كس از شاميان كه در اين روز ، طعم مرگ را از دم شمشير اشتر چشيد ، صالح بن فيروز بود كه به نيرومندى شهرت داشت . اشتر با نيزه بر او حمله برد و وى را از پاى درآورد . پس از صالح ، سوارى ديگر با نام مالك بن ادهم سلمانى ، از جنگاوران شامى ، بر اشتر يورش آورد . چون مالك به سوى اشتر نيزه انداخت اشتر ، همانطور كه بر اسب سوار بود ، پيچ و تاب خورد و نيزه به خطا رفت . آنگاه اشتر بر اسب قرار يافت و با نيزه بر مالك حمله برد و او را كشت . پس از مالك ، سوارى ديگر به نام رياح بن عتيك غسانى به رويارويى اشتر شتافت ، اشتر نيز به استقبال او رفت و وى را به هلاكت رسانيد . سپس ابراهيم بن وضاح جمحى به جنگ اشتر درآمد و اشتر او را هم به آن سه تن قبلى ملحق كرد . پنجمين كسى كه به نبرد اشتر شتافت ، زامل بن عبيد خزامى ، از پرچمداران سپاه معاويه ، بود . اشتر نيزه‌اى بر زره او زد و وى را از اسب بر زمين افكند ولى كشته نشد ، اشتر به دنبال او تاخت و با شمشير پاهاى اسبش را زد و آنگاه ، در حالى كه هر دو پياده بودند ، او را بكشت . پس از زامل ، سوار ديگرى از سپاه معاويه به نام اجلح بن منصور كندى ، كه از بزرگان و دلاوران عرب بود ، به ميدان آمد . وى بر اسبى كه لاحق نام داشت ، سوار بود . چون اشتر به پيشواز او رفت ، از ديدن اشتر ناراحت شد ولى از برگشتن هم شرم مىكرد . پس اشتر در پى او تاخت و او را از پاى درآورد . خواهر اجلح به خاطر كشته شدن وى مرثيه‌اى سرود و خود نيز از شدت اندوه بر برادرش ، از دنيا رفت . وقتى امير المؤمنين از مرثيهء اين زن آگاهى يافت گفت : زنان نمىتوانند اندوه و زارى خود را نگه دارند . اما شاميان به زنان خود لطمه زدند ، زيرا آنها را به خاطر پسر آكلة الاكباد ( هند ) خوار و زبون را گذاشتند گناه تمام آنها به گردن معاويه است .\r\nپس از اجلح ، محمد بن روضه جمحى به ميدان درآمد . وى به عراقيان ، به شكلى عجيب حمله مىكرد . پس اشتر به مقابله او شتافت و با او جنگ كرد و او را كشت . آنگاه اشتر\r\n\r\n","description":"","footnote":"","page_name":" 585 ","page_number":141},
  {"content":"\r\n\r\nآهنگ سپاه شام را كرد و با شمشير خود آنان را تار و مار كرد و از اطراف شريعهء آب دور راند .\r\nلواى اشعث در آن روز به دست معاويه بن حارث بود . اشعث به او گفت : قبيلهء نخع بهتر از كنده نيست . پيش برو . معاوية بن حارث نيز جلو رفت . در آن هنگام اشتر با سپاه ، به همان جايى كه على ( ع ) فرمان داده بود ، رسيدند . اشعث به او پيغام داد كه اسبها را حركت دهد . وى اسبها را حركت داد تا آنكه پاى اسبها با آب فرات آشنا شد . دشمنان شمشيرهاى خود را بر گرفته گريختند . على ( ع ) فرمود : اين روزى است كه اشعث با حميت خود ما را يارى داد .\r\nاشعث گفت : اى امير المؤمنين ! خداوند تو را بر گرفتن آب چيرگى بخشيد . عمرو بن عاص به معاويه گفت : آيا تو گمان مىكنى على ( ع ) مانند تو راه آب را بر شما مىبندد آيا مىخواهى همانند آنان جنگ كنى راه آب را بگشايى ؟ معاويه گفت : گذشته‌ها گذشته ، اكنون نظر تو دربارهء على چيست ؟ عمرو پاسخ داد : على ، هرگز كارى كه تو با ايشان كردى ، با شما روا نخواهد داشت . على براى امر ديگرى غير از آب بدين جا آمده است . پس چون على ( ع ) بر آب فرات غالب آمد و شاميان از اطراف آن گريختند به معاويه پيغام داد : ما كار تو را تلافى نمىكنيم . بياييد و از آب استفاده كنيد . ما و شما در استفاده از آب ، يكسانيم . پس هر يك از دو سپاه ، از كناره‌اى از رود آب برمىداشتند . على ( ع ) در اين باره به يارانش فرمود : كارهاى مهم ترى از منع آب وجود دارد . معاويه نيز گفت : خدا عمرو را خير دهاد ! در هيچ كارى با او مخالفت نكردم جز آنكه در آن مورد نظر من اشتباه بود .\r\n\r\nپيغام‌گزارى ميان على و معاويه در صفين\r\nعلى دو روز درنگ كرد و هيچ رسولى به نزد معاويه نفرستاد و معاويه هم در اين مدت پيغام‌گزارى به جانب على روانه نكرد . سپس على ، بشير بن عمرو بن محصن انصارى و سعيد بن قيس همدانى و شبث بن ربعى تميمى را فرا خواند و به آنان گفت : به سوى معاويه روان شويد و او را به خداوند عز و جل و اطاعت از ما و پيوستن به مسلمانان و پيروى از فرمان خداوند تعالى ، دعوت كنيد . اشعث به آن حضرت گفت : آيا او را به گرفتن منصب در حكومت تو و دارا شدن جاه و مقام در نزد تو ، اميدوار كنيم ؟ على ( ع ) گفت : اينك به نزد او برويد و پيغام گزاريد و حجت را بر او تمام كنيد و بنگريد چه پاسخى مىدهد . اين واقعه در ماه ربيع الآخر روى داد . پيغام‌گزاران به نزد معاويه رفتند . ابو عمرة بن محصن در سخن شد و خداوند تعالى را مدح و ثنا گفت و اظهار داشت : اى معاويه دنيا از دست تو مىرود و خداوند تو را به كردارهايت پاداش مىدهد . من تو را به خدا سوگند مىدهم كه در ميان اين امت تفرقه و جدايى پديد نياورى و خون آنها را نريزى ، معاويه سخن او را بريد و گفت : چرا به دوستت\r\n\r\n","description":"","footnote":"","page_name":" 586 ","page_number":142},
  {"content":"\r\n\r\n( على ) نصيحت نكردى ؟ ابو عمرة پاسخ داد : سبحان الله ! دوست من همچون تو نيست . على سزاوارترين مخلوقات به كار خلافت است . كه او در فضل و دين و سابقه در اسلام و قرابت با رسول خدا از ديگران پيشتر است . معاويه گفت : پس چه مىگويى ؟ ابو عمرة گفت : تو را به تقواى از پروردگارت و اجابت پسر عمويت بدانچه تو را فرا خوانده است ، دعوت مىكنم .\r\nاين كار به حال دين تو سودمندتر و در فرجام كارت بهتر است .\r\nمعاويه گفت : « خون عثمان ، هدر برود ؟ هرگز ، به خدا سوگند هرگز چنين نخواهم كرد . » سعيد خواست با معاويه سخن گويد كه شبث بن ربعى بر او پيشى گرفت و حمد و ثناى الهى را به جا آورد و گفت : اى معاويه ، مقصود و منظور تو بر ما پوشيده نيست . تو هيچ انگيزه‌اى براى جلب مردم نيافتى مگر آنكه به ايشان گفتى پيشواى شما مظلومانه به قتل رسيد . پس به خونخواهى او برخيزيد . پس سبكسران نادان نيز دعوت تو را پاسخ گفتند . ما نيك مىدانيم كه تو در يارى عثمان كاهلى ورزيدى ، و به خاطر حب خلافت به كشته شدن او دلخوش بودى . و چه بسيار كسانى كه جويندهء كاريند اما خداوند مقصود آنان را برآورده نمىسازد و چه بسيار كسى كه به آرزوى خود دست مىيابد و يا ناكام مىماند . به خدا قسم در هيچ يك از اين دو ، براى تو چيزى نيست . به خدا قسم اگر آرزويت تو را به خطا انداخت تو بدحال‌ترين عرب هستى و اگر بدانچه آرزو دارى ، دست يا بى هرگز مستحق آن نخواهى بود مگر آنكه در آتش دوزخ داخل شوى . اى معاويه از خدا پروا كن و در امر خلافت با كسانى كه سزاوار عهده دارى آن هستند ، منازعه مكن . معاويه پاسخ داد : اولين چيزى كه از تو دانستم سبكسرى و حلم اندك تو بود كه سخن اين مرد شريف و رئيس قومش را بريدى و از چيزى ملامت كردى كه نسبت به آنها بىخبرى . اى بيابانگرد سبك و ستمكار هر چه گفتى دروغ بود . از نزد من دور شويد كه جز شمشير در ميان من و شما ، حاكم نتواند بود . پيغام‌گزاران على ، از مجلس معاويه بيرون آمدند . شبث مىگفت : آيا ما را به شمشير مىترساند ؟ ! به خدا قسم ما براى جنگ با او شتاب گيريم . پس به نزد على بازآمدند و او را از ماجرا مطلع كردند . قراء شامى و قراء عراقى خارج شده با سى هزار نيرو در محلى از صفين اردو زدند . على سپاهيان خود را بر كنار آب مستقر كرد و معاويه نيز مقر خود را در بالاى آن ، قرار داد . قراء ميان على و معاويه رفت و آمد مىكردند . در ميان آنان كسانى نظير عبيدهء سلمانى ، علقمة بن قيس نخعى عبد الله بن عتبه و عامر بن عبد القيس ، نيز بودند . آنان از اردوگاه على به اردوگاه معاويه آمد و شد مىكردند . پس به معاويه گفتند : تو چه مىخواهى ؟ گفت : خون عثمان را . آنان به نزد على بازگشته و به او گفتند : معاويه مىگويد تو عثمان را كشته‌اى . على گفت : به خدا دروغ است . من او را نكشته‌ام . قراء به نزد معاويه و بازگشتند و او را از پاسخ على مطلع ساختند .\r\nمعاويه گفت : اگر على او را نكشته دست كم به قتل او فرمان داده است . قراء باز به محضر\r\n\r\n","description":"","footnote":"","page_name":" 587 ","page_number":143},
  {"content":"\r\n\r\nعلى آمدند و گفتهء معاويه را به اطلاع آن حضرت رسانيدند . على ( ع ) گفت : به خدا معاويه دروغ مىگويد . قراء پيش معاويه رفته به او گفتند : على مىگويد اين كار را نكرده است .\r\nمعاويه گفت : اگر راست مىگويد قاتلان عثمان را در دسترس ما قرار دهد . آنان هم اكنون جزو سپاهيان و ياران على هستند . قاريان به نزد على آمدند و خواستهء معاويه را مطرح كردند . على به ايشان پاسخ داد : « مردم قرآن را بر او تأويل كردند و تفرقه ايجاد شد و عثمان را ، در حالى كه نيرومند بود ، كشتند و بر آنها قصاصى نيست » . پس على بر معاويه چيره شد .\r\nنصر بن مزاحم در كتاب صفين نويسد : معاويه گفت : اگر امر چنين است كه او مىگويد پس نبايد بدون نظر ما ، خلافت را عهده‌دار شود . على پاسخ داد : مردم پيرو مهاجران و انصارند و ايشان گواه مسلمانان بر امور مربوط به ولايت و دين هستند . پس مهاجران و انصار به خلافت من رضا دادند و با من بيعت كردند . قراء به اردوگاه معاويه رفته او را از پاسخ على آگاه كردند . معاويه گفت : چنين نيست كه على مىگويد . پس چرا برخى از مهاجران و انصار به بيعت با او گردن ننهاده‌اند . پس به نزد على برويد و اين نكته را از او بپرسيد . على به آنان گفت : واى بر شما ، به غير از صحابه ، بدريان همه با من بيعت كردند و در روى زمين هيچ صحابهء بدرى نيست كه با من بيعت نكرده باشد يا آنكه او با من است و به خلافت من خشنود است . پس مبادا معاويه شما را از خود و از دينتان غافل سازد و بفريبد . ميان دو سپاه ، سه ماه ربيع الآخر و جمادى الاولى و جمادى الثانى « 34 »  پيغام رد و بدل شد . پس گاهى يكى از دو گروه بر ديگرى حمله مىبرد اما قراء ميان آنان قرار مىگرفتند و ايشان را از زد و خورد بازمىداشتند . در مدت سه ماه سى و پنج مرتبه ، درگيرى روى داد كه هر بار قراء مانع آنان مىشدند و جنگى بين آنها روى نمىداد . ابو امامه باهلى و ابو درداء ، كه هر دو از ياران معاويه بودند ، از وى پرسيدند : چرا با اين مرد ( على ) مىجنگى ؟ به خدا قسم على در گروش به اسلام از تو پيشتر و در عهده‌دار شدن خلافت از تو شايسته‌تر و در پيمان خويشى با پيامبر ، از تو نزديك‌تر است . پس چرا با او پيكار مىكنى ؟ معاويه جواب داد : من به خاطر خون عثمان با على مىجنگم . او قاتلان عثمان را پناه داده است . به او بگوييد قاتلان عثمان را به ما تحويل دهد كه در اين صورت من نخستين كسى هستم كه به او دست بيعت مىدهم . اين دو به نزد على روان شدند و او را از درخواست معاويه آگاه كردند . على پاسخ داد : قاتلان عثمان اينانند كه مىبينيد . پس در اين هنگام بيست هزار يا بيشتر ، در حالى كه لباس آهنين به تن داشتند برخاسته گفتند : ما هم قاتلان عثمانيم . پس اگر مىخواهند ما را بگيرند . ابو امامه و ابو درداء بازگشتند و خود را از اين جنگ كنار كشيدند . ماه رجب فرا رسيد . معاويه بيم آن\r\n\r\n","description":"","footnote":" ( 34 ) نصر بن مزاحم چنين گويد و ما پيش از اين در ابتداى سخن نظر خود را عنوان كرديم . ","page_name":" 588 ","page_number":144},
  {"content":"\r\n\r\nداشت كه قراء با على بيعت كنند . از اين رو راه حيله پيش گرفت و قراء را بفريفت تا آنان را از شورش و اعتراض بازدارد .\r\n\r\nحيلهء معاويه\r\nمعاويه نامه‌اى بنوشت و آن را با تيرى به طرف اردوگاه على پرتاب كرد . در آن نامه آمده بود :\r\nاز بندهء خيرخواه خدا . من شما را آگاه مىكنم كه معاويه مىخواهد آب فرات را بر شما جارى سازد تا غرقتان كند . پس آماده باشيد . اين نامه به دست مردى از سپاهيان على ، از اهالى كوفه ، افتاد و دست به دست گشت تا به دست امير المؤمنين رسيد . سپاهيان على گفتند : نويسندهء اين نامه مردى خيرخواه بوده كه خواسته است شما را از كار معاويه مطلع سازد . از طرفى معاويه دويست تن از كارگران سپاه خود را با بيلچه و سطل به گوشه‌اى از فرات گسيل كرد تا آنجا را بكنند و لشكر على را فريب دهند . على به يارانش گفت : واى بر شما اين نقشهء معاويه براى او سودى نمىبخشد . او مىخواهد شما را از جايگاهتان بر كنار دارد . سپاهيان على به آن حضرت گفتند : به خدا قسم آنان الان در كار حفر فرات هستند .\r\nعلى گفت : اى مردم عراق ! باعث ضعف من نشويد و بر نظر من چيره نياييد گفتند : به خدا ما از اينجا حركت مىكنيم . تو اگر مىخواهى حركت كن و اگر دوست دارى بمان . سپس همهء آنها با لشكريان خود عزم رفتن كردند و على نيز آخرين كسى بود كه از آنجا حركت كرد چون لشكريان على آن مكان را خالى كردند ، معاويه در آنجا مستقر شد . پس على ، اشتر را فرا خواند و به او گفت : آيا تو و اشعث راى خود را بر راى من ترجيح داديد ؟ اشعث گفت : اى امير المؤمنين ! من تو را يارى مىرسانم و آنچه را كه خراب كرده‌ام جبران خواهم كرد . پس قبيلهء كنده را گرد آورد و گفت : امروز مرا رسوا مكنيد . من به همراه شما به جنگ شاميان مىروم . گروهى پياده به همراه او درآمدند . اشعث نيزه‌اى به دست داشت كه آن را بر زمين مىانداخت و مىگفت : به اندازهء نيزه‌ام پيش رويد . همراهان وى نيز حركت كردند . آنان غلاف شمشيرهاى خود را شكسته بودند تا اين كه در ميان بنى سليم با لشكر معاويه ، رو به روى آب ، مواجه شدند . جنگى شديد در گرفت . لشكر عراقيان رسيدند و اشتر به همراه تعدادى از سواران بر معاويه تاخت . اشعث نيز در نقطه‌اى ديگر به كار نبرد مشغول بود .\r\nمعاويه به طرف بنى سليم رفت و شتران خود را به اندازهء سه فرسخ از محل واقعه دور تر برد .\r\nسپس فرود آمد و اهل شام نيز بار و بنه خود را بر زمين گذاردند . اشعث نعره مىزد : اى امير المؤمنين ! آيا اكنون راضى شدى ؟ صبح آن روز على جنگ را آغاز كرد . رايت سپاه آن حضرت به دست هاشم بن عتبه مرقال بود . در آن روز عوف ، از ياران معاويه ، به ميدان نبرد درآمد و علقمة بن عمرو ، از ياران على ( ع ) ، به رويارويى او شتافت و وى را به نيزه از پاى\r\n\r\n","description":"","footnote":"","page_name":" 589 ","page_number":145},
  {"content":"\r\n\r\nدرآورد . پس هر دو گروه دست از نبرد كشيدند تا آنكه ماه ذو الحجّه فرا رسيد . پس على ، اين مرد شريف مرا فرمان داد و او به همراه گروهى براى جنگ عازم شد . از ياران معاويه نيز مردى به همراه تنى چند بيرون آمدند و هر دو گروه مدتى با هم نبرد آزمودند و سپس عقب نشستند .\r\nهر دو طرف از رويارويى دو لشكر ، خوددارى مىكردند . زيرا از درماندگى و نابودى مىترسيدند على هر بار اشتر و يا حجر بن عدى و يا شبث بن ربعى و يا سعيد بن قيس و يا معقل بن قيس و يا قيس بن سعد بن عباده را به همراه تعدادى از سپاهيان روانهء ميدان نبرد مىكرد . و كسى كه بيش از همه در ميدان نبرد حضور يافت اشتر بود . معاويه نيز عبد الرحمن بن خالد بن وليد مخزومى يا ابو اعور سلمى يا حبيب بن مسلمه فهرى يا ابن ذى الكلاع يا عبيد الله بن عمر بن خطاب يا شرحبيل بن سمط يا حمزة بن مالك را به ميدان جنگ مىفرستاد . آنان در ماه ذو الحجّه به نبرد پرداختند و چه بسا در يك روز ، دو بار مىجنگيدند . يك مرتبه در آغاز روز و بار ديگر در پايان آن .\r\nروزى اشتر به همراه گروهى از قراء و دلاوران عرب براى جنگ بيرون شد و جنگ سختى روى داد . ( راوى گويد ) : مردى از سپاه معاويه به ميدان آمد . من چنين مردى هرگز نديده بودم . او بسيار بلند قامت و بزرگ جثه بود . پس هماوردى طلبيد . هيچ كس حاضر به رويارويى با او نشد . اشتر به ميدان رفت و با آن مرد به نبرد پرداخت . دو ضربه ميان آنان رد و بدل شد كه اشتر او را از پاى درآورد . به خدا قسم ما بر جان اشتر بيمناك بوديم و از او درخواستيم كه پاى به ميدان جنگ با اين مرد ، نگذارد . نام آن مرد سهم بن ابو عيزار بود . پس از كشته شدن سهم يكى از قبيلهء ازد برخاست و گفت : قسم به خدا ، كشندهء تو را از ميان خواهم برد . پس به اشتر تاخت ليكن اشتر ضربتى بر او زد و او را از اسب فرو انداخت . يارانش برخاسته و پيكر نيمه جان و مجروح او را از ميدان بدر بردند . ابو رقيقه سهمى گفت : « اشتر آتشى است كه با گردباد در آميخته است » .\r\nپس مردم تمام ماه ذو الحجّه را به جنگ سپرى كردند . چون ماه ذو الحجّه پايان يافت هر دو گروه از يكديگر خواستند كه تا پايان ماه محرم از جنگ دست بكشند . شايد خداوند طى اين مدت كار آنان را به صلح و اتحاد بپيوندد . سپاهيان نيز دست از جنگ با يكديگر شستند .\r\n\r\nاز سرگيرى مراسلات\r\nچون على و معاويه در صفين با هم معاهده‌اى بستند ، پيغام‌گزارانى به اميد صلح در ميان آنان آمد و شد كردند . على ( ع ) ، عدى بن حاتم و شبث بن ربعى و يزيد بن قيس ارحبى و زياد بن خصفه تميمى را به طرف معاويه فرستاد . آنان به نزد معاويه رفتند . عدى بن حاتم به سخنرانى پرداخت و نخست حمد و ثناى الهى را به جاى آورد و آنگاه گفت : اما بعد ، ما پيش تو آمده‌ايم تا تو را به كارى كه خداوند به وسيلهء آن سخن ما و امت ما را جمع آورده و به وسيلهء\r\n\r\n","description":"","footnote":"","page_name":" 590 ","page_number":146},
  {"content":"\r\n\r\nآن خونهاى مسلمانان را محفوظ داشته است ، دعوت كنيم . و نيز تو را به اطاعت از كسى كه در اسلام پرسابقه‌ترين و نيك‌كردارترين كس بوده فرا خوانيم . مردم هم با او بيعت كرده‌اند و تنها تو و همراهانت به او دست بيعت نداده‌ايد . اى معاويه ! پيش از آنكه خداوند تو و يارانت را به دردسر سپاهيان جمل گرفتار كند ، دست از اين كار خود بكش . معاويه جواب داد : گويا تو براى تهديد آمده‌اى نه براى برقرار كردن صلح و آشتى . هيهات اى عدى ! هرگز چنين مباد . من فرزند جنگ و نبردم و از اين سخنان از جاى نمىجنبم . به خدا سوگند تو خود از كسانى هستى كه بر عثمان شوريدى و او را كشتى . شبث بن ربعى و زياد بن خصفه به او گفتند : ما براى كارى كه صلاح ما و شما در آن است بدين جا آمده‌ايم . و آنگاه تو براى ما ضرب المثل مىگويى . از سخنان بيهوده دست بدار و بدان چه متضمن نفع ما و شماست سخن بگوى .\r\nيزيد بن قيس نيز گفت : رئيس ما ( على ) كسى است كه تو و تمامى مسلمانان به نيكى ، فضيلت او را مىدانيد . و من فكر نمىكنم فضايل او بر تو پوشيده باشد . فضلا و دينداران هرگز تو را با على برابر نمىگيرند . پس اى معاويه از خدا پروا كن . و با على مخالفت مكن . به خدا قسم ما هرگز كسى را نديده‌ايم كه از على به تقواى خدا عامل‌تر و در دنيا از او زاهدتر و از او بيشتر صاحب اخلاق پسنديده باشد . معاويه در پاسخ گفت : شما به فرمانبردارى و وحدت فرا مىخوانيدم اما وحدتى كه مرا بدان مىخوانيد بسيار نيكوست و اما اطاعت از على هرگز . زيرا او خليفهء ما را كشته و وحدت ما را به تفرقه مبدل ساخته و قاتلان عثمان را پناه داده است . على مىگويد : عثمان را نكشته ما نيز اين را مىپذيريم ولى او بايد قاتلان عثمان را به ما بسپارد تا آنان را به قصاص عثمان بكشيم . در اين صورت ما به دعوت شما به اطاعت و وحدت پاسخ مثبت مىگوييم . شبث بن ربعى گفت : آيا اگر بر عمار ياسر دست يا بى او را مىتوانى بكشى ؟ معاويه پاسخ داد : چه چيزى بايد مرا از كشتن او مانع شود ؟ به خدا اگر بر پسر سميه دست يابم او را به خاطر كشتن عثمان ، نمىكشم بلكه به قصاص نائل غلام عثمان ، او را خواهم كشت . شبث به او پاسخ داد : به خداى آسمان سوگند كه تو دادگرى نمىكنى . به خدا قسم تو نتوانى پسر ياسر را بكشى مگر آنكه مغز سالمندان را خرد كنى و زمين با فراخىاش بر تو تنگ شود . معاويه گفت : اگر چنين باشد بر تو تنگ‌تر خواهد شد . پيغام‌گزاران از نزد معاويه برگشتند . پس معاويه كسى را به دنبال زياد بن خصفه فرستاد و به او گفت : اى برادر ربيعه ، على پيمان خويشى ما را بريده و امام ما را كشته و قاتلان او را پناه داده است . و من از تو مىخواهم با خانواده و قبيله‌ات به يارى عثمان بشتابى . من خدا را شاهد مىگيرم و با او عهد مىبندم كه اگر پيروز شديم ولايت يكى از دو شهر را كه تو خواهى ، به تو واگذار كنم . زياد به او گفت : من از جانب پروردگارم بر دليل روشنى هستم و به سبب نعمتى كه بر من ارزانى داشته ، هرگز پشتيبان تبهكاران نخواهم شد .\r\n\r\n","description":"","footnote":"","page_name":" 591 ","page_number":147},
  {"content":"\r\n\r\nسپس برخاست . معاويه به عمرو بن عاص كه در كنارش بود ، گفت : هيچ كدام از اينها به مخالفت يكديگر سخن نمىگويند . آنها را چه مىشود ؟ خداوند نابودشان كند . گويى يك دل بيشتر ندارند ، معاويه ، حبيب بن مسلمه فهرى و شرحبيل بن سمط و معن بن يزيد بن اخنس سلمى را به جانب اردوگاه على ( ع ) روانه كرد . حبيب به آن حضرت گفت : عثمان خليفه‌اى هدايت شده بود ليكن شما او را گران‌بار كرديد و بر او يورش برديد و او را كشتيد . اكنون قاتلان عثمان را به ما واگذار تا آنان را به قصاص خون عثمان بكشيم و اگر مىگويى عثمان را نكشته‌اى ، از خلافت كناره گيرد و تعيين خليفه را به عهدهء شوراى مسلمانان واگذار كن .\r\nعلى به او پاسخ داد : اى بىمادر تو را به كار ولايت و عزل و داخل شدن در كار خلافت چه ؟ ! خاموش باش كه تو سزاوار سخن گفتن در اين باره نيستى . پس حبيب گفت : به خدا قسم ، آنچه را كه خوش ندارى خواهى ديد . على به او پاسخ داد : تو اگر چه سواران و پيادگان سپاهت را هم گردآورى ، باز چيزى نيستى . پس هر چه در توان دارى بكن . پس خداوند براى تو عمرى باقى نگذارد . شرحبيل گفت : به جان خودم اگر با تو سخنى گويم همان گفتار دوست خود را بازخواهم‌گفت . پس آيا تو پاسخى غير از آنچه به دوستم گفتى دارى كه به من بازگويى ؟ على ( ع ) به او گفت : من پاسخ ديگرى هم دارم . سپس آن حضرت سخنانى ايراد فرمود و در پايان گفتارش فرمود : سپس عثمان متولى خلافت شد و كارهايى كرد كه مردم او را سرزنش كردند . گروهى از مردم بر او يورش بردند و او را كشتند . آنگاه مردم به من ، كه از تمام اين كارها گوشه گرفته بودم ، رجوع كردند . من نخست از اجابت به درخواست آنان خوددارى كردم ولى آنها به من گفتند : امت اسلام جز به انتخاب تو ، رضا نمىدهند و ما بيم آن داريم كه اگر تو خلافت را نپذيرى ، كار مردم به تفرقه و جدايى بيانجامد . در اين ميان چيزى جز مخالفت طلحه و زبير ، كه با من بيعت كرده بودند ، و مخالفت معاويه كه نه سابقه‌اى در دين دارد و نه سلف صدقى در اسلام و طليق و فرزند طليق است و حزبى از احزاب بود كه دائما در كار دشمنى با خداوند و فرستادهء او و مسلمانان بودند ، مرا بيمناك نكرد . معاويه و پدرش همواره دشمنى مىورزيدند تا آنكه به اجبار به صفوف مسلمانان پيوستند . پس در شگفتم از شما و همراهى و اطاعتتان از وى . اينك شما بدين جا آمده‌ايد تا اهل بيت پيامبرتان را كه مخالفت با آنان سزاوار نيست و قابل مقايسه با سايرين نيستند ، دعوت كنيد - اما من نيز شما را به قرآن و سنت پيامبر و ميراندن باطل و احياى حق فرا مىخواندم . شرحبيل و معن بن يزيد به او گفتند : آيا گواهى مىدهى كه عثمان مظلومانه به قتل رسيد ؟ على گفت : من چنين نمىگويم . آنان گفتند : پس كسى كه به مظلوميت عثمان گواهى ندهد ، ما از او بيزارى مىجوييم . سپس بازگشتند . آنگاه على ( ع ) فرمود :   إِنَّك لا تُسْمِع الْمَوْتى وَ لا تُسْمِع الصُّم الدُّعاءَ إِذا وَلَّوْا مُدْبِرِين وَ ما أَنْت بِهادِي الْعُمْيِ عَن  \r\n\r\n","description":"","footnote":"","page_name":" 592 ","page_number":148},
  {"content":"\r\n\r\n  ضَلالَتِهِم . . .   « 35 »  سپس على به طرف اصحابش رو كرد و گفت : « اينان اولىتر از شما نيستند كه چنين در گمراهى خويش جديت نشان مىدهند و شما در حق خويش كاهلى مىورزيد » .\r\nهر دو طرف از جنگ دست كشيده بودند تا آنكه ماه محرم رو به پايان بود . پس حابس بن سعيد طايى ، كه در سپاه معاويه لواى قبيله طى را حمل مىكرد و با آن كشته شد ، اين اشعار را سرود :\r\nهشيار باشيد كه تا مرگ به جز هفت يا هشت روز ، كه از محرم مانده ، فاصله‌اى نيست .\r\nآيا كتاب خدا ما را از ايشان منع مىكند ولى سورهء حمد آنها را مانع نمىشود .\r\nچون ماه محرم پايان يافت و سال 37 ه فرا رسيد ، على ( ع ) گروهى از يارانش را كه مرثد بن حارث جشمى نيز در ميان آنان بود ، به طرف اردوگاه معاويه گسيل كرد . آنان به نزديك لشكرگاه معاويه رسيدند تا آنجا كه سپاهيان معاويه مىتوانستند صداى آنها را بشنوند . مرثد به هنگام غروب خورشيد فرياد برآورد كه : اى مردم شام ! امير المؤمنين على بن أبي طالب و ياران رسول خدا مىگويند ، ما به خاطر ترديد دربارهء شما نبود بلكه بر آن بوديم كه ماه محرم را بدون جنگ بر سر آوريم . اينك ماه محرم به پايان رسيد و ما به شما اعلان جنگ مىدهيم . و بدانيد كه خداوند خيانتكاران را دوست نمىدارد . بنابر روايتى ديگر ، على به مرثد دستور داد تا به شاميان بگويد : اى مردم شام ! امير المؤمنين به شما مىگويد من شما را وانهادم و درنگ كردم تا مگر به حق بازگشت كنيد و بر شما به كتاب خدا و فراخواندنتان به سوى آن ، اتمام حجت كردم . اما شما دست از طغيان برنداشتيد و به حق گردن ننهاديد . اينك به شما اعلان جنگ مىدهم كه خداوند خيانتكاران را دوست نمىدارد .\r\nسپاهيان با شنيدن اين پيغام ، به جنب و جوش افتاده به سوى امراى خود رفتند . معاويه و عمرو بن عاص بيرون آمدند و به كار لشكريان پرداختند و آنها را سازماندهى كردند . آتشها روشن كردند و شمعها آوردند و على تمام آن شب را به كار آماده كردن سپاهيان و مرتب كردن لشكريان پرداخت وى در ميان سپاهيان گردش مىكرد و آنان را به جنگ تشويق مىكرد .\r\n\r\n","description":"","footnote":" ( 35 ) آيه 80 و 81 سورهء نمل : همانا تو نمىتوانى مردگان را سخنى بشنوانى و يا كران را كه به تو پشت مىكنند . و نيز نمىتوان كوران را از گمراهى هدايت كنى . ","page_name":" 593 ","page_number":149},
  {"content":"\r\n\r\n\r\nسفارشهاى امير المؤمنين ( ع ) به سپاهيانش\r\nامير المؤمنين ، در هر جايى كه سپاهيانش قصد رويارويى با لشكر دشمن را داشتند براى آنان به سخنرانى مىپرداخت . در اينجا نيز على ( ع ) به ياران خود سفارشهايى فرمود و به ايشان گفت : پيش از آنكه دشمن با شما جنگ را شروع كند ، شما آن را آغاز مكنيد . شما به شكر خدا صاحب حجت و دليل هستيد . و رها كردن آنها از سوى شما بسته به حجت و دليل ديگرى است . پس چون با آنان در جنگ شديد و ايشان را شكست داديد ، فراريان را مكشيد و مجروحان را از ميان نبريد ، عورتى را آشكار مسازيد و كشته‌اى را مثله مكنيد . وقتى به مقر آنان دست يافتيد هيچ پرده‌اى را هتك مكنيد و جز به اجازهء من به داخل خانه‌اى قدم مگذاريد و جز اموالى كه در اردوگاه آنان يافتيد چيزى از مال آنها بر نداريد . جز به اجازهء من متعرض زنى نشويد ، اگر چه حتى آنان ناموس شما را ناسزا گويند و به امرا و صلحاى شما دشنام دهند كه زنان از نظر جسمى و روحى ناتوان و ضعيفند . و ما به خوددارى از آزار ايشان امر شده بوديم و حال آنكه اين زنان در آن هنگام ، مشرك بودند . و اگر مردى ، در زمان جاهليت زنى را با چماق يا آهن مورد تعرض قرار مىداد ، پس از وى ، نسل او را بدين سبب مورد نكوهش قرار مىدادند . همچنين از آن حضرت در جنگهاى جمل و صفين و نهروان شنيده مىشد كه مىفرمود : اى بندگان خدا از خداوند پروا كنيد . چشمها را فرو بنديد و صداها را پايين بياوريد . سخن كم گوييد و خود را براى جنگ و مبارزه و زد و خورد ، آماده كنيد . و خدا را بسيار ياد كنيد . شايد پيروز شويد .  وَ لا تَنازَعُوا فَتَفْشَلُوا وَ تَذْهَب رِيحُكُم وَ اصْبِرُوا إِن اللَّه مَع الصَّابِرِين  . « 36 »  « خدايا ! به ايشان صبر الهام كن و بر آنان يارى رسان و اجر و پاداش بزرگ براى آنان قرار ده » .\r\n\r\nآغاز جنگ صفين\r\nنصر بن مزاحم مىنويسد : امير المؤمنين و معاويه ، به كار بستن لواها و تعيين فرماندهان و سازماندهى لشكريان پرداختند . پس على ، عمار بن ياسر را بر نيروهاى سواره گمارد . بنابر روايتى ديگر آن حضرت ، عمار را بر پيادگان كوفى و اشتر را بر سوارگان كوفى گماشت .\r\nوى همچنين ، سهل بن حنيف را بر سواره نظام بصره و عبد الله بن بديل را بر پيادگان تعيين كرد . وى قيس بن سعد را ، كه از مصر به صفين آمده بود ، زيرا وى چنان كه گذشت سمت والىگرى مصر را داشت ، بر پيادگان بصرى فرماندهى داد . و لواى سپاه را به هاشم بن عتبه\r\n\r\n","description":"","footnote":" ( 36 ) آيه 46 سورهء انفال : با يكديگر اختلاف مكنيد كه سست شده شوكت شما از ميان مىرود . استقامت كنيد كه خدا با صابران است . ","page_name":" 594 ","page_number":150},
  {"content":"\r\n\r\nواگذار كرد و يمنيان را به قسمت ميمنهء سپاه به فرماندهى اشعث بن قيس قرار داد و سليمان بن صرد خزاعى را به فرماندهى پيادگان يمن گماشت . آن حضرت ربيعه را به فرماندهى عبد الله بن عباس بر ميسرهء سپاه خود تعيين كرد و حارث بن مرهء عبدى را بر پيادگان آنان فرماندهى داد . و مضريان بصرى و كوفى را در قلب سپاه خود جاى داد . آن حضرت پرچمهاى قبايل را بست و آنها را به سرشناسان هر قومى اعطا مىكرد و ايشان را به فرماندهى برمىگزيد . پس عبد الله بن عباس را بر قريش و اسد و كنانه و حجر بن عدى را بر كنده و حضين بن منذر را بر بكريان بصره و احنف بن قيس را بر تميم بصره و عمرو بن حمق را بر خزاعه و جارية بن قدامه سعدى را بر سعديان و ربابيان بصرى و رفاعة بن شداد را بر بجيله و عدى بن حاتم را بر قضاعه و طى و سعيد بن قيس را بر همدان و اشتر نخعى را بر مذحج و صعصعه را بر عبد القيس كوفه و عبد الله بن طفيل كنانى را بر قيس و يزيد بن رويم شيبانى را بر ذهليان كوفه و . . . گماشت .\r\nمعاويه نيز عبيد الله بن عمر بن خطاب را به فرماندهى سواره نظام و مسلم بن عقبه مرى را به فرماندهى پياده نظام منصوب كرد و بر جناح راست سپاه خود ، كه از مردم حمص و قنسرين بودند ، عبد الله بن عمرو بن عاص و بر جناح چپ كه اهل اردن و فلسطين بودند حبيب بن مسلمه فهرى را به فرماندهى گماشت . وى لواى سپاه خود را به عبد الرحمن بن خالد بن وليد سپرد و بر اهل دمشق كه در قلب سپاه او جاى گرفته بودند ضحاك بن قيس فهرى را فرماندهى داد . و بر اهل حمص ، ذو الكلاع حميرى و بر اهل قنسرين زفر بن حارث و بر مردم اردن ابو اعور سلمى ، سفيان بن عمرو ، و بر پيادگان دمشق بسر بن ابى ارطاة عامرى و بر پيادگان حمص ، حوشب ذو ظليم و بر سواره نظام عمرو بن عاص را به سمت فرماندهى منصوب كرد . وى همچنين براى ديگر قبايل و شهرها افراد ديگرى انتخاب كرد كه نياز به ذكر نامهاى آنان نيست . گروهى از مردان شام با يكديگر پيمان مرگ بستند و خود را با ريسمانها به هم پيوستند و پنج صف تشكيل دادند . آنها يازده صف آراستند و عراقيان نيز در يازده صف آرايش كردند .\r\n\r\nعلامت شاميان و عراقيان و شعار و رنگهاى پرچم آنها\r\nنصر مىنويسد : نشانهء عراقيان در صفين ، پشم سپيدى بود كه آن را در سرها و كتفهاى خود گذارده بودند . و شعار ايشان يا الله يا احد يا صمد يا رب محمد يا رحمان يا رحيم بود . شاميان نيز خرقه‌هاى سپيدى بر سر و شانه‌هايشان افكنده بودند و شعار ايشان اين بود : اى قاتلان عثمان ما به حق بندگان خداييم . پرچمهاى مردم عراق به رنگ سياه ، سرخ ، مايل به سياه ، سپيد ، مايل به سرخ و زرد بود . اما دربارهء رنگ پرچمهاى شاميان سخنى به ميان نرفته است .\r\n\r\n","description":"","footnote":"","page_name":" 595 ","page_number":151},
  {"content":"\r\n\r\n\r\nآغاز جنگ پس از متاركهء طرفين\r\nطرفين در روز چهارشنبه اول صفر سال 37 ه براى جنگ آماده شدند . اشتر فرمانده كوفيان و حبيب بن مسلمه بر شاميان فرماندهى داشتند . بيشتر روز در كار جنگ شديدى سپرى شد . سپس هر دو طرف بازگشتند در حالى كه برخى از افراد دو سپاه به دست برخى ديگر به قتل رسيده بودند . آنگاه هاشم بن عتبه به همراه گروهى از سوارگان و پيادگان با عدّه و عدّهء كافى به ميدان آمد . از جانب شاميان نيز ابو اعور سلمى به جانب هاشم تاخت و در اين روز نيز پيكارى سخت روى داد . پيادگان با پيادگان و سوارگان با سوارگان به جنگ تن در دادند و هر كدام دليريها از خود به نمايش گزاردند . در سومين روز ، عمار بن ياسر و عمرو بن عاص به رويارويى با يكديگر شتافتند و سپاهيان در اين روز به شديدترين وجه با هم به جنگ پرداختند . عمار مىگفت : اى مسلمانان ! آيا مىخواهيد به كسى كه با خدا و رسول او كينه مىورزد و عليه آنان جنگ به راه مىاندازد و بر مسلمانان ستم روا مىدارد و مشركان را يارى مىرساند ، نظاره كنيد ؟ و چون خداوند اراده كرد تا دينش را پيروز و فرستاده‌اش را يارى كند او به نزد پيامبر ( ص ) آمد و اسلام آورد . و او به خدا قسم از روى ترس و نه از روى رغبت ، به اسلام روى آورد . خداوند ، چون جان فرستاده‌اش را قبض كرد ، كينهء او را نسبت به مسلمانان و دوستى او را نسبت به محرومان دانستيم . بدانيد كه اين مرد همان معاويه است . زياد بن نضر نيز در ركاب عمار و فرماندهء سوارگان بود . پس عمار به او دستور داد كه به همراه سواران يورش برد . عمار نيز با پيادگان به جنگ پرداخت و عمرو بن عاص را از جايگاهش به عقب راند . در آن روز زياد بن نضر با برادر ناتنى خود از بنى عامر به نام معاوية بن عمرو عقيلى كه مادر هر دوى آنها هند از بنى زبيد نام داشت ، روبه‌رو شد . چون آن دو به هم برخوردند اندكى درنگ كردند و سپس هر يك به جانب جايگاه سپاهيان خويش روان شدند . ديگر سپاهيان نيز در آن روز به اردوگاههاى خود بازگشتند . عمرو بن عاص پارچهء سياهى را بر نوك نيزه‌اى بست و آن را بلند كرد . گروهى گفتند : اين لوايى است كه رسول خدا آن را براى عمرو بسته بود . اين خبر به گوش على رسيد و گفت : آيا مىدانيد قصهء اين لوا چيست ؟ پيامبر آن را بيرون آورد و فرمود : چه كسى اين پرچم را با مسئوليتى كه در آن است ، مىستاند ؟ عمرو پرسيد : مسئوليت آن چيست ؟ پيامبر پاسخ داد : آن است كه مسلمانى را با آن نكشى و از كافرى نگريزى ، عمرو آن لوا را گرفت و به خدا قسم با همان پرچم ، از پيش روى مشركان بگريخت و امروز با آن با مسلمانان به جنگ آمده است .\r\nسوگند به شكافندهء دانه و پديدآورندهء مخلوقات آنها به دلخواه اسلام نياوردند بلكه به زور مسلمان شدند و كفر خود را نهان داشتند و به هنگامى كه همدستانى پيدا كردند به عداوت و كينهء سابق خود برگشتند . آگاه باشيد كه ايشان به نماز دعوت نكردند .\r\n\r\n","description":"","footnote":"","page_name":" 596 ","page_number":152},
  {"content":"\r\n\r\nچون فردا شد محمد بن على بن أبي طالب از سپاه على براى جنگ بيرون آمد و عبيد الله بن عمر بن خطاب براى جنگ با او روان شد . هر دو طرف سپاهى بزرگ را تحت فرماندهى داشتند . جنگى سخت درگرفت . آنگاه عبيد الله بن عمر به محمد بن حنفيه پيغام داد كه به جانب من آى تا با تو مبارزه كنم . محمد گفت : مىآيم . سپس به سوى عبيد الله رفت . در راه بود كه چشم على بر او افتاد و پرسيد : اين دو مبارز چه كسانىاند ؟ گفته شد : پسر حنفيه و پسر عمر . على مركب خود را حركت داد و محمد را فرا خواند . محمد ايستاد . على به محمد گفت : مركب مرا نگهدار . سپس به طرف ابن عمر رفت و به او گفت : من با تو مبارزه مىكنم . ابن عمر پاسخ داد : مرا با مبارزهء تو كارى نيست . ابن حنفيه به پدرش گفت : آيا مرا از مبارزهء با او بازمىدارى ؟ به خدا اگر اجازه دهى اميد دارم او را از پاى درآورم . على گفت :\r\nاى پسرم اگر من با او مبارزه كنم حتما او را خواهم كشت و اگر تو به مبارزهء با او درآيى اميدوارى كه او را بكشى و من اطمينان ندارم كه او تو را نكشد . چون پنجمين روز فرا رسيد .\r\nعبد الله بن عباس و وليد بن عقبه به جنگ با يكديگر برخاستند و نبردى شديد رخ داد .\r\nابن عباس به وليد نزديك شد . وليد شروع به فحاشى به بنى عبد المطلب كرد . پس ابن عباس به او پيغام داد كه به مبارزهء من بيا . اما وليد سرباززد . ابن عباس در آن روز پيكارى سخت كرد . به هنگام ظهر هر دو طرف ، بدون آنكه پيروزى به دست آورند ، به اردوگاههاى خود بازگشتند . اين واقعه در روز يكشنبه اتفاق افتاد . در اين روز شمر بن ابرهة بن صباح حميرى به همراه گروهى از قاريان شام به لشكر على پيوست . اين حادثه باعث تضعيف معاويه و عمرو شد . عمرو گفت : اى معاويه تو مىخواهى به دستيارى شاميان به جنگ مردى روى كه با محمد پيوند خويشى نزديك دارد و صاحب قدمت در اسلام است و مانندى ندارد و در جنگ شجاعت و بينايى است كه ديگر اصحاب محمد فاقد چنين دلاورىاند . او اينك به همراه گروه معدودى از ياران محمد و سواران و قاريان و سران و قدماى ايشان در اسلام به نبرد تو آمده است . ايشان در دل مردمان صاحب مهابت و بزرگى بسيار هستند و اگر تمام اينها را به فراموشى سپرده‌اى يك نكته را از ياد مبر كه تو بر ره باطل قرار دارى . چون عمرو اين سخنان را به معاويه گفت ، معاويه سخنرانى ترتيب داد و دستور داد منبرى آماده كنند . آنگاه خود بيرون رفت . تمام سپاهيان شامى گرد آمده بودند . معاويه نخست حمد و ثناى خداوند را به جاى آورد و سپس گفت : اى مردم ! امروز جانها و جمجمه‌هاى خود را به ما عاريت دهيد . و سستى پيشه نكنيد و زبونى مكنيد . امروز روزى حساس و روز حقيقت و نگاهبانى است .\r\nشما بر مسير حق گام برمىداريد و صاحب دليل و برهان هستيد . شما با كسى كه بيعت را شكسته و خون حرام را جارى ساخته است ، جنگ مىكنيد . او در آسمان پوزش خواهى ندارد . سپس عمرو دو پله از منبر بالا رفت و خداى را حمد و ثنا گفت و سپس اظهار داشت :\r\n\r\n","description":"","footnote":"","page_name":" 597 ","page_number":153},
  {"content":"\r\n\r\nاى مردم ! صاحبان زره را مقام داريد و بىزرهان را عقب نگاهداريد . و ساعتى جمجمه‌هاى خود را به ما عاريت دهيد . اكنون حق به منتهاى خود رسيده و آن ظالم يا مظلوم است . وقتى خبر سخنرانى معاويه و عمرو و تحريك كردن مردم توسط آنان براى جنگ با على ( ع ) به گوش آن حضرت رسيد ، دستور داد سپاهيان را گرد آورند . همه به دور او جمع شده بودند و آن حضرت بر كمان خود تكيه زده بود . آن حضرت دوست داشت به مردم بفهماند كه بسيارى از ياران رسول خدا در اطراف او حلقه زده‌اند . پس خداوند را حمد و ستايش گفت و فرمود : اى مردم ! گفتار مرا بشنويد و آن را به خاطر بسپاريد . خودپسندى از زورگويى و نخوت از تكبّر است . و شيطان دشمنى هميشه حاضر است كه شما را به باطل وعده مىدهد .\r\nبدانيد كه مسلمان برادر مسلمان است . نه با هم دشمنى كنيد و نه زبونى از خود نشان دهيد .\r\nزيرا شرايع دين يكى و راههاى آن هموار و معلوم است . هر كس در آنها بياويزد ، پيوسته و هر كه آنها را واگذارد ، تجاوز كرده و هر كه از آنها جدا شود ، هلاك شده است . وقتى مسلمانى را امين شمردند ، خيانت نمىكند و چون وعده مىدهد ، خلاف نمىكند و وقتى سخن مىگويد دروغ نمىزند . ما اهل بيت رحمتيم و سخن ما راست و كردار ما معلوم و مبرهن است . خاتم پيامبران از ماست و رهبران اسلام از مايند و قاريان قرآن نيز از ميان ما هستند .\r\nشما را به خدا و رسول او و جهاد با دشمن او و جديت در اجراى فرمان او و به دست آوردن رضايت او و بر پاى داشتن نماز و دادن زكات و حج خانهء خدا و روزهء ماه رمضان و بخشش اموال به مستحقان ، فرا مىخوانيم ، شگفت‌آورترين شگفتى آن است كه معاوية بن ابو سفيان اموى و عمرو بن عاص سهمى مردم را ، به زعم خود ، به دين خواهى تشويق مىكنند . شما به نيكى مىدانيد كه من هرگز با رسول خدا مخالفت نكردم و از هيچ فرمان او سر نتافتم . هماره با جان خودم او را در ميدانهايى كه پهلوانان از آن مىگريختند و لرزه بر اندام جنگاوران مىافتاد ، محافظت مىكردم . اين شجاعتى بود كه از جانب خداوند به من ارزانى شده بود پس سپاس و ستايش براى اوست . پيامبر از دنيا رفت در حالى كه سر او در دامن من بود . به تنهايى و به دست خودم متولى شستشوى بدن گرامى او شدم . ملائكه مقرب جسد او را با من مىگرداندند . و به خدا قسم هيچ امتى پس از پيامبرش اختلاف نكردند جز آنكه اهل باطل آنها بر اهل حقشان چيره شدند به جز امتى كه خداوند خواست . پس عمار بن ياسر گفت : اى امير المؤمنين ! من به شما مىگويم كه امت اسلام اجازهء اين كار را به معاويه نمىدهند . آنگاه مردم متفرق شدند و چشمها در كار جنگ با دشمن تيزنگر شد .\r\nعلى ( ع ) در اين شب فرمود : تا چه وقت ، با تمام قوا با دشمن نجنگيم ؟ پس در شب چهارشنبه پس از عصر ، در ميان مردم به سخنرانى ايستاد و در پايان خطبه‌اش گفت : بدانيد اگر خدا خواهد شما فردا با دشمن روبه‌رو مىشويد . پس اين شب را با خواندن نماز و تلاوت قرآن\r\n\r\n","description":"","footnote":"","page_name":" 598 ","page_number":154},
  {"content":"\r\n\r\nبه سر آريد . از خداوند درخواست صبر و ياورى كنيد و با جديت و دورانديشى با دشمن مقابله كنيد و از راستگويان باشيد . سپس بازگشت . مردم به طرف شمشيرها و نيزه‌ها و تيرهاى خود برجستند و به رسيدگى از آنها پرداختند . چون شب فرا رسيد ، على بيرون آمد و تمام شب را تا صبح به سازماندهى سپاهيان سپرى كرد . لواها را بست و فرماندهان را معين كرد و لشكرها را مرتب كرد . آنگاه منادى فرستاد و ندا در داد : اى مردم عراق ! صبح به رزمگاههايتان روانه شويد كه با شاميان در اردوگاهشان ديدار خواهيم كرد . معاويه هم سپاه خود را سر و سامان داد و لواها را بست و لشكرها را سازمان داد سپس فرياد كرد : لشكر طلايه‌داران كجايند ؟ مردم حمص با پرچمهاى خود به فرماندهى ابو اعور سلمى اعلام آمادگى كردند . سپس ندا داده شد : مردم اردن كجايند ؟ آنان نيز با پرچمهاى خود و به فرماندهى سفيان بن عمرو سلمى بيرون آمدند . سپس گفته شد : اهل قنسرين كجايند ؟ آنها نيز با پرچمهاى خود به فرماندهى زفر بن حارث بيرون آمدند . سپس ندا دادند . سپاه امير كجايند ؟ اهل دمشق ، كه قرار بود در قلب سپاه جاى گيرند ، با پرچمهاى خود و به فرماندهى ضحاك بن قيس فهرى بيرون آمدند و به دور معاويه جمع شدند . ابو اعور و عمرو بن عاص حركت كردند تا آنكه در نزديكى عراقيان ايستادند . در قلب سپاه معاويه پنج صف تشكيل شد . عراقيان نيز چنين كردند . على تمام شب را به كار رتق و فتق لشكريان مشغول بود .\r\nچون صبح فرا رسيد ، سپاهيان آمادهء پيكار شدند . معاويه و اهل شام به سوى على روانه شدند . على با ديدن سپاهيان معاويه پرسيد : اين قبيله كيانند ؟ اين قبيله كيانند ؟ سپس به هر قبيله از عراقيان دستور داد تا در مقابل همتاى شامى خود قرار گيرد ، به جز بجيله كه جز تعداد اندكى از اين قبيله در شام زندگى نمىكردند . از اين رو آن حضرت افراد آنان را در لخم پراكنده كرد . آنگاه دو طرف در روز چهارشنبه به پيكار يكديگر درآمدند و تمام روز را به جنگى بسيار سخت سپرى كردند . و شامگاهان بدون آنكه طرفى پيروز شود بازگشتند .\r\nعلى ( ع ) بر استرى سواره بود و چون جنگ آغاز شد فرمود : اسبى براى من بياوريد . پس اسبى دم سياه ، كه با دو ريسمان كشيده مىشد ، به طورى كه زمين را با دو دستش مىكند و شيهه مىكشيد براى آن حضرت آماده كردند . آن حضرت بر اسب سوار شد و فرمود :\r\n سُبْحان الَّذِي سَخَّرَ لَنا هذا وَ ما كُنَّا لَه مُقْرِنِين  « 37 »  و لا حول و لا قوة الا بالله العلى العظيم .\r\nچون صبح پنجشنبه در رسيد ، على در لحظه‌اى كه هوا گرگ و ميش بود بيرون آمد ، به سوى شاميان رفت و به آنان يورش برد و جنگ را با آنان آغاز كرد . چون شاميان على را ديدند به رويارويى او شتافتند . آن حضرت دست دعا برداشت و در پايان گفت : اگر ما بر\r\n\r\n","description":"","footnote":" ( 37 ) آيهء 13 سوره زخرف : منزه است خداوندى كه اين را براى ما رام كرد در حالى كه ما از آن ناتوان بوديم . ","page_name":" 599 ","page_number":155},
  {"content":"\r\n\r\nدشمن چيره شديم ما را از ستم بازدار و بر حق استوارمان كن و اگر ايشان را بر ما چيرگى دادى ، شهادت را نصيب ما كن و ساير يارانم را از فتنه نجات بخش . در آن روز ، عبد الله بن بديل بن ورقاء خزاعى فرماندهى جناح راست و عبد الله بن عباس به يارى قراى عراق با سه گروه همراه با عمار و قيس بن سعد و عبد الله بن بديل فرماندهى جناح چپ سپاه او را بر عهده داشتند . مردم با رايات خود حاضر بودند . و على خود به همراه اهل مدينه و كوفه در قلب سپاه جاى گرفته بود . بيشترين كسانى كه از مدينه آن حضرت را همراهى مىكردند ، انصار بودند . از قبيلهء خزاعه نيز تعداد قابل توجهى در ركاب آن حضرت ، حضور داشتند .\r\nهمچنين از كنانه عده‌اى آن حضرت را همراهى مىكردند .\r\nعلى ( ع ) به همراه سپاهيان خود به طرف شاميان حمله برد . معاويه خيمه‌اى بزرگ برپا كرد و كرباسهايى بر آن آويخت و خود زير آن نشست . عبد الله بن بديل كه در ميمنهء سپاه على بود ، به سوى حبيب بن مسلمه تاخت و او را از جناح چپ مىراند تا آنجا كه حبيب ، مجبور شد به هنگام ظهر تا خيمهء معاويه عقب‌نشينى كند .\r\n\r\nتشويق على ( ع ) و سفارشهاى او به سپاهيانش\r\nعلى ( ع ) ياران خود را به جنگ تشويق و به آنان سفارشهاى بسيار مهمى مىكرد . آن حضرت فرمود : خداوند شما را به تجارتى راهنما شده كه از عذابتان رهايى بخشد . آن تجارت ايمان به خداوند و رسول او و جهاد در راه اوست و پاداش آن را آمرزش گناهانتان قرار مىدهد .\r\nخانه‌هايى پاكيزه در بهشت براى شما مىسازد و خشنودى خداوند ، بزرگ‌تر از تمام اينهاست . او شما را از آنچه دوست مىدارد مطلع كرده و فرموده است :  إِن اللَّه يُحِب الَّذِين يُقاتِلُون فِي سَبِيلِه صَفًّا كَأَنَّهُم بُنْيان مَرْصُوص  « 38 »  . پس صفوف خود را چون بنايى از سرب ، بياراييد . زره داران را مقدم و بىزرهان را مؤخر داريد . دندانها را به روى هم بفشاريد كه شمشيرها را از ضربه رساندن به مغزها دور مىكند . صداها را خاموش كنيد ( داد و فرياد مكنيد ) كه اين كار سستى را دور مىكند و به وقار و سنگينى نزديك‌تر است . در نزديكى نيزه‌ها پيچ و تاب خوريد پرچمها را كج مكنيد و آن را از دست مدهيد و آنها را تنها به دست دليرمردان غيور خوب بسپاريد . سپس سخنى گفت كه آنان را از اينكه هماوردش را به ديگرى بسپارد نهى مىكرد . بلكه آن حضرت فرمود : هر كس بايد از پس هماوردش برآيد .\r\nبه خدا قسم اگر از شمشير دنياى فانى بگريزيد هرگز از دم شمشير آخرت نتوانيد گريخت .\r\n\r\n","description":"","footnote":" ( 38 ) آيهء 4 سورهء صف : همانا خداوند دوست دارد كسانى را كه در راهش پيكار مىكنند و گويى همچون بنيانى استوار ساخته شده‌اند . ","page_name":" 600 ","page_number":156},
  {"content":"\r\n\r\nاز راستى و صبر كمك جوييد چرا كه پس از صبر ، پيروزى به دست مىآيد .\r\nمعاويه از عمرو بن عاص خواست تا صفوف شاميان را سر و سامان دهد . عمرو به او گفت : به اين شرط كه اگر خدا پسر ابو طالب را از بين برد و مردم خلافت تو را پذيرفتند ، حكومتى از آن من باشد . معاويه به او گفت : آيا حكومت تو در مصر نيست ؟ عمرو گفت : آيا مصر مىتواند عوض بهشت باشد . كشتن على بهاى عذاب جهنم است . معاويه به او گفت :\r\nاگر پسر ابو طالب به قتل رسيد ، حكومتى كه به تو وعده كرده‌ايم از آن تو خواهد شد . آرام صحبت كن تا مبادا شاميان سخن تو را بشنوند . پس عمرو به شاميان گفت : اى جماعت شام ! صفوف خود را بياراييد و جمجمه‌هاى خود را به ما عاريت دهيد و با دشمن خدا و دشمن خود در جنگ شويد . ايشان را بكشيد كه خدايشان بكشد و نابودشان كند . صبر پيشه كنيد كه خداوند زمين را به هر يك از بندگانش كه خواهد به ارث دهد و فرجام كار براى پرهيزكاران است . همچنين معاويه از ذى الكلاع ، كه يكى از دلاوران سپاهش بود ، خواست تا براى مردم سخنرانى كند و ايشان را به جنگ با على و عراقيان تحريك كند . پس ذى الكلاع بر اسب سوار شد و سخنرانى طولانى كرد و در پايان گفتارش اظهار داشت : قضاى الهى آن بود كه ميان ما و ديگر همكيشانمان در صفين جمع شود و ما به خوبى مىدانيم كه در ميان آنها كسانى هستند كه با رسول خدا صاحب سوابق درخشان و بزرگى شدند . اما اكنون پشت و روى كارها آشكار شده است . من نمىتوانم اجازه دهم كه خون عثمان و فضايل او به هدر رود .\r\nسپس گفت : اگر عثمان مرتكب گناهى شده بود ، كسان ديگرى بالاتر و بهتر از او به گناه گرفتار آمده بودند خداوند به پيامبرش فرمود :  لِيَغْفِرَ لَك اللَّه ما تَقَدَّم مِن ذَنْبِك وَ ما تَأَخَّرَ  . « 39 » \r\nموسى نيز كسى را كشت و سپس آمرزش خواست و خداوند نيز گناه او را بخشيد . نوح به گناه گرفتار آمد و استغفار كرد و خداوند هم از گناه او درگذشت . پدر شما ، آدم ، نيز گناه كرد سپس آمرزش طلبيد و خدا هم گناه او را آمرزيد . ما مىدانيم كه پسر ابو طالب داراى سابقه‌اى نيكو در اسلام است . اگر او در كشتن عثمان نقش نداشته دست كم او را يارى نداده است . آنان از عراق خود به راه افتاده‌اند تا در شام شما ساكن شوند . اكثر آنان يا قاتل عثمانند يا خاذلان او . در خواب ديدم كه ما و عراقيان به زد و خورد مشغوليم و ما به نوبت قرآنى از يكديگر مىگرفتيم و آن را به شمشيرهاى خود مىزديم و همگى فرياد مىكرديم :\r\nواى بر شما .\r\n\r\n","description":"","footnote":" ( 39 ) آيه 2 ، سورهء فتح : تا ببخشايد براى تو خداوند گناه گذشته و آينده‌ات را . ","page_name":" 601 ","page_number":157},
  {"content":"\r\n\r\n\r\nحجر خير و حجر شر\r\nنصر بن مزاحم به سند خود از شعبى روايت مىكند كه : نخستين جنگاورانى كه در هفتمين روز از ماه صفر ، كه يكى از سخت‌ترين روزهاى جنگ صفين نيز بود ، با هم روبه‌رو شدند .\r\nحجر خير و حجر شر نام داشتند . حجر خير همان حجر بن عدى دوست و ياور امير المؤمنين ( ع ) بود و حجر شر ، پسر عموى او حجر بن يزيد بود . جريان چنان بود كه حجر بن يزيد . حجر بن عدى را به مبارزه فراخواند . اين هر دو از قبيلهء كنده بودند . حجر بن عدى به خواست او پاسخ داد و به نبرد وى رفت . پس به يكديگر نيزه انداختند . سپس خزيمة بن ثابت انصارى يكى از ياران معاويه ، ميان آنان درآمد و ضربه‌اى بر حجر بن عدى وارد كرد كه نيزه‌اش بشكست . ياران على ( ع ) بر او تاختند و او را كشتند و حجر بن يزيد از ميدان فرار كرد و بر حكم بن از هر كه در حال خواندن رجزى بود حمله برد و او را كشت .\r\nرفاعة بن ظالم حميرى ، پسر عموى حكم كه در آنجا حاضر بود بر حجر شر حمله برد و او را از پاى درآورد . پس على ( ع ) فرمود : سپاس خدايى را كه حجر شر را به قصاص حكم بن ازهر كشت . نصر بن مزاحم از عمرو بن شمر از جابر از تميم نقل مىكند كه : على فرمود : چه كسى با اين قرآن به سوى سپاه معاويه مىرود و آنان را به آن فرا مىخواند ؟ جوانى كه سعيد بن قيس نام داشت و گفت : من . على ( ع ) براى بار دوم اين سخن را تكرار فرمود و آن جوان براى دومين مرتبه گفت : من . على ( ع ) گفت : اين را بگير و جوان به جانب معاويه برفت و قرآن را بر آنان بخواند و ايشان را به آن دعوت كرد اما شاميان او را كشتند . معاويه به عمرو بن عاص گفت : با فرزندان پدرت روانه شو و با آنان بجنگ پس اگر خيرى باشد در نزد ايشان است .\r\nگروهى از يمن حاضر شدند . عمرو به آنان گفت : شما امروز اينجاييد و فردا كارها براى شماست . اين روزى است كه پس از اين خلافت باشد . پس به همراه من بر اين جماعت حمله كنيد . يمنيان گفتند : باشد . و به همراه عمرو بر سپاه على يورش بردند . عمرو بن حمق نيز ، از سپاه على ، به رويارويى آنان شتافت .\r\n\r\nكشته شدن حوشب ذو ظليم\r\nحوشب ذو ظليم ، كه در آن روز سرور اهل يمن و پرچمدار آنان بود ، در حالى كه رجز مىخواند به ميدان درآمد و سليمان بن صرد خزاعى به پيكار با او پيش قدم شد و بر او نيزه زد و او را كشت .\r\n\r\n","description":"","footnote":"","page_name":" 602 ","page_number":158},
  {"content":"\r\n\r\n\r\nكشته شدن عبد الله بن بديل خزاعى\r\nشعبى گويد : در آن روز عبد الله بن بديل خزاعى در ركاب على ( ع ) بود . وى دو شمشير به دست و دو زره بر تن داشت . وى با شمشير در هر قدم به سوى سپاه معاويه يورش مىبرد تا آنجا كه به شخص معاويه رسيد و او را مجبور به عقب‌نشينى كرد . نصر گويد : عبد الله بن بديل كه در ميمنهء سپاه جاى داشت ، با سپاهيان معاويه جنگيد تا آنجا كه به معاويه و كسانى كه با او بر مرگ بيعت كرده بودند ، رسيد . آنان به معاويه روى كردند و وى به ايشان دستور داد در ميمنه ، در مقابل عبد الله بن بديل پايدارى كنند . معاويه همچنين ، به حبيب بن مسلمه ، در جناح چپ سپاه پيغام فرستاد حبيب با سپاهيان خود بر سپاهيان جناح راست على ( ع ) تاخت و آنان را درهم شكست و فقط عبد الله بن بديل با صد تن از قاريان بر جاى ماندند .\r\nآنان به يكديگر تكيه داده بودند و سپاهيان معاويه بر آنان حمله مىبردند . على ( ع ) ، سهل بن حنيف را به همراه اهل مدينه به يارى عبد الله فرستاد ولى آنها هم با حملات گستردهء سپاه شام روبه‌رو شده ، شكست خوردند و به ميمنهء سپاه على كه به جايگاه آن حضرت در قلب سپاهش ، در اهل يمن ، متصل شده بود ، پيوستند . چون جناح راست سپاه ، شكست خوردند آن حضرت به طرف ميسرهء سپاه خود رفت . مضريان عقب نشستند اما ربيعه همچنان استقامت مىكردند . عبد الله بن بديل بانگ برداشت : اى كشندگان عثمان مقصود وى از عثمان برادرش بود كه در اين جنگ به قتل رسيده بود . معاويه و يارانش گمان بردند مقصود ، عبد الله بن بديل ، عثمان بن عفان است . عبد الله بن عامر نيز در كنار معاويه بود . ياران معاويه با شنيدن سخن عبد الله بن بديل ، شروع به سنگ‌پرانى بر او كردند و او را بدين وسيله كشتند .\r\nمعاويه و عبد الله بن عامر بر پيكر بىجان عبد الله بن بديل حاضر شدند . ابن عامر عمامه‌اش را بر چهرهء عبد الله بن بديل ، كه پيش از اين دوست صميمى او بود ، افكند و دلش به رقت درآمد . معاويه گفت : آن عمامه را از روى چهرهء او بردار . عبد الله گفت : تا جان در بدن دارم ، نمىگذارم مثله شود . معاويه پاسخ داد : من او را به تو بخشيدم . ابن عامر نيز عمامه را از روى چهرهء عبد الله بن بديل برداشت . معاويه گفت : اين دلير مرد سپاه على و خداوند كعبه بود .\r\nخداوندا مرا بر اشتر نخعى و اشعث كندى چيرگى بخش و اگر زنان خزاعه بتوانند با من به جنگ بر خواهند خاست تا چه رسد به مردان ايشان .\r\n\r\n","description":"","footnote":"","page_name":" 603 ","page_number":159},
  {"content":"\r\n\r\n\r\nكشته شدن احمر غلام بنى اميه\r\nنصر بن مزاحم به سند خود از زيد بن وهب نقل مىكند كه گفت : در آن روز على به همراه فرزندانش به طرف جناح چپ سپاه خود مىرفت . او نيزه‌اش را ميان شانه و گردنش آويخته بود و پسرانش اطراف او را گرفته از او محافظت مىكردند . اما على از اين كار چندان خرسند نبود . پس به ناگاه چشم احمر ، غلام بنى اميه ، بر آن حضرت افتاد و گفت : « اى على ، به خداى كعبه سوگند كه اگر تو را نكشتم يا تو مرا نكشتى خدايم مرا بكشد » . و به طرف على ( ع ) حمله‌ور شد . كيسان ، غلام على ، نيز به استقبال او رفت و احمر وى را بكشت و به طرف على آمد تا آن حضرت را با شمشير بكشد . على ( ع ) او را نكوهش كرد و دست در شكاف زره او انداخت و او را محكم گرفت و به بالاى سرش بلند كرد . راوى گويد : پاهاى احمر ، بالا رفته بود سپس آن حضرت ، وى را محكم بر زمين زد و شانه و بازوى احمر خرد شد و حسين و محمد ، فرزندان على ( ع ) ، بر او هجوم بردند و كار او را با شمشير ساختند . على ايستاده بود و فرزندانش با احمر مىجنگيدند تا آنكه وى را از پاى درآوردند . آنگاه هر دو به جانب پدر روى كردند و حسن ايستاده بود . على از او پرسيد : پسرم ! چرا همچون برادرانت با احمر نجنگيدى ؟ حسن گفت اين دو مرا از اين كار بىنياز كردند . سپس شاميان به آن حضرت نزديك شدند . اما به خدا سوگند نزديك شدن آنان به او ، باعث سرعت آن حضرت در رفتن نشد . حسن به او گفت : چرا در رفتن سرعت نمىگيرى تا به ياران خود برسى ؟ فرمود : « پسرم ! براى پدرت روزى فرا مىرسد كه درنگ در دويدن و شتاب در رفتن در آن روز به او سودى نبخشد . به خداى سوگند كه پدرت باكى ندارد كه يا بر مرگ غلبه كند و يا مرگ بر او چيره شود » . على ( ع ) در آن روز ، در حالى كه عصايى به دست داشت ، خارج شد و بر سعيد بن قيس همدانى گذر كرد . سعيد گفت : اى امير المؤمنين ! آيا نمىترسى كسى تو را بكشد ؟ و مىبينى كه با دشمن فاصله‌اى ندارى . آن حضرت فرمود : هيچ كس نيست جز آنكه از جانب خداوند نگهبانانى بر او گماشته‌اند تا او را از افتادن در چاه يا فرو ريختن ديوار بر او يا رسيدن هر گونه آفت و آسيبى به وى ، در امان نگاهدارند . اما هرگاه اجل عمر وى در رسد تمام اين موانع بر طرف مىشود .\r\n\r\n","description":"","footnote":"","page_name":" 604 ","page_number":160},
  {"content":"\r\n\r\n\r\nبازگرداندن فراريان توسط اشتر\r\nچون جناح راست سپاه عراق درهم شكست على به طرف ميسره رفت و مردم را از گريختن بازمىداشت و آنان را به بازگشت به ميدان جنگ فرمان مىداد . آن حضرت به اشتر گفت : به سوى سپاهيان برو و به آنان بگو از مرگ به كجا مىگريزيد كه نمىتوانيد آن را با حياتى كه گذر است ، شكست دهيد . اشتر به سوى سپاهيان روانه شد و پيغام على ( ع ) را به گوش آنان رسانيد و گفت : « اى مردم ! من مالك پسر حارثم » . سپس گمان كرد وى به نام اشتر در ميان مردم مشهورتر است ، پس گفت : اى مردم ! من اشتر هستم به سوى من آييد . عده‌اى به جانب او آمدند و گروهى ديگر به راه خود رفتند . اشتر گفت : . . . پدرتان را بگزيد . چه بد جنگ كرديد و رسوايى به بار آورديد . اى مردم ! ديدگانتان را فرو بنديد و دندانها را به هم فشاريد و با جمجمه‌هاى خود به استقبال دشمن برويد . و همچون كسانى كه به كين خواهى از خون پدران و فرزندان و برادران خود ، به جنگ آمده‌اند ، به سختى پيكار كنيد . جانهاى خود را براى مرگ مهيا كنيد ، تا اين قوم به انتقام پيشى نگيرند . به خدا قسم اين مردم جز به از ميان بردن دين شما كمر نبسته‌اند تا سنت را بميرانند و بدعتها را رونق دهند و شما را به كارى داخل كنند كه خداوند با بصيرتى نيكو شما را از آن بيرون كرده بود . پس اى بندگان خدا جانهاى خود را به خون خويشتن خوشبوى كنيد اما دين خود را از كف رها مكنيد . گريختن از ميدان جنگ جز سرافكندگى و از دست دادن غنيمت و خوارى در خيانت و ممات و ننگ دنيا و آخرت و خشم خداوند و عذاب دردناك او ، ثمرى ندارد . آنگاه اشتر گفت : اى مردم ! مذحجيان را به سوى من آوريد . سپاهيان مذحجى به گرد اشتر جمع شدند وى آنها را نكوهش كرد و گفت : به خدا امروز پروردگار خود را خشنود نساختيد و در جنگ با دشمن او راه خير نپوييديد . چرا چنين است كه شما فرزندان جنگ و غارت و سواران صبح و اسبان تيزتك و نيزه‌هاى برنده هستيد ؟ اشتر بدين ترتيب ، مذحجيان را به جنگ تحريك و تشويق مىكرد تا آنكه گفت به خدايى كه جان مالك به دست اوست ، يكى از اين شاميان به اندازهء بال پشه‌اى در دين خدا استوار نيست . قسم به خدا ! خوب پيكار نكرديد . سياهى چهرهء مرا بزداييد كه خونم به چهره مىآيد . جمعيت خود را افزون‌تر كنيد . اگر كسانى كه در جلو قرار دارند شكست خوردند ، كناريها جاى آنها را بگيرند . چنان كه سيل نيز چنين حركت مىكند .\r\nمذحجيان گفتند : ما را به هركجا كه دوست دارى روانه كن . اشتر با آنان به سوى ميمنه رفت . سپاهيان شام به اين قسمت از سپاه حمله مىكردند . اشتر به سوى آنان حمله مىبرد و ايشان را دور مىكرد . سپاهى از بزرگان همدان كه شمار آنها به هشتصد تن مىرسيد ، از گفتار اشتر استقبال كردند . آخرين افراد از ميدان گريختند . در جناح راست سپاه على ، يكصد و هشتاد تن كشته شدند ، كه يازده تن آنان رئيس قوم خود بودند . هرگاه يكى از ايشان كشته مىشد ، ديگرى پرچم را به دست مىگرفت .\r\n\r\n","description":"","footnote":"","page_name":" 605 ","page_number":161},
  {"content":"\r\n\r\n\r\nكشته شدن برادران در صفين\r\nنخستين آنان كريب بن شريح و شرحبيل بن شريح و مرثد بن شريح و هبيرة بن شريح و سپس بريم ( هريم ) بن شريح و شمر بن شريح بود . اين شش برادر همگى كشته شدند .\r\nسپس سفيان بن زيد و عيد بن زيد و كرب بن زيد يكى پس از ديگرى ، رايت را به دست گرفتند و آنگاه اين سه تن نيز به قتل رسيدند . پس از آنان عميرة بن بشر و حارث بن بشر رايت را به دست گرفته كشته شدند . سپس وهيب بن كريب ابو القلوص پرچم را به دست گرفت و عزم حمله كرد كه يكى از مردان قومش به او گفت : با اين رايت بازگرد . بزرگان قوم تو در گرو اين رايت از پاى درآمدند تو چنين خود و اطرافيانت را به هلاكت ميفكن . ايشان بازگشتند و گفتند : اى كاش عربهايى بودند تا با آنها پيمان مىبستيم . سپس با هم پيش مىتاختيم و به عقب بازنمىگشتيم تا يا كشته شويم و يا به پيروزى دست يابيم . اينان در حالى كه اين سخنان را مىگفتند بر اشتر گذشتند . اشتر با شنيدن گفتار ايشان اظهار داشت :\r\nبه سوى من آييد . من با شما پيمان مىبندم كه هرگز عقب ننشينم تا يا پيروز شويم و يا جان ببازيم . آنان با وى موافقت كردند . اشتر به جناح راست سپاه معاويه تاخت و گروهى از خردمندان و باپروايان و وفاداران به ميدان بازگشتند . اشتر در برابر لشكرى قرار نمىگرفت جز آنكه آنان را درهم مىشكست و از ميان مىبرد . اين وضع ادامه داشت تا آنكه يزيد بن قيس به جانب لشكر رفت . اشتر پرسيد : اين مرد كيست ؟ گفتند : يزيد بن قيس است .\r\nزمانى كه زياد بن نضر به مبارزه آمد رايت خود را براى سپاهيان ميمنه بر افراشت و تا سر حد جان پيكار كرد . اشتر گفت : به خدا قسم اين صبر جميل و كارى بزرگ و والاست ، آيا نبايد كسى كه نه كشته است و نه كشته شده از بازگشت از ميدان جنگ خجل باشد ؟ در آن روز اشتر بر اسبى سوار بود و شمشيرى يمانى به دست داشت و هرگاه آن را در هوا مىچرخاند گويى آب از آن جارى مىشد و چون آن را بالا مىبرد ، پرتو آن چشم را خيره مىكرد . وى قدم به قدم شمشير مىزد و رجز مىخواند . چون اشتر توانست بسيارى از فراريان ميمنه را به گرد خود جمع كند ايشان را به جنگ ترغيب كرد و سپس به صفوف سپاهيان معاويه يورش برد و آنان را به هنگام نماز عصر و مغرب به سمت لشكرگاه معاويه عقب راند .\r\nعلى ( ع ) وقتى ديد كه جناح راست سپاهش به ميدان كارزار بازآمده و با دشمن جنگيده و آنان را تا اردوگاهشان به عقب رانده‌اند به سوى آنان رفت و فرمود : من بازگشت و دفاع شما را از صفوف خود و مبارزه‌تان را با دشمنان ستمكاره و سركش و اعراب شامى نظاره كردم .\r\nشما از بزرگان عرب و تلاوت كنندگان قرآن در شب و اهل دعوت گمراهان به سوى حق هستيد . اگر پس از گريز از ميدان جنگ بازنمىگشتيد همان مجازاتى كه بر بنده ( عبد ) فرارى لازم مىآمد ، بر شما نيز واجب مىشد . آنچه برخى از دردهاى مرا التيام مىبخشد آن\r\n\r\n","description":"","footnote":"","page_name":" 606 ","page_number":162},
  {"content":"\r\n\r\nاست كه ديدم شما در پايان جنگ ، آنها را به عقب را نديد چنان كه ايشان شما را به عقب رانده بودند . دشمن همچون شتران تشنه‌اى كه از آبشخور خود دور مىشوند ، مىگريختند .\r\nپس اينك استقامت ورزيد تا سكينهء الهى بر شما باريدن گيرد و خداوند شما را با يقين استوار كند و كسى كه گريخته بايد بداند كه موجبات خشم پروردگارش را فراهم آورده است . در فرار خوارى جاودان است و شخص فرارى از جنگ بايد بداند كه فرار بر عمر او نمىافزايد .\r\n\r\nجنگ خثعم و خثعم در صفين\r\nعبد الله بن حنش خثعمى ، رئيس خثعميان شام به ابو كعب رئيس خثعميان عراق پيام داد كه اگر موافق باشى به جنگ يكديگر درآييم . اگر على پيروز شد ما با شماييم و اگر معاويه چيره شد شما با ما خواهيد بود . ابو كعب از پذيرفتن اين پيشنهاد خوددارى كرد . زمانى كه دو گروه خثعميان با هم روبه‌رو شدند رئيس خثعميان شام به قوم خود گفت : ما به خاطر پيمان خويشاوندى كه با خثعميان عراق داشتيم ، خواستيم با آنها از باب دوستى درآييم ولى ايشان از پذيرفتن پيشنهاد ما ابا كردند . پس تا زمانى كه آنها به جنگ شما نيامده‌اند شما نيز از جنگ با ايشان دست بازداريد . يكى از ياران او گفت : آنان پيشنهاد تو را نپذيرفته و به جنگ تو آمده‌اند . رئيس خثعميان شام در خشم شد و گفت : خدايا ! وهب بن مسعود را هماورد او قرار ده . ابن مسعود يكى از خثعميان كوفه و از نام‌آوران آنان در دورهء جاهليت بود . هيچ كس به مبارزهء او در نيامد جز آنكه كشته شد . پس وهب بن مسعود به رويارويى شامى شتافت و او را كشت . آنگاه جنگى سخت در گرفت ابو كعب به يارانش مىگفت : ساق پاهاى حريف را نشانه رويد . بزرگ شام مىگفت : اى ابو كعب ! اينان قوم تواند . عدالت داشته باش . پس شمر بن عبد الله خثعمى ، از شاميان ، بر كعب تاخت و او را با نيزه از پاى درآورد . آنگاه با گريه و زارى به عقب بازگشت و مىگفت : خدايت بيامرزاد اى ابو كعب ! من تو را در اطاعت قومى كه تو ديروز از آنان به من نزديك‌تر و محبوب‌تر بودى كشتم . شيطان اين فتنه را در ميان ما پديد كرد و قريش ما را بازيچهء دست خود قرار داد . پس كعب بن ابى كعب ، رايت را از او گرفت و چشمانش را كند و او را كشت . پس از وى شريح بن مالك رايت را گرفت و به جنگ آمد و او نيز به قتل رسيد . خلاصه آنكه هشتاد تن از خثعميان عراق در زير رايت خود به خاك و خون در افتادند . شمار كشتگان خثعميان شامى نيز بدين تعداد مىرسيد . سپس شريح رايت را از كعب بن ابو كعب ستاند .\r\n\r\n","description":"","footnote":"","page_name":" 607 ","page_number":163},
  {"content":"\r\n\r\n\r\nجنگ بجيله عراق در صفين\r\nرايت بجيله در روز صفين ، در احمس ، به دست ابو شداد قيس بن مكشوح بود . قوم بجيله به او گفتند : رايت ما را تو حمل كن . قيس گفت : كس ديگرى براى اين كار بهتر از من است .\r\nگفتند : ما جز تو را نخواهيم . گفت : به خدا سوگند اگر اين رايت را به دست من سپاريد آن را بر زمين مگذارم مگر آنكه به صاحب چتر زرين برسم . در آن روز عبد الرحمن بن خالد بن وليد بن بر سر معاويه چتر طلايى گرفته بود كه او را از نور خورشيد محافظت مىكرد . مردم بجيله گفتند : هر چه مىخواهى بكن . قيس رايت را گرفت و حمله‌ور شد و آنچنان تاخت تا به كسى كه چتر طلايى را در دست گرفته بود ، رسيد . آن مرد در ميان سپاه عظيم معاويه جاى داشت . سپاهيان هر دو گروه در آن نقطه به جنگى شديد پرداختند . ابو شداد با شمشير به جانب صاحب چتر حمله كرد كه ناگهان غلام رومى معاويه متعرض ابو شداد شد و ضربتى بر پاى ابو شداد فرود آورد و پاهاى او را قطع كرد . ابو شداد نيز بر آن غلام ضربتى زد و او را بكشت . نيزه‌ها ابو شداد را مورد آماج قرار دادند و او كشته شد . پس از وى ، عبد الله بن قلع احمسى ، رايت را به دست گرفت و آن قدر جنگيد تا كشته شد . پس از كشته شدن عبد الله ، برادرش عبد الرحمن بن قلع رايت را به دست گرفت و او نيز به قتل رسيد . سپس عفيف بن اياس رايت را برگرفت و تا پايان جنگ آن را به دست خود داشت . در آن روز ، حازم بن ثعلبه پسر عموى نعيم بن سهيل به نزد معاويه رسيد و گفت : اين كشته ، پسر عموى من است او را به من ببخش تا به خاكش سپارم . معاويه گفت : ما آنان را دفن نمىكنيم كه سزاوار آن نيستند . به خدا قسم ما عثمان را پنهانى به خاك سپرديم . نعيم گفت : يا به من اجازهء دفن او را مىدهى و يا آنكه تو را وامىنهم و به سپاهيان على مىپيوندم . معاويه پاسخ داد : تو بزرگان عرب را مىنگرى كه ما ايشان را دفن نكرده‌ايم . آنگاه تو از من مىخواهى پسر عمويت را به خاك سپارم . سپس گفت : اگر مىخواهى او را دفن كن و اگر مىخواهى رهايش كن .\r\n\r\n","description":"","footnote":"","page_name":" 608 ","page_number":164},
  {"content":"\r\n\r\n\r\nجنگ غطفانيان عراق در صفين\r\nرايت غطفانيان عراق به دست ابو سليم عياش بن شريك بود . يكى از مردان آل ذى الكلاع به ميدان آمد و مبارز طلبيد . قائد بن بكير عبسى به جنگ او عازم شد اما مبارز كلاعى او را از پاى در آورد . سپس عياش بن شريك به نبرد او شتافت . در راه هرم بن شبير به او رسيد و گفت :\r\nبا اين مرد قوى پنجه در جنگ مشو . عياش گفت : مادرت به سوگت نشيند ! آيا بالاتر از مرگ چيزى هست ؟ و آيا از مرگ گريز و گريزى هست ؟ به خدا قسم با او مىجنگم تا يا مرا بكشد و يا آنكه مرا به قائد بن بكير ملحق كند . عياش بر او نگريست . وى زرهى آهنين بر تن داشت و تنها محلى به اندازهء يك بند كفش از گردنش ، فاصله ميان كلاه‌خود و زره ، پيدا بود . كلاعى بر او ضربتى زد و اندكى از زره او را پاره كرد . زره عياش از پوست شتر بود . عياش نيز در همان نقطه ضربتى فرود آورد و نخاع او را قطع كرد . فرزند كلاعى به انتقام خون پدر به ميدان قدم نهاد . اما بكير بن وائل يا زياد بن خصفه به او امان نداد و وى را از پاى در آورد . مردى از قبيلهء ازد بيرون آمد و طلب مبارزه كرد . يكى از عراقيان به جنگ او شتافت و وى را كشت . پس اشتر به طرف او رفت . اندكى نگذشته بود كه اشتر آن مرد را به خاك و خون غلتانيد . مردى با ديدن اين صحنه گفت : اشتر آتشى است كه با گردباد همراه شده . در روز چهارشنبه جنگى سخت ميان دو سپاه روى داد . مردى از سپاهيان على گفت : به خدا قسم به معاويه حمله مىكنم تا او را از پاى درآورم . پس اسبى برگرفت و به سمت معاويه روانه شد . هيچ مانعى او را از رفتن به جانب معاويه بازنداشت تا آنكه به معاويه رسيد . معاويه از ترس در خرگاه خيمه پنهان شد . آن مرد از اسب فرود آمد و بر معاويه داخل شد . معاويه از خرگاه خيمه بيرون آمد .\r\nمرد به تعقيب رد پاى او پرداخت . معاويه بيرون آمده بود و اشعارى مىخواند . مردم به گرد آن مرد جمع شدند و او را محاصره كردند . معاويه گفت : واى بر شما ! شمشير در اينجا كارگر نيست پس از سنگ استفاده كنيد . آنان با سنگ به آن مرد حمله كردند و آن مرد كشته شد و معاويه جان سالم بدر برد . يكى از عراقيان به نام ابو ايوب بر سپاه شاميان تاخت و آنگاه بازگشت سپس مردى از شاميان بر صفوف عراقيان زد و بازگشت . ميان ابو ايوب و اين مرد شامى به جنگ پرداختند . ابو ايوب ضربتى بر گردن او زد و گردن وى را جدا كرد اما آن مرد سر خود را بر روى بدنش قرار داد به طرف شاميان رفت و چون به آنان رسيد از پاى درآمد و بمرد . على ( ع ) در اين باره فرمود : به خدا من از ايستادن سر آن مرد بر روى بدنش بيشتر از آن ضربت در شگفت شدم و آن ضربت بسيار تعريفى بود . ابو ايوب براى جنگ روانه شد .\r\nپس على ( ع ) به او گفت : به خدا سوگند تو مصداق اين سخن شاعرى كه گفته است : پدران ما ضربت زدن را به ما آموختند و ما آن را به فرزندان خود خواهيم آموخت .\r\n\r\n","description":"","footnote":"","page_name":" 609 ","page_number":165},
  {"content":"\r\n\r\n\r\nمبارزهء دو برادر\r\nيكى از شاميان از سپاه خود بيرون شد و هماورد طلبيد . مردى از عراقيان به جنگ او سرعت گرفت و ميان آن دو نبردى سخت در گرفت . سپس مرد عراقى به گردن او آويخت و هر دو در ميان پاهاى اسبان خود فرو افتادند . مرد عراقى بر سينهء مبارز شامى نشست و كلاه‌خود او را برداشت تا وى را بكشد اما ديد كه آن مرد شامى ، برادر اوست . ياران على فرياد زدند : او را بكش . گفت : او برادر من است . گفتند : پس رهايش كن . گفت : هرگز چنين نكنم تا امير المؤمنين به من اجازه دهد . پس على ( ع ) به او پيغام داد كه دست از برادرت بردار و او را رها كن .\r\n\r\nكشته شدن حريث غلام معاويه\r\nحريث سوار كار ماهر سپاه معاويه بود كه براى هر مبارز و هر كار دشوارى روى او حساب مىكردند . وى لباس و سلاح معاويه را در بر مىكرد و به او شبيه مىشد و چون به ميدان جنگ در مىآمد مردم مىگفتند او معاويه است . معاويه او را خواست و گفت : اى حريث ! تنها از على پرهيز كن و با هر كس ديگر كه خواهى جنگ كن . عمرو بن عاص به او گفت : اگر تو قريشى هستى معاويه دوست دارد كه تو على را بكشى اما وى مايل نيست كه اين افتخار بهرهء تو شود . پس اگر فرصت مناسب يافتى على را بكش . على در پيشاپيش سپاه به ميدان آمد و حريث بر او يورش آورد . حريث بسيار قوى بود پس بانگ برآورد : اى على ! آيا به مبارزه مىآيى . پس اگر حاضرى جلو بيا . على ( ع ) به جنگ با او شتافت و ضربتى بر او وارد كرد و وى را كشت . معاويه از كشته شدن حريث بسيار عجز و ناله و عمرو بن عاص را نكوهش كرد . چون على ( ع ) حريث را كشت ، عمرو بن حصين سكسكى به ميدان مبارزه آمد و بانگ برداشت : اى ابو الحسن ! اينك به جنگ من درآى . و به سوى آن حضرت حمله آورد .\r\nسعيد بن قيس همدانى به نبرد او شتافت و كمر او را به دونيم كرد . مردى از عك براى مبارزه بيرون آمد . پس قيس بن فهدان كندى به نبرد او شتافت و آن مرد عكى را به نيزه از پاى درآورد . عبد الله بن طفيل بكايى بر صفوف اهل شام حمله برد و در راه بازگشت مردى از بنى تميم به نام قيس بن فهد حنظلى يربوعى ، از عراقيانى كه به معاويه پيوسته بود ، بر او حمله كرد و نيزه‌اى در ميان دو كتف عبد الله گذارد . يزيد بن معاويه بكايى پسر عموى عبد الله ، به رويارويى مرد بنى تميمى شتافت و نيزه‌اى در ميان دو كتف او قرار داد و گفت : به خدا چون او را با نيزه بزنى من نيز تو را با نيزه مىزنم . مرد گفت : تو را به عهد و سوگند خداوند اگر من اين نيزه را از پشت دوستت بردارم آيا تو آن نيزه را از پشت من برمىدارى ؟ يزيد گفت : آرى .\r\nمرد تميمى نيزه را از پشت عبد الله برداشت و يزيد نيز ، نيزه‌اش را از پشت آن مرد برداشت .\r\n\r\n","description":"","footnote":"","page_name":" 610 ","page_number":166},
  {"content":"\r\n\r\nمرد تميمى ايستاد و گفت : تو كيستى ؟ يزيد گفت : يكى از مردان بنى عامر . مرد گفت : خداوند مرا قربان شما كند . ما هر جا كه با شما برخورد كرديم بزرگوارتان يافتيم . به خدا قسم من آخرين يازده مرد از بنى تميم هستم كه شما امروز همهء آنها را كشتيد . چون سپاهيان از ميدان جنگ بازگشتند ، يزيد ، عبد الله را مورد عتاب قرار داد . ميان دو سپاه درگيرى شديدى به وقوع پيوست . شاميان صفوف اهل طى را مهيا مىكردند . پس حمزة بن مالك به نزد آنان آمد و گفت : خداوند پدر شما را بيامرزد ، شما كيستيد ؟ عبد الله بن خليفه گفت : ما طىء دشتها و كوههاى استواريم . ما نگاهبان كوههاى ميان عذيب تا عين هستيم . ما طىء نيزه‌ها و دره‌ها و سواران پگاهانيم . حمزه به او گفت : « به‌به ! چه نيكو دربارهء قومت سخن گفتى . » سپس نخعيان جنگى سخت كردند و گروهى از آنان كشته شدند .\r\n\r\nاتهامى به خالد بن معمر\r\nعده‌اى به على گفتند : خالد بن معمر سدوسى با معاويه مكاتبه مىكند . آن حضرت به خالد و گروهى از بزرگان ربيعه نامه‌اى نگاشت و فرمود : اى قبيلهء ربيعه ! شما ياران من و پاسخگوى به دعوت من و از مطمئن‌ترين قبايل عرب هستيد كه من به آنها اعتماد دارم . به من گفته‌اند كه رئيس شما ، خالد بن معمر ، با معاويه نامه‌نگارى مىكند . آنگاه به خالد فرمود : اى خالد اگر خبرى كه دربارهء تو گفته‌اند راست است من خداوند و تمام حاضران در اينجا را گواه مىگيرم كه تو را زينهار دهم تا به سرزمين عراق يا حجاز و يا هر جاى ديگرى كه تحت تسلط معاويه نباشد ، بر وى و اگر اين خبر ، اتهامى بيش نيست پس با سوگند گمان ما را از خود زايل كن . خالد نيز به خداوند قسم ياد كرد كه چنين عملى از او سر نزده است . عده‌اى از مردان ربيعه نيز گفتند : اگر بدانيم خالد مرتكب چنين كارى شده ، او را خواهيم كشت .\r\nشقيق بن ثور گفت : خداوند خالد را در هنگام يارىرسانى به معاويه و شاميان بر ضد على و قبيلهء ربيعه ، موفقيت ندهد . زياد بن خصفه به على ( ع ) عرض كرد : اى امير المؤمنين ! سوگندهاى ابن معمر را بپذير كه او خيانت نمىكند . على ( ع ) نيز سوگند ابن معمر را پذيرفت .\r\n\r\n","description":"","footnote":"","page_name":" 611 ","page_number":167},
  {"content":"\r\n\r\n\r\nحضين بن منذر و رايت او\r\nحضين بن منذر الرقاشى گفت : چون پنجمين روز از ايام جنگ صفين سپرى شد سپاهيان از جناح راست گريختند . پس على ( ع ) به سوى ما آمد . فرزندان آن حضرت نيز در كنار او بودند كه على ( ع ) بانگ برداشت و با صدايى بلند فرياد كرد : اين رايتها از كيست ؟ گفتيم : از ربيعه .\r\nگفت : اين پرچمهاى خداست . خداوند صاحبان اين پرچمها را نگاهدارد و گامهاى آنان را استوار سازد و شكيباييشان دهد . سپس به من فرمود : آيا رايت خود را به اندازهء يك ذراع به رايت من نزديك مىكنى ؟ عرض كردم : آرى بلكه آن را ده ذراع نزديك‌تر مىكنم . پس پرچم را نزديك ساختم . آن حضرت فرمود : همين اندازه بس است . ابو اشعث يحيى بن مطرف عجلى كه در صفين در ركاب على ( ع ) بود ، گفت : چون رايتها قرار داده شد على ( ع ) از آنها بازديد كرد تا به رايتهاى ربيعه رسيد . پس فرمود : اين رايتها از كيست ؟ گفتم : از ربيعه .\r\nفرمود : بلكه اين رايتهاى خداوندى است . حضين بن منذر كه در آن هنگام جوانى بيش نبود با رايت خود يورش آورد . رايت وى سرخ رنگ بود على ( ع ) از جمله و پايمردى اين جوان در شگفت شد .\r\nرايت ربيعه ، چه كوفى و چه بصرى ، با خالد بن معمر سدوسى از قبيلهء ربيعهء بصره بود كه على ( ع ) آن را به وى سپرده بود . پس خالد بن معمر و شقيق بن ثور در گرفتن رايت با يكديگر اختلاف كردند و پس از آن توافق كردند كه حضين بن منذر ، به نمايندگى از جانب اهل بصره ، رايت بكر بن وائل را به دست گيرد و گفتند : اين حضين جوانى با اصل و نسب است و ما اين رايت را به او مىسپاريم تا نظر خود را دربارهء او بنگريم . جاحظ در كتاب البيان و التبيين مىنويسد : چون مردم بصره به جانب صفين روانه شدند در ميان شقيق و خالد ، بر سر رياست نزاعى رخ داد . در اين موقع على ( ع ) رياست را به حضين بن منذر سپرد و شقيق و خالد نيز بدين كار رضا دادند . زيرا آنها واهمه داشتند كه على ( ع ) رياست را به رقيب ديگر واگذار كند . پس قبيلهء بكر خاموش شدند و مردم همگى به خوش‌فكرى على ( ع ) در اين زمينه ، پى بردند . معاويه براى حمير ، بر سه قبيله كه بزرگ‌ترين قبايل عراق به حساب مىآمدند و عبارت بودند از ربيعه و همدان و كنده ، قرعه انداخت . و بنابراين قرعه ، حمير در برابر ربيعه قرار گرفت . در آن روز از قبيلهء عنزه ، يكى از قبايل ربيعه ، چهار هزار سپاهى حضور داشت .\r\nذو الكلاع گفت : خداوند رسوايت كند با اين قرعه‌كشى . ذو الكلاع به همراه حميريان و با عبيد الله بن عمر بن خطاب و چهار هزار تن از قاريان شام كه پيمان مرگ بسته بودند و جناح راست سپاه را تشكيل مىدادند ، روانهء ميدان شد ذو الكلاع فرماندهى ميمنهء سپاه معاويه را بر عهده داشت . آنان بر قبيلهء ربيعه ، كه به فرماندهى ابن عباس جناح چپ سپاه على را تشكيل مىدادند ، حمله شديدى بردند . پس پرچمهاى ربيعه به لرزه در افتاد . شاميان بازگشتند و\r\n\r\n","description":"","footnote":"","page_name":" 612 ","page_number":168},
  {"content":"\r\n\r\nاندكى درنگ نكرده بودند كه دوباره يورش آوردند . عبيد الله بن عمر مىگفت : اى شاميان ! اين قبيله‌اى از عراق ، يعنى قاتلان ابن عفان و ياران على ، هستند . اگر اين قبيله را شكست داديد به انتقام خود از خون عثمان نايل آمده و على و عراقيان را از ميان برده‌ايد . سپاهيان هر دو طرف به جنگ سختى پرداختند . ربيعه در مقابل آنان پايمردى و به نيكويى مقاومت كرد مگر تنى چند از ضعيفان و ترسويان آنها . پرچمداران و خردمندان و حفاظ آنان در برابر شاميان ايستادگيها كردند و به پيكارى سخت دست زدند .\r\n\r\nخالد بن معمر چه كرد ؟\r\nوقتى خالد بن معمر گروهى از فراريان قوم خود را ديد ، او هم بازگشت . اما چون پرچمداران و ديگر افراد قوم خود را ديد و پايمرديهاى آنان را مشاهده كرد به ميدان نبرد بازگشت و به فراريان بانگ زد و آنان را به بازگشت به ميدان جنگ فرمان داد . كسانى كه مىخواستند خالد را متهم كنند گفتند : خالد مىخواست بگريزد اما چون مقاومت و ايستادگى ما را ديد ، به طرف ما بازگشت . خالد پاسخ داد : چون ديدم برخى از جنگجويان ما از جنگ فرار كردند چنين مصلحت ديدم كه به جانب آنان رفته ايشان را به يارى شما بازگردانم . پس با گروهى از فراريان كه سخنان مرا پذيرفته‌اند به نزد شما بازگشتم . خالد در اين باره كار را بر آنها مشتبه كرد . ابن ابى الحديد در شرح نهج البلاغه گويد : نزد سيره‌نويسان شكى نيست كه خالد بن معمر باطنى خراب و سر و سرى با معاويه داشت . او در آن روز از ميدان جنگ گريخت تا جناح چپ على ( ع ) را تضعيف كند . كلبى و واقدى و تنى چند از سيره‌نويسان ديگر اين نظر را ابراز كرده‌اند . از جمله قراينى كه بر باطن خراب خالد دلالت مىكند آن است كه چون ربيعه در دومين روز جنگ بر صفوف شاميان چيره شد معاويه به او پيغام داد كه دست از من بدار تا در عوض امارت خراسان را در صورت پيروزى به تو دهم . خالد نيز دست از معاويه بداشت و به سوى ربيعه بازآمد . مردم نيز متوجه بازگشت او از ميدان نبرد شدند . جنگ ميان ربيعه و حمير شدت گرفت ، منادى شام فرياد برداشت : بدانيد كه پاكيزهء پاكيزه‌زاده ، يعنى عبيد الله بن عمر ، با ماست . عمار بن ياسر گفت : بلكه او خبيث است . در مقابل منادى عراقيان فرياد كرد : بدانيد كه پاكيزهء پاكيزه‌زاده ، محمد بن ابو بكر ، همراه ماست . منادى شام پاسخ داد : بلكه او خبيث پسر پاكيزه است . حدود پانصد سوار يا بيشتر از سپاه على به سوى شاميان روانه شدند . از سپاه شام نيز همين تعداد به مصاف عراقيان آماده شدند و هر دو گروه در صفين به جنگ پرداختند . مردم به زير پرچمهاى خود پيكار مىكردند . از اين عده هيچ كس ، نه از شاميان و نه از عراقيان ، زنده بازنگشتند و جملگى در صفين از پاى درآمدند .\r\nمعاويه در پى اسير كردن زنان ربيعه و كشتن جنگجويان آنها بود . چون روز پنجشنبه نهم ماه\r\n\r\n","description":"","footnote":"","page_name":" 613 ","page_number":169},
  {"content":"\r\n\r\nصفر سال 37 ه فرا رسيد ، معاويه براى سپاهيانش خطبه‌اى ايراد و آنان را به جنگ تشويق كرد . وى پيش از وقوع جنگ بزرگ ، سخنرانى ديگرى براى ياران خود كرد و در پايان سخنانش گفت : اى مردم شام ! بنگريد . شما فردا بر يكى از اين سه حالت با عراقيان رودررو خواهيد شد . يا آنانيد كه در جنگ با گروهى كه بر شما ستم روا داشته و از شهر خود آمده و ديار شما را اشغال كرده‌اند ، در پى ثوابى هستيد كه در نزد خداوند است . يا آنانيد كه به خونخواهى از خليفهء خود و داماد پيامبرتان برخاسته‌ايد و يا آنكه قومى هستيد كه از زنان و فرزندان خود دفاع مىكنيد .\r\n\r\nكشته شدن ذى الكلاع حميرى\r\nزياد بن خصفه در روز صفين به نزد عبد القيس آمد . در آن روز قبايل حمير با ذى الكلاع ، كه عبيد الله بن عمر هم در ميان آنها بود ، براى جنگ با قبيلهء بكر بن وائل آماده شدند . ميان آنان جنگ شديدى در گرفت . زياد بن عبد القيس گفت پس از امروز ، بكرى باقى نمىماند .\r\nذى الكلاع و عبيد الله ، ربيعه را نابود كردند . پس به كمك ايشان بشتابيد . اگر نه از بين مىروند زياد و عبد القيس سوار شدند و همچون ابرى سياه به حركت درآمدند . آنان به قسمت چپ سپاه حمله‌ور شدند و جنگ سخت شد . قبايل عك و لخم و جذام و اشعر از شاميان بر قبايل مذحج و بكر بن وائل تاختند . در اين ميانه يكى از عكيان لب به رجزخوانى گشود و مردان جنگاور قوم خود را ستود و در عوض مذحجيان را تحقير كرد . مردان مذحج با شنيدن اين سخن سخت برآشفتند و منادى آنان فرياد كرد : اى آل مذحج ! پاهاى دشمن را بزنيد . پس قتل عامى صورت گرفت و اسبها و سواران در خون غوطه خوردند . ابو شجاع حميرى كه از خردمندان همراه على بود ندا داد : اى حميريان ! آيا شما معاويه را بهتر از على مىدانيد ؟ ! تلاشتان بيهوده ماند ! پس تو اى ذى الكلاع ! به خدا سوگند ما در تو ذره‌اى نيت خير در دين خدا نديده‌ايم . ذى الكلاع گفت : اى ابو شجاع ! به خدا قسم اعلام مىكنم كه معاويه برتر از على نيست اما من به خونخواهى عثمان پيكار مىكنم .\r\nابو نوح كلاعى حميرى گفت : در جنگ صفين در ركاب على ( ع ) بودم كه به مردى از شاميان برخوردم كه مىگفت : چه كسى مرا به نزد ابو نوح حميرى مىبرد ؟ گفتيم : اين حميرى است . كدام يك از ايشان را مىخواهى ؟ گفت : ابو نوح كلاعى را . گفتم : اينك او را يافته‌اى . تو كيستى ؟ گفت : ذو الكلاع . به سوى من بيا . پاسخ دادم : معاذ الله بدون لشكر به نزد تو آيم . گفت : ذمهء خدا و رسولش و نيز ذمهء ذى الكلاع براى تو باد كه سالم به سوى سپاهت بازگردى . من مىخواهم از تو پرسشى كنم كه در آن ميان ما بحث در گرفته است . پس ابو نوح به طرف او روانه شد . ذى الكلاع گفت : تو را خواستم تا حديثى را كه عمرو بن عاص\r\n\r\n","description":"","footnote":"","page_name":" 614 ","page_number":170},
  {"content":"\r\n\r\nدر روزگار امارت عمر بن خطاب نقل كرد ، براى تو بازگو كنم . او مىگفت رسول خدا فرمود . . . و يكى از اين دو سپاه برحقند و عمار بن ياسر جزو آن سپاه است . ابو نوح گفت : به خدا قسم عمار در ميان ماست . ذى الكلاع پرسيد : آيا او در جنگ با ما خوب مىرزمد ؟ گفت :\r\nآرى ، به خداى كعبه سوگند او در جنگ با شما از من سخت‌تر است . من دوست مىداشتم كه شما همه يك تن مىبوديد و من آن را ذبح مىكردم و پيش از همه تو را مىكشتم اگر چه پسر عمويم هستى . ذى الكلاع گفت : چرا چنين آرزويى دارى ؟ به خدا قسم من با تو كه خويشاوندى نزديكى با هم داريم ، قطع رحم نمىكنم و كشتن تو هم مرا خوش‌حال نمىسازد .\r\nابو نوح پاسخ داد : خداوند به وسيلهء اسلام ارحام نزديك را قطع و ارحام دور را نزديك كرد .\r\nذى الكلاع گفت : آيا مىتوانى با من به سوى سپاه شام آيى ! من تو را از ايشان در پناه خود مىگيرم ، تا تو به نزد عمرو بن عاص بر وى و حال عمار و جديت او در جنگ با ما را براى او بازگويى . شايد بتوان بدين وسيله ميان اين دو سپاه صلح برقرار كرد . ابو نوح گفت : تو مردى مكارى و قوم تو نيز نيرنگ‌بازند . اگر تو مكرى نكنى آنان براى تو مكرانديشى مىكنند .\r\nذى الكلاع گفت : من از تو حمايت مىكنم تا نه كشته شوى و نه دستگير كردى و نه به بيعتى اجبار شوى و نه از سپاهت دور مانى . اين سخنان به گوش عمرو ، كه در نزد معاويه بود ، رسيد . ذى الكلاع به عمرو گفت : آيا مىخواهى كسى كه خير خواه است و دروغ نمىگفت از عمار بن ياسر براى تو سخنى بگويد ؟ پرسيد : او كيست ؟ پاسخ داد : پسر عمويم كه از اهل كوفه است . عمرو بن عاص به او گفت : من در چهرهء تو سيماى ابو تراب را مىبينم . ابو نوح گفت : على سيماى محمد و ياران اوست و من نيز بر تو سيماى أبو جهل و فرعون را نظاره مىكنم . پس ابو اعور شمشير خود را بيرون كشيد و گفت : نبينم اين دروغگوى پست ما را در برابر ديدگانمان به ناسزا بگيرد . ذى الكلاع به ابو اعور گفت : به خدا سوگند اگر دست به روى او دراز كنى بينىات را به شمشير مىكوبم . اين پسر عمو و پناهندهء من است . من او را به نزد شما آوردم تا از آنچه شما در آن به بحث و جدل مىپردازيد و ترديد داريد ، آگاه كند .\r\nعمرو بن عاص پرسيد : آيا در ميان شما عمار ياسر نيز هست ؟ ابو نوح گفت : من اين سؤالت را پاسخ نمىگويم تا تو جواب اين پرسش مرا بازگويى . چرا تو دربارهء عمار سؤال مىكنى ؟\r\nزيرا در ميان ما عده‌اى ديگر از صحابهء رسول اكرم نيز هستند كه در جنگ با شما بسيار كوشايند ، عمرو جواب داد : زيرا از پيامبر شنيدم كه مىفرمود : گروه سركش و ستمكاره عمار را به قتل مىرسانند و عمار از حق جدا نمىشود و آتش قيامت او را در خود نمىگيرد .\r\nابو نوح گفت : لا إله الا الله و الله اكبر . به خدا قسم عمار در ميان ماست و در جنگ با شما بس از جان گذشته است . عمرو گفت : تو را به خدا آيا او در جنگ با ما سختكوش است ؟ ابو نوح گفت : به خدايى كه جز او معبودى نيست ، آرى . او در روز جمل به من مىگفت ما بر ايشان\r\n\r\n","description":"","footnote":"","page_name":" 615 ","page_number":171},
  {"content":"\r\n\r\nپيروز خواهيم شد و ديروز به من مىگفت : اگر اينان ما را بزنند و به سوى نخلستانهاى هجر برانند بازمىدانيم كه ما بر راه حق و ايشان بر راه باطل بوده‌اند . مىدانيم كه كشتگان ما در بهشت و كشتگان آنها در آتش دوزخ جاى خواهند داشت . عمرو به او گفت : آيا مىتوانى مرا به ديدار عمار ببرى ؟ گفت : آرى . پس ابو نوح عمرو بن عاص را به ديدار عمار برد .\r\nعمرو پرسيد : من تو را با نرمش‌ترين فرد اين سپاه مىدانم . خداى را به ياد تو مىآورم كه دست از اين خونريزى بردارى . به چه دليل با ما در جنگيد ؟ عمار گفت : پيامبر به من دستور داد كه با ناكثان جنگ كنم و من نيز چنين كردم . او ( ص ) همچنين به من فرمان داد كه با قاسطان نيز پيكار كنم . پس قاسطان ، شمايانيد . اما در مورد جنگ با مارقان ، به راستى نمىدانم كه تا آن هنگام زنده خواهم بود يا نه ؟ اى دم بريده ! آيا نمىدانى رسول خدا به على گفت : هر كس من مولاى اويم ، على هم مولاى اوست . خداوند ياريگر او را يارى ده و با دشمن او دشمنى كن . من دوست خدا و رسول او و نيز دوست على هستم . عمرو به او گفت :\r\nاى ابو يقظان چرا به من ناسزا مىگويى و حال آنكه من به تو دشنامى نگفتم ؟ عمار پاسخ داد :\r\nتو چه دشنامى دارى كه به من بگويى ؟ آيا مىخواهى بگويى خدا و رسول او را حتى براى يك روز ، نافرمانى كرده‌ام . عمرو گفت : تو را لغزشهايى غير از اين بوده است . عمار گفت :\r\nبزرگ كسى است كه خداوند او را بزرگى داده . آرى من پايين بودم و خدا مرا بالا برد . بنده بودم و خداوند مرا آزاد كرد و ضعيف بودم و خدا مرا نيرو داد و فقير بودم و خدا مرا بىنياز كرد . عمرو گفت : دربارهء قتل عثمان چه مىگويى ؟ عمار پاسخ داد : قتل او باب زشتى و زشتكارى را بر شما گشود .\r\nميان عمار و عمرو در اين باره گفت و گويى در گرفت . شاميان برخاسته سوار اسبهايشان شدند و به نزد معاويه رفتند . معاويه از گفت و گوى عمار و عمرو آگاهى يافت و گفت : اگر خفت اين بندهء سياه يعنى عمار بن ياسر اعراب را بگيرد آنان را نابود مىكند . عبد الله بن سويد ، سيد جرش به طرف ذى الكلاع رفت و به او گفت : چرا ميان اين دو مرد را جمع كردى ؟ ذى الكلاع گفت : زيرا از عمرو حديثى شنيده بودم كه رسول خدا به عمار فرمود :\r\nگروه سركش و ستمكاره عمار را مىكشند . پس عبد الله بن عمر عنسى ، يكى از عبّاد زمان ، شبانه به اردوگاه على ( ع ) رفت و مردم را از سخن عمرو دربارهء عمار آگاه كرد . چون معاويه اين سخنان را بشنيد به عمرو پيغام داد كه : تو شاميان را نسبت به من تباه كردى . آيا هر آنچه از رسول خدا ( ص ) شنيده‌اى نقل مىكنى ؟ عمرو پاسخ داد : من اين حديث را گفتم و علم غيب نداشتم و نمىدانستم جنگ صفين به پا خواهد شد . آن روز كه من اين حديث را گفتم عمار دوست تو بود و تو هم مانند اين حديث را كه من گفتم ، روايت كردى . از شاميان بپرس .\r\nمعاويه خشمگين و نسبت به عمرو دگرگون شد . عمرو گفت : اگر اين جنگ تمام شود هيچ\r\n\r\n","description":"","footnote":"","page_name":" 616 ","page_number":172},
  {"content":"\r\n\r\nخيرى در كنار معاويه ، براى من نيست . عمرو ، زود رنج بود . از اين رو از سخن معاويه رنجيد و با سرودن اشعارى رنجيدگى خود را به معاويه اعلام داشت و در پايان اشعارش گفت : من به خاطر تو شام را كه اكنون با تمام فراخيش بر من تنگى مىكند ، رها مىكنم زيرا كه در اين سرزمين و از دست من راحتى ندارى .\r\nمعاويه نيز در پاسخ اشعار عمرو ، ابياتى گفت و آنها را براى عمرو فرستاد . چون شعر معاويه به دست عمرو رسيد به نزد معاويه آمد و از او پوزش خواست و دوباره يكى شدند .\r\nجنگ شدت گرفت و ذى الكلاع حميرى توسط مردى به نام خندف از قبيلهء بكر بن وائل كشته شد . معاويه گفت : من از كشته شدن ذى الكلاع بيش از فتح مصر مسرور شدم . نصر گويد : زيرا ذى الكلاع برخى از فرمانهاى معاويه را به كار نمىبست .\r\nنگارنده : شايد بتوان سبب خوش‌حالى معاويه را از كشته شدن ذى الكلاع چنين توجيه كرد كه : چون ذى الكلاع دچار شك و ترديد شده بود و حديث پيامبر در مورد عمار را از عمرو بن عاص شنيد و سخنان عمار را نيز استماع كرد ، معاويه از اين رو از گرايش او به على مىترسيد و چون ذى الكلاع كشته شد ، از شر وى ايمن شد . نصر بن مزاحم در جاى ديگرى از كتاب صفين گويد : ذى الكلاع از عمرو بن عاص شنيد كه مىگفت : پيامبر به عمار بن سميه فرمود : گروه ستمكار تو را مىكشند . و آخرين نوشيدنى كه تو مىآشامى شير است . ذى الكلاع گفت : واى بر تو ! چه مىگويى ؟ عمرو پاسخ داد : « عمار به طرف ما مىگرايد » . اين گفت‌وگو پيش از كشته شدن عمار صورت گرفت . سپس عمار در ركاب على ( ع ) و ذى الكلاع در ركاب معاويه جان باختند . عمرو گفت : اى معاويه ! به خدا نمىدانم به خاطر قتل كدام يك از اين دو اين قدر شاد شدم . اگر ذى الكلاع شاهد قتل عمار مىبود با همهء يارانش به على مىپيوست و نظر سپاه ما را بر ما تباه مىكرد .\r\nاين سخن عمرو ، بر درستى نظر ما كه در بالا عنوان شد ، صحه مىگذارد . پسر ذى الكلاع به اشعث بن قيس پيام داد كه ذى الكلاع در ميسرهء سپاه ، كشته شده به ما اجازه بده تا جنازهء او را از صحنهء نبرد بيرون بريم . ( ذى الكلاع و اشعث هر دو يمنى بودند ) . اشعث گفت ) مىترسم از سوى على مورد تهمت قرار گيرم . اين درخواست را با سعيد مطرح كن كه او در ميمنهء سپاه است . پسر ذى الكلاع به سوى سعيد بن قيس آمد و از او در اين باره رخصت گرفت . سعيد به او اجازه داد . پسر ذى الكلاع در ميمنهء سپاه گشت اما جسد پدرش را نيافت . سپس در قسمت ميسرى گردش كرد و پيكر بىجان پدرش را ديد كه با طنابهاى چادر لشكر بسته شده بود . پس بر در خيمه ايستاد و گفت : سلام عليكم . كسانى كه در چادر بودند گفتند : عليك السلام . به جز غلامى سياه ، كس ديگرى همراه پسر ذى الكلاع نبود . وى به ساكنان چادر گفت : آيا اجازه مىدهيد اين جنازه را كه با طنابهاى چادر بسته‌ايد ، حمل كنيم ؟\r\n\r\n","description":"","footnote":"","page_name":" 617 ","page_number":173},
  {"content":"\r\n\r\nگفتند : آرى . ما از پروردگارمان و از تو پوزش مىخواهيم . اگر او بر ما تجاوز و ستم نمىكرد ما با او چنين نمىكرديم . پسر ذى الكلاع ، كه از خوش‌خوترين مردمان بود ، از اسب فرود آمد و اندكى پدرش را از روى زمين بلند كرد ، اما نتوانست او را حمل كند . از اين رو گفت : آيا جوانمردى به كمك مىآيد ؟ پس خندف بكرى به كمك آمد و گفت : برويد كنار . پسر ذى الكلاع به او گفت : اگر ما كنار رويم چه كسى او را حمل مىكند ؟ گفت : كسى كه او را كشته است . پس خندف جنازهء ذى الكلاع را برداشت و آن را بر پشت استر نهاد و با طناب محكم آن را بست و پسر ذى الكلاع جنازه را برد .\r\n\r\nمعاويه جنگ را ميان ياران خود تقسيم كرد\r\nنصر بن مزاحم مىنويسد : چون كار بر معاويه سخت شد ، عمرو بن عاص و بسر بن ارطاة و عبيد الله بن عمرو عبد الرحمن بن خالد بن وليد را فرا خواند و به ايشان گفت : برخى از ياران على مرا غمگين ساخته‌اند . از جملهء آنها سعيد بن قيس در همدان و اشتر در ميان قوم خود و مرقال و عدى بن حاتم و قيس بن سعد در انصار را مىتوانم نام برم . يمانيان در ميان خود شما را نكوهش مىكنند و من براى شما كه از قبيلهء قريش هستيد ، خجلت مىكشم .\r\nاينك من تصميم دارم به مردم بفهمانم كه شما توانا و زورمند هستيد . و هر يك از شما را براى مصاف با شخصى با سپاه على در نظر گرفته‌ام . پس اين امر را بر عهدهء من قرار دهيد .\r\nحاضران با گفتار او موافقت كردند . معاويه گفت : من فردا با سعيد بن قيس و قوم او در جنگ مىشوم . و اى عمرو تو بايد با اعور بنى زهرهء مرقال نبرد كنى . و اى بسر تو بايد با قيس بن سعد بجنگى و اى عبيد الله تو هم بايد به جنگ اشتر بشتابى و اى عبد الرحمن بن خالد تو بايد با اعور طىء يعنى عدى بن حاتم نبرد آزمايى . وى براى هر يك از جنگاوران خود يك روز تعيين كرد . چون صبح فرا رسيد معاويه تمام سپاهيان خود را گرد آورد و سپس به عزم جنگ با همدانيان ، در حالى كه خود پيشاپيش همه بود و رجزخوانى مىكرد ، حركت كرد .\r\nوى مدتى به پرتاب نيزه پرداخت . همدانيان شعار خاص خود را سر دادند و جنگ بالا گرفت . آنگاه سعيد بن قيس با اسب به سوى معاويه تاخت . همدانيان گفتند معاويه قدرت گريز ندارد . اما معاويه بدون آنكه پيروزى به دست آرد بازگشت . و با آمدن شب ، دو سپاه از جنگ دست شستند . روز دوم عمرو بن عاص ، به همراه عده‌اى از سواران تحت امر خود ، به قصد جنگ با مرقال بيرون شد . مرقال لواى بزرگ على را در ميان برخى از محافظان بر دوش مىكشيد . عمرو دست به كار حمله شد و نيزه انداخت . پس هاشم به او يورش برد و به سوى عمرو نيزه انداخت تا بازگشت . آتش جنگ شعله‌ور شد و پس از آن هر دو گروه به اردوگاههاى خود بازگشتند . اين امر سبب خوش‌حالى معاويه نشد . در سومين روز بسر بن\r\n\r\n","description":"","footnote":"","page_name":" 618 ","page_number":174},
  {"content":"\r\n\r\nارطاة به همراه عده‌اى از سواران به اردوگاه رفت و با قيس بن سعد كه در ميان انصار جاى گرفته بود ، روبه‌رو شد . جنگ ميان اين دو تن شدت يافت و قيس همچون نجيب‌زاده‌اى پيكار مىكرد . ابتدا همراهان بسر نيزه انداختند و سپس بسر به مبارزه درآمد . بسر نيزه‌اى بر قيس انداخت و او با شمشير به بسر حمله برد و او را عقب نشاند . و سرانجام در حالى كه قيس در اين ميدان پيروزمندتر بود ، جنگ ميان اين دو پايان يافت . در روز چهارم عبيد الله بن عمر بيرون آمد و تا آنجا كه در توان داشت به جمع سپاه پرداخت . معاويه به او گفت : تو اينك با افعيهاى عراق روبه‌رو مىشوى پس استقامت كن » . اشتر كه در پيشاپيش سپاه خويش حركت مىكرد ، به هماوردى او خارج شد . اشتر هنگامى كه مىخواست بجنگد مىخروشيد و رجز مىخواند . در آن روز نيز چنين كرد . پس سپاه را بازگرداند عبيد الله خجل شد ، و در جلوى سپاه قرار گرفت . اشتر بر او حمله آورد و به نيزه‌اش زد . جنگ بالا گرفت و هر دو سپاه عقب نشستند . در اين ميدان نيز پيروزى با اشتر بود . اين امر معاويه را اندوهناك كرد .\r\nدر روز پنجم عبد الرحمن بن خالد عازم جنگ شد . معاويه و سپاهش به او اميد فراوان بسته بودند . از اين‌رو او را با سپاه و تجهيزات بيشتر روانه ميدان كردند . معاويه به عبد الرحمن به چشم فرزندى مىنگريست . عدى بن حاتم از سپاهيان على ، در حمايت مردان مذحج و قضاعه ، به مصاف عبد الرحمن شتاب گرفت عبد الرحمن در پيشاپيش سپاه جاى گرفته بود و رجز مىخواند . سپس حمله كرد و سپاهيان به يكديگر نيزه افكندند . عدى بن حاتم به قصد عبد الرحمن عازم شد . همين كه به نزديك عبد الرحمن رسيد و مىخواست نيزه‌هاى آنها با هم درآميزد عبد الرحمن پا به فرار گذاشت و به ياران خود پناهنده شد . دو سپاه با هم جنگ كردند و عبد الرحمن شكست خورده و سرافكنده به طرف معاويه بازگشت . معاويه در اين تدبير شكست خورد و ايمن بن خريم بن فاتك اسدى ، يكى از عابدان شامى و داناترين آنها كه گوشه‌گيرى كرده بود ، ايشان را از اين كار شماتت كرد . و در اين باره ابياتى سرود .\r\nمعاويه ، عمرو بن عاص را مورد عتاب قرار داد و گفت : من عادلانه تصميم گرفتم . زيرا خود با سعيد بن قيس و مردان همدان مصاف دادم . و شما گريختيد . اى عمرو بدان كه بسيار ترسو و بزدلى . عمرو عصبانى شد و گفت : به خدا اگر على در ميدان مىبود تو جرئت حمله نمىداشتى . اى معاويه اگر ادعاى شجاعت دارى پس چرا وقتى على تو را به مبارزه فرا خواند ، حاضر نشدى ؟ قريشيان از عملكرد خود شرمنده شدند و يمانيان زبان نكوهش بر آنها گشودند . معاويه گفت : اى جماعت قريش ! به خدا قسم پيروزى شما بر اين قوم نزديك بود اما همهء امور به دست خداست . شما با دلاوران اهل عراق روبه‌رو شديد و از آنها تعدادى را كشتيد و شمارى نيز از شما از پاى درآمدند . شما بر من حجتى نداريد . من خود را براى جنگ با سيد سپاه عراق ، سعيد بن قيس ، مهيا كرده بودم . قريشيان چند روز ارتباط\r\n\r\n","description":"","footnote":"","page_name":" 619 ","page_number":175},
  {"content":"\r\n\r\nخود را با معاويه قطع كرده بودند ولى وقتى معاويه در اين باره اشعارى سرود و طى آن از سختى نبرد با عراقيان ، كه همچون شيران شجاع بودند ، حكايت كرد و همهء كارها را متكى به تقدير الهى دانست ، قريشيان به نزد او آمده ، پوزش خواستند .\r\n\r\nكشته شدن عبيد الله بن عمر\r\nاركان حمير پس از كشته شدن ذى الكلاع به لرزه درآمد و با آمدن عبيد الله بن عمر استوارى گرفت . عبيد الله بن عمر به حسن بن على پيغام داد كه من با تو كارى دارم با من ديدار كن .\r\nحسن به ديدار او رفت . عبيد الله به او گفت : پدرت در آغاز و انجام كار قريش را درهم مىكوبد و آنان هم از اين رو با او دشمنى مىكنند . آيا تو مىخواهى او را از حكومت خلع كنى و خود آن را بپذيرى ؟ حسن پاسخ داد : هرگز ، به خدا چنين نخواهد شد . سپس حسن به او گفت : گويا تو امروز و يا فردا از پاى در خواهى آمد . بدان كه شيطان تو را فريفته است تا آماج تيرهايت قرار دهد . زنان شامى را مىبينى كه در جايگاه تو ايستاده‌اند و خداوند به زودى تو را در خاك خواهد افكند . نصر بن مزاحم گويد : به ما چنين گفته‌اند كه معاويه ، عبيد الله بن عمر را به همراه چهار هزار تن در سپاهى به نام سپاه رقطاء ، كه به خاطر لباس سبزى كه بر تن داشتند ، يا چون در خضرة اعلام كرده بودند به نام خضريه خوانده مىشدند ، روانه كرد . معاويه آنان را فرستاد تا از پشت بر سپاه على ( ع ) حمله كنند . آن حضرت اين نقشه را دريافت و تعدادى از ياران خود را به مقابلهء ايشان گسيل كرد . تمام كسانى كه على ( ع ) به مصاف خضريه فرستاد از قبيلهء تميم بودند هر دو طرف از ميانهء روز تا مغرب با هم نبرد كردند و نماز آنان به جز گفتن تكبير نبود . آنگاه ميسرهء سپاه عراق ، ميمنهء سپاه شام را عقب راند و آنان در سياهى شب گريختند . عبيد الله با كرب ، مردى از قبيلهء عكل ، درگير شد و عاقبت كرب و همراهان او را كشت . عراقيان با مشاهدهء اين وضع عقب نشستند . سپاه شام بر سپاه عراق حمله برد و هر دو سپاه در دل شب با هم درآميختند . در اين تاريكى پرچمها عوض شد . چون صبح فرا رسيد ، شاميان لواى خود را يافتند كه اطراف آن بيش از هزار تن نبود پس آن را كنده در پشت جايگاه نخستين قرار دادند و دور آن حلقه زدند . عراقيان نيز لواى خود را يافتند كه جز قبيلهء ربيعه كه على هم ميان آنها بود ، كس ديگرى دور آن گرد نيامده بودند . على نمىدانست كه كسانى كه دور رايت حلقه زده‌اند كيانند و فكر مىكرد آن عده از ربيعه نيستند . اما وقتى كه مؤذن آن حضرت به هنگام نماز صبح اذان داد على گفت :\r\nدرود بر گويندگان عدالت و درود كه نماز فرا رسيد . وقتى كه على ( ع ) نماز صبح گزارد به كسانى كه اطراف او بود نگريست و دريافت كه چهره‌هاى آنها ناآشناست . زيرا آن حضرت روز قبل در محلى ميان ميسره و قلب سپاه جاى داشت . از اين رو پرسيد : اينان چه\r\n\r\n","description":"","footnote":"","page_name":" 620 ","page_number":176},
  {"content":"\r\n\r\nكسانىاند ؟ گفتند : ربيعه و تو شب پيش را در ميان ايشان به سر آوردى . پس على ( ع ) گفت :\r\nاى ربيعه ! فخرى بزرگ از آن توست . سپس به هاشم گفت : لوا را بگير . به خدا قسم چنين شبى را نديده بودم . سپس آن حضرت به سوى قلب سپاه روانه شد تا لوا را در آنجا قرار داد .\r\nدر آن هنگام سعيد بن قيس در مركز سپاه قرار داشت . مردى به نام نغير از ربيعه به وى ملحق شد و به آن حضرت گفت : اگر ربيعه به كار خود پايان ندهد ، ربيعه با ربيعه و مضر با مضر مىجنگد . ديشب مضر مشكلى از تو حل نكرد . على ( ع ) به او نگاهى سخت انداخت . چون صبح فرا رسيد همهء سپاه على به جز ربيعه مهياى نبرد شدند . آنان از جاى خود حركت نكرده بودند . على به ايشان پيغام داد كه به جنگ دشمنانتان آماده شويد . اما بازهم ابا كردند . حضرت على ( ع ) براى بار دوم به ايشان پيام داد كه براى جنگ برخيزيد . اما ربيعه گفتند : چگونه آماده شويم كه اين سپاه در پشت ما جاى گرفته است . به امير المؤمنين بگو همدان يا قبيله‌اى ديگر را بفرستند تا با آنها مقابله كنند . آن حضرت اشتر را به جانب ايشان فرستاد . اشتر بانگى بلند داشت پس فرياد كرد : اى جماعت ربيعه ! چرا آمادهء جنگ نمىشويد ؟ كه شما ياران فلان و فلانيد . مردان ربيعه گفتند : ما از جاى خود حركت نمىكنيم تا ببينيم اين سپاهى كه در پشت سر ماست و چهار هزار تن جنگجو دارد چه مىكند . به امير المؤمنين بگو كسانى را به جنگ ايشان بفرستد . اشتر به آنها گفت : امير المؤمنين مىگويد شما خود به جنگ آنها رويد كه اگر گروهى از شما به پيكار آنان عازم شوند ايشان همچون ملخ رميده شما را وامىنهند و مىگريزند . پس ربيعه ، تيم اللات و نمر بن قاسط و عنزه را به جنگ آنها روانه كردند . اين سه تن گفتند : چون ما با زرههاى آهنين و به صورت پياده براى رويارويى ايشان رفتيم آنها ترسيدند و همچون ملخ پراكنده شدند . راوى گويد :\r\nپس سخن اشتر را ياد كردم كه گفت : آنان به مانند آهوى وحشت زده مىرمند . پس به طرف ياران خود بازگشتيم . جنگ ميان ياران ما و شاميان شروع شده بود . شاميان گروهى از سپاه عراق را ، كه برخى از آنها از ربيعه بودند ، به محاصره در آورده بودند و ما نمىتوانستيم با آنها رابطه‌اى برقرار كنيم . تا آنكه تصميم گرفتيم و با شمشير بر شاميان تاختيم و حلقهء محاصره را شكسته به ياران خود پيوستيم . راوى گويد : سپس با شمشير و نيزه‌هاى آهنين به جنگ پرداختيم تا آنكه شب فرا رسيد و نبرد خاتمه يافت و نديديم كه مردى از ما يا از طرف مقابل از ميدان نبرد بگريزد . عبيد الله بن عمر آغاز حمله كرد و رجز مىخواند . از طرف سپاه على ، حريث بن جابر حنفى به مقابلهء او شتافت و با نيزه عبيد الله را از پاى درآورد . اين حريث ميان دو سپاه و در چادرى سرخ رنگ بود . هرگاه كه سپاهيان پيكار مىكردند وى در وقت نياز ، به ايشان آب و شير و غذا مىرساند . حسن ( ع ) به مردى برخورد كرد كه به كشته‌اى تكيه داده و نيزهء خود را در چشم او فرو كرده و اسبش را به پاى او بسته است . پس حسن به\r\n\r\n","description":"","footnote":"","page_name":" 621 ","page_number":177},
  {"content":"\r\n\r\nكسانى كه همراهش بودند گفت : ببينيد اين مرد كيست ؟ ديدند او مردى از همدان و كسى كه كشته شده عبيد الله بن عمر است . آن مرد تا صبح بر پيكرهء بىجان عبيد الله باقى ماند .\r\nسپس جنازهء عبيد الله را لخت كرد و شمشير او را كه زيور آلاتى روى آن بود ، براى خود برداشت . اما وقتى معاويه خلافت را عهده‌دار شد ، كسى را به سوى قاتل عبيد الله فرستاد و آن شمشير را از او ستاند .\r\nآتش جنگ همچنان شعله‌ور بود . هر دو طرف چنان شمشير زده بودند كه شمشيرها تاب برداشته و به شكل درس درآمده بود و آن قدر نيزه انداخته بودند كه تمام نيزه‌ها شكسته بود .\r\nسپس بر اسبها جستند و از حركت آنها گرد و غبار غليظ در فضا پخش شده بود . آنگاه با هم گلاويز شدند و سنگ و ريگ به روى هم پرتاب كردند و پس از آن از هم جدا شدند . عراقى بر شامى مىگذشت و مىپرسيد : كجا مىتوانم به رايات بنى فلان دست يابم ؟ به او پاسخ مىدادند . خدا تو را هدايت نكناد ! در آنجا همچنين شامى بر عراقى مىگذشت و مىپرسيد :\r\nكجا مىتوانم به رايات بنى فلان دست يازم ؟ مىگفتند : خداوند تو را محافظت نكناد ! در آنجا .\r\n\r\nنبرد ربيعه در صفين\r\nابو عرفا و جبلة بن عطيه ذهلى رقاشى به حضين بن منذر رقاشى ، كه رايت على را به دست داشت ، گفت : آيا اين رايت را به من مىدهى تا آن را حمل كنم و افتخار آن همچنان براى تو باشد و پاداش آن براى من ؟ حضين گفت : افتخار بدون پاداش به چه كار من مىخورد ؟\r\nگفت : پس براى ساعتى آن را به من عاريت ده كه سريعا آن را به تو پس خواهم داد . حضين دانست كه او قصد كشته شدن دارد . پس رايت را به او داد . ابو عرفا گفت : اى صاحبان اين رايت ! بدانيد كه كار بهشتى جملگى سخت و پرمشقت و كار دوزخى تماما ساده و آسان است . و جز صابران را به بهشت راه نيست . كسانى كه بر فرايض و اوامر الهى پايدارى كردند . و هيچ فريضهء الهى برتر از جهاد كه برترين كارها از نظر ثواب خداوندى است ، وجود ندارد . پس هرگاه ديديد كه من حمله مىكنم شما نيز حمله آريد واى بر شما آيا بهشت را خواهان نيستيد ؟ ! آيا دوست نداريد خداوند شما را بيامرزد ؟ ! سپس ابو عرفا به ميدان نبرد رفت و عده‌اى نيز با او راهى شدند . آنان دست به كار جنگى سخت شدند . ابو عرفا به قدرى جنگيد تا كشته شد .\r\nمعاويه به عمرو بن عاص گفت : اى ابو عبد الله ! آيا نمىبينى در چه ورطه‌اى فرو افتاديم ؟\r\nعراقيان را چگونه مىبينى كه فردا ايشان پيروزند . مادر خطرى بس بزرگ قرار گرفته‌ايم .\r\nعمرو گفت : اگر قبيلهء ربيعه همچون شتر به گرد على جمع شوند ، آنان را بسيار جنگجو و\r\n\r\n","description":"","footnote":"","page_name":" 622 ","page_number":178},
  {"content":"\r\n\r\nراستكار و نيرومند خواهى يافت . معاويه گفت : اى ابو عبد الله آيا مرا مىترسانى ؟ گفت : تو از من پرسشى كردى و من جوابت گفتم . چون روز دهم جنگ فرا رسيد ربيعه همچون سپيدى چشم كه مردمك را احاطه مىكند ، به گرد على حلقه زدند . هنگامى كه على به رايات ربيعه رسيد ، عتاب بن لقيط بكرى گفت : اگر على در ميان شما كشته شود باعث رسوايى شما خواهد بود . او به رايتهاى شما پناه آورده است . شقيق بن ثور گفت : اى جماعت ربيعه ! اگر على در ميان شما كشته شود و فقط يك تن از شما زنده بماند ، بازهم در ميان عرب حجتى و دليلى نداريد . اگر از جان على محافظت كنيد ، زندگى بس قابل ستايش داريد . وقتى كه على به نزد آنان آمد ، دست به جنگى بىمانند زدند . خالد بن معمر برخاست و گفت : چه كسى پيمان مرگ مىبندد و جان خود را به خداوند مىفروشد . پس هفت هزار تن با سخن او موافقت كردند و پيمان بستند هيچ كدام از ميدان جنگ نگريزند تا به خيمهء معاويه دست يابند . جنگ سخت شد . قبضه‌هاى شمشير درهم شكست . معاويه با ديدن آنها گفت : ربيعه با سپاهيانى به مثابهء كوههاى استوار براى جنگ پيش مىتازند . وى آنگاه به عمرو گفت :\r\nاكنون نظر تو چيست ؟ عمرو جواب داد : داييهاى من امروز پيمان‌شكنى نمىكنند . معاويه از مقابل ربيعه و از خيمه‌اش گريخت و به برخى از چادرهاى سپاهيان خود پناه برد . معاويه به خالد بن معمر پيغام داد : تو چيره شدى و امارت خراسان از آن توست . گرچه هنوز تمام نشده است . خالد در اين سخن طمع كرد و حمله را ناتمام رها كرد . وقتى كه مردم با معاويه بيعت كردند ، وى خالد را به عنوان والى خراسان تعيين كرد . اما خالد پيش از رسيدن به خراسان جهان را بدرود گفت و اگر اين مطلب درست باشد بايد گفت كه خالد هم در دنيا و هم در آخرت زيانمند شده است .\r\nسپس على ( ع ) نماز صبح گزارد و به سپاهيان شام حمله‌ور شد . چون شاميان على ( ع ) را ديدند به سوى او تاختند و جنگى شديد در گرفت . سپس سپاه شام بر سپاه عراق يورش برد و هزار يا بيش از هزار تن از ياران على را به محاصرهء خود گرفتند و ارتباط ميان آنان و ديگر ياران آن حضرت را قطع كردند . پس على ( ع ) بانگ برآورد كه : آيا مردى نيست كه جان خود را با خداوند معامله كند ؟ مردى جعفى به نام عبد العزيز بن حارث كه بر اسبى سياه سوار بود ، و تمام بدنش را در زرهى آهنين پوشانيده بود ، به نزد آن حضرت آمد و گفت : اى امير المؤمنين ! هر چه خواهى بفرماى به خدا قسم هر چه بفرمايى ، انجام دهم » . على به او گفت : اى ابو حارث ! خداوند تو را استوار كند . بر شاميان چنان بتاز كه به يارانت برسى . پس به آنان بگو امير المؤمنين سلام مىرساند و مىگويد شما در ناحيهء خود تهليل و تكبير گوييد و ما نيز از اينجا تهليل و تكبير مىگوييم . شما از طرف خود و ما نيز از اين سو بر شاميان حمله مىآوريم . جعفى بر اسبش زد . اسب بر دو پايش ايستاد . سپس وى به طرف شاميانى كه\r\n\r\n","description":"","footnote":"","page_name":" 623 ","page_number":179},
  {"content":"\r\n\r\nاصحاب على را محاصره كرده بودند ، تاخت آورد . مدتى بر آنان نيزه افكند و آن قدر جنگيد تا حلقهء محاصره را شكست و به سوى يارانش رفت . چون محاصره‌شدگان او را ديدند ، خوش‌حال شدند و از او پرسيدند : امير المؤمنين چه كرد ؟ گفت : او به شما سلام رساند و مىگويد تهليل و تكبير گوييد و همچون تنى واحد از اين جانب حمله آريد و ما نيز از طرف خود تهليل و تكبير مىگوييم و آنگاه از پشت شما هجوم مىآوريم . سپس محاصره‌شدگان بناى تهليل و تكبير گذاشتند . از سوى ديگر على و اصحابش لب به گفتن تهليل و تكبير گشودند . اصحاب محاصره‌شدهء وى از آن قسمت و على و ديگر اصحابش از اين سو حمله آوردند و عاقبت در حلقهء محاصره شاميان نفوذ كردند و هيچ كس از آنها هم كشته نشد . در آن روز هفتصد سوار شامى به قتل رسيدند . على پرسيد : چه كسى نيرومندترين مردم است ؟\r\nگفتند : تو اى امير المؤمنين . فرمود : « خير . جعفى نيرومندترين مردمان است . »\r\n\r\nجنگ مضريان در صفين\r\nگفته‌اند على ( ع ) هيچ كس را با ربيعه برابر نمىدانست . اين امر بر قبيلهء مضر گران آمد و باعث شد كه آنان دست به كارى زشت زنند و آنچه را كه در ذات خود داشتند ، آشكار كنند .\r\nحضين بن منذر شعرى سرود و مضريان را عصبانى كرد . از جمله آنكه وى گفت : مضريان ديدند كه ربيعه به سوى امير المؤمنين سبقت گرفت و صاحب فضيلت شد . پس آنان آنچه را كه در سينه‌هاى خود داشتند ، از كينه و دشمنى ، بر ما آشكار كردند . ما مردمانى هستيم كه خداوند ما را به آنچه كه سزاوار آن بوديم خاص كرد و شما براى آن امر سزاوار بوديد .\r\nمضريان از شنيدن اين اشعار در خشم شدند . ابو طفيل عامر بن واثله كنانى و عمير بن عطارد بن حاجب بن زراره تميمى و سرشناسان بنى تميم و قبيصة بن جابر اسدى به همراه چهره‌هاى سرشناس بنى اسد و عبيد الله بن عامر عامرى از برجستگان هوازن برخاسته و به نزد على ( ع ) آمدند . ابو طفيل آغاز سخن كرد و گفت : اى امير المؤمنين ! به خدا سوگند ما به قومى كه خداوند آنان را به واسطهء تو به خير و نيكى مخصوص داشته است حسادت نمىورزيديم به شرط آنكه خداى را سپاس گويند و شكر او را به جاى آورند . اين عده از قبيلهء ربيعه گمان كرده‌اند بيش از ما دوستدار تو هستند و تو هم فقط ايشان را در نظر دارى .\r\nپس براى چند روز آنان را از جنگ معاف كن و براى هر يك از ما روزى معين نما تا در آن مصاف دهيم . كه اگر ما اجتماع كنيم تو پيروز مىشوى . على گفت : خواستهء شما را روا كنم .\r\nروز چهارشنبه فقط شما به ميدان مىرويد . آن حضرت به ربيعه دستور داد تا از جنگ دست كشند . ربيعه در برابر يمنيان سپاه شام قرار گرفته بودند . پس عامر بن واثله ، صبحگاهان به همراه قومش از كنانه ، كه جماعت عظيمى بودند ، عازم ميدان نبرد شد . عامر پيشاپيش سپاه\r\n\r\n","description":"","footnote":"","page_name":" 624 ","page_number":180},
  {"content":"\r\n\r\nجاى داشت و به يارانش مىگفت : نيزه زنيد و شمشير بزنيد . سپس خود در حالى كه رجز مىخواند ، بر صف دشمن زد . جنگى سخت به وقوع پيوست . سپس ابو طفيل به جانب على رفت و گفت : اى امير المؤمنين ! تو به ما گفتى كه شريف‌ترين قتلها ، شهادت و سودمندترين كارها ، صبر است . به خدا سوگند صبر كرديم تا كشته شديم . پس كشتگان ، شهيد و زندگان ما خونخواه شهيدانند . پس كسانى را كه زنده مانده‌اند خونخواه شهيدان بگير . اگر چه صفوف ما از ميان رفته است و تيرگى و اندوه ما بر جاى مانده داراى دينى هستيم كه هواپرستى بدان راه ندارد و يقينى داريم كه شبهه‌پذير نيست . على ( ع ) ابو طفيل را به خاطر اين سخنان ستود . روز جمعه فرا رسيد و در آن روز عمير بن عطارد با گروهى از بنى تميم عازم نبرد شدند . عمير بن عطارد در آن روز رئيس مضريان كوفه بود . پس گفت : اى قوم ! من پيرو راه ابو طفيل هستم و شما به راه كنانه مىرويد . سپس به رايت خود پيش افتاد . وى با رايتش آن قدر جنگيد كه آن را از خون رنگين ساخت . ياران وى پيكارى بزرگ كردند تا آنكه شب فرا رسيد . عمير با سلاح خود به نزد على ( ع ) بازگشت و گفت : اى امير المؤمنين ! من گمان نيك به سپاهيانم داشتم ولى آنان را بالاتر از گمان خود دانستم . آنان در هر جبهه‌اى با تمام قوا جنگيدند . در روز شنبه قبيضه بن جابر اسدى به اتفاق مردان بنى اسد ، كه پس از همدانيان يكى از قبايل كوفى به شمار مىآمدند ، عازم ميدان جنگ شدند . قبيضه گفت : اى جماعت بنى اسد ! بدانيد كه من در برابر امر مولايم كوتاهى نمىكنم و شما خود دربارهء خود مىدانيد كه چه كنيد . آنگاه در حالى كه رايت را به دست گرفته بود جلو افتاد . بنى اسد به جنگ پرداختند اما آنچنان نبود كه قبيضه مىخواست . از اين رو قبيضه آنان را عتاب كرد تا آنكه پيروزى به دست آمد . آنگاه به نزد على ( ع ) حاضر شد و گفت : اى امير المؤمنين ! حقير شمردن جانها در جنگ پايدارتر و شهادت در جنگ ، براى آخرت بهتر است . آنگاه روز يكشنبه آمد و عبد الله بن طفيل عامرى ، رئيس بنى عامر ، با گروهى از مردم هوازن به اردوگاه شتافت . جنگ تا شب ميان دو گروه برقرار بود . سپس عبد الله بن طفيل بازگشت و گفت : اى امير المؤمنين ! شمار دشمنان با ياران من يكى بود . آنان با دشمنان پيكارى سخت كردند .\r\nسپس به سوى من بازگشتند و بازگشت مرا به سوى ايشان ناپسند شمردند و من نيز بازگشت آنان را به سوى تو خوش ندانستم آنگاه آنان به ميدان نبرد بازگشته به پيكارى سخت دست زدند . على ( ع ) آنان را ستود . و بدين سان مضريان بر ربيعه فخر كردند و داد خود را از آنان ستاندند . در جنگ صفين على ( ع ) براى سپاهيانش سخنرانى كرد و در پايان گفتارش فرمود : پسر عموى پيامبرتان با شماست و شما را به فرمانبردارى از پروردگارتان و عمل بر سنت پيامبرتان فرا مىخواند . يكسان نيست كسى كه قبل از هر كس نماز گزارد و هيچ كس به نماز خواندن من با پيامبر سبقت نگرفت . من از جنگجويان بدر هستم . معاويه طليق بن\r\n\r\n","description":"","footnote":"","page_name":" 625 ","page_number":181},
  {"content":"\r\n\r\nطليق است . به خدا سوگند شما بر حق و آنان بر راه باطلند . نبايد آن قوم بر باطل خود اجتماع كنند و شما از حق خود پراكنده شويد تا باطل ايشان بر حق شما چيره‌ايد . با ايشان نبرد كنيد كه خداوند آنها را با دست شما عذاب مىدهد و اگر شما چنين نكنيد خداوند با دستان ديگران ايشان را عذاب مىفرمايد . ياران على ( ع ) گفتند : اى امير المؤمنين ! ما را به سوى دشمنان ما و خود روانه كن . به خدا سوگند ما جز تو كس ديگرى را نخواهيم با تو مىميريم و با تو زنده مىشويم . على ( ع ) به ايشان گفت : به خدايى كه جانم در دست اوست ، رسول خدا به من كه در مقابل او شمشير مىزدم ، مىنگريست و گفت :\r\nلا سيف الا ذو الفقار و لا فتى الا على و نيز فرمود : اى على تو نسبت به من همچون هارون هستى كه نسبت به موسى جز آنكه پس از من پيامبرى مبعوث نخواهد شد . مرگ و زندگى تو با من است . به خدا قسم نه دروغ گفته‌ام و نه به من دروغ گفته شده است . نه گمراه شده‌ام و نه كسى را گمراه كرده‌ام و آنچه را كه به من گفته از ياد نبرده‌ام . و من حجتى از پروردگار خود دارم و بر راهى روشن و آشكار قرار گرفته‌ام . سپس آن حضرت برخاست و به جانب قوم خود روانه شد و از هنگام طلوع آفتاب تا وقت مغرب به نبرد پرداختند و مردم در آن روز جز با گفتن تكبير نماز نگزاردند .\r\n\r\nعمل و قتل كريب بن صباح\r\nمردى از حمير از آل ذى يزن به نام كريب بن صباح ، كه در آن روز كس ديگرى به زورمندى او مشهور نبود ، براى مبارزه بيرون آمد و هماورد طلبيد . مرتفع بن وضاح زبيدى به رويارويى او شتافت و به دست مرد شامى كشته شده كريب هماورد ديگرى خواست . اين بار حارث بن جلاح به نبرد او رفت اما حارث نيز از پاى درآمد . كريب براى سومين بار ، مبارز ديگرى براى خود طلب كرد . عايذ بن مسروق همدانى به جنگ او عازم شد ، اما او نيز توسط كريب كشته شد . وى اجساد مقتولان را روى هم انداخت و بر آنها ايستاد . پس بانگ برآورد كه آيا مبارز ديگرى هست ؟ پس على ( ع ) به نبرد او شتافت و فرياد زد : « واى بر تو اى كريب ! من تو را هشدار مىدهم و به سنت خدا و رسولش فرا مىخوانم . واى بر تو . مبادا پسر هند جگرخواره تو را به آتش دوزخ وارد كند » . كريب پاسخ داد : ما اين گفته‌ها را از تو بسيار شنيده‌ايم و نيازى به تكرار و شنيدن مجدد آنها نداريم . اگر آمادگى جنگ دارى جلو بيا . كيست اين شمشير مرا با اين نشان بخرد ؟ على ( ع ) فرمود : « لا حول و لا قوة الا بالله » . سپس به طرف او رفت ضربتى بىامان بر او وارد كرد و او را در خون غوطه‌ور ساخت . سپس فرياد كرد : چه كسى به مبارزه مىآيد ؟ حارث بن وداعه حميرى به جنگ حضرت آمد اما كشته شد . على ( ع ) بار ديگر ندا در داد : چه كسى مبارزه مىكند ؟ اين بار مطاع بن مطلب عبسى از سپاه شام براى\r\n\r\n","description":"","footnote":"","page_name":" 626 ","page_number":182},
  {"content":"\r\n\r\nرويارويى با حضرت پيش قدم شد . اما على ( ع ) مطاع را هم از پاى درآورد . باز بانگ كرد چه كسى مبارزه مىكند ؟ هيچ كس از شاميان به درخواست حضرت پاسخ نگفت : آنگاه على ( ع ) گفت : اى مسلمانان !  الشَّهْرُ الْحَرام بِالشَّهْرِ الْحَرام وَ الْحُرُمات قِصاص فَمَن اعْتَدى عَلَيْكُم فَاعْتَدُوا عَلَيْه بِمِثْل مَا اعْتَدى عَلَيْكُم وَ اتَّقُوا اللَّه وَ اعْلَمُوا أَن اللَّه مَع الْمُتَّقِين  « 40 »  اى معاويه واى بر تو ! به مبارزهء من بيا و مردم را چنين از ميان مبر . عمرو گفت : اى معاويه ! فرصت را غنيمت شمار . زيرا او سه تن از پهلوانان عرب را از پاى در آورده است و دور نيست كه تو بر او غالب شوى . معاويه گفت : اى عمرو ! واى بر تو . به خدا قسم تو مىخواهى مرا به كشتن دهى تا خودت خلافت را بر عهده گيرى . ( راه خود گير كه كسى چون تو نمىتواند مرا بفريبد ) .\r\nعمرو بن عاص پيش از جنگ بزرگ صفين مردم را به جنگ با على ترغيب مىكرد . وى در پايان خطبه‌اش گفت : ما اين واقعه را كه در ميان امت محمد ( ص ) رخ داده و شعله‌ور شده است از جانب خداوند مىدانيم كه از اوييم و همه به او برگشت مىكنيم . آيا نمىدانيد كه نماز ما و نماز ايشان و روزهء ما و روزهء ايشان و حج ما و حج ايشان و قبلهء ما و قبلهء ايشان و دين ما و دين ايشان هر دو يكى است ؟ اما چه كنيم كه هواها و خواهشها تفاوت دارد . خدايا ! كار اين امت را به اصلاح در آر آن گونه كه در آغاز امر چنين كردى و پيامبرش را مصون دار . بدانيد كه دشمن به ديار شما روى آورده و بر شما ستم كرده است پس در جنگ با آنان بكوشيد و سستى روا مداريد . آنگاه نشست .\r\nعبد الله بن عباس نيز به سخنرانى پرداخت و در آخر خطبه‌اش گفت : پس ريسمان استوار اين امت دچار تزلزل شد و پراكندگى رخ داد . زيرا پسر هند جگرخواره عده‌اى از اوباشان شام را ياور گرفت و بر على بن أبي طالب ، پسر عموى رسول خدا و داماد او نخستين مرد گرونده به او كه جزو اصحاب بدر بود و در تمام جنگها در ركاب پيامبر بود ، شوريد .\r\nمعاويه و ابو سفيان هر دو مشرك بودند و بت مىپرستيدند . على ( ع ) در ركاب رسول خدا ( ص ) جنگيد . على مىگويد : خدا و رسولش راست گفتند اما معاويه و ابو سفيان مىگويند . خدا و رسولش دروغ مىگويند . معاويه در اين امر از على ( ع ) نيكوتر و متقىتر و رشديافته‌تر از على نيست . به خدا سوگند شما بر حق و دشمنانتان بر باطلند . پس نبايد آنها در باطل خود استوارتر از شما بر حق باشند . سخنم را گفتم و از خداوند براى خود و شما آمرزش مىطلبم .\r\n\r\n","description":"","footnote":" ( 40 ) آيهء 194 سورهء بقره : ماه حرام به ماه حرام . اگر حرمت ماه‌هاى حرام را نگاه نداشتند و با شما جنگ كردند شما نيز جنگ كنيد و اگر بر شما تجاوز شد شما نيز به همان مقدار تجاوز روا داريد و از خدا بترسيد . بدانيد كه خداوند با پرهيزگاران است . ","page_name":" 627 ","page_number":183},
  {"content":"\r\n\r\nعمار بن ياسر براى ايراد خطبه برخاست در قسمتى از كلامش گفت : اى بندگان خدا به سوى قومى رويد كه گمان مىكنند به خونخواهى عثمان درآمده‌اند . به خدا گمان نمىكنم ايشان اين هدف را داشته باشند . اما آنان دنيا را چشيده و بدان دلبسته شده‌اند و به نيكى مىدانند اگر به حقيقت گردن نهند ميان ايشان و تمايلات آنها فاصله مىافتد . اين قوم در اسلام هيچ سابقه‌اى ندارند كه سزاوار فرمانبردارى و ولايت باشند . پس پيروان خود را با اين توجيه كه امام ما مظلومانه كشته شد ، فريفتند تا بتوانند به قدرت دلخواه خود دست پيدا كنند . اين حيله‌اى بود كه بدين جا رسيد كه مىبينيد و اگر اين ترفند را به كار نمىبستند حتى دو تن هم با آنها بيعت نمىكردند .\r\n\r\nجنگ عمار در صفين\r\nآنگاه عمار و يارانش روانهء ميدان نبرد شدند . چون عمار به نزديك عمرو بن عاص رسيد ، گفت : اى عمرو دين خود را در مقابل امارت مصر فروختى . مرگت باد ! تو پيوسته در كار اسلام كجى و ناراستى روا داشته‌اى . پس يورش برد و چنين مىخواند :\r\nراست گفت خداى و او به راست گفتن سزاوار است ، بزرگ است پروردگارم و جليل است .\r\nخدايا به كشته شدنم در شهادتم تعجيل فرماى . آن هم در راه كسى كه قتل زيبا را دوست دارد .\r\nمن حمله‌آرنده‌ام نه گريزنده زيرا هر مقتولى بر مرده برتر است . كشتگان در بهشتها در كنار پروردگارشان از رحيق و سلسبيل مىنوشند ، از نوشيدنى كه براى ابرار اختصاص داده‌اند و آن را مشك‌آگين كرده‌اند و نوشيدنى به آنها داده مىشود كه مزاج آن زنجبيل است .\r\nسپس عمار گفت : خداوندا ! تو نيك مىدانى اگر بدانم خشنودى تو در آن است كه من خود را در اين دريا افكنم هرآينه چنين كنم . خداوندا ! تو نيك مىدانى اگر بدانم خشنودى تو در آن است كه تيغ شمشير را در دلم فرو كنم تا نوك آن از كمرم بيرون آيد ، قطعا چنين خواهم كرد و اگر بدانم امروز كارى بالاتر از جهاد با اين فاسقان وجود دارد كه تو بدان خشنود مىشوى ، آن را حتما انجام مىدهم ، در آن روز عمار بانگ برآورد : كجاست آن كس كه خشنودى پروردگارش را مىجويد و به مال و فرزند نمىانديشد . گروهى از سپاهيان به نداى او پاسخ دادند . پس عمار گفت : « اى مردم ! با ما بياييد تا به سوى اين قومى كه به خونخواهى عثمان آمده‌اند ، هجوم بريم » .\r\n\r\n","description":"","footnote":"","page_name":" 628 ","page_number":184},
  {"content":"\r\n\r\n\r\nكشته شدن هاشم بن مرقال\r\nعلى ( ع ) رايت را به هاشم بن عتبة بن ابى وقاص داد . هاشم در آن روز دو زره در بر كرده بود .\r\nپس على از روى شوخى به او گفت : اى هاشم مگر مىترسى ترسوى يك چشم شوى ؟ گفت :\r\nبه زودى خواهى دانست اى امير المؤمنين . به خدا قسم مانند مردى كه آخرت را قصد كرده است . جمجمه‌هاى دشمنان را به هم در مىپيوندم . در روايتى ديگر آمده است كه على به هاشم گفت : تا كى نان مىخورى و آب مىنوشى ؟ پس هاشم نيزه‌اى به دست گرفت و آن را تكان داد ، نيزه شكست . سپس نيزه‌اى ديگر گرفت و آن را سخت يافت لذا درخواست نيزه‌اى نرم كرد . پس لوايش را به آن محكم بست و وقتى كه على رايت را به هاشم سپرد مردى از قبيلهء بكر بن وائل از ياران هاشم به او گفت : هاشم پيش برو ، حمله كن . سپس گفت :\r\nاى هاشم آيا مىترسى يك چشم ترسو شوى . هاشم گفت : اين كيست ؟ گفتند : فلانى است .\r\nگفت : تو سزاوارترين و بهترين آنانى . اگر ديدى من كشته شدم ، رايت را بگير . سپس به اصحابش گفت : بند كفشهايتان را محكم بنديد و كمرها را استوار كنيد . اگر ديديد كه من سه بار رايت را تكان دادم بدانيد كه هيچ كس از شما نبايد از من جلو افتد . آنگاه نگاهى به لشكر معاويه انداخت و آنها را پرشمار ديد . پرسيد : اينان كيستند ؟ گفتند : سپاه مدينه و قريشند . هاشم گفت : قوم من در جنگ با ايشان نيازى به من ندارد . سپس گفت : زير آن چادر سپيد چه كسانىاند ؟ گفتند : معاويه و سپاه اوست . گفت : من كسان ديگرى غير از ايشان را در آنجا مىبينم . گفتند : آنها عمرو بن عاص و دو پسر اويند . هاشم رايت را به دست گرفت .\r\nيكى از يارانش گفت : اندكى درنگ كن و شتاب مگير . اما وى با خواندن اشعارى بىصبرى خود را در جنگ با سپاه شام نشان داد و رو به ميدان گذاشت . عمار بن ياسر با نيزه‌اى به او مىزد و مىگفت : اى اعور پيشروى كن . خيرى در اعور ( يك چشم ) نيست ترسى وجود ندارد . هاشم در جنگ بسيار بينا بود . پس رايت را مستقر كرد . عمرو بن عاص مىگفت : من از اين كسى كه رايت سياه را به دوش مىكشد كارى مىبينم كه اگر ادامه يابد تمام عرب امروز از ميان مىروند . پس جنگى سخت در گرفت . عمار مىگفت : اى بندگاه خدا ! شكيبايى پيشه كنيد . بهشت در زير سايهء شمشيرهاست . لواى شاميان با ابو اعور سلمى بود .\r\nعمار همچنين هاشم را به جنگ ترغيب مىكرد تا آنكه جنگ شدت يافت . هاشم با رايت خود حمله برد . وى يورشهاى بسيارى كرد و از اين رو به مرقال مشهور بود . برخى از سپاهيان به يكديگر حمله آوردند و جنگى سخت در گرفت كه كسى تا آن روز مانند آن را نشنيده بود . هر دو طرف كشته‌هاى بسيارى داده بودند . برخى از راويان گفتند : در اين روز چون با شاميان برخورد كرديم ، آنان را در پنج صف ديديم كه خود را با عمامه‌هايشان به هم بسته بودند . پس صف به صف جنگيديم تا آنكه به صف چهارم رسيديم . در اين هنگام هيچ\r\n\r\n","description":"","footnote":"","page_name":" 629 ","page_number":185},
  {"content":"\r\n\r\nشامى و عراقى نبود كه بگريزد . سپس ازد و بجيله به دنبال همدانيان تاختند و آنها را به سوى تپه‌اى راندند . همدانيان بر فراز تپه بر آمدند و ازد و بجيله بر آنان حمله بردند و آنها را از آن مكان پايين كشيدند . سپس همدانيان حمله را آغاز كردند و عراقيان را پراكنده ساختند . در آن روز سه هزار تن از ازد و بجيله به قتل رسيدند و جنگ بىمانندى به وقوع پيوست . شمار كشتگان رو به افزونى گذاشت تا آنجا كه جنگاوران طناب چادرهايشان را به دست يا پاى مقتولان مىبستند . اشعث گويد : در آن روز خيمه‌ها و چادرهاى صفين را ديدم كه تماما به دست يا پاى كشتگان بسته شده بود .\r\nاحنف بن قيس گفت : من در كنار عمار بن ياسر ايستاده بودم پس تا به نزديك هاشم بن عتبه پيش رفتيم . عمار به او گفت : پدر و مادرم به فدايت ! حمله كن . عمار به رقه ، در ميمنهء سپاه ، نگاهى كرد . هاشم به او گفت : اى عمار ! خداوند تو را بيامرزد . تو در جنگ دچار ترس مىشوى . اما من با لوا حمله مىبرم و اميدوارم به آرزوى خود دست يابم . زيرا اگر من دچار ترس شوم از نابودى در امان نخواهم بود . معاويه به عمرو بن عاص گفت : واى بر تو ! امروز لوا به دست هاشم بن عتبه است . او پيش از اين نيز در كار حمله بود و اگر امروز نيز حمله آرد ، روزى بزرگ براى شاميان رخ خواهد داد . و اگر همراه ياران خود حمله كند اميدوارم كه از پاى درآيد . عمار پيوسته با هاشم بود . حمله شروع شد . معاويه او را ديد و گروهى از محافظان اصحابش را كه عبد الله بن عمرو بن عاص نيز در ميان آنها بود ، به سوى وى روانه كرد . عبد الله دو شمشير داشت كه يكى را به كمر بسته بود و با ديگرى جنگ مىكرد . سپاه على ، دور عبد الله را گرفتند . عمرو گفت : يا الله ، يا رحمان ! پسرم . پسرم . معاويه گفت : صبر كن . صبر كن . نگران او مباش . عمرو گفت : آيا اگر يزيد در اين ميدان بود تو بازهم صبر مىكردى ؟ شاميان به كمك عبد الله رفته از او دفاع كردند تا آنكه بالاخره عبد الله توانست سواره نجات يابد . هاشم بن عتبه ، شامگاهان در ميان مردم بانگ برداشت كه هر كس طالب خدا و بهشت است ، روى آورد . آنگاه وى با گروهى از يارانش چند بار بر شاميان تاخت .\r\nهاشم و يارانش از هر سو به شاميان هجوم مىبردند ، اما ايشان مقاومت مىكردند . هاشم به يارانش گفت : استقامت اينان شما را به وحشت نيفكند . اينان جز بر پايهء جاهليت و تعصب عربى نمىجنگند . اينان بر گمراهىاند و شما بر حق . اى مردم ! پايدارى كنيد و با اطمينان به سوى دشمنانمان بتازيد و خداى را ياد كنيد . از يارى يكديگر فرومگذاريد و به دشمن التفاف مكنيد و با آنان پيكار آوريد تا خداوند ميان ما به داورى پردازد كه او بهترين داوران است . سپس هاشم به همراه گروهى از قاريان به ميدان جنگ قدم نهاد و به جنگى سخت دست زدند . تا آنجا كه برخى از مسائل پنهانى بر آنها آشكار شد . زيرا جوانى از ميان شاميان خارج شد و گفت :\r\n\r\n","description":"","footnote":"","page_name":" 630 ","page_number":186},
  {"content":"\r\n\r\nما فرزندان فرمانروايان غسان هستيم كه امروز به انتقام خون عثمان بسيج شده‌ايم .\r\nاقوام ما ، ما را از آنچه رخ داد آگاه كردند و گفتند كه على ، پسر عفان را كشته است .\r\nپس حمله كرد و با زدن ضربت خم نمىشد . آنگاه لعن و نفرين كرد و ناسزا گفت : هاشم به وى گفت : لازمهء اين سخن ، جنگ و خونريزى است . و پس از اين جنگ ، حساب در كار است . از خداوند پروا كن كه به سوى او بازخواهى گشت و خداوند از تو در اين باره پرسش خواهد كرد . جوان پاسخ داد : من با شما مىجنگم . زيرا شنيده‌ام كه مولاى شما نماز نمىخواند و شما نيز نماز نمىگزاريد . با شما مىجنگم زيرا مولاى شما ، خليفهء ما را كشته است و شما او را در اين كار يارى داده‌ايد . هاشم به او گفت : تو را با اين سخن چه‌كار ؟ او را ياران محمد كه همان ياريگران دين و مذهبند و در نظارت به كار مسلمانان سزاوارترند ، كشته‌اند . و گمان نمىكنم كه كار اين امت و اين دين ذره‌اى به تو مربوط باشد . جوان گفت :\r\nآرى . به خدا قسم دروغ نمىگويم . زيرا كذب زيان‌آور است كه نفع نمىرساند و زشت‌كننده است و زينت نمىدهد . هاشم به او گفت : تو از ماجرا بىخبرى پس حل آن را بدست كسانى بسپار كه بدان آگاهى دارند . جوان گفت : گويا مرا نصيحت مىكنى ؟ هاشم گفت : تو مىگويى مولاى ما نماز نمىخواند ؟ بدان كه او نخستين كسى است كه با رسول خدا نماز گزارد و در دين خدا از ديگران آگاه‌تر و به رسول خدا سزاوارتر است . و اما همراهان و ياران او همگى قرآن مىخوانند و شب‌زنده‌دارى مىكنند . پس مراقب باش كه تيره روزان تو را از دينت منحرف نكنند . جوان گفت : اى بندهء خدا ! من گمان مىكنم تو مردى صالح هستى . آيا راه بازگشت براى من هست ؟ هاشم گفت : آرى . به سوى خدا توبه كن كه او هم به تو عنايت مىكند . او توبهء بندگانش را مىپذيرد و از كردار زشت بندگان چشم فرو مىبندد . جوان به سوى ياران خود بازگشت . يكى از شاميان به او گفت : آن مرد عراقى تو را فريفت . جوان گفت : هرگز . بلكه او مرا راهنمايى كرد . هاشم پيكارى سخت كرد تا به سپاه تنوخ رسيد و با آنان نيز دست به كار جنگ شد و نه يا ده تن از آنان را از پاى درآورد .\r\nحارث بن منذر تنوخى بر او حمله كرد . و نيزه‌اى به سوى هاشم انداخت و هاشم بر زمين افتاد . على ( ع ) به هاشم پيغام داد كه لواى خود را جلو ببر . هاشم به فرستاده گفت : به شكمم نگاه كن . شكم هاشم در اثر زخم نيزه ، شكاف برداشته بود . هاشم ميان كشتگان افتاده بود كه مردى از كنار او گذشت . هاشم به آن مرد گفت : سلام مرا به امير المؤمنين برسان و به او بگو به خدا قسم فردا افسار مركوبهايتان به پاى كشتگان بسته است و بدان كه فردا عاقبت كار با گروهى است كه خود را به محل كشتگان برساند . آن مرد اين خبر را به على رساند . حضرت شبانه راهى شد و كشتگان را در پشت سر خويش گذارد و بدين وسيله ابتكار عمل را به دست گرفت . پس مردى از بكر بن وائل رايت را به دست گرفت . هاشم سر خويش را بلند كرد و به\r\n\r\n","description":"","footnote":"","page_name":" 631 ","page_number":187},
  {"content":"\r\n\r\nناگاه عبيد الله بن عمر را در كنار خود كشته يافت پس خود را به سوى او كشيد و سينهء او را به دندان فشرد و در همان حال از دنيا رفت . سر هاشم بر سينه عبيد الله بن عمر افتاده بود . مرد بكرى نيز كه رايت را به دوش داشت مورد اصابت نيزهء دشمن واقع شد و از اسب بيفتاد . او سر خود را بلند كرد و عبيد الله بن عمر را نزديك خود ديد . پس خود را به سوى او كشيد و سينهء ديگر عبيد الله را به دندان فشرد و در همان حال از دنيا رفت . شاميان از كشته شدن هاشم خوش‌حال شدند . سپس عبد الله بن هاشم رايت سپاه را به دوش گرفت و به سخنرانى ايستاد و گفت : اى مردم ، هاشم بنده‌اى از بندگان خدا بود كه خداوند تعالى روزى آنان را معين كرده و آثار و اعمال آنان را نوشته و شمرده و سر آمد عمر آنان را مشخص كرده بود . پس خداوندى كه او هيچ‌گاه نافرمانيش نكرده بود وى را فرا خواند و هاشم دعوت او را پاسخ گفت و به فرمان او تسليم شد . و در راه فرمانبردارى از پسر عم رسول خدا جهاد كرد . على نخستين كسى بود كه به پيامبر ايمان آورد و در دين خدا از ديگران آگاه‌تر و با دشمنان خدا كه حرام الهى را حلال كرده و در شهرها به فساد و ستم مىپرداختند به مخالفت برخاست . آرى ! شيطان بر ايشان چيره شد و گناه و ستمگرى را در چشم آنها زينت داد . پس بر شماست كه با مخالفان سنت رسول خدا ( ص ) و كسانى كه حدود الهى را تعطيل كرده و با اولياى خدا به دشمنى پرداخته‌اند ، جهاد كنيد . پس خونهاى خود را در راه اطاعت از خدا ، در اين دنيا ، نثار كنيد تا از آخرتى نيك و خانه‌اى برتر و پادشاهيى كه از بين نمىرود ، برخوردار شويد . اگر هم هيچ ثواب و عقاب و يا بهشت و دوزخى در كار نباشد كشته شدن در كنار على بسى برتر از كشته شدن در كنار معاويه ، پسر هند جگرخواره است . حال آنكه شما خود نيز در آرزوى رسيدن به بهشت جاويدان به سر مىبريد ؟ ! چون هاشم به شهادت رسيد و گروهى از مردان قبيلهء اسلم ، از قاريان ، در كنار او كشته شدند حضرت على ( ع ) بر آنان گذر كرد و گفت : خداوند به اين گروه اسلم كه در كنار هاشم به خاك در غلتيده‌اند ، بهترين پاداش را عنايت كناد . بر يزيد و عبد الله بشر و معبد و سفيان و دو پسر هاشم و عروه خير كثير دهاد .\r\n\r\n","description":"","footnote":"","page_name":" 632 ","page_number":188},
  {"content":"\r\n\r\n\r\nكشته شدن عمار بن ياسر\r\nعمار در روز ، صفين ، زرهى در بر كرده بود و مىگفت : اى مردم ! پيش به سوى بهشت . او وقتى نگاهش به رايت عمرو بن عاص افتاد ، گفت : به خدا سوگند اين رايتى است كه من در سه ميدان با آن به جنگ برخاسته‌ام و اين پرچم در اين ميدان گمراه‌تر از ديگر ميدانهاى جنگ است . آنگاه رجز خواند و به پيكار پرداخت . سپس آب طلبيد . زيرا بسيار تشنه بود .\r\nزنى درازدست خرافى از شير و آب به او داد . راوى گويد : به خدا ندانستم آيا كاسه‌اى همراه داشت يا وسايل ديگرى كه ظرف شيرى در ميان آنها بود ، عمار به وقت نوشيدن گفت :\r\nبهشت زير برق شمشيرهاست . امروز روز دوستى با محمد و گروه اوست . به خدا سوگند اگر با ما بجنگند و ما را به نخلستانهاى هجر سوق دهند ، مىدانيم كه ما بر حق و آنان بر باطل گام مىزنند . در روايتى ديگر آمده است : غلام عمار ، به نام راشد براى او شير آورد . آنگاه عمار حمله كرد . ابن جون سكسكى و ابو العاويه نزارى به رويارويى عمار شتافتند .\r\nابو العاويه نيزه‌اى به عمار زد و ابن جون سر عمار را بريد . مردى مىدويد و به معاويه و عمر مىگفت : عمار را كشتم . عمرو از او پرسيد : آخرين سخن عمار چه بود ؟ پاسخ داد : گفت :\r\nامروز روز دوستى با محمد و گروه اوست . عمرو به وى گفت : آرى عمار مولايش را تصديق كرد . به خدا سوگند تو چيره نشدى ، بلكه خدايت را به خشم آوردى . در روز صفين دو مرد دربارهء سلب و قتل عمار اختلاف كرده به نزد عبد الله بن عمرو بن عاص درآمدند . عبد الله به آن دو گفت : واى بر شما ! از نزد من دور شويد . پيامبر فرمود : قريش به جان عمار حريص شده است . آنان را با عمار چه‌كار ؟ عمار ايشان را به بهشت مىخواند و آنان او را به آتش .\r\nكشنده و سالب او در آتش دوزخ جاى دارد . سدّى گويد : خبردار شدم كه معاويه گفت : عامل قتل عمار كسى بوده كه او را به ميدان نبرد آورده است . او مىخواست با اين سخن اوباشان شامى را بفريبد .\r\nعلى ( ع ) سپاهى بسيج كرد تا از رسيدن كمك به معاويه جلوگيرى كند . معاويه نيز ضحاك بن قيس فهرى را به همراه سپاهى به مقابله سپاه على فرستاد . آنان ، سپاه على را به عقب راندند . جاسوسان على به نزد آن حضرت آمده او را از ماجرا آگاه كردند . على ( ع ) به اصحابش فرمود : شما در اين باره چه مىگوييد ؟ نظريات آنان با يكديگر اختلاف داشت .\r\nوقتى على ( ع ) اختلاف رأى آنان را مشاهده كرد ؛ گروهى را به سوى شاميان گسيل كرد . آن سپاه به جنگ پرداختند و عاقبت شاميان گريختند . عراقيان بر اهل حمص و شاميان بر كشتن اهل عاليه چيره آمدند . عتبة بن ابو سفيان بيست فرسخ از صحنهء نبرد دور شد و به شام رسيد . سپس على ( ع ) به منادى خود دستور داد تا در ميان مردم بانگ برآرد كه به سوى رزمگاهها بشتابيد . ياران آن حضرت قدم به ميدان نبرد نهاده به پيكارى سخت دست زدند .\r\n\r\n","description":"","footnote":"","page_name":" 633 ","page_number":189},
  {"content":"\r\n\r\n\r\nواقعهء خميس\r\nنصر گويد : سپس ميان دو سپاه ، واقعهء معروف به وقعهء خميس روى داد . قعقاع بن ابرد طهوى گويد : به خدا قسم من در وقعهء خميس به نزديك على ( ع ) بودم . مذحجيان كه در ميمنهء سپاه على جاى داشتند ، با قبايل عك و جذام و لخم و اشعرون درگير جنگ بودند . به خدا قسم در اين روز چنان پيكارى را شاهد بودم و صداى ضربات شمشيرها را بر سرها و دويدن اسبها را بر روى زمين و در ميان كشتگان مىشنيدم كه كوهها از آن به لرزه در مىآمد و صداى سهمناك صاعقه‌ها به آن نمىرسيد . به على كه ايستاده بود نگريستم . مىشنيدم كه مىگفت :\r\n« لا حول و لا قوة الا بالله و المستعان الله » . آنگاه برخاست و گفت : « ربنا افتح بيننا و بين قومنا بالحق و انت خير الفاتحين » . سپس با شمشير آخته به دشمن حمله برد . تنها خداوند توانست آتش اين جنگ را در حالى كه ثلثى از شب سپرى شده بود ، خاموش كند . در آن روز چهره‌هاى برجسته و سرشناس عرب به خاك و خون در غلتيدند . به على ( ع ) سه ضربه در سر و دو ضربه در صورت وارد شد . نصر گويد : گفته شده كه على هرگز مجروح نشد . در آن روز خزيمة بن ثابت ذو الشهادتين كشته شد .\r\nنصر از ابو سليمان حضرمى ، كه در جنگ صفين در كنار على ( ع ) حضور داشت ، نقل مىكند كه گفت : دو سپاه در صفين با يكديگر روبه‌رو شده تا نيمه‌هاى شب با شمشير جنگيدند . از زياد بن نصر كه در مقدمهء سپاه على ( ع ) جاى داشت نقل شده است كه گفت :\r\nدر صفين در كنار على ( ع ) حضور داشتم . سه روز و سه شب پيكار كرديم تا آنكه نيزه‌ها شكست و تيرها تمام شد . سپس هر دو طرف دست به شمشيرها بردند و تا نيم‌شب به نبرد پرداختند تا آنجا كه ما و شاميان ، در روز سوم به جنگ تن به تن پرداختيم . من در آن روز از تمام سلاحها استفاده بردم . حتى به روى يكديگر خاك مىپاشيديم و يا به دندان ديگرى را گاز مىگرفتيم . و عاقبت خسته و وامانده شديم . هيچ يك از ما قدرت نداشت كه به طرف حريف مقابلش گام بردارد . چون نيمه شب سوم فرا رسيد معاويه و سپاهش برگشتند و على ( ع ) بر كشتگان دسترسى پيدا كرد . بسيارى از ياران آن حضرت كشته شدند . از ياران معاويه نيز شمار بيشترى از اصحاب على به قتل رسيدند . آن حضرت هر يك از اصحابش را كه از پاى درآمده بودند مىيافت ، به خاك مىسپرد . علقمة بن تميم انصارى به نزد على ( ع ) آمد و گفت : اى امير المؤمنين ! عمرو بن عاص مىگويد : من جوان قرشى مورد اعتماد و بزرگوارم و شيرى ژيان هستم .\r\nاى بزرگان يمن ! من با شما مىجنگم و به ابو الحسن ( على ) اعتنايى ندارم . و همين قدر به عنوان اندوهى از اندوهها ، او را كفايت مىكند .\r\nعلى ( ع ) از سخن عمرو در خنده شد و گفت : به خدا سوگند همين كافى است كه خدا از\r\n\r\n","description":"","footnote":"","page_name":" 634 ","page_number":190},
  {"content":"\r\n\r\nمن درگذرد . او خود جايگاه برتر مرا مىداند . چنان كه عرب مىگويد : « غير لو هى ترقعين و انت مبصرة » . « 41 »  واى بر شما ! جايگاه او را به من نشان دهيد . دو تن از غلامان انصار دست به حمله زدند و به سراپرده‌هاى معاويه رسيدند و در آنجا شروع به كارزار كردند . دو سپاه با هم روبه‌رو شدند و افراد آنها در حالى كه سوار بر اسب بودند با يكديگر به نبرد پرداختند . جز صداى فرو آمدن شمشير بر خودها و سپرها ، صداى ديگرى شنيده نمىشد . عمرو بن عاص در اين باره چنين سرود :\r\nآيا به سوى ما آمديد تا خون ما را بريزيد و چنين قصدى نكرديد در حالى كه كارى سخت‌تر به وقوع پيوست .\r\nشما با هر شمشير هندى ( آب داده ) ضربتى فرود آوريد . در اين هنگام وردان آماده شد و از سوى ديگر قنبر از ديگران سبقت جست .\r\nوردان غلام عمرو بن عاص و قنبر غلام امير المؤمنين ( ع ) بود . عدى بن حاتم براى عرض درخواستى به نزد امير المؤمنين ( ع ) آمد . وى گامى بر نمىداشت جز آنكه بر روى مرده‌اى يا پا و دستى پا مىنهاد . پس وى على ( ع ) را زير رايات بكر بن وائل يافت و گفت : اى امير المؤمنين ! چرا تا سر حد مرگ ايستادگى نكنيم ؟ على ( ع ) به او فرمود : نزديك بيا ! عدى نزديك آن حضرت رفت به طورى كه كوشش را نزديك بينى آن حضرت برد . پس على ( ع ) گفت : واى بر تو . هر كس با من است مرا سرپيچى مىكند و حال آنكه سپاهيان معاويه فرمانبردار او هستند و از دستورش سر نمىتابند . على ( ع ) فرمود : اى واى ! آيا از فرمان معاويه اطاعت مىشود و از دستور من سر مىتابند ؟ ! هيچ امتى هرگز ، با خاندان پيامبرش نجنگيد در حالى كه به آن پيامبر نيز اقرار مىكند ، جز اين امت ! ! سپس على ( ع ) به سپاهيانش دستور داد تا بر شاميان يورش آورند . پس سپاه على ( ع ) بر صفوف شاميان حمله آوردند و آنان را به انهدام كشاندند . عمرو در آن روز گفت : اين فتنهء بزرگ چه كسى را فرا خواهد گرفت ؟ گفته شد : دو فرزندت عبد الله و محمد را . گفت : اى وردان پرچمت را جلو ببر .\r\nمعاويه به او پيغام داد : بر پسرانت بيمناك مباش . آرايش سپاه را برهم مزن و موضع خودت را حفظ كن . عمرو پاسخ داد : هرگز ! هرگز ! شير از بچه‌هاى خود نگاهبانى مىكند و زندگى بدون آنان برايش بىفايده است .\r\nپس پيش رفت و با سپاه على ( ع ) روبه‌رو شد . پيك معاويه او را دريافت و به وى گفت كه بر پسرانت بيمناك مباش و حمله مكن . عمرو پاسخ داد : « به معاويه بگو تو كه آنها را نزاده‌اى\r\n\r\n","description":"","footnote":" ( 41 ) اين ضرب المثلى است كه در مواقعى به كار برده مىشود كه كسى از چيزى مطلع باشد ولى نسبت به آن تجاهل كند . ","page_name":" 635 ","page_number":191},
  {"content":"\r\n\r\nبلكه من زاييده‌ام » . و به جلوى لشكريان رسيد . مردم به او گفتند : آرام باش . خطرى متوجه فرزندانت نيست . آنان در جايگاهى امن قرار دارند . عمرو گفت : صداى آن دو را به من بشنوانيد تا بدانم زنده‌اند يا مرده . و بانگ داد : اى وردان ! با لوايت به اندازهء كمانم پيش برو كه در اين صورت فلان كنيز خود را به تو خواهم داد . وردان نيز پيش رفت .\r\nعلى ( ع ) به كوفيان و بصريان پيغام داد كه حمله كنيد . سپاهيان از هر طرف هجوم آوردند و جنگى سخت در گرفت . مردى شامى از سپاه بيرون آمد و هماورد طلبيد . يكى از ياران على ( ع ) به استقبال او شتافت و ساعتى به جنگ پرداختند سپس مرد عراقى با يك ضربه ، بر پاى مرد شامى زد و آن را قطع كرد اما او با همان يك پا به نبرد ادامه داد . بار ديگر مرد عراقى ضربتى بر دست حريف شامى زد و آن را قطع كرد . مرد شامى شمشير خود را به دست چپش داد و آن را به طرف شاميان انداخت و گفت : « اين شمشير را بگيريد و با آن بر دشمنتان يورش آوريد » . شاميان شمشيرش را گرفتند و معاويه آن را از اقوام مقتول به بهاى ده هزار خريدارى كرد . مردم پس از مغرب جنگى سخت كردند . بيشتر مردم در آن شب نماز خود را به صورت اشاره ، به جاى آوردند . يكى از ياران على ( ع ) هانى بن نمر حضرمى نام داشت . در آن روز يكى از شاميان به قصد مبارزه از سپاه خود بيرون آمد . اما كسى از سپاه على ( ع ) به جنگ با او پيش قدم نشد . هانى گفت : سبحان الله ! چرا كسى از شما به مبارزهء اين مرد نمىشتابد ؟ اگر من بيمار نبودم هرآينه به رويارويى او مىرفتم . اما بازهم كسى به گفتهء او وقعى ننهاد . پس هانى خود از جاى جست . يارانش به او گفتند : سبحان الله ! تو در حالى كه تب دارى به جنگ مىروى ؟ ! گفت : به خدا قسم به جنگ او مىروم اگر چه كشته شوم . هانى عازم نبرد شد و حريف مقابل او نيز آشنا و از جملهء قوم او ، حضرموت ، بود كه با هم از طرف زنان ( مادرى ) نسبت خويشى داشتند . آن مرد به وى گفت : اى هانى ! بازگرد . من دوست دارم با كس ديگرى جز تو بجنگم . من قصد كشتن تو را ندارم . هانى به وى گفت : من نيامده‌ام جز آنكه خود را براى مرگ آمده كرده‌ام و برايم يكسان است كه تو مرا بكشى يا كس ديگرى .\r\nآنگاه به طرف حريف خود رفت و گفت : خداوندا من در راه تو و راه فرستاده‌ات و براى يارى رساندن به پسر عموى پيامبرت ( ص ) مىجنگم . چند ضربه‌اى ميان آن دو رد و بدل شد و سرانجام هانى از عهدهء حريف خود برآمد و او را از پاى در آورد . ياران هر دو نفر به سوى يكديگر يورش آوردند و كارزار كردند و سى و دو تن در اين درگيرى به قتل رسيدند . آنگاه على ( ع ) به سپاهيان فرمان حمله را صادر كرد . لشكريان با پرچمهاى خود هجوم آوردند و با شمشير و گرزهاى آهنين بر يكديگر مىزدند . جز صداى آهن ، صدايى ديگر شنيده نمىشد .\r\nدر اين ايام مردم به جاى اقامهء نماز ، تنها تكبير مىگفتند . عبد الرحمن بن حاطب گفت : در روز صفين براى يافتن برادرم ، سويدا ، در ميان كشتگان جست و جو مىكردم . ناگهان مردى\r\n\r\n","description":"","footnote":"","page_name":" 636 ","page_number":192},
  {"content":"\r\n\r\nدر ميان كشتگان جامه‌ام در گرفت . چون نگريستم ، عبد الرحمن بن كلده را ديدم . پس گفتم :\r\n« انا لله و انا اليه راجعون » . آيا آب مىخواهى ؟ گفت : نه . آب نمىخواهم . چون زخم شمشير كارگر افتاده نمىتوانم آب بنوشم . آيا پيغامى از من به امير المؤمنين مىرسانى ؟ گفتم : آرى .\r\nگفت : سلام مرا به او برسان و بگو اى امير المؤمنين مجروحان را به اردوگاهت ببر تا آنها را در پشت مقتولان قرار دهى . زيرا پيروزى از آن كسى است كه چنين كند . سپس اندكى نگذشت كه جان داد . من به نزد على ( ع ) رسيدم و آن پيغام را به او بازگفتم . آن حضرت فرمود :\r\nبه خدا سوگند راست گفت . پس جارچى سپاه بانگ داد : « زخميان را به لشكرگاه بياوريد » .\r\nآنان چنين كردند . چون صبح فرا رسيد ، نگاهى به شاميان انداخت كه آنان از جنگ خسته شده بودند . على ( ع ) چون عزم جنگ مىكرد تهليل و تكبير مىگفت . سپس فرمود :\r\nچه روزى از مرگ مىتوانم گريخت آيا روزى كه مقدر نشده يا روزى كه تقدير بدان تعلق گرفته است .\r\nعبد الرحمن بن خالد بن وليد كه لواى اعظم معاويه را به دست داشت به ميدان جنگ روى آورد و چنين خواند :\r\nمن پسر سيف الله ، خالد ، هستم كه هر پا و دستى را به شمشير مىزنم .\r\nبا شمشير برّانى كه همچون شهابى نورانى است و با آن عمويم را يارى مىرسانم كه او پدر من است .\r\nآن هم با كوشش و بلكه با چيزى بالاتر از سعى و كوشش و من در اين امر ، سست و خواب‌آلوده نيستم .\r\nجارية بن قدامه سعدى به استقبال وى شتافت و گفت :\r\nاى پسر خالد در برابر نيزه ايستادگى كن . در برابر شيرى كه داراى شمشيرى برنده است پايمردى كن .\r\nاز شيرى خشمگين كه دستانى قوى دارد و بهتر ركوع و سجده‌كننده را يارى مىكند .\r\nحق او بر من همچون حق پدرم است . او على ( ع ) ، مرد جنگهاى فراموش ناشدنى است .\r\nآن دو مدت زمانى بر يكديگر نيزه زدند و سرانجام عبد الرحمن بازگشت و جاريه نيز از نبرد با او منصرف شد . عبد الرحمن به چيزى حمله‌ور نمىشد جز آنكه آن را از ميان مىبرد . اين مطلب على ( ع ) را دچار اندوه كرده بود . پس از عبد الرحمن ، عمرو بن عاص همراه با سپاهى آهنگ جنگ كرد . پس گفت : اى پسر سيف الله پيش آى ! سپاهيان على ( ع ) به اشتر روى كرد گفتند : روز از نو ! پرچم معاويه بدين جاى رسيده كه مىبينى . پس اشتر لوا را بگرفت و حمله آغاز كرد و رجز خواند و در آن از دلاورى خود و جنگاورى قبيله‌اش ياد كرد . اشتر با آنان جنگيد تا ايشان را عقب راند . سپاه عمرو نيز راه برگشت در پيش گرفتند .\r\n\r\n","description":"","footnote":"","page_name":" 637 ","page_number":193},
  {"content":"\r\n\r\nچون از پيشروى لواى معاويه ، جلوگيرى شد و سپاه عمرو نيز عقب‌نشينى كردند . همام بن قبيصه ، يكى از بدگوىترين مردمان نسبت به على ( ع ) ، در حالى كه پرچم هوازن را به دست داشت به قصد حمله بر مذحج آماده شد . وى در رجزهايى كه مىخواند از قدرت و دليرى خود سخن به ميان آورد و انگيزهء خويش را انتقام از خون عثمان ذكر كرد . عدى بن حاتم به پرچمدار خويش گفت : نزديك من آى . پس پرچم را بگرفت و رجزخوانان حمله كرد . پس او را بزد و لوايش را بگرفت . سپس خزيمة بن ثابت به او حمله كرد و آن قدر جنگيد تا خود كشته شد . آنگاه خالد بن خالد انصارى آهنگ نبرد كرد و مىگفت :\r\nاين على ( ع ) است و هدايت پيشاورى اوست . اين لواى پيغامبر ( ص ) ماست كه روبه‌روى اوست .\r\nبىباكانه به جلو مىتازد . در كنار او نه مىترسيم و نه او گناهكار است .\r\nپس او نيز ساعتى جنگيد و آنگاه بازگشت . پس از وى جندب بن زهير جنگيد و با اشعارى كه سرود از على ( ع ) و حقانيت او سخن به ميان آورد . اشتر نيز حمله كرد و اين ابيات را خواند :\r\nآنان را به شمشير مىزنم و معاويه را نمىبينم ، آن تنگ چشم و نيرنگ باز بزرگ را .\r\nدر آتش دوزخ ( ام هاويه ) به دو مايل شد و سگان عوعوكننده در آن مكان با وى همسايه شده‌اند .\r\nاو احمقان را گمراه كرده است و هيچ هدايتگرى وى را راهنمايى نتواند كرد .\r\nنصر اين ابيات را به اشتر نسبت داده اما هم او در جايى ديگر اين رجز را به ابو مجزاه بن ثور ربعى منتسب ساخته است . البته ما در صفحات بعد نقل خواهيم كرد كه سه مصراع نخست را به على ( ع ) نسبت داده‌اند . كار مردم دستخوش اختلاط شد تا آنجا كه پرچمداران مراكز خود را رها كردند و مردم از حول على ( ع ) پراكنده شدند . آن حضرت شبانه به نزد ربيعه رفت . كار دشوار شده بود . عدى بن حاتم به جايى كه از على ( ع ) جدا شده بود ، آمد و در پى بىآن حضرت گشت . اما نتوانست او را بيابد . بنابراين در ميدان نبرد شروع به گردش كرد تا آنكه على ( ع ) را در ميان سپاهيان ربيعه يافت و گفت : اى امير المؤمنين ! من در مسيرى كه به سوى تو پيمودم جز بر كشتگان قدم ننهادم . اين واقعه براى ما و ايشان عميدى باقى نگذارد .\r\nپس به پيكار ادامه ده تا خداوند پيروزى را نصيب تو كند . مردم نيز تو را كمك خواهند كرد .\r\nاشعث نيز در حالى كه نفس نفس مىزد و فرياد مىكرد آمد و چون على ( ع ) را ديد تهليل و تكبير گفت و عرض كرد : اى امير المؤمنين ! سواران و پيادگان نيكو جنگيده‌اند و تا اين ساعت برترى با ما بوده است . پس به جايى كه بوده‌اى بازگرد . زيرا مردم چون از تو جدا شوند ، به تو گمان مىبرند . سعيد بن قيس پيغام داد : ما به كار خود با اين قوم ( شاميان )\r\n\r\n","description":"","footnote":"","page_name":" 638 ","page_number":194},
  {"content":"\r\n\r\nمشغوليم و برترى با ماست پس اگر بخواهى به كسى يارى برسانيم ، آماده‌ايم . على ( ع ) به سوى ربيعه آمد و فرمود : « شما زره و نيزهء من هستيد . نصر گويد : ربيعه تا امروز هم به اين سخن بر خود مىبالد . عدى بن حاتم گفت : اى امير المؤمنين ! قومى كه به آنان خو گرفته‌اى و در اين جنگ بزرگ در ميان آنان بوده‌اى ، حقى بزرگ بر گردن ما دارند . به خدا قسم آنان در برابر مرگ پاىبرجا و در هنگام جنگ با دشمنان سرسخت هستند . على ( ع ) بر اسبى كه از آن پيامبر ( ص ) بود ، سوار شد . براى آن حضرت رجزهايى خوانده مىشد . وى به جلوى سپاه رسيد . و گفت : « استر را آماده كنيد » . پس استر رسول خدا ( ص ) را براى او آماده كردند و آن حضرت بر آن سوار شد و عمامهء سياه رنگ رسول خدا ( ص ) را نيز بر سر بست . سپس فرياد كرد : اى مردم ! كيست كه جانش را با خداوند معامله كند تا سودمند شود . اين روزى است كه فردايى هم در پى دارد . دشمن شما نيز چونان شما زخمهاى فراوان برداشته است . پس ده هزار تا دوازده هزار سپاهى آمادهء نبرد شدند . آنان شمشيرهاى خود را بر شانه‌هايشان آويخته بودند و على ( ع ) در حالى كه بر استر رسول خدا ( ص ) سوار بود ، پيشاپيش آنها راه مىپيمود و رجز مىخواند . عدى نيز پس از آن حضرت با لواى خود حركت مىكرد و او هم رجزهاى آتشينى بر لب داشت و مىگفت :\r\nآيا پس از عمار و پس از هاشم و پس از ابن بديل آن شهسوار جنگها ، بازهم به زندگى مانند رؤياى كسى كه خواب مىبيند ، اميدوار باشيم در حالى كه ديروز با رنجهاى خود ما را در عذاب گذاشته بود .\r\nپس امروز ما از كردار خود پشيمان نيستيم و كسى امروز جان سالم به در نمىبرد .\r\nاشتر نيز سبقت گرفت و رجز مىخواند . سپاهيان على ( ع ) يكپارچه حمله كردند . تمام سپاهيان شامى شكست خورده و آنچه را كه به خاطر آن آمده بودند ، رها كردند و گريختند .\r\nكار تا آنجا رسيد كه شخص معاويه نيز مجبور به شمشير زدن شد . على ( ع ) آنان را به شمشير مىزد و مىگفت :\r\nاينان را مىزنم و معاويهء تنگ چشم و نيرنگ باز را نمىبينم . ام هاويه ( نام دوزخ ) به او مايل شده است . معاويه اسبش را درخواست كرد تا با آن جان خود را نجات دهد . وى به عمرو عاص گفت : اى پسر عاص ! امروز روز صبر است و فردا روز افتخار . عمرو گفت :\r\nراست مىگويى . او پايش را از ركاب بيرون كشيد و پايين آمد و از قبايل عك و اشعرين كمك خواست . آنان نيز در مقابل وى صف كشيدند و از وى دفاع كردند تا آنجا كه هر دو گروه از دست حريف خود به تنگ آمده از يكديگر كناره گرفتند . چون عراقيان بر شاميان ، حمله آوردند ، معاويه گفت : امروز ، روز تصفيه است . به آنان حمله شده است چنان كه به شما حمله كردند . پس امروز شكيبايى كنيد تا مورد نكوهش قرار نگيريد . على ( ع ) ياران خود را تشويق\r\n\r\n","description":"","footnote":"","page_name":" 639 ","page_number":195},
  {"content":"\r\n\r\nكرد . اصبغ بن نباته تميمى برخاست و گفت : اى امير المؤمنين ! تو مرا بر سپاهيانى كه در واقعهء خميس بودند ، گماشتى . به من بيش از ديگران اعتماد داشتى . امروز من از پايدارى و يارى در حق تو فروگذارى نكنم . شاميان منهزم شده‌اند . ما از آنان شكست نخورده‌ايم و هنوز تاب و توان داريم . پس با استفاده از نيروهاى ما دنبالهء كار خود را تعقيب كن و به من اجازهء پيشروى بده . على ( ع ) به او گفت : « به نام خداوند پيش برو » . احنف بن قيس سعدى نيز روى آورد و گفت : اى مردم عراق ! هيچ‌گاه اين امر را سرافكنده‌تر از امروز نگردانيده بوديد . شاميان پردهء حيا را دريده‌اند و با شما به خاطر دين و مذهب جنگ نمىكنند و نيز از روى حيا ايستادگى نمىورزند . پس پيش رويد . گفتند : اگر امروز پيش رويم ديروز نيز پيش تاخته بوديم . اى امير المؤمنين تو چه مىگويى ؟ فرمود : در جاى خود حمله و پيشروى كنيد و در جاى خود عقب نشينيد . و پيش از آنكه آنان بر شما حمله‌ور شوند شما به ايشان هجوم بريد . عراقيان حمله كردند و روبه‌روى ايشان شاميان موضع گرفته بودند . هر دو گروه با يكديگر به نبرد پرداختند .\r\n\r\nسرباززدن معاويه از جنگ با على ( ع ) در صفين\r\nنصر بن مزاحم در كتاب صفين روايت كرده است : على ( ع ) به معاويه پيغام داد كه به پيكار با من مهيا شو و اين دو گروه را از جنگ با يكديگر خلاص كن . هر يك از ما كه بر حريف خود غالب آمد خلافت از آن اوست . عمرو به معاويه گفت : على دربارهء تو منصفانه عمل كرد .\r\nپس معاويه گفت : من از جنگيدن با اين دلير مرد شجاع ابا دارم . اى عمرو ! شايد تو به جنگيدن با او مايل هستى ؟ ! وى همچنين در جاى ديگرى روايت كرده است . على ( ع ) ميان دو سپاه ايستاد و سپس فرياد بر آورد : اى معاويه ! او نام معاويه را چند بار صدا زد . پس معاويه گفت : از او پرسيد چه مىخواهد ؟ على ( ع ) فرمود : دوست دارم معاويه را ببينم و يك كلمه به او بگويم . معاويه ، در ميدان حاضر شد و در كنار او عمرو بن عاص نيز بود . چون آن دو به نزديك على ( ع ) رسيدند ، آن حضرت به عمرو توجهى نكرد و به معاويه گفت : « واى بر تو . چرا اين مردم در مقابل ديدگان من و تو پيكار كنند . پس خود به مبارزهء من آى . اگر هر يك از ما بر ديگرى پيروز شد ، خلافت از آن او باشد . » معاويه به عمرو نگريست و گفت : اى ابو عبد الله تو چه صلاح مىبينى ؟ آيا با او بجنگم ؟ عمرو پاسخ داد : على دربارهء تو پيشنهاد منصفانه‌اى داد . و بدان كه اگر از مبارزه با او سر بتابى ، تا زمانى كه عرب حيات دارد خود و اعقابت را در معرض دشنام و ناسزا قرار داده‌اى . معاويه به او گفت : اى عمرو ! كسى مانند من فريب تو را نمىخورد . به خدا قسم هيچ كس با على در جنگ نشد جز آنكه او زمين را از خون حريفش سيراب كرد . سپس معاويه ، در حالى كه عمرو نيز با او بود به آخر صفوف\r\n\r\n","description":"","footnote":"","page_name":" 640 ","page_number":196},
  {"content":"\r\n\r\nسپاهيانش بازگشت . معاويه گفت : واى بر تو اى عمرو ! چه چيزى تو را اين قدر احمق كرده است . تو مىگويى من به جنگ على بروم حال آنكه عك و اشعرون و جذام در جلوى من صف كشيده‌اند . اى عمرو تو شوخ و مسخره‌اى ! چون نشستند ، معاويه ، عمرو بن عاص را با خواندن ابياتى مورد خطاب قرار داد و نظريهء او را در مورد جنگيدن معاويه با على ( ع ) به باد انتقاد گرفت . عمرو نيز به وى گفت : اى مرد آيا از مقابله با دشمنت مىگريزى و مىترسى و خير خواهت را متهم مىدارى ؟ ! آنگاه در پاسخ به اشعار معاويه ، ابياتى سرود و در آنها ضمن توصيف قدرت و دلاورى على ( ع ) ، خود را از اتهامى كه معاويه به او زده بود ، مبرّا كرد .\r\n\r\nحمله عمرو بن عاص به على ( ع ) و كشف عورت او\r\nگفته‌اند علت اين كار آن بود كه حارث بن نصر جشمى ، دشمن عمرو بن عاص بود . و عمرو كمتر جايى بود كه از حارث يادى نكند . حارث نيز با سرودن اشعارى هجوآميز ، عمرو را مورد تمسخر قرار داد . چون اشعار حارث به گوش عمرو رسيد ، گفت : به خدا سوگند ، اگر مىدانستم هزار بار كشته مىشوم در اولين مرتبه‌اى كه با على روبه‌رو شدم با وى پيكار مىكردم . گفته‌اند : او پرچمى را حمل مىكرد و اشعارى مىخواند . پس على ( ع ) به مقابلهء وى شتافت و مىخواند :\r\nتمام قرون و اعصار و كمرها و سرانگشتان به نيكى مىدانند ، كه من مىجنگم و تير مىاندازم و اولين ضربه‌زننده‌ام با شمشيرى كه شكست‌ناپذير است .\r\nگفته شده است : عمرو در يكى از روزهاى جنگ صفين به على ( ع ) حمله كرد . وى گمان مىكرد مىتواند آن حضرت را غافلگير كند و بر او ضربتى زند . پس على ( ع ) به او حمله كرد .\r\nچيزى نمانده بود كه على ( ع ) به عمرو برسد كه عمرو خود را از اسب پايين انداخت و لباسش را كنار زد و پايش را بالا برد . پس عورتش آشكار شد . على ( ع ) چهره‌اش را از او برگرداند و عمرو خاك‌آلوده برخاست و پا به فرار گذاشت و به سپاهيان خود پناهنده شد .\r\nياران على ( ع ) گفتند : اى امير المؤمنين ! آيا آن مرد گريخت ؟ فرمود : آيا شناختيد آن مرد كه بود ؟ گفتند : خير . فرمود : او عمرو بن عاص بود . عورتش را به من نشان داد و من نيز از كشتن وى منصرف شدم . عمرو به نزد معاويه بازگشت . معاويه از او پرسيد : چه‌كار كردى ؟ گفت :\r\nعلى به مبارزهء من آمد و مرا به خاك افكند . معاويه گفت : پس از خداوند و عورتت تشكر كن .\r\nبه خدا قسم اگر على را مىشناختى به جنگ او نمىرفتى . آنگاه معاويه اشعارى سرود و علت سر تافتن خود را از جنگيدن با على ( ع ) بيان كرد . عمرو از شنيدن اين اشعار خشمگين شد و گفت : چه بسيار على را در رويارويى او با من بزرگ مىدارى ؟ آيا او همان مردى نيست كه با پسر عمويش روبه‌رو شد و او را به خاك افكند . آيا گمان مىكنى آسمان بدين سبب\r\n\r\n","description":"","footnote":"","page_name":" 641 ","page_number":197},
  {"content":"\r\n\r\nخون مىبارد ؟ معاويه گفت : ولى اين مسأله باعث خوارى تو شد . نصر گويد : چون معاويه ، زبان به سرزنش عمرو گشود ، وى اشعارى سرود و در آن از دلاوريهاى على ( ع ) تجليل كرد و شماتتهاى معاويه را بىجا خواند .\r\nعلى ( ع ) در سپيده دم ، نماز صبح را با مردم به جاى آورد . سپس به همراه آنان مهياى كارزار شد . مردم با پرچمهاى خويش بيرون آمدند و شاميان به سوى ايشان هجوم آوردند .\r\nپس ابرهة بن صباح ابرهه حميرى گفت : اى مردم يمن ! واى بر شما . من گمان مىكنم اكنون وقت نابودى شما فرا رسيده است . واى بر شما ميان اين دو مرد را خالى كنيد تا آنان با هم پيكار كنند . پس اگر هر يك از آن دو ديگرى را از پاى درآورد ما همه تابع او خواهيم شد . اين مرد از سران سپاه معاويه بود . سخن ابرهه به گوش على ( ع ) رسيد ، آن حضرت فرمود : ابرهه درست مىگويد . همچنين معاويه از گفتهء ابرهه باخبر شد . پس در انتهاى سپاهش گردش كرد و گفت : گويا عقل ابرهه را چيزى مىشود ! شاميان گفتند : به خدا سوگند ابرهه در دين و فكر و نيرو برتر از همه ماست . اما معاويه از مبارزهء با على ( ع ) چندان خوشدل نبود .\r\nدر آن روز ، عروة بن داود دمشقى ظاهر شد و گفت : اگر معاويه از پيكار با تو گريزان است پس اى ابو الحسن به نبرد من شتاب . پس على ( ع ) به سوى او رفت . ياران آن حضرت به وى عرض كردند : اين سگ را وابند او كسى نيست . على ( ع ) فرمود : به خدا قسم معاويه در نزد من امروز منفورتر از اين مرد نيست . پس ضربتى بر آن مرد فرود آورد و او را دو تكه كرد .\r\nنيمى در راست و نيم ديگر در چپ فرو افتاد . هر دو سپاه از سنگينى اين ضربت به لرزه درآمدند . سپس آن حضرت به عروه گفت : اينك برخيز و قوم خود را آگاه كن . قسم به آنكه محمد ( ص ) را به حق مبعوث كرد . تو دوزخ را به چشم خويش ديدى و از پشيمانان شدى » .\r\nپسر عموى عروه گفت : عروه چه بدفرجام شد ! خداوند زندگى را بعد از مرگ ابو داود زشت كناد ! آنگاه خود به سوى على ( ع ) يورش برد و نيزه انداخت اما على ( ع ) او را با نيزه انداخت و ضربتى بر او زد و وى را به ابو داود ملحق كرد . معاويه بر تپه‌اى ايستاده بود و نگاه مىكرد .\r\nپس گفت : ننگ و زشتى بر اين مردان ! آيا كسى در ميان آنان نيست تا با على بجنگد يا او را به هنگام درگيرى دو سپاه و برخاستن گرد و غبار ، از پاى درآورد ؟ وليد بن عقبه گفت : تو به رزم او بشتاب . تو از ديگران به جنگيدن با او سزاوارترى .\r\nمعاويه گفت : به خداى سوگند او مرا به مبارزهء خود دعوت كرد تا آنجا كه من از قريش شرمنده شدم و من به پيكار با او قدم پيش نمىنهم . سپاهيان فقط براى حفظ جان رئيس گماشته شده‌اند . وليد گفت : از او درگذريد . گويا شما صداى او را نشنيده‌ايد . شما مىدانيد كه على ، حريث را كشت و عمرو را رسوا كرد . من كسى را نديده‌ام كه به نبرد على رفته جز آنكه از پاى درآمده است .\r\n\r\n","description":"","footnote":"","page_name":" 642 ","page_number":198},
  {"content":"\r\n\r\n\r\nبسر نيز حيلهء عمرو را به كار بست\r\nمعاويه به بسر بن ارطاة گفت : آيا به جنگ على مىروى ؟ گفت : در اين باره كسى سزاوارتر از تو نيست . اما اكنون كه شما از جنگيدن با او روىگردانيد به ناچار من به پيكار او مىروم .\r\nمعاويه به او گفت : اما فردا تو در عجاجه در اول سپاه با او روبه‌رو مىشوى . پسر عموى بسر كه از حجاز آمده بود ، نزد بسر حضور داشت و مشغول گفت‌وگو با دخترش بود . پس وى به نزد بسر رفت و به او گفت : شنيده‌ام قول داده‌اى كه با على پيكار كنى . آيا نمىدانى پس از معاويه ، عتبه و پس از وى محمد والى خواهند شد ؟ ! پس چرا مبارزهء با على را پذيرفتى ؟ بسر گفت : به خاطر خجلت . زيرا سخنى گفتم كه از انجام آن شرمنده شدم . آن جوان خنده‌اى كرد و اشعارى سرود و در آن از قوه و نيروى على ( ع ) ياد كرد و بسر را از مبارزهء با على ( ع ) بر حذر داشت . بسر گفت : آيا مبارزهء با على بالاتر از مرگ است ؟ به خداى سوگند مرگ ملاقات خداوند است . فردا صبح على ( ع ) به همراه اشتر از سپاه خود جدا شد و به قصد رسيدن به تپه حركت كرد و چنين رجز خواند :\r\nمن على هستم . بپرسيد تا آگاه شويد . سپس به ميدان جنگ روى آريد و گريزان شويد .\r\nشمشير من بران و نيزه‌ام درخشان است و پيامبر ( ص ) پاك و مطهر از خاندان ما مبعوث شده .\r\nحمزهء خوب از ماست و نيز جعفر از ماست كه در بهشت خرم داراى بال است .\r\nو اسد الله كه موجب فخر است اين در مقابل آن است و پسر هند ( معاويه ) از ترس مخفى شده است . و مذبذب و فرارى و عقب نشسته است .\r\nبسر در حالى كه صورت خود را با نقابى آهنين پوشانيده و شناختن او دشوار بود ، در نزديكى تپه به استقبال على ( ع ) شتافت و بانگ برآورد : اى ابو الحسن به رزم من بيا . على ( ع ) بىباكانه و به سرعت به سوى او رفت و چون به نزديك وى رسيد ، نيزه‌اى بر بسر زد و او را بر زمين افكند . اما زره آهنى كه بسر بر تن داشت ، مانع از رسيدن نيزه به پيكر او شد . بسر از جان خود دفاع مىكرد و قصد كرد عورتش را آشكار كند . تا على ( ع ) را از خود دور براند . آن حضرت از كشتن وى چشم پوشيد و به او پشت كرد . اشتر به هنگام افتادن بسر بر روى زمين ، او را شناخت و گفت : اى امير المؤمنين ! اين بسر بن ارطاة دشمن خدا و دشمن توست .\r\nعلى ( ع ) فرمود : او را واگذار . لعنت خدا بر او باد . آيا پس از آن كارش ؟ ! پسر عموى جوان بسر به على ( ع ) حمله كرد . اشتر به او يورش برد و كمرش را بشكست . بسر نيز از ضربهء على ( ع ) برخاست و به جانب سپاهش روى كرد . على ( ع ) خطاب به او بانگ زد : اى بسر ، معاويه از تو بدين كار سزاوارتر بود . بسر به نزد معاويه بازگشت . معاويه به او گفت : چشمانت را بالا بگير . خداوند زندگى دوباره به تو بخشيد . از آن پس ، هرگاه بسر با سپاهى كه على ( ع ) نيز ميانشان بود ، برخورد مىكرد خود را به كنارى مىكشيد و سواران شام على ( ع ) را احاطه مىكردند .\r\n\r\n","description":"","footnote":"","page_name":" 643 ","page_number":199},
  {"content":"\r\n\r\nشبى ، در صفين ، عتبة بن ابو سفيان و وليد بن عقبه و مروان بن حكم و عبد الله بن عامر و ابن طلحة الطلحات نزد معاويه گرد آمدند . عتبه گفت : كار ما و على شگفت‌آور است . كسى از ما نيست كه كشته‌اى نداشته باشد . اما من ، جدم كشته شده و در خون عموهايم كه در بدر كشته شدند نيز سهيم هستم . اما اى وليد تو پدرت در روز بدر كشته شد و تو اى عبد الله پدرت در جنگ جمل از پاى درآمد . اما اى مروان تو چنانى كه اول گفته است .\r\nعمرو خشمگين شد و گفت : اگر وليد راست گويد ، بايد با على ( ع ) روبه‌رو شود و هر جا كه صداى او را شنيد براى جنگ بايستد . واقدى روايت كرده است : كه معاويه پس از آنكه به خلافت رسيد ، روزى به عمرو بن عاص گفت : اى ابو عبد الله ! هرگاه تو را مىبينم خنده‌ام مىگيرد . عمرو پرسيد : براى چه ؟ گفت : چون به ياد روزى مىافتم كه ابو تراب ، در صفين ، به تو حمله كرد . تو از بيم نيزهء او خود را بر زمين انداختى و عورتت را براى او نمايان ساختى . عمرو گفت : من از تو بيشتر در خنده مىشوم و روزى را به خاطر مىآورم كه على تو را به مبارزهء خود فرا خواند و از ترس پيكار با او زبانت بند آمد و آب دهانت در گلويت گير كرد و شانه‌هايت به لرزه افتاد و كارى كردى كه از گفتن آن شرم دارم . معاويه گفت : چنين نبود كه گفتى . زيرا سپاهيان قبايل عك و اشعرون پيشاپيش من بودند . عمرو گفت : تو خود نيك مىدانى آنچه مىگويى غير از ماجرايى است كه بر تو رخ داده . آن ماجرا روى داد و سپاهيان قبايل عك و اشعرون هم پيشاپيش تو بودند . چگونه بود حال تو اگر حلقهء تنگ كارزار گرد شما را فرا مىگرفت ؟ ! معاويه گفت : اى ابو عبد الله ! از شوخى بگذريم . زبونى در مقابل على و گريز از چنگ او بر كسى ننگ و عار نيست .\r\n\r\nحيلهء معاويه بر اشعث\r\nمعاويه ، برادرش عتبة بن ابو سفيان را فرا خواند و به او گفت : با اشعث بن قيس ملاقات كن .\r\nاگر او تن به رضايت دهد ، ديگران نيز راضى خواهند شد . عتبة با اشعث ديدار كرد . عتبه به او گفت : « اگر معاويه مىخواست با كسى غير از على ، ديدار كند ، حتما با تو ملاقات مىكرد . تو رئيس عراقيان و سرور مردم يمن هستى . و با عثمان رابطهء خويشاوندى و شغلى داشتى و به هيچ وجه چونان ديگر يارانت نيستى . اشتر ، عثمان را كشته و عدى مردم را به قتل عثمان برمىانگيخته ، سعيد در اين خود از على پيروى مىكند و شريح و زحر بن قيس هم جز هوا و هوس نمىشناسند . تو از روى بزرگوارى از مردم عراق ، دفاع كردى و از روى تعصب با شاميان در جنگ شدى . به خدا ما مىدانيم تو چه مىخواهى و تو هم مىدانى من چه مىخواهم . ما تو را به ترك على و يارى معاويه دعوت نمىكنيم . بلكه تو را دنباله‌اى مىخوانيم كه خير و صلاح تو و ما در آن است » . اشعث گفت : اى عتبه دربارهء سخنانى كه\r\n\r\n","description":"","footnote":"","page_name":" 644 ","page_number":200},
  {"content":"\r\n\r\nگفتى بايد بگويم كه اگر معاويه جز على را ديدار نمىكند و حال به ديدار من آمده است اين كار نه بزرگى بر من مىافزايد و نه حقارتى براى معاويه محسوب مىشود . بلكه اگر معاويه بخواهد من ديدارى ميان او و على ترتيب دهم ، چنين خواهم كرد . اما اينكه گفتى : من رئيس عراقيان و سرور مردم يمن هستم بدان كه رئيس و سرور كسى است كه مردم از او اطاعت كنند و آن شخص على بن أبي طالب است . اما پيوند خويشى من با عثمان ، شرافتى بر من مىافزايد و شغلى كه او به من سپرده بود ، موجب سرفرازى من نمىشود . اما اينكه تو زبان به عيبجويى از دوستانم گشودى بايد بدانى كه اين كار تو را به من نزديك و مرا از آنان دور نمىسازد . اما دربارهء حمايت من از عراقيان بايد بدانى كه هر كس در خانه‌اى ساكن شود ، بايد از آن دفاع كند . اما در مورد آن دنباله ، شما به من احتياجى نداريد و نظر ما را در اين باره به زودى خواهى دانست .\r\nچون سخنان اشعث به گوش معاويه رسيد گفت : اى عتبه ! پس از اين به ديدار اشعث مرو ! زيرا على در چشم اشعث بسيار بزرگ مىنمايد هر چند كه او اظهار صلح كرده است .\r\nماجراى ملاقات و سخنان عتبه و اشعث در ميان عراقيان پخش شد .\r\n\r\nحيلهء معاويه براى فريفتن ابن عباس\r\nچون معاويه ، از طرف اشعث نوميد شد به عمرو بن عاص گفت : عبد الله بن عباس ، پس از على بزرگ مردم است . شايد اگر نامه‌اى به او نويسم نرم شود . زيرا اگر ابن عباس سخنى بگويد ، على از آن سر نمىتابد . اكنون جنگ ما را به كام نابودى خود كشانيده و همهء كوشش عراقيان در جهت نابودى شاميان است . عمرو به او گفت : ابن عباس ، هيچ‌گاه فريب نمىخورد و فريب دادن او مانند فريب دادن على سخت و دشوار است . معاويه گفت : اين كار با من . نامه‌اى به او بنويس . عمرو خطاب به ابن عباس نوشت : اما بعد ، امرى كه ما و شما در آن قرار گرفته‌ايم نخستين بلا نيست . تو پس از على ، سرور اين جماعت هستى . پس در آنچه باقى مانده تأمل و گذشته را فراموش كن . به خدا قسم اين جنگ براى ما و شما ، هيچ صبر و پروايى بر جاى نگذاشته است . بدانيد كه شام جز با نابودى مردم عراق و عراق جز با نابودى شام به دست نمىآيد .\r\nو پس از كشته شدن ياران ما هيچ خيرى براى ما نيست و همچنين پس از كشته شدن ياران شما هيچ خيرى براى شما نيست . ما نمىگوييم اى كاش جنگ آغاز شود بلكه مىگوييم اى كاش اين جنگ آغاز نمىشد . در ميان ما مانند شما ، كسانىاند كه از بروز اين جنگ ناخشنودند كه او يا فرمانروايى است اطاعت شده و يا مأمورى مطيع و يا مشاورى امين ، كه تو از اين دسته‌اى . آنگاه عمرو در ذيل نامه ابياتى سرود و ضمن تمجيد از\r\n\r\n","description":"","footnote":"","page_name":" 645 ","page_number":201},
  {"content":"\r\n\r\nابن عباس ، براى خاموش كردن آتش جنگ دست به سوى او دراز كرد .\r\nابن عباس آن نامه را نزد امير المؤمنين ( ع ) آورد . آن حضرت از خواندن نامه در خنده شد .\r\nو فرمود : خداوند پسر عاص را بكشد . چه چيز او را نسبت به تو فريفته است . جواب نامهء او را بده و به فضل بن عباس ، كه شاعر است ، بگو بايد جواب شعر او را بگويد . ابن عباس نامه‌اى چنين به عمرو نوشت : اما بعد ، من در ميان عرب بىحياتر از تو كسى را نمىشناسم .\r\nمعاويه با هوا و هوس تو را فريفت و تو نيز دين خود را به بهايى اندك به او فروختى . آنگاه به خاطر برخوردارى از حكومت ، مردم را به شبهه و غلط انداختى . و چون چيزى نديدى دنيا را بزرگ داشتى ، همچون گنهكاران ، و با اين وصف مانند خدا ترسان اظهار ورع و تقوا كردى . اگر در پى خرسندى خداوند هستى چشم از حكومت بر مصر برگير و به خانه‌ات بازگرد . معاويه در اين جنگ مثل على نيست . على جنگ را به حق آغاز كرد و آن را با عذر و حجت به پايان برد . اما معاويه جنگ را با ستم شروع كرد و به اسراف خاتمه‌اش داد .\r\nعراقيان نيز در اين جنگ ، چونان شاميان نيستند . مردم عراق با على ، كه بهترين ايشان بود ، دست بيعت دادند . شاميان نيز با معاويه بيعت كردند در حالى كه خود بهتر از معاويه بودند .\r\nمن و تو نيز يكى نيستيم . من طالب خدايم و تو خواهان حكومت مصر هستى . اگر تو در پى شر و بدى هستى ما در اين كار از تو پيشى نگيريم . و اگر در طلب خير و صلاح هستى از ما نمىتوانى سبقت بجويى . آنگاه ابن عباس به برادرش ، فضل ، گفت : « اى پسر مادر ! جواب عمرو را به شعر بازگوى » . فضل نيز اشعارى سرود و در آن على ( ع ) را ستود و دربارهء پيروزيهايى كه وى در جنگ صفين به دست آورده بود ، سخن گفت .\r\nآنگاه شعر و نامه را به على ( ع ) نشان داد . آن حضرت فرمود : اگر فهميده باشد ، پس از اين هرگز جواب تو را نخواهد داد . شايد هم بازگردد ، در اين صورت تو هم بازگرد . چون نامه به دست عمرو رسيد آن را به نزد معاويه برد و گفت : تو مرا بدين كار فراخواندى و اين كار مرا بىنياز نكرد . تو را از فرزندان عبد المطلب بر حذر مىدارم . پس گفت : قلب ابن عباس و قلب على يكى است و هر دو فرزندان عبد المطلب هستند . اگر چه او در اينجا خشونت به خرج داده لكن مردى نرمخو است . اگر چه على را تعظيم مىكند اما خود به صلح و آشتى تمايل دارد . پيش از آن كه جنگ شديد شود معاويه ، به ابن عباس نامه مىنوشت و او پاسخهاى نرمى به معاويه مىداد . چون شاميان كشته شدند ، معاويه گفت : ابن عباس رئيس قريش است . من دربارهء دشمنى بنى هاشم با ما ، نامه‌اى خطاب به او خواهم نگاشت . و او را از پيامدهاى اين جنگ بيم مىدهم . شايد او اين جنگ را متوقف سازد . پس نامه‌اى بدين شرح به او نوشت : اما بعد ، اى بنى هاشم ! هيچ كس مانند شما در بدى كردن در حق ياران عثمان ، نيست . تا آنجا كه طلحه و زبير را كشتيد . زيرا آنها به خونخواهى عثمان برخاسته\r\n\r\n","description":"","footnote":"","page_name":" 646 ","page_number":202},
  {"content":"\r\n\r\nبودند . اگر اين كار به خاطر خشنود نبودن شما به سلطنت بنى اميه است ، بدانيد كه عدى و تيم آنان را توليت داده‌اند و شما از آنان فرمان برده‌ايد . اين جنگها يكى پس از ديگرى ما را از ميان خواهد برد . آنچه باعث شده كه شما در ما طمع بنديد موجب طمع بستن ما در شما نيز هست و آنچه شما را از ما نااميد مىكند ما را نيز از شما نااميد مىسازد . شما در گذشته و آينده ديدارگر ما نبوده و نيستيد . اينك ما به ملك شام قناعت كرده‌ايم پس شما هم به ملك عراق اكتفا كنيد و قريش را حفظ كنيد . زيرا فقط شش تن از قريش بر جاى مانده‌اند : دو مرد در شام كه من و عمرو هستيم ، دو تن در عراق كه تو و على هستى و دو تن در حجاز كه سعد و ابن عمر هستند . دو تن از اين شش تن مخالف تواند و دو تن ديگر واقفند ( مرددند ) . تو امروز ، سرور اين شش تن هستى . اگر مردمان پس از قتل عثمان ، با تو بيعت مىكردند ، ما براى بيعت با تو شتاب مىگرفتيم . چون اين نامه به دست ابن عباس رسيد ، به خشم آمد . آنگاه گفت : تا كجا به قصد فريب من مىكوشد و تا كى آنچه را كه در دل دارم پنهان كنم ؟ پس در پاسخ نامهء معاويه نوشت : اما آنچه دربارهء شتاب ما در روا داشتن بدى به ياران عثمان و ناخشنوديمان نسبت به حكومت بنى اميه نوشته بودى ، بايد بدانى كه به جان خودم سوگند تو مىدانستى كه عثمان ، وقتى از تو مدد خواست ، به كمك تو احتياج داشت اما او را يارى ندادى تا آن ماجراها رخ داد . و شاهد من در ميان من و تو پسر عموى تو و برادر عثمان ، وليد بن عقبه است . طلحه و زبير هم نقض بيعت كرده بودند . و در پى گرفتن حكومت بر آمده بودند . ما با آنان به خاطر آنكه پيمانشان را زير پا نهادند ، جنگيديم و با تو به خاطر ستم و سركشى است مىجنگيم . اما اين سخن كه گفته بودى از قريش به جز شش تن كسى باقى نمانده است بايد بگويم كه مردان قريش زياد بودند و بازماندگان آنها نيز بهتر . بهترين مردان قريش با تو در جنگ شدند و كسى از آنان نبود جز آنكه تو را خوار و حقير شمرد .\r\nاينك از جانب ما يك روز براى تو مانده . گذشته را فراموش كرده‌اى و از آينده بيم دارى . اما اين سخن كه گفتى اگر مردم با من بيعت مىكردند ، خلافت براى من هموار مىشد بايد بدانى مردم با على بيعت كرده‌اند و او از من هم بهتر است اما هنوز بر سر خلافت كشمكشهاست . اما اى معاويه تو را با خلافت چه‌كار ؟ ! تو طليق بن طليق ( آزاد شده پسر آزاد شده ) هستى . چون اين نامه به دست معاويه رسيد و آن را خواند و گفت : اين تقصير خود من است . به خدا سوگند يك سال به او نامه نمىنويسم .\r\n\r\n","description":"","footnote":"","page_name":" 647 ","page_number":203},
  {"content":"\r\n\r\n\r\nجنگ عك و همدان\r\nچون جنگ شدت يافت ، معاويه به عمرو پيغام داد كه عك و اشعرين را در مقابل همتايان خود قرار بده . پس عمرو به معاويه پيغام داد كه من عك را در مقابل همدان قرار دادم . عمرو به نزد عك آمد و گفت : اى مردم عك ! على مىداند كه شما قبيله‌اى از شام هستيد از اين‌رو يكى از قبايل عراق يعنى همدان را در مقابل شما قرار داده است . پس شما شكيبايى ورزيد و سرهايتان را در ساعتى از روز به ما بسپاريد . اينك حق به نهايت خود رسيده است .\r\nابن مسروق عكى گفت : « به من اجازه دهيد تا به نزد معاويه بروم » . وى نزد معاويه حاضر شد و گفت : حقوق و پاداش دو هزار مرد را ، در دو هزار دو هزار ، براى ما قرار بده . و اگر كسى از ما كشته شد پسر عمويش را به جاى او در دستگاه خود به گمار . تا امروز راضى شوى .\r\nمعاويه گفت : قبول مىكنم . ابن مسروق به نزد ياران خود رفت و آنان را از اين ماجرا آگاه كرد . عكّيان گفتند : ما به مصاف همدان مىرويم . عكّيان زره بر تن داشتند ولى ساق‌بند بر پاى آنان نبود . سعيد بن قيس بانگ برآورد : اى همدانيان ! بر ساق پاى آنان بزنيد . ابو مسروق عكى فرياد برداشت : اى عكيان ! مانند شتران سينه بر زمين بنهيد . آنگاه به روى يكديگر سنگ پراندند . آنان مىگفتند : تا زمانى كه اين سنگها تمام نشود از ميدان روى نمىگردانيم .\r\nدر روايتى ديگر آمده است كه عكيان در روز صفين پاهاى خود را با دستارها به يكديگر بسته بودند تا مبادا از ميان بگريزند . پس آنها پشت سپرهايشان جاى گرفتند و با نيزه ضرباتى وارد ساختند . هر دو گروه نيزه‌ها را به كنارى افكنده دست به شمشيرها بردند تا آنكه شب فرا رسيد . همدانيان گفتند : اى جماعت عك ! به خدا سوگند ، عقب نمىنشينم مگر آنكه شما از ميدان بيرون رويد . عكيان نيز همين سخن را بر زبان راندند . معاويه به عك پيغام داد :\r\nسوگند اين قوم را استوار بدانيد . پس عكيان عقب نشستند و بعد از آنان همدانيان ميدان نبرد را ترك گفتند .\r\nچون عراقيان از بخشش معاويه نسبت به عكيان و اشعريان آگاهى يافتند ، فريفته شدند و چشمهايشان به سوى معاويه خيره شده بود . بازتاب اين حالت عراقيان به گونه‌اى بود كه در ميان همهء مردم به چشم مىخورد . على ( ع ) از اين امر آگاه شد و حالت آنان را تقبيح كرد .\r\nمنذر بن ابى حميصه اوزاعى از شجاعان و شاعران همدان گفت : اى امير المؤمنين ! عكيان و اشعريان ، مال و زمين از معاويه درخواست كردند و او هم از آنان دريغ نكرد . پس آنان دين خود را به دنيا فروختند . در حالى كه ما به جاى دنيا به آخرت و به جاى شام به عراق و به جاى معاويه به تو راضى شديم . به خداى سوگند آخرت ما بهتر از دنياى ايشان و عراق ما بهتر از شام آنها و پيشواى ما هدايت‌يافته‌تر از رهبر آنهاست . پس ما را به صبر و شكيبايى امتحان كن و به سوى مرگ بر . آنگاه اشعارى در اين باره سرود : على ( ع ) خطاب\r\n\r\n","description":"","footnote":"","page_name":" 648 ","page_number":204},
  {"content":"\r\n\r\nبه او فرمود : كافى است . خداوند تو را رحمت كند . و بر او و قومش درود فرستاد . شعر منذر را به معاويه رسانيدند . او گفت : به خدا قسم دل ياران مورد اعتماد على را به سوى خود جلب مىكنم و مال و اموال در ميان آنان پخش مىكنم تا آنكه دنيايم بر آخرت او چيره شود .\r\n\r\nرزم همدان در صفين\r\nچون صبح فرا رسيد ، همدانيان به رزم شتافتند . معاويه در ميان قبيله‌هاى يمن فرياد برآورد و گفت : همهء شجاعان شما گرد آيند و در مقابل اين قبيلهء همدان ايستادگى كنيد . لشكرى عظيم آماده شد . چون على ( ع ) به آن سپاه نگريست دانست كه آنان مردانى سرشناسند . پس ندا داد : اى همدانيان ! سعيد بن قيس گفت : بلى . على ( ع ) به او گفت : حمله كن . سعيد حمله كرد و سواران هر دو گروه بر صف يكديگر زدند و جنگى سخت در گرفت . همدانيان آنان را تار و مار و به معاويه ملحقشان كردند . معاويه گفت : از همدان كسى را نديدم . و بسيار اندوهگين شد . سواران سپاه شام به سرعت از پاى درمىآمدند . على ( ع ) همدانيان را گرد آورد و گفت : اى جماعت همدان ! شما زره و نيزهء من هستيد . اى مردم همدان شما يارى نكرديد مگر خدا را و به غير از او پاسخ نداديد . سعيد بن قيس گفت : ما خداى را پاسخ داديم و تو را . ما پيامبر ( ص ) را در قبرش يارى داديم و با كسى كه شايستگى تو را نداشت به جنگ برخاستيم . پس ما را به هر جا كه خود دوست دارى رهسپار كن . در اين روز على ( ع ) فرمود :\r\n« اگر من دربان بهشت مىبودم به همدانيان مىگفتم با آرامش تمام به بهشت درآييد » .\r\nعلى ( ع ) به پرچمدار همدان گفت : « ما را در برابر جماعت حمص يارى ده . شجاعتهايى كه از آنان ديده‌ام ، بىنظير بوده است » . همدانيان به مصاف اهل حمص پيش قدم شدند و يكپارچه بر آنان تاختند و ايشان را با ضربات پياپى شمشيرها و عمودهاى آهنين تا خيمهء معاويه عقب راندند . معاويه عده‌اى را به حمايت از حمص فرستاد اما همدانيان از عهدهء آنان نيز بر آمدند . معاويه از اين واقعه بسيار متأسف شد و خود با شمشير بيرون آمد . سواران همدان با ديدن معاويه بر او تاختن آوردند معاويه از بيم جان گريخت و سپاهيان شامى كه به پشتيبانى از مردم حمص وارد نبرد شده بودند ، تار و مار شدند . همدان به جايگاه خود بازگشتند .\r\n\r\n","description":"","footnote":"","page_name":" 649 ","page_number":205},
  {"content":"\r\n\r\n\r\nمعاويه ، مروان و عمرو را براى جنگ با اشتر فرا مىخواند\r\nمعاويه ، مروان بن حكم را فرا خواند و گفت : اشتر مرا اندوهگين كرده است . پس با سپاهى از كلاع و يحصب به جنگ او روانه شو . مروان گفت : براى اين كار از عمرو دعوت كن كه او به تو نزديك‌تر است . معاويه گفت : تو جان منى . مروان گفت : اگر چنين باشم تو مرا در پاداش با او و او را در ندادن پاداش با من يكسان مىشمرى . اما تو آنچه را در اختيار دارى به او مىدهى و مرگ او در اختيار كس ديگرى غير از توست . اگر چيره شوى ، مقام او بالا مىرود و اگر شكست بخورى او به آسانى مىگريزد . معاويه گفت : خداوند از تو بىنياز است » . مروان گفت : امروز نه . معاويه ، عمرو را فرا خواند و به او دستور داد كه به مقابلهء اشتر بشتابد . عمرو گفت : سوگند به خدا من سخن مروان را به تو بازنمىگويم . معاويه گفت : البته كه نبايد چنان بگويى . زيرا من تو را مقدم داشتم و او را مؤخر . تو را درون آوردم و او را بيرون راندم . عمرو گفت : اگر چنين كرده باشى مرا به خاطر يارى خودت مقدم داشتى .\r\nو مرا به خاطر خير خودت درون آوردى . مردم دربارهء حكومت مصر بسيار سخن مىگويند . و اگر جز گرفتن مصر آنان را خشنود نمىسازد ، آن را بازستان . عمرو به همراه سپاه خارج شد . اشتر در پيشاپيش سپاه به ديدار او شتافت و رجز مىخواند . عمرو دانست كه او اشتر است بيم زده و سست شد و از بازگشت خجلت كشيد . عمرو به طرف صدا روان شد و مىخواند :\r\nاى كاش مىدانستم چگونه است مالك در برابر من . چه بسيار شجاعان و دلاوران را از پاى درآورده‌ام اكنون اينجا عرصهء نابودى است .\r\nچون اشتر با نيزه به سوى عمرو آمد ، عمرو بيمناك شد . اشتر نيزه‌اى به صورت او پرتاب كرد اما چندان كارى نبود . عمرو بر جايش ايستاد و صورتش را پوشانيد و لگام اسبش را كشيد و به طرف لشكرگاه خود گريخت . جوانى از يحصب بانگ برآورد . اى عمرو مرگ بر تو ! اى حميريان پرچم را بدهيد . سپس لوا را بگرفت و رجزخوانان قدم به ميدان نهاد . اشتر پسر خويش ، ابراهيم را فرا خواند و به او گفت : پرچم را بگير . يك جوان در برابر يك جوان . ابراهيم ، لوا را به دست گرفت و پيش رفت و رجز خواند . ابراهيم بر جوان حميرى تاخت آن جوان نيز با پرچم و نيزه‌اش به ديدار ابراهيم شتافت و هر دو بر يكديگر ضربت زدند تا آنكه جوان حميرى بر خاك فرو افتاد و كشته شد . مروان ، به سرزنش عمرو زبان گشود . و قحطانيان نيز بر معاويه خشم گرفتند و گفتند : آيا كسى را به فرماندهى ما گماشته‌اى كه براى جنگ با ما همراه نمىشود ؟ بايد مردى از خود ما را به فرماندهى تعيين كنى و گرنه ما به تو يارى نخواهيم داد . معاويه به ايشان پاسخ داد : پس از اين امارت را جز به كسى از شما نخواهم داد . چون كار سپاه عراق ، به سرعت بر سپاه شام چيرگى مىجست ،\r\n\r\n","description":"","footnote":"","page_name":" 650 ","page_number":206},
  {"content":"\r\n\r\nمعاويه گفت : امروز ، روز تصفيه است . كار چيرگى اين قوم به سرعت پيش مىرود . پس شما استقامت ورزيد و بزرگوار باشيد . على ( ع ) يارانش را تشويق مىكرد . اصبغ بن نباته برخاست و به آن حضرت عرض كرد : اى امير مؤمنان ! تو مرا در واقعهء خميس به عنوان شرطه تعيين كردى و اعتمادى خاص بر من داشتى . امروز كاسهء صبرم لبريز شده است .\r\nشاميان از اثر ضربت ما ، رو به نابودىاند و هنوز عده‌اى از ما برجايند . پس به من اجازه بده تا به ميدان نبرد رهسپار شوم . على ( ع ) فرمود : « به نام خدا و به بركت او به ميدان قدم نه » .\r\nاصبغ پيش رفت و رايت را بگرفت و با آن روانهء ميدان شد و پس از مدتى بازگشت . شمشير و نيزه‌اش از خون رنگين شده بود . او مردى سالمند و عابد و از ذخاير گرانقدر على ( ع ) به شمار مىآمد و از جمله كسانى بود كه با على ( ع ) تا سر حد مرگ دست بيعت داده بود و از سواران عراق محسوب مىشد . آن حضرت از شركت اصبغ در جنگها و كشتارها جلوگيرى مىكرد .\r\nچون كار نبرد دشوار شد ، سپاهيان عراقى از مبارزه بازنشستند . اشتر فرياد برآورد . اى مردم عراق ! آيا كسى هست كه جانش را به خداوند بفروشد ؟\r\n\r\nنبرد پدر و پسرش\r\nاثال بن حجل به ميدان آمد و ميان دو سپاه قرار گرفت و بانگ برداشت : آيا مبارزى هست ؟\r\nمعاويه ، حجل را صدا كرد و گفت : به رزم اين مرد بشتاب . آن دو به جنگ يكديگر درآمدند و ضرباتى در ميان آنان رد و بدل شد . آن سپاهى سالخورده در زدن ضربت سبقت گرفت و سپاهى جوان نيز بر او ضربه‌اى فرود آورد و ناگهان آشكار شد كه هماوردش پسر خود اوست . آن دو فرود آمدند و همديگر را در آغوش گرفتند و گريستند . پدر گفت : من اثال هستم پس به سوى دنيا بازگرد . جوان گفت : اى پدر ! به طرف آخرت بيا . اى پدر ! به خدا سوگند اگر من به جانب شاميان تمايل پيدا مىكردم بر تو بود كه مرا از اين كار بازدارى .\r\nواى بر من ! آنگاه به على ( ع ) و ديگر مؤمنان صالح چه پاسخى دهم ؟ تو بر عقيده‌اى كه هستى استوار باش و من نيز بر باورى كه دارم باقى مىمانم . سپس حجل به لشكرگاه شاميان و اثال به سوى سپاه عراق بازگشتند و هر يك ماجرايى را كه پيش آمده بود ، براى ياران خود بازگفتند .\r\n\r\n","description":"","footnote":"","page_name":" 651 ","page_number":207},
  {"content":"\r\n\r\n\r\nمعاويه ، انصار را سرزنش مىكند\r\nمعاويه ، نعمان بن بشير بن سعد انصارى و مسلمة بن مخلد انصارى را فرا خواند و كس ديگرى از انصار ، غير از اين دو تن ، با وى نبود . معاويه خطاب به آن دو گفت : آنچه از اوس و خزرج ديده‌ام مرا اندوهناك كرد . آنان شمشيرهاى خود را بر شانه‌هايشان گذاردند و مردم را به دست برداشتن از جنگ دعوت كردند . آنچنان كه حتى ياران دلير و بزدل مرا با اين گفتار خود بيم زده كردند . به خدا سوگند از هر سپاهى شامى شنيدم كه مىگفت . مردى از انصار با او جنگيده است . به خدا قسم با تمام جديت و قواى خود در برابر هر سوار آنان سوارى راهى ميدان مىكنم تا گلوى آنان را بگيرد سپس به تعداد آنان ، مردانى از قريش روانه كنم كه خرما و طفيشل ( نوعى آش ) نخورده باشند . آنان مىگويند : ما انصاريم . به خدا قسم ايشان پناه دادند و يارى كردند اما حق خود را با باطل تباه كردند . نعمان از سخنان معاويه در خشم شد و گفت : اى معاويه ! انصار از نظر چابكى در جنگ نظير ندارند . آنان در دورهء جاهليت نيز چنين بودند . اما اينكه آنان مردم را به دست شستن از جنگ فرا خواندند بدان كه من ايشان را زمانى كه در ركاب رسول خدا ( ص ) بوده‌اند ، ديده‌ام . اما اينكه تو مىخواهى مردانى از قريش را به تعداد نفرات آنان به جنگ ايشان بفرستى خود بهتر مىدانى كه قريش چه ضرب‌شستى از آنان ديده است . پس اگر دوست دارى بازهم شاهد غلبهء آنان بر قريش باشى اين كار را بكن . اما دربارهء خرما و طفيشل ( نوعى آش ) بد نيست بدانى كه خرما از آن ما بود و چون شما آن را چشيديد در خوردن آن با ما شريك شديد و اما طفيشل ( نوعى آش ) خوراك مخصوص يهوديان بود چون ما از آن خورديم بر آن چيره شديم چنان كه قريش بر سخينه « 42 »  دست يافتند . پس از وى مسلمة بن مخلد در سخن شد و گفت : اى معاويه ! نژاد و دلاوريهاى انصار را مورد عيبجويى قرار مده . اما اندوه دادن آنان به خداى سوگند ما را نيز دردمند ساخته است . اگر ما رضايت داده بوديم آنان ما را ترك نمىكردند و ما نيز جماعت آنان را ترك نمىگفتيم . حال آنكه اين عمل سبب جدايى قبيله شد . اما اين واقعه رخ داد و ما از تو عوض آن را توقع داريم . اما خرما و طفيشل ( نوعى آش ) تو را به ياد سخينه و خرنوب « 43 »  مىاندازد . سخنانى كه ميان آنان رد و بدل شد ، به گوش انصار رسيد . قيس بن\r\n\r\n","description":"","footnote":" ( 42 ) سخينه بر وزن سفينه غذايى رقيق بود كه از آرد گرفته مىشد . گويا اين غذا خاص قريش بوده از اين جهت نعمان نام اين غذا را براى طعنه به معاويه به ميان آورده است . همان گونه كه معاويه ، خواسته با ذكر طفيشل ، به انصار طعنه زند . شاعر عرب در اين باره گويد :\r\n زعمت سخينة ان ستغلب ربها * و ليغلبن مغالب الغلاب   ( 43 ) خرنوب ، ثمرهء خارى است كه در عراق مصرف سوختن دارد . شبيه به كليه است نه سيب . اما ميوهء شيرينى كه در سرزمين شام از آن انگبين مىگيرند ، خروب نام دارد نه خرنوب كه برخى از لغويون ميان اين دو واژه را خلط كرده‌اند . خرنوب گياهى بوده كه در مواقع خشكسالى از آن استفاده مىكرده‌اند و گويا قريش از اين گياه تناول مىكرده‌اند ، از اين جهت آنان را بدين خاطر سرزنش مىكردند . ","page_name":" 652 ","page_number":208},
  {"content":"\r\n\r\nسعد انصارى انصار را جمع كرد و براى سخنرانى در ميان آنان به پاى خاست و گفت : معاويه سخنانى گفته كه شنيديد و دوست شما هم به سخنان او پاسخ گفته است . به خداى سوگند اگر امروز به معاويه خشم بگيريد به خاطر كردار ديروزش بر او خشم گرفته‌ايد . اگر او را ، در اسلام ، بترسانيد به تحقيق او را در دورهء شرك هم ترسانيده بوديد . و براى شما ، نسبت به معاويه ، گناهى بزرگ‌تر از يارى دادن اين دينى كه اكنون برآيند ، نيست . پس امروز آنچنان تلاش كنيد كه آنچه را كه ديروز رخ داده به ياد فراموشى بسپاريد و فردا چنان تلاش كنيد كه امروز را از يادها بزدايد . شما امروز با اين پرچم حركت مىكنيد . پرچمى كه جبرئيل در طرف راست و ميكائيل در جانب چپش جنگ مىكرد . اما اين قوم با پرچم أبو جهل و احزاب پاى به ميدان نبرد نهاده‌اند . اما خرما را ما نكاشتيم بلكه بر غرس كردن آن غالب شديم . و اگر طفيشل ( نوعى آش ) خوراك ما بود ، ما را بدان نام مىنهادند چنان كه قريش را به سخينه نام نهادند . آنگاه قيس بن سعد در اين باره اشعارى خواند و در آن معاويه را بر نبرد فرا خواند . و از سابقهء جنگهايى كه در دورهء پيامبر ( ص ) رخ داده بود ؛ سخن گفت . چون معاويه ، اشعار قيس را شنيد ، عمرو بن عاص را طلبيد و گفت : دربارهء شتم انصار چه نظرى دارد ؟\r\nگفت : نظر من آن است كه ايشان را بترسانى ولى دشنام ندهى . گاهى كه ارادهء سرزنش آنان را مىكنى به ابدان آنان دشنام گوى نه به نژاد ايشان . معاويه گفت : قيس بن سعد ، سخنگوى انصار هر روز به سخنرانى مىايستد . به خداى سوگند اگر او را همچون فيل در حبس نيفكنيم ، فردا ما را نابود خواهد كرد ، تو در اين باره چه مىگويى ؟ عمرو گفت نظر من توكل و بردبارى است . پس معاويه به چند تن از مردان انصار پيغام داد و آنان را نكوهش كرد . آن چند تن نزد قيس رفته ، گفتند : معاويه قصد دشنام گويى به ما را ندارد پس او را از گفتن ناسزا بازدار . قيس پاسخ داد : كسى چون من زبان به ناسزا گويى نمىگشايد . اما تا وقتى كه به ديدار خداوند نايل آيم از جنگ با او بازنمىنشينم . سواران ، پگاهان در حركت شدند .\r\nقيس بن سعد گمان برد كه معاويه نيز در ميان آنان است . پس بر مردى كه به معاويه مانند بود حمله برد و او را با شمشير متوقف كرد . اما ديد كه او كس ديگرى غير از معاويه است . بار دوم به يكى ديگر از سپاهيان كه شبيه معاويه بود هجوم برد و ضربتى با شمشير بر او زد و بازگشت . چون دو گروه از يكديگر فاصله گرفتند معاويه دشنامى بسيار زشت به قيس گفت و همچنين زبان به ناسزاگويى انصار گشود . نعمان و مسلمه از اين كردار معاويه خشمگين شدند . اما معاويه پس از آنكه آن دو به سوى قوم خويش بازگشتند ، رضايت آنان را جلب\r\n\r\n","description":"","footnote":"","page_name":" 653 ","page_number":209},
  {"content":"\r\n\r\nكرد . سپس معاويه از نعمان درخواست كرد تا به نزد قيس رفته او را مورد عتاب قرار دهد و از وى درخواست صلح كند . نعمان به نزد قيس رفت و به او گفت : اى قيس ! مگر شما جزو انصار نيستيد ؟ ! شما به نيكى مىدانيد كه در يارى نكردن عثمان و كشتن ياران او در روز جمل و رويارويى با شاميان ، دچار اشتباه شده‌ايد . پس اگر شما كه از يارى عثمان دست شستيد ، على را نيز يارى نكنيد عمل به مساوات كرده‌ايد . اما شما حق را يارى نداديد و به طرفدارى از باطل برخاستيد . آنگاه شما حتى مانند ديگر مردمان به اين هم رضايت نداديد تا آنكه خود را در نايرهء جنگ داخل كرده و ديگران را به نبرد فرا خوانده‌ايد . شما از على چيزى نكاسته‌ايد جز آنكه سنگينى مصيبت را بر او آسان كرده و به او وعدهء پيروزى داده‌ايد . حال آنكه ، مىبينيد كه جنگ چگونه ما و شما را در كام خود فرو گرفته است . پس در دنبالهء كار از خداوند بترسيد . قيس از سخنان نعمان در خنده شد و گفت : اى نعمان گمان نمىكردم جرئت گفتن چنين سخنانى را داشته باشى . كسى كه با خود غش كند صلاحيت نصيحت برادرش را ندارد . و تو نيز ، به خدا قسم ، خيانتكار و گمراه و گمراه كننده‌اى . اما دربارهء سخنى كه دربارهء عثمان گفتى اگر به شنيدن اخبار راضى مىشوى اين يك كلام را نيز از من گوش گير : كسى عثمان را كشت كه خود از او بهتر نبود و كسى او را يارى نداد كه خود از تو بهتر بود . اما ما با اصحاب جمل به خاطر نقض پيمانشان جنگيديم . دربارهء معاويه هم بدان كه به خداى سوگند اگر همهء اعراب به پشتيبانى از او برخيزند ، همانا انصار با او خواهند جنگيد . اما اين سخن تو كه گفتى ما مانند مردم نيستيم بايد بدانى كه ما در اين جنگ چنانيم كه با رسول خدا ( ص ) بوديم . با چهره‌هاى خود ، از شمشيرها و با گردنهاى خود از نيزه‌ها دفاع مىكنيم تا آنكه حق و امر الهى آشكار شود . در حالى كه آنان ، آن را ناخوش دارند . اما اى نعمان تو نيز خوب بنگر . در ركاب معاويه جز طليق يا اعرابى يا يمنى فريب خورده كس ديگرى را مىبينى ؟\r\nپس كجايند مهاجران و انصار و تابعين به احسان كه خداوند از ايشان خرسند باد ؟ پس آيا غير از خود و آن دوست حقيرت كس ديگرى را در كنار معاويه مىبينى ؟ حال آنكه شما نيز نه جزو اصحاب بدريد و نه جزو شاهدان معركهء احد و نه در اسلام صاحب سابقه‌ايد و نه در آيه‌اى از قرآن ! به جان خودم اگر به قصد برانگيختن فتنه در ميان ما آمده‌اى ، اين كار از تو تازگى ندارد چرا كه پيش از اين پدرت نيز در ميان ما فتنه برانگيخت . ( قيس به كارى كه پدر نعمان در روز سقيفه كرده بود ، اشاره كرد ) . آنگاه قيس اشعارى خواند و در آن از بزدلى نعمان و مسلمة بن مخلد سخن گفت .\r\nنصر بن مزاحم مىنويسد : يكى از سواران اهل كوفه كه براى جنگ هنوز در ميدان نيامده بود ، عكبر بن جدير اسدى نام داشت . يكى از سواران شام هم كه تا آن هنگام به جنگ نيامده بود عوف بن مجزاة مرادى مكنّى به ابو احمر ، نام داشت و او پدر كسى بود كه در روز\r\n\r\n","description":"","footnote":"","page_name":" 654 ","page_number":210},
  {"content":"\r\n\r\nصرع حجاج بن يوسف را از مسجدى در مكه نجات داد . عكبر مردى عابد و زبان‌آور بود . او در برابر على ( ع ) برخاست و گفت : اى امير مؤمنان ! در دستان ما ميثاقى الهى است كه در آن به مردم نيازى نداريم . ما در مقابل شاميان استقامت ورزيديم و آنان نيز در برابر ما چنين كردند . همانا من از استقامت دنيا خواهان در برابر آخرت طلبان در شگفت شدم . آنگاه آيه‌اى از قرآن خواندم و دريافتم كه ايشان فريب خورده‌اند : الم . آيا مردم مىپندارند تا بگويند ايمان آورديم ، وانهاده مىشوند و مورد امتحان قرار نمىگيرند « 44 »  على ( ع ) بر او درود فرستاد و او را ستود . مردم به رزمگاههايشان شتافتند . مرادى تا آن هنگام گهگاه با عده‌اى خارج مىشد و جنگ مىكرد و پيش از اين تعدادى را در حين مبارزه از پاى در آورده بود .\r\nپس ندا داد : اى مردم عراق ! آيا كسى از شما هست كه با من به نبرد آيد ؟ من جنگاورى از قبيلهء روف هستم . عراقيان يك صدا عكبر را فرا خواندند . او براى نبرد بيرون آمد و از يارانش فاصله گرفت . مردمان نظاره‌گر آن دو بودند . پس هر دو ضرباتى بر يكديگر فرود آوردند . اما عكبر حريفش را بر خاك افكند و او را كشت . معاويه به همراه گروهى از يارانش بر فراز تپه‌اى شاهد نبرد آن دو بودند . عكبر آهنگ آن تپه را كرد و اسبش را تازيانه زد و شتابان به سوى تل حركت كرد . معاويه به او نگريست و گفت : اين مرد يا ديوانه است و يا در پى امان‌نامه آمده . از او بپرسيد : آن مرد براى پرسش از عكبر به استقبال او رفت و از او سؤال كرد اما عكبر پاسخش را نداد و همچنان تاخت تا به معاويه رسيد . وى شمشيرش را كشيد و ضرباتى به سپاهيان معاويه فرود آورد . عكبر مىخواست معاويه را در جايى به تنهايى به دام اندازد . پس تعدادى از آنان را كشت . عده‌اى از ياران معاويه ، او را در پناه شمشيرها و نيزه‌هاى خود گرفتند چون عكبر نتوانست به معاويه دست يابد فرياد زد : مرگ بر تو باد اى پسر هند . من جوانى از اسد بودم . آنگاه به جانب على ( ع ) بازگشت . آن حضرت به وى گفت :\r\nچه چيز باعث شد كه دست به اين حركت بزنى ؟ گفت : خواستار غفلت پسر هند بودم . وى شاعر نيز بود و در اين باره اشعارى سرود و درباره جنگ خود با عوف و هجومش به تپه‌اى كه معاويه بر فراز آن بود سخن گفت و در بيتى از آن ذكر كرد :\r\nاگر در راه اين آرزو هزار بار جان مىباختم هرگاه كه مىمردم مىگفتم باكى از مردن ندارم .\r\nشاميان به خاطر كشته شدن مرادى سر شكسته شدند . معاويه خون عكبر را هدر اعلام كرد . عكبر گفت : دست خدا بالاتر از دست معاويه است . پس محافظت خداوند از مؤمنان كجاست ؟ ! نصر بن مزاحم نويسد : طلايه‌داران سپاه شام و عراق درهم آويختند و اشعارى\r\n\r\n","description":"","footnote":" ( 44 ) سورهء عنكبوت آيهء 1 : الم . أَ حَسِب النَّاس أَن يُتْرَكُوا أَن يَقُولُوا آمَنَّا وَ هُم لا يُفْتَنُون . ","page_name":" 655 ","page_number":211},
  {"content":"\r\n\r\nمىسرودند و در آن بر يكديگر افتخار مىجستند و عده‌اى نيز از عدهء ديگر درخواست امان مىكردند . اين دو سپاه روزى با يكديگر نبرد كردند ، كه نجاشى هم در ميان آنان بود .\r\nتوصيف لشكر گران على ( ع ) و سپاه سبزپوش معاويه را چنين آورده‌اند كه سپاه على ( ع ) چهار هزار تن سپردار از همدان با سعيد بن قيس همدانى بودند كه خود و سلاح و زره به همراه داشتند . سپاه معاويه نيز چهار هزار تن بود كه فرماندهى آنان را عبيد الله بن عمر بر عهده داشت . آنان جامه‌اى سبز در برداشتند يا نشانى سبز رنگ همراه آنان بود كه چنان كه گذشت بدان رقطاء هم مىگفتند . هر يك از دو سپاه ، به لشكر خود مباهات مىكرد و دربارهء آن اشعارى مىگفت . نصر بن مزاحم مىنويسد : شاميان بر كشتگان خود ناله و فرياد بسيار سردادند . معاوية بن خديج گفت : اى شاميان ! خداوند سرزمينى را كه پس از كشته شدن حوشب و ذى الكلاع در پى تصرف آنند ، رسوا كناد ! معاويه گفت : اى شاميان ! خداوند شما را در گريستن بر كشتگانتان سزاوارتر از مردم عراق در گريستن بر كشته‌هايشان قرار نداد .\r\nبه خداى سوگند ذو الكلاع در ميان شما بزرگ‌تر از عمار بن ياسر در ميان سپاه عراق نبود . و نيز حوشب بزرگ‌تر از هاشم نبود و عبيد الله بن عمر در ميان شما بزرگ‌تر از ابن بديل در ميان عراقيان نبود . اين مردان همگى مانند هم بودند . پس شاد باشيد . زيرا كه خداوند از عراقيان عمار ياسر را كه شجاع آنان بود ، و نيز هاشم را كه يكپارچه آتش بود و ابن بديل را كه همه‌كارهء آنان بود ، كشت و سه تن از آنان اشعث و اشتر و عدى بن حاتم را بر جاى نهاد . اما اشعث را مردم شهرش حمايت مىكنند و اشتر و عدى نسبت به فتنه خشمگين شدند . و خدا آنان را فردا مىكشد . ابن خديج گفت : اگر اين مردان در نظر تو يكى بودند ، در نگاه ما چنين نيست . و خشمگين شد .\r\nنصر از عمر بن سعد از عبد الرحمن بن عبد الله روايت كند كه : عبد الله بن كعب روز صفين كشته شد . اسود بن قيس به او كه آخرين نفسهايش را مىكشيد برخورد كرد و به او گفت : كشته شدن تو بار گرانى است بر من . اگر تو را در اين حال ديده بودم ياريت مىدادم و از تو دفاع مىكردم و اگر مىدانستم چه كسى تو را به اين روز انداخته ، دوست مىداشتم از من جدا نمىشدى تا او را بكشم تا او مرا به تو ملحق كند . سپس فرود آمد و گفت : تو را به خدا سوگند اگر او پناه دهندهء توست هم خود ، تو را از سختى و بلا برهاناد و تو از جمله كسانى بودى كه بسيار خداى را ياد مىكردى . خداوند تو را بيامرزد به من وصيتى كن . گفت :\r\nمن تو را به تقواى الهى سفارش و نيز وصيت مىكنم كه بىهيچ ترديدى در كنار امير مؤمنان نبرد كنى تا حق آشكار شود يا تو هم به خداوند ملحق شوى . از جانب من به امير مؤمنان سلام برسان و به او بگو چنان بجنگ كه ميدان نبرد را پشت سر بگذارى . زيرا كسى كه صبح كند و ميدان جنگ را پشت سر گذارده باشد پيروز است . آنگاه اندكى نگذشت كه جان به\r\n\r\n","description":"","footnote":"","page_name":" 656 ","page_number":212},
  {"content":"\r\n\r\nجان آفرين تسليم كرد . اسود به نزد على ( ع ) رفت و او را از مرگ عبد الله آگاه ساخت . آن حضرت فرمود : خداوند او را بيامرزاد . زمانى كه زنده بود ، دوشادوش ما با دشمن ما جنگيد و در هنگام وفاتش نيز ما را نصيحت كرد .\r\nنصر بن مزاحم گويد : معاويه تمام قريشيان شام را جمع كرد . سپس گفت : اى مردم قريش ! بس شگفت است كه كسى از شما نيست كه خوب بجنگد و به واسطهء آن زبانش دراز باشد مگر عمرو ! پس شما را چه شده ؟ آن تعصب قريشى شما كجاست ؟ ! وليد بن عقبه از اين سخن در خشم شد و گفت : كدام جنگجو را مىخواهى ؟ به خدا سوگند ما از همتايان خود در قريشيان عراق كسى را نمىشناسيم كه در زبان و زور بازو از ما برتر باشد . معاويه گفت : اما آنان با سپر قرار دادن خود جان على را محافظت كردند . وليد پاسخ داد : هرگز ، بلكه على با سپر قرار دادن جان خود از آنان محافظت كرده است . معاويه گفت : واى بر شما ! آيا در ميان شما كسى نيست كه در برابر هماورد خود به مبارزه يا مفاخره بپردازد ؟ ! مروان گفت : اگر بخواهيم جنگ كنيم ، على هرگز به حسن و حسين و محمد ، فرزندانش و ابن عباس و برادرانش اجازهء جنگ نمىدهد و خود به معركهء سوزان نبرد قدم مىنهد ، پس با كدامين ايشان مبارزه كنيم ؟ و اگر بخواهيم با ايشان زبان به مفاخره بگشاييم ، پس به چه چيز مفاخرت كنيم ؟ به اسلام يا به جاهليت ؟ اگر بخواهيم به اسلام مباهات كنيم ، فخر و نازش از ايشان است كه نبوت در ميان آنان است و اگر بخواهيم به جاهليت بباليم رسوايى از آن ما خواهد بود و اگر هم بخواهيم به قريشى بودن خود بنازيم ، اعراب به ما مىگويند پس به فرزندان عبد المطلب اقرار كنيد .\r\n\r\nماجرايى كه ميان عتبة بن ابو سفيان و جعدة بن هبيره رخ داد\r\nعتبة بن ابو سفيان گفت : از اين مرد چشم پوشيد . زيرا من فردا با جعدة بن هبيره ديدار خواهم كرد . معاويه گفت : به‌به . قبيلهء او بنى مخزوم و مادرش ام هانى دختر ابو طالب و پدرش هبيره بن ابى وهب ، هماوردى بزرگوار ، است . معاويه ، با وليد بن عقبه به مشاجره پرداختند و وليد سخنان درشتى بر معاويه گفت . ميان عتبه و قومش نيز بحث و گفت‌وگو در گرفت تا آنجا كه عتبه به قومش درشتى كرد و آنان نيز به دو خشونت نشان دادند . اما هنوز شب فرا نرسيده بود كه ميانهء آنان به آشتى گراييد و معاويه ايشان را راضى كرد و اموال گرانبهايى به عنوان صله بديشان بخشيد و به برادرش عتبه پيغام داد كه تو با جعده چه خواهى كرد ؟ عتبه پاسخ داد : امروز با او ديدار و فردا با وى مبارزه مىكنم . جعده در ميان قريش جايگاهى بزرگ داشت وى مردى زبان‌آور و از محبوب‌ترين كسان در نزد على ( ع ) بود . عتبه به جانب او پيش رفت و گفت : اى جعده ! جعده ، با شنيدن صداى عتبه از على ( ع ) اجازه گرفت تا به سوى او\r\n\r\n","description":"","footnote":"","page_name":" 657 ","page_number":213},
  {"content":"\r\n\r\nروانه شود . آن حضرت به وى رخصت داد . مردم براى شنيدن سخنان آن دو گرد آمدند . عتبه گفت : اى جعده ! به خدا قسم چيزى جز دوستى دايى و عمويت ، ابن ابى سلمة عامل بحرين ، تو را وانداشت كه بر ما خروج كنى . به خداى سوگند ما ادعا نمىكنيم كه معاويه در گرفتن خلافت از على سزاوارتر است اما معاويه به حكومت در شام شايسته‌تر است . زيرا مردمان آن ديار از وى رضايت دارند . پس ما را از خلافت ببخشاييد . سوگند به خدا ، در شام كسى كوشنده‌تر از معاويه در ميدان نبرد نيست و در عراق نيز كسى در جنگها كوشنده‌تر از على نيست . ما بيش از شما از مولاى خود اطاعت مىكنيم . براى على چه زشت است ، كه در دل مسلمانان دربارهء او چنين بگذرد كه اگر به سلطنت رسد همهء عرب را از ميان برمىدارد .\r\nجعده در پاسخ او گفت : دربارهء دوستى من با دايىام بايد بگويم كه اگر تو چنان دايى مىداشتى پدرت را از ياد مىبردى . دربارهء ابن ابى سلمه نيز بايد بدانى كه ارجمندتر از او وجود نداشت . جهاد در نگاه من بسى برتر از ولايت دارى است . اما فضل على ( ع ) بر معاويه از جمله چيزهايى است كه كسى در آن اختلاف ندارد . اما رضايت امروز تو به شام بايد بدانى كه شما ديروز بدان نيز خرسند بوديد . اما سخن تو كه گفتى در شام كسى كوشنده‌تر از معاويه در ميدان جنگ و در عراق كسى كوشنده‌تر از على در ميدان جنگ يافت نمىشود بايد بدانى كه يقين جلودار حركت على است و شك قافله سالار معاويه . و نيت حق خواهان برتر از تلاش باطل‌گرايان است . اما اين گفتار تو كه گفتى ما نسبت به مولاى خود بيشتر از شما فرمانبرداريم ، بايد بدانى كه به خداى سوگند اگر او خاموش شود از او پرسش نكنيم و اگر سخن بگويد به او ايراد نكنيم . اما دربارهء جنگ با عرب بايد بدانى كه خداوند جنگ را مقرر داشت پس هر كه را خدا كشت به سوى او خواهد رفت . عتبه از پاسخ جعده در خشم شد و به وى ناسزا گفت . اما جعده به او پاسخى نداد و از وى دورى كرد . هر دو خشمگين از يكديگر فاصله گرفتند . عتبه سپاهيان خويش را كه بيشتر از قبايل سكون و ازد و صدف بودند گرد آورد . جعده نيز تا آنجا كه مىتوانست لشكرى گرد آورد و با يكديگر به نبرد پرداختند .\r\nهر دو سپاه شكيبايى ورزيدند . جعده خود در گرما گرم ميدان نبرد شركت جست . عتبه گريخت و سپاهش را تسليم كرد و خود شتابان به سوى معاويه گريخت . معاويه با ديدن اين صحنه به او گفت : جعده آبروى تو را ريخت و فراريت داد . هرگز نشان اين ننگ از پيشانى تو پاك نشود . عتبه گفت : سوگند به خدا ديگر با چنين كسى هرگز نمىجنگم . و پوزش مىخواهم بر يارانم خرده مگيريد . خداوند نخواست كه ما را بر آنان برترى دهد ، پس من چه كنم ؟ جعده به واسطهء اين پايمردى نزد على ( ع ) ارج بيشترى يافت . نجاشى در اين باره ابياتى سرود . و شنى نيز اشعارى در اين باره سروده است كه آنها را در ذيل زندگى جعده نقل كرده‌ايم .\r\n\r\n","description":"","footnote":"","page_name":" 658 ","page_number":214},
  {"content":"\r\n\r\nنصر بن مزاحم گويد : على ( ع ) اظهار داشت كه فردا براى جنگ به ديدار معاويه مىرود .\r\nشاميان از شنيدن اين خبر هراسان و از سخن على ( ع ) سرشكسته شدند . معاويه بن ضحاك بن سفيان پرچمدار معاويه بود ولى نسبت به معاويه در دل خود كينه داشت . وى خبرها را به عبد الله بن طفيل عامرى مىنگاشت و عبد الله هم آنها را براى على ( ع ) مىنوشت . معاويه بن ضحاك به عبد الله پيغام داد كه من شعرى سروده‌ام كه شاميان و معاويه را با آن بيم زده كرده‌ام . با اين همه معاويه نمىتوانست وى را متهم كند . معاويه بن ضحاك صاحب فضيلت و دلير مرد و زبان‌آور بود . وى شبانه ، به گونه‌اى كه ديگران صدايش را بشنوند ، شعرش را خواند . از جمله سروده بود :\r\nاى كاش اين شب براى هميشه بماند و ما شاهد فرا رسيدن فردا نباشيم .\r\nاز رويارويى با على حذر كن كه او تا روزگار باقى است خلاف نمىكند .\r\nپس به پسر حرب ( معاويه ) بگو تو چه مىكنى ؟ آيا استقامت مىورزى يا تو را در جنگ به ترس و نشستن فرا خوانيم .\r\nنظر ما جز آن نيست كه شام را يكباره ترك كنى اگر چه لاف‌زنان در آن خودنمايى كنند .\r\nچون شاميان ، شعر او را شنيدند او را پيش معاويه بردند و درخواست كشتن وى را كردند . اما قومش از معاوية بن ضحاك پشتيبانى كردند . سرانجام وى را از شام راندند و او هم به مصر رفت . معاويه گفت : به خدا قسم سخن اين مرد از قبيلهء بنى سليم ، بر اهل شام سخت‌تر از جنگ با على است .\r\nوقتى على ( ع ) گفت : من فردا به جنگ معاويه مىروم اشتر اشعارى سرود و در آن از پيروزى على ( ع ) بر معاويه و چيرگى عراقيان بر شاميان سخن گفت . وى در قسمتى از آن ابيات سرود :\r\nصبح فردا ، كار ختم مىشود كه براى صلح مردانى و براى جنگ نيز مردانى ويژه ، وجود دارند .\r\nاى پسر هند كمربندهاى خود را براى پذيرايى از مرگ محكم كن و آرزوهاى دور و دراز به خود راه مده .\r\nلشكر معاويه ، مىخواهند در قيامت سربلند باشند و در اين دنيا جانها و اموال خود را حقير مىشمارند .\r\nچون معاويه ، شعر اشتر را خواند ، گفت : شعرى زشت از شاعرى زشت . او رئيس عراقيان و بزرگ ايشان و بر افروزندهء شعلهء جنگ ، شروع‌كننده و پايان دهندهء فتنه است .\r\n\r\n","description":"","footnote":"","page_name":" 659 ","page_number":215},
  {"content":"\r\n\r\n\r\nنامهء معاويه به على ( ع ) براى درخواست حكومت شام از آن حضرت و پاسخ على ( ع ) به او\r\nمعاويه گفت : در نظر دارم به على نامه‌اى نوشته حكومت شام را درخواست كنم و در دلش ترديد و رقت به وجود آورم . عمرو بن عاص خنديد و گفت : چگونه مىتوانى على را بفريبى ؟\r\nمعاويه پاسخ داد : مگر ما فرزندان عبد مناف نيستيم ؟ عمرو گفت : چرا ولى نبوت براى آنان است نه تو . اما اگر ميل دارى نامه بنويسى ، بنويس . پس معاويه به آن حضرت نوشت : اما بعد ، گمان مىكنم اگر مىدانستى جنگ بدين درجه مىرسد ، هيچ‌گاه يكى از ما در صدد بر افروختن نايرهء آن بر ديگرى بر نمىآمد . اگر بر عقل خود چيره آييم هنوز آن مقدار باقى مانده كه از آنچه گذشت اظهار ندامت كنيم و بر اصلاح آنچه باقى مانده بكوشيم . من از تو حكومت شام را درخواست كردم به شرطى كه تو مرا مجبور به طاعت و بيعت با خود نكنى .\r\nاما تو از دادن شام دريغ ورزيدى و خداوند چيزى را كه تو از من منع كردى به من بخشيد .\r\nاكنون هم من تو را بدانچه پيش از اين گفته بودم ، فرا مىخوانم . من همان قدر به زنده ماندن اميدوارم كه تو . و به همان ميزان از مرگ مىترسم كه تو مىترسى . سوگند به خدا سپاهيان اندك شدند و دلير مردان از ميان رفتند حال آنكه ما نيز جزو فرزندان عبد مناف هستيم و يكى از ما بر ديگرى فضلى ندارد مگر فضلى كه عزيز را خوار نسازد و آزاد را به بندگى نگيرد .\r\nو السلام . »\r\nچون نامهء معاويه به دست على ( ع ) رسيد ، آن حضرت نامهء او را خواند و به شگفت افتاد و گفت : عجبا از معاويه و نامه‌اش ! سپس عبيد الله بن ابى رافع ، نامه نگارش ، را فرا خواند و به او گفت بنويس : « اما بعد ، نامهء تو به دستم رسيد . در آن نوشته بودى اگر تو و ما مىدانستيم كه جنگ به اين درجه مىرسد يكى از ما در صدد بر افروختن نايرهء آن بر ديگرى ، بر نمىآمد .\r\nمن و تو در اين خصوص با يكديگر تفاوت بسيار داريم . به راستى كه اگر من در راه خدا كشته شوم و باز زنده گردم و سپس كشته شوم و باز زنده گردم ، تا هفتاد بار ، از سختگيرى در راه خدا و جهاد با دشمنان او ، ذره‌اى فروگذار نمىكنم . اما اين سخن تو كه گفته‌اى : هنوز آن مقدار از عقلهاى ما برجاست تا بر آنچه گذشت تأسف بخوريم ، بايد بگويم : من نه از عقلم كاسته شده و به بر كارى كه كرده‌ام تأسف مىخورم . اما اينكه حكومت شام را طلب كردى بايد بدانى كه من آنچه را كه ديروز به تو نداده بودم ، امروز هم به تو نمىدهم . اما دربارهء همتايى ما در خوف و رجا كه گفته بودى ، بايد بدانى كه پايدارى تو بر شك از پايمردى من در يقين كمتر است . و شاميان در دنيا خواهى خود كمتر از عراقيان در آخرت طلبىشان شور و شوق دارند . اما اينكه خود را از فرزندان عبد مناف شمرده و هيچ يك را بر ديگرى برترى ننهاده‌اى\r\n\r\n","description":"","footnote":"","page_name":" 660 ","page_number":216},
  {"content":"\r\n\r\nبايد بدانى كه به جان خودم سوگند ما فرزند يك پدر هستيم اما اميه هرگز چونان هاشم و حرب مانند عبد المطلب و ابو سفيان مثل ابو طالب و مهاجر همچون طليق و كسى كه بر حق مىرود مانند كسى كه بر باطل مىرود ، نيست . حال آنكه فضيلت نبوت كه عزيزان را ذلت و ذليلان را عزت بخشيد ، در ميان ماست . و السلام . »\r\nچون پاسخ على ( ع ) به معاويه رسيد ، وى آن را از عمرو كتمان داشت و پس از چند روز عمرو را فرا خواند و نامهء على ( ع ) را به او قرائت كرد . عمرو معاويه را سرزنش كرد . در ميان قريش كسى بيشتر از عمرو ، على ( ع ) را بزرگ نمىداشت . و اين مربوط به روزى بود كه عمرو به رويارويى على ( ع ) عازم ميدان شد و آن حضرت از كشتن وى چشم پوشيد . عمرو در اين باره اشعارى سرود و عمل معاويه را تقبيح و از على ( ع ) به بزرگى ياد كرد . چون معاويه ، سخن عمرو را شنيد وى را فرا خواند و گفت : اى عمرو دانستم از اين اشعار چه قصدى دارى . عمرو گفت : چه مىخواهم ؟ معاويه گفت : تو مىخواهى تدبير مرا سست كنى و على را بزرگ دارى حال آنكه على تو را رسوا كرد . عمرو پاسخ داد : دربارهء سست تدبيرى تو بايد بدانى كه واقعيت همين است . و دربارهء بزرگ داشتن على از جانب من . تو خود بيش از من به بزرگى او اعتراف دارى اما آن را بروز نمىدهى ولى من اين واقعيت را آشكار مىكنم . و دربارهء رسوا كردن من هم بايد بدانى كه مردى كه به مصاف على رفت رسوا نشد .\r\n\r\nليلة الهرير\r\nنصر بن مزاحم روايت كرده است : على ( ع ) در روز سه‌شنبه دهم ربيع الاول سال 37 هجرى يا بنابر قولى ديگر دهم صفر ، نماز صبح را با مردم اقامه كرد . آنگاه با سپاه خويش بر لشكر شاميان يورش برد . شاميان نيز بر لشكر عراقيان تاخت آوردند . جنگ از هر دو گروه قربانيهاى بسيارى گرفت ولى شاميان در تنگنا و فشار بيشترى واقع شده بودند . آنان از جنگ خسته و گريزان بودند و اركان سپاهشان از هم گسيخته شده بود . يكى از سپاهيان عراق كه بر اسبى سرخ و سياه و درازدم سوار و چنان غرق سلاح بود كه جز دو چشمش ديده نمىشد خارج شد . در دست او نيزه‌اى بود كه با آن بر سر سپاهيان على ( ع ) مىزد و مىگفت :\r\nصفوف خود را منظم كنيد . تا آنكه صفوف و پرچمها را آراست . شاميان در پشت او جاى داشتند . آنگاه آن مرد به سخنرانى ايستاد و خدا را حمد گفت و سپاس او به جاى آورد و گفت : ستايش خدايى راست كه پسر عموى پيامبر شما را كه در هجرت از همه پيشقدم‌تر و در اسلام از همه سابق‌تر است ، قرار داد . او شمشيرى است از شمشيرهاى الهى كه خداوند آن را بر سر دشمنانش فرود مىآورد . به من بنگريد گاهى كه نايرهء جنگ افروخته‌تر و گرد و خاك بسيار برپا شود و نيزه‌ها شكست بردارد و جنگجويان با مركوبهاى خود در عرصهء نبرد\r\n\r\n","description":"","footnote":"","page_name":" 661 ","page_number":217},
  {"content":"\r\n\r\nتاخت‌وتاز كنند و تنها صداى شيههء اسبان و فرياد جنگجويان به گوش رسد ، در اين هنگام تنها به من بنگريد . آنگاه آن مرد . خود بر شاميان يورش برد و چنان جنگيد تا نيزه‌اش شكست سپس به ميان ياران خود بازگشت و او اشتر بود .\r\nمردى از سپاه شام بيرون آمد و ميان دو سپاه ايستاد و بانگ برآورد : اى ابو الحسن ! اى على ! براى نبرد با من بيرون آى . پس على ( ع ) به ديدار او رفت . آن دو چنان به هم نزديك شدند كه گردنهاى مركوبشان درهم رفته بود . آن مرد گفت : اى على ! آيا حاضرى پيشنهاد مرا گوش كنى تا به وسيلهء آن جلوى ريختن اين خونها گرفته و به جنگ پايان داده شود ؟\r\nعلى ( ع ) به او فرمود : پيشنهاد تو چيست ؟ گفت : تو به سوى عراق بازگرد و ما نيز تو را با اهل عراق آزاد مىگذاريم و ما نيز به سوى شام برمىگرديم و تو ما را با شاميان آزاد بگذار .\r\nعلى ( ع ) گفت : من مىدانم كه تو اين سخن را از روى خيرخواهى و شفقت مىگويى ، اما تصميم در اين باره ، مرا به خود بسيار مشغول داشته است و من زير و روى اين كار را به دقت بررسى كرده‌ام . اما به جز جنگ يا كفر بدان چه خداوند بر محمد ( ص ) نازل كرده ، چارهء ديگرى نيافتم . حال آنكه خداوند تعالى از هيچ يك از دوستانش راضى نمىشود كه در روى زمين گناه كرده شود و آنان خاموش گزينند و نه به نيكويى فرمان دهند و نه از بدى جلوگيرى كنند . پس من جنگيدن را بر خود بسى آسان‌تر از تحمل زنجيرها در جهنم يافتم . مرد شامى با شنيدن اين سخنان ، استرجاع‌گويان ، به اردوگاه خود بازگشت .\r\nچون يك شب به ليلة الهرير باقى مانده بود ، ياران معاويه گفتند : به خداى سوگند پاى از ميدان نبرد بيرون نمىنهيم مگر آنكه خداوند ما را پيروز سازد يا آنكه بميريم . ياران على ( ع ) نيز همين سخن را مىگفتند . در فرداى يكى از روزهاى بسيار گرم ايام الشعرى ، هر دو سپاه وارد كارزار شدند . آنان ابتدا به يكديگر تير انداختند تا آنكه تيرهايشان تمام شد . سپس دست به نيزه بردند تا جايى كه نيزه‌ها هم شكسته و خرد شدند . آنگاه با شمشيرهاى آخته به ديدار يكديگر شتافتند . دسته‌هاى شمشيرها و گرزهاى آهنين شكسته شد و در اين ميان جز فرياد رعد آساى جنگاوران و صداى برخورد تيغهء شمشيرها با جمجمه‌ها كه در دل مردان جنگى بيشتر از صداى صاعقه‌ها ، ايجاد ترس و هول مىكرد به گوش نمىرسيد . خورشيد تار و ميدان نبرد آكنده از گرد و غبار بود . پرچمها نيز ناپديد شده بود . جنگاوران از هنگام نماز صبح تا نيمه شب با شمشير و گرزهاى آهنى ، با يكديگر مىجنگيدند . به غير از نماز صبح ، نمازى ديگر خوانده نشد و تنها در هنگام نماز به گفتن تكبير بسنده كردند . آنگاه جنگ از نيمه شب تا برآمدن سپيده ادامه يافت . در آن روز و آن شب هفتاد هزار تن بر خاك و خون غلتيدند و اين شب را ليلة الهرير نام نهادند . اشتر در جناح راست سپاه على ( ع ) و ابن عباس در جناح چپ و على ( ع ) خود در وسط سپاهش جاى گرفته بودند . اشتر در اين\r\n\r\n","description":"","footnote":"","page_name":" 662 ","page_number":218},
  {"content":"\r\n\r\nموقعيت ميان جناح راست و چپ حركت مىكرد و به هر قبيله يا سپاهى دستورات لازم را صادر مىكرد . او پيوسته بدين كار اشتغال داشت تا آنكه صبح فرا رسيد و ميدان نبرد در پشت سر او بود . پيرمردان بانگ برآوردند : اى جماعت عرب ! خداى را دربارهء زنان نامحرم و دختران به ياد آوريد . جابر گويد : « امام محمد باقر ( ع ) ، هنگام ياد كردن اين سخن براى من ، گريست » . اشتر هنگامى كه به صف سپاهيان شامى حمله مىبرد . مىگفت : به اندازهء بند نيزه‌ام به پيش رويد . چون چنين كردند باز فرمان داد : به اندازهء اين كمان پيش رويد . و چون يارانش چنين كردند . باز دوباره از آنان تكرار اين حركت را درخواست كرد تا آنجا كه گامهاى بيشتر مردمان خسته شد . آنگاه اشتر اسب خود را خواست و پرچم را كه به دست حيان بن هوذه نخعى بود ، استوار كرد . اشتر بر اسبى سياه و سرخ ، در حالى كه كلاه‌خودش را بر روى كوههء زين اسبش گذارده بود ، به سوى سپاهيان آمد و گفت : « اى مؤمنان ! عرصهء نبرد اينك داغ و آتشين شده و خورشيد از تيرگى درآمده است » . جنگ شدت يافت . اشتر در ميان لشكرها گردش مىكرد و مىگفت : هان ! چه كسى از شما جانش را به خدا مىفروشد و همراه با اشتر جنگ مىكند تا يا پيروز شود و يا به خدا ملحق شود ؟ همواره عده‌اى براى جنگ با اشتر خارج شده در ركاب او نبرد مىكردند . در اين حالت يكى گفت : اگر اين مرد نيت داشته باشد ، به راستى چه مردى است ؟ دوست آن مرد به وى پاسخ داد : مادرت به عزايت نشيند چه نيتى بزرگ‌تر از اين ؟ ! چنان كه مىبينى او دلير مردى است كه در خون شناور است و جنگ او را به ستوه نياورده است . در حالى كه مغزهاى جنگجويان از شدت گرما به جوش آمده و دلها به گلوگاهها رسيده . اما اشتر همان گونه كه مىبينى اين گونه سخن مىگويد ! بار الها ما را پس از او بر جاى مگذار . سپس اشتر در ميان يارانش برخاست و گفت : عمو و دايى من فدايتان باد ! چنان جديتى به خرج دهيد كه خداى را خشنود سازيد و دين را به واسطهء آن عزت بخشيد . چون من جديت كردم شما نيز آماده شويد . سپس از اسبش فرود آمد و بر صورت مركوبش زد . سپس به پرچمدار خويش گفت : به پيش ! پرچمدار پيش رفت . آنگاه اشتر بر دشمنان يورش برد . ياران اشتر نيز در پى او تاختن آوردند و بر صفوف شاميان زدند و تا اردوگاه آنان پيش رفتند . و در آنجا به نبردى سخت پرداختند . پرچمدار سپاه اشتر كشته شد . على ( ع ) نظاره‌گر پيروزى سپاه خويش بود .\r\nاشعث بن قيس در ميان قبيلهء كندة در ليلة الهرير به ايراد خطبه پرداخت . وى سخنانى گفت كه ظاهر آن نصيحت قومش و باطن آن خيانت به على ( ع ) بود . از جمله آنكه گفت : اى مسلمانان ! شما به خوبى ديديد كه ديروز چه فاجعه‌اى رخ داد و چقدر عرب از ميان رفتند . به خداى سوگند تا اين لحظه از عمرم ، هرگز شاهد چنين رويدادى نبودم . پس كسانى كه حضور دارند به غايبان بگويند كه اگر ما فردا نيز بمانيم ، اسباب نابودى عرب و تباهى\r\n\r\n","description":"","footnote":"","page_name":" 663 ","page_number":219},
  {"content":"\r\n\r\nحرمات را فراهم كرده‌ايم . به خدا قسم بدانيد كه من اين سخنان را از ترس مرگ نمىگويم .\r\nبلكه من مردى سالمند هستم كه براى زنان و كودكانى كه فردا پس از مرگ ما بر جاى مىمانند ، نگران هستم .\r\nنصر بن مزاحم از عمرو بن شمر از جابر بن عمير انصارى روايت كند كه گفت : به خدا سوگند گويى صداى على ( ع ) را در يوم الهرير ، زمانى كه به سوى شاميان مىرفت ، مىشنوم .\r\nپس از آنكه مذحجيان در نبرد سختى كه ميان ما و عك و لخم و جذام و اشعرين روى داد ، در هم شكستند على ( ع ) رو به خورشيد ايستاد و آنگاه فرمود : تا كى ميان اين دو گروه را آزاد واگذاريم ؟ ! آنان نابود شدند در حالى كه شما ايستاده به آنان نظاره مىكنيد . مگر از خشم الهى باك نداريد ؟ ! آنگاه به جانب قبله توجه كرد و دو دستش را به سوى خدا بالا برد و فرياد زد : اى خدا ، اى بخشنده ، اى يكتا ، اى بىنياز ، اى خدا ، اى معبود محمد ( ص ) . بار الها گامها به سوى تو مىآيد و قلبها به طرف تو كشيده مىشود و دستها به سوى تو بالا مىرود . گردنها به طرف تو كشيده مىشود و چشمها به سوى تو دوخته مىشود و نيازها از تو خواسته مىشود . ما از نبود پيامبرمان و فراوانى دشمنانمان و پراكندگى خواستهايمان به تو شكايت مىكنيم . خدايا ميان ما و قوم ما به حق راهى بگشا كه تو بهترين گشايندگانى . بر بركت خداوند قدم برداريد . سپس ندا داد : لا إله الا الله و الله اكبر كلمهء تقواست .\r\nراوى گويد : به خدايى كه محمد ( ص ) را به حق به رسالت برانگيخت از هنگامى كه خداوند آسمانها و زمين را آفريد ، آنچه را كه از على ( ع ) شنيدم از هيچ رئيس قومى ديگر نشنيده‌ام . او در يك روز كارهاى بس شگرفى انجام داد . وى با شمشير تاشده‌اش به نبرد مىشتافت و مىگفت : از خدا و از شما به خاطر اين شمشير پوزش مىخواهم . بارها مىخواستم اين شمشير را از هم بدرم اما بسيار مىشنيدم كه پيامبر ( ص ) مىفرمود : هيچ شمشيرى چون ذو الفقار و هيچ جوانمردى چونان على نيست . و اين سخن مرا از اين كار بازمىداشت . و من اكنون با آن به جنگ مىپردازم . او مىگفت ما آن را مىگرفتيم و راستش مىكرديم . سپس على ( ع ) آن را دوباره از ما مىگرفت و به صف شاميان يورش مىبرد . به خداى سوگند هيچ شيرى قوى تدبيرتر از على ( ع ) نسبت به دشمنش نبود . آن حضرت براى مردم به سخنرانى ايستاد و فرمود : اى مردم ! مىبينيد كه كار شما و دشمنتان به كجا كشيده است . اكنون آنان نفسهاى آخر خود را مىكشند . چون وقايع رخ نمايند آخر آنها را مىتوان به واسطهء اوايل آنها شناخت . دشمنان در مقابل شما از روى بىدينى مقاومت كردند و ديديد كه از شما چه ضربه‌اى خوردند . من فردا صبح بر آنان تاخت خواهم آورد و آنان را در پيشگاه خداوند عز و جل به محاكمه خواهم كشيد .\r\n\r\n","description":"","footnote":"","page_name":" 664 ","page_number":220},
  {"content":"\r\n\r\n\r\nبالا بردن قرآنها\r\nاين خبر به معاويه رسيد . وى عمرو بن عاص را فرا خواند و به او گفت : اى عمرو ! اين شبى است كه فرداى آن على تصميم گرفته است كار ما به آخر رساند . تو چه نظرى دارى ؟ عمرو پاسخ داد : مردان تحت فرمان تو تاب رويارويى با مردان تحت فرمان على را ندارند و تو خود نيز همانند او نيستى . او به خاطر چيز ديگرى با تو نبرد مىكند و تو به خاطر غير آن چيز با او مىجنگى . تو طالب ماندنى و او خواهان رفتن . اهل عراق از اينكه تو بر آنان چيره شوى از تو هراسانند و حال آنكه شاميان از آنكه على بر آنان دست بيابد بيمناك نيستند . لذا تو بايد كارى را به آنان نشان دهى كه چون آن را پذيرفتند باعث اختلاف و تفرقه در ميانشان شود و اگر هم آن را رد كردند بازهم سبب اختلاف در ميان آنها شود . ايشان را به كتاب خدا دعوت كن تا در ميان تو و آنان حكم قرار گيرد . اكنون مراد تو به اين صورت حاصل خواهد شد و من همواره از دادن اين پيشنهاد طفره مىرفتم تا موقعى كه بدان نياز پيدا كنيم . معاويه گفت :\r\nراست مىگويى حق با توست . چون صبح فرا رسيد شاميان قرآنها را بر فراز نيزه‌ها بالا بردند و سپاهيان نيزه‌ها را به دست گرفته بودند . هر يك از قبايل زير پرچم خود قرار داشتند .\r\nتميم بن حذيم گويد : فرداى ليلة الهرير در برابر خود چيزهايى مانند پرچم در جلو صفوف لشكر شام ديديم . چون هوا روشن شد ناگهان ديديم تمام آنها قرآنهايى است كه بر نيزه‌ها بسته بودند . جمعا پانصد مصحف به چشم مىخورد . آنان با صد مصحف به استقبال على ( ع ) آمدند و در هر طرف لشكر دويست مصحف قرار دادند . آنان سه نيزه را به هم بسته و مصحف مسجد اعظم را بر آنان جاى داده و ده نفر آن را نگه داشته بودند . شاميان بانگ برآوردند : اى اهل عراق كتاب خدا در ميان ما و شما . اى جماعت عرب ! دربارهء زنان و كودكانتان خداى را در نظر آريد . فردا كه شما از ميان رفتيد چه كسى بايد در مقابل هجوم روميان و تركان و ايرانيان پايدارى كند ؟ دربارهء دينتان خداى را در نظر آوريد . ابو اعور سلمى بر اسبى سپيد تا تارى كه قرآنى را بر سر آن آويخته بود جلو آمد و فرياد برداشت : اى اهل عراق كتاب خدا در ميان ما و شما داور باشد . على ( ع ) فرمود : خدايا تو نيك مىدانى اينان قرآن را نمىخواهند ، پس خود ميان ما و ايشان داورى كن كه تو داورى حقيقى و آشكارى . در ميان ياران على ( ع ) اختلاف نظر پديد آمد . گروهى خواهان جنگ و دستهء ديگر خواهان حكم قرار دادن قرآن بودند و مىگفتند : جنگ جايز نيست كه اينك ما را به كتاب خدا فرا خوانده‌اند . اين حيله بر عراقيان كارگر افتاد . عدى بن حاتم به على ( ع ) روى كرد و گفت : اگر ما دچار آسيب شديم اهل باطل نيز آسيب ديده‌اند و هر دو گروه زخمها برداشته‌اند . اما نفرات باقىماندهء ما از ايشان قدرتمندترند . سپاهيان ما بىتابى مىكنند ولى از تمام آنها كه بگذريم هر چه را كه تو مايل باشى نظر ماست . سپاهيان على ( ع ) با وى به\r\n\r\n","description":"","footnote":"","page_name":" 665 ","page_number":221},
  {"content":"\r\n\r\nمشاجره پرداختند . سپس اشتر برخاست و گفت : معاويه در ميان يارانش ، جانشينى ندارد .\r\nاما تو به حمد الله ، جانشين دارى . و اگر هم معاويه يارانى مانند ياران تو داشته باشد ، صبر و بصيرتى چنان كه تو دارى ندارد . پس با استعانت از خداوند همچنان به نبرد ادامه بده .\r\nعمرو بن حمق نيز برخاست و گفت : اى امير مؤمنان ! به خداى سوگند ما تو را از روى تعصب بر باطل برنگزيديم و يارى نكرديم بلكه ما تو را به خاطر خداوند دوست مىداريم و به خاطر حق‌جويى خود تو را برگزيديم و اگر كسى جز تو ما را به كارى كه تو ما را بدان فرا خوانده‌اى ، دعوت كند لجاجتهاى بسيار و بگومگوهاى فراوان روى خواهد داد . اينك حق به نهايت خود رسيده و با وجود رأى و نظر تو ، ما حق اظهار نظر به خود نمىدهيم .\r\nاشعث بن قيس خشمناك برخاست و گفت : ما امروز براى توايم چنان كه ديروز هم بوديم ( و راست مىگفت ) اما فرجام كار ما مانند آغاز آن نيست و هيچ كس بيشتر از من نسبت به عراقيان دلسوزى و نسبت به شاميان كينه و دشمنى ندارد . پس پيشنهاد آنان را دربارهء داورى كتاب خدا پاسخ گوى . تو نسبت به اين كار از آنان سزاوارترى . مردم خواهان بقايند و جنگ را ناخوش مىدارند . مردمان خرامان مىرفتند و مىگفتند : جنگ ما را از ميان برد و مردان ما را كشت . عدهء اندكى نيز گفتند : ما بر سر آنچه ديروز با آنان مىجنگيديم ، همچنان نبرد را ادامه مىدهيم . پس امير المؤمنين ( ع ) فرمود : امر و فرمان من چنان كه مىخواستم پيوسته در اين جنگ بر شما روان بود تا آنكه جنگ شما را فرا گرفت . به خداى سوگند جنگ شما را گرفته و رها كرده و دشمن شما را نيز گرفته ولى رها نكرده است و شمار بيشترى از آنان را دستخوش زخم و جراحت كرده . هشداريد كه من ديروز امير مؤمنان بودم و امروز خود مأمورم . ديروز بازدارنده بودم و امروز بازداشته شده‌ام . شما خواهان زندگى هستيد و من نمىتوانم شما را به چيزى كه آن را ناخوش مىداريد ، وادار كنم . سپس آن حضرت نشست .\r\nسران قبيله‌ها با يكديگر به گفت‌وگو پرداختند . از قبيلهء ربيعه كه جبههء بزرگى را تشكيل مىدادند ، كردوس بن هانى بكرى برخاست و گفت : اى مردم به خداى سوگند از زمانى كه ما از معاويه بيزارى جستيم او را دوست نگرفتيم و از زمانى كه على را دوست گرفتيم از او برائت نجستيم . كشتگان ، جزو شهدا و زندگان ما جزو نيكانند و على از طرف خدايش صاحب برهان و دليل است . و هر چه كرده جز از انصاف نبوده و البته هر صاحب حقى ، منصف نيز هست . پس هر كس به رأى على تسليم شود نجات يافته و آن كس كه با او مخالفت كند ، نابود شده است . شقيق بن ثور بكرى نيز برخاست و گفت : اى مردم ما پيش از اين شاميان را به كتاب خدا فرا خوانديم اما آنان ، اين دعوت را رد كردند و ما به ناگزير با ايشان به نبرد پرداختيم . اكنون آنان ما را به كتاب الهى فرا مىخوانند و اگر ما دعوت ايشان را نپذيريم آنان جنگيدن با ما را براى خود روا مىشمرند و ما نمىترسيم كه خدا و رسولش بر\r\n\r\n","description":"","footnote":"","page_name":" 666 ","page_number":222},
  {"content":"\r\n\r\nما ستم روا دارند . على نيز بازگشت‌كننده از جنگ نيست و در اعتقاد خود شك و ترديد راه نمىدهد . او امروز هم بر همان اعتقاد ديروز خويش است در حالى كه اين جنگ ما را به نابودى كشانده و ما زندگى را جز در ترك جنگ ميسر نمىبينيم . حريث بن جابر بكرى به سخنرانى ايستاد و گفت : اى مردم ، اگر على جانشين اين كار مىبود ، بدان روى مىآورد .\r\nحال چگونه است كه او خود رهبر و پيش‌برندهء آن است . به خداى سوگند او امروز از اين قوم نمىپذيرد مگر آن چيزى را كه ديروز آنان را بدان فرا خوانده بود . و اگر به پيشنهاد آنان گردن ننهد ، شما با او دشمن‌تريد . خالد بن معمر نيز برخاست و گفت : اى امير مؤمنان ! ما زندگى را در گرو پذيرفتن پيشنهاد شاميان مىدانيم ، اگر تو همچنين نظرى دارى و اگر چنين نيست البته رأى تو ترجيح دارد . سپس حضين بن منذر رقاشى كه كم‌سن‌ترين آنان بود برخاست و گفت : اى مردم ! ما رهبرى داريم كه ورود و خروجش را ( در جنگ ) تحسين كرده‌ايم او بر آنچه مىگويد تأييد شده و بر آنچه مىكند مورد اعتماد است . اگر او بگويد نه ما نيز مىگوييم نه و اگر او بگويد آرى ما نيز مىگوييم آرى .\r\nرفاعة بن شداد بجلى گفت : اى مردم ! هيچ چيز از حق ما كم نمىشود . آنان ما را به چيزى فرا خوانده‌اند كه ما خود در آغاز كار آنان را بدان دعوت مىكرديم . اگر اين كار مطابق ميل ما پايان يابد ، مقصود حاصل است و گرنه ما يكى از شاخه‌هاى آن را برمىگزينيم . نصر بن مزاحم گويد : امير المؤمنين ( ع ) چون ديد شاميان مصحفها را بالا بردند و عراقيان را به تبعيت از حكم قرآن دعوت مىكنند فرمود : اى بندگان خدا ! من سزاوارترين كس در اجابت به كتاب خدايم اما معاويه و عمرو بن عاص و ابن ابى معيط و حبيب بن مسلمه و ابن ابى سرح ياران دين و قرآن نيستند . من آنان را بهتر از شما مىشناسم . با آنان در كودكى و بزرگساليشان همراه بوده‌ام . ايشان بدترين كودكان و بدترين بزرگان هستند . و سخنى كه مىگويند كلمهء حقى است كه از آن باطل را اداره مىكنند . به خدا قسم آنان قرآن را به حقيقت بالا نبرده‌اند آنان قرآن را مىشناسند ولى بدان عمل نمىكنند و آن را جز براى فريفتن شما بالا نبرده‌اند . تنها يك ساعت ديگر بازوان و جمجمه‌هاى خود را به من بسپاريد .\r\nاينك حق به نهايت درجه آشكار شده و اندكى بيشتر نمانده تا دنبالهء ستمگران بريده شود .\r\nآنگاه بيست هزار مرد زره‌پوش كه سلاح خود را بر روى شانه‌هايشان افكنده بودند و پيشانيشان از فراوانى سجده سياهى مىزد ، جلو آمدند . پيشاپيش آنان مسعر بن فدكى و زيد بن حصين و گروهى از قاريانى كه بعدا به نام خوارج موسوم شدند ، در حركت بودند .\r\nآنان على ( ع ) را بدون ذكر لقب امير المؤمنين صدا كردند و به او گفتند : اى على ! پيشنهاد شاميان را بپذير و گرنه همانطور كه پسر عفان را كشتيم تو را نيز خواهيم كشت . به خدا سوگند اگر پيشنهاد آنان را نپذيرى ، تو را مىكشيم . على ( ع ) به ايشان فرمود : واى بر شما !\r\n\r\n","description":"","footnote":"","page_name":" 667 ","page_number":223},
  {"content":"\r\n\r\nمن نخستين كسى بودم كه به كتاب خدا دعوت كردم و نيز اولين كسى بودم كه بدان پاسخ دادم . بنابراين بر من روا نيست كه به كتاب خدا فرا خوانده شوم اما آن را رد كنم . بلكه من با شاميان مىجنگم تا آنان به حكم قرآن گردن نهند . ايشان خود حكم قرآن را نافرمانى و عهد و پيمان آن را نقض كرده و قرآن را به كنارى افكنده‌اند . اما من به شما اعلام مىكنم كه آنان بر شما حيله زدند . آنان خواهان عمل به قرآن نيستند . آن جماعت گفتند : كسى را در پى اشتر روانه كن تا به نزد تو بازآيد . اشتر صبح ليلة الهرير بر سپاه معاويه نفوذ كرده بود و نزديك بود به اردوگاه آنان داخل شود . على ( ع ) يزيد بن هانى را به دنبال اشتر فرستاد . يزيد اشتر را ديد و پيغام على ( ع ) را به او رسانيد . اشتر گفت : به على ( ع ) بگو در اين هنگام شايسته نيست كه مرا از اين جايگاه بازگردانى . من اميدوارم خداوند در فتح و پيروزى را به رويم بگشايد . پس شتاب مكن . يزيد بن هانى به نزد على ( ع ) آمد و او را از سخن اشتر آگاه كرد . از جانب اشتر داد و فريادها بلند شد . نشانه‌هاى فتح و پيروزى براى عراقيان و علايم نكبت و بيچارگى براى شاميان آشكار شد . آن جماعت به على ( ع ) گفتند : به خدا سوگند تو به اشتر جز فرمان ادامهء جنگ را ندادى . على ( ع ) گفت : شما خود ديديد كه پيك من به سوى اشتر رفت مگر نديديد كه من با او در مقابل خود شما سخن گفتم و شما نيز شنيديد كه من به او چه پيامى دادم . آنان گفتند : به اشتر پيغام بده بازگردد و گرنه به خدا سوگند تو را معزول مىكنيم .\r\nعلى ( ع ) فرمود : « واى بر تو اى يزيد ! به اشتر بگو به نزد من بازگردد كه فتنه پديد آمد » . يزيد به نزد اشتر رفت و او را از ماجرا آگاه كرد . اشتر گفت : مقصود از فتنه بالا بردن قرآنهاست ؟ يزيد گفت : آرى . اشتر گفت : به خدا قسم فكر مىكردم وقتى آنان قرآنها را بالا بردند به زودى در صفوف سپاهيان ما ايجاد اختلاف مىكنند . اين از نظريات اين نابغه ( عمرو بن عاص ) بود .\r\nاشتر به يزيد گفت : آيا پيروزى را نمىبينى خداوند چگونه به ما كمك مىكند ؟ آيا سزاوار است كه ما اين موقعيت را از دست بدهيم و بازگرديم . يزيد پاسخ داد : آيا دوست دارى كه اينجا پيروز شوى و على ( ع ) را در جايى كه اكنون هست بگيرند و به دشمن تحويل دهند ؟ ! اشتر گفت : سبحان الله ! به خدا قسم چنين نمىخواهم . يزيد گفت : آن جماعت به على ( ع ) گفته‌اند : به اشتر پيغام بده به سويت بازگردد و گرنه همان گونه كه عثمان را كشتيم تو را هم مىكشيم يا به دشمنت تسليم مىكنيم . اشتر به نزد على ( ع ) بازگشت و فرياد زد : اى بيچارگان و سست رأيان ! آيا وقتى كه بر دشمن چيره شديد گمان برديد كه آنان بر شما پيروز مىشوند ؟ آنان قرآنها را بر فراز نيزه‌ها بالا بردند و شما را به حكم آن فرا خوانده‌اند در حالى كه ايشان فرمان الهى و سنت پيامبر ( ص ) را ناديده نگاشته‌اند . به درخواست آنان گردن ننهيد . مرا اندكى فرصت دهيد . من هنگامهء پيروزى را احساس مىكنم . آن جماعت پاسخ دادند : هرگز . اشتر گفت : يك بار ديگر به من فرصت دهيد تا با اسبان حمله كنم . گفتند : در اين\r\n\r\n","description":"","footnote":"","page_name":" 668 ","page_number":224},
  {"content":"\r\n\r\nصورت ما شريك گناه تو خواهيم بود . اشتر گفت : به من پاسخ دهيد شما كه افراد و الا و نمونه‌تان كشته شده و اراذلتان باقى مانده‌اند چه موقع بر حق بوده‌ايد ؟ زمانى كه شاميان را مىكشتيد يا الان كه از نبرد با ايشان دست كشيده‌ايد ؟ آيا كشتگان شما كه خود فضل ايشان را انكار نمىكنيد و بهتر از شما بودند در آتش جاى گرفته‌اند ؟ گفتند : اشتر دست بردار . ما در راه خدا با آنان ستيز كرديم و اينك هم در راه خدا از جنگ با آنان دست مىشوييم . ما از تو اطاعت نمىكنيم . از ما كناره‌گير . اشتر گفت : بر شما حيله زدند و به خداى سوگند كه اين حيله كارگر افتاد . شما را به فرو نهادن آتش جنگ فرا خواندند و شما نيز دعوت ايشان را پذيرفتيد . اى كسانى كه پيشانيهايتان سياه است ما گمان مىكرديم نماز شما نشانهء بىميلى شما به دنيا و اشتياقتان به ديدار خداوند است . اما اكنون فرارتان از مرگ را تنها به خاطر دوستى دنيا مىبينم . اى شبه بزرگان ننگ و زشتى بر شما باد ! شما پس از اين هرگز روى عزت و سربلندى را نمىبينيد ، گم شويد چنان كه ظالمان گم شدند . آن جماعت اشتر را دشنام گفتند و اشتر نيز ايشان را ناسزا گفت آنان با تازيانه‌هاى خود بر صورت مركوب اشتر زدند و اشتر با تازيانه‌اش بر صورت مركوب آنان زد . آنگاه على ( ع ) بر ايشان بانگ زد : بس كنيد .\r\nاز اينجا دانسته مىشود كه ياران امير المؤمنين ( ع ) چهار گروه بودند : گروه نخست :\r\nاهل بصيرت و كسانى كه در ظاهر و باطن نسبت به على ( ع ) اخلاص داشته و حق او را به نيكى مىشناخته‌اند و مىدانستند كه شاميان قرآنها را از روى خدعه بر فراز نيزه كرده‌اند .\r\nالبته اين گروه ، اندك بودند و كسانى چون اشتر ، حجر بن عدى ، عمرو بن حمق و كردوس بن هانى و حضين بن منذر در ميان اين گروه جاى داشتند .\r\nگروه دوم كسانى كه قلبا به على ( ع ) ارادت داشتند ولى فريب حيله معاويه را خوردند يا آنكه زندگى و زنده ماندن را مايل شدند مانند شقيق بن ثور ، حريث بن جابر و رفاعة بن شداد .\r\nگروه سوم كسانى كه براى على ( ع ) در قلبهايشان جايى كه شايان شخصيت آن حضرت بود قرار نداده بودند . علاوه بر اين ، اين گروه نيز فريب معاويه را خورده بودند . اينان همان قاريانى بودند كه پيشانيشان سياه بود . وجود اين جماعت همواره و در هر عصر بسى زيانمندتر از فساق متجاهر به فسق است .\r\nگروه چهارم منافقانى كه اظهار نصيحت مىكردند و در باطن خيانت روا مىداشتند و اينان كسانى چون اشعث و خالد بن معمر بودند .\r\nبا توجه به اين تقسيم‌بندى ، چگونه پيروزى مىتوانست ميسر باشد ؟ معاويه به على ( ع ) نوشت : كار اين جنگ در بين ما و شما به درازا كشيد . هر يك از ما خود را بر حق مىبيند . عدهء\r\n\r\n","description":"","footnote":"","page_name":" 669 ","page_number":225},
  {"content":"\r\n\r\nبسيارى در ميان ما از پاى درآمدند . و من بيم آن دارم كه آنچه باقى ماند سخت‌تر از گذشته باشد . ما دربارهء اين جنگ مورد بازخواست قرار خواهيم گرفت و به جز از من و تو از كس ديگرى حساب كشيده نمىشود . پس آيا تو پيشنهادى دارى كه براى ما و براى خود ضامن حيات و عذر و صلاح امت اسلامى باشد و از ريختن خونها جلوگيرى كند و باعث الفت و دوستى در دين شود و كينه‌ها و فتنه‌ها را بزدايد بايد ميان ما و شما دو حكم ، يكى از ميان ياران من و ديگرى از ميان ياران تو ، به داورى پردازند و بنابر آنچه در كتاب خدا آمده است حكم كنند . پس تو نيز در كارى كه بدان فرا خوانده شده‌اى ، تقواى الهى پيشه كن و به حكم قرآن رضايت بده اگر خود را از اهل قرآن مىدانى و السلام .\r\nعلى ( ع ) در پاسخ معاويه نامه‌اى نوشت و در پايان آن فرمود : سپس تو مرا به فرمان قرآن فرا خواندى در حالى كه خود به نيكى مىدانم كه تو اهل قرآن نيستى و به حكم آن هم تمايلى ندارى . خداى را به كمك مىگيريم . ما حكم قرآن را مىپذيريم ولى حكم تو را هرگز . و هر كس به حكم قرآن رضايت ندهد به گمراهى بس دورى دچار شده است .\r\n\r\nانتخاب حكمين\r\nاشعث بن قيس به نزد على ( ع ) آمد و گفت : همهء مردم خرسند شدند و خوش‌حالند از اينكه به حكم قرآن تن مىدهند . پس اگر بخواهى من به نزد معاويه بروم و از او بپرسم كه چه مىخواهد ؟ على ( ع ) گفت : به نزد او برو . اشعث پيش معاويه رفت و از او بپرسيد : چرا اين مصاحف را بالا برده‌ايد ؟ گفت : تا ما و شما به فرمان خداوند در قرآن بازگرديم . شما يكى از كسانى را كه مورد رضايت شماست برگزينيد و ما نيز مردى را از ميان خود براى اين كار اختيار مىكنيم . سپس آنان را ملزم مىكنيم كه به كتاب خداوند كار كنند و از حكم آن تجاوز نكنند . سپس هر تصميمى كه آن دو گرفتند ما از آن پيروى كنيم . اشعث گفت : اين تدبيرى به حق است . آنگاه بازگشت و على ( ع ) را از ماجرا آگاه كرد . مردم گفتند : ما راضى هستيم و پذيرفتيم . پس على ( ع ) قاريانى از اهل عراق را روانه كرد و معاويه نيز قاريانى از اهل شام را فرستاد و آنان در ميان دو لشكر قرار گرفتند و با ايشان قرآن بود . پس هر دو گروه در قرآن نظر كردند و به بررسى پرداختند و اتفاق كردند كه هر چه را قرآن زنده كرده آنان نيز آن را زنده كنند و آنچه را كه قرآن از ميان برده آنان نيز آن را از ميان ببرند . سپس هر يك از دو گروه به نزد ياران خود بازگشتند .\r\nنگارنده : مورخان ذكر نكرده‌اند كه اين دو گروه از اجتماع خود و بررسى قرآن چه نتيجه‌اى گرفتند . و ترديد نيست كه اين كار نيز در حول و حوش همان حيله‌اى بود كه على ( ع ) را بر قبول آن مجبور كردند . پس شاميان گفتند : ما بدين حكم خرسنديم و عمرو بن عاص را\r\n\r\n","description":"","footnote":"","page_name":" 670 ","page_number":226},
  {"content":"\r\n\r\nبراى اين كار برمىگزينيم . قاريان ، كسانى كه بعدا به صورت خوارج درآمدند ، نيز گفتند : ما خرسنديم و ابو موسى اشعرى را براى اين كار انتخاب مىكنيم . على ( ع ) به ايشان گفت : من به حكميت ابو موسى رضايت ندارم و نمىخواهم اين كار را به دو سپارم . اشعث و يزيد بن حصين و مسعر بن فدكى به همراه گروهى از قاريان گفتند : ما تنها به او رضايت مىدهيم . زيرا او ما را از آنچه اكنون در آن فرو افتاده‌ايم هشدار مىداد . على ( ع ) فرمود : او در نظر من براى اين كار پسنديده نيست . زيرا او از من جدا شد و مردم را از پيوستن به من بازداشت و گريخت تا آنكه من او را پس از چند ماه ، امان دادم . اما ابن عباس را براى به عهده گرفتن اين كار انتخاب مىكنم . آنان گفتند : سوگند به خدا ما از اينكه تو يا ابن عباس در اين كار باشيد بيمناك نيستيم . بلكه ما مىخواهيم از سوى تو و معاويه يك تن ، به طور يكسان برگزيده شود .\r\nعلى ( ع ) گفت : پس من اشتر را معرفى مىكنم . اشعث گفت : آيا مگر كس ديگرى غير از اشتر آتش فتنه را بر ما برافروخت ؟ و آيا مگر ما تا اين موقع تحت حكم كس ديگرى غير از اشتر بوديم ؟ على ( ع ) پرسيد : حكم اشتر چيست ؟ اشعث گفت : حكم اشتر آن است كه دو گروه وارد جنگ شوند تا آنچه را كه تو و او مىخواهيد محقق شود .\r\nنصر بن مزاحم به نقل از جابر از امام باقر ( ع ) روايت كرده است كه فرمود : چون مردم از على ( ع ) خواستند كه حكمين را برگزيند آن حضرت به ايشان فرمود : معاويه كسى را مطمئن‌تر از عمرو بن عاص براى اين كار برنمىگمارد . پس شما هم يكى از قريشيان را كه در تدبير به مانند اوست برگزينيد . عبد الله بن عباس را بدين مهم روانه سازيد . زيرا عمرو گرهى نمىزند كه عبد الله آن را نتواند بگشايد و گرهى نمىتواند باز كند كه عبد الله آن را ببندد . او نمىتواند كارى را استوار سازد مگر آنكه عبد الله آن را خراب مىكند و نمىتواند كارى را خراب كند جز آنكه عبد الله آن را استوار مىگرداند . اشعث گفت : هرگز به خدا قسم تا قيامت دو كس از قبيلهء مضر نبايد حاكم باشند . اما حكميت را در خود به يكى از اهل يمن واگذار مىكنيم . على ( ع ) فرمود : من مىترسم بر شما حيله زنند . زيرا عمرو اگر بر چيزى تمايل كند از خداوند باكى ندارد و آن را اجرا مىكند . اشعث گفت : به خدا قسم اگر اين دو حكم به چيزى حكم كنند كه ما را خوشايند نباشد و يكى از آنان يمنى باشد براى ما بسى بهتر است از آنكه آنان هر دو مضرى باشند و به چيزى حكم كنند كه براى ما بهتر باشد ! ! شعبى نيز همين سخن را تكرار كرده است .\r\nنگارنده : از اشعث عجب نيست كه اينچنين مكنونات نفسى خود را به على ( ع ) نشان مىدهد و با او بگومگو مىكند و دربارهء عدم انتخاب اشتر و برگزيدن ابو موسى به چنان بهانه‌هاى پوچ و تو خالى متمسك مىشود . چرا كه اشعث در باطن مخالف امير المؤمنين ( ع ) و هواخواه معاويه بود تا بتواند به دنيايش دست يابد . آرى كه او رئيس قبيلهء كندة بود . زمانى\r\n\r\n","description":"","footnote":"","page_name":" 671 ","page_number":227},
  {"content":"\r\n\r\nكه او در كنار على ( ع ) تأمين يافت و در ميان ياران آن حضرت اختلاف كلمه روى داد ، اشعث مكنونات نفسى خود را آشكار ساخت و آنچنان با على ( ع ) به مشاجره پرداخت . اما شگفت از قاريانى است كه پيشانيشان از اثر سجده‌هاى طولانى سياهى بسته بود . آرى شگفت از اين احمقان و خشك‌مغزانى بود كه همواره از آغاز تا به امروز بلاى بزرگى براى امت اسلامى به حساب آمده‌اند . آنان چگونه به على ( ع ) مىگويند از اينكه تو يا ابن عباس ، حكم قرار داده شويد باكى نداريم ولى مىخواهيم از جانب تو و معاويه يك كس ، به طور يكسان ، برگزيده شود . اما به معاويه نمىگويند : كه ما از اينكه تو يا عمرو حكم قرار داده شويد . بيمى نداريم بلكه مىخواهيم از جانب تو و على يك كس ، به طور يكسان ، برگزيده شود . از جمله كسانى كه پس از اين آمدند و نخواستند . به قضايا جز از پشت پرده نظاره كنند گفتند : هر ماجرايى كه از فئه باغيه رخ كرد از حسن نيت و از روى اجتهاد بوده است ! ! مؤلف در اين باره اين گونه سروده است :\r\nبيمارى است كه به جان تو طبيب و متطيب را خسته كرده است .\r\nاگر اين اجتهاد باشد پس در روى زمين هيچ گنهكارى يافت نمىشود .\r\nاشتر به نزد امير المؤمنين ( ع ) آمد و عرض كرد : عمرو بن عاص را به من نشان بده . به خداى يكتا سوگند اگر او را ببينم مىكشمش . احنف بن قيس تميمى نيز گفت : اى امير مؤمنان تو با كسانى روبه‌رو شده‌اى كه با خدا و رسول او جنگيدند و نابود كنندهء اسلام بودند .\r\nمن نيز ابو موسى را مىشناسم . نه قاطعيت دارد و نه بصيرت كافى . از اين گذشته وى مردى است از قبيلهء يمن و قبيلهء وى هوادار معاويه‌اند . بنابراين مردى براى اين كار شايسته است كه صفاتى نزديك به برگزيدهء آنان داشته باشد . پس اگر مىخواهى مرا براى اين كار بگمار و اگر مىگويى من از ياران رسول خدا ( ص ) نيستم پس يكى از اصحاب آن حضرت را براى اين كار روانه كن مگر عبد الله بن قيس را . و مرا براى بار دوم و سوم برگزين . زيرا گرهى زده نمىشود جز آنكه آن را مىگشايم و گرهى را باز نمىكنند جز آنكه آن را دوباره سخت تر از اول گره مىزنم . على ( ع ) نيز احنف را به اين منظور به مردم معرفى كرد . اما آنان گفتند : جز ابو موسى به كس ديگرى راضى نيستيم .\r\nدر روايتى آمده است : مردم عبد الله بن قيس را نزد من آوردند و گفتند ما به اين مرد خرسنديم و خداوند رسانندهء كار خويش است . على ( ع ) گفت : آيا شما فقط به حكميت ابو موسى رضايت مىدهيد ؟ گفتند : آرى . فرمود : پس هر چه خود مىخواهيد انجام دهيد .\r\nآنان نيز كسى را در پى ابو موسى فرستادند . وى در ديارى از سرزمين شام كه به نام عرض خوانده مىشد ، گوشه‌گيرى كرده بود . غلام وى به نزد ابو موسى رفت و گفت : مردم صلح كرده‌اند . ابو موسى گفت : الحمد لله . غلام گفت : آنان تو را به عنوان حكم برگزيده‌اند .\r\n\r\n","description":"","footnote":"","page_name":" 672 ","page_number":228},
  {"content":"\r\n\r\nابو موسى گفت : « انا لله و انا اليه راجعون » . پس ابو موسى آمد تا وارد لشكرگاه على ( ع ) شد .\r\n\r\nصلحنامه\r\nنصر بن مزاحم گويد : چون اهل شام به حكميت عمرو بن عاص و اهل عراق به حكميت ابو موسى رضايت داد ، صلحنامه‌اى نوشتند و رضايت به حكمى دادند كه حكم قرآن باشد .\r\nبنابراين چنين نوشتند : اين مكتوبى است كه بنا به درخواست على ، امير مؤمنان ، نوشته شده است . پس معاويه گفت : چه بد مردى است . آيا اگر من به اين اقرار مىكردم با وى به جنگ مىآمدم ؟ لذا عمرو به نويسنده گفت : نام على و نام پدرش را بنويس . زيرا او فقط امير شماست و بر ما امارتى ندارد . چون نامه را بازگرداندند على ( ع ) فرمان به محو آن داد . احنف گفت : اسم امير المؤمنين را پاك مكن . چرا كه مىترسم آن را پاك كنى ديگر امارت مؤمنان را به تو واگذار نكنند و حتى اگر عده‌اى از مردم هم كشته شدند بازنيايد آن را پاك كنى . على ( ع ) ساعتى از روز را درنگ كرد و آن را پاك نكرد . سپس اشعث بن قيس آمد و گفت : اين اسم را پاك كن . على ( ع ) گفت : « لا إله الا الله و الله اكبر » اين سنتى است . به خداى سوگند مانند اين قضيه در روز صلح حديبيه به وقوع پيوست . در آن وقتى كه من صورت صلحنامه را مىنوشتم لقب رسول اللّه ( ص ) را در آن ذكر كردم و نوشتم : اين مكتوبى است كه محمد رسول خدا ( ص ) و سهيل بن عمرو بر آن كه توافق كرده‌اند . پس سهيل گفت : اگر من اعتقاد داشتم كه تو رسول خدايى با تو به جنگ نمىآمدم . زيرا در اين صورت اگر نمىگذاشتم كه تو خانهء خدا را طواف كنى بر تو ستم روا داشته بودم . اما بنويس محمد بن عبد الله . آنگاه محمد ( ص ) فرمود : اى على به درستى كه من رسول خدايم و من محمد پسر عبد الله هستم و رسالت از من زايل ناشدنى است . بنويس اين مكتوب از محمد بن عبد الله است . پس مشركان به سوى من آمدند . امروز من همان كار را براى فرزندان آنان مىكنم چونان كه پيامبر ( ص ) براى پدران ايشان انجام داد . اين دو مثل همند . عمرو بن عاص گفت : سبحان الله ! ما را به كفار تشبيه كردى در حالى كه ما مؤمنانيم ؟ ! على ( ع ) گفت : اى پسر نابغه ! چه هنگام بوده كه تو دوست كافران و دشمن مسلمانان نبوده‌اى ؟ عمرو برخاست و گفت : به خداى سوگند پس از اين هرگز با تو در يك جا نخواهم نشست . على ( ع ) فرمود : هشدار كه به خدا سوگند اميدوارم بر تو و يارانت چيره شوم .\r\nصلحنامه در صحيفه‌اى زرد رنگ نوشته شده بود كه بر بالا و پايين آن دو انگشترى ، يكى انگشترى على ( ع ) و ديگرى انگشترى معاويه بود كه بر روى هر يك از آنان عبارت « محمد رسول اللّه ( ص ) » نقش بسته بود .\r\n\r\n","description":"","footnote":"","page_name":" 673 ","page_number":229},
  {"content":"\r\n\r\n\r\nصورت صلحنامه\r\nنصر بن مزاحم در كتاب صفين اين صلحنامه را به دو صورت ذكر كرده است : يكى از آنان با استفاده از روايت جابر از زيد بن حسن است كه وى آن را از روى نوشته‌اى كه در نزد خود داشته بر جابر املا كرده است . صورت دوم با استفاده از روايتى است كه از ابو اسحاق شيبانى از سعيد بن ابى بردة نقل شده كه صلحنامه را نزد او خوانده بوده است . در ميان اين دو روايت تفاوتهايى وجود دارد كه ما مفاد آن را با استفاده از دو گونه روايت نقل مىكنيم :\r\nبسم الله الرحمن الرحيم . اين مكتوبى است كه بر اساس درخواست على بن أبي طالب و معاوية بن ابو سفيان و طرفداران آنان نوشته شده است . اين دو گروه توافق كرده‌اند تا به حكم قرآن و سنت پيامبر ( ص ) رضايت دهند . بر عراقيان و پيروان حاضر يا غايب على است كه به مفاد اين صلحنامه متعهد باشند و بر شاميان و پيروان اوست كه آنان هم به مفاد اين صلحنامه ملتزم شوند . ما در برابر حكم قرآن تسليم مىشويم و جز اين چيزى ميانهء ما را جمع نمىكند . ما كتاب خدا را داور ميان خود قرار داده‌ايم تا از آغاز تا پايانش دربارهء آنچه ما در آن به اختلاف پرداخته‌ايم ، حكم دهد . آنچه را قرآن زنده كرده ما نيز زنده كنيم و آنچه را او ميرانده ما نيز آن را بميرانيم . اين دو گروه ، بر اين مبنا با يكديگر توافق كرده‌اند . پس آنچه را اين دو حكم در قرآن يافتند از آن پيروى مىكنند و آنچه را نيافتند به سنت عادلهء جامعه متمسك مىشوند . على و پيروان او به حكم قرار دادن عبد الله بن قيس ( ابو موسى اشعرى ) به عنوان ناظر و حاكم از جانب خود رضايت دادند . و معاويه و پيروان او نيز به حكم قرار دادن عمرو بن عاص به عنوان ناظر و حاكم از جانب خود رضايت دادند . مردم از اين دو حكم پيمانى الهى گرفتند تا قرآن را فرا روى خويش قرار دهند و در كارى كه بدان مأمور شده‌اند به چيزى غير از حكم قرآن روى نياورند . اما اگر موردى را در قرآن نيافتند مىتوانند آن را به سنت رسول خدا ( ص ) بازگردانند و نبايد كارى خلاف يا در اين باره از هواهاى نفسانى پيروى كنند و در شبهه داخل شوند . عبد الله بن قيس و عمرو بن عاص نيز از على و معاويه پيمان گرفته‌اند كه در كارى كه به عنوان حكميت برگزيده شده‌اند ، به حكم كتاب خدا و سنت پيامبر ( ص ) تن در دهند و آنان نمىتوانند اين پيمان را بشكنند و يا با آن مخالفت كنند و حكم ديگرى براى خود برگزينند . آن دو ، همچنان در حكومت خود بر خون و اموال و اهل خود ايمن‌اند به شرطى كه از حق تجاوز نكنند چه كسى از حكم راضى باشد يا آن را انكار كند . و تا زمانى كه به عدالت حكم دهند امت اسلام همگى ياوران آن دو هستند .\r\nپس اگر يكى از دو حكم پيش از اتمام حكومت از دنيا برود . رهبر و ياران او بايد مردى ديگر را به جاى او تعيين كنند و آن فرد جديد هم بايد بر همان شروطى كه حكم متوفى عمل مىكرد ، عمل كند . و اگر يكى از دو پيشوا ، پيش از اتمام كار حكميت ، از دنيا رفت پيروان وى بايد\r\n\r\n","description":"","footnote":"","page_name":" 674 ","page_number":230},
  {"content":"\r\n\r\nكس ديگرى را كه به عدالت او راضىاند به جاى وى انتخاب كنند تا زمانى كه نتيجهء حكميت اعلام نشده امنيت و آرامش قرار است و سلاحها بر زمين گذارده مىشود . بر حكمين است كه عهد و پيمان الهى را ملتزم شوند و ناتوانى به خود راه ندهند و جور و ستم پيشه نكنند و در مسير شبهات گام ننهند و از حكم خداوند و سنت رسولش ( ص ) تجاوز نكنند .\r\nدر غير اين صورت ذمهء امت اسلام از حكم آنان برى خواهد بود و عهد و پيمان با آنان نقض مىشود . كار حكميت بايد با رعايت شروطى كه در اينجا دربارهء هر دو رهبر و هر دو حكم و هر دو گروه ، گفته آمد انجام پذيرد . خداوند نزديك‌ترين شاهد و وفادارترين نگهبان است .\r\nمردم تا انقضاى اين مدت بر جان و اهل و اموال خود ، امنيت دارند . سلاحها بايد بر زمين گذاشته و راهها امن شود . شاهدان و غايبان هر دو گروه در برخوردارى از امنيت يكسانند .\r\nحكمين هم بايد در جايى ميان اهل عراق و اهل شام به داورى بنشينند . و هيچ كس جز آن دو نمىتوانند در آنجا حضور يابند مگر آنكه هر دو رضايت دهند . مسلمانان ، اجراى حكميت را به بعد از انسلاخ ( خاتمهء ) ماه رمضان موكول كردند . ولى اگر حكمين تعجيل در حكميت را صلاح دانند مىتوانند موقع آن را تأخير اندازند يا مقدم دارند . اين امر بستگى به رأى و نظر آن دو دارد . پس اگر آن دو طبق قرآن و سنت پيامبر ( ص ) نتوانستند تا پايان مهلت مقرره حكمى صادر كنند ، مسلمانان به همان كار اول خويش در جنگ مشغول مىشوند و از آن پس شرطى در ميان آنان نيست . بر امت اسلامى است كه به طور تمام و كمال ، عهد و ميثاق الهى را بنابر آنچه در اين كتاب آمده ، ملتزم شود . آنان در برابر كسانى كه خواهان الحاد و ظلم يا نقض عهدنامه باشند ، مقاومت خواهند كرد .\r\nگروهى از ياران على ( ع ) بر انعقاد اين عهدنامه شاهد بودند كه اسامى آنان چنين است :\r\nعبد الله بن عباس ، اشعث بن قيس ، اشتر مالك بن حارثى ، سعيد بن قيس همدانى ، حصين و طفيل پسران حارث بن مطلب ، ابو اسيد ربيعة بن مالك انصارى ، عوف بن حارث بن مطلب قرشى ، بريده سلمى ، عقبة بن عامر جهنى رافع بن حديج انصارى ، عمرو بن حمق خزاعى ، حسن و حسين پسران على ( ع ) ، عبد الله بن جعفر هاشمى ، نعمان بن عجلان انصارى ، حجر بن عدى كندى ، ورقاء بن مالك بن كعب همدانى ، ربيعة بن شرحبيل ، ابو صفرة بن يزيد ، حارث بن مالك همدانى . حجر بن يزيد و عقبة بن حجية .\r\nاز اصحاب معاويه نيز افراد زير شاهد اين عهدنامه بودند . حبيب بن مسلمه فهرى ، ابو اعور بن سفيان سلمى ، بسر بن ارطاة قرشى ، معاوية بن خديج كندى ، مخارق بن حارث حميرى ، دعبل بن عمرو سكسكى ، عبد الرحمن بن خالد مخزومى ، حمزة بن مالك همدانى ، سبيع بن يزيد همدانى ، يزيد بن حمر ثقفى ، مسروق بن حرملة عكى ، نمير بن يزيد حميرى ، عبد الله بن عمرو بن عاص ، علقمة بن يزيد كلبى ، خالد بن معرض سكسكى ، علقمة بن يزيد\r\n\r\n","description":"","footnote":"","page_name":" 675 ","page_number":231},
  {"content":"\r\n\r\nجرمى ، عبد الله بن عامر قرشى ، مروان بن حكم ، وليد بن عقبه قرشى ، عتبة بن ابى سفيان ، محمد بن ابى سفيان ، محمد بن عمرو بن عاص ، يزيد بن عمرو جذامى ، عمار بن احوص كلبى ، سعدة بن عمر تجيبى ، حارث بن زياد قينى ، عاصم بن منتشر جذامى ، عبد الرحمن بن ذى الكلاع حميرى ، فتاح بن جلهمة حميرى ، ثمامة بن حوشب ، علقمة بن حكيم و حمزة بن مالك .\r\nدر اين عهدنامه ، پيمان خدا و ميثاق او در ميان ما جارى است . و عميره در روز چهارشنبه هفدهم صفر سال 37 ه ، آن را نوشت .\r\nحكمين ، شهر اذرح را به عنوان ميعادگاه خود تعيين كردند . على ( ع ) و معاويه هر يك با چهار صد تن از ياران خود در آنجا حاضر شدند تا بر كار حكميت شاهد باشند و تا ماه رمضان هشت ماه باقى بود . چون اين عهدنامه نوشته شد ، نظر اشتر را دربارهء آن خواستند . وى گفت : جانب را ستم مرا همراهى نكند و طرف چپم مرا سودى نبخشد اگر نامى از من در اين عهدنامه به عنوان صلح و آشتى نوشته شود . آيا من از جانب پروردگارم صاحب دليل و برهان نيستم و بر گمراهى دشمنم يقين ندارم ؟ آيا شما خود اگر سستى نمىكرديد شاهد پيروزى نمىبوديد ؟ مردى به او گفت : به خدا قسم تو نه پيروزى ديدى و نه سستى . بيا و بر آنچه در اين عهدنامه آمده شهادت بده . تو گريزى از مردم ندارى . اشتر پاسخ داد : آرى به خدا قسم من در دنيا به خاطر دنيا و در آخرت به خاطر آخرت از تو نفرت دارم . بدان كه خداوند خونهايى را به شمشير من ريخت . اينها خون مردانى است كه تو در نزد من بهتر از آنان نيستى و خون تو هم محترم‌تر از خون آنان نيست . عمار بن ربيعه گفت : من به آن مرد نگريستم گويا داغى بر روى بينى او نهاده بودند و او همان اشعث بن قيس بود . سپس اشتر گفت : اما من به هر كارى كه امير المؤمنين ( ع ) فرمان دهد تسليم مىشوم . از هر جا كه او داخل شود وارد و از هر جا كه او بيرون رود من هم از آن خارج مىشوم . زيرا او جز در راه هدايت و صواب وارد نمىشود .\r\n\r\nنخستين كسى كه گفت لا حكم الا للّه\r\nاشعث بن قيس با آن عهدنامه بيرون آمد و مفاد آن را براى مردمان خواند و آن را به ايشان نشان داد . وى بر صفوف سپاهيان شام گذشت . آنان از شنيدن مفاد عهدنامه خوش‌حال شدند .\r\nسپس بر صفوف سپاهيان عراق گذر كرد تا آنكه به پرچمهاى عنزه رسيد . چهار هزار تن از مردان اين قبيله ، همگى با سپر ، در ركاب على ( ع ) حضور داشتند . پس معدان و جعد كه هر دو از عنزه و برادر بودند فرياد برآوردند : « لا حكم الا اللّه » سپس با شمشيرهاى خود بر شاميان يورش بردند تا آنكه در جلوى در خيمهء معاويه كشته شدند . سپس اشعث بر قبيلهء مراد\r\n\r\n","description":"","footnote":"","page_name":" 676 ","page_number":232},
  {"content":"\r\n\r\nگذشت و عهدنامه را خواند . صالح بن شقيق يكى از سران قبيلهء مراد گفت : على حق حكميت دربارهء خونها را ندارد و اگر روزى با احزاب جنگيده ستم نكرده است . حكومتى نيست جز از براى خدا ، اگر چه مشركان آن را ناخوش دارند . سپس اشعث بر پرچمهاى بنى راسب گذر كرد و عهدنامه را بر ايشان خواند . يكى از مردان آنان گفت : حكومتى نيست مگر براى خدا . او به حق داورى مىكند و بهترين جدا كنندگان است . يكى ديگر از مردان آنان به ديگرى گفت : به تحقيق اين ضربه‌اى كارى است . عروة بن اديه برادر مرداس بن اديه تميمى خارج شد و گفت : آيا مردان را در كار خدا حاكميت مىدهيد ؟ نيست حكومتى مگر براى خداوند . پس اى اشعث كجايند كشتگان ما ؟ و با شمشيرش حمله برد تا مگر اشعث را ضربه‌اى بزند . اما ضربه‌اش خطا رفت و اشعث ضربه‌اى حفيف بر پشت اسب او زد . مردمان بانگ برآوردند كه دست نگهدار . او دست بازداشت و اشعث به سوى قبيله‌اش بازگشت . تعدادى از مردان بنى تميم كه احنف بن قيس نيز در ميان آنان بود ، به نزد اشعث آمده از او پوزش خواستند . اشعث نيز عذر آنان را پذيرفت و به سوى على ( ع ) رفت و گفت :\r\nاى امير مؤمنان ! من حكميت را بر شاميان و عراقيان عرضه كردم و تماما گفتند : خرسنديم . تا آنكه بر پرچمهاى بنى راسب و عده‌اى ديگر گذشتم آنان گفتند : بدين كار راضى نيستيم و نيست حكومتى مگر براى خدا . پس اجازه بده به كمك عراقيان و شاميان بر آنان بتازيم و ايشان را بكشيم . على ( ع ) پرسيد : آيا آنان به جز يك پرچم يا دو پرچم بودند ؟ اشعث پاسخ داد : خير على ( ع ) گمان كرد كه تعداد مخالفان اندك است از اين‌رو به آنان چندان اعتنايى نكرد . ناگهان سر و صداى مردم از هر طرف به پا خاست كه نيست حكومتى مگر براى خدا .\r\nاى على حكومت از آن تو نيست و ما رضايت نمىدهيم كه مردان در دين خدا حكميت كنند .\r\nخداوند دربارهء معاويه و اصحابش حكم داده كه يا كشته شوند و يا تحت امر و حكم ما درآيند .\r\nچون ما به حكميت رضايت داديم دچار لغزش شديم . اكنون بازگشته و توبه كرده‌ايم . تو نيز مانند ما بازگرد و توبه كن و گرنه ما از تو بيزارى مىجوييم . على ( ع ) فرمود : واى بر شما ! آيا پس از آنكه رضايت داديد و عهد بستيد بازگرديم ؟ ! مگر خداوند تعالى نمىفرمايد : به پيمانها وفا كنيد . و نيز فرموده است : چون با خدا پيمان مىبنديد بدان وفا كنيد و سوگندها را پس از استوار كردن آنها مشكنيد . و حال آنكه خداوند را بر خود كفيل قرار داده‌ايد . « 45 »  اما خوارج از فرمان على ( ع ) سرتافتند و به ناسزاگويى به آن حضرت پرداختند . آنان از على بيزارى جستند و على ( ع ) از آنان برائت حاصل كرد . چون عهدنامه نوشته شد به على ( ع ) گفتند :\r\nاشتر به مفاد عهدنامه راضى نيست و جز جنگ نمىخواهد . على ( ع ) فرمود : بلى اشتر موقعى\r\n\r\n","description":"","footnote":" ( 45 ) آيه 91 سورهء نحل : وَ أَوْفُوا بِعَهْدِ اللَّه إِذا عاهَدْتُم وَ لا تَنْقُضُوا الْأَيْمان بَعْدَ تَوْكِيدِها وَ قَدْ جَعَلْتُم اللَّه عَلَيْكُم كَفِيلًا . ","page_name":" 677 ","page_number":233},
  {"content":"\r\n\r\nراضى مىشود كه من راضى شوم و اكنون من خرسندم و شما هم خرسنديد . و سر تافتن از عهدنامه پس از رضايت و نيز دگرگون كردن آن پس از اقرار صحيح نيست . مگر آنكه در آن خداوند معصيت شود يا از آنچه در قرآن آمده تجاوز شود . اما اينكه گفتيد اشتر از فرمان من سر تافته است من از بابت او بيمناك نيستم و اى كاش در ميان شما دو تن و يا اى كاش يك تن چون او بود . و مانند او در جنگ با دشمنانش ، از تدبير وى برخوردار بود . در اين صورت گرانى شما بر من آسان مىشد و من مىتوانستم اميدوار باشم كه برخى از ناراستيهاى شما را ، راست گردانم .\r\nعمر بن اوس اودى در ركاب على ( ع ) به جنگ معاويه رفته و به اسارت در آمده بود . معاويه گفت : اين چگونه است در حالى كه ميان ما و او و خويشاوندى نيست . او گفت : آيا خواهر تو ام حبيبة ، ام المؤمنين ، نيست و من پسر او نيستم ؟ در اين صورت تو دايى من هستى . معاويه گفت : خدا پدرت را بيامرزد او را رها كنيد . على ( ع ) در جنگ صفين ، اسيرانى گرفت اما همهء آنان را آزاد كرد . معاويه نيز كسانى را به اسارت گرفت . عمرو به او گفت : اسيران را بكش .\r\nمعاويه گفت : اگر پيشنهاد تو را اجرا كنم به رسوايى خواهيم افتاد . بلكه آنان را آزاد كن .\r\nعلى ( ع ) چون اسيرى از شاميان مىگرفت او را رها مىكرد مگر آنكه آن اسير يكى از يارانش را كشته بود كه در اين صورت وى را به قصاص سپاهى مقتولش از پاى درمىآورد . و اگر اسير را آزاد مىكرد و دوباره او را به اسارت مىگرفت ، وى را مىكشت . او هرگز به مجروحان حمله نمىبرد و در صدد تعقيب فراريان برنمىآمد . سپس مردم براى دفن كشتگان خود ، بسيج شدند .\r\n\r\nبازگشت امير المؤمنين ( ع ) به كوفه\r\nنصر بن مزاحم از عبد الرحمن بن جندب روايت كرده است كه گفت : چون على ( ع ) از صفين بازگشت ما نيز با او بازگشتيم . نصر گفت : امير المؤمنين ( ع ) به كوفه بازگشت و راهى غير از راهى كه ما از آن بازگشتيم ، انتخاب كرد . او گفت : بازگردنده و پرستنده و ستايشگر پروردگارمان هستيم . خدايا من از سختى سفر و محنت بازگشت و سوء نظر مردم در اهل و مال به تو پناه مىبرم . سپس همراه با ما راه خشكى در پيش گرفت و از كنار فرات گذر كرديم تا آنكه به هيت و صندودا رسيديم . پس انماريون فرزندان سعيد بن خريم خارج شده از على ( ع ) استقبال كردند . آنان خوراكى براى على ( ع ) آوردند اما آن حضرت قبول نكرد و شب را در آن ديار به روز آورد سپس صبح به راه افتاد تا آنكه به نخيله رسيديم و خانه‌هاى كوفه را ديديم . پيرمردى كه نشانه‌هاى بيمارى در چهره‌اش ديده مىشد زير سايهء خانه‌اى نشسته بود . على ( ع ) به او گفت : تو را چه مىشود ؟ در صورتت گرفتگى است . آيا بيمارى ؟\r\n\r\n","description":"","footnote":"","page_name":" 678 ","page_number":234},
  {"content":"\r\n\r\nگفت : آرى . فرمود : آيا آن را ناخوش مىدارى ؟ گفت : نمىخواهم اين بيمارى به ديگرى عارض شود . فرمود : آيا اين بيمارى را كه بر تو عارض شده خير مىدانى ؟ گفت : بلى .\r\nفرمود : پس به رحمت پروردگار و آمرزش گناهانت شاد باش . تو كيستى ؟ پاسخ داد : من صالح بن سليم از بنى سلامان هستم و در ميان بنى سليم بن منصور بزرگ شده‌ام . فرمود :\r\nسبحان الله ! نام تو و نام پدرت و نام پسرخواندگانت و نام كسانى كه به آنها انتساب جستى چه نيكوست . مردمان دربارهء پيشامدى كه ميان ما و شاميان واقع شد چه مىگويند ؟ گفت :\r\nگروهى از آنان خوش‌حالند و آنان ثروتمندان مردمند و عده‌اى نيز متأسف و غمگينند . و ايشان جزو خيرانديشان مردمند براى تو . على ( ع ) فرمود : راست مىگويى . خداوند شكايت تو را سبب كاهش گناهانت قرار دهد . زيرا مرض هيچ پاداشى ندارد . اما هيچ گناهى براى بندگان وجود ندارد جز آنكه قابل محو باشد . اجر و پاداش در گفتار به زبان و عمل با دست و پاست . و خداوند عز و جل بندگان را به واسطهء صدق نيت آنها به بهشت وارد مىكند . سپس آن حضرت به راه خود ادامه داد و عبد الله بن وديعه انصارى در راه با او برخورد كرد . على ( ع ) از او پرسيد : مردم دربارهء جنگ ما چه مىگويند ؟ گفت : برخى از آن به عجب افتاده و عده‌اى نيز ناخشنود بودند و همان گونه كه خداوند فرموده : مردم همواره در اختلافند . على ( ع ) پرسيد : صاحب‌نظران چه مىگويند ؟ گفت : آنان مىگويند على ( ع ) گروهى فراوان با خود داشت اما آنان را پراكند و دژى استوار با خود داشت اما آن را ويران كرد . پس ديگر چه وقت مىخواهد مثل آن دژ را دوباره بنياد كند و مثل آن گروه را فراهم آورد . او مىبايست با كسانى كه از او پيروى مىكردند به جنگ نافرمانان مىرفت و تا آنكه يا پيروز شود يا كشته .\r\nاين كار زيركانه‌تر و هوشيارانه‌تر بود . على ( ع ) پرسيد : آيا من آن دژ را ويران كردم يا آنان خود آن را ويران ساختند ؟ آيا من ايشان را پراكندم يا آنان ؟ اما اينكه مىگويند اگر على با كسانى كه پيرو فرمانش بودند به جنگ نافرمانان مىرفت بايد بدانى كه به خدا سوگند من به ماندن در دنيا مايل نبودم و به مرگ عشق مىورزيدم . و آهنگ اين كار را نيز كردم اما به اين دو ( يعنى حسن و حسين ( ع ) كه به من مىنگريستند ، متوجه شدم و دريافتم كه اگر اين دو كشته شوند نسل محمد ( ص ) از ميان اين امت برداشته مىشود . سپس آن حضرت به راه خود ادامه داد تا آنكه به خانه‌هاى بنى عوف گذر كرديم و ناگهان با هفت يا هشت گور در سمت راست خود متوجه شديم . على ( ع ) از اين گورها پرسش فرمود : پاسخ داده شد : خباب بن ارت پس از بيرون شدن تو دنيا را وداع گفت و وصيت كرد كه در روى تپه‌اى دفن شود . از آن پس مردم مردگان خود را در كنار او دفن كردند . على ( ع ) بر او رحم آورد و بر وى درود فرستاد . سپس به حركت خود ادامه داد تا آنكه به سكه ثوريين رسيد . به ثور همدان كه رسيد ، صداى گريه شنيد . آن حضرت پرسيد : اين صداها چيست ؟ گفته شد : اينان بر كشتگان خود\r\n\r\n","description":"","footnote":"","page_name":" 679 ","page_number":235},
  {"content":"\r\n\r\nدر صفين مىگريند . فرمود : من گواهم كه كشتگان شكيبايى ورزيدند و شهيد محسوب مىشوند . سپس از شباميين گذر كرد . صدايى بلند شنيد . حارب بن شرحبيل شبامى به نزد او آمد . على ( ع ) پرسيد : آيا زنان بر شما چيره شده‌اند ؟ چرا آنان را از اين بانگ و فرياد منع نمىكنيد ؟ پاسخ داد : امير مؤمنان ! اگر يك يا دو يا سه خانه بود مىتوانستيم ولى از اين قبيله يكصد و هشتاد تن كشته شده‌اند . خانه‌اى نمانده كه در آن گريه و زارى نباشد . اما ما مردان مويه نمىكنيم و به خاطر شهادت آنان شاد هستيم . على ( ع ) فرمود : خداوند كشتگان و مردگان شما را بيامرزاد . حارب در حالى كه پياده بود در كنار على ( ع ) راه مىسپرد . ناگهان على ( ع ) ايستاد و خطاب به او گفت : بازگرد ! چنين رفتنى والى را مفتون و مؤمنان را حقير مىكند . آنگاه آن حضرت به حركت خود ادامه داد تا آنكه به ناعطيان « 46 »  رسيد و شنيد كه مردى موسوم به عبد الرحمن بن مرثد مىگويد : به خدا قسم على كارى نكرد . رفت و حالا بدون آنكه ثمرى گرفته باشد عقب نشست . چون على ( ع ) به او نظر كرد بيم زده شد . على ( ع ) گفت : اينان سران قومىاند كه شام را نديدند . سپس به يارانش فرمود : قومى كه پيش از اين آنان را ترك كردم بهتر از ايشان بودند . سپس به راه خود ادامه داد و همواره ياد خدا را بر زبان داشت تا آنكه وارد شهر كوفه شد .\r\n\r\nاجتماع حكمين در دومة الجندل\r\nطبرى به نقل از واقدى ، اجتماع حكمين را در ماه شعبان سال 38 هجرى دانسته ولى قول صواب آن است كه در سال 37 هجرى اين رويداد پيشامده است .\r\nنصر بن مزاحم روايت كرده است كه على ( ع ) چهار صد مرد جنگى را به فرماندهى شريح بن هانى حارثى گسيل داشت . وى همچنين عبد الله بن عباس را براى اقامهء نماز با آنان و نيز رتق و فتق امور روانه كرد . آن حضرت ، ابو موسى را نيز به همراه آنان فرستاد .\r\nمعاويه نيز شرحبيل بن سمط را به همراه عمرو بن عاص به فرماندهى چهارصد تن گسيل كرد . چون على ( ع ) نامه‌اى مىنوشت كوفيان مىآمدند و مىپرسيدند امير المؤمنين چه چيزى به تو نوشته و وى مفاد نامه را از آنان پنهان مىداشت و آنها مىگفتند به تو چنين و چنان نوشته است . پيك معاويه به نزد عمرو بن عاص رسيد . ولى معلوم نشد او براى چه منظورى آمد و براى چه منظورى رفت . ابن عباس كوفيان را به خاطر اين عادت ناپسند نكوهش كرد . سپس شرحبيل با عمرو بن عاص وداع كرد و به او گفت : تو مرد قريش هستى و معاويه تنها به خاطر اعتمادى كه به تو داشت تو را بدين مهم مأمور كرد و تو هرگز ناتوانى و\r\n\r\n","description":"","footnote":" ( 46 ) . منسوب به ناعط لقب ربيعة بن مرثد ابو بطن از همدان است و اصلا نام كوهى است در صنعاء . ","page_name":" 680 ","page_number":236},
  {"content":"\r\n\r\nكيد و مكر را در كار خود راه نمىدهى . پس همانطور كه ما فكر مىكنيم اين كار را به فرجام رسان .\r\nشريح نيز با ابو موسى خداحافظى كرد و به وى گفت : تو براى كارى شگرف گمارده شده‌اى كه شكست آن جبران ناشدنى و پارگى آن نادوختنى است . و بدان كه اگر معاويه خلافت را عهده‌دار شود ، هيچ يك از عراقيان زنده نمىمانند و حال آنكه اگر على به خلافت تعيين شود ، اهل شام از او بيمناك نمىشوند . پيش از اين سهل انگارى از جانب تو دربارهء كوفه ، صورت گرفته بود . پس اگر دوباره چنان سهل انگارى صورت بندد گمان ما دربارهء تو به يقين و اميد ما به نوميدى تبديل مىشود . آخرين كسى كه با ابو موسى خداحافظى كرد ، احنف بن قيس بود . احنف گفت : اى ابو موسى ! اهميت اين كار را به نيكى درياب و بدان كه عواقب اين تصميم پس از آن ظاهر خواهد شد . اگر تو عراق را تباه كنى ديگر وجود نخواهد داشت . پس از خداى بترس . بدان كه اين مأموريت امروز ، دنيا و آخرت تو را شامل خواهد شد . و چون فردا با عمرو روبه‌رو شدى تو نخست به او سلام مكن . هر چند كه يك سال چنين باشد . زيرا عمرو اهل سلام نيست و مواظب باش كه تو را در بالاى مجلس جاى ندهد كه مىخواهد با اين كار بر تو نيرنگ زند . و در ملاقاتهايت دقت كن كه تنها باشد و مبادا عمرو با تو در اتاقى سخن بگويد كه مردانى و شاهدانى را در آنجا پنهان كرده باشد . سپس خواست تا بفهمد در درون ابو موسى چه مىگذرد از اين رو خطاب به وى گفت : اگر عمرو نخواست به على ( ع ) رضايت دهد او را مختار كن تا بپذيرد عراقيان يكى از شاميان قريشى را كه بخواهند و يا شاميان يكى از قريشيان عراقى را به خلافت برگزينند . ابو موسى گفت : سخن تو را شنيدم . و پيشنهاد احنف را رد نكرد . احنف به خدمت على ( ع ) رسيد و گفت : اى امير مؤمنان ! به خدا قسم ابو موسى در همان گام نخست آنچه را در دل نهان داشته بود آشكار كرد .\r\nكسى را بدين كار فرستاديم كه عزل تو را انكار نمىكند . على ( ع ) فرمود : اى احنف ! خداوند بر فرمان خويش چيره است . احنف گفت : از اين امر نگرانيم . ماجرا گفت و گوى احنف و ابو موسى در ميان مردم پخش شد ، شاعرى به نام شنى اشعارى را خطاب به ابو موسى سرود و وى را نسبت به مذاكره با عمرو بيدار باش داد و از نيرنگ بازى عمرو مطلع كرد و گفت :\r\nشاميان رهبرى براى خود برگزيده‌اند كه جزو احزاب بود و به نفاق شهره است .\r\nاى ابو موسى ! ما با آنان تا قيامت دشمن و مخالفيم .\r\nاى ابو موسى ! مراقب باش كه عمرو بر تو نيرنگ نزند كه عمرو بسى فريبكار است .\r\nابو موسى گفت : سزاوار نيست گروهى كه مرا متهم مىدارند به كارى روانه كنند تا باطلى را از آنان دور و حقى را براى آنان احيا كنم . سپس هر دو گروه ميانهء حكمين را خلوت كردند . نظر ابو موسى دربارهء خلافت بر عبد الله بن عمر بود و مىگفت : به خدا قسم اگر\r\n\r\n","description":"","footnote":"","page_name":" 681 ","page_number":237},
  {"content":"\r\n\r\nمىتوانستم شيوه و سنت عمر را احيا مىكردم . اخبار به معاويه سريع نمىرسيد . او به تنى چند از قريش كه از يارى او در جنگ سرباززده بودند پيامهايى داد . گروهى از آنان به نزد معاويه آمدند . عبد الله بن زبير و مغيرة بن شعبه كه در طايف مقيم بود و در صفين حضور نداشت به حضور معاويه رسيدند معاويه پرسيد ، اى مغيره ! چه نظرى دارى ؟ گفت : اگر مىتوانستم تو را يارى كنم ياريت مىكردم اما بر من است كه در قضيهء حكميت حضور داشته باشم . پس سوار شد تا آنكه به دومة الجندل رسيد و بر ابو موسى داخل شد گويى به زيارت او رفته است . و گفت : اى ابو موسى ! دربارهء كسانى كه خود را از داخل شدن در اين جنگ به كنارى كشيده بودند ، چه نظرى دارى ؟ گفت : آنان بهترين مردمانند . سپس مغيره به نزد عمرو آمد و همان سؤال را از وى كرد . عمرو پاسخ داد : آنان بدترين مردمانند . زيرا حق را نشناختند و باطل را انكار نكردند . مغيره به نزد معاويه بازگشت و به او گفت : هر دو حكم را محك زدم . ابو موسى مولايش را خلع مىكند و خلافت را به كسى واگذار مىكند كه در صحنهء صفين حضور نداشته است و در اين باره به عبد الله بن عمر فكر مىكند . اما عمرو بن عاص دوست توست كه خود او را بهتر مىشناسى .\r\nابو موسى رو به عمرو كرد و گفت : نظر تو دربارهء اين پيشنهاد كه صلاح امت و رضايت نيكان مردم در آن است ، چيست ؟ بيا كار خلافت را به عبد الله بن عمر بسپاريم كه هيچ دخالتى در اين فتنه نداشته است . عبد الله بن عمرو بن عاص و عبد الله بن زبير اين سخن را شنيدند . عمرو پرسيد : پس معاويه در اين ميان چه مىشود ؟ ابو موسى به او پاسخى نداد .\r\nشاهدان بر حكمين عبد الله بن هشام و عبد الرحمن بن عبد يغوث و ابو جهم بن حذيفه عدوى و مغيره شعبه ، بودند . عمرو پرسيد : مگر نمىدانى كه عثمان مظلومانه به قتل رسيد ؟\r\nابو موسى گفت : آرى . عمرو پرسيد : اى ابو موسى ! پس چه چيز تو را از معاويه ، ولى خون عثمان ، دور مىكند ؟ خانهء معاويه در ميان قريش چنان ارجى دارد كه خود مىدانى . پس اگر از اين بيم دارى كه مردم بگويند معاويه را به خلافت برگزيد در حالى كه او سابقه‌اى در اسلام ندارد ، كه تو در اين باره هم حجت و برهان دارى . تو مىتوانى به آنان بگويى من معاويه را كارگزار عثمان و او را مردى با سياست و خوش تدبير يافتم . او برادر ام حبيبه ، ام المؤمنين ، و يكى از صحابه رسول خداست . بدان كه اگر معاويه به خلافت دست يابد تو را بسيار گرامى دارد . پس ابو موسى گفت : اى عمرو از خدا بترس . اينكه مىگويى معاويه صاحب شرافت است بدان كه كار خلافت بر پايهء شرف نيست تا شريفان عهده‌دار آن شوند و اگر بر اين پايه بود ، سزاوارترين مردم به خلافت ابرهة بن صباح بود كه او متدين و با فضيلت است . و اگر قرار باشد كه من خلافت را به بافضيلت‌ترين قريش دهم آن را به على بن أبي طالب مىدادم . و اينكه مىگويى معاويه كارگزار عثمان بوده است بايد بدانى كه\r\n\r\n","description":"","footnote":"","page_name":" 682 ","page_number":238},
  {"content":"\r\n\r\nمن معاويه را بدين سمت نمىگمارم و دست از مهاجران اولين برنمىدارم . و اما اينكه به قدرت او تعريض كردى بدان كه اگر قدرت او براى من به ظهور برسد هرگز او را به خلافت نمىگمارم . و در ضمن در راه خدا هم رشوت نمىگيرم . اما اگر تو هم مايل باشى مىتوانيم سنت يا نام عمر بن خطاب را دوباره زنده سازيم . عمرو بن عاص گفت : اگر تو در نظر دارى با پسر عمر بيعت كنى چرا از بيعت با پسر من دورى مىجويى حال آنكه تو نسبت به فضيلت و صلاحيت فرزندم آگاهى دارى . ابو موسى پاسخ داد : اين مقام كسى را سزد كه قاطع باشد بخورد و بخوراند . و حال آنكه عبد الله ، فرزند تو ، چنين خصوصياتى ندارد .\r\nابو موسى دچار غفلت شده بود . عبد الله بن زبير به ابن عمر گفت : به جانب عمرو بن عاص روانه شو و به او رشوت ده . ابن عمر پاسخ داد : به خدا قسم تا زنده‌ام براى اين كار رشوه نخواهم داد . لكن عبد الله بن عمرو بن عاص گفت : واى بر تو ! عرب پس از آن جنگ سخت كار خود را به تو واگذار كرد . پس دوباره آنان را به فتنه سوق مده و از خدا بترس . عمرو و ابو موسى هرگاه در دومة الجندل با يكديگر برخورد مىكردند ، عمرو ، ابو موسى را در گفتار بر خود مقدم مىداشت و به وى مىگفت : تو پيش از من صحابى رسول خدا ( ص ) بودى و از من سالخورده‌ترى . پس تو نخست سخن بگوى . آنگاه ابو موسى سخن مىگفت . عمرو در هر كارى پيوسته ابو موسى را مقدم مىداشت تا بدين وسيله او را بفريبد . نخست از خلع على ( ع ) از خلافت سخن گفتند . عمرو خواست خلافت را به معاويه اختصاص دهد ، اما ابو موسى خوددارى كرد . سپس عمرو تلاش كرد تا خلافت را به فرزندش ويژه دارد اما بازهم ابو موسى قبول نكرده ابو موسى خواست تا خلافت را به عبد الله بن عمر اختصاص دهد .\r\nاما عمرو آن را نپذيرفت و پرسيد : اى ابو موسى نظر نهايى تو چيست ؟ ابو موسى گفت : من در نظر دارم اين دو تن ، على و معاويه ، را خلع كنم . و سپس تعيين خليفه را بر عهدهء شوراى مسلمانان واگذار كنم تا آنان هر كس را كه خواستند بدين مقام برگزينيد . عمرو گفت : نظر تو نيك و صحيح است . پس هر دو به طرف مردم ، كه گرد آمده بودند ، رفتند . ابو موسى آغاز سخن كرد و خداى را حمد و ثنا گفت و اظهار داشت : نظر من و نظر عمرو اينك بر يك چيز متفق شده كه اميدواريم امر اين امت بدان راستى پذيرد . عمرو گفت : آرى چنين است .\r\nسپس عمرو گفت : اى ابو موسى نخست تو سخن بگوى . ابو موسى پيش آمد تا سخن بگويد . ابن عباس او را صدا زد و گفت : واى بر تو به خدا من فكر مىكنم او به تو حقه زده است . اگر به راستى تصميم شما يكى است بگذار نخست عمرو سخن بگويد و آنگاه تو سخن بگوى . عمرو مردى حيله‌گر است و اطمينان ندارم كه او رضايت خاطر تو را در تصميمى كه گرفته‌ايد ، فراهم آورد . اگر تو در ميان مردم سخن بگويى ، او با تو به مخالفت مىپردازد . ابو موسى مردى بىشعور بود . پس گفت : ما با هم اتفاق كرده‌ايم . سپس جلو آمد\r\n\r\n","description":"","footnote":"","page_name":" 683 ","page_number":239},
  {"content":"\r\n\r\nو گفت : اى مردم ما در كار اين امت نگريستيم و رأى من و دوستم بر خلع على و معاويه از خلافت قرار گرفت و تعيين خليفه را بر عهدهء شورايى از مسلمانان واگذار مىكنيم تا آنان خود كسى را كه دوست مىدارند ، برگزينيد . من معاويه و على را خلع كردم . پس شما خود به تعيين خليفه بپردازيد و آن كسى را كه صلاحيت دارد ، بدين مقام منصوب داريد . سپس كنارى رفت و نشست . عمرو بن عاص به جاى او آمد و گفت : سخنان ابو موسى را شنيديد .\r\nاو مولاى خود را خلع كرد . من نيز مانند او مولايش را خلع مىكنم اما مولاى خود ، معاويه ، را به مقام خلافت تثبيت مىكنم زيرا وى كارگزار عثمان و خونخواه او و سزاوارترين مردم به مقام عثمان است . ابو موسى گفت : تو را چه مىشود ؟ خداوند تو را كاميابى ندهد . تو خيانت كردى به راستى مثل تو مثل سگ است ، « ان تحمل عليه يلهث او تتركه يلهث » . ( اگر بر او حمله برى پارس مىكند و اگر او را واگذارى بازهم پارس مىكند . ) عمرو پاسخ داد : مثل تو نيز مثل خر است كه « يحمل اسفارا » . استاد عباس محمود عقاد در كتابى موسوم به عبقرية الامام چه نيكو گفته است : سگ و خرى ، چنين از روى خشم نسبت به خود اين گونه حكم دادند و آنان دربارهء تمام جهان به قضاوت پرداخته بودند تا جهان را از تصميم خود خرسند كنند اما آن فاجعه به اين هزل يا آن هزل به اين فاجعه منتهى شد .\r\nشريح بن هانى بر عمرو حمله كرد و او را با تازيانه زد . پسر عمرو نيز به شريح يورش برد و او را با تازيانه مورد ضرب قرار داد . مردم برخاستند و ميان آنان فاصله افتاد . پس از آن شريح مىگفت : بر چيزى آنچنان پشيمان نشدم كه در آن روز دوست مىداشتم . به جاى شلاق ، با شمشير بر عمرو مىزدم . ياران على ( ع ) در پى جست و جوى ابو موسى برآمدند . وى بر شترش سوار شد و به مكه رفت . ابن عباس مىگفت : خداوند ابو موسى را رسوا كند . او را از خدعهء عمرو آگاه كردم . او را به تعقل دعوت كردم اما وى نينديشيد . ابو موسى نيز مىگفت : ابن عباس مرا از نيرنگ بازى عمرو هشدار داد اما من بر عمرو اعتماد كردم و گمان بردم كه او هيچ چيز را بر خير خواهى براى امت اسلام بر نمىگزيند . سعيد بن قيس برخاست و گفت : به خداى سوگند اگر شما دو تن بر هدايت اجتماع مىكرديد بر ما چيزى كه الان بر آنيم نمىافزوديد و گمراهى شما دو تن بر ما عارض نشود و ما امروز در همان جاييم كه ديروز بوديم . مردمان همه سخن گفتند به جز اشعث بن قيس . و چون عمرو بدان حيله دست يازيد و مردم به هم در افتادند به منزلش بازگشت و سواره بر نزد معاويه رفت تا او را از آغاز تا پايان ماجرا آگاه كند . آنگاه عمرو و شاميان به نزد معاويه رفتند و بر او به عنوان خليفه سلام كردند . ابن عباس و شريح و همراهان آن دو نيز به نزد على ( ع ) بازگشتند .\r\nداستان مضحك تحكيم حكمين ، بدين جا پايان يافت . داستانى كه عمرو بن عاص را نگونسار كرد و او نيز دينش را در قبال امارت مصر فروخت . ولى پس از مدتى كه معاويه او را\r\n\r\n","description":"","footnote":"","page_name":" 684 ","page_number":240},
  {"content":"\r\n\r\nبه امارت مصر فرستاد وى را عزل و به جاى وى عبد العزيز بن مروان بن حكم را منصوب كرد . پس عمرو ، طى سرودن اشعارى از اين كردار معاويه انتقاد كرد و گفت :\r\nاى معاويه اكنون خود را به نادانى مزن و از راه حق عدول مكن .\r\nمن خلافت را از حيدر خلع كردم مانند كندن كفش از پاى .\r\nو لباس خلافت را اى پسر لئام ( پست ) بر تن تو كردم مانند پوشاندن انگشترى در انگشتان .\r\nاى كاش من مانند زنان بودم كه از بيرون رفتن از خانه خجلت مىكشيدم .\r\nتو ملك مصر را به عبد العزيز دادى و به من به اندازهء دانهء خردلى هم نبخشيدى .\r\nشيخ محمد امير يكى از دانشمندان بزرگ مصر در حاشيه‌اش بر مغنى در هنگام ذكر اين ابيات چنين مىنويسد : « گويا خطاى اجتهاد عمرو ( رضى اللّه عنه ) بر او مشخص شد » . پس بنگر و به شگفت آى و به او بگو : خطاى اجتهاد او آشكار نشد زيرا او جز در تحصيل دنيا اجتهاد نمىكرد بلكه براى او آشكار شد كه حكومت مصر ، كه دينش را در قبال آن فروخته بود ، ديگر از دستش رفته است . « انها لا تعمى الابصار و لكن تعمى القلوب » .\r\nنصر بن مزاحم گويد : عبد الله بن عمرو سعد بن ابى وقاص و مغيرة بن شعبه كه در جنگهاى جمل و صفين از يارى على ( ع ) دست كشيده بودند ، به نزد آن حضرت آمدند .\r\nعلى ( ع ) پرسيد : چرا از يارى من دست كشيديد ؟ گفتند : عثمان كشته شد و ما ندانستيم كه ريختن خون او حلال بود يا حرام ؟ او كارهايى كرد اما شما او را وادار به توبه كرديد . او نيز توبه كرد . سپس بر او وارد شديد و او را كشتيد . ما ندانستيم كه شما كارى صواب كرديد يا مرتكب خطا شديد . با وجود آنكه ما به فضل و سابقه و هجرت تو به خوبى واقفيم » . على ( ع ) پرسيد : مگر نمىدانيد كه خداوند شما را به امر به معروف و نهى از منكر فرمان داده و فرموده است : اگر دو گروه از مؤمنان به نبرد پرداختند ميانهء آنان را اصلاح كنيد . پس اگر يكى از آن دو بر ديگرى ستم كرد با كسى كه ستم كرده بجنگيد تا به امر خدا بازگردد . « 47 »  سعد گفت :\r\nشمشيرى به من بده تا كافر را از مؤمن بازشناسد . من مىترسم مبادا مؤمنى را بكشم و به جهنم داخل شوم . على ( ع ) به ايشان گفت : شما با كمال ميل با عثمان بيعت كرديد پس از چه رو اگر او خليفه‌اى نيكوكار بود از يارى وى دست كشيديد و اگر بدكار بود چرا با وى نجنگيديد ؟ و به تحقيق مرتكب ظلم شده‌ايد كه ميان ما و دشمنانمان ، به فرمان الهى برنخاستيد زيرا خداوند فرمود : « با گروهى كه ستم كرده بجنگيد تا به امر الهى بازگردد . »\r\nسپس آنان را رد كرد و به ايشان چيزى نداد . بايد به سعد گفته مىشد كه گويا بر خداست كه\r\n\r\n","description":"","footnote":" ( 47 ) . آيه 9 سورهء حجرات : وَ إِن طائِفَتان مِن الْمُؤْمِنِين اقْتَتَلُوا فَأَصْلِحُوا بَيْنَهُما فَإِن بَغَت إِحْداهُما عَلَى الْأُخْرى فَقاتِلُوا الَّتِي تَبْغِي حَتَّى تَفِيءَ إِلى أَمْرِ اللَّه . ","page_name":" 685 ","page_number":241},
  {"content":"\r\n\r\nوقتى به جنگ با طائفهء باغيه فرمان مىدهد ، بايد شمشيرهايى نيز از آسمان نازل كند تا ستمگر را از مظلوم مشخص سازد ! نصر بن مزاحم به نقل از تميم بن جذيم ناجى روايت كرده است كه در نبرد صفين از شاميان چهل و پنج هزار و از عراقيان بيست و پنج هزار تن كشته شدند .\r\n\r\nفرستادن قيس بن سعد به عنوان والى مصر\r\nدر واقع مىبايست اين بخش پيش از آغاز جنگ صفين نقل مىشد اما ما به اين دليل آن را در اينجا ذكر مىكنيم تا اخبار مربوط به واليان مصر پىدرپى از سال 36 تا 38 ه ، نقل شود .\r\nدر ماه صفر سال 36 ه ، امير مؤمنان ( ع ) قيس بن سعد بن عبادة را به عنوان والى مصر از مدينه بدان ديار گسيل داشت . قيس مردى صاحب نظر و مقتدر و زيرك و از پيروان و دوستان على ( ع ) بود . ابن اثير و ابراهيم بن سعد بن هلال ثقفى در كتاب الغارات ، بنابر روايتى كه ابن ابى الحديد از آنان نقل كرده است ، گفته‌اند : امير مؤمنان ( ع ) به قيس فرمود : با سپاه مصر برو . زيرا اين كار دشمن را بيشتر مىترساند و مولايت را عزيزتر مىدارد . به نيكو كردار نكويى كن و بر شكاك سخت بگير و با عامهء مردم ملاطفت كن كه ملاطفت خود بركت است .\r\nقيس گفت : سپاه را براى تو وامىنهم ، اما آنچه دربارهء ملاطفت و احسان به مردم به من سفارش كردى ، از خداوند تعالى در اين مورد كمك خواهم گرفت .\r\nقيس با هفت تن از خانواده‌اش قدم به مصر نهاد . اين خود نشانه‌اى بر زيركى و اعتماد به نفس وى است ، آنگاه بر فراز منبر بر آمد و نامهء امير المؤمنين ( ع ) را خواست و آن را براى مصريان خواند و سپس ايشان را به بيعت و مساعدت خود دعوت كرد . آنگاه برخاست و سخنانى كوتاه بر زبان راند . وى گفت : سپاس خدايى راست كه حق را آورد و باطل را ميرانيد و ظالمان را نگونسار كرد . اى مردم ! ما با بهترين كس پس از پيامبر ( ص ) دست بيعت داديم . پس شما نيز برخيزيد و بر مبناى كتاب خدا و سنت رسولش بيعت كنيد . اگر ما بر اساس كتاب خدا و سنت پيامبر ( ص ) كار نكرديم ، پس بيعت ما بر گردن شما نيست . مردم همگى با او دست بيعت دادند مگر ساكنان قريه‌اى به نام خربتا ، كه طرفداران عثمان بودند .\r\nاما قيس با آنان از در صلح و آشتى داخل شد . وى از مردم خراج گرفت و هيچ كس با او ستيزه نكرد .\r\nامير مؤمنان ( ع ) براى جنگ جمل خارج شد و قيس به جاى خود بازگشت . وى سر سخت‌ترين مردم در برابر معاويه بود . معاويه مىترسيد از اينكه در ميان حكومت عراق كه به وسيلهء على ( ع ) ، و حكومت مصر كه به وسيلهء قيس اداره مىشد قرار بگيرد . از اين‌رو نامه‌اى خطاب به قيس نوشت و او را به خونخواهى عثمان و پيروى از خود فرا خواند و\r\n\r\n","description":"","footnote":"","page_name":" 686 ","page_number":242},
  {"content":"\r\n\r\nحكومت عراق را به قيس و حكومت حجاز را به يكى از بستگان قيس كه خود بگويد ، وعده داد . قيس در پاسخ به خواستهء معاويه از راه حيله وارد شد و گفت : بايد دربارهء اين كار فكر كند . معاويه براى بار دوم به صراحت قضيه را مطرح كرد و گفت : او نمىتواند كسى چون مرا با اين نيرنگها بفريبد . قيس هم متقابلا پاسخ معاويه را به صراحت داد و او را نيز تهديد كرد . معاويه از جانب قيس نااميد شد و ترفندى ديگر به كار برد . او به اهل شام گفت كه قيس جزو دوستان وى است و او را در گرفتن انتقام خون عثمان يارى مىدهد . همچنين نامه‌اى از قول قيس جعل كرد و آن را براى شاميان خواند . خبر اين ماجرا توسط يكى از جاسوسان على ( ع ) و نيز از طريق محمد بن ابو بكر و محمد بن جعفر بن ابو طالب به آن حضرت رسيد . على ( ع ) ، قيس را به بزرگى ياد كرد و فرمود : به خداى سوگند اين نامه از جانب او نوشته نشده و كذب است .\r\n\r\nعزل قيس از حكومت مصر و نصب محمد بن ابو بكر\r\nعبد الله بن جعفر پيشنهاد عزل قيس را به على ( ع ) ارائه داد . نامهء قيس نيز كه متضمن شرح حال مردم خربتا و خوددارى وى از جنگ با ايشان بود به دست على ( ع ) رسيد . عبد الله بن جعفر گفت : مىترسم قيس با آنان همدست باشد . به قيس فرمان بده تا با مردم خربتا بجنگد » . على ( ع ) به قيس فرمان داد كه به جنگ اهالى خربتا برود . قيس به آن حضرت پاسخ داد : از اين فرمان تو در شگفتم . اينان قومىاند كه دست از يارى تو كشيده‌اند و آهنگ دشمن تو را دارند و هرگاه بر آنان خشم گيريم آنان با دشمن تو ، بر ضدّت ، همدست مىشوند . پس اى امير مؤمنان نظر مرا بپذير و از ايشان دست بازدار . بهترين كار رها كردن ايشان است .\r\nابن جعفر گفت : اى امير مؤمنان ! محمد بن ابو بكر را بر ولايت مصر بگمار و قيس را از آن منصب بر كنار كن . به من خبر داده‌اند كه قيس مىگويد : حكومت راست در نمىآيد مگر با گشتن مسلمة بن مخلد . ابن جعفر از جانب مادر ، برادر محمد بن ابو بكر بود و مادر آنان اسماء بنت عميس نام داشت . على ( ع ) نيز قيس را از حكومت بر كنار و محمد بن ابو بكر را جاى وى به آن ديار روانه كرد . قيس از اين عمل خشمگين شد و به مدينه رفت . حسان بن ثابت كه هوا خواه عثمان بود ، با ديدن قيس وى را ملامت و توبيخ كرد و به او گفت : تو عثمان را كشتى و حال آنكه على تو را از ولايت مصر بر كنار كرد و خون عثمان همچنان بر گردن تو باقى ماند و او از رنجهاى تو به خوبى سپاسگزارى نكرد . قيس به او پاسخ داد : اى كور ديده و دل ! به خدا قسم اگر ميان قوم من و قوم تو جنگى برپا مىشد گردنت را به شمشير مىزدم .\r\nگم شو . سپس قيس و سهل بن حنيف به جانب على ( ع ) رفتند و در ركاب آن حضرت در جنگ صفين ، حضور يافتند .\r\n\r\n","description":"","footnote":"","page_name":" 687 ","page_number":243},
  {"content":"\r\n\r\nامير مؤمنان ( ع ) همراه محمد بن ابو بكر ، نامه‌اى براى مصريان نوشت و در آن محمد و نيز مصريان را مورد خطاب قرار داد . اين نامه ، نوشته‌اى است طولانى و بسيار گرانبها كه شامل سفارشهاى ارزشمند و آداب بس گرانقدر است . ابراهيم مىنويسد : محمد بن ابو بكر همواره در اين نامه مىنگريست و به آداب آن متأدّب مىشد . چون عمرو بن عاص ، محمد را به قتل رساند آن نامه را به نزد معاويه فرستاد معاويه در آن نامه مىنگريست و در شگفت مىشد . وليد بن عقبه به او گفت : فرمان بده تا اين سخنان را بسوزانند . معاويه گفت : هرگز چنين نمىكنم . وليد گفت : آيا اين درست است كه مردم بدانند سخنان على ( ع ) نزد تو باقى مانده و تو آنها را مىآموزى ؟ ! معاويه گفت : واى بر تو ! آيا دانشى اينچنين را به آتش بكشم .\r\nبه خداى سوگند دانشى جامع‌تر و حكيمانه‌تر از اين نشنيده‌ام . وليد به وى گفت : اگر تو از دانش و داورى على ( ع ) در شگفت مىشوى پس از چه رو با وى به جنگ برمىخيزى ؟ سپس به حاضران در مجلس گفت : ما نمىگوييم كه اين نامه از على بن أبي طالب است بلكه مىگوييم آن از جمله نوشته‌هاى ابو بكر است كه در نزد فرزندش باقى گذارده ! اين نامه همواره در خزائن بنى اميه موجود بود تا زمانى كه عمر بن عبد العزيز متولى حكومت شد و هم او بود كه اعلام كرد اين نوشته از سخنان و احاديث على بن أبي طالب ( ع ) است .\r\nمحمد بن ابو بكر به معتزلان ( كناره‌گيران ) پيغام داد كه به اطاعت ما درآييد و يا آنكه از قلمرو ما بيرون رويد . آنان پاسخ دادند : ما چنين نكنيم و خواستار مهلت شدند . محمد بن ابو بكر از دادن مهلت به ايشان خوددارى كرد آنان نيز از پذيرش پيشنهاد محمد امتناع ورزيدند . چون واقعهء صفين رخ داد آنان از محمد مىگريختند و وقتى على ( ع ) از جنگ با معاويه بازگشت و كار جنگ به حكميت واگذار شد آنان در فريفتن محمد طمع كردند . محمد نيز ، محمد بن حارث جعفى را به سوى ايشان فرستاد ، محمد بن حارث با ايشان نبرد كرد .\r\nآنان نيز به رويارويى وى درآمدند و او را از پاى درآوردند . پس از كشته شدن محمد بن حارث ، فرد ديگرى از جانب محمد بن ابو بكر مأمور جنگ با معتزلان شد كه او هم به قتل رسيد .\r\n\r\n","description":"","footnote":"","page_name":" 688 ","page_number":244},
  {"content":"\r\n\r\n\r\nفرستادن اشتر به مصر و كشته شدن او\r\nچون خبر از هم گسيختگى حكومت مصر بر محمد بن ابو بكر به گوش على ( ع ) رسيد ، آن حضرت فرمود : براى ولايت مصر كسى جز اشتر يا قيس صلاحيت ندارد . اشتر ، پس از جنگ صفين به محل كار دولتى خود در جزيره بازگشته بود . على ( ع ) به قيس فرمود : تا وقتى كار حكميت به اتمام رسيد تو رئيس شرطگى مرا به عهده گير و پس از آن به آذربايجان روانه شو . آن حضرت در پى اشتر كه در نصيبين بود فرستاد و او را طلبيد و ولايت مصر را بر عهدهء او نهاد و عهدنامهء مشهورى را كه در نهج البلاغه نيز آمده است ، براى وى نوشت . در اين عهدنامه مسائل مختلفى از هر باب مانند سياست ، آداب حكام و واليان ، گفته آمده كه در حكم گنجينهء گرانقدرى محسوب است . محمد با آمدن اشتر از بركنارى خود آگاهى يافت و ناراحت شد . على ( ع ) نيز به او نوشت : خبر دلگيريت از فرستادن اشتر به جاى تو به من رسيد . من اين كار را براى ايجاد كندى در سعى و كوشش و يا زيادى در تلاشت نكردم و اگر آنچه را كه در دست تو بود از تو گرفتم تو را به ولايت جايى مىگمارم كه ادارهء آن براى تو آسان‌تر و خوش‌آيندتر باشد . پس معاويه به مقدم اهل خراج منطقهء قلزم پيغام داد تا اشتر را مسموم سازد و در عوض قول داد ، در صورت انجام اين كار ، از آنان هرگز خراج نستاند . وى نيز با تهيه شربتى از عسل مالك را ، كه روزه‌دار هم بود ، مسموم ساخت . معاويه پيوسته به اهل شام مىگفت كه على ( ع ) اشتر را به ديار مصر گسيل داشته است بر او نفرين كنيد . مردم نيز هر روز بر اشتر نفرين مىكردند . چون معاويه از مسموم شدن اشتر آگاهى يافت براى شاميان سخنرانى كرد و گفت : خداوند دعاى شما را استجابت كرد . وى همچنين گفت :\r\nعلى ، دو بازو داشت . يكى از آنها ، عمار بن ياسر بود كه در صفين قطع شد و ديگرى مالك اشتر بود كه امروز آن هم قطع شده است . همچنين معاويه گفت : خداوند لشكرهايى از عسل دارد . اما وقتى خبر كشته شدن مالك به على ( ع ) رسيد ، آن حضرت فرمود : « انا لله و انا اليه راجعون » . مالك و تو چه مىدانى مالك چيست ؟ و آيا موجودى مثل او خواهد بود ؟ اگر او آهن بود از آهن استوارتر و اگر سنگ بود از سنگ سخت‌تر بود و زنان مويه‌كننده بايد بر مرگ چنين كسى فرياد ضجه سر دهند .\r\n\r\n","description":"","footnote":"","page_name":" 689 ","page_number":245},
  {"content":"\r\n\r\n\r\nفتح مصر توسط عمرو بن عاص و كشته شدن محمد بن ابو بكر\r\nسپس عمرو بن عاص به همراه شش هزار تن روانهء مصر شد . محمد بن ابو بكر نامه‌اى به امير مؤمنان نگاشت و از درخواست كمك كرد . مردم براى يارى وى جمع آمدند اما با اين همه پس از گذشت يك ماه و با وجود مالك بن كعب تعداد آنان از دو هزار تن افزون نشد . آنان پنج شب مقابله كردند و چون خبر قتل محمد را دريافتند ، بازگشتند . چون محمد بن ابو بكر كشته شد ، جنازهء او را در پوست خرى جاى داده آن را آتش زدند و زشتى پيروزى خود را بدين گونه به نمايش گزاردند . جاسوس امير مؤمنان ( ع ) در شام ، خبر شادكامى اهل شام را از كشته شدن محمد به آگاهى آن حضرت رسانيد . على ( ع ) فرمود : اندوه ما در از دست دادن محمد به اندازهء شادمانى آنان و بلكه بيشتر از آن است . ما نزد خداوند از آنان حساب خواهيم كشيد . به خدا سوگند محمد جزو كسانى بود كه انتظار قضاى الهى را مىكشيد و براى پاداش الهى عمل مىكرد . او هيئت فاجر را دشمن و هدايت مؤمن را دوست مىداشت .\r\nاين واقعه در سال 38 ه به وقوع پيوست . على ( ع ) نامه‌اى به ابن عباس ، كه ولايت بصره را بر عهده داشت ، نوشت و او را از فتح مصر و كشتن محمد بن ابو بكر توسط معاويه مطلع ساخت . ابن عباس نيز پاسخ نامهء آن حضرت را نوشت و آنگاه به كوفه آمد و قتل محمد را به على ( ع ) تعزيت گفت . زيرا محمد پسر اسماء بنت عميس يكى از همسران على ( ع ) بود . آن حضرت ، اسماء را پس از وفات همسرش ابو بكر به ازدواج خود درآورد . اسماء پيش از ابو بكر همسر جعفر بن أبي طالب بود و خود نيز همچون فرزندش محمد از بهترين شيعيان امير مؤمنان ( ع ) به حساب مىآمد .\r\nابن ابى الحديد در شرح نهج البلاغه « 48 »  ، در توضيح اين سخن حضرت كه فرمود : به خداى سوگند معاويه زيرك‌تر از من نيست ولى او نيرنگ مىبازد و . . . به ذكر امورى مىپردازد كه ناآگاهان آن را به حساب ضعف تدبير آن حضرت مىگذارند . از جمله مثالهاى آنان در اين باره همين قضيه‌اى است كه براى حكومت مصر پيش آمد . ابن ابى الحديد در اين باره مىنويسد : از جمله خرده‌گيريهاى كه بر على ( ع ) كرده‌اند دادن ولايت مصر به محمد بن ابو بكر و بر كنار داشتن قيس بن سعد از آن منصب بود تا جايى كه محمد به قتل رسيد و معاويه حكومت مصر را به دست گرفت .\r\nپاسخ از اين ايراد آن است كه : نمىتوان گفت : محمد شايستگى حكومت بر مصر را نداشت زيرا او مردى زاهد ، دانشمند و درست تدبير بوده و در مراتب خير خواهيش نمىتوان شك و ترديد كرد . علاوه بر اين ، او پسر همسر على و دوست او بود . مردم مصر نيز بىنهايت\r\n\r\n","description":"","footnote":" ( 48 ) . ج 2 ، ص 575 . ","page_name":" 690 ","page_number":246},
  {"content":"\r\n\r\nاو را دوست مىداشتند و از ولايت او بر مصر ، استقبال كردند . چون مصريان عثمان را محاصره كردند از او درخواست عزل عبد الله بن سعد بن ابى سرح ، از ولايت مصر ، را كردند به وى پيشنهاد دادند تا محمد بن ابو بكر را جاى عبد الله بر آنان بگمارد . عثمان نيز عهدنامه‌اى براى ولايت او بر مصر نوشت . وى با مردم مصر رفت تا نامهء عثمان را به ابن ابى سرح تسليم كند . با توجه به اين مطالب ، جز توليت محمد بن ابو بكر بر مصر ، هيچ رأى و تدبيرى براى على ( ع ) باقى نمانده بود . زيرا چنان كه گفتيم مصريان به او علاقه داشتند و او را برگزيده بودند و از طرف ديگر هم محمد با داشتن اخلاقى پسنديده ، استحقاق برخوردارى از اين منصب را داشت . با اين مقدمات ، گمان قوى مىرفت كه مردم از وى اطاعت و او را يارى كنند و بر محبت و دوستى او جمع آيند . اما عاقبت كار او همان شد كه ديديم . ولى اين امور را نمىتوان عيب و منقصتى براى امير مؤمنان ( ع ) قرار داد . زيرا امام بنابر مصالحى كه خود در نظر دارد به رتق و فتق امور مىپردازد و كسى هم جز خداوند از امور پنهان آگاهى ندارد . در زمان رسول خدا ( ص ) هم آن حضرت ، جعفر و زيد و عبد الله بن رواحه را در روز جنگ موته به ميدان فرستاد . اما آنان همگى كشته شدند و سپاهشان نيز درهم شكست و عده‌اى از آنان نيز با حالى زار و نزار به مدينه بازگشتند . حال با اين وجود كسى مىتواند پيامبر ( ص ) را بدين خاطر مورد ايراد قرار دهد و تدبير و فكر او را زير سؤال ببرد ؟ !\r\n\r\nفرستادن عبد الله بن حضرمى از سوى معاويه به بصره جهت ايجاد فتنه\r\nابن اثير گويد : در سال 38 ه پس از كشته شدن محمد بن ابى بكر ، معاويه مردى به نام عبد الله بن حضرمى را براى ايجاد فتنه و فساد به بصره فرستاد . زيرا او مىدانست كه اكثر اهالى بصره ، هواخواه عثمان‌اند و به خاطر ضربه‌اى كه در جنگ جمل خورده‌اند ، هنوز خشمگين و عصبانىاند . از طرفى ابن عباس ، امير بصره ، نيز جهت عرض تسليت به على ( ع ) به خاطر كشته شدن محمد بن ابو بكر ، بصره را ترك گفته و به كوفه رفته و زياد بن أبيه را به جانشينى خود گمارده بود . ابن حضرمى در ميان بنى تميم منزل كرد . هواداران عثمان و ديگران به نزد او آمدند و وى براى ايشان سخنرانى كرد و آنان را به خونخواهى عثمان فرا خواند . پس ضحاك بن قيس هلالى ، رئيس شرطه ابن عباس ، برخاست و گفت : خدا تو را رسوا كند . به خدا براى ما همان چيزى را آوردى كه طلحه و زبير براى ما آورده بودند . ما با على دست بيعت داديم و كارهايمان سر و سامان گرفت اما آن دو ما را به سوى تفرقه سوق دادند . اكنون ما دوباره با او بيعت كرديم و او از لغزش ما درگذشت و گنهكاران را مورد عفو قرار داد . حال تو از ما مىخواهى كه باز شمشيرها را از نيام بيرون كشيم و به جان يكديگر\r\n\r\n","description":"","footnote":"","page_name":" 691 ","page_number":247},
  {"content":"\r\n\r\nبيافتيم تا معاويه امير ما شود . به خدا سوگند يك روز از روزهاى حكومت على بهتر از معاويه و آل اوست . عبد الله بن حازم سلمى سخنان وى را رد كرد و به سخنان ضحاك پاسخ داد و به ابن حضرمى گفت : نامهء معاويه را بخوان . ابن حضرمى نامهء معاويه را خواند . وى در آن نامه مردم بصره را به خونخواهى عثمان فرا خوانده بود و به آنان وعده داده بود كه دو بار در سال به آنان اموال ببخشايد . احنف گفت : من در اين كار دخالتى نمىكنم و از آنان گوشه گرفت .\r\nعمرو بن مرجوم عبدى برخاست و دربارهء التزام به بيعت امير المؤمنين ( ع ) و عدم پيمان‌شكنى سخن گفت . اما عباس بن صحار عبدى ، كه از مخالفان على ( ع ) بود با سخنان او ستيزه كرد و به ابن حضرمى قول يارى داد . مثنى بن مخرمه عبدى نيز قول عباس را رد كرد .\r\nزياد بيمناك شد و به حضين بن منذر و مالك بن مسمع پناهنده شد . حضين به او جواب مثبت داد و مالك كه به بنى اميه گرايش داشت گفت بگذار تا در اين كار مشورت و انديشه كنم .\r\nچون زياد از سرگرانى مالك خبردار شد ترسيد كه قبيلهء ربيعه بر او اختلاف كنند . پس به صبرة بن شيمان حدانى پناهنده شد و او بيت المال را به خانهء او انتقال داد . زياد نامه‌اى به امير المؤمنين ( ع ) نوشت و آنچه را كه واقع شده بود ، براى آن حضرت بيان كرد . على ( ع ) اعين بن ضبيعهء مجاشعى تميمى را فرستاد تا قبيله‌اش را از حول ابن حضرمى پراكنده سازد و اگر آنان از اين امر سرتافتند با كسانى كه پيرو اويند به جنگ نافرمانان برود . اعين به نزد قبيله‌اش آمد و به سوى ابن حضرمى رفت و آنان را فرا خواند اما ايشان به وى ناسزا گفتند و آن روز را در مقابل وى پايدارى كردند سپس اعين برگشت . گروهى ، كه گفته‌اند از خوارج بوده‌اند و نيز گفته شده آنان را ابن حضرمى براى كشتن اعين فرستاده بود ، به او حمله بردند و در يك شبيخون از پاى درآوردند . زياد اين خبر را به آگاهى على ( ع ) رسانيد . آن حضرت نيز جارية بن قدامه سعدى را به فرماندهى گروهى به بصره گسيل كرد . جاريه نامهء آن حضرت را بر بصريان خواند آنان را توبيخ كرد و از ملحق شدن به ابن حضرمى و برپايى جنگى مانند جمل بر حذر داشته بود .\r\nجاريه در پى ابن حضرمى كه با ازديان و گروهى از قومش همراه بود ، برآمد . آنان ساعتى با هم پيكار كردند . سپس ابن حضرمى گريخت و در كاخى پناهنده شد . جاريه هم آن كاخ را با هر كه در آن بود به آتش كشيد و در نتيجه ، ابن حضرمى و هفتاد تن از مردانش نابود شدند .\r\n\r\n","description":"","footnote":"","page_name":" 692 ","page_number":248},
  {"content":"\r\n\r\n\r\nحملهء ضحاك بن قيس فهرى بر حاجيان و غارت اموال و كشتن بىگناهان به فرمان معاويه پس از جريان حكمين و پيش از وقوع جنگ نهروان\r\nدر شرح نهج البلاغه « 49 »  به نقل از ابراهيم بن محمد بن سعيد بن هلال ثقفى در كتاب غارات روايت شده است : حملهء ضحاك بن قيس پس از جريان حكمين و پيش از جنگ نهروان رخ داده است . جريان از اين قرار بود كه وقتى معاويه دانست على ( ع ) پس از واقعهء حكمين در صدد حمله بر اوست ، ترسيد . پس لشكرى از دمشق بيرون آورد و نامه‌اى به نواحى شام فرستاد . آن نامه را بر مردم خواندند . در آن مكتوب آمده بود . ما ميان خود و على قرارى نوشتيم و در آن شروطى را ذكر كرديم و دو تن را به عنوان حكم برگمارديم تا بر ما به فرمان كتاب خدا حكم برانند و از آن تجاوز نكنند . ما عهد و پيمان الهى را بر كسى قرار داديم كه اين پيمان را بشكند و نظر حكم را اجرا نكند . حكمى كه من او را تعيين كرده بودم ، مرا تثبيت كرد و حكمى كه على تعيين كرده بود ، او را از خلافت خلع كرد . اكنون على به سوى شما هجوم آورده و آن كس كه پيمان‌شكنى كند ، بر خود پيمان شكسته است . پس اى مردم با آمادگى و امكانات هر چه تمام‌تر مهياى نبرد شويد تا خدا ما و شما را به كارهاى نيك شادمان دارد . مردم اطراف معاويه گرد آمدند و وى با آنها به رايزنى پرداخت و گفت : على از كوفه بيرون آمده و از نخيله گذشته است . حبيب بن مسلمه پيشنهاد داد كه همگى به سوى صفين حركت كنند . عمرو بن عاص نيز گفت كه : در جزيره نفوذ كنند . پس دو يا سه روز درنگ كردند و به مشورت پرداختند تا آنكه جاسوسان آنها خبر دادند كه گروهى از ياران على ، دست از همراهى با وى كشيده و مسئلهء حكميت را رد كرده‌اند . على نيز بدين سبب از آمدن به سوى شما منصرف شده و به سوى آنان رفته است . مردم تكبير گفتند و شادمانيها كردند .\r\nسپس خبر آوردند كه على به جنگ با خوارج مشغول است و مىخواهد پس از يكسره كردن كار آنها به جنگ شما بشتابد اما اصحاب وى از او مهلت خواسته‌اند . ياران معاويه از شنيدن اين خبر خوش‌حال شدند .\r\nطبرى گويد : عمارة بن عقبة بن ابى معيط پس از قتل عثمان ، در كوفه ساكن بود و على ( ع ) به خاطر احترام وى و نيز تمسك به دين او را مورد آزار قرار نمىداد . اما اين مرد به طور مخفيانه با معاويه مكاتبه داشت و خبرهاى محرمانه را براى وى مىنوشت . ابن اسحاق روايت كرده است : نامهء عمار به معاويه رسيد و در آن آمده بود كه عده‌اى از قاريان و عابدان سپاه على بر او شوريده‌اند و على با آنان جنگيده است . اينان سپاه على را دچار آشوب\r\n\r\n","description":"","footnote":" ( 49 ) . ج ( 1 ) ص 153 - 154 . ","page_name":" 693 ","page_number":249},
  {"content":"\r\n\r\nكرده‌اند . پس معاويه ، ضحاك بن قيس فهرى را طلبيد و سه هزار تا پنج هزار تن را نيز تحت فرمان او قرار داد و گفت : حركت كن تا به ناحيهء كوفه برسى و هر چقدر مىتوانى از آن بالا برو پس هر يك از اعراب طرفدار على را ديدى بر او حمله ببر ، اگر چه آنها مسلح هم باشند .\r\nپس ضحاك يورش برد و اموال را غارت كرد و هر كس از اعراب ( باديه‌نشينان ) را كه مىديد مىكشت تا آنكه به منطقه ثعلبيه رسيد . پس به حاجيان حمله برد و كالاهاى آنان را گرفت .\r\nآنگاه با عمرو بن عميس بن مسعود ذهلى برادر عبد الله بن مسعود صحابى معروف پيامبر ( ص ) روبه‌رو شد و او را نيز در راه حج در منطقه قطقطانه به همراه گروهى از يارانش به قتل رسانيد . و البته تمام اينها از روى اجتهادى است كه حتما به صاحب آن نيز پاداش داده مىشود ! ! پس امير المؤمنين ( ع ) براى مردم به سخنرانى ايستاد . آنان را توبيخ كرد و به بسيج براى جنگ با دشمن تشويقشان كرد . آنان نيز به دعوت آن حضرت ، پاسخى ضعيف دادند .\r\nعلى ( ع ) متوجه عجز و سستى مردم شد پس پايين آمد و از آنجا بيرون رفت تا به غريين رسيد .\r\nآنگاه حجر بن عدى را فرا خواند و چهار هزار تن را تحت امر او قرار داد . حجر حركت كرد تا به سماوه ، ديار قبيلهء كلب ، رسيد و در آنجا با امرؤ القيس بن عدى كلبى از خويشان امام حسين ( ع ) ديدار كرد . زيرا آن حضرت با رباب دختر همين امرؤ القيس ، پيوند همسرى داشت . كلبيان راهنمايى سپاه حجر را بر عهده گرفتند و آنان را بر راهها و آبشخورها راهنمايى كردند . حجر و سپاهش گام به گام ضحك را تعقيب مىكردند تا آنكه در منطقهء تدمر با او روبه‌رو شدند . هر دو گروه ساعتى به پيكار پرداختند . از ياران ضحاك نوزده تن به خاك و خون در غلتيدند و از ياران حجر نيز دو تن از پاى درآمدند . با آمدن شب دو سپاه دست از نبرد كشيدن و چون صبح فرا رسيد از ضحاك و يارانش هيچ اثرى بر جاى نمانده بود .\r\n\r\nاخبار مربوط به على ( ع ) با برادرش عقيل\r\nابن ابى الحديد در شرح نهج البلاغه « 50 »  مىنويسد : عقيل در هيچ يك از جنگهاى ايام خلافت امير المؤمنين ( ع ) در ركاب آن حضرت شركت نكرد . او خود و فرزندانش را براى جنگ به على ( ع ) تسليم كرد اما آن حضرت او را از حضور در ميدان نبرد معاف كرد . سپس ابن ابى الحديد گويد : مردم دربارهء عقيل اختلاف كرده‌اند كه آيا در زمان حيات امير مؤمنان ( ع ) به جانب معاويه پيوست يا خير ؟ گروهى پاسخ مثبت به اين سؤال داده و روايت كرده‌اند : روزى معاويه ، در حالى كه عقيل هم در نزد وى حضور داشت ، گفت : اين ابو يزيد است . اگر نمىدانست من بهتر از برادرش هستم اينجا پيش ما نمىماند و برادرش را ترك نمىكرد .\r\n\r\n","description":"","footnote":" ( 50 ) ج 3 ، ص 82 . ","page_name":" 694 ","page_number":250},
  {"content":"\r\n\r\nعقيل پاسخ داد : برادرم برايم در دين بهتر است و تو در دنيايم . و من دنيا را برگزيدم و از خدا خواهانم كه عاقبتم را به خير كند .\r\nهمچنين ابن ابى الحديد در جاى ديگرى از شرح نهج البلاغه « 51 »  مىنويسد : روايت شده كه عقيل بر امير المؤمنين ( ع ) وارد شد و ديد آن حضرت در صحن مسجد كوفه نشسته است .\r\nگفت : اى امير مؤمنان السلام عليك و رحمة الله و بركاته . عقيل در آن هنگام بينايى خود را از دست داده بود . على ( ع ) پاسخ داد : السلام عليك اى ابو يزيد . آنگاه به پسرش حسن ( ع ) نگريست و به او فرمود : برخيز و عمويت را بنشان . حسن ( ع ) برخاست و عقيل را نشانيد سپس قصد بازگشت كرد كه على ( ع ) فرمود : برو و براى عمويت پيراهن و ردا و ازار و كفش نو بخر . حسن ( ع ) براى خريد اين وسايل روانه بازار شد . فردا عقيل با لباسهاى نو بر على ( ع ) وارد شد و گفت : السلام عليك يا امير المؤمنين . على ( ع ) پاسخ داد : و عليك السلام اى ابو يزيد . عقيل پرسيد : اى امير مؤمنان ! چه مىبينم ؟ تو صاحب خلافتى ولى من خود را از آنچه تو خويش را بدان راضى ساخته‌اى خشنود نمىبينم . على ( ع ) به او گفت : اى ابو يزيد ! من سهم خود را از بيت المال به تو بخشيدم . چون عقيل از نزد على ( ع ) بيرون شد به درگاه معاويه رفت . معاويه دستور داد به او صد هزار درهم دهند . عقيل هم آن مبلغ را گرفت . سپس بعد از اين واقعه و پس از وفات امير مؤمنان ( ع ) و صلح امام حسن ( ع ) با معاويه ، باز عقيل به نزد وى رفت .\r\nسپس ابن ابى الحديد در تتمهء گفتار قبل مىگويد : عده‌اى نيز گويند عقيل پس از وفات على ( ع ) به نزد معاويه روانه شد . آنان براى اين سخن خود استدلال كرده‌اند به نامه‌اى كه عقيل در آخرين روزهاى خلافت امير مؤمنان ( ع ) به آن حضرت نوشت و پاسخى كه وى به نامهء عقيل داد . ابن ابى الحديد خود گويد كه قول دوم در نظر من صحيح‌تر است . آنگاه ابن ابى الحديد ، نامهء عقيل و پاسخ على ( ع ) را بنابر آنچه ابن اسحاق در كتاب غارات روايت كرده ، نقل كرده و گفته است : عقيل بن أبي طالب به برادرش على بن أبي طالب ( ع ) ، در پى هجوم ضحاك بن قيس و آنچه دربارهء خذلان كوفيان و دست شستن آنان از مقابله با ضحاك شنيده بود ، نامه‌اى نوشت كه در زير آن را نقل مىكنيم .\r\nبه بندهء خدا على امير مؤمنان از عقيل بن أبي طالب . سلام بر تو . سپاس خداى يگانه را سزد . ( اما بعد ) خداوند تو را از هر بدى و سختى مصون و محفوظ بدارد . به هر حال من براى حج عمره به سوى مكه روانه شدم . در ميان راه با عبد الله بن سعد بن ابى سرح كه حدود چهل تن از فرزندان جوان طلقا را نيز به همراه داشت ، مواجه شدم . من زشتى و تباهكارى را در چهرهء ايشان به وضوح ديدم . پس از آنان پرسيدم : اى فرزندان دشمنان به كجا مىرويد ؟ آيا به معاويه مىپيونديد . به خداى سوگند اين كينه‌اى است ديرينه از جانب شما كه مىخواهيد\r\n\r\n","description":"","footnote":" ( 51 ) ، ج 1 ، ص 157 . ","page_name":" 695 ","page_number":251},
  {"content":"\r\n\r\nنور الهى را فرونشانيد و امر او را دگرگون سازيد . آن قوم سخنانى به من گفتند و من نيز چيزهايى بديشان گفتم . پس چون به مكه رسيدم شنيدم مردم آنجا مىگويند . ضحاك بن قيس بر مردم حيره حمله كرده و هر چه خواسته است برده سپس بدون آنكه زخمى بردارد به سلامت بازگشته است . پس اف بر زندگى باد در روزگارى كه ضحاك را بر تو گستاخ كرده است . ضحاك كيست ؟ ! من وقتى اين خبر را شنيدم ، گمان كردم شيعيان و پيروان تو ، از ياريت دست كشيده‌اند . پس اى برادر برايم بنويس اگر ارادهء مرگ دارى من با فرزندان برادرت و فرزندان پدرت به سوى تو حركت مىكنيم . ما با تو زندگى مىكنيم و چون بميرى ما نيز با تو مىميريم . به خداى سوگند دوست ندارم پس از تو در دنيا بمانم . و به خداى عز و جل سوگند ياد مىكنم زندگى پس از تو نه خوش است و نه گوارا و السلام عليك و رحمة الله و بركاته . « 52 » \r\nامير مؤمنان ( ع ) در پاسخ نامه عقيل چنين نوشت : از بندهء خدا ، على امير مؤمنان ، به عقيل بن أبي طالب سلام عليك . سپاس خداوند يكتا را . اما بعد خداوند ما و تو را در پناه خود گيرد . حفظ كردن كسى كه در نهان از خداوند مىترسد و خدا ستوده و بزرگوار است . نامهء تو به وسيلهء عبد الرحمن بن عبيد ازدى به دستم رسيد كه در آن نوشته بودى با عبد الله بن ابى سرح روبه‌رو شدى كه به همراه چهل تن از سواران ، فرزندان طلقاء ، به جانب غرب روانه بودند . پسر ابى سرح همواره در پى حيله با خدا و رسول او و قرآن و بستن راه خدا و ايجاد كجى در آن بوده است . پس او و قريش را واگذار . ايشان را در دويدن در گمراهى خود و گردش در نفاقشان آزاد بگذارد . بلى امروز عرب بر جنگ برادر تو اتفاق كرده‌اند . چنان كه پيش از اين در جنگ با رسول خدا ( ص ) با يكديگر دست اتحاد داده بودند . آنان صبح كردند در حالى كه نسبت به حق او نادانى ورزيدند و فضل او را مورد انكار قرار دادند و در كينه‌ورزى به او سبقت گرفته‌اند و بر ضد او جنگ برپا كردند و تمام نيرو و قواى خويش را در اين جهت گرد آوردند و سپاه احزاب را به رويارويى او روانه كردند . خداوندا از جانب من به قريش جزا ده . آنان پيوند خويشى مرا بريدند و عليه من شوريدند و مرا از رسيدن به حقم بازداشتند و حكومت پسر مادرم را از من گرفتند و آن را به كسى سپردند كه در قرابت با رسول اسلام مانند من نبود و سابقهء مرا در اسلام نداشت مگر آنكه كسى ادعا بكند كه ما اينها را نمىدانستيم و من فكر مىكنم چنين كسى خدا را نمىشناسد . و در هر حال سپاس و ستايش خداوند راست . اما آنچه دربارهء هجوم ضحاك بر مردم حيره گفتى بايد بدانى كه اين قضيه بسى كم‌ارزش‌تر و خوارتر از آن است كه بدان اعتنا شود اما او با سواران جنگى گزيده خود راه سماوه در پيش گرفت تا به واقصه و شراف و قطقطانه و شهرهاى نزديك آن رسيد . من نيز براى رويارويى با آنان ، لشكر انبوهى از مسلمانان را روانه كردم . چون او از آمدن اين لشكر آگاهى يافت ، راه گريز در پيش گرفت . سپاه ما او را تعقيب كردند و بالاخره\r\n\r\n","description":"","footnote":" ( 52 ) . كسى كه چنين نامه‌اى مىنويسد نمىتواند در زمان حيات برادرش به دستگاه معاويه ملحق شود . ( ناشر ) . ","page_name":" 696 ","page_number":252},
  {"content":"\r\n\r\nدر راه به او رسيدند . اين در زمانى بود كه خورشيد داشت غروب مىكرد . آنان اندكى با هم پيكار كردند اما ابن ابى سرح تاب جنگ نداشت و دوباره فرار كرد . بيش از ده تن از همراهان او كشته شدند و با اندوهى بزرگ در گلو رهايى يافت پس از آنكه از او جز نيمه جانى باقى نمانده بود پس با تحمل رنج و سختى بسيارى نجات پيدا كرد . اما دربارهء آنكه از من خواسته بودى تا نظرم را دربارهء قضيه‌اى كه بدان دچار شده‌ام برايت بنويسم بايد بدانى كه نظر من مبتنى است بر جنگ با كسانى كه جنگ را روا مىشمردند تا زمانى كه خداوند را ديدار كنم . انبوهى مردم در اطراف من بر بزرگى من و پراكندگى آنان از كنار من بر وحشتم نمىافزايد . زيرا حق به جانب من است و خداوند نيز با محقّان است و به خداى سوگند از مرگ در راه حق ناخشنود نيستم . و براى محقان خير مطلق پس از مرگ است . و دربارهء پيشنهاد خود مبنى بر آوردن پسران و پسران پدرت به نزد من بايد بدانى كه من نيازى به كمك آنان ندارم . و تو هم راشد و محمود برخيز . به خدا قسم دوست ندارم شما با من كشته شويد .\r\nگمان به پسر مادرت ، اگر مردم از او روى گردانند ، خوار و فروتن شود و به زارى افتد بلكه او چنان است كه برادر بنى سليم گفته است :\r\nاگر از من بپرسى چطورى ؟ بايد بدانى كه من بر سختى روزگار بسى شكيبا و توانايم .\r\nگران است كه غم و اندوهى بر من ديده شود تا بدگويى شاد و يا دشمنى غمگين شود .\r\nابن ابى الحديد در شرح نهج البلاغه « 53 »  از زبير بن به كار حكايت كرده كه او در كتاب موفقيات به سند خود نقل كرده است : وقتى عثمان به محاصره درآمد ، مروان دو پيك را به شام و يمن روانه كرد و دو نامه هم به آنان داد . يكى از اين نامه‌ها خطاب به يعلى بن منيه در يمن و ديگرى خطاب به معاويه در شام بود . مروان در اين دو نامه از آنان طلب رهنمود كرده بود . سپس نامهء مروان دربارهء قتل عثمان به معاويه رسيد . معاويه به جماعتى از بنى اميه و غير ايشان نامه نوشت و آنان را به خونخواهى عثمان به معاويه برانگيخت . تمام آنها طى نامه‌هايى كه به معاويه نوشتند ، وى را بر تصميم خود استوار داشتند و تنها سعد بن عاص بود كه ضمن نوشتن نامه‌اى به معاويه او را از اين مقصود نهى كرد .\r\nابن ابى الحديد گويد : در خبرى مشهور روايت شده است كه معاويه ، سعيد بن عاص را به خاطر آنكه در آمدن به جنگ صفين تأخير كرده بود ، سرزنش كرد . سعيد به او گفت : اگر مرا فرا مىخواندى به سرعت مىآمدم . ولى من در مجلس عقيل و گروهى از بنى هاشم حضور داشتم و اگر ما مىآمديم آنان نيز مىآمدند .\r\nابن ابى الحديد گويد : « 54 »  دربارهء عقيل سخن درستى كه راويان ثقه بر آن اتفاق دارند اين است كه وى تنها پس از وفات امير مؤمنان ( ع ) به نزد معاويه آمد اما او در مدينه ساكن بود و در جنگهاى جمل و صفين ، البته به اجازهء على ( ع ) شركت نكرد . پس از ماجراى حكميت ، عقيل\r\n\r\n","description":"","footnote":" ( 53 ) . ج 2 ، ص 579 .  ( 54 ) . ج 2 ، ص 575 . ","page_name":" 697 ","page_number":253},
  {"content":"\r\n\r\nنامه‌اى به على ( ع ) نوشت و از آن حضرت اجازه گرفت تا با فرزندان و خانواده‌اش به كوفه بيايد و در آنجا سكنى گزيند .\r\nدر يكى از خطبه‌هاى نهج البلاغه آمده است : عقيل بر درخواست خود پاى فشارى و سخن خود را پيوسته تكرار مىكرد . پس من به گفتارش گوش سپردم . او گمان كرد كه من دين خود را به او فروخته و از روش خويش دست برداشته‌ام و به دنبال او مىروم پس آهن پاره‌اى براى او سرخ كردم . . .\r\nاينها تمام مطالبى بود كه ما دربارهء برخورد و ارتباط على ( ع ) با برادرش عقيل ، بدان دست يافتيم و مىتوان مطالب ذكر شده را به صورت زير جمعبندى كرد .\r\nاول ، چنان كه سخن سعيد بن عاص گواهى مىداد ، عقيل با فرزندانش در مدينه باقى مانده بود . همچنين نامهء عقيل به على ( ع ) نشانگر آن بود كه وى با فرزندانش ، در هنگام حملهء ضحاك كه پس از جريان حكمين رخ داد ، در حجاز ساكن بوده و امير مؤمنان ( ع ) به او فرمان مىدهد كه در همانجا با فرزندانش بماند و به سمت عراق حركت نكند .\r\nدوم ، عقيل در زمان حيات على ( ع ) به طرف معاويه نرفت بلكه پس از وفات آن حضرت ، وى به سوى معاويه رفت . و دليل ما بر اين سخن نامه و جواب و نيز سخن سعيد بن عاص است كه پيش از اين ذكر شد . سخن سعيد نمايانگر آن است كه عقيل در هنگام برپايى جنگ صفين در حجاز حضور داشته و آن نامه و جواب نامه نيز دال است بر آنكه اين قضيه پس از ماجراى حكمين و در آن مدت رخ داده كه اين ماجرا هم به روزهاى واپسين خلافت امير مؤمنان ( ع ) مربوط مىشود . شايد كسانى كه گفته‌اند عقيل در زمان حيات على ( ع ) به سوى معاويه رفته ، رفتن عقيل را پس از وفات على ( ع ) اشتباها قبل از وفات وى ذكر كرده‌اند .\r\nسوم ، آيا عقيل در زمان خلافت برادرش به كوفه آمده است ؟ مىتوان گفت : آرى .\r\nعلى ( ع ) به پسرش حسن دستور داد تا عقيل را در نزد او بنشاند و برايش لباس و كفش نو بخرد . حسن نيز او امر على ( ع ) را اطاعت كرد . و عقيل فرداى دومين روز با لباس و كفش نو به خدمت آن حضرت آمد . عقيل به آن حضرت گفت از اين مساواتى كه على دربارهء خود و ديگر مسلمانان ، در بخشش و عطايا ، به اجرا گذارده خشنود نيست و او مىخواهد به خاطر آنكه برادر خليفه است ، تفاوتى با ديگر مردم داشته باشد . پس بايد به او بخششهاى ديگرى كرد . اما امير مؤمنان ( ع ) براى خود خط عدل و مساوات ميان مردم را پيش گرفته و در اين كار از خود و دو فرزندش آغاز كرده بود . آن حضرت مانند ديگر مسلمانان از عطاياى بيت المال بهره‌مند مىشد و با فرزندانش نيز چنين رفتار مىكرد و وقتى برادرش عقيل به نزد او درآمد آن حضرت در اكرام او غايت تلاش خويش را كرد و او را در نزد فرزندانش به منزلهء ميهمان\r\n\r\n","description":"","footnote":"","page_name":" 698 ","page_number":254},
  {"content":"\r\n\r\nقرار داد و لباسهاى نو در بر او كرد و چون عقيل خواستار عطاياى زياد شد فرمود : اينها سهم من بود كه آنها را به تو دادم و اين تمام چيزى بود كه در وسع آن حضرت بود و نهايت جود و كرم و رأفت و شفقت آن حضرت بر عقيل را نشان مىداد . امير المؤمنين ( ع ) در پى ذخيره كردن مال نبود و نفقهء خود و خانواده‌اش تنها از حقوق بيت المال تأمين مىشد كه آن را هم به عقيل بخشيد . اين تمام چيزى بود كه على ( ع ) مالك آن بود و خود را مهيا كرد تا بدون حقوق زندگى كند و حقوق دوم خود را از بيت المال نيز به وام به او داد . بنابراين ، اين سخن ما كه گفتيم اين عمل على ( ع ) نشانهء غايت جود و شفقت آن حضرت بر عقيل بود ، اصلا به عنوان مبالغه به شمار نمىآيد . اما با اين همه ، عقيل راضى و قانع نشد و پيوسته در گرفتن سهم بيشتر از بيت المال ، پاى فشارى مىكرد و سخن خود را تأكيد مىكرد و مانند كورى كه به بدهكار خود در آويخته ، آن حضرت را رها نمىكرد تا آنكه على ( ع ) را در تنگنا قرار داد و آن حضرت راهى جز سرخ كردن پاره آهن و نزديك كردن آن به بدن عقيل نيافت تا مگر او بدين وسيله عبرت گيرد . زيرا قانع كردن عقيل تنها از اين طريق ميسور بود و از اينجا دانسته مىشود كه على ( ع ) در اكرام و نيكويى در حق عقيل ، تا آنجا كه در توان داشت ، كوتاهى نكرد . كارى كه على ( ع ) با عقيل كرد ، هيچ نشانى از سنگدلى و بىمهرى در آن نيست ، چنان كه شايد در نگاه اول چنين به نظر آيد . و ظاهرا عقيل وقتى به كوفه مىآيد فرزندان خود را نيز همراه مىآورد تا موجبات دل‌رحمى على ( ع ) را بيشتر فراهم آورد و سپس به همراه آنان به مدينه بازمىگردد و لا بد وقتى امير مؤمنان ( ع ) حقوق خود را از بيت المال جدا كرد به همراه سهم عقيل ، براى وى فرستاد . زيرا او در وعده و قولى كه داده بود ، خلاف نمىكرد .\r\n\r\n","description":"","footnote":"","page_name":" 699 ","page_number":255},
  {"content":"\r\n\r\n\r\nجنگ نهروان با خوارج سال 37 يا 38 هجرى\r\nخوارج همان كسانى بود كه در روز جنگ صفين به انكار حكميت پرداخته گفتند : نيست حكومتى مگر براى خدا . پيش از اين دربارهء نخستين كسى كه اين سخن را بر زبان راند گفت‌وگو كرديم . همچنين يكى ديگر از نامهاى اين جماعت ، حروريه است . زيرا در ابتداى ماجرايشان در محلى به نام حروراء گرد آمدند . على ( ع ) با آنان به جنگ برخاست و در محلى به نام نهروان ، جايى در ميان بغداد و حلوان ، آنان را كشت . آنان ولايت ابو بكر و عمر را پذيرفتند و از عثمان و على برائت جستند . آنان ولايت عثمان را تا قبل از بدعتهايى كه عثمان گذارد و ولايت على ( ع ) را تا پيش از حكميت قبول داشتند . اينان قاريانى بودند كه در جنگ صفين حضور داشتند و پيشانيهايشان از سجده‌هاى طولانى ، سياه شده بود . امير مؤمنان ( ع ) به ايشان فرمود : كارى كه معاويه به آن دست زده حيله‌اى بيش نيست . اما آنان ، سخن وى را نشنيده و آن حضرت را به پذيرش حكميت واداشتند و سپس خود آن را انكار كردند . وقايع و حوادث مختلفى در زمان حكومت امويه و عباسيه براى خوارج پيش آمده كه در كتب تاريخ مشهور و مذكور است و تا هم اكنون گروهى از آنان در زنگبار ، مغرب و شمال افريقا و برخى نقاط ديگر زندگى مىكنند .\r\nطبرى در تاريخ خود روايت كرده است : هنگامى كه على ( ع ) مىخواست ، ابو موسى را براى حكميت روانه كند ، دو تن از خوارج به نامهاى زرعة بن برج طايى و حرقوص بن زهير سعدى نزد وى آمدند و گفتند حكميت تنها از آن خداست . على ( ع ) گفت : حكميت مخصوص خداوند است . حرقوص به آن حضرت گفت : از گناه خود توبه كن و از حكميت دست بردار و ما را به طرف دشمن بر تا با آنها بجنگيم . على ( ع ) فرمود : اين را به شما گفته بودم اما شما از سخن من سرتافتيد . لا جرم ما ميان خود و ايشان عهدنامه‌اى نوشتيم و شرطها در آن گذارديم\r\n\r\n","description":"","footnote":"","page_name":" 700 ","page_number":256},
  {"content":"\r\n\r\nو پيمانها بستيم و خداوند عز و جل فرموده است : به عهد خدا وفا كنيد چون پيمانى بستيد و قسمها را پس از استوار داشت آنها مشكنيد و حال آنكه خدا را بر آنها كفيل قرار داده‌ايد » . « 55 »  حرقوص گفت : اين گناهى است كه بايد از آن توبه كنى . على ( ع ) فرمود : اين گناه نيست ولى انديشه‌اى خطاست و سستى در كار . من قبلا به شما گفتم و شما را از اين كار برحذر داشتم . زرعه گفت : به خدا قسم اگر دست از حكميت دادن مردان بر ندارى با تو مىجنگم و از اين كار رضايت و تقرب الهى را مىجويم . على ( ع ) گفت : « بدبختى براى تو باد ! چه چيز تو را چنين تيره روز كرد گويى تو را مىبينم كه كشته‌شده‌اى و باد بر تو مىوزد » .\r\nزرعه گفت : دوست دارم چنين شود . على ( ع ) گفت : اگر بر حق بودى ، مرگ در راه حق آسودگى از دنيا بود اما شيطان شما را فريب داده است از خداوند عز و جل بترسيد .\r\nآنها از نزد على ( ع ) خارج شدند و همچنان مىگفتند : حكميت خاص خداست . على ( ع ) روزى براى ايراد سخنرانى بيرون آمد و در بين سخنرانيش شنيد كه از اطراف مسجد فرياد حكميت خاص خداست برآوردند . آن حضرت فرمود : الله اكبر . اين سخن حقى است كه از آن ارادهء باطل مىكنند . روزى يكى از آنان در اثناى سخنرانى على ( ع ) به آن حضرت گفت :\r\nبه تو و كسانى كه پيش از تو بوده‌اند وحى شد كه اگر شرك ورزى ، عملت نابود مىشود و از زيانكاران مىشوى . « 56 »  على ( ع ) هم در پاسخ وى اين آيه را تلاوت كرد : شكيبايى كن كه وعدهء خدا درست است و كسانى كه يقين ندارند تو را به سبكسرى واندارند » . « 57 » \r\nطبرى گويد : چون حكميت به وقوع پيوست و على ( ع ) از صفين بازگشت خوارج از او جدا شدند و چون به نهر رسيدند در آنجا بماندند . على ( ع ) به همراه گروهى از مردم به كوفه قدم نهاد و خوارج در حروراء جاى گرفتند .\r\nابن اثير گويد : چون على ( ع ) از صفين بازگشت ، خوارج از او جدا شده به شهر حروراء درآمدند . و دوازده هزار تن در آنجا بماندند و منادى ايشان بانگ بر آورد : فرماندهء جنگ شبث بن ربعى و امير نماز ، عبد الله بن كو است و كار تعيين خليفه پس از جنگ بر عهدهء شوراى مسلمانان است . و بيعت براى خداوند عز و جل است و امر به معروف و نهى از منكر اقامه مىشود . شيعيان برخاسته به على ( ع ) گفتند : بيعتى دوباره با تو مىكنيم ما دوست دوستان تو و دشمن مخالفان تو هستيم . خوارج گفتند : شما و شاميان بر كفر باقى مانديد .\r\nشاميان بنابر آنچه دوست داشتند يا بد داشتند با معاويه بيعت كردند و شما نيز با على بيعت\r\n\r\n","description":"","footnote":" ( 55 ) . آيه 90 سورهء نحل : وَ أَوْفُوا بِعَهْدِ اللَّه إِذا عاهَدْتُم وَ لا تَنْقُضُوا الْأَيْمان بَعْدَ تَوْكِيدِها وَ قَدْ جَعَلْتُم اللَّه عَلَيْكُم كَفِيلًا .  ( 56 ) آيهء 65 سورهء زمر : وَ لَقَدْ أُوحِيَ إِلَيْك وَ إِلَى الَّذِين مِن قَبْلِك لَئِن أَشْرَكْت لَيَحْبَطَن عَمَلُك وَ لَتَكُونَن مِن الْخاسِرِين .  ( 57 ) آيه 60 سورهء روم : فَاصْبِرْ إِن وَعْدَ اللَّه حَق وَ لا يَسْتَخِفَّنَّك الَّذِين لا يُوقِنُون . ","page_name":" 701 ","page_number":257},
  {"content":"\r\n\r\nكرديد بنابر آنكه با دوست او دوست و با دشمن او دشمن باشيد . زياد بن نضر به آنان گفت : به خدا قسم ما جز به خاطر كتاب خدا و سنت رسولش ( ص ) با على دست بيعت نداديم . اما شما با او مخالفت كرديد . شيعيان او به نزدش آمدند و گفتند : ما دوست دوستان تو و دشمن مخالفان توييم و ما نيز چنين هستيم و او بر راه حق و هدايت و دشمن او گمراه و گمراه‌كننده است .\r\nطبرى گويد : على ( ع ) ، ابن عباس را پيش آنها فرستاد . اما او بدون آنكه نتيجه‌اى بگيرد ، بازگشت . مبرد و ديگران گويند : چون على ( ع ) ، ابن عباس را به نزد آنان روانه كرد تا با ايشان سخن بگويد ابن عباس به آنان گفت : چرا به امير مؤمنان كينه مىورزيد ؟ گفتند : او امير مؤمنان بود و چون در دين خدا ، ادعاى حكميت كرد از ايمان خارج شد پس بايد بعد از آنكه به كفر اقرار كرد ، توبه كند . و در اين صورت ما او را قبول مىكنيم . ابن عباس گفت : سزاوار نيست مؤمنى كه ايمانش به شك نيالوده به كفر اقرار كند . گفتند : او حكميت داده است . ابن عباس گفت : خداوند در مورد كشتن صيد فرمان به حكميت داده و فرموده است : « يحكم به ذوا عدل منكم » ، پس چگونه حكميت در مورد امامت باعث ايراد و اشكال شده ؟ گفتند : بر ضد او حكم داده شده اما او نمىپذيرد . ابن عباس گفت : حكومت مانند امامت است . هرگاه امام مرتكب فسق شود ، نافرمانى از او واجب مىشود . اين قول دربارهء حكمين هم صادق است هنگامى كه آنان خلافى از خود نشان دادند به سخنان آنان نبايد اعتنا كرد . برخى از خوارج به برخى ديگر روى كردند و گفتند : احتجاج قريش را حجتى عليه خود آنان قرار دهيد . اين از جمله كسانى است كه خداوند دربارهء آنها فرموده : تا با آن معاندان را بترسانى . « 58 » \r\nمبرد گويد : پس از گفت و گوى ابن عباس با آنان ، امير مؤمنان ( ع ) خود با ايشان گفت‌وگو كرد . و از جمله سخنانى كه به آنان فرمود اين بود كه مگر نمىدانيد وقتى كه اين قوم قرآنها را بر فراز نيزه‌ها بالا بردند به شما گفتم كه اين كار نيرنگ است و اگر آنان مىخواستند قرآن را حكميت دهند بايد به نزد من مىآمدند و از من سؤال مىكردند ؟ آيا مىدانيد كه هيچ كدام از شما مخالف‌تر از من با قضيهء حكميت نبود ؟ گفتند : درست مىگويى . فرمود : آيا مىدانيد كه شما مرا بر قبول حكميت واداشتيد تا آنكه مجبور شدم به خواست شما پاسخ گويم و شرط كردم حكميت آن دو زمانى مورد قبول است كه به فرمان خدا حكم داده باشند و هرگاه با فرمان خدا مخالفت كنند من و شما از آن دو بيزارى مىجوييم و شما خوب مىدانيد كه حكم خدا بر ضد من نخواهد بود . گفتند : آرى . ما تو را در دين خدا به قبول حكميت\r\n\r\n","description":"","footnote":" ( 58 ) . آيهء 97 سورهء مريم : تُنْذِرَ بِه قَوْماً لُدًّا . ","page_name":" 702 ","page_number":258},
  {"content":"\r\n\r\nواداشتيم و ما به كفر خود اقرار مىكنيم . اما اكنون توبه كرده‌ايم تو هم مثل ما به كفر خود اقرار و سپس توبه كن . در اين صورت ما تحت فرمان تو به سوى شام مىرويم . فرمود : مگر نمىدانيد خداوند در مورد اختلاف ميان زن و شوهر فرمان به حكميت داده و گفته است :\r\nحكمى از بستگان مرد و حكمى از بستگان زن روانه كنيد . « 59 »  و نيز هم او دربارهء صيدى چون خرگوش ، كه به نيم درهم برسد فرموده است : دو تن عادل از شما بر آن حكم مىكنند . « 60 » \r\nآنان پاسخ دادند : وقتى عمرو مانع شد تا تو در آن عهدنامه بنويسى امير المؤمنين و خود به دست خويشتن لقب خود را زدودى و تنها نوشتى على بن أبي طالب ، بنابراين خودت را به دست خويشتن از امارت بر كنار داشتى . على ( ع ) پاسخ داد : رسول خدا ( ص ) در اين كار اسوه و نمونهء من بود . وقتى سهيل بن عمرو نگذاشت پيامبر ( ص ) لقب رسول الله ( ص ) را در صلحنامه بنويسد و گفت : اگر اقرار مىكردم كه تو رسول خدايى ، ديگر با تو مخالفت نمىكردم و تنها به خاطر فضل تو ، تو را بر خود مقدم داشتم و بايد فقط بنويسى محمد بن عبد الله ، آن حضرت به من فرمود : اى على عبارت رسول الله را بزداى . گفتم : يا رسول الله ( ص ) من جرئت ندارم نام تو را از نبوت بزدايم پس آن حضرت خود به دست خويشتن آن عبارت را پاك كرد و فرمود : بنويس محمد بن عبد الله . سپس به من تبسمى كرد و گفت : اى على تو هم در اين قضيه واقع مىشوى و بر آن رضايت مىدهى . سپس آن حضرت ( ع ) از حروراء بازگشت و خوارج در آنجا ماندگار شدند و از آن پس به آنان حروريه نام نهادند .\r\nمبرد گويد : از جمله اشعار امير مؤمنان ( ع ) كه در آن هيچ اختلافى نيست ، شعرى است كه آن حضرت به هنگامى كه خوارج به او گفتند : بر كفر خود اقرار و سپس توبه كن تا با تو به جنگ شاميان رويم . آن حضرت فرمود : آيا پس از مصاحبت با رسول خدا ( ص ) و تفقه در دين او كافر بازگردم . آنگاه اين شعر را سرود :\r\nاى خداوند شاهد باش كه من بر دين محمد پيغامبر ( ص ) هستم و در دين خدا شك ندارم كه من هدايت يافته‌ام .\r\nدر روايت ديگرى كه مبرد در الكامل ذكر كرده آمده است : على ( ع ) به محل خوارج در حروراء رفت و گفت : اين جايگاه كسى است كه اگر امروز در آن فيروزى يابد ، روز قيامت هم رستگار مىشود ، سپس با آنان سخن گفت . آنان گفتند : ما با پذيرش مسئلهء حكميت گناهى بزرگ مرتكب شديم و اكنون توبه كرديم . تو هم مانند ما توبه كن تا دوباره با تو همراه\r\n\r\n","description":"","footnote":" ( 59 ) . آيهء 35 سورهء نساء : فَابْعَثُوا حَكَماً مِن أَهْلِه وَ حَكَماً مِن أَهْلِها .  ( 60 ) آيهء 95 سورهء مائده : يَحْكُم بِه ذَوا عَدْل مِنْكُم . ","page_name":" 703 ","page_number":259},
  {"content":"\r\n\r\nشويم . على ( ع ) فرمود : من از تمام گناهان از خداوند آمرزش مىخواهم . آنان كه شمارشان به شش هزار تن مىرسيد ، با على ( ع ) بازگشتند و چون در كوفه قرار يافتند چنين شايع كردند كه على ( ع ) از حكميت برگشته است و آن را گمراهى مىداند . اشعث به نزد آن حضرت آمد و گفت : مردم از قول تو مىگويند كه حكميت را گمراهى و پاى فشارى بر آن را كفر مىدانى .\r\nپس على ( ع ) براى سخنرانى برخاست و فرمود : هر كس مىگويد من از حكميت بازگشته‌ام دروغ گفته و هر كس آن را گمراهى مىبيند ، خود گمراه شده است . خوارج با گفتن حكميت خاص خداست از مسجد بيرون شدند .\r\nابن ابى الحديد گويد : عامل همهء خرابيهايى كه در زمان خلافت على ( ع ) روى داد ، اشعث بود و اگر او چنان نمىكرد ، جنگ نهروان برپا نمىشد . زيرا على ( ع ) با آنان از راه كنايى سخن گفتن وارد شد و كلامى به آنان گفت كه همهء انبيا و معصومين آن را گفته بودند . خوارج نيز با شنيدن اين كلمه راضى شدند . اما اشعث كارى كرد تا آن حضرت را به سخن گفتن با صراحت واداشت . زيرا به گونه‌اى از على ( ع ) پرسش كرد كه جز جواب آشكار راه ديگرى براى پاسخ به او نبود و بدين سان تمام تدبيرهاى على ( ع ) را تباه كرد .\r\nطبرى گويد : وقتى على ( ع ) ، ابو موسى را براى حكميت روانه كرد خوارج با يكديگر ديدار كردند و در منزل عبد الله بن وهب راسبى گرد آمدند . عبد الله براى آنان سخنانى ايراد كرد و گفت : بياييد با ما از اين قريه‌اى كه ساكنان آن ستمگرند بيرون شويم . آنان امر عبد الله را پذيرفتند و سپس با مردم بصره نامه‌نگارى كردند و شب جمعه و روز آن را به عبادت پرداختند و روز شنبه به حركت در آمدند تا در پل نهروان فرود آمدند . اصحاب و پيروان على ( ع ) به نزد آن حضرت درآمدند و با او بيعت كرده گفتند : ما دوستان كسى هستيم كه تو با آنان دوستى و دشمنان كسانى هستيم كه تو با آنان دشمنى . على ( ع ) با آنان سنت پيامبر ( ص ) را شرط كرد . پس ربيعة بن ابى شداد خثعمى ، از كسانى كه در جنگهاى جمل و صفين على ( ع ) را همراهى كرده و پرچمدار خثعم بود ، به نزد آن حضرت درآمد . على ( ع ) به او فرمود : بر كتاب خدا و سنت رسول او ( ص ) بيعت كن . پاسخ داد : بر سنت ابو بكر و عمر بيعت مىكنم . على ( ع ) فرمود : واى بر تو ! اگر ابو بكر و عمر بر غير كتاب خدا و سنت رسول او ( ص ) عمل مىكردند ، بر حق نمىبودند . ربيعه نيز دست بيعت داد . على ( ع ) به او نگريست و گفت :\r\nگويى تو را مىبينم كه با اين خوارج حركت كرده و كشته و زير پاى اسبان لگدكوب شده‌اى .\r\nربيعه در جنگ نهروان به همراه خوارج بصره بود كه كشته شد .\r\nپانصد تن از خوارج بصره گرد آمدند و مسعر بن فدكى تميمى را به فرماندهى خود قرار دادند . ابن عباس از اين ماجرا آگاهى يافت و ابو الاسود دئلى را به دنبال ايشان فرستاد .\r\nابو الاسود در كنار پل بزرگ به آنان رسيد . هر دو گروه مقابل هم قرار گرفتند تا آنكه شب در\r\n\r\n","description":"","footnote":"","page_name":" 704 ","page_number":260},
  {"content":"\r\n\r\nميان آنان جدايى انداخت . مسعر با اصحاب خود از تاريكى شب استفاده كرد و خود را به عبد الله بن وهب در نهروان رسانيد . على ( ع ) در كوفه به سخنرانى ايستاد و فرمود : ستايش خداى را سزد ، اگر چه روزگار پيشامدهاى سخت و حوادث بزرگ به بار آرد . اما بعد ، نافرمانى باعث حسرت و در پى بىآن موجب پشيمانى است . من دربارهء حكميت اين دو تن و نيز مسئلهء حكميت نظر خود را به شما گفتم . اگر قصير صاحب راى و نظرى باشد و لكن شما همان را خواستيد كه خود گفته بوديد و كار من و شما بدان گونه شد كه برادر هوازن گويد :\r\nنظر خود را در انحناى دره به ايشان بازگفتم اما آنان راه درست را تا نيمروز فردا ندانستند .\r\nهشداريد كه اين دو مرد كه به عنوان حكم براى كار خود برگزيديد ، حكم قرآن را پشت سر خود افكندند و آنچه را كه قرآن ميرانده بود ، احيا كردند و هركدامشان بيرون از هدايت الهى ، از هوا و هوس خويش پيروى كردند و بدون حجتى روشن و سنتى قطعى ، داورى كردند . و سپس در حكم خويش اختلاف كردند و هيچ‌كدامشان به راه راست هدايت نشدند .\r\nو خداوند و پيامبرش و مؤمنان صالح از آنان بيزارى جستند . پس آمادهء حركت به سوى شام شويد تا ان شاء الله روز دوشنبه به اردوگاه خود برويد . سپس از منبر پايين آمد و به خوارج نامه نوشت كه : اين دو مرد كه به حكميتشان رضايت داديم با قرآن به مخالفت برخاستند و از هواهاى خود پيروى كردند . پس به سوى ما روى كنيد كه ما به طرف دشمن خود و دشمن شما مىرويم و ما بر همان كارى هستيم كه پيش از اين بر آن بوده‌ايم . خوارج در پاسخ او نوشتند : تو به خاطر پروردگارت خشمگين نيستى بلكه به خاطر خويشتن خشم گرفته‌اى .\r\nاگر به كفر خويش گواهى دهى و توبه كنى در ماجرايى كه ميان ما و تو رخ داده است تأمل مىكنيم و گرنه منصفانه به تو اعلام جنگ مىدهيم و بدان كه خداوند خيانتكاران را دوست ندارد . على ( ع ) از آنان نوميد شد و بهتر ديد كه آزادشان بگذارد و با افراد ديگر خويش به جانب شام لشكر كشد . آن حضرت به عبد الله بن عباس امير بصره نامه‌اى نوشت و به او دستور داد تا مردم بصره را براى اين جنگ روانه سازد . ابن عباس نامهء على ( ع ) را براى مردم بصره خواند و به آنان فرمان داد با احنف به لشكر على ( ع ) بپيوندند . هزار و پانصد تن از مردم بصره اعلام آمادگى كردند . ابن عباس اين شمار را كم دانست و براى مردم به سخنرانى ايستاد و گفت : تنها يك هزار و پانصد تن از شما مىخواهند بدين جنگ روانه شوند حال آنكه شما شصت هزار تنيد . با جارية بن قدامه سعدى روان شويد . و كسانى را كه در اين كار تأخير روا دارند تهديد كرد و ابو الاسود را مأمور جمع آنان كرده . هزار و هفتصد تن به نزد جاريه گرد آمدند و در نخيله به على ( ع ) پيوستند . آن حضرت سران كوفه را جمع كرد و طى سخنانى به ايشان فرمود : اى مردم كوفه شما در كار حق ، برادران و ياران من به حساب مىآييد و در جهاد با دشمنان منحرفم ، ياران منيد . به وسيلهء شما ، مخالفان را سركوب مىكنم و موافقان را\r\n\r\n","description":"","footnote":"","page_name":" 705 ","page_number":261},
  {"content":"\r\n\r\nبه اطاعت كامل در مىآورم . آنگاه از هر يك از سران قبيله‌ها خواست تا نام و آمار جنگاوران خويش را براى آن حضرت بنويسد . سعيد بن قيس همدانى برخاست و گفت : اى امير المؤمنين ! ما شنيديم و فرمان برديم و دوستى و خير خواهى مىكنيم من نخستين كسى هستم كه آنچه را كه خواستى مىآورم . معقل بن قيس رياحى نيز برخاست و سخنانى مانند سعيد بن قيس گفت . عدى بن حاتم و زياد بن خصفه و حجر بن عدى و بزرگان مردم و سران قبايل هر يك سخنانى از اين دست گفتند . پس شصت و پنج هزار تن براى جنگ آماده شدند كه با جنگجويان بصرى شمار آنها به شصت و هشت هزار و دويست تن رسيد . على ( ع ) اطلاع يافت كه برخى مىگويند : اى كاش ما را نخست براى جنگ با حروريان مىبرد و از آنان آغاز مىكرديم و پس از يكسره كردن كار آنان به جنگ اين منحرفان مىرفتيم . بنابراين آن حضرت براى ايشان به سخنرانى پرداخت و فرمود : اما به نظر ما پرداختن به گروه ديگر غير از اين خوارج مهم‌تر است . گفت‌وگو دربارهء ايشان را رها كنيد و به سوى گروهى رويد كه به جنگ شما پرداخته‌اند تا پادشاهانى ستمگر شوند و بندگان خدا را به بندگى خويش گيرند .\r\nپس از هر طرف فرياد كردند اى امير المؤمنين به هر سويى كه خود دوست دارى ما را رهسپار كن . صيفى بن فسيل شيبانى برخاست و گفت : اى امير مؤمنان ! ما حزب تو و ياران توييم با كسى كه تو با آنان مىجنگى ، مىجنگيم و با هر كس كه بازگشت كند همدلى كنيم . ما را به سوى دشمنان خود ببر هر كه باشند و هركجا باشند كه اگر خدا بخواهد زحمت كمى عده و كم‌همتى پيروان را نخواهى داشت . محرز بن شهاب تميمى از قبيلهء بنى سعد نيز برخاست و گفت : اى امير مؤمنان ! شيعيان تو ، در يارى رساندن به تو و تلاش در پيكار با دشمنت چونان قلبى واحد است . شاد باش كه پيروزى از آن توست . و ما را به سوى هر يك از دو گروهى كه خود دوست دارى ببر . ما پيروان توييم كه در اطاعت از تو اميدوار و از جهاد با دشمنت خواستار پاداش شايسته هستيم و از يارى نكردن تو و سر تافتن از تو ، سخت‌ترين عقوبت را انتظار مىكشيم .\r\nمسعودى گويد : على ( ع ) ، كوفه را با سى و پنج هزار تن ترك گفت و از بصره نيز ، از طرف ابن عباس ، ده هزار تن كه احنف بن قيس و جاريه بن قدامه سعدى نيز در ميان آنان بودند به آن حضرت ملحق شدند . اين واقعه در سال 38 ه واقع شد . على ( ع ) در شهر انبار فرود آمد و لشكرها در آن ديار به آن حضرت مىپيوستند . على ( ع ) براى مردم سخنرانى و آنان را به جهاد تشويق كرد و فرمود : پيش به سوى قاتلان مهاجران و انصار ! اينان بسيار تلاش كردند تا نور خدا را فرونشانند و براى كشتن رسول خدا ( ص ) و يارانش تلاش بسيار كردند .\r\nهشداريد كه پيامبر ( ص ) مرا فرمود كه با ناكثان جنگ كنم و آنان كسانى بودند كه از كار ايشان آسوده شديم و هنوز با مارقان روبه‌رو نشده‌ايم و اكنون بايد به جنگ قاسطان روانه\r\n\r\n","description":"","footnote":"","page_name":" 706 ","page_number":262},
  {"content":"\r\n\r\nشويم كه ايشان براى ما مهم‌تر از خوارج هستند . پس به جهاد با قومى بشتابيد كه مىخواهند فرمانروايان ستمگر باشند و مردم آنان را ارباب خود بدانند و آنان هم بندگان خدا را براى خود به بندگى بگيرند و حال آنها را به مثابهء دولت رسيده دست به دست بگردانند . اما آنان فقط خواستار آغاز جنگ با خوارج بودند .\r\nابو العباس مبرد در كتاب كامل دربارهء خوارج نوشته است : آنان به طرف نهروان حركت كردند . از جمله اخبار جالب مربوط به ايشان آن است كه آنان در سر راه خود با مسلمانان و مسيحيان برخورد مىكردند . ايشان مسلمان را مىكشتند ، زيرا در نظر آنان كافر بود ، چون اعتقاد خوارج را قبول نداشت . اما مسيحى را نمىكشتند و مىگفتند : ذمهء پيامبرتان را حفظ كنيد . وى در همين زمينه مىنويسد : و اصل بن عطاء با عده‌اى مىرفت و با چند تن از خوارج برخورد كرد . و اصل به ايشان گفت : اين از شأن شما نيست كناره گيريد و مرا با آنان رها كنيد . جان آنان به مخاطرهء بزرگى افتاده بود ولى گفتند : هر چه تو مىگويى . و اصل به سوى آنان رفت . ايشان از وى پرسيدند : تو و يارانت بر چه هستيد ؟ و اصل گفت : ما گروهى مشركيم كه به شما پناهنده شده‌ايم تا سخن خدا را بشنويم و حدودش را بدانيم . آنان گفتند :\r\nما تو را پناه دهيم . گفت : پس به ما ياد دهيد . آنان نيز احكام خود را به و اصل و همراهانش آموختند و و اصل هم مىگفت : من و يارانم پذيرفتيم . خوارج گفتند : با هم برويد اينك شما برادران ما هستيد . و اصل گفت : اينك شما بايد ما را به جايى امن برسانيد . زيرا خداوند مىگويد : « اگر كسى از مشركان از تو پناه خواست ، او را پناه ده تا كلام خدا را بشنود و سپس او را به جايى امن برسان » . « 61 »  خوارج به يكديگر نگريستند . سپس گفتند : حق با شماست . و با آنان همراه شدند تا ايشان را به محلى امن رساندند . همچنين مبرد گويد : عبد الله بن جناب صحابى رسول خدا ( ص ) ، در حالى كه بر گردنش قرآنى آويخته و بر خرى سوار بود و زنش نيز باردار بود ، با خوارج روبه‌رو شد آنان به وى گفتند : آنچه تو بر گردنت آويخته‌اى به ما دستور مىدهد كه تو را بكشيم . پس يكى از آنان جست و خرماى ترى را كه از نخلى افتاده بود ، در دهان گذارد . پس بانگ بر او زد و وى آن را از دهان بيرون انداخت . در اين اثنا خوكى نمايان شد و يكى از خوارج ضربتى بر خوك زد و آن را كشت و گفت : اين فساد در زمين است . طبرى گويد : صاحب خوك آمد و كسى كه آن را كشته بود ، صاحب خوك را راضى كرد . جناب كه چنين ديد گفت : اگر شما واقعا همين گونه‌ايد كه من ديدم پس از جانب شما ترسى نبايد داشته باشم . من مسلمانم و در اسلام من هم خللى پديد نيامده است و شما مرا امان مىدهيد ؟ گفتند : بيمناك مباش و چون جناب با آنان روبه‌رو شد ، ايشان به وى چنين گفته بودند .\r\n\r\n","description":"","footnote":" ( 61 ) . سورهء توبه آيهء 6 : وَ إِن أَحَدٌ مِن الْمُشْرِكِين اسْتَجارَك فَأَجِرْه حَتَّى يَسْمَع كَلام اللَّه ثُم أَبْلِغْه مَأْمَنَه . ","page_name":" 707 ","page_number":263},
  {"content":"\r\n\r\nمبرد مىنويسد : سپس از جناب پرسيدند : دربارهء على پس از آنكه حكميت را پذيرفت و نيز دربارهء حكميت چه عقيده‌اى دارى ؟ گفت : على ( ع ) از شما داناتر به خدا و باتقواتر در دينش و بيناتر است . گفتند : تو پيرو هدايت نيستى بلكه تنها بر نام مردان ، از آنها پيروى مىكنى . طبرى مىنويسد : آنان به وى گفتند : به خدا تو را چنان بكشيم كه هيچ كس را آن گونه نكشته باشيم . آنگاه وى را گرفته بازوانش را بستند سپس به سوى او و زنش كه آبستن و نزديك به وضع حمل بود روى آوردند . پس جناب را خوابانيدند و سرش را بريدند و خون او در آب روان شد . آنگاه به طرف زن هجوم بردند . آن زن گفت : من زنى بيش نيستم .\r\nآيا از خداوند نمىترسيد ؟ ! پس شكمش را دريدند و سه زن ديگر از قبيلهء طى را كشتند .\r\nام سنان صيداوى را نيز به قتل رساندند .\r\nمبرد گويد : آنان با صاحب آن نخل كه مردى نصرانى بود ، برخورد كردند . آن مرد به ايشان گفت : اين نخل از شما . آنان گفتند : ما آن را جز در برابر بهاى آن نمىخواهيم . مرد نصرانى گفت : شگفتا ! آيا كسى چون عبد الله بن جناب را مىكشيد و خرما را جز به پرداخت بهاى آن قبول نمىكنيد ! ! مسعودى گويد . سپاه خوارج به چهار هزار تن رسيد . آنان با عبد الله بن وهب راسبى دست بيعت دادند و به مداين رفتند و عبد الله بن جناب ، عامل على ( ع ) بر آن شهر را سر بريدند و شكم زن حامله‌اش را دريدند و زنان ديگرى جز او را نيز به قتل رساندند . طبرى گويد : على ( ع ) از كشته شدن عبد الله بن جناب توسط خوارج و تعرض آنان به ديگران آگاهى يافت . على ( ع ) ، حارث بن مره عبدى را فرستاد تا دربارهء خبرى كه به آنان رسيده بود ، تحقيق كند . اما خوارج ، او را نيز كشتند . اين خبر نيز به على ( ع ) رسيد . مردم به آن حضرت گفتند : چرا بايد دست از جنگ با اين گروه بكشيم و آنان را جانشين خود در ميان خانواده و اموالمان قرار دهيم ؟ ما را به سوى ايشان بر . و چون از كار آنها فارغ شديم به جنگ شاميان مىرويم . اشعث كندى نيز برخاست و سخنانى مانند اين گفت . مردم پيش از اين وى را متهم مىكردند كه او هم نظر خوارج را قبول دارد . پس على ( ع ) بانگ كوچ سر داد . و به سوى آنان روانه شد . مسعودى گويد : على ( ع ) ، حارث بن مره عبدى را به عنوان پيك به سوى آنان فرستاد تا به بازگشت بخواندشان . اما خوارج كار او را ساختند و به على پيغام دادند اگر از حكميت توبه كردى و به كفر خود گواهى دادى ما با تو دست بيعت مىدهيم و اگر از اينكه گفتيم سر تافتى ، كناره‌گير تا ما خود امامى براى خويش برگزينيم . ما از تو بيزارى مىجوييم . على ( ع ) به آنان پيغام داد : قاتلان برادرانم را به دست من سپاريد تا آنان را قصاص كنم . سپس با شما متاركه كنم تا از كار جنگ با اهل مغرب آسوده شوم و شايد تا آن هنگام خداوند دلهاى شما را دگرگون كند . خوارج به وى پاسخ دادند : ما همگى قاتلان ياران تو و مباح كنندهء خون ايشان و شريك در قتل آنانيم .\r\n\r\n","description":"","footnote":"","page_name":" 708 ","page_number":264},
  {"content":"\r\n\r\nابراهيم بن ديزيل در كتاب صفين گويد : چون على ( ع ) آهنگ خروج از كوفه به سمت حروريه را كرد ، يكى از اصحاب وى كه منجم بود و مسافر بن عفيف ازدى نام داشت ، گفت :\r\nاى امير مؤمنان ! در اين ساعت حركت مكن . و در فلان ساعت حركت كن . زيرا اگر در اين هنگام سفر كنى خود و يارانت به آزار و زيانى سخت دچار مىشويد و اگر در فلان وقت به روى ، پيروزى را از آن خود ساخته‌اى . على ( ع ) به او فرمود : آيا مىدانى در شكم اسب من چيست ؟ گفت : اگر بينديشم مىدانم . على ( ع ) گفت : هر كس تو را بر اين كار تصديق كند ، به قرآن دروغ بسته كه خداوند فرموده است : « علم قيامت در نزد خداست او باران مىفرستد و مىداند آنچه را كه در زهدانهاست . » « 62 »  سپس فرمود : محمد ( ص ) هم آنچه را كه تو ادعا مىكنى ، ادعا نكرد . آيا مىپندارى كه ساعتى را نشان مىدهى كه هر كس در آن سفر كند بلا و بدى از او دور شود و از ساعتى بر حذر مىدارى كه هر كس در آن سفر كند زيان و سختى به او مىرسد ؟ هر كس اين گفتار تو را باور دارد از استعانت به خدا بىنياز مىشود و آن كسى كه به كار تو يقين دارد ، بايد تو را حمد و سپاس گويد نه خدا را . پس هر كس در اين باره به تو ايمان داشته باشد ، من بر او مطمئن نيستم كه براى خدا ضد و همتايى قرار نداده باشد .\r\nخداوندا فالى جز فال تو و گزندى جز گزند تو و خدايى جز تو نيست . آنگاه فرمود : ما در همين ساعتى كه از حركت در آن بازداشته شده‌ايم ، مىرويم . سپس به مردم روى كرد و فرمود : اى مردم ! شما را از فراگيرى نجوم بر حذر مىدارم مگر به قدرى كه در بيابان يا در دريا به دانستن آن براى پيدا كردن راه حاجت داشته باشيد . زيرا منجم همچون كاهن و كاهن مانند كافر و جايگاه كافر در جهنم است . هشدار به خدا سوگند اگر به من خبر رسد كه تو به نجوم عمل مىكنى تو را در زندان براى هميشه نگه مىدارم و حقوقت را از بيت المال قطع مىكنم . سپس در همان ساعتى كه وى را نهى كرده بود حركت كرد و به پيروزى هم دست يافت . آن حضرت پس از اين فرمود : « اگر در همان ساعتى كه او با ما گفته بود ، حركت مىكرديم مردم مىگفتند چون او در آن وقت مخصوص حركت كرده بود ، پيروز شد . بدانيد محمد ( ص ) ، هيچ منجمى نداشت و براى ما هم بعد از او منجمى نيست .\r\nمسعودى گويد : وقتى پيك ، قول خوارج را به اطلاع آن حضرت رسانيد كه گفته بودند : ما همه قاتلان ياران توايم . آن قاصد از يهوديان سواد بود و به آن حضرت اطلاع داد كه خوارج از نهر طبرستان عبور كرده‌اند . در آن هنگام بر روى اين نهر ، پلى بود كه بدان پل طبرستان مىگفتند و محل آن در ميان بغداد و حلوان جاى داشت . پس على ( ع ) فرمود : به خدا قسم از آن نهر رد نشده‌اند و نمىتوانند از آن بگذرند تا آنكه ما آنان را در رميله بكشيم . سپس اخبار\r\n\r\n","description":"","footnote":" ( 62 ) . آيه 34 سورهء لقمان : إِن اللَّه عِنْدَه عِلْم السَّاعَةِ وَ يُنَزِّل الْغَيْث وَ يَعْلَم ما فِي الْأَرْحام . ","page_name":" 709 ","page_number":265},
  {"content":"\r\n\r\nمتواتر ، مبنى بر عبور خوارج از آن نهر و از آن پل ، به على ( ع ) رسيد اما وى همچنان از پذيرفتن آن خوددارى مىورزيد و سوگند مىخورد كه ايشان از آن رد نشده‌اند و ميدان جنگ با ايشان قبل از اين نهر است .\r\nابن اثير مىنويسد : سپس خوارج آهنگ پل رود را كردند . آنها در طرف غربى پل بودند . ياران على ( ع ) به آن حضرت گفتند : آنان از نهر عبور كردند . فرمود : هرگز از آن نمىگذرند . پس مقدم سپاهش را فرستاد و او بازگشت و خبر داد كه خوارج از پل گذشته‌اند و ميان ايشان و على ( ع ) يك پيچ نهر فاصله بود . چون مقدم ( طليعه ) سپاه از ايشان ترسيده بود به آنان نزديك نشده بازگشته بود و به آن حضرت خبر داد كه ايشان از رود عبور كرده‌اند .\r\nمدائنى در كتاب خوارج مىنويسد : چون على ( ع ) به سوى نهروانيان بيرون شد ، مردى از يارانش ، كه در طليعهء سپاه آن حضرت بود ، دويد تا به وى رسيد و گفت : مژده يا امير المؤمنين . على ( ع ) پرسيد : چه مژده‌اى ؟ گفت : چون نهروانيان خبردار شدند كه به سوى ايشان روانه‌اى ، از نهر گذشتند . پس خوش باش كه خداوند كتفهاى آنان را به تو تحفه داد .\r\nعلى ( ع ) به او گفت : آيا خودت ديدى كه آنان از رود عبور كنند ؟ گفت : آرى . آن حضرت سه بار از وى اين سؤال را كرد و او را سوگند داد و آن هر بار مىگفت آرى . على ( ع ) فرمود : به خداى سوگند آنان رد نشده‌اند و رد نخواهند شد و قتلگاه آنان پايين نطفه است . به خدايى كه دانه را شكافت و موجودات را پديد آورد آنان به اثلاث و قصر بوران نرسند تا خداوند آنان را هلاك كند . و كسى كه دروغ بندد تيره روز شود . سپس سوارى ديگر آمد و در حالى كه مىدويد قول مرد نخست را تكرار كرد . اما على ( ع ) به سخن او وقعى ننهاد . سواران هر يك به شتاب مىآمدند و سخنانى از اين دست مىگفتند . پس على ( ع ) برخاست و بر پشت اسبش گردش كرد تا آنكه به رود رسيد و آن قوم را ديد كه نيام شمشيرها را شكسته و پاهاى چهار پايان خود را پى كرده و بر زانوانشان افتاده بودند و يك صدا با بانگى بلند و با شادى فرياد حكميت خاص خداوند است را سر داده بودند .\r\nمسعودى گويد : على ( ع ) به سوى آنان روانه شد و بر ايشان اشراف يافت آنان در محلى معروف به رميله اردو زده بودند .\r\nابن اثير در كامل گويد : على ( ع ) پيش رفت و آنان را در كنارهء پل ديد كه هنوز از نهر رد نشده بودند . مردم در سخن على ( ع ) ترديد كردند . و چون ديدند خوارج از رود عبور نكرده‌اند ، تكبير سر دادند و على ( ع ) را از حالت آنان آگاه كردند . على ( ع ) فرمود : به خداى سوگند نه به من دروغ گفته شده و نه دروغ گفته‌ام .\r\nطبرى گويد : وقتى على ( ع ) به رود رسيد ، به خوارج پيغام داد : قاتلان برادران ما را به ما تسليم كنيد تا ايشان را قصاص كنيم . من با شما متاركه مىكنم و دست بازمىدارم تا شاميان\r\n\r\n","description":"","footnote":"","page_name":" 710 ","page_number":266},
  {"content":"\r\n\r\nرا ديدار كنم . شايد خداوند تا آن هنگام دلهاى شما را دگرگون سازد و شما را به وضعى بهتر از آنچه اكنون گرفتار آيند ببرد . خوارج پاسخ دادند : همهء ما قاتلان ايشانيم و همهء ما خون آنها و خون شما را حلال مىشمريم . قيس بن سعد بن عباده نزد آنان رفت ايشان را اندرز داد و با آنان احتجاج كرد و گفت : كارى بس بزرگ مرتكب شده‌ايد . به مشرك بودن ما گواهى داده‌ايد و خونهاى مسلمانان را ريختيد . اما اين سخنان در ايشان اثرى نكرد . ابو ايوب انصارى نيز براى آنان سخنرانى كرد و گفت : ما و شما به همان حال نخستيم كه بوديم . پس چرا با ما مىجنگيد ؟ گفتند : اگر امروز از شما پيروى كنيم فردا تن به حكميت مىسپاريد .\r\nگفت : شما را به خدا سوگند مىدهم از بيم فتنهء سال آينده ، امسال فتنه مكنيد . امير مؤمنان ( ع ) نيز به ايشان گفت : اى گروهى كه از سر لجاجت به دشمنى آمده‌ايد و به خاطر هوس از راه حق به كنارى افتاده‌ايد . مگر نمىدانيد كه من خود شما را از پذيرش حكميت بازداشتم و به شما گفتم شاميان تنها به خاطر فريب شما ، حكميت را مىخواهد و آگاهتان كردم كه اين قوم نه اهل دينند و نه اهل قرآن . من بهتر از شما ايشان را مىشناسم . در كودكى و بزرگيشان آنان را تجربه كردم . ايشان اهل مكر و خيانتند و شما هم اگر از راى من سر بتابيد از دورانديشى كناره گرفته‌ايد . اما شما مرا نافرمانى كرديد تا آنكه مجبور به پذيرش حكميت شدم و چون حكميت را پذيرفتم براى آن شروطى قرار دادم و پيمانها گرفتم و از حكمين تعهد گرفتم كه آنچه را كه قرآن زنده كرده است آنان نيز احيا كنند و آنچه را كه قرآن از ميان برده است آنان نيز از ميان ببرند . اما آن دو به اختلاف افتادند و حكم قرآن و سنت را مخالفت كردند . ما نيز به امر آنان اعتنايى نكرديم و هم اكنون بر سر همان كار نخستيم . پس شما را چه مىشود و از كجا مىآييد . گفتند : ما حكميت را گفتيم و قبول كرديم و چون آن را پذيرفتيم گناهكار شديم و بدين سبب كافر شديم و توبه كرديم . پس اگر تو هم مانند ما توبه كنى ما از تو و با توييم و اگر توبه نكنى از ما كناره بگير كه ما با تو منصفانه سر جنگ داريم كه خداوند خيانتكاران را دوست ندارد . على ( ع ) فرمود : به رنج و محنت افتيد ، چنان كه كسى از شما باقى نماناد ! آيا پس از ايمانم به رسول خدا ( ص ) و هجرتم با او و جهادم در راه خدا به كفر خويش اعتراف كنم ؟ ! در اين صورت گمراهم و هدايت شده نيستم . سپس از آنان روى برگردانيد . پس بانگ دادند : با آنان سخنى مگوييد و همگى آمادهء ديدار پروردگار باشيد . مژده ، مژده به سوى بهشت درآييد ! على ( ع ) از پيش آنان برفت و لشكر خود را آراست و خوارج نيز به آرايش سپاه خويش مشغول شدند .\r\nطبرى مىنويسد : على ( ع ) پرچم امان را به دست ابو ايوب داد . او خطاب به نهروانيان بانگ زد : كسى كه به زير پرچم درآيد و كسى را نكشته باشد در امان است . و آن كس كه به سمت كوفه يا مداين بازگردد در امان است . پس پانصد تن از آنان به سوى بند نيجين\r\n\r\n","description":"","footnote":"","page_name":" 711 ","page_number":267},
  {"content":"\r\n\r\nبازگشتند و عده‌اى ديگر از آنان به طرف كوفه و گروهى ديگر ، در حدود صد تن ، به سوى مداين رفتند . سپاه خوارج چهار هزار تن بودند كه پس از اين دو هزار و هشتصد تن براى نبرد باقى ماندند و به سپاه على ( ع ) حمله بردند . مسعودى گويد : على ( ع ) خود در مقابل آنان ايستاد و آنان را به بازگشت و توبه دعوت كرد . اما آنان از پذيرش دعوت آن حضرت امتناع ورزيده بر ياران وى تير پراندند . به آن حضرت گفته شد : به ما تير انداختند فرمود : دست از آنها بازداريد و آنان را سه بار دعوت كردند . على ( ع ) به يارانش اجازهء جمله نمىداد تا آنكه يكى از يارانش را كه به تير خوارج كشته شده بود نزد آن حضرت آوردند . وى فرمود :\r\nالله اكبر . اكنون جنگ با ايشان رواست . بر آنان يورش بريد . مردى از خوارج بر اصحاب على ( ع ) هجوم آورد و در ميان ايشان جنگ مىكرد و به هر طرف حمله مىبرد و مىگفت :\r\nآنان را مىزنم اگر على را ببينم اين شمشير سپيد و نرم را بر او مىزنم .\r\nعلى ( ع ) به جنگ او شتافت و گفت :\r\nاى كسى كه به دنبال على مىگردى من تو را نادانى تيره روز مىبينم .\r\nمن به رويارويى تو نيازى ندارم پس بشتاب كه من اينجايم .\r\nعلى ( ع ) بر او حمله برد و وى را كشت . سپس يكى ديگر از خوارج به ميدان آمد و در ميان ياران على ( ع ) به جنگ پرداخت و پيوسته يورش مىآورد و مىگفت :\r\nآنان را مىزنم و اگر على را ببينم با شمشير برانم لباس حسرت را بر تن او مىپوشانم .\r\nعلى ( ع ) به جنگ او رفت و گفت :\r\nاى كسى كه در پى على هستى اينك به نيكى بنگر كه حسرت بر كدام يك از ما قرار خواهد گرفت .\r\nعلى ( ع ) بر او حمله برد و با نيزه بر وى زد و نيزه را واگذارد . على ( ع ) بازگشت در حالى كه مىگفت : ابو الحسن را ديدى و ديدى آنچه را كه برايت ناراحت‌كننده بود .\r\nمبرد گويد : چون على ( ع ) در نهروان در برابر ايشان قرار گرفت و گفت : جنگ را با آنان نياغازيد تا آنان خود شروع كنند . پس يكى از آنها بر صف سپاهيان على ( ع ) حمله برد و سه تن از آنان را كشت . سپس گفت :\r\nآنان را مىكشم و على را نمىبينم و اگر على آشكار شود بر دهان او شمشير خواهم زد .\r\nپس على ( ع ) به سوى او رفت و او را كشت . چون شمشيرش با او درآويخت گفت : به‌به ! رفتن به سوى بهشت ! عبد الله بن وهب يكى از سران خوارج ، گفت : به خدا نمىدانم به سوى بهشت مىرويم يا جهنم ؟\r\nيكى از خوارج ، از بنى سعد ، گفت : عبد الله فريب خورده است . و او را مىبينم كه دچار شك و ترديد شده است . عبد الله به همراه عده‌اى از جنگ كناره گرفت . على ( ع ) فرمود : از\r\n\r\n","description":"","footnote":"","page_name":" 712 ","page_number":268},
  {"content":"\r\n\r\nآنان ده تن كشته نمىشوند و از آنان ده تن جان سالم بدر نمىبرند . پس از آنان نه يا هفت تن به هلاكت رسيدند و هشت تن به سلامت جان بدر بردند . مسعودى مىنويسد : على ( ع ) گفت :\r\nبه خداى سوگند از آنان جز ده تن خلاصى نمىيابند و جز ده تن كشته نمىشوند . پس از ياران على نه تن كشته شدند و از خوارج هم فقط ده تن جان سالم يافتند . سپس خوارج بانگ برداشتند . پيش به سوى بهشت ! بر مردم حمله بريد .\r\nابو عبيده معمر بن مثنى روايت كرده است : على ( ع ) به اصحابش نگاه كرد و به آنان گفت :\r\nبر آنان حمله كنيد . من نخستين كسى هستم كه بر آنان هجوم مىبرم . سپس سه بار با ذو الفقار ، به سختى حمله برد . و در هر بار چنان مىجنگيد كه شمشير انحنا برمىداشت . آنگاه از ميدان كناره مىگرفت و شمشيرش را با زانوانش راست مىكردم دوباره هجوم مىآورد تا آنكه آنها را كشت .\r\nطبرى نويسد : تيراندازان ، تير به طرفشان انداختند و سواران از راست و چپ بر آنها تاختند و پيادگان با نيزه‌ها و شمشيرها هجوم بردند و زمانى نگذشت كه آنها را به خاك و خون انداختند . فرماندهء سواران كه شاهد نابودى يارانش بود بانگ برآورد : فرود آييد . آنان در صدد پايين آمدن از مركوبهايشان بودند كه باز سواران على ( ع ) حمله كردند و در ساعت آنان را به هلاكت رساندند .\r\nابو عبيدة معمر بن مثنى روايت كرده است : نيزه‌اى به يكى از خوارج خورده بوده ، او در حالى كه نيزه در بدنش مانده بود ، با شمشير آخته راه مىرفت تا به قاتل خويش رسيد و ضربتى بر او زد و وى را كشت . وى در همان حال اين آيه را قرائت مىكرد : « اى پروردگار ! من براى خشنودى تو تعجيل كردم و بر آنها تقدم جستم . » « 63 » \r\nطبرى گويد : كسانى را كه نيمه جانى داشتند ، جست و جو كردند . شمارشان به چهار صد تن مىرسيد . على ( ع ) فرمان داد آنها را به سوى عشيره‌هايشان ببرند و فرمود : آنان را ببريد و مداوايشان كنيد اگر بهبود يافتند به كوفه بياريدشان و هر چه در اردوگاهشان مىيابيد برداريد . آن حضرت ، سلاح و مركب و لوازم جنگ را ميان مسلمانان تقسيم كرد و لوازم ديگر ، كالا و غلام و كنيز را به صاحبانشان بازپس داد . طرفة بن عدى بن حاتم نيز با خوارج بود و با آنان كشته شد و پدرش او را به خاك سپرد . ( زنده را از مرده و مرده را از زنده بيرون مىكند ) . « 64 »  مردم كشتگان خوارج را به خاك مىسپردند . على ( ع ) فرمود : « حركت كنيد آنها را مىكشيد و بعد خاكشان مىكنيد ؟ » مردم نيز روانه شدند .\r\n\r\n","description":"","footnote":" ( 63 ) . آيهء 84 سورهء طه : وَ عَجِلْت إِلَيْك رَب لِتَرْضى .  ( 64 ) آيه 95 سورهء انعام : يُخْرِج الْحَيَّ مِن الْمَيِّت وَ يُخْرِج الْمَيِّت مِن الْحَيِّ * . ","page_name":" 713 ","page_number":269},
  {"content":"\r\n\r\nامير مؤمنان ( ع ) فرمود : پس از من با خوارج پيكار مكنيد كسى كه در پى حق است و اشتباه مىكند مانند كسى نيست كه در پى باطل است و به آن مىرسد .\r\nابن اثير گويد : چون على ( ع ) از كار جنگ با خوارج آسوده خاطر شد حمد و ثناى الهى را به جاى آورد و گفت : همانا خداوند به شما نيكويى كرد و پيروزى شما را ارج بخشيد . پس اكنون از اين قائله به طرف شاميان حركت كنيد . گفتند : اى امير مؤمنان ! تيرهاى ما تمام و شمشيرهاى ما كند و سر نيزه‌هاى ما بيرون شده است . ما را به ديارمان بازگردان تا آمادگى پيدا كنيم و چه بسا تعداد ما نيز فزونى گيرد .\r\nاشعث بن قيس ، نيز اين سخن را پى گرفت . على ( ع ) بازگشت تا در نخيله فرود آمد و به مردم فرمان داد كه در اردوگاه خود بمانند و آمادگى خود را همچنان حفظ كنند و اندك مدتى به ديدار فرزندان و زنان خويش بروند . پس چند روز در نخيله بماندند . سپس پشت سر هم وارد كوفه شده اردوگاه را خالى كردند . به جز تنى چند از مردان معروف در آنجا نماندند .\r\nچون على ( ع ) وضع را چنين ديد ، قدم به كوفه نهاد و در رفتن به سوى شاميان ، تصميم تغيير يافته بود . على ( ع ) پىدرپى براى آنان سخنرانى كرد و گفت : اى مردم ! مهياى رفتن به سوى دشمن خود باشيد و بدانيد كسى كه هدف از جهاد خود را تقرب به خداوند عز و جل قرار دهد وسيلهء آن را در نزد خدا بيابد ؟ از حق سرگشته و به قرآن جفا كرده است كه فرمود : و شما براى مبارزه با آنها خود را مهيا كنيد و تا آنجا كه بتوانيد از آذوقه و ابزار جنگى و اسبان سوارى فراهم سازيد « 65 »  و بر خداوند توكل كنيد . و خداوند به عنوان كفيل و ياريگر شما ، كافى است . اما مردم بسيج نشدند . سپس آن حضرت سران و بزرگان آنها را فرا خواند و نظر ايشان را جويا شد . برخى از آنان بيمارى را بهانه كردند و برخى ديگر سختى را و تنها عدهء اندكى آمادهء نبرد بودند . سپس على ( ع ) براى آنان سخنرانى كرد و فرمود : بندگان خدا ! شما را چه مىشود كه هرگاه فرمان بسيج به شما مىدهم بر زمين مىچسبيد . يا به زندگى دنيا در برابر حيات آخرت خشنود شده و به تيره روزى و خوارى به جاى عزت و سربلندى خرسند شده‌ايد . هرگاه شما را به جهاد فرا مىخوانم چشمانتان گرد مىشود گويا شما از ترس مرگ مدهوش مىشويد . خداوند سزايتان دهد ! شما به هنگامى كه به سختى فراخوانده مىشويد جز شيران ژيان در سستى و روبهان حيله‌باز نيستند . شما در شبهاى تيره مورد اعتماد من نيستيد . به اميد شما نمىتوان حمله كرد . به خدا سوگند چه بد است آنچه از جنگ باقى مانده . مورد نيرنگ واقع مىشويد اما خود حيله نمىزنيد . و اطراف شما را كاهش مىدهند اما شما كناره نمىگيريد .\r\n\r\n","description":"","footnote":" ( 65 ) آيهء 60 سورهء انفال : وَ أَعِدُّوا لَهُم مَا اسْتَطَعْتُم مِن قُوَّةٍ وَ مِن رِباطِ الْخَيْل . ","page_name":" 714 ","page_number":270},
  {"content":"\r\n\r\n\r\nخوارج پس از جنگ نهروان\r\nابن اثير مىنويسد : چون على ( ع ) از كار نهروانيان آسوده شد ، اشرس بن عوف شيبانى به همراه دويست تن در دسكره سر به شورش برداشت و پس از آن به شهر انبار رفت . على ( ع ) ، ابرش بن حسان را به فرماندهى سيصد تن برگماشت و او را به رويارويى اشرس فرستاد . در اين درگيرى اشرس در ربيع الآخر سال 38 ه كشته شد .\r\nپس از اين ، هلال بن علفه از تيم الرباب به همراه برادرش مجاله شورش كرد . پس به ما سبذان در آمد . على ( ع ) به معقل بن قيس رياحى مأموريت داد تا به مقابلهء او برود . قيس او و اصحابش را كه بيش از دويست تن بودند ، كشت . اين جنگ در جمادى الاولى سال 38 ه به وقوع پيوست .\r\nسپس اشهب يا اشعث بن بشر از بجيله با صد و هشتاد تن بر على ( ع ) خروج كرد . وى به نبرد گاهى آمد كه هلال و يارانش در آنجا به هلاكت رسيده بودند . اشهب بر آن كشتگان نماز گزارد و هر كدام از آنها را كه توانست دفن كرد . على ( ع ) براى مقابله با او ، جارية بن قدامه سعدى را بنابر روايتى و حجر بن عدى را بنابر روايت ديگر ، گسيل كرد . آنان در جايى موسوم به جرجرايا از ديار جوخى با هم نبرد كردند . اشهب و يارانش در جمادى الآخر سال 38 ه از پاى درآمدند .\r\nسپس سعيد بن قفل تميمى از تيم الله بن ثعلبه در ماه رجب در شهر بندنيجين خروج كرد .\r\nبا او دويست تن نيز همراه بودند . او به شهر در زنجان ، يكى از شهرهاى مداين به فاصلهء دو فرسخ ، درآمد . پس سعد بن مسعود به سوى آنان روانه شد و آنان را در ماه رجب سال 38 ه از پاى درآورد .\r\nآنگاه ابو مريم سعدى تميمى خروج كرد و به ديار شهر زور درآمد . بيشتر همراهان او از بندگان بودند و از عرب جز شش تن كه يكى هم خود او بود ، كسى ديگرى در ركابش شركت نداشت . با وى دويست تن يا بنابر قولى ديگر چهار صد تن همراه بودند . آنان در پنج فرسخى كوفه منزل گرفتند .\r\nعلى ( ع ) پيكى به نزد ايشان فرستاد و آنان را به بيعت با خود و دخول در كوفه فرا خواند اما وى امتناع كرد و گفت : ميان ما جز جنگ نباشد . پس على ( ع ) هم ، شريح بن هانى را به همراه هفتصد تن به سوى او فرستاد . خوارج به شريح و يارانش حمله بردند و ياران وى عقب نشستند و شريح با دويست تن بر جاى ماند . او به قريه‌اى مسكن گرفت . برخى از يارانش به سوى شريح بازگشتند و باقى به كوفه رفتند . على ( ع ) شخصا بيرون آمد و جارية بن قدامه سعدى را پيش از خود فرستاد . جاريه آنان را به اطاعت از على ( ع ) فرا خواند و از جنگ برحذرشان داشت اما آنان درخواست وى را پاسخ نگفتند . على ( ع ) نيز به ايشان\r\n\r\n","description":"","footnote":"","page_name":" 715 ","page_number":271},
  {"content":"\r\n\r\nملحق شد و آنان را فرا خواند اما آنان بر او و يارانش امتناع كردند . پس ياران على ( ع ) او را كشتند و جز پنجاه تن از آنان ، كه امان خواسته بودند ، كس ديگرى از آنها زنده نماند . چهل تن از خوارج مجروح شدند . على ( ع ) فرمان داد تا آنها را به كوفه داخل كردند و به مداواى آنها پرداختند تا بهبود يافتند . اين جنگ در ماه رمضان سال 38 ه واقع شد . اينان از شجاع‌ترين افراد خوارج محسوب مىشدند كه به خاطر جرئت فراوانى كه داشتند ، به كوفه نزديك شده بودند .\r\n\r\nخبر خريت بن راشد ناجى و مصقلة بن هبيرة شيبانى با على ( ع )\r\nابن اثير گويد : از جمله حوادث سال 38 ه خروج خريت بن راشد ناجى از قبيلهء بنى ناجيه بر امير مؤمنان ( ع ) بود . سيصد تن از افراد اين قبيله در ركاب على ( ع ) بودند كه با آن حضرت در جنگهاى جمل و صفين شركت جستند . خريت با سى سوار به سوى امير مؤمنان آمد و گفت : اى على من از فرمان تو و امر تو پيروى نمىكنم و پشت سر تو نماز نمىگزارم و فردا از تو جدا مىشوم . على ( ع ) به او گفت : مادرت به عزايت نشيند ! اگر چنين كنى پروردگارت را نافرمانى كرده و پيمانت را شكسته و جز به خودت زيان نزده‌اى . به من بگو چرا چنين تصميمى گرفته‌اى ؟ پاسخ داد : زيرا تو حكميت را پذيرفتى و از حق ناتوان شدى و به ستمگران تكيه كردى . على ( ع ) به او گفت : بيا قرآن را برايت بكاوم و در سنن با تو سخن گويم و امورى را برايت بگشايم كه من از تو بدانها داناترم . شايد آنچه را كه اكنون منكر آنى بشناسى . گفت : من به سوى تو بازگشت‌كننده‌ام . على ( ع ) گفت : شيطان در تو رغبت نكند و نادانان تو را سبكسر نكنند . به خداى سوگند اگر تو مرا به رهبرى برگزينى و گفتار مرا بپذيرى ، من تو را به راه هدايت رهنمون مىشوم . خريت همان شب خارج شد و يارانش را برد . على ( ع ) فرمود : گم شويد ! چنان كه ثمود گم شدند . شيطان امروز بدانها تمايل جسته و آنان را گمراه ساخته است و فردا از آنان بيزارى مىجويد . پس زياد بن خصفه بكرى از بكر بن وائل گفت : اى امير مؤمنان ! فقدان آنان بر ما گران نمىآيد تا بر نبودشان تأسف بخوريم اما ما از آن بيمناكيم كه جمع ما را به تباهى كشند پس به من اجازه ده تا آنان را تعقيب كنم . على ( ع ) فرمود : خدا تو را رحمت كند . برو و در دير ابو موسى فرود آى تا فرمان من به تو برسد . پس اگر آنان قصد خروج داشته باشند ، كارگزارانم به من خبر خواهند داد .\r\nزياد به همراه صد و سى تن خارج شد و در دير ابو موسى فرود آمد . قرظة بن كعب انصارى ، عامل على ( ع ) نامه‌اى به آن حضرت نوشت و خبر داد كه خريت و يارانش آهنگ نفّر « 66 » \r\n\r\n","description":"","footnote":" ( 66 ) . شهرى از نواحى بابل از اعمال كوفه . ","page_name":" 716 ","page_number":272},
  {"content":"\r\n\r\nكرده‌اند . آنان كشاورز مسلمانى را نيز كشته‌اند . به وى گفته بودند آيا تو مسلمانى يا كافر ؟\r\nپاسخ داده بود : مسلمانم . از او پرسيده بودند : دربارهء على چه مىگويى ؟ گفته بود : دربارهء او به نيكى ياد مىكنم كه او امير مؤمنان و سيد بشر و وصى پيامبر ( ص ) است . آنان نيز گفته بودند :\r\nكفر ورزيدى . و وى را كشته بودند . در همين حال ، بر يهوديى دست يافته و از او پرسش كرده بودند : آيين تو چيست ؟ گفته بود : يهودى . پس وى را رها كرده‌اند . آنگاه على ( ع ) عبد الله بن وال را به سوى زياد روانه كرد تا اين خبر را به او برساند و ايشان را به نزد وى آورد . پس اگر سرتافتند با آنان جنگ كند . عبد الله از على ( ع ) اجازه گرفت تا خود نيز با زياد همراه شود .\r\nعلى ( ع ) نيز به او اجازه داد و گفت : اميدوارم تو از كسانى باشى كه مرا بر حق يارى مىدهد و ياور من در برابر ستمگران باشى . ابن وال گفت : به خدا سوگند با وجود گفتار على اين شتران سرخ موى را دوست ندارم . وى به نزد زياد آمد و نامهء على را به او داد . آنان حركت كردند تا آنكه به گروهى رسيدند . به ايشان گفته شد كه خريت و يارانش به طرف جرجرايا در حركتند . زياد و يارانش آنان را تعقيب كردند تا در جايى به اسم مذار بر آنان دست يافتند .\r\nخريت و يارانش ، فرود آمده و در آنجا مانده بودند . پس زياد به نزد آنان آمد . اصحاب وى خسته و مانده شده بودند . چون خريت و يارانش آنان را ديدند اسبان خود را پى كردند .\r\nخريت از آنها پرسيد : چه مىخواهيد ؟ زياد كه مردى باتجربه و بينا بود ، پاسخ گفت : مىبينى كه خسته‌ايم و صحيح نيست دربارهء كارى كه به نزد تو آمده‌ايم آشكارا سخن بگوييم . اجازهء فرود ده تا پس از آن با يكديگر دربارهء كار خود مذاكره كنيم . اگر ديدى سخن ما به سود توست آن را بپذير و اگر ما دريافتيم در آنچه تو مىگويى عافيت و سلامت نهفته ، گفتهء تو را رد نمىكنيم . خريت اجازهء فرود داد . زياد و يارانش در كنار آبى كه آنجا بود ، پايين آمدند و خوردند و چارپايانشان را بستند . زياد در ميان پنج تن از سوارانش و ميان ياران خريت ايستاد . زياد به يارانش گفت : عدهء ما با عدهء آنان يكسان است . و چنين مىبينم كه فرجام كار ما به جنگ منتهى مىشود . پس شما ناتوان‌تر از گروه آنان نباشيد . زياد به طرف خريت رفت و شنيد كه آنان مىگفتند : اينان با حالتى خسته پيش ما آمدند . ما آنان را وانهاديم تا استراحت كنند . به خدا سوگند اين از سوء تدبير بود . پس زياد به خريت گفت : چرا با امير مؤمنان و ما به دشمنى برخاستى و از ما جدا شدى ؟ خريت گفت : من مولاى شما را امام خود نمىدانم و روش شما هم روش من نيست . پس دريافتم كه بايد با كسانى هماواز شوم كه دعوى شورا مىكنند . زياد از او پرسيد : آيا مردم مىتوانند دربارهء مردى اتفاق نظر كنند كه علم او به خدا و سنت پيامبر ( ص ) و قرآن و قرابت وى با رسول خدا ( ص ) و سابقهء او در اسلام برتر از على باشد كه او را وانهاده‌اى ؟ پاسخ داد : خير . مىگويم خير . زياد گفت : چرا آن مرد مسلمان را كشتى ؟ گفت : من او را نكشتم . بلكه گروهى از يارانم او را كشتند . زياد گفت : آنان\r\n\r\n","description":"","footnote":"","page_name":" 717 ","page_number":273},
  {"content":"\r\n\r\nرا به ما تسليم كن . خريت گفت : راهى براى اين كار نيست . زياد ، يارانش را فرا خواند و خريت هم اصحاب خود را دعوت كرد . هر دو گروه كار زارى سخت كردند . چنان با نيزه بر يكديگر زدند كه نيزه‌اى باقى نماند و با شمشيرها به هم زدند تا جايى كه شمشيرها خم برداشت و همهء اسبانشان رم كردند . شمار مجروحان در بين آنان بالا گرفت . از ياران زياد دو تن و از آنان پنج تن كشته شدند . زياد خود مجروح شد و شب ميان آنان فاضل شد و خريت با استفاده از فرصت گريخت و زياد به بصره رفت . خبر رسيد كه خريت به اهواز رفته و دويست تن در نزد او گرد آمده‌اند و علوجيان يكى از قبايل اهواز نيز به او پيوسته‌اند . آنان كاهش خراج را خواستند و دزدان و طايفه‌اى را از عرب رأى او را پسنديدند و اهل خراج نيز مايل به كاهش خراج شدند و مبلغ مقررهء آن را كاستند . زياد نامه‌اى به على ( ع ) نوشت و آن حضرت را در جريان اين ماجراها قرار داد . زياد خود در بصره مانده بود و مجروحان را درمان مىكرد و انتظار فرمان على ( ع ) را مىكشيد . آن حضرت ، معقل بن قيس را به فرماندهى دو هزار تن از كوفيان به جنگ خريت گسيل كرد و به ابن عباس نوشت كه از ميان بصريان يك تن را كه شجاع و معروف به صلاح باشد تعيين كند و به فرماندهى هزار تن از بصريان بگمارد و به معقل ملحق شود . و چون به معقل رسيد معقل فرماندهء همگان مىشود .\r\nآن حضرت همچنين نامه‌اى به زياد بن خصفه نوشت و از تلاش او سپاسگزارى كرد و او را به بازگشت فرمان داد . چون معقل آمادهء حركت شد ، على ( ع ) سفارشهايى به او كرد و گفت : تا جايى كه مىتوانى تقواى الهى را پيشه كن . و بر مسلمانان سركشى و بر اهل ذمه ستم مكن .\r\nتكبر مكن كه خدا متكبران را دوست ندارد . اين وصيت امير مؤمنان ( ع ) به سپاهيانش بود و حال آنكه سفارش معاويه به سپاهيانش آن بود كه هر كس را كه در طاعت على بيابند بكشند و اموال او را به غارت برند . و مىگفت : غارت اموال كمتر از كشتن مردان نيست . البته معاويه مجتهد بود و با اين سخنان پاداشى الهى و خانهء آخرت را جست و جو مىكرد ! معقل راهى شد و خالد بن معدان طايى به عنوان نيروى كمكى به او رسيد . آنان در نزديكى كوهى از كوههاى رامهرمز به خوارج دست يافتند . معقل و خريت صفوف ياران خود را مرتب كردند .\r\nمعقل دو بار سر خود را تكان داد و بار سوم حمله كرد . خوارج ساعتى در برابر آنان پاى افشردند اما شكست خوردند . ياران معقل هفتاد تن از افراد خريت از قبيلهء بنى ناحيه و همراهان آنان از اعراب را كشتند و نزديك به سيصد تن از علوجيان و اكراد را نيز از پاى در آوردند . خريت به اسياف البحر كه تعدادى فراوان از قومش در آنجا بودند ، رفت . وى پيوسته آنان را اغوا مىكرد تا آنكه بسيارى از او پيروى كردند . معقل خبر پيروزى را به على ( ع ) نوشت . آن حضرت ، نامه را بر اصحابش خواند و با آنان مشورت كرد . اصحاب پيشنهاد كردند كه على ( ع ) معقل را فرمان دهد تا خريت را دنبال كند و او را بكشد يا نفى\r\n\r\n","description":"","footnote":"","page_name":" 718 ","page_number":274},
  {"content":"\r\n\r\nبلدش كند . زيرا بعيد نيست كه مردم را فاسد كنند . على ( ع ) نامه‌اى به معقل نوشت و بر وى و همراهانش درود فرستاد و به او دستور داد كه خريت را تعقيب كند تا يا او را بكشد و يا نفى بلدش كند . معقل به دنبال خريت روانه شد تا آنكه به اسياف البحر رسيد . چون خريت از آمدن معقل آگاهى يافت به خوارجى كه همراه او بودند ، گفت : من نيز در انكار حكميت با شما هم عقيده‌ام و به برخى ديگر از يارانش مىگفت : على ( ع ) قائل به حكميت شده و همان على را از خلافت خلع كرده است . وى به همه مىگفت : اعتقاد او چنين است . وى از طرفى ديگر مخفيانه به عثمانيان مىگفت : من نيز بر باور شمايم . عثمان مظلومانه كشته شد . وى بدين ترتيب نظر رضايت همگان را جلب كرده بود . چون معقل به او رسيد پرچم امان را بالا برد و گفت : هر كس زير اين پرچم در آيد ايمن است مگر خريت و يارانش كه خود جنگ را با ما آغاز كردند . بسيارى از همراهان خريت كه از قوم او هم نبودند از وى جدا شدند . معقل صفوف ياران خود را منظم كرد و به طرف خريت هجوم برد . خريت به همراهانش گفت : از حريم و اولاد خود دفاع كنيد . به خدا اگر اينان بر شما دست يابند شما را مىكشند و به اسارت مىبرند . مردى از قوم او گفت : به خدا سوگند اين كارى بود كه دست و زبان تو آن را براى ما پيش آورد . خريت گفت : اكنون هنگام جنگ است نه نكوهش . سپس معقل با يارانش حمله را شروع كردند . جنگ سختى در گرفت . ياران خريت در برابر آنان شكيبايى ورزيدند . نعمان بن صهبان راسبى ، خريت را ديد و بر او حمله برد و او را كشت . صد و هفتاد تن از ياران خريت نيز در اين ماجرا به هلاكت رسيدند و ياران باقىماندهء وى ، متفرق شدند .\r\nمعقل هر كس از زنان و كودكان ايشان را كه ديد اسير و مردان بسيارى از آنان را دستگير كرد . پس هر كس از آنان كه مسلمان بود ، آزادش كرد و بيعتش را گرفت و عيال او را نيز آزاد كرد . وى همچنين اسلام را بر مرتدان عرضه كرد . پس آنان بازگشتند و معقل نيز ايشان و عيال آنان را رها كرد و از كسانى كه زكات نداده بود ، زكات دو سال را ستاند . اما دربارهء ديگر كسانى كه خريت را يارى داده و پيمان ذمه را نقض كرده بودند ، آنان و زن و كودكان ايشان را با خود برد . وى طى نامه‌اى ، خبر پيروزى را به امير مؤمنان ( ع ) نوشت و با كسانى كه همراه داشت بر مصقلة بن هبيرة شيبانى ، عامل على ( ع ) بر اردشير خره ، گذر كرد . شمار كسانى كه معقل با خود به اسيرى مىبرد ، پانصد تن بود . زنان و كودكان پيش مصقله گريه كردند و مردان اسير فرياد سر دادند و گفتند : اى ابو الفضل ! بر ما منت نه و ما را بخر و آزاد كن .\r\nمصقله به معقل پيغام داد كه آنان را بفروشد . معقل نيز ايشان را به پانصد هزار درهم فروخت و اسيران را آزاد كرد . مصقل به وى گفت : با اين مال سوى امير المؤمنين بشتاب . معقل به نزد امير مؤمنان ( ع ) رسيد و مال را تقديم آن حضرت داشت . وى فرمود . نكويى كردى و درست عمل كردى و توفيق يافتى .\r\n\r\n","description":"","footnote":"","page_name":" 719 ","page_number":275},
  {"content":"\r\n\r\nمصقله در پرداخت مال كندى كرد و به امير مؤمنان ( ع ) خبر رسيد كه وى آنان را آزاد نكرده و نخواسته است كه به او كمك كنند . على ( ع ) قاصد خود را فرستاد و به او فرمان داد كه يك ساعت بيشتر درنگ مكن تا آنكه يا مال را بفرستد و يا خود به كوفه بيايد . مصقله دو هزار درهم پرداخت كرد و از دادن باقىماندهء پول ناتوان شد . او به ذهل بن حارث گفت : امير مؤمنان اين مال را از من مىخواهد و من بر پرداخت آن توانايى ندارم . ذهل گفت : اگر مىخواستى ؛ جمعه‌اى نمىگذشت كه حمله مىكردى . پاسخ داد : من نمىتوانم آن را به نزد قوم و قبيله‌ام ببرم . به خدا قسم اگر معاويه بود ، هيچ‌گاه اين مبلغ را از من مطالبه نمىكرد و اگر عثمان بود آن را به من مىبخشيد . مگر نمىبينى كه اشعث بن قيس هر سال صد هزار از خراج آذربايجان برخوردار مىشود . ذهل گفت : على چنين نيست و از خراج به هيچ وجه نمىگذرد . پس همان شب مصقله گريخت و به معاويه ملحق شد . على ( ع ) دربارهء او فرمود : او را چه مىشود ؟ خدا رسوايش كند . مانند سروران عمل كرد و چون بندگان گريخت مثل فاجران خيانت كرد . هنوز ستايشگر او سخن نگفته بود كه وى او را خاموش كرد و اگر او نمىگريخت ما همان مبلغ اندك را مىگرفتيم . باقىماندهء آن را هم بعدا از وى مىستانديم .\r\nآنگاه على ( ع ) خانهء او را خراب كرد و آزادى اسرا را اجازه داد و فرمود : آنچه را كه خريده‌اند آزاد كنيد و بهاى آنها دين بر گردن آنهاست . برادر وى نعيم بن هبيره شيبانى ، طرفدار على ( ع ) بود . مصقله نامه‌اى از شام براى او نوشت و آن را به مردى از تغلب به نام حلوان سپرد تا به وى برساند . در آن نامه آمده بود : معاويه به تو وعدهء امارت و بزرگداشت مىدهد . پس بيا .\r\nمالك بن ارحبى آن قاصد را گرفت و به على ( ع ) تسليمش كرد . آن حضرت دست او را قطع كرد و آن مرد هم بمرد . نعيم نيز طى ابياتى كه براى مصقله فرستاد از فرار وى به سوى معاويه و پيشنهادى كه به او داده بود ، انتقاد كرد از جمله آنكه گفت :\r\nاگر تو مال خدا را بازمىگرداندى و براى حق شكيبايى مىورزيدى زندگان و مردگان ما را پاك مىساختى .\r\nاما تو به شام گريختى و در پى گريختن بخشش پسر هند برآمدى و اين تدبيرى غم‌انگيز بود .\r\nامروز از پشيمانى دندانها را بر هم مىزنى و چه مىگويى دربارهء كارى كه صورت انجام پذيرفت ؟\r\nچون نامهء نعيم به مصقله رسيد دانست كه آن قاصد تغلبى مرده است . قبيلهء تغلب به نزد مصقله آمده از او مطالبهء ديه مقتول خود را كردند و او هم مجبور به پرداخت شد .\r\n\r\n","description":"","footnote":"","page_name":" 720 ","page_number":276},
  {"content":"\r\n\r\n\r\nاخبار على ( ع ) با عبد الله بن عباس\r\nابن عباس شاگرد و دوست صميمى على ( ع ) بود . اضافه بر آن چيزهايى نيز از پيامبر ( ص ) آموخته بود و براى همين او را حبر الامّه نام نهاده بودند . وى در سه جنگ جمل و صفين و نهروان ، شركت جست و از جانب على ( ع ) به ولايت بصره گمارده شد . همچنين آن حضرت بارها او را به مأموريتهاى مهم فرستاد از جمله وى را پس از جنگ جمل ، به نزد عايشه فرستاد . ابن عباس در اين مأموريت جايگاهى ويژه داشت و حجتى قاطع ارائه كرد . همچنين وى ، از سوى على ( ع ) براى امر حكميت نامزد شد كه همان زاهدان كوردل از پذيرفتن وى خوددارى كردند . على ( ع ) در جنگ نهروان نيز ، ابن عباس را روانه كرد و او با روشن‌ترين دلايل با آنان احتجاج كرد . همچنين ابن عباس ، در يارى رساندن به على ( ع ) و فرزندان وى بارها تلاش كرد . از جمله وقتى بر زمزم مىگذشت و شنيد يكى از شاميان به على ( ع ) ناسزا مىگويد و مورد ديگر وقتى بود كه با عبد الله بن زبير و با معاويه در گفت‌وگو شد . وى همان كسى بود كه پس از قتل امام حسين ( ع ) نامه‌اى به يزيد نوشت و اگر حسنين ( ع ) سوار مىشدند او ركاب مركوب آنان را به دست خود مىگرفت . كسى روايت كرده است كه چون هنگام مرگ ابن عباس فرا رسيد گفت : « خدايا من بر آنچه على زنده كرد زندگى كردم و بر آنچه او مرد مىميرم » .\r\n\r\nآنچه دربارهء جدايى ابن عباس از على ( ع ) و گرفتن اموال بصره ، به وى نسبت مىدهند\r\nبه ابن عباس نسبت مىدهند كه از امير مؤمنان ( ع ) جدا شد و مال بصره را برداشت و به مكه رفت . البته عده‌اى اين سخن را انكار كرده‌اند . كشى در رجال به نقل از زهرى از حارث روايت كرده است : على ( ع ) عبد الله بن عباس را به ولايت بصره گمارد . او هم هر مالى كه در بيت المال بصره موجود بود برداشت و به مكه رفت . مبلغى كه او برداشته بود يك ميليون درهم بود . پس على ( ع ) وقتى از اين خبر آگاه شد بر فراز منبر بر آمد و گريست و گفت : اين پسر عم رسول خداست كه با آن مرتبه علم و ارزش دست به چنين كارى زد . پس به كسانى كه پايين‌تر از اويند چگونه مىتوان اعتماد كرد . . . ابن اثير در ذيل حوادث سال 40 هجرى مىنويسد : در اين سال عبد الله بن عباس از بصره بيرون و به مكه وارد شد . اين سخن را بيشتر سيره‌نويسان ، گفته‌اند اما بعضى نيز آن را مردود دانسته‌اند . ابن اثير گويد : ابن عباس تا زمانى كه على ( ع ) زنده بود ، عامل آن حضرت بر شهر بصره بود و چون على ( ع ) كشته شد و صلح امام حسن ( ع ) با معاويه را ديد به طرف مكه رهسپار شد . و قول نخست در نظر من\r\n\r\n","description":"","footnote":"","page_name":" 721 ","page_number":277},
  {"content":"\r\n\r\nصحيح‌تر است . و كسى كه شاهد صلح امام حسن ( ع ) با معاويه بود ، عبيد الله بن عباس نام داشت . آنگاه ابن اثير علت خروج وى را ذكر كرده است كه او بر ابو الاسود دئلى ( قاضى بصره ) گذر كرد و به وى گفت : اگر تو قرار بود كه از چهارپايان باشى ، شتر مىشدى و اگر چوپان مىشدى هيچ‌گاه به چراگاه نمىرسيدى . پس ابو الاسود به امير مؤمنان ( ع ) نوشت كه پسر عم تو هر چه كه در دست داشت ، بىاطلاع تو ، خورد . على ( ع ) در اين باره نامه‌اى به ابن عباس نوشت . ابن عباس نيز جواب داد : آنچه به تو گفته‌اند ، صحت ندارد .\r\nامير مؤمنان ( ع ) باز به او نوشت : برايم بنويس چقدر جزيه گرفته و از كجا ستانده‌اى و در كجا نهاده‌اى ؟ ابن عباس پاسخ داد : دانستم كه چقدر اين مصيبت را كه خبردار شده‌اى من مال را كم كرده‌ام بزرگ مىدارى . پس هر كس را كه دوست دارى به ولايت بصره بگمار . آنگاه خارج شد و داييانش از بنى هلال بن عامر را طلب كرد . تمام قبيله قيس در اطراف او گرد آمدند . ابن عباس اموالى با خود برد و گفت : اين ارزاق ماست . مردم بصره در پى تعقيب او برآمدند تا آن مال را از وى بستانند . اما قبيلهء قيس آنان را بازداشتند و ابن عباس به مكه رفت .\r\nدر نهج البلاغه آمده است : از نامه‌هاى على ( ع ) به يكى از عاملانش . در اين نامه به اسم عامل اشاره نشده است . اين نامه متضمن نكوهش فراوانى به مكتوب اليه است . اما كشى در رجال خود به نقل از شعبى گفته است : كسى كه اين نامه خطاب به او نوشته شده ، عبد الله ابن عباس بوده زيرا وى اموال موجود در بيت المال بصره را برداشت و با خود به حجاز برد . آنگاه تمام آن نامه را نقل كرده است . ابن ابى الحديد در شرح نهج البلاغه نيز همين مطلب را بيان داشته است . قسمتى از اين نامه چنين است : من تو را در امانت خود شريك خويش ساختم و تو را پيراهن و آستر خود گرفتم و در ميان خويشانم در نظر من كسى مطمئن‌تر از تو نبوده پس چون ديدى روزگار بر پسر عمويت سخت گرفته تو هم با جداشوندگان راه جدايى پوييدى و با كسانى كه او را يارى نكردند همدست شدى و با خائنان به او خيانت كردى . پس نه پسر عمويت را همراهى كردى و نه امانت او را ادا كردى . گويا تو با اين مردم مكر و حيله به كار مىبردى و قصد داشتى آنها را از جهت داراييشان بفريبى كه چون بسيارى خيانت به مردم تو را توانا ساخت ، زود حمله كردى و برجستى و آنچه را كه بر آن دست يافتى ، ربودى مثل اموالى كه براى بيوه‌زنان و يتيمان اندوخته بودند . و آن اموال را به حجاز بردى بدون آنكه از گناه بودن آن بيم داشته باشى . گويا پدرى براى غير تو نيست و تو آن مالها را مانند مالى كه از پدر و مادرت رسيده ، برداشتى . سبحان الله ! آيا به معاد ايمان ندارى ؟ يا از موشكافى در حساب نمىترسى ؟ اى كسى كه در نظر ما از خردمندان به شمار مىآمدى ! به خدا سوگند اگر حسن و حسين دست به چنين كارى مىزدند ، هرگز با آنها آشتى نمىكردم .\r\n\r\n","description":"","footnote":"","page_name":" 722 ","page_number":278},
  {"content":"\r\n\r\nپس از تصريح كشى بر اينكه اين نامه خطاب به ابن عباس نوشته شده نياز به نقل قول ابن ابى الحديد نيست . كسانى كه قول نخست را پذيرفته‌اند به الفاظى كه در اين نامه ذكر شده استدلال كرده و گفته‌اند از عباراتى مانند تو را در امانتم شريك ساختم . . . ، در ميان خويشانم در نظر من كسى مطمئن‌تر از تو نبود ، و نيز سه بار در اين نامه لفظ پسر عمويت آمده و در جاى ديگر گفته شده : پدرى براى غير تو نباشد . و اين عبارت را در چنين جايى به كار مىبرند اما در موارد ديگر كه قصد نابودى مردم باشد مىگويند پدرى براى تو نباشد ( لا ابا لك ) « 67 »  و نيز فرمايش آن حضرت : اى كسى كه در نظر ما از خردمندان به شمار مىآمدى و نيز اگر حسن و حسين دست به چنين كارى مىزدند . . . دلالت دارد بر اينكه مخاطب اين نامه فردى نزديك به على بود كه حسن و حسين را به جاى او مثل زده است .\r\nكشى و ابن ابى الحديد گويند : « 68 »  ابن عباس در پاسخ اين نامه نوشت : نامهء تو به دستم رسيد كه در آن اموالى را كه از بيت المال بصره برداشته بودم ، كارى بزرگ دانسته بودى . به جان خودم حق من در بيت المال بسى بيشتر از آنچه بود كه براى خود گرفتم .\r\nپس على ( ع ) به او نوشت : شگفتا ! كه نفس تو برايت چنين توجيه كند كه حق تو در بيت المال بيش از حق يك نفر مسلمان است . به من خبر رسيده است كه تو در مكه سكنى گزيده‌اى و در آنجا به وسيلهء آن مال قربانى مىكنى و مولدات مكه و مدينه و طايف را با آن پول مىخرى و از آنها جلوى چشمت اختيار مىكنى و مال ديگران را در مقابل خريد آنها مىدهى . پس بازگرد . خدا تو را به هدايت رهنمون شود . و به سوى پروردگارت توبه كن و اموال مسلمانان را به ايشان برگردان . پس در مدتى نه چندان طولانى ، هر آنچه جمع كرده‌اى پراكنده خواهد شد و هر چه را گرد آورده‌اى ، وامىنهى ، و در شكافى از زمين بدون بالش و بسترى نهان مىشوى . دوستان را ترك مىگويى و در خاك مسكن مىگيرى و با حسابكشى خداوند روبه‌رو خواهى شد . در حالى كه بدانچه وانهاده‌اى نيازى ندارى و بدانچه پيش فرستاده‌اى شديدا محتاجى .\r\nابن عباس ، در پاسخ او نوشت : تو بسيار سخن گفتى . به خدا قسم اگر به ديدار خدا بروم ، در حالى كه از تمام گنجهاى زمين اعم از طلا و طلاى ناب و نقره برخوردار باشم ، براى من محبوب‌تر است از آنكه خدا را ملاقات كنم در حالى كه خون مردى مسلمان بر گردنم باشد .\r\nنگارنده گويد : قبول سخنى كه ابن اثير از ابن عباس در برخورد با ابو الاسود دئلى نقل كرده است ، مشكل مىنمايد . زيرا ابن عباس خود ، آگاه‌ترين مردمان نسبت به فضل\r\n\r\n","description":"","footnote":" ( 67 ) . در كتاب كشى لا ابا لك آمده و اين مىتواند از اشتباه نساخ ناشى شود . زيرا امير مؤمنان اجل از آن بود كه به عمو و پسر عمويش چنين سخنى بگويد .  ( 68 ) . عبارات از ابن ابى الحديد است . ","page_name":" 723 ","page_number":279},
  {"content":"\r\n\r\nابو الاسود بود . بنابراين چگونه مىتوانست با وى آن گونه سخن بگويد كه تنها از انسانهاى پست متوقع است . و ابن عباس هم با آن درجه از فضل و كمال ، ممكن نيست دهان به گفتن چنين سخنانى بگشايد . آنچه از اين روايات ظاهر مىشود آن است كه مقصود كسانى كه آنها را ساخته‌اند اين بوده است كه چهرهء ابن عباس و ابو الاسود ، هر دو را ، خراب كنند و اين فقط به خاطر اخلاص آن دو در دوستى با على ( ع ) و پيروى آنان از آن امام است . اما دربارهء مكاتبه‌اى كه ميان ابن عباس و امير مؤمنان ( ع ) صورت گرفته است و دستهء اول بدان استناد كرده‌اند ، بايد گفت : اگر ما بتوانيم وجود چنين مكاتبه‌اى را تصديق كنيم نمىتوانيم بر جواب اخير ابن عباس كه گفت اگر با گنجهاى طلا و نقره به ديدار خدا بروم . . . ، صحه گذارد . ابن عباس با همان فضيلتش مشهور است . بنابراين چگونه مىتواند به امير مؤمنان ( ع ) به خاطر كشتن كسانى كه خدا با آيه « فقاتلوا التى تبغى » دستور به قتل آنها داده است ، عيب و ايراد وارد كند و گويا مىخواسته ايجاد شبهه كند و به كسى اقتدا كند كه گفته بود : عمار را كسى كشت كه به رويارويى ما فرستادش . چنين كسى نسبت به ايرادى كه مردم بر وى مىگيرند ، خود را به نادانى مىزند و با آنكه در ريختن اين خونها شريك است به نحوى سعى دارد اين گناه را از گردهء خود بردارد . چنين كسى پيش از آنكه بخواهد به خود خرده‌گيرى كند بايد به ديگران خرده بگيرد . اما ابن عباس ، مانند معاويه كه عمار را كشت ، مجبور به گفتن چنين پاسخى نبود . اگر چه قصد وى از چنين جوابى ، تراشيدن بهانه‌اى در برابر مردم بود ولى باز چنين پاسخى گرهى از مشكل او نمىگشود . زيرا مردم مىفهمند كه اين پاسخ صواب نيست و او خود در ريختن اين خونها شريك است و به همين واسطه بيشتر مورد نكوهش آنان واقع مىشود تا آنكه تبرئه‌اش كنند . اگر ابن عباس چنين قصدى داشت بر همان جواب نخست بسنده مىكرد كه او در بيت المال داراى حقى است و حالا هم حق خود را از آن برداشته است . و هنگامى كه على ( ع ) به او گفت : تو بيشتر از حق خودت برداشته‌اى ، او مىتوانست پاسخى سفسطه‌آميز بدهد مبنى بر اينكه مالى كه از بيت المال برداشته بيش از حقش نيست . اينچنين جوابى قابل‌قبول‌تر از آن جوابى است كه فساد آن براى هر كسى واضح و روشن است . از همين جا مىتوان در باقى مكاتبه‌ها و جوابها هم ترديد كرد . ابن ابى الحديد از راوندى حكايت كرده است : آن نامه به عبيد الله نوشته شده نه عبد الله . و البته اين سخن قابل قبول نيست زيرا عبيد الله عامل على ( ع ) بر يمن بود و كسى هم دربارهء او نقل نكرده است كه مالى از بيت المال برداشت يا از اطاعت على ( ع ) بدر آمد . ابن ابى الحديد همچنين مىنويسد : صحت اين نامه براى من موجب اشكال مىكند .\r\nچون اگر بگويم اين نامه به على ( ع ) بسته شده و جعلى است با سخن راويان مخالفت كرده‌ايم زيرا تمام آنان اتفاق كرده‌اند كه اين سخن از آن حضرت است . و اگر بخواهيم اين\r\n\r\n","description":"","footnote":"","page_name":" 724 ","page_number":280},
  {"content":"\r\n\r\nنامه را خطاب به ابن عباس بدانيم ، طاعت هميشگى او از امير مؤمنان ( ع ) چه در زمان حيات و چه پس از وفات آن حضرت ، ما را از چنين احتمالى بازمىدارد . و اگر بخواهيم بگوييم اين نامه خطاب به كس ديگرى است نمىدانيم خطاب به كدام يك از بستگان امير مؤمنان ( ع ) كه از متن نامه بر مىآيد بايد به يكى از خويشان نزديك يا پسر عموهايش باشد ، برمىگردد ؟\r\nنگارنده : پس از آنكه بسيارى از نويسندگان تصريح كرده‌اند كه اين نامه از امير مؤمنان ( ع ) خطاب به ابن عباس نوشته شده است و نيز وجود عبارات و مضامين واضح و روشن كه خود دليل است بر اينكه اين نامه نبايد خطاب به ديگرى غير از ابن عباس باشد ، ديگر مجالى براى شك و ترديد باقى نمىگذارد .\r\nچنين مىنمايد كه مسأله مفارقت ابن عباس از على ( ع ) و برداشتن اموال بيت المال بصره توسط او داستانى مشهور بوده است . زيرا از قيس بن سعد بن عباده نقل شده كه او براى سپاهى كه حسن ( ع ) براى ديدار معاويه روانه كرده بود ، و امير سپاه عبيد الله بن عباس آنان را ترك گفته و به سوى معاويه رفته بود ، سخنرانى مىكرد . پس جمله‌اى گفت كه معنايش اين بود : از كردهء عبيد الله بيمناك مشويد . زيرا آنان پدرشان عباس را در جنگ بدر به مقابلهء با پيامبر ( ص ) فرستادند و پسرش ، عبد الله ، هم بيت المال بصره را براى خود گرفت و به مكه گريخت و ديديد پسر او ، عبيد الله ، هم چه كرد : ابن زبير هم او را به خاطر اين عمل نكوهش كرد . ابن زبير گفت : ابن عباس بيت المال بصره را برداشت و مسلمانان آن شهر را وانهاد تا هسته بشكنند . ابن عباس هم اين گفته را رد نكرد و گفت : او اين كار را كرد چون ما در بيت المال بصره صاحب حق بوديم و او هم حق خود را برداشت .\r\nابن ابى الحديد گويد : بيشتر نويسندگان ، قول نخست را پذيرفته‌اند . و برخى ديگر ، كه تعدادشان اندك است گفته‌اند : اين فرد ابن عباس نبوده و او از على ( ع ) هم جدا نشده و با او مخالفت نكرده بلكه وى همواره تا زمانى كه على ( ع ) كشته شد ، امارت بصره را عهده‌دار بوده است . سپس ابن ابى الحديد گويد : اين قول در نظر من شايسته‌تر و صحيح‌تر است .\r\nعلامهء حلى در كتاب خلاصه گويد : ابن عباس چنان دوستدار على ( ع ) بود كه نمىتوان آن را پنهان داشت . و كشى احاديثى دربارهء ابن عباس نقل كرده كه متضمن قدح به شخصيت اوست اما بايد گفت ابن عباس اجل از اين سخنان بوده است .\r\nاز جملهء اين احاديث ، حديث جدايى ابن عباس از على ( ع ) و برداشتن بيت المال بصره است كه قبلا دربارهء آن گفت‌وگو كرديم . حديث ديگر نيز بر گرفته از نامه امير مؤمنان به ابن عباس و پاسخ اوست .\r\nشهيد ثانى در حاشيهء خلاصه گفته است : تمام احاديثى كه كشى نقل كرده و متضمن قدح به شخصيت ابن عباس است ، پنج حديث است كه سند تمام آنها ضعيف است . سيد بن\r\n\r\n","description":"","footnote":"","page_name":" 725 ","page_number":281},
  {"content":"\r\n\r\nطاووس گويد : محبت و اخلاص و دوستى و ياورى و دفاع و مددكارى ابن عباس به مولاى ما امير المؤمنين ( ع ) از جمله چيزهايى است كه نمىتوان در آن ترديد كرد . سپس اخبارى را كه در ذم ابن عباس وارد شده نقل كرده و دانش وى را علت اصلى حسادت و دشمنى مردم با او دانسته است . سيد طاووس در ادامهء سخنش گويد : اگر در مورد كسى مانند ابن عباس هزار روايت وارد شود ممكن است آماج تهمت قرار گيرد ولى چگونه مىتوان با اين روايات ضعيف و سبك ، ابن عباس را متهم كرد .\r\nابن ابى الحديد گويد : از جمله دلايلى كه بر عدم مفارقت ابن عباس از على ( ع ) دلالت مىكند روايتى است كه ابو الفرج اصفهانى آن را نقل كرده . وى گويد : وقتى امير مؤمنان ( ع ) به شهادت رسيد معاويه مردى از حمير را پنهانى به كوفه و مردى ديگر از بنى القين را به بصره فرستاد تا اخبار آن شهرها را براى معاويه بنويسند . اما مردم بر آنان آگاه شدند و آن دو را كشتند . پس عبد الله بن عباس نامه‌اى از بصره به معاويه نوشت . در آن نامه آمده بود : اما بعد ، تو يكى از برادران بنى القين را پنهانى فرستادى تا غفلتهاى قريش را براى تو باز نويسند . . . . اين نامه دلالت بر وجود ابن عباس در بصره ، در هنگام وفات امير مؤمنان ( ع ) ، مىكند . وى گويد : اين چگونه ممكن است در حالى كه معاويه او را نفريفت و به درگاه خودش نكشيد - در حالى كه ما مىدانيم معاويه بسيارى از كارگزاران امير مؤمنان را فريفت و با دادن اموال آنان را به طرف خود جلب كرد - او را خيالى نبود و آن وقايعى كه در ميان آن دو واقع شد بازهم باعث نشد كه ابن عباس به طرف معاويه كشيده شود . تمام كسانى كه كتابهاى سيره و تاريخ را مطالعه كرده‌اند ، سر سختى ابن عباس با معاويه را پس از وفات على ( ع ) به خوبى ديده‌اند . او پيوسته سخنان كوبنده را از على ( ع ) فرا مىگرفت و بر آن حضرت درود مىفرستاد و از ويژگيها و فضايل و مناقب و مآثر وى ياد مىكرده . بنابراين اگر ميان آن دو كدورت و رنجشى مىبود ، هيچ‌گاه شاهد چنين امرى نمىبوديم .\r\nمؤلف گويد : انكار اين واقعه كه ابن عباس بيت المال بصره را برداشته و نيز انكار نامهء متقدم الذكر امير مؤمنان ( ع ) به وى ، بسيار سخت است . و نيازى به تصحيح روايات كشى نيز نيست . زيرا چنان كه گفته شد اين مسأله بسيار مشهور شده است . چگونه اخلاص ابن عباس به امير مؤمنان ( ع ) و برترى وى در شناخت فضيلت آن حضرت نيز معروف است و قابل انكار نيست . در اين باره آنچه به نظر من مىرسد آن است كه وقتى ابن عباس ديد كه از جانب على ( ع ) مورد محاسبه قرار گرفته كه اموال را از كه گرفته و از كجا به دست آورده و در كجا نهاده ، چنان كه مقتضى عدالت آن حضرت و محافظت او بر اموال مسلمانان بود ، و دانست كه وى در حساب بس باريك بين و جدى است ، فريب نفسش را خورد و بيت المال بصره را برداشته به طرف مكه روان شد . از طرفى او معصوم از خطا نبود و دنيا دوستى هم در\r\n\r\n","description":"","footnote":"","page_name":" 726 ","page_number":282},
  {"content":"\r\n\r\nذات همهء افراد بشر مفطور است . پس چون على ( ع ) به او نامه نوشت و وى را اندرز گفت و از درخواست توبه كرد ، ابن عباس هم توبه كرد و به شتاب بازگشت . و عدم نص مورخان بر برگشت وى ، تحليل ما را نقض نمىكند بلكه همين قدر كه گفته‌اند او هنگام وفات على ( ع ) در بصره بوده ، چنان كه نامه‌اى هم به معاويه نوشته ، براى صحت قول ما كافى است . اما دربارهء جواب اخيرى كه به گمان خويش از قول ابن عباس در پاسخ امير مؤمنان ( ع ) نقل كرده‌اند بايد به خدا پناه برد از آنكه چنان سخنى از چنين فردى صادر شود . و خداوند به حقايق احوال داناست .\r\n\r\nحمله نعمان بن بشير بر عين التمر سال 39 هجرى\r\nنعمان يكى از صحابى انصارى رسول خدا ( ص ) بود كه به معاويه و پسرش يزيد ، گرايش داشت . ابن اثير در ذكر حوادث سال 39 ه نوشته است . در اين سال ، معاويه نعمان بن بشير را به همراه هزار تن به عين التمر فرستاد ( البته اين عمل از ايشان به خاطر اجتهاد آنها بر فساد در زمين و ريختن خونهاى حرام و غارت اموال غير حلال صورت گرفت و آنان بدين خاطر پاداش مىگيرند و در عدالتشان نيز خللى وارد نمىشود ! ) . در آن شهر از جانب على ( ع ) مالك بن كعب با هزار مرد ايستاده بود . مالك به ايشان اجازه داد تا به كوفه درآيند و با او جز يكصد تن باقى نماندند . چون وى از آمدن نعمان مطلع شد نامه‌اى به امير مؤمنان ( ع ) نوشت و او را از اين خبر آگاهى داد و از او كمك طلبيد . على ( ع ) براى مردم به سخنرانى ايستاد و به آنان فرمان خروج داد . اما مردم سستى ورزيدند . آن حضرت بر فراز منبر بر آمد و گفت : اى اهل كوفه ! هرگاه از آمدن شاميان مطلع مىشويد ، هر يك از شما گوشه‌اى مىگيرد و در را به رويش مىبندد و مانند سوسمار در سوراخش و كفتار در لانه‌اش ، مخفى مىشويد .\r\nآن حضرت در سخن ديگرى به توبيخ آنان پرداخت . مالك بن نعمان به جنگ آمد و ديوار قريه را پشت سر اصحاب خود قرار داد و جنگى سخت كردند . مالك به مخنف بن سليم نامه‌اى نوشت و از آنان درخواست كمك كرد . مخنف پسرش را به همراه پنجاه تن به يارى آنان فرستاد . ايشان به نزد مالك و يارانش رسيدند . نيام شمشيرهاى آنان شكسته بود و به كارزار مشغول بودند . چون شاميان پسر مخنف و همراهان او را ديدند ، گمان كردند براى مالك كمك رسيده است از اين رو نزديك عصر گريختند . مالك به تعقيب آنان رفت و سه نفرشان را كشت .\r\n\r\n","description":"","footnote":"","page_name":" 727 ","page_number":283},
  {"content":"\r\n\r\n\r\nحملهء سفيان بن عوف بر انبار\r\nابن اثير گويد : در سال 39 ه معاويه ، سفيان بن عوف را با شش هزار تن روانه كرد و به او دستور داد هيت را طى كند و به انبار « 69 »  و مدائن درآيد . و با ساكنان آنها بجنگد . سفيان به هيت رفت اما كسى در آنجا نيافت . آنگاه به جانب شهر انبار رفت . در آن شهر از جانب على ( ع ) سپاهى به تعداد پانصد تن گماشته شده بودند . اما آنان پراكنده شده و جز دويست تن از آنان باقى نمانده بودند . فرماندهى اين سپاه را كميل بن زياد بر عهده داشت و او شنيده بود كه گروهى به قرقيسيا آمده و قصد حمله بر هيت را دارند . از اين رو بدون آنكه از على ( ع ) كسب دستور كند به جانب آنان روانه شد . اصحاب سفيان از اين فرصت سود جسته به انبار وارد شدند . جانشين كميل در سپاه اشرس بن حسان بكرى بود . سفيان ، چون شمار سپاهيان على ( ع ) را اندك ديد ، به جنگ با آنان طمع كرد و وارد پيكار شد سپاهيان على ( ع ) در برابر او مقاومت كردند و فرماندهء آنان ، اشرس و سى تن ديگر ، كشته شدند . آنان اموال مردم آن شهر را با خود بردند و به نزد معاويه بازگشتند . اين خبر به على ( ع ) رسيد . آن حضرت بر كميل خشم گرفت و طى نامه‌اى كار او را تقبيح كرد و در پى غارتگران فرستاد . اما به آنان دست نيافتند .\r\n\r\nحملهء عبد الله بن مسعده بر تيماء\r\nتيماء شهركى است در اطراف شام كه ميان اين شهر و وادى القرى قرار گرفته است .\r\nابن اثير مىنويسد : در سال 39 ه ، معاويه ، عبد الله بن مسعده فزارى را به همراه هزار و هفتصد تن به تيماء روانه كرد و به وى دستور داد از هر كس از باديه‌نشينان كه بر وى گذر كردند ، صدقه بگيرد و كسانى را كه از پرداخت صدقه سربازمىزند ، بكشد . عبد الله نيز چنين كرد و به مكه و مدينه رسيد . عدهء زيادى از قوم او به گرد وى جمع شدند . خبر اين واقعه به على ( ع ) رسيد . آن حضرت ، مسيب بن نجبه فزارى را با دو هزار تن به رويارويى آنان فرستاد . مسيب در تيماء به آنان رسيد و هر دو گروه با هم در نبردى سخت وارد شدند . مسيب بر عبد الله حمله كرد و سه ضربه بر او زد و به او گفت : فرار . فرار . ( مسيب چون هم قبيله عبد الله بود نمىخواست او را بكشد ) ابن مسعده و همراهانش به قلعه‌اى وارد شدند و باقى گريختند و اعراب ، شتران صدقه‌اى را كه با ابن مسعده بود به غارت بردند . مردم سه روز آنان را محاصره كردند سپس در قلعه را آتش زدند و بر او مشرف شدند . آنان گفتند : اى مسيب ما از قوم توييم . پس مسيب بر آنان رحم آورد و دستور داد آتش را خاموش كنند و\r\n\r\n","description":"","footnote":" ( 69 ) . انبار شهرى بود در نزديكى فلوجه كه اكنون از ميان رفته است . ","page_name":" 728 ","page_number":284},
  {"content":"\r\n\r\nگفت : جاسوسان من خبر آورده‌اند كه سپاهى از شام به سوى شما مىآيد . عبد الرحمن بن شبيب گفت : مرا به تعقيب آنان بفرست . اما مسيب خوددارى كرد . عبد الرحمن هم گفت : تو بر امير مؤمنان ( ع ) خيانت كردى و در جنگ با اين جماعت سهل انگارى كردى .\r\n\r\nحركت يزيد بن شجره به مكه\r\nابن اثير گويد : در اين سال معاويه ، شجره رهاوى « 70 »  را به همراه سه هزار سوار به مكه فرستاد تا با مردم حج گزارند و براى او بيعت بگيرند و عامل على ( ع ) بر آن شهر يعنى قثم بن عباس را از آن دور كنند . قثم براى مكيان سخنرانى كرد و ايشان را به جنگ فراخواند اما جز شيبة بن عثمان عبدرى كه با جان و دل دعوت او را پذيرفت ، كس ديگرى به درخواست وى وقعى ننهاد . قثم خواست از مكه بيرون و به يكى از دره‌هاى آنجا برود و با امير مؤمنان مكاتبه كند . ابو سعيد خدرى وى را از اين كار بازداشت و گفت : سپاهت را گردآور . اگر ديدى مىتوانى با آنها بجنگى روانهء پيكار شو و گرنه راه باز است . قثم لشكر را آماده كرد و به امير مؤمنان ( ع ) ماجرا را گزارش داد . آن حضرت ، سپاهى در اول ذى حجه به سوى او رهسپار كرد . ابن شجره يك روز مانده به مراسم ترويه به مكه آمد و به قثم پيغام داد كه از مراسم نماز جماعت كناره‌گير . او نيز چنين كرد و شيبة بن عثمان براى مردم نماز گزارد و حج به جاى آورد يزيد به شام بازگشت و سپاه على ( ع ) به فرماندهى معقل بن قيس سر رسيد و آنان را تعقيب كرد . سپاه شاميان از وادى القرى كوچيده بودند اما معقل موفق شد چند نفر از آنها را به اسارت بگيرد و امير مؤمنان ( ع ) اين اميران را با اسيرانى كه در نزد معاويه داشت ، مبادله كرد .\r\n\r\nحملهء عبد الرحمن بن قباث بر مردم جزيره\r\nابن اثير مىنويسد : در سال 39 ه ، معاويه عبد الرحمن بن قباث را به شهرهاى جزيره گسيل داشت . شبيب بن عامر عامل آن شهر در نصيبين بود . پس به كميل بن زياد كه در هيت بود نامه‌اى نوشت و وى را از ماجرا آگاه كرد . كميل با ششصد سوار به جانب آنان تاخت و ايشان را ببافت ، با آنان نبرد كرد ؛ شكستشان داد و بر اردوگاهشان دست يافت . شمار كشتگان شام افزونى گرفت . كميل فرمان داد فراريان را تعقيب نكنند و مجروحان را نكشند .\r\nاز سپاه كميل دو تن كشته شدند . آنگاه وى خبر اين پيروزى را طى نامه‌اى به آگاهى على ( ع ) رسانيد . آن حضرت پاداش و جوابى نيكو به آنان داد و پس از آنكه از وى به خاطر\r\n\r\n","description":"","footnote":" ( 70 ) منسوب به رها نام قبيله‌اى است و اما رها ( به ضم ) نام شهرى است . ","page_name":" 729 ","page_number":285},
  {"content":"\r\n\r\nماجرايى كه نقل كرديم ناخشنود بود ، از او رضا شد . شبيب از نصيبين آمد و كميل را ديد كه با شاميان جنگيده است . وى اين پيروزى را بر كميل تبريك گفت و خود به تعقيب شاميان پرداخت اما نتوانست به آنان دسترسى پيدا كند . پس از فرات گذشت و سپاهش را پراكند و بر شاميان حمله كرد تا به بعلبك رسيد . معاويه حبيب بن مسلمه را در پى آنان فرستاد . اما حبيب نتوانست آنان را بيابد و شبيب بازگشت . او بر نواحى رقه حمله كرد . در ولاياتى كه هوادار عثمان بودند هر چه اسب و چهار پا و سلاح يافت ، گرد آورد و با نوشتن نامه‌اى على ( ع ) را از اين امر آگاه كرد . على ( ع ) در پاسخ به نامهء او ، وى را از گرفتن اموال مردم ، به جز اسب و سلاحى كه با آن جنگ كرده بود ، منع كرده ( از على ( ع ) به دور بود كه مانند معاويه عمل كند ) . على ( ع ) فرمود : خدا شبيب را بيامرزد . به نقاطى دور حمله كرد و پيروزى را سرعت بخشيد .\r\n\r\nحملهء حارث بن نمر تنوخى بر ساكنان جزيره\r\nابن اثير گويد : چون يزيد بن شجره به سوى معاويه بازگشت ، وى حارث بن نمر تنوخى را به جزيره گسيل كرد تا پيروان على ( ع ) را گرفتار كند و نزد معاويه ببرد . او از مردم دارا هفت تن از بنى تغلب را گرفت . عده‌اى از بنى تغلب از على ( ع ) برگشته و به معاويه پيوسته بودند . آنها از حارث خواستند كه اسيران قوم خود را رها كند ولى نكرد . آنان هم از معاويه كناره گرفتند .\r\nمعاويه به على ( ع ) نوشت كه اسيرانى كه جزو ياران يزيد بن شجره بودند و به دست معقل گرفتار شده بودند با اسيرانى كه از ياران على نزد او هستند ، مبادله كند . على نيز اسيران را مبادله كرد و شخصى به نام عبد الرحمن خثعمى را به ناحيهء موصل فرستاد تا مردم تسكين يابند . در ميان راه بنى تغلب ( كه از معاويه كناره گرفته بودند ) با وى برخوردند . آنان به عبد الرحمن ناسزا گفته جنگ كردند و وى را كشتند . على ( ع ) خواست سپاهى به سوى آنان روانه كند كه قبيلهء ربيعه به او گفت : آنان از دشمن تو كناره گرفته و تحت فرمان تو در آمده‌اند و نمايندهء تو را از روى خطا كشته‌اند پس از تعقيب آنان دست بازدار .\r\n\r\n","description":"","footnote":"","page_name":" 730 ","page_number":286},
  {"content":"\r\n\r\n\r\nمعاويه ، فردى را براى جمع‌آورى ماليات به سماوه فرستاد\r\nابن اثير گويد : در سال 39 ه ، معاويه ، زهير بن مكحول عامرى را به شهر سماوه فرستاد تا ماليات مردم را بگيرد . اين خبر به على ( ع ) رسيد . آن حضرت ، جعفر بن عبد الله اشجعى و عروة بن عشبه و جلاس بن عمير را كه اين دو تن اخير از قبيلهء كلب بودند ، روانه كرد تا از كلبيان و قبيلهء بكر بن وائل كه جزو پيروان او بودند ، اخذ ماليات كند . آنها با زهير روبه‌رو شده جنگ كردند . ياران على ( ع ) گريختند . و جعفر كشته شد . اما جلاس به چوپانى گذر كرد و جبّهء او را گرفت و جبّهء خود را كه از خز بود ، به آن مرد داد چون سواران دشمن به او رسيدند گفتند : كجايند پيروان ابو تراب ؟ او هم پاسخ داد : از آن طرف رفتند . سپس خود به سوى كوفه روى نهاد . ابن عشبه خيانت ورزيد . زهير او را سوار اسب كرده به نزد على ( ع ) برده بود . آن حضرت نيز او را با تازيانه زد . چون آن حضرت به سبب آنكه زهير او را حمل كرده بود به وى ظنين شده بود ، زهير نيز خشمگين شد و به معاويه پيوست . ( بدين صورت اگر كسى از عدالت على رنجيده مىشد به معاويه مىپيوست ) . اين هفت حمله بود كه در يك سال ( سال 39 ه ) به مقصود تلاش در تباهى زمين از جانب معاويه صورت پذيرفت .\r\n\r\nفرستادن مسلم بن عقبه به دومة الجندل از جانب معاويه\r\nامروزه به جاى دومة الجندل ، به آن شهر جوف گفته مىشود . ابن اثير گويد : در سال 39 ه معاويه ، مسلم بن عقبة مرى ( فرماندهء جنگ حره ) را به دومة الجندل روانه كرد . مردم آنجا نه با على و نه با معاويه بيعت نكرده بودند . مسلم آنان را به فرمانبردارى از معاويه فرا خواند اما آنها سرتافتند . على ( ع ) از اين ماجرا آگاه شد و مالك بن كعب همدانى را به همراه عده‌اى به آن ديار گسيل داشت . مسلم تا هنگامى كه با آنان روبه‌رو شد ، از آمدن اين سپاه بىخبر بود .\r\nپس هر دو گروه به نبرد پرداختند و مسلم گريخت . مالك نيز مدتى در آنجا بماند و مردم آن شهر را به بيعت على ( ع ) دعوت كرد ، اما مردم همچنان اعتنايى نكردند و مالك هم دست از دعوت برداشت و بازگشت .\r\n\r\nجنگ سند\r\nابن اثير گويد : در همان سال ، حارث بن مره عبدى به كشور سند لشكر كشيد . او با اجازهء امير مؤمنان ( ع ) و داوطلبانه ، بدين سفر رفت . و غنايم و بردگان بسيارى گرفت و در يك روز هزار رأس تقسيم كرد .\r\n\r\n","description":"","footnote":"","page_name":" 731 ","page_number":287},
  {"content":"\r\n\r\n\r\nولايت زياد بن أبيه در فارس\r\nابن اثير گويد : در اين سال ، على ( ع ) ، زياد را به ولايت كرمان و فارس ( شيراز و نواحى آن ) منصوب كرد . زيرا پس از قتل ابن حضرمى مردم اختلاف كردند و بر على ( ع ) شوريدند . اهل فارس و كرمان بر آن شدند تا از پرداخت خراج سرباززنند و عامل خود ، سهل بن حنيف را بيرون راندند . على ( ع ) با مردم به رايزنى پرداخت . جارية بن قدامه به على ( ع ) پيشنهاد داد كه زياد بن أبيه را به ولايت آنجا بگمارد و گفت : او مردى با تدبير و دانا به سياست و براى ولايت بسيار كار آمد است . پس على ( ع ) به ابن عباس دستور داد كه زياد را به ولايت بگمارد .\r\nابن عباس نيز زياد را به همراه عده‌اى بدانجا رهسپار كرده برخى نيز گفته‌اند : ابن عباس پيشنهاد ولايت زياد را مطرح كرد . زياد نيز همواره به سران آنان پيغام مىفرستاد و آنها را به اطاعت و تسليم و ترك خلاف دعوت مىكرد . وعدهء مساعدت مىداد و مخالفان را بيم مىداد .\r\nنيز عده‌اى را به جان عده‌اى ديگر مىانداخت تا آنكه فارس تحت اختيار او درآمد و نيازى به لشكركشى و جنگ احساس نكرد .\r\nولى فرجامى خوش نصيب زياد نشد . چرا كه وى در زمان خلافت امام حسن ( ع ) ، به معاويه پيوست . به شهادت ابو مريم خمار ، ابو سفيان با مادر زياد كه در همسرى عبيد بود ، زنا كرد . زياد بر شيعهء على ( ع ) و فرزندان آن حضرت بسى مضرتر از فرعون بر بنى اسرائيل بود .\r\n\r\nحملهء بسر بن ابى ارطاة بر حجاز و يمن سال 40 هجرى\r\nبسر صحابى و از پيروان معاويه بود . وى در جنگ صفين حضور داشت و در كشف عورت خود به عمرو اقتدا كرد ، كه شرح آن در ذكر جنگ صفين گذشت . ما در شرح زندگى در حرف باء از اين كتاب ، مفصلا به آن پرداخته‌ايم و حملهء او به حجاز و يمن و نيز اعمال زشت و رسوايىآور وى را ذكر كرده‌ايم .\r\nابراهيم بن هلال ثقفى در كتاب غارات و ابن اثير در ذيل حوادث سال 40 ه نوشته‌اند :\r\nمعاويه ، بسر بن ابى ارطاة را به همراه سه هزار تن روانه كرد و به او گفت : برو تا به مدينه و مكه و صنعاء برسى . در آنجا به هر كس برخوردى كه در طاعت ما نبود ، مالش را غارت كن . بسر به مدينه درآمد . ابو ايوب انصارى كه از جانب على ( ع ) به سمت عامل آن شهر منصوب شده بود ، با آمدن آنان گريخت . بسر به شهر مدينه وارد شد و بر منبر رفت و مردم و انصار را به باد ناسزا گرفت و مردم را تهديد كرد و گفت : اى جماعت يهود و برده‌زادگان . و نيز گفت : به خدا قسم اگر دستور معاويه نبود در اين شهر يك شخص بالغ بر جاى نمىگذاشتم . سپس\r\n\r\n","description":"","footnote":"","page_name":" 732 ","page_number":288},
  {"content":"\r\n\r\nخانه‌هايى را خراب كرد و عده‌اى ، از جمله جابر بن عبد الله را به بيعت معاويه مجبور كرد . و ابو هريره را بر آنان گماشت . آنگاه راه مكه را در پيش گرفت . با آمدن آنها ، قثم بن عباس ، عامل على ( ع ) از شهر گريخت . بسر مكيان را به باد ناسزا و نكوهش گرفت و عده‌اى را در سر راهش كشت و اموال بسيارى را گرفت و مردم را به بيعت با معاويه ، مجبور كرد . آنگاه به طرف يمن رفت . عامل يمن ، عبيد الله بن عباس ، از آن شهر گريخت . بسر دو فرزند عبيد الله را كه كودك بودند ، گرفت و كشت . مبرد گويد : بسر آن دو را از زير دامن مادرشان گرفت و سپس بر درج صنعاء سر بريد . ما در آن دو كودك كه شاهد اين صحنه بود ، ديوانه شد و هميشه در مراسم ( حج و عيد و . . . ) اين شعر را مىخواند :\r\nكيست كه دو فرزندم را پيدا كند . آنها مانند دو مرواريد بودند كه صدف از آنها برداشته شد .\r\nما اين ابيات را در ذيل شرح زندگينامهء اين زن ، بيان كرده‌ايم . بسر عده‌اى از شيعيان على ( ع ) در يمن را كشت . ابراهيم ثقفى مىنويسد : بسر در اين مأموريت ، سه هزار تن را كشت و عده‌اى را به آتش سوزاند . ( البته او و نيز كسى كه وى را بدين مأموريت روانه كرده بود هر دو مجتهد مثاب هستند كه عدالت آنان نيز تثبيت شده است چون هر دو صحابى پيامبر ( ص ) بودند ! ) على ( ع ) از اين ماجرا آگاه شد و جارية بن قدامه سعدى را با دو هزار تن و نيز وهب بن مسعود را با دو هزار تن بسيج و رهسپار كرد . جاريه به طرف بصره رفت و سپس راه حجاز را در پيش گرفت تا به يمن رسيد . بسر از آمدن جاريه مطلع شد و به طرف يمامه رفت . جاريه به سوى نجرانيان رفت و عده‌اى از هواخواهان عثمان در آنجا را كشت . سپس دوباره به دنبال بسر روانه شد . بسر از سويى به سويى ديگر مىگريخت تا آنكه از همهء شهرهاى تحت حكومت على ( ع ) بيرون رفت . مردم نيز وقتى ديدند بسر از رويارويى با جاريه مىگريزد ، به خاطر بداخلاقى و ظلم و ستمى كه در حق آنان روا داشته بود ، در صدد تعقيب وى برآمدند . جاريه نيز او را دنبال كرد تا آنكه به مكه رسيد . ( در اين هنگام على ( ع ) به شهادت رسيده بود . ) او به مردم آن شهر گفت : با امير مؤمنان ( ع ) بيعت كنيد . گفتند : او كشته شد . با چه كسى بايد بيعت كنيم ؟ گفت : با كسى كه ياران على ( ع ) با او بيعت كرده‌اند . آنان از ترس وى با حسن ( ع ) بيعت كردند . سپس جاريه وارد مدينه شد . ابو هريره در آنجا با مردم نماز مىخواند . پس از ترس وى گريخت . جاريه گفت : من اگر بر ابو سنور ( گربه ) دست مىيافتم او را مىكشتم . سپس به مردم مدينه گفت : با حسن بن على ( ع ) بيعت كنيد . آنان نيز بيعت كردند و جاريه هم به كوفه بازگشت .\r\n\r\n","description":"","footnote":"","page_name":" 733 ","page_number":289},
  {"content":"\r\n\r\n\r\nدعوى ربوبيت در مورد على ( ع )\r\nاين دعوى در زمان خلافت آن حضرت صورت گرفته است . اما ما هنگام دقيق آن را نمىدانيم . از اين‌رو اين واقعه را در اين قسمت ذكر كرديم و چه بسا بتوان از قراينى كه نقل مىكنيم پى برد كه اين ادعا مربوط به يك سال پيش از وفات آن حضرت بوده باشد .\r\nابن ابى الحديد در شرح نهج البلاغه مىنويسد : چون مردم از آن حضرت كارهاى شگفت‌انگيز و خارج از توان بشرى مشاهده مىكردند دربارهء او راه غلو پيشه گرفتند و گفتند ذات الهى را در او حلول كرده است . پيامبر ( ص ) پيش از اين ، على ( ع ) را از اين ماجرا آگاه كرده و فرموده بود : دربارهء تو دو تن نابود مىشوند . دوستدار غلوكننده و دشمن جدا شونده . بار ديگر نيز پيامبر ( ص ) به او فرموده بود : سوگند به آن كسى كه جانم به دست اوست . اگر بيم نداشتم كه امتم دربارهء تو همان را بگويند كه نصارى در مورد عيسى بن مريم گفتند ، امروز دربارهء تو سخنى مىگفتم كه اگر بر هر گروهى مىگذشتى خاك زير پايت را براى تبرّك برمىداشتند .\r\nهشام بن سالم در صحيح از امام صادق ( ع ) نقل كرده كه گفت : عده‌اى به خدمت امير مؤمنان ( ع ) رسيده گفتند : اى پروردگار ما سلام بر تو ! آن حضرت آنان را وادار به توبه از اين سخن كرد اما آنان حاضر به توبه نشدند .\r\nابن ابى الحديد در جايى از شرح نهج البلاغه گويد : « ابو عباس احمد بن عبيد الله ثقفى به سند خود روايت كرده است : على ( ع ) در ماه رمضان به عده‌اى برخورد كه مىخوردند .\r\nپرسيد : آيا شما مسافريد يا مريض . گفتند : هيچ كدام . پرسيد : آيا جزو اهل كتاب هستيد تا برقرارى ذمه و جزيه شما را از اين كار بازدارد ؟ گفتند : خير . پرسيد : پس خوردن در روز رمضان چه توجيهى دارد ؟ گفتند : تو . تو . » اشاره به ربوبيت آن حضرت كردند . وى از اسب پايين آمد و صورت خود را بر زمين نهاد و گفت : واى بر شما ! من بنده‌اى از بندگان خدايم .\r\nپس تقوا پيشه كنيد و به اسلام بازگرديد . آنان از پذيرش اين امر سرتافتند .\r\nسپس اين نوع گفتار يك سال يا قريب به آن پنهان ماند . تا آنكه عبد الله بن سبا ، يهوديى كه خود را با لباس اسلام پوشانده بود ، پس از وفات امير مؤمنان ( ع ) ظهور كرد و دوباره اين سخنان را بر زبان انداخت . گروهى از او پيروى كردند كه بعدا سبائيه نام گرفتند . وى در جاى ديگرى از اين كتاب گويد : گروهى از ياران على ( ع ) از جمله عبد الله بن عباس دربارهء عبد الله بن سبا شفاعت كردند و گفتند : او توبه كرده است . پس وى هم او را آزاد و با وى شرط كرد كه در كوفه نماند . و وى را به مدائن تبعيد كرد . چون امير مؤمنان ( ع ) به شهادت رسيد ابن سبا گفت : به خدا اگر مغز او را در هفتاد لفاف براى من آوريد مىدانم كه او نمرده و نمىميرد تا آنكه عرب را هدايت كند .\r\n\r\n","description":"","footnote":"","page_name":" 734 ","page_number":290},
  {"content":"\r\n\r\nجمعى از شاعران ، به ادعاى ربوبيت در مورد على ( ع ) اشاره كرده‌اند از جمله حاج هاشم كعبى در قصيده‌اى گويد :\r\nبشرى است كه كمترين صفاتش را كه ديدند ، گمان بردند او همان معبود است .\r\nابن ابى الحديد در قصيده‌اى گويد :\r\nكارهايى ربوبى كردى كه از آنها عذر آوردى به اينكه خود مربوب هستى .\r\nشاعرى ديگر نيز گفته است :\r\nدر فضيلت مولاى ما على همين گفتار مردم بس كه او الله است .\r\nشاعر ديگرى نيز سروده است :\r\nمردمان دربارهء على ( ع ) گمراه شدند چنان كه پيش از او دربارهء عيسى ( ع ) به گمراهى افتادند .\r\n\r\n","description":"","footnote":"","page_name":" 735 ","page_number":291},
  {"content":"\r\n\r\n\r\nشهادت امير مؤمنان على ( ع ) و طول عمر و مدت خلافت وى\r\nآن حضرت در سال 40 ه و در ماه رمضان در شب نوزدهم ، شب چهارشنبه ضربت خورد و در شب جمعه ، شب بيست و يكم ، به شهادت رسيد . اين قول در ميان ما معروف است و شيعه تا امروز بدان عمل مىكند . طبرى و ابن اثير روايت كرده‌اند كه آن حضرت در شب جمعه نوزدهم رمضان ، ضربت خورد و در شب يكشنبه وفات يافت . عمر آن حضرت شصت و سه سال بوده است . حاكم در مستدرك از محمد بن حنفيه روايت كرده است . يا شصت و چهار يا شصت و پنج‌ساله بود كه ده يا دوازده سال آن پيش از بعثت رسول خدا ( ص ) و بيست و سه سال آن در معيت آن حضرت ( ص ) پس از بعثت ، سيزده سال در مكه و ده سال در مدينه ، و سى سال آن پس از وفات پيغامبر اسلام ( ص ) بوده است . البته اقوال ديگرى دربارهء سن آن حضرت نيز گفته شده است . حاكم در مستدرك از جعفر بن محمد از پدرش نقل كرده كه على ( ع ) در پنجاه و هشت سالگى به شهادت رسيد .\r\nقول اول و سوم ، مشهورترين قولهاست . ابن شهر آشوب در مناقب گويد : « آن حضرت در اثر ضربتى كه در مسجد كوفه خورد ، در وقت تنوير ، شب جمعه ، نوزدهم ماه رمضان ، مجروح شد و دو روز همچنان زنده بود تا يك سوم از شب ، سپس وفات يافت . وى بنابر روايت حضرت صادق ( ع ) در وقت وفات شصت و پنج سال و بنابر روايت عامه شصت و سه سال داشت .\r\nحاكم در مستدرك به سند خود از عبد الرحمن بن ابو ليلى نقل كرده است : على ( ع ) در روز جمعه هفدهم ماه رمضان سال 40 مضروب شد . و او در آن هنگام شصت و سه يا شصت و چهار سال داشت .\r\nهمچنين حاكم به سند خود از ابو بكر بن ابى شيبه نقل كرده است : « على بن أبي طالب ( ع )\r\n\r\n","description":"","footnote":"","page_name":" 736 ","page_number":292},
  {"content":"\r\n\r\nدر سال 40 هجرى در سن شصت و سه سالگى وفات يافت . وى در روز جمعه بيست و يكم ماه رمضان ضربت خورد و در روز يكشنبه رحلت يافت و در كوفه به خاك سپرده شد .\r\nمدت خلافت آن حضرت ، پنج سال و چهار ماه يا سه ماه كمتر بود . زيرا چنان كه گفته شد ، مردم در بيست و پنجم ذى الحجهء سال 35 ه با وى دست بيعت دادند . حاكم در مستدرك از عبد الرحمن بن ابو ليلى روايت كرده است : « مدت خلافت آن حضرت ، پنج سال به جز سه ماه بود » . سپس از ابو بكر بن ابى شيبه نقل كرده است كه گفت : على بن أبي طالب ( ع ) پنج سال خلافت كرد . گويا اين روايت مبنى بر تسامح است .\r\n\r\nخبر دادن على ( ع ) از كشته شدنش\r\nابن اثير در كامل گويد : « در روايتى بدون آنكه وجهى بر آن شناخته شود گفته شده است كه على ( ع ) مىگفت : چه چيزى تيره‌روزترين شما را جلوگيرى مىكند تا اين را از خون اين رنگين كند ؟ يعنى ريشش را از خون سرش . حسن بن كثير از پدرش نقل مىكند : على در ساعتى از سپيده بيرون شد . مرغابيها به او روى آوردند اما آنها را از راه على ( ع ) بازپس زدند . آن حضرت فرمود : آنان را واگذاريد كه نوحه‌گرانند . پس ابن ملجم او را در همان شب مضروب ساخت . حسن بن على ( ع ) روزى كه پدرش ضربت خورد فرمود : شب گذشته بيرون آمدم و پدرم در مسجد خانه‌اش نماز مىگزارد . پس به من گفت : اى پسرم من ديشب اهل خانه را بيدار كردم . زيرا شب جمعه بود . پس چشمانم به خواب رفت و رسول خدا ( ص ) را در خواب ديدم . گفتم : اى رسول خدا ( ص ) چه كژيها و دشمنيهايى كه از امت تو ديدم ؟ آن حضرت ( ص ) به من فرمود : بر ايشان نفرين كن . من نيز گفتم : خدايا ! به من امتى بهتر از اينان بده و به ايشان كسى را بدتر از من بگمار . پس ابن نباح بيامد و آن حضرت را براى نماز آگاه كرد . على ( ع ) بيرون شد و من در پى او روان شدم و ابن ملجم بر او ضربت زد .\r\nدر تذكرة الخواص از شعبى روايت شده است كه على ( ع ) چندى قبل از مضروب شدنش اين اشعار را مىخواند :\r\nاين قريشند كه در آرزوى كشتن منند . پس به خدايت سوگند كه نه رستگار مىشوند و نه پيروز .\r\nپس اگر بر جاى بمانم ذمّهء من بر گردن آنان است آن هم به سختى و مشقتى كه اثر آن پنهان نمىماند .\r\nو به زودى نبود من به خاطر ترس ايشان ، خوارى در زندگى را به آنان نصيب مىكند چرا كه خيانت و جفا پيشه گرفتند .\r\n\r\n","description":"","footnote":"","page_name":" 737 ","page_number":293},
  {"content":"\r\n\r\n\r\nعلت ضربت زدن على ( ع )\r\nطبرى در تاريخ و ابن اثير در كامل گويند : سبب قتل آن حضرت اين بود كه عبد الرحمن بن ملجم مرادى و برك بن عبد الله تميمى صريمى ، كه حجاج نام داشت ، و عمرو بن ابو بكر تميمى سعدى ، كه هر سه از خوارج بودند جمع شده بودند و دربارهء كار مردم سخن مىگفتند و بر واليان خرده مىگرفتند . سپس از نهروانيان ياد كردند و بر آنان ترحم كردند . و گفتند : ما را پس از آنها با زندگى چه‌كار ؟ اى كاش جان خود را به معامله با خداوند بگذاريم و پيشوايان گمراهى را بكشيم و مردم شهرها را از شر آنان راحت كنيم . ابن ملجم گفت : كشتن على را بر عهدهء من گذاريد . برك بن عبد الله هم گفت : من نيز معاويه را مىكشم و عمرو بن بكر گفت :\r\nمن عمرو بن عاص را از پاى در مىآورم . آنان عهد بستند كه هيچ يك از آنها در مأموريت خود كوتاهى نكند تا يا بكشد يا كشته شود . آنان شمشيرهاى خود را زهرآلود كردند و براى نوزدهم يا هفدهم ماه رمضان با هم وعده نهادند . پس ابن ملجم به كوفه آمد و يارانش را ديد ولى مقصود خود را از آنان نهفت . او روزى يارانش از قبيلهء تيم رباب را ديد كه زنى با نام قطام ( دختر اخضر تيمى ) نيز در بين آنان بود . پدر و برادر اين زن در جنگ نهروان به قتل رسيده بود و خود بسيار زيبا بود . عبد الرحمن از آن زن خواستگارى كرد . اما قطام پاسخ داد : من با تو ازدواج نمىكنم مگر سه هزار درهم و يك غلام و يك كنيز و قتل على را برايم بياورى . عبد الرحمن گفت : اما قتل على گمان نمىكنم كه تو در اين كار مرا دوست داشته باشى . قطام گفت : من اين كار را از تو مىخواهم و تو او را غافلگير كن . اگر او را بكشى خود و مرا تشفّى داده‌اى و از زندگى در كنار من بهره‌مند خواهى شد . و اگر هم كشته شوى آنچه نزد خداست ، بهتر از دنيا و مواهب دنيوى است . عبد الرحمن گفت : به خداى سوگند من جز به قصد كشتن على به اين شهر نيامده‌ام . پس خواهش تو را روا كنم . قطام گفت : من براى يارى و پشتيبانى تو استمداد خواهم كرد . سپس به دنبال يكى از مردان قومش به نام وردان فرستاد . وردان نيز دعوت او را پاسخ گفت . مردى به نام شبيب بن بجره از قبيلهء اشجع به نزد ابن ملجم آمد ، وى گفت : آيا مىخواهى شرف دنيا و آخرت از آن تو باشد ؟ شبيب گفت : آن چيست ؟ ابن ملجم گفت : قتل على بن أبي طالب . شبيب پاسخ داد : مادرت به عزايت نشيند .\r\nچگونه مىتوانى او را بكشى ؟ ابن ملجم گفت : در مسجد به كمين او مىنشينم و چون على براى نماز صبح آمد بر او حمله برده وى را مىكشيم . شبيب گفت : واى بر تو . اگر كس ديگرى جز على بود اين كار هم شدنى بود . اما تو سابقهء فضيلت و فداكارى على در راه اسلام را دانستى . و من از كشته شدن او خشنود نيستم . ابن ملجم گفت : مگر نمىدانى على بندگان صالح خدا را در نهروان كشت ؟ گفت : مىدانم . ابن ملجم گفت : پس او را به قصاص يارانمان مىكشيم .\r\n\r\n","description":"","footnote":"","page_name":" 738 ","page_number":294},
  {"content":"\r\n\r\nشبيب قانع شد . چون شب جمعه « 71 »  فرا رسيد ، يعنى همان شبى كه ابن ملجم و دو يار ديگرش براى كشتن على و معاويه و عمرو با هم قرار گذاشته بودند ، آن سه ، ابن ملجم ، شبيب و وردان ، به نزد قطام كه در مسجد اعظم اعتكاف كرده بود ، آمدند . قطام حريرى خواست و بر سرهاى آنان بست . شيخ مفيد گويد : آنان شب چهارشنبه به نزد قطام آمدند .\r\nابو الفرج اصفهانى در مقاتل الطالبيين مىنويسد : آنان به نزد قطام دختر اخضر بن شحنه از تيم رباب كه در مسجد اعظم معتكف بود ، آمدند . براى او در آنجا خيمه‌اى زده شده بود . وى درخواست حريرى كرد و با آن سينه‌هاى آنان را بست . آن سه شمشيرهاى خود را در غلاف كردند و رفتند و در پشت سدّه‌اى كه امير مؤمنان ( ع ) از آن براى نماز خارج مىشد ، نشستند .\r\nشيخ مفيد گويد : آنان پيش از اين شب قصد خود را با اشعث در ميان گذاشتند . اشعث هم آنان را همدلى كرد و در آن شب براى كمك به آنها در مجلس حاضر شد . حجر بن عدى در آن شب در مسجد خفته بود و شنيد كه اشعث به ابن ملجم مىگويد : پيش ، پيش به سوى هدفت . فرا رسيدن صبح تو را رسوا خواهد كرد . حجر دانست كه مقصود اشعث چيست . پس گفت : اى كور مىخواهى او را بكشى ؟ آنگاه به سرعت از مسجد بيرون شد تا به نزد امير مؤمنان ( ع ) رفته او را از ماجرا آگاه كند و از نزديكى به آن قوم پرهيزش دهد . اما امير مؤمنان ( ع ) از راهى ديگر به مسجد آمد .\r\nطبرى و ابن اثير گفته‌اند : چون على ( ع ) به مسجد وارد شد گفت : نماز . نماز . پس شبيب ضربتى بر او زد كه شمشير به بازوى دريا طاق خورد و ابن ملجم ضربتى بر آن حضرت زد .\r\nآن ضربه بر فرق آن حضرت نشست و آنگاه گفت : حكومتى نيست مگر براى خدا . نه براى تو اى على و نه براى يارانت .\r\nابو الفرج اصفهانى نويسد : « ابن ملجم ضربه‌اى بر آن حضرت زد كه در فرق سرش نشست » . ابن عبد البر گويد : « على ( ع ) گفت : به خداى كعبه كامياب شدم . آن مرد از دست شما نگريزد » . شيخ مفيد و ابو الفرج گفته‌اند : « حجر و ديگر مردان مىگفتند : امير مؤمنان ( ع ) كشته شد . ابو الفرج به سند خود از عبد الله بن محمد ازدى نقل كرده است كه گفت : در آن شب با تعدادى مردان مصرى در مسجد اعظم نماز مىگزاردم . اين مردان از ابتداى اين ماه تا آخر آن نماز مىخواندند . در اين هنگام به مردانى نگريستم كه نزديك سدّه نماز مىخواندند .\r\nچون على بن أبي طالب ( ع ) براى نماز صبح از آنجا خارج شد بانگ برآورد : نماز ، نماز . پس نفهميدم صدايم كردند يا پرتو شمشيرهايى را ديدم و كسى را كه مىگفت : اى على ! حكومت\r\n\r\n","description":"","footnote":" ( 71 ) . در تاريخ طبرى و ابن اثير چنين آمده است و شايد قول صواب همان باشد كه از مفيد نقل خواهيم كرد كه وى از ابو مخنف روايت كرده است كه على ( ع ) شب چهارشنبه ضربت خورد و در شب جمعه وفات يافت و شايد بين شب ضربت خوردن و شب وفات او اشتباه شده است . و الله اعلم ","page_name":" 739 ","page_number":295},
  {"content":"\r\n\r\nبراى خداست نه براى تو و نه براى يارانت . و شنيدم كه على گفت : آن مرد از دست شما نگريزد » .\r\nدر استيعاب آمده است : دربارهء اينكه آيا ابن ملجم او را در نماز ضربت زد يا قبل از نماز اختلاف كرده‌اند . آن عده به سوى درهاى مسجد گريختند و مردم براى گرفتن آنها دويدند .\r\nابو الفرج گويد : مردى شبيب را گرفت و او را بر زمين زد و بر سينه‌اش نشست و شمشير را گرفت تا وى را بكشد . پس ديد كه مردم به سوى او مىآيند . ترسيد كه آنان بر وى حمله برند و سخن او را نشنوند . از اين رو از سينه آن مرد پايين جست و او را رها كرد و شمشير را بر زمين انداخت و شبيب گريخت و به منزلش رفت و پسر عموى او بر وى وارد شد و او را ديد كه حرير را از سينه‌اش باز مىكند . پس از او پرسيد : اين چيست ؟ شايد تو امير مؤمنان را كشته‌اى ؟ پس خواست به او بگويد نه كه گفت آرى . پسر عمويش بر شمشير او دست يافت و بر او ضربتى زد و وى را كشت .\r\nشيخ مفيد گفت : يكى از مردان همدان ، در تعقيب ابن ملجم روانه شد . پس چادرى بر او انداخت و وى را بر زمين زد و شمشير را از دستش گرفت و وى را به نزد على ( ع ) برد . سومين آنان نيز گريخت و در بين مردم پنهان شد .\r\nدر روايت طبرى و ابن اثير آمده است : كسى كه كشته شد وردان بود و شبيب موفق به فرار شد . ابن اثير گويد : على ( ع ) ، جعدة بن هبيرة پسر خواهرش ، ام هانى ، را به پيشنمازى مردم گماشت . شيخ در امالى گويد : حسن و حسين ( ع ) بيرون رفتند و ابن ملجم را گرفتند و بستند . و امير مؤمنان ( ع ) را به خانه‌اش بردند . لبابه بر بالاى سر آن حضرت و ام كلثوم پايين پاى او نشسته بودند . على ( ع ) چشمانش را گشود و به آن دو نگريست و گفت : رفيق اعلى بهترين جايگاه و خوبترين خوابگاه است . سپس عرق كرد و از هوش رفت و چون به حال آمد و گفت : رسول خدا ( ص ) را ديدم كه به من دستور مىداد شبانه به سوى او روان شوم . وى اين كلام را سه مرتبه تكرار كرد .\r\nابن اثير گويد : ابن ملجم را دست بسته به نزد امير مؤمنان بردند . پس پرسيد : اى دشمن خدا آيا به تو نيكى نكرده بودم ؟ گفت : چرا . پرسيد : پس چرا چنين كردى ؟ گفت : چهل بامداد اين شمشير را تيز كردم و از خداى خواستم تا با آن بدترين مخلوقش را بكشم .\r\nعلى ( ع ) گفت : تو را جز كشته‌اى نمىبينم و تو را جز بدترين مخلوق خداوند نمىدانم . سپس فرمود : نفس در مقابل نفس . اگر كشته شدم او را بكشيد همانطور كه او مرا كشت . و اگر هم زنده ماندم خودم به حساب او رسيدگى مىكنم . اى فرزندان عبد المطلب نبينم خونهاى مسلمانان را بريزيد به اين بهانه كه امير مؤمنان را كشته‌اند . هشداريد كه جز كشنده‌ام را نكشيد . اى حسن . به من نگاه كن اگر من از اثر اين ضربت مردم پس تو هم بر او يك ضربت\r\n\r\n","description":"","footnote":"","page_name":" 740 ","page_number":296},
  {"content":"\r\n\r\nبزن . و او را مثله مكن . زيرا از رسول خدا ( ص ) شنيدم كه مىفرمود : شما را از مثله كردن ، حتى مثله كردن يك سگ درنده ، بر حذر مىدارم .\r\nشيخ مفيد گويد : ابن ملجم گفت : به خدا اين شمشير را به هزار دينار خريدم و آن را هزار بار مسموم ساختم . پس اگر خيانت كند مرا ، خداوند آن را گم كند . ام كلثوم وى را خطاب كرد و گفت : اى دشمن خدا ! آيا امير مؤمنان را ضربت زدى ؟ گفت : پدرت را ضربت زدم .\r\nام كلثوم گفت : اى دشمن خدا ! من اميدوارم خطرى بر او نباشد . ابن ملجم گفت : پس براى چه زارى مىكنى ؟ به خدا قسم چنان ضربتى بر او زده‌ام كه اگر آن را ميان همهء ساكنان زمين تقسيم مىكردند ، يك تن زنده نمىماند . پس ابن ملجم را از محضر امير مؤمنان ( ع ) بيرون بردند و مردم چون درندگان گوشت تن او را به زندان مىكندند و مىگفتند : اى دشمن خدا ! چه كردى . امت محمد را نابود ساختى و بهترين مردم را كشتى . اما ابن ملجم خاموش بود و سخنى نمىگفت . او را به زندان افكندند . مردم به خدمت امير مؤمنان آمده مىگفتند : دربارهء اين دشمن خدا هر چه مىخواهى به ما فرمان بده . او امت محمد را نابود و دين را تباه كرد .\r\nعلى ( ع ) به آنان گفت : اگر زنده ماندم خودم با او مىدانم و اگر مردم با او همان كنيد كه با كشندهء پيامبر مىكنند . او را بكشيد و آنگاه به آتش بسوزانيدش .\r\nطبرى گويد : دربارهء ضربت خوردن على ( ع ) ، ابن ابى مياس مرادى شعرى گفت كه حاكم در مستدرك آن را به فرزدق نسبت داده است . آن شعر چنين است :\r\nهرگز قهرى كه بخشنده‌اى از گويا و كنگ به كسى داده بود ، مانند قهر قطام نديدم .\r\nسه هزار دينار و يك غلام و يك كنيز و ضربت زدن على با شمشيرى بران .\r\nهيچ مهرى هر چه گران بود ، گران‌تر از على نبود و هيچ كشتنى از كشتن ابن ملجم پست‌تر نبود .\r\nطبرى گويد : برك بن عبد الله در آن شب در انتظار معاويه نشست و چون وى براى اقامهء نماز صبح خارج شد ، با شمشير بر او حمله برد اما شمشير بر ران معاويه خورد . برك دستگير شد و گفت : من خبرى دارم كه اگر آن را به تو بگويم خوش‌حال مىشوى . معاويه پرسيد : آيا به سود من است ؟ گفت : آرى . گفت : يكى از ياران من در همين وقت على را كشته است .\r\nمعاويه پرسيد : از كجا معلوم كه شايد نتوانسته باشد ؟ گفت : على وقتى بيرون مىآيد كسى به عنوان محافظ ، همراه او نيست . معاويه دستور داد تا او را بكشتند و ساعدى طبيب را براى معالجهء خود فرا خواند . ساعدى به وى گفت : يكى از اين دو راه را انتخاب كن : يا آهنى سرخ مىكنم و بر جاى زخم مىنهم يا شربتى به تو مىخورانم كه تو را مقطوع النسل مىكند ولى بهبود مىيابى . زيرا ضربتى كه به تو خورده زهرآلود بوده است . معاويه پاسخ داد : من بر آتش تاب نياورم ولى مقطوع النسل شدن اشكال ندارد كه چشمانم به يزيد و\r\n\r\n","description":"","footnote":"","page_name":" 741 ","page_number":297},
  {"content":"\r\n\r\nعبد الله روشن است .\r\nطبيب هم به او شربت خورانيد و معاويه بهبود يافت . طبيب بر درمان او مداومت نمود تا زخمش التيام پيدا كرد . اما از آن هنگام به بعد ، صاحب فرزند نشد .\r\nابن بسط جوزى گويد : چون اين خبر به قاضى ابو حازم رسيد ، گفت : اى كاش پيش از تولد يزيد چنين مىشد . پس از آن واقعه ، معاويه دستور داد بر محراب اطاقكى بسازند و نگهبانانى در شب بگمارند و به هنگامى كه سجده مىكند نگهبانان بالاى سرش بايستند .\r\nابن اثير گويد : معاويه نخستين كسى است در اسلام كه اين كار را بنيان نهاد .\r\nعمرو بن بكر نيز در آن شب در كمين عمرو نشست . اما وى از خانه بيرون نشد و از درد شكم ناله مىكرد . از اين‌رو به خارجة بن حذافه كه رئيس نگهبانان وى و از بنى عامر بن لوى بود ، دستور داد كه براى اداى نماز به مسجد برود . عمرو به گمان اينكه اين مرد همان عمرو بن عاص است بر او حمله برد و ضربتى زد او را از پاى درآورد . مردم او را دستگير كرده به نزد عمرو بردند . عمرو پرسيد : چه كسى را كشتم ؟ گفتند : خارجه را . پس گفت : اى عمرو ! اى فاسق ! به خدا پنداشتم كه او كسى جز تو نيست . عمرو گفت : تو مرا مىخواستى اما خدا خارجه را قصد كرد . پس عمرو او را پيش آورد و بكشت و چون اين خبر به معاويه رسيد شعرى براى عمرو نوشت :\r\nاى عمرو ! نجات يافتى اما مردى شمشير خويش را از خون پسر پير ابطح ، طالب‌تر ، كرد .\r\nو يكى ديگر مانند او مرا با شمشير زد و اين ضربت براى ما بسيار سخت بود .\r\nنگارنده : در اين باره ابن عبدون در قصيدهء رائيهء مشهور خود گويد :\r\nاى كاش وقتى خارجه فداى عمرو شد ، يكى از افراد بشر هم فداى على مىشد .\r\nابو الفرج اصفهانى در مقاتل الطالبيين و ابن عبد البر در استيعاب به اسناد خود ، با اندكى تفاوت در عبارات ، گويند : روزى كه على ( ع ) ضربت خورد ، پزشكان كوفه بر بالين وى گرد آمدند . هيچ يك از اين پزشكان ماهرتر از اثير بن عمرو بن هانى سكونى نبود . وى متخصص درمان جراحتها بود . چون اثير به زخم سر آن حضرت نگاه كرد شش تازهء گوسفندى را گرفت و خون آن را بيرون كرد و آن را در زخم فرو كرد . چون خون در آن وارد شد ، آن را بيرون كرد و سپيدى مخ را در آن مشاهده كرد . پس گفت : اى امير مؤمنان ! وصيتت را بكن كه اين دشمن خدا ضربه‌اش را بر مخ تو رسانيده است .\r\nابو الفرج اصفهانى گويد : ابو مخنف از ابو طفيل روايت كرده است : صعصعة بن صوحان از على ( ع ) اجازهء ورود خواست و او به خاطر ضربت ابن ملجم به عيادت آن حضرت آمده بود . اما به او اجازه ندادند . پس صعصعه به آذن گفت : به امير المؤمنين بگو خدايت چه در حيات و چه در ممات بر تو رحمت كند . خداوند در سينهء تو بس بزرگ بود و تو هم به ذات\r\n\r\n","description":"","footnote":"","page_name":" 742 ","page_number":298},
  {"content":"\r\n\r\nخداوند دانا بودى . آذن سخن صعصعه را به امير مؤمنان ( ع ) رسانيد و آن حضرت پاسخ داد : به او بگو خدايت تو را بيامرزد تو بسيار كم خرج و بسيار مددكار بودى .\r\nشيخ طوسى در امالى به سند خود از اصبغ بن نباته نقل كرده كه گفت : چون ابن ملجم ، على ( ع ) را مضروب ساخت عده‌اى از ما ، من و حارث و سويد بن غفله و عده‌اى ديگر ، به عيادت آن حضرت رفتيم و در كنار در نشستيم . صداى گريه و فرياد را مىشنيديم . ما نيز گريستيم . پس حسن بن على ( ع ) به سوى ما آمد و گفت : امير مؤمنان مىگويد به خانه‌هاى خود بازگرديد . همه برگشتند به غير از من . گريه و فرياد در خانهء آن حضرت شدت يافته بود .\r\nمن نيز گريستم . حسن ( ع ) بيرون آمد و گفت : مگر به شما نگفتم بازگرديد ؟ گفتم : اى فرزند رسول خدا ( ص ) ! نفسم از من فرمان نمىگيرد و پاهايم مرا نمىكشد تا بازگردم مگر آنكه امير مؤمنان را ببينم و گريه كردم . حسن ( ع ) به خانه رفت و اندكى نگذشت كه بيرون آمد و به من گفت : داخل شو . من به درون رفتم . ديدم آن حضرت ( ع ) تكيه داده و با عمامه‌اى زرد سرش را بسته است . خون بسيارى از او رفته و چهره‌اش زرد شده بود . به طورى كه نمىدانستم عمامه زردتر است يا صورتش ؟ پس بر او افتادم و بوسيدمش و گريستم . او به من فرمود : اى اصبغ گريه مكن ! اين به خدا سوگند بهشت است . پس گفتم : فدايت شوم من نيك مىدانم كه تو به بهشت مىروى . بلكه من از نبودن تو مىگريم . قطب الدين سعيد بن هبه الله راوندى در كتاب خرايج از عمرو بن حمق روايت كرده كه گفت : وقتى على ( ع ) در كوفه مضروب شد ، بر وى داخل شدم و به او گفتم : نگران نباش اين خراشى بيش نيست . فرمود : به جان خودم من از شما جدا مىشوم . سپس از حال رفت . ام كلثوم گريست . چون على ( ع ) به هوش آمد فرمود : اى ام كلثوم مرا آزار مده . اگر تو هم مىديدى كه ملايك از آسمانهاى هفتگانه پشت سر هم فرود مىآيند و پيامبران مىگويند اى على بيا . پس در برابر تو بهتر از آنچه الان در آن به سر مىبرى ، چيزى نيست .\r\nابن اثير در اسد الغابه به سند خود از عمرو ذى مر روايت كرده است كه گفت : وقتى على ( ع ) مضروب شد بر او وارد شدم و ديدم كه سرش را با پارچه‌اى بسته است . گفتم : اى امير مؤمنان ! زخمت را به من بنماى ! آن حضرت پارچه را باز كرد و گفتم : اين خراشى بيش نيست و اهميت ندارد . گفت : من شما را ترك مىگويم . پس ام كلثوم از پشت پرده گريست .\r\nعلى ( ع ) به او فرمود : ساكت باش . اگر هم آنچه را كه من مىبينم ، مىديدى گريه نمىكردى .\r\nگفتم : اى امير مؤمنان چه مىبينى ؟ فرمود : اين كه ملائكه فرو آمده‌اند و پيامبران و محمد ( ص ) را كه به من مىگويد : اى على شاد باش ! آنچه به سوى آن مىآيى بسى بهتر از چيزى است كه در آنى .\r\nشيخ طوسى هم در امالى به سند خود از حبيب بن عمرو مانند اين روايت را نقل كرده است .\r\n\r\n","description":"","footnote":"","page_name":" 743 ","page_number":299},
  {"content":"\r\n\r\n\r\nوصيت امير مؤمنان ( ع )\r\nطبرى در تاريخ و ابو الفرج اصفهانى در مقاتل الطالبيين وصيت نامهء امير مؤمنان ( ع ) را ذكر كرده‌اند . اين وصيت‌نامه چنين است : « بسم اللّه الرّحمن الرّحيم . اين وصيت نامهء على بن أبي طالب است . گواهى مىدهد كه معبودى جز خداى بىشريك نيست و محمد بنده و پيامبر اوست كه وى را با هدايت و آيين حق فرستاد كه بر همهء دينها چيرگى دهد اگر چه مشركان آن را ناخوش دارند . نماز و عبادت و زندگى و مرگ من براى خداى بىشريك ، پروردگار جهانيان است . چنين مأمور شده‌ام و من از مسلمانانم . شما دو تن ( حسن و حسين ( ع ) ) را به تقواى الهى سفارش مىكنم . در جست و جوى دنيا نباشيد اگر چه دنيا در جست و جوى شما باشد . و بر چيزى از دنيا كه از دست شما مىرود دريغ مخوريد . جز حق مگوييد و براى پاداش كار كنيد ( براى آخرت كار كنيد . ) دشمن ستمگر و ياور مظلوم و ستمديده باشيد . شما دو تن و همهء فرزندان و خانواده‌ام و هر كس را كه اين وصيت نامهء من به دست او مىرسد به تقواى الهى و رعايت نظم در كارها و اصلاح ميان خودتان سفارش مىكنم . زيرا از رسول خدا ( ص ) شنيدم كه مىفرمود : اصلاح ميان مردم برتر از تمام نماز و روزه است و دشمنى مكنيد كه باعث زوال دين است . و نيرويى نيست مگر به استعانت خدا . به خويشاوندان خود بنگريد . پس با آنها رفت و آمد كنيد كه خداوند محاسبه را بر شما سبك مىكند . خدا را ، خدا را در مورد يتيمان رعايت كنيد . گرسنه‌شان نگه نداريد و در محضر شما در رنج و خوارى نيفتند . زيرا از رسول خدا ( ص ) شنيدم كه مىفرمود : هر كس يتيمى را سرپرستى كند تا بىنياز شود خداوند بهشت را براى او واجب مىگرداند . چنان كه اگر كسى مال يتيمى را بخورد ، جهنم را بر او واجب مىكند . خدا را ، خدا را در مورد قران منظور داريد تا مبادا ديگران در عمل بدان از شما پيشى نگيرند . خدا را ، خدا را مورد همسايگانتان پيش نظر آوريد كه سفارش‌شدگان پيامبرتان هستند . او همواره رعايت آنان را به ما سفارش مىكرد تا آنجا كه ما گمان برديم براى همسايه ارث مقرر خواهد شد . خدا را ، خدا را دربارهء خانهء پروردگارتان منظور داريد . پس تا زمانى كه باقى هستيد نبايد از وجود شما خالى باشد كه اگر متروك شود نتوانيد همتايى براى آن قرار دهيد . و كوچك‌ترين چيز براى كسى كه از آن بازگردد ، آمرزش تمام گناهانى است كه پيش از آن مرتكب شده بود . خدا را خدا را دربارهء نماز رعايت كنيد كه آن بهترين كردارها و ستون دين شماست . خدا را خدا را دربارهء زكات پيش چشم آوريد كه آن خشم پروردگارتان را فرو مىنشاند . خدا را خدا را دربارهء جهاد در راه خدا با مالها و جانهايتان منظور داريد . جز اين نيست كه دو تن در راه خدا جهاد مىكنند .\r\nپيشواى هدايت‌كننده و كسى كه مطيع او و پيرو هدايت اوست . خدا را ، خدا را دربارهء ذريّهء پيامبرتان ( ص ) رعايت كنيد و مبادا پيش روى شما به آنان ستم كنند . خدا را ، خدا را در مورد\r\n\r\n","description":"","footnote":"","page_name":" 744 ","page_number":300},
  {"content":"\r\n\r\nياران پيامبرتان ( ص ) منظور داريد كسانى كه بدعتى از آنان سر نزده و بدعتگذارى را پناه نداده‌اند . زيرا رسول خداى بدانان سفارش كرده و بدعتگذاران آنان و غير آنان و پناه‌دهندگان به آنان را لعنت فرموده است . خدا را ، خدا را در مورد مستمندان و مسكينان پيش چشم آوريد . پس آنان را در زندگى خود سهيم كنيد . و خدا را ، خدا را در مورد زنان و كنيزان خود رعايت كنيد . زيرا آخرين چيزى كه رسول خدا ( ص ) بدان سفارش كرد اين بود كه فرمود : شما را به رعايت دو دسته سفارش مىكنم . زنان و كنيزان . سپس فرمود : نماز . نماز .\r\nدر راه خدا از سرزنش سرزنشگرى بيم مداريد . خداوند شما را از شر كسانى كه بر ضد شمايند ، كفايت كند . با مردم به نيكويى سخن بگوييد چنان كه خداوند شما را بدان فرموده است . و امر به معروف و نهى از منكر را كنار مگذاريد كه در اين صورت خداوند بدان شما را بر شما حاكم كند . آنگاه دعا مىكنيد ولى به استجابت نمىرسد . بر شما باد دوستى و بخشندگى و از جدايى و دشمنى و پراكندگى بر حذر باشيد . در كار نيك و پرهيزگارى يار همديگر باشيد و بر گناه و ستم همدلى مكنيد . پرواى خدا پيشه كنيد كه خدا سخت مجازات است . خداوند دودمان شما را حفظ كند و پيغمبر را در ميان شما بر جاى دارد و شما را به خدا مىسپارم كه بهترين نگهدارنده است . و سلام و رحمت و بركات الهى را بر شما مىخوانم » .\r\nابن اثير گويد : آن حضرت ، حسن و حسين ( ع ) را فرا خواند و به آن دو گفت : « شما دو تن را به رعايت تقواى الهى سفارش مىكنم . در جست و جوى دنيا نباشيد اگر چه آن به جست و جوى شما باشد و بر چيزى از دنيا كه از دست شما مىرود مگرييد و حق را بگوييد و به يتيم شفقت كنيد و دشمن ستمگر و ياور ستمديده باشيد و بدانچه در قرآن آمده است ، عمل كنيد و در راه خدا سرزنش نكوهشگر شما را در نگيرد . سپس به محمد بن حنفيه نگريست و از وى پرسيد : آيا آنچه را كه به برادرانت سفارش كردم به خاطر سپردى ؟ گفت :\r\nآرى . فرمود : به تو هم مانند همان سفارش را مىكنم و احترام دو برادرت را نگهدار . حق آن دو بر تو بزرگ است . و كارى را بدون مشورت آنها ، حل مكن . سپس فرمود : شما دو تن را به محمد سفارش مىكنم كه او برادر و فرزند پدر شماست و خوب مىدانيد كه پدر شما ، او را دوست مىداشت . و به حسن ( ع ) فرمود : اى پسرم ! تو را به تقواى الهى و اقامهء نماز و پرداخت زكات و آمرزش گناه و فرو خوردن خشم وصلهء رحم و چشم‌پوشى از جاهل و تفقه در دين و حفظ قرآن و حسن همسايگى و امر به معروف و نهى از منكر و اجتناب از كردار زشت و گناه ، وصيت مىكنم » .\r\nسپس به حسن ( ع ) فرمود : « قاتل مرا رعايت كنيد . او را از غذايم ، طعام دهيد و از آبم سيرابش كنيد . سپس به حسن ( ع ) فرمود : اگر مردم در كفن من فرياد مكن و بر من نماز بگزار و هفت بار ، يا بنابر روايت ديگر ، پنج بار بر من تكبير گوى و قبرم را مخفى كن » .\r\n\r\n","description":"","footnote":"","page_name":" 745 ","page_number":301},
  {"content":"\r\n\r\nابن اثير گويد : « آنگاه جز ذكر « لا إله الا الله » چيزى نگفت تا بمرد » . آن حضرت تا يك سوم از شب رفته ماند و سپس وفات يافت . دختران و زنان او ندبه سر دادند و بانگ و فرياد شدت گرفت . پس كوفيان دانستند كه امير مؤمنان ( ع ) رحلت يافته است . مردان و زنان فوج فوج و شتابان آمدند و فريادهاى بلند سر دادند . كوفه عزادار شد و صداى گريه و فرياد و ناله در شهر كوفه و قبايل و خانه‌هاى آن بسيار بلند شد . اين روز مانند روزى بود كه رسول خدا ( ص ) در آن رحلت يافت . چون على ( ع ) وفات يافت حسن و حسين ( ع ) و محمد ، او را غسل دادند . ابو الفرج اصفهانى گويد : حسن ( ع ) و عبد الله بن عباس پيكر آن حضرت را شستند . ابن اثير به جاى نام عبد الله بن عباس ، از نام عبد الله بن جعفر ياد كرده است « 72 »  . آن حضرت را در سه پوشش سپيد ، كه در آنها پيراهن و عمامه نبود ، بلكه پيراهن و عمامه از ديگران بود ، كفن كردند و با باقىماندهء حنوط رسول خدا ( ص ) ، او را نيز حنوط كردند . سپس پيكرهء او را بر تختش نهادند و پسرش حسن ( ع ) بر آن حضرت نماز گزارد و پنج يا شش يا هفت و يا نه تكبير بر او گفت . شبانه او را حمل كردند و به پشت كوفه ، به سوى نجف بردند و وى را در ثويه در كنار قائم الغريّين به خاك سپردند .\r\nدر روايتى از امام باقر ( ع ) نقل شده است كه پسران آن حضرت ، حسن و حسين ( ع ) و محمد و عبد الله بن جعفر ، به قبر آن حضرت داخل شدند . و اخفاى قبر وى بنا به وصيت او و به خاطر ترس وى از بنى اميه و خوارج بوده است .\r\nابو الفرج اصفهانى در مقاتل الطالبيين به سند خود از ابو البخترى نقل مىكند كه گفت :\r\nچون خبر كشته شدن امير مؤمنان ( ع ) به عايشه رسيد ، سجده كرد .\r\nطبرى در تاريخ و ابن اثير در كامل و ابو الفرج اصفهانى در مقاتل الطالبيين و ابن سعد در طبقات و مرزبانى در معجم الشعرا نقل كرده‌اند كه چون خبر رحلت على ( ع ) را به عايشه\r\n\r\n","description":"","footnote":" ( 72 ) . شيخ مفيد روايت كرده است : على ( ع ) شبى را نزد حسن و شبى را نزد حسين و شبى را نزد عبد الله بن جعفر افطار مىكرد . اما در نسخهء اصل به جاى نام عبد الله بن جعفر ، عبد الله بن عباس است و قرار دادن نام عبد الله بن جعفر به جاى عبد الله بن عباس اشتباه چاپى است . و چه بسا كه عبارت درست آن باشد كه على ( ع ) شبى نزد حسن ، شبى نزد حسين و شبى نزد عبد الله بن جعفر و شبى نزد عبد الله بن عباس افطار مىكرد و هم اينان بودند كه وى را غسل دادند . اين از جمله دلايلى است بر اينكه ابن عباس از امير مؤمنان ( ع ) جدا نشده بود . چنان كه در سيرهء امام حسن ( ع ) كه بدان اشاره خواهد شد ، آورده‌ام : عبد الله بن عباس در مقابل آن حضرت برخاست و مردم را به بيعت با حسن ( ع ) فراخواند . مردم نيز در بيعت با امام حسن ( ع ) شتاب گرفتند . و حسن ( ع ) عمال را تعيين كرد و عبد الله بن عباس را به بصره روانه كرد . و بازهم اين خود نشانه‌اى است بر عدم مفارقت ابن عباس از امير مؤمنان ( ع ) . مگر آنكه بگوييم درست آن است كه عبيد الله بن عباس به جاى عبد الله بن عباس بايد باشد . چنان كه شايد قول طبرى و ابن اثير بر آن دلالت كند كه پيش از اين نقل شد كه گفته‌اند : كسى كه در هنگام صلح امام حسن ( ع ) حضور داشت ، عبيد الله بن عباس بود نه عبد الله . و الله اعلم . ","page_name":" 746 ","page_number":302},
  {"content":"\r\n\r\nگفتند او به اين شعر تمثل جست :\r\nعصاى خويش را بينداخت و به مقصد رسيد . چنان كه با آمدن مسافر چشم روشن مىشود .\r\nسپس پرسيد : چه كسى او را كشت ؟ گفته شد : مردى از قبيلهء مراد . پس او گفت :\r\nاگر دور افتاده بود ، خبر مرگ او را نوجوانى مىداد كه خاك در دهانش نبود .\r\nپس زينب دختر ابو سلمه گفت : آيا به على چنين مىگويى ؟ عايشه پاسخ داد : من به فراموشى مبتلايم . پس به يادم آوريد . ابو الفرج گويد : آنگاه عايشه به اين ابيات تمثل جست :\r\nهمواره اهداى قصايد در ميان ما با ناسزاگويى به دوستان و كثرت القاب همراه بود .\r\nتا آنكه ترك كردى و گويى سخن تو در ميان ايشان در هر مجتمعى صداى مگس بود .\r\nدربارهء ضربتى كه ابن ملجم بر على ( ع ) فرود آورد اشعارى از سوى برخى از خوارج سروده شده است كه اين ضربت و زنندهء آن را تحسين كرده‌اند . و در مقابل نيز بسيارى از شعرا ، از اين ضربت و زنندهء آن اظهار انزجار و تنفر كرده‌اند .\r\n\r\nكشتن ابن ملجم لعنت الله عليه\r\nچون امير مؤمنان ( ع ) توسط ابن ملجم مضروب شد ، طبق روايت حاكم در مستدرك ، نسبت به او سفارش كرد و گفت : به او نيكى كنيد . اگر زنده ماندم يا مىبخشم يا قصاص مىكنم و اگر دنيا را وداع گفتم ، شما خود در مجازات او شتاب كنيد كه من در پيشگاه خداى عز و جل خصم اويم . در روايتى ديگر كه حاكم نقل كرده نيز آمده است : چون ابن ملجم را به نزد على ( ع ) آوردند آن حضرت فرمود : با او همان كنيد كه رسول خدا ( ص ) دربارهء كسى كه مىخواست او را بكشد كرد . وى فرمان داد تا او را بكشند و به آتش بسوزانند .\r\nطبرى گويد : چون على ( ع ) رحلت يافت ، حسن ( ع ) ابن ملجم را طلبيد . او را حاضر كردند . ابن ملجم به حسن ( ع ) گفت : من با خدا پيمانى نبسته‌ام جز آنكه بدان وفا كرده‌ام . من در حطيم با خدا پيمان بستم كه على و معاويه را بكشم يا خود كشته شوم . پس اگر مايل باشى مرا واگذار تا معاويه را نيز بكشم و عهد خدا بر من باد اگر او را نكشتم و زنده ماندم به نزد تو بازآيم و دستم را در دست تو بنهم . حسن ( ع ) به او پاسخ داد : هرگز به خدا سوگند مگر آنكه آتش را ببينى . سپس او را جلو انداخت و كشت . پس مردم جنازهء او را گرفته در بوريا پيچيدند و آتش زدند .\r\nشيخ مفيد در ارشاد گويد : ام هيثم دختر اسود نخعى درخواست كرد جنازهء ابن ملجم را به او ببخشند تا وى آن را آتش بزند . پس جنازه را به او بخشيدند و او نيز آن را به آتش سوزانيد .\r\nحاكم در مستدرك به سند خود از ابو اسحاق همدانى نقل كرده است كه گفت : ديدم قاتل على بن أبي طالب را كه در ميان نيزه‌داران به آتش سوزانده شد .\r\n\r\n","description":"","footnote":"","page_name":" 747 ","page_number":303},
  {"content":"\r\n\r\n\r\nمحل قبر امير مؤمنان ( ع )\r\nدانستيد كه جنازهء آن حضرت شبانه به محلى به نام غريين برده و در آنجا به خاك سپرده شد و بنابر وصيت آن حضرت قبر وى را نيز پوشيده و مخفى داشتند . ابن ابى الحديد در شرح نهج البلاغه از قول ابو القاسم بلخى نقل كرده است كه گفت : چون على ( ع ) به شهادت رسيد ، فرزندان آن حضرت خواستند محل قبر وى را پوشيده دارند تا مبادا بنى اميه مسأله‌اى پيش آورند . از اين‌رو ، در آن شب ، مردم را در مورد محل آرامگاه آن حضرت به اشتباه انداختند . بدين گونه كه بر شترى تابوتى نهاده آن را با طناب بستند . از آن تابوت بوى كافور به مشام مىرسيد . آنان شتر را شبانه و به همراه برخى از ياران موثق على ( ع ) از كوفه حركت دادند . همراهان به مردم چنين وانمود كردند كه جنازه را به سمت مدينه مىبرند تا در كنار قبر فاطمه به خاك سپارند . از سوى ديگر استرى نيز بيرون كرده بر آن جنازهء كفن‌پوشى گذاردند و به مردم نشان دادند كه آن را به سوى حيره مىبرند تا در آنجا به خاكش سپارند . همچنين تعدادى قبر ، برخى در مسجد و برخى ديگر در حياط قصر الاماره و نيز مقدارى در اتاقى از خانه‌هاى آل جعدة بن هبيره مخزومى و نيز برخى در پى خانهء عبد الله بن يزيد قسرى به موازات باب الوراقين ، در پشت قبلهء مسجد و نيز برخى در كناسه و تعدادى هم در ثويه حفر كردند تا بدين وسيله جايگاه قبر آن حضرت از نظر مردم پنهان بماند . لذا كسى از مردم از محل دفن واقعى وى مطلع نشد به جز فرزندان و ياران خاص و مخلص آن حضرت . آنان پيكرهء على ( ع ) را در صبحگاه شب بيست و يكم ماه رمضان از خانه بيرون بردند و طبق وصيت وى در نجف در جايى به نام غرى به خاك سپردند . در صبح اين روز در ميان مردم ، دربارهء محل قبر آن حضرت اختلاف بسيارى صورت گرفت و سخنان متفاوتى گفته شد و مردم به دسته‌هايى تقسيم شدند . گروهى ادعا مىكردند ، مردمى از قبيلهء طى ، در آن شب بر شترى دست يافتند كه صاحبانش او را گم كرده بودند . بر پشت اين شتر صندوقى بود . آنان گمان بردند كه در اين صندوق مالى است . پس چون ديدند در آن صندوق جنازه‌اى است ترسيدند و صندوق را با جنازه‌اى كه در آن بود ، دفن كردند . و شتر را هم قربانى كرده خوردند . اين خبر در ميان بنى اميه و طرفداران آنها شايع شد و اين خبر را درست پنداشتند . وليد بن عقبه در يكى از اشعارش كه رسول خدا ( ص ) را مورد رد قرار داده است ، چنين گويد : پس اگر شتر با بارش راه خود را گم كرده بود ، پس او هدايت شده نبود اگر هدايتگر مىبود .\r\nاز اين رو در ميان شيعيان ، دربارهء تعيين آرامگاه على ( ع ) ، اختلاف روى داده است . اما آنان سينه به سينه و به نقل از ائمه ( ع ) ، كه فرزندان امير مؤمنانند ، اتفاق دارند كه پيكر آن حضرت جز در غرى ، مكانى كه الان معروف است ، دفن نشده است . همچنين ، محققان\r\n\r\n","description":"","footnote":"","page_name":" 748 ","page_number":304},
  {"content":"\r\n\r\nديگرى از ساير فرق مسلمان و نيز اخبار متواتر بر اين مطلب گواهى داده‌اند . سيد عبد الكريم بن طاووس در اين باره كتابى با نام فرحة الغرى نگاشته و به گردآورى اخبار و آثارى كه در اين باره وارد شده ، پرداخته است . شيخ مفيد در ارشاد ، به نقل از جابر بن يزيد نقل كرده است كه گفت : از امام باقر ( ع ) پرسيدم : امير مؤمنان در كجا دفن شده ؟ فرمود : در ناحيه غريين پيش از بر آمدن سپيده . وى همچنين از ابو عمير نقل كرده است كه به حسين بن على ( ع ) گفته شد : امير مؤمنان را در كجا به خاك سپرديد ؟ فرمود : آن حضرت را شبانه از مسجد اشعث حركت داديم تا ظهر كه به غريين رسيديم و او را در همانجا دفن كرديم . ابن اثير گويد : گفته‌اند على ( ع ) در مسجد جماعه به خاك سپرده شد . برخى نيز گفته‌اند : آن حضرت در قصر ( الخلافه ) دفن شد . البته اقوال ديگرى غير از اين نيز بيان شده و صحيح‌تر آن است كه آرامگاه آن حضرت در همان جايى است كه مردم بدان تبرك جسته آن را زيارت مىكنند .\r\nنگارنده : اين مطلب از جمله نكاتى است كه هيچ شك و شبهه‌اى در آن راه ندارد . زيرا فرزندان و خاندان و شيعيان آن حضرت ، وى را در اين محل زيارت مىكنند و آگاه‌ترين مردم به قبر مرده ، همانا خانواده و پيروان اويند . تمام شيعيان و ائمهء اهل بيت و مسلمانان به جز عده‌اى اندك ، بر اين قول اتفاق نظر دارند . در تذكرة الخواص آمده است : ابو نعيم اصفهانى حكايت كرد قبرى كه در نجف است همان قبر مغيرة بن شعبه است . و اگر زائران قبر على ( ع ) اين واقعيت را بدانند آن قبر را سنگسار مىكنند .\r\nنگارنده : اين سخن از نظريات اشتباه ابو نعيم است . چرا كه قبر مغيره در نزد مردم نامعلوم است . و گويند : مغيره در شام بدرود حيات گفته است . شيخ مفيد در كتاب ارشاد گويد : همواره قبر آن حضرت پنهان بود . ( به جز فرزندان و شيعيان خاص آن حضرت كسى از آرامگاه على ( ع ) آگاهى نداشت ) . تا آنكه در روزگار خلافت عباسيان ، امام صادق ( ع ) مردم را به جايگاه آن قبر راهنمايى كرد و هنگام ورودش به نزد ابو جعفر از آن زيارت كرد . آن حضرت در حيره بود . پس بدين ترتيب شيعيان قبر على را شناختند و از آن زمان به بعد آن را زيارت كردند .\r\nصفوان بن مهران جمال در روايتى كه از او در كتاب فرحة العزى نقل شده است ، گويد :\r\nچون با امام صادق ( ع ) به كوفه رسيديم آن حضرت قصد ملاقات ابو جعفر منصور را كرد و به من گفت : صفوان ! شتر را بخوابان . اين قبر جدّ من امير مؤمنان ( ع ) است . پس من شتر را خوابانيدم . آن حضرت فرود آمد و غسل كرد و لباسش را عوض كرد و كفشهايش را كند و به من گفت : تو نيز مانند من عمل كن . سپس به طرف ذكوه رفت و به من فرمود : گامهايت را كوتاه بردار . ( به خاطر ثواب بردن از زيادى قدمها ) تا آنجا كه صفوان گفت : آن حضرت\r\n\r\n","description":"","footnote":"","page_name":" 749 ","page_number":305},
  {"content":"\r\n\r\nرفت و من نيز با او روانه شدم . بر ما آرامش و و قارى مستولى بود . تسبيح و تهليل مىگفتيم و خداى را تقديس مىكرديم تا به ذكوات رسيديم . امام اندكى درنگ كرد و چپ و راست خود را نگريست و با عصايش خط كشيد و فرمود : جست و جو كن . من به كاوش پرداختم و ناگهان قبر نمايان شد . اشكهاى امام جارى شد و فرمود : السلام عليك أيها الوصى تا آخر زيارت . تا آنجا كه صفوان گويد : عرض كردم : سرورم ! آيا اجازه مىدهى تا ديگر يارانمان در كوفه را از اين امر آگاه كنم ؟ فرمود : آرى . و مقدارى پول به من داد و من قبر را اصلاح كردم .\r\nدر روايتى ديگر از امام صادق ( ع ) نقل شده كه گفت : وقتى كه در حيره نزد ابو العباس سفّاح بودم ، شبانه به ناحيهء نجف الحيره تا جانب غرى نعمان براى زيارت قبر امير مؤمنان ( ع ) آمدم .\r\nپس در كنار قبر او نماز شب گزاردم و پيش از برآمدن سپيده بازگشتم . در روايتى ديگر از صفوان جمال نقل شده است كه گفت : امام صادق ( ع ) را با شتر مىآوردم . چون به نجف رسيدم فرمود : اى صفوان به چپ ميل كن تا از حيره بگذرى و به قائم برسى من به جايى رسيدم كه امام توصيف كرده بود . آن حضرت فرود آمد و وضو گرفت سپس او و عبد الله بن حسن پيشى گرفتند و در كنار قبر نماز گزاردند . چون نمازشان به پايان رسيد ، عرض كردم .\r\nفدايت شوم اين قبر كيست ؟ فرمود : قبر على بن أبي طالب ( ع ) . و همان قبرى است كه مردم براى زيارت آن بدين جا مىآيند .\r\nبه نظر مىرسد اين واقعه در زمان خلافت سفّاح روى داده باشد . زيرا در زمان اين خليفه بود كه عبد الله بن حسن به نزد وى ميهمان شد . در فرحة الغرى به نقل از عبد الله بن عبيد بن زيد آمده است كه گفت : امام صادق ( ع ) و عبد الله بن حسن را در غرى در كنار قبر امير مؤمنان ( ع ) ، مشاهده كردم .\r\nابن قولويه در كامل الزياره به نقل از صفوان جمال مىنويسد : از امام صادق ( ع ) دربارهء جايگاه قبر امير مؤمنان ( ع ) پرسش كردم . آن حضرت محل قبر وى را چنين توصيف كرد كه جايى پر از شن است . من بدان جا رفتم و در كنار آن نماز گزاردم و سپس به طرف امام صادق ( ع ) بازگشتم . او را به رفتن و نمازگزاردنم در كنار قبر على ( ع ) باخبر كردم . آن حضرت فرمود : كار خوبى كردى . صفوان گويد : بين بيست سال در كنار قبر على ( ع ) نماز گزاردم .\r\nنگارنده : صفوان شتربان بود و با شترانش از حجاز به عراق و بالعكس مسافرت مىكرد . وى هرگاه به طرف عراق مىرفت ، در كنار قبر شريف آن حضرت نماز مىگزارد و گويا اين واقعه پيش از آن است كه امام صادق ( ع ) با او از حجاز به سمت عراق همراه شود .\r\nصفوان با توصيفاتى كه از امام صادق ( ع ) دربارهء محل دفن امير مؤمنان ( ع ) شنيده بود ، جايگاه آن قبر را مىدانست و چون با آن حضرت در مسافرت شد ، امام ( ع ) موضع قبر على ( ع ) را به يقين ، به او نشان داد . صفوان از ياران و شيعيان امام صادق به حساب مىآمد . در تعدادى از\r\n\r\n","description":"","footnote":"","page_name":" 750 ","page_number":306},
  {"content":"\r\n\r\nروايات به نقل از امام صادق ( ع ) آمده است : چون آن حضرت به كوفه درآمد ، دو ركعت نماز خواند . آنگاه اندكى دور تر برفت و دو ركعت ديگر نماز خواند و اندكى نيز دور تر برفت و دو ركعت ديگر نماز گزارد . از آن حضرت در اين باره پرسش شد ، فرمود : جاى نخست ، قبر امير مؤمنان ( ع ) و دومين جاى ، محل رأس الحسين ( ع ) « 73 »  و جاى سوم محل منبر قائم ( ع ) است . امام صادق ( ع ) بدين نحو گروهى از يارانش ، از جمله ابو نصر و عبد الله بن طلحه و معلى بن خنيس و يونس بن ظبيان و زاره و عده‌اى ديگر را بر محل قبر امير مؤمنان ( ع ) در پشت كوفه و در همان مكان معروف ، راهنمايى كرد . پيش از اين امام نيز حضرت زين العابدين ( ع ) به همراه خادم خود براى زيارت امير مؤمنان ( ع ) از حجاز به عراق آمد و قبر آن حضرت را زيارت كرده و بازگشت . اما همهء مردم از جايگاه آن قبر آگاهى نداشتند . پس از مدتى مردم جاى قبر را شناختند و رشيد خليفهء عباسى پس از سال 170 ه آن را آشكار ساخت و بدين ترتيب همهء مردم بر وجود آن ، آگاهى يافتند .\r\nشيخ مفيد در ارشاد از محمد بن زكريا از عبد الله بن محمد بن عبد الله از ابن عايشه از عبد الله بن حازم روايت كند كه گفت : روزى با رشيد براى شكار از كوفه بيرون رفتيم . به ناحيه غريين و ثويه رسيديم . در آنجا آهويى ديديم و بازها و سگان خود را براى شكار آن رها كرديم . سگها و بازها ، آهو را يك ساعت دنبال كردند . سپس آهو به گودالى پناهنده شد و در آنجا درنگ كرد و بازها از پرواز ماندند و سگها هم بازگشتند . رشيد از ديدن اين صحنه در شگفت شد . آهو دوباره از آن گودال بيرون جست و بازها و سگها بدنبال او روانه شدند اما آهو اين بار هم بدان گودال پناه برد و بازها و سگها هم بازگشتند . اين كار سه بار تكرار شد .\r\nرشيد گفت : برويد و هر كس را كه در اين حوالى يافتيد به نزد من آوريد . ما پيرمردى از بنى اسد را نزد او آورديم . هارون به او گفت : بگو اين گودال چيست ؟ گفت : آيا مرا امان دهى ؟ گفت : سوگند به خدا بر تو حمله نكنم و آزار نرسانم . پيرمرد گفت : پدرم از پدرانش برايم نقل كرد كه آنان مىگفتند : اين گودال قبر على بن أبي طالب ( ع ) است كه خداوند آن را حرم قرار داده و هيچ كس بدان پناه نمىبرد جز آنكه امان مىيابد . پس هارون از اسب فرود آمد و آب خواست و وضو گرفت و در كنار گودال نماز گزارد و روى خود را بر خاك آنجا بماليد و شروع به گريستن كرد . آنگاه بازگشتيم . محمد بن عايشه گويد : قلبم بدين سخن آرام نمىگرفت . براى حج به مكه رفتم و در آنجا ياسر ، خدمتگزار رشيد را ديدم . او گفت :\r\nرشيد شبى از شبها كه از مكه آمده و در كوفه جاى گرفته بوديم به من گفت : به عيسى بن جعفر خبر بده سوار شود . پس آن دو سوار شدند و من نيز به همراه آنان رفتم تا آنكه به\r\n\r\n","description":"","footnote":" ( 73 ) چون روايت شده كه سر حسين ( ع ) ، پشت آرامگاه امير مؤمنان ( ع ) به خاك سپرده شده است . ","page_name":" 751 ","page_number":307},
  {"content":"\r\n\r\nغريين رسيديم . اما عيسى خودش را انداخت و خوابيد . اما رشيد به سوى گودال آمد و در آنجا دو ركعت نماز گزارد و گريست و روى خود را بر خاك گودال بماليد . سپس مىگفت : اى پسر عمو ! به خدا قسم من فضل و سابقهء تو را در اسلام مىدانم و به خدا سوگند تو در جايى مىنشينى كه من در آنجا مىنشستم و تو و تو . . . اما فرزندان تو مرا آزردند و بيرونم راندند .\r\nسپس برخاست و نماز گزارد و همان سخنان را مجددا بر زبان راند و تا هنگام سحر دعا كرد و گريست . آنگاه به من گفت : اى عيسى برخيز و در كنار قبر پسر عمويت نماز بگزار . عيسى به او گفت : كدام پسر عمويم ؟ اين قبر على بن أبي طالب ( ع ) است . پس عيسى وضو گرفت و براى نماز برخاست . آنگاه هر دو تا طلوع فجر ، نماز خواندند . من گفتم : اى امير مؤمنان ! صبح فرا رسيد . سپس سوار شديم و به كوفه بازگشتيم .\r\n\r\nتعمير قبر شريف آن حضرت ( ع )\r\n\r\nعمارت نخست\r\nاولين كسى كه قبر امير المؤمنين را ساخت هارون الرشيد بود كه پس از سال 170 هجرى به اين اقدام دست زد . در برخى از كتابها اين تاريخ را به غلط 155 ه دانسته‌اند . زيرا هارون الرشيد در سال 170 به خلافت رسيد و در سال 193 از دنيا رفت و آشكار ساختن و تعمير قبر على ( ع ) توسط او در روزگار خلافتش صورت گرفت . ديلمى ، حسن بن ابو الحسن محمد ، در كتاب ارشاد القلوب ، پس از ذكر آمدن هارون بر سر قبر على ( ع ) گويد : هارون دستور داد بر سر قبر امير المؤمنين گنبدى با چهار در بنا كنند .\r\nاحمد بن على بن حسين حسنى در كتاب خود به نام عمدة الطالب پس از ذكر زيارت رشيد از قبر امير المؤمنين مىنويسد : آنگاه هارون فرمان داد بر قبر آن حضرت گنبدى بساختند و مردم را به زيارت آن حضرت و دفن مردگان در اطراف آرامگاه ايشان ، تشويق كردند .\r\nسيد بن طاووس در كتاب فرحة الغرى گويد : ابن طحال گفته است : « رشيد ديوارى از آجر سفيد ، كوچك‌تر از ضريح امروزى ، كه از هر جانب يك ذراع طول داشت ، بر قبر آن حضرت بنا كرد . هنگامى كه ما ضريح شريف آن حضرت را پيدا كرديم آن را ساخته شده از خاك و گچ بيافتيم . رشيد دستور داده بود قبه‌اى بر آرامگاه آن حضرت بسازند . آن قبه از گل سرخ ساخته شده و بر سر آن نشانى سبز بود كه هم اكنون در خزانه موجود است » .\r\nاز حديثى كه سيد بن طاووس در كتاب فرحة الغرى ذكر كرده است ، بر مىآيد كه داود عباسى « 74 »  صندوقى بر روى قبر كار گذاشت . ابو الحسن على بن حسن بن حجاج نيز گفته\r\n\r\n","description":"","footnote":" ( 74 ) برخى از معاصران گفته‌اند كه اين داود همان داود بن عيسى بن موسى بن محمد بن على بن عبد الله بن عباس است . اما بعدا خواهد آمد كه اسماعيل بن عيسى مىگويد : عمويم داود گفت : و اگر اين داود فرزند عيسى باشد ، بنابراين برادر اسماعيل است نه عمويش مگر آنكه اسماعيل و پدرش هر دو عيسى نام داشتند يا توجيه ديگرى در كار بوده است . ","page_name":" 752 ","page_number":308},
  {"content":"\r\n\r\nاست كه وى اين صندوق را بسيار لطيف ديده . سيد بن طاووس در فرحة الغرى نقل مىكند :\r\n« خبر داد به من عمويم على بن موسى بن طاووس و فقيه نجم الدين ابو القاسم بن سعيد و فقيه نجيب الدين يحيى بن سعيد همگى از فقيه محمد بن عبد الله بن زهرة حسينى از محمد بن حسن علوى ساكن در مشهد كاظم ( ع ) از قطب راوندى از محمد بن على بن محسن حلبى از شيخ طوسى ، كه كلمه به كلمه از خط او نقل مىكنم ، از مفيد از محمد بن احمد بن داود از ابو الحسين محمد بن تمام كوفى از ابو الحسن على بن حسن بن حجاج ، از حافظه‌اش كه در مجلس پسر عمويم ، ابو عبد الله محمد بن عمران بن حجاج ، نشسته بوديم . در آن مجلس عده‌اى از بزرگان كوفه مانند عباس بن احمد عباسى نيز حضور داشتند . آنان به نزد پسر عمويم آمده بودند تا او را شادباش گويند . زيرا او به هنگام فرو ريختن سقفى در آنجا بود . آنان در حال بحث و گفت‌وگو بودند كه اسماعيل بن عيسى عباسى به مجلس وارد شد و حاضران از بحث و گفت‌وگو بازايستادند . اسماعيل زمان درازى نشست . پس گفت : اى ياران ، خداوند شما را سر بلند كند ، شايد من با آمدنم سخنان شما را بريدم . ابو الحسن على بن يحيى سليمانى ، بزرگ آن جمع و پيشگام آنان ، پاسخ داد : هرگز اى ابو عبد الله به خدا قسم ما يك لحظه هم بازنايستاديم . آنگاه اسماعيل گفت : « اى ياران بدانيد خداوند از آنچه به شما مىگويم و نسبت به اعتقادى كه دارم مرا مؤاخذه مىكند » . تا آنجا كه وى به آزاد كردن كنيزكان و غلامان و حبس چارپايانش سوگند خورد كه جز به ولايت على بن أبي طالب و ديگر سروران از ائمه اعتقاد ندارد و آنها را يك به يك برشمرد . اصحاب ما به سوى او رفتند .\r\nسپس اسماعيل گفت : روز جمعه ، با عمويم داود از نماز بازمىگشتيم او به ما گفت : هر جا كه باشيد پيش از غروب آفتاب به نزد من آييد و مبادا كسى از شما حاضر نشود . داود با بنى هاشم ضديت داشت . مادر موعد مقرر به نزد او روان شديم و او دستور داد تا دو تن از كارگران را نيز ببريم . آنان نيز با ابزار كار خود حاضر شدند . داود فرمان داد : هم اكنون سوار شويد و جمل را ، كه نام غلام سياه‌چرده‌اش بود ، نيز با خود ببريد . اين جمل چنان قوى بود كه مىتوانست جلوى آب دجله را ببندد . داود گفت : به طرف قبرى برويد كه مردم را فريفته و آنان مىگويند اين قبر على است . شما آن قبر را بشكافيد و آنچه در آن است به نزد من بازآوريد . ما به دنبال اين فرمان ، به سمت محل قبر رهسپار شديم . كارگران شروع به حفر زمين كردند و با خود جملهء « لا حول و لا قوة الا بالله » را مىگفتند تا آنكه به مقدار پنج ذراع\r\n\r\n","description":"","footnote":"","page_name":" 753 ","page_number":309},
  {"content":"\r\n\r\nپايين رفتند . سپس گفتند : ما به موضع سختى رسيده‌ايم و نمىتوانيم آنجا را بكنيم . پس جمل ، غلام حبشى ، را پايين فرستادند او كلنگ را از دست آنان بگرفت و ضربتى زد كه ، طنين شديد آن را شنيديم ، سپس ضربه دومى وارد كرد ما طنين شديدتر آن را شنيديم . آنگاه ضربهء سومى زد كه ما طنين بسيار شديد آن را شنيديم . آنگاه غلام فريادى كشيد . گفتيم : از او بپرسيد چرا چنين مىشود ؟ اما غلام به آنها پاسخى نداد و كمك مىطلبيد . كارگران او را به طناب بستند و از گودال بيرونش فرستادند . ناگهان ديديم كه از اطراف انگشتان تا آرنجهايش را خون فرا گرفته و او دائم كمك مىطلبد . نه سخن مىگفت و نه به پرسش ما پاسخ مىگفت . ما او را بر استرى سوار كرديم و شتابان به سوى عمويم بازگشتيم و او را از ماجرا آگاه كرديم . عمويم با شنيدن اين خبر به طرف قبله برگشت و توبه كرد و از مذهب پيشين خود بازگشت و سپس ، شبانه به نزد مصعب بن جابر روانه شد و از او درخواست كرد تا صندوقى بر اين قبر بگذارد و وى را در جريان امورى كه گذشته بود ، قرار نداد . و به همانجا بازگشت و . . . و آن صندوق را بر قبر كار گذاشت . ابو الحسن بن حجاج گويد ما اين صندوقى را كه حديث لطيف آن بيان شد ، ديده‌ايم . ( تا آنجا كه گويد ) اين پايان حكايتى بود كه ما آن را از روى خط شيخ طوسى نقل كرديم .\r\nابو عبد الله بن محمد بن على بن حسن بن على بن حسين بن عبد الرحمن شجرى با سند خود ، مانند اين ماجرا را روايت كرده است . صفى الدين محمد بن معه فقيه گويد : « من اين حديث را به خط ابو يعلى محمد بن حمزهء جعفرى داماد شيخ مفيد و جانشين او يافتم .\r\nهمچنين من خود اين حديث را به همان ترتيب كه صفى الدين ذكر كرده در كتاب ابو يعلى جعفرى ديده‌ام » .\r\nمراد ما نقل اين حديث از طريق كلام سيد بن طاووس در كتاب فرحة الغرى بود .\r\n\r\nدومين عمارت\r\nدومين عمارت ، عمارت محمد بن زيد حسنى ملقب به داعى صغير ، صاحب بلاد ديلم و طبرستان ، است . وى به عمارت قبر امير المؤمنين و نيز عمارت حائر در كربلا ، پس از سال 279 ه فرمان داد . همچنين او بر قبر على ( ع ) دژى ساخت كه هفتاد طاق داشت . نام كامل اين مرد محمد بن زيد محمد بن اسماعيل بن حسن بن زيد بن حسن بن على بن أبي طالب ملقب به داعى صغير بود كه پس از برادرش حسن بن زيد ، به فرمانروايى طبرستان رسيد . در آن ديار هفده سال و هفت ماه اقامت كرد . رافع بن هرثمه در نيشابور براى او خطبه‌اى ايراد كرد و چون شنيد صفار به اسارت در آمده است عزم ديار خراسان كرد تا بر آنجا تسلط يابد .\r\nمحمد بن هارون سرخسى يكى از ياران اسماعيل بن احمد سامانى با او روبه‌رو شد و ميان\r\n\r\n","description":"","footnote":"","page_name":" 754 ","page_number":310},
  {"content":"\r\n\r\nآنان نبردى سخت روى داد كه در نتيجه سپاه علويان شكست خورد و شخص محمد بن زيد جراحات بسيارى برداشت و در اثر همان زخمها چند روز بعد در سال 287 ، از دنيا رفت .\r\nپسر وى به نام زيد بن محمد در ميدان جنگ به اسارت درآمد و او را به نزد اسماعيل سامانى بردند . اسماعيل او را مورد اكرام خود قرار داد و براى او گشايش و آسانى گرفت . سر محمد را نيز به محضر اسماعيل در بخارا بردند و بدن او را در جرجان ، در كنار قبر محمد بن صادق ديباج ، به خاك سپردند . ابن طاووس در فرحة الغرى گويد : محمد بن زيد الداعى در روزگار خلافت معتضد عباسى ، قبر شريف على ( ع ) را ساخت .\r\nمعتضد در سال 279 به خلافت رسيد و در سال 289 از دنيا رفت . محمد بن أبي طالب در زينة المجالس نوشته است : تا آنكه داعيان ، يعنى حسن و محمد ، فرزندان زيد بن حسن خروج كردند . پس محمد فرمان داد تا قبرهاى امير المؤمنين ( ع ) و ابو عبد الله حسين ( ع ) را تعمير كنند و بر آنها بنايى بسازند . محمد بن طحال نيز از جمله كسانى است كه از بنايى كه محمد بن زيد علوى بر قبر امير المؤمنين ساخته ، ياد كرده است .\r\nبرخى از اخبار گوياى آن است كه كسى كه آن بنا را بر روى قبر امير المؤمنين ساخته ، حسن بن زيد ملقب به داعى كبير ، برادر محمد بن سابق الذكر ، است كه در سال 250 ه در طبرستان به فرمانروايى رسيد او در سال 270 ه به دست مرداويج ديلمى به قتل رسيد . پيش از اين نيز در ذيل روايت داود عباسى كه گفته شد وى آن صندوق را بر قبر امير المؤمنين گذارده بود و ابو الحسن بن حجاج گفت : ما اين صندوق را كه حديث لطيف آن بيان شد ، ديده‌ايم . اين واقعه ، پيش از زمانى است كه حسن بن زيد بر قبر آن حضرت ديوارى ساخته بود و نيز آنچه در ذيل حديث ابن شجرى ، كه به زودى به آن اشاره خواهيم كرد ، سخن رفته پيش از ساختن بنايى بوده كه حسن بن زيد بن محمد بن اسماعيل بن حسن بن زيد بن حسن بن على بن أبي طالب معروف به داعى خارجى در طبرستان ، آن را ساخته است .\r\nبعيد نيست كه اين اشتباه از جانب نساخ يا برخى از مؤلفان صورت گرفته باشد . بدين ترتيب كه نام محمد را به نام برادرش حسن تبديل كرده‌اند . يا آنكه حسن ، براى بار نخست بنايى بر قبر ساخته بوده است و سپس برادرش محمد دوباره آن را ساخته و دژى براى آن درست كرده كه هفتاد طاق داشته است . و پس از اين اقدامات ديگرى در آن انجام شده است .\r\nاز جمله كسان ديگرى كه اين قبر را عمارت كرده‌اند عمر بن يحيى بن حسين بن احمد بن عمر ، مقتول در سال 250 ه ، ابن يحيى بن ذى الدمعه بن زيد بن على بن حسين بن على بن أبي طالب است ، در مستدركات وسايل الشيعة آمده است : عمر بن يحيى كسى بود كه خداوند به دست او حجر الاسود را ، كه به وسيلهء قرامطه در هنگام هجوم به مكه در سال 323\r\n\r\n","description":"","footnote":"","page_name":" 755 ","page_number":311},
  {"content":"\r\n\r\nه دزديده شده بود ، بازگرداند . وى بارگاه جدش ، امير المؤمنين ، را از خالص مال خود بنا كرد .\r\nاما از برخى از روايات بر مىآيد كه ابن زيد نخستين كسى است كه بر قبر شريف بنايى ساخت . زيرا پيش از تعمير قبر هيچ بنايى بر آن ساخته نشده بود و جز زمين خالى چيز ديگرى در اطراف آن نبود . اين روايت با روايتهايى كه قبلا نقل شد و حكايت مىكرد هارون الرشيد بر آن قبر بنايى ساخته و نيز داود عباسى صندوقى در آنجا كار گذاشته است ، منافات دارد .\r\nدر كتاب دلايل الامامه از طبرى از حبيب بن حسين از عبيد بن خارجه از على بن عثمان از فرات بن احنف از امام صادق ( ع ) در حديث زيارت امير المؤمنين ( ع ) نقل شده است كه گفت : اينجا قبر امير المؤمنين است . بدانيد كه روزگارى نمىگذرد تا آنكه خداوند مردى كه قلبش را به جهاد آزموده است ، بر مىانگيزد و او بر اين قبر بنايى مىسازد . حبيب بن حسين گويد : پيش از اينكه بر اين قبر بنايى ساخته شود ، اين حديث را شنيدم . سپس محمد بن زيد به اينجا توجه كرد و بنايى بر آن ساخت .\r\nابو الفرج جوزى نيز در كتاب المنتظم گويد : « استاد ما ابو بكر بن عبد الباقى به ما گفت از ابو الغنائم ابن سرسى شنيدم كه مىگفت : سيصد و سيزده تن از صحابه در كوفه مرده‌اند كه جز قبر على ، قبر كس ديگرى از آنان معلوم نيست . و جعفر بن محمد و محمد بن على بن حسين به كوفه آمده محل قبر امير المؤمنين را زيارت كردند و در آن هنگام اثرى از خود قبر نبود و تنها زمين خالى به چشم مىخورد تا آنكه محمد بن زيد داعى آمد و قبر را آشكار كرد » .\r\nاما روايتهاى پيشين تأكيد مىكند كه هارون الرشيد بر اين قبر بنايى ساخت به خصوص آنكه سيد بن طاووس نيز مىگويد نشان سبز كه بر بالاى گنبد آن حضرت نصب شده بود در خزانه موجود است . البته ممكن است بنايى كه رشيد آن را ساخته بود ويران شده باشد .\r\nعلى الخصوص آنكه جنس اين بنا از گل سرخ بوده است . و اما اينكه گفته‌اند بنايى از آجر سفيد روى اين قبر ساخته‌اند ، ظاهرا اين بنا مربوط به زير زمين بوده كه جز چهار انگشت يا مانند آن از خاك بيرون نبوده كه آن هم با گذشت زمان از ميان رفته است .\r\n\r\n","description":"","footnote":"","page_name":" 756 ","page_number":312},
  {"content":"\r\n\r\n\r\nسومين عمارت\r\nسومين كسى كه قبر امير المؤمنين را عمارت كرد فنا خسرو بن بويه ديلمى بود كه در ايام الطائع به چنين اقدامى دست زد . وى مقبرهء على ( ع ) و نيز مقبرهء حسين ( ع ) را عمارت كرد و در بزرگداشت اين دو قبر و اختصاص اوقاف به آنها ، تلاش بسيارى كرد . وى بر قبر امير المؤمنين بنايى بزرگ ساخت و اموالى گرانبها بدان بخشيد و ديوارهاى آن عمارت را با چوبهاى منقوش ساج پوشانيد و گنبدى سپيد بر آن ساخت . ابن حجاج شاعر مشهور دربارهء آن گنبد مىگويد :\r\nاى صاحب گنبد سپيد بر نجف هر كس قبر تو را زيارت كند و شفا بطلبد نزد توست شفا .\r\nعضد الدوله در سال 367 ه بر عراق دست يافت و در سال 372 ه از دنيا رفت و ظاهرا تاريخ ساختن اين عمارت به سال 369 ه مربوط مىشود . و آنچه در برخى از كتابها ديده مىشود كه سال ساختن اين عمارت را 338 يا 376 ذكر كرده‌اند ، اشتباه است . زيرا تاريخ اول ، پيش از دست يافتن عضد الدوله بر عراق و تاريخ دوم به پس از مرگ او ، مربوط مىشود .\r\nديلمى در كتاب ارشاد القلوب ، پس از آنكه ذكر مىكند هارون دستور داد كه بر قبر على گنبدى با چهار در بسازند ، مىنويسد : اين ساختمان تا زمان سلطان عضد الدوله بر جاى بود .\r\nچون عضد الدوله بيامد ، در همين مكان خود و لشكرش نزديك يك سال اقامت كردند . وى دستور داد صنعتكاران و استادان فن را از اطراف و اكناف آوردند و اين عمارت را خراب كرد و اموال بسيار و گرانبهايى خرج كرد تا آنكه دو مقبره را به صورتى نيكو و زيبا ساختند و اين عمارتى است كه تا پيش از عمارت امروزى ، باقى بود .\r\nظاهرا آن عمارتى كه پيش از عمارت عضد الدوله بوده همان بنايى است كه هارون الرشيد آن را ساخته بود يا آنكه آن عمارتى بود كه حسن بن زيد آن را بنا كرده بود .\r\nمؤلف كتاب عمدة الطالب هنگامى كه از اين عمارت ياد مىكند ، مىنويسد : « عضد الدوله براى اين عمارت اوقافى نيز تعيين كرد و اين عمارت تا سال 753 ه باقى بود . وى ديوارهاى اين بنا را با چوبهاى نقاشىشدهء ساج پوشانيده بود . اين عمارت آتش گرفت و پس از اين واقعه ساختمان امروزى اين قبر ساخته شد و از عمارتى كه عضد الدوله ساخت ، جز اندكى ، چيزى باقى نماند . قبور آل بويه اكنون موجود و مشهور و جزو قسمتهايى است كه دچار آتش‌سوزى نشد » .\r\nاما در خاتمهء كتاب الاماقى فى شرح الايلاقى نوشتهء عبد الرحمن عتايقى حلى ، مجاور در نجف اشرف ، در نسخهء خطى كه كتابت آن در ماه محرم سال 755 ه به اتمام رسيده و هم اينك در خزانه علوى موجود است ، گفته شده : « در اين سال بارگاه على ( ع ) آتش گرفت و قبر\r\n\r\n","description":"","footnote":"","page_name":" 757 ","page_number":313},
  {"content":"\r\n\r\nآن حضرت تجديد عمارت شد و در سال 760 ه بنايى نيكوتر بر آن ساختند » . اين شخص از نويسندهء ارشاد القلوب نسبت به تاريخ آتش‌سوزى در قبر امير المؤمنين آگاه‌تر است .\r\nزيرا وى خود شاهد ماجرا بوده در حالى كه نويسندهء ارشاد القلوب ، با زمان وقوع اين حادثه فاصله داشته است . ديلمى ، مؤلف ارشاد القلوب ، در سال 841 ه وفات يافته است .\r\nعضد الدوله در نظر داشت آب را از فرات به نجف ، در زير زمين ، بكشد - زيرا نجف در بلندى قرار داشت و آب نمىتوانست روى زمين جارى شود . از اين رو وى در جهت شمال حفره‌اى كند و در اثناى حفر ، چشمه‌اى نمايان شد و آنان را از ادامهء كار بازداشت . اما آب اين چشمه قابل شرب نبود . عضد الدوله به آب همين چشمه ، براى مصارف ديگر به غير از شرب ، اكتفا كرد و آب آن را به طرف چاههاى عميق و استوار سوق داد و ميان آنها را با قناتهايى محكم به هم ارتباط داد . بدين ترتيب آب از چاهى به چاه ديگر جريان مىيافت و اضافى آن از طرف مغرب به بيرون مىرفت . آنگاه مردم ، پس از اين ، چاههايى حفر كردند كه برخى اين چاهها فاصله داشتند و به آنها مرتبط بودند و برخى ديگر به آنها وصل نبودند .\r\nاز اين‌رو برخى از آنها چاههايى شرعى قلمداد مىشدند و برخى ديگر ، حكم آبهايشان ، حكم آب جارى بود . سردابهايى كه به اين چاهها راه داشتند ، در تابستان هواى خنك به آنها جريان پيدا مىكرد . ابن بطوطه نيز در مسافرت خود از عمارت عضد الدوله در سال 727 ه ديدن كرده و گفته است : « از باب الحضرة جايى كه گويند قبر على ( ع ) است داخل شديم . در برابر اين قبر مدارس و زوايا و خانقاههاى آباد و زيبايى بود و ديوارهاى آن از قاشانى ، كه شبيه زليج است ، با اين تفاوت كه رنگ آن درخشان‌تر و نقش آن زيباتر است ، پوشيده شده است . از باب الحضره درى به مدرسهء بزرگى گشوده مىشود كه طلاب و صوفيان شيعه در آن جاى دارند . و براى هر كس كه در آنجا وارد شود سه روز با نان و گوشت و خرما پذيرايى مىشود . و از اين مدرسه درى به باب القبه باز مىشود » . آنگاه ابن بطوطه به اذن دخول و بوسيدن آستانهء در اشاره مىكند و مىگويد : « اين آستانه و نيز هر دو در از نقره است . آنگاه زائر وارد گنبد مىشود . در وسط آن سكويى است چهار گوشه كه با چوب آن را پوشانيده‌اند و بر روى آن ورقه‌هاى فلزى طلايى با نقش و نگار و خوش ساخت كه آن را با ميخهاى نقره كوبيده‌اند ، و چوبها را چنان در خود گرفته كه چيزى از آنها معلوم نيست ، كشيده‌اند . بلندى اين سكو كمتر از قامت انسان است . و بر بالاى آن سه قبر ديده مىشود كه مىگويند اين قبور به آدم و نوح و على متعلق هستند . ميان قبرها طشتهايى از طلا و نقره است كه در آنها گلاب و مشك و انواع خوشبو كننده‌هاست . فرد زائر دست خود را در اين طشت فرو مىبرد و اين مواد خوشبوكننده را به عنوان تبرك بر صورت مىمالد . همچنين اين قبه در ديگرى نيز دارد كه آستانهء آن هم از نقره است و به مسجد باز مىشود . اين مسجد چهار در دارد كه\r\n\r\n","description":"","footnote":"","page_name":" 758 ","page_number":314},
  {"content":"\r\n\r\nآستانهء آنها از جنس نقره است » .\r\nاين توصيفات مربوط به عمارتى است كه آن را عمران بن شاهين در روزگار عضد الدوله ، پس از عمارت عضد الدوله ، بنيان كرده بود . اما سخن ابن بطوطه از طشتهاى طلا و نقره صحيح به نظر نمىرسد . شايد وى ظروفى را كه جنس آنها شبيه نقره و طلا بوده ، ديده و گمان برده است كه جنس آنها واقعا از نقره و طلاست . زيرا استعمال ظروف طلا و نقره حرام است و ممكن نيست علما در اين باره اجازهء استفاده از اين ظروف را داده باشند يا آنكه بدون اجازهء آنها دست به چنين كارى بزنند .\r\nابن طاووس در كتاب فرحة الغرى گويد : « عضد الدوله رواق معروف به رواق عمران را در دو مقبرهء على ( ع ) و حسين ( ع ) بنا كرد . قسمتى از اين رواق تا اين زمان در دهليز باب طوسى در مسجد عمران ، هنوز به چشم مىخورد . عضد الدوله در گرامى داشت اين قبر به نهايت تلاش كرد و براى خود نيز در ضلع غربى قبر امير المؤمنين گنبدى بزرگ ساخت و وصيت كرد كه او را پس از مرگ در آنجا دفن كنند . وى را پس از مرگ در همانجا به خاك سپردند و اين گنبد بر جاى بود تا آنكه سلطان سليمان عثمانى ، هنگام فتح عراق در سال 940 ه ، آن را ويران كرد و تكيه‌اى براى بكتاشيه قرار داد . اين قبر هم اكنون باقى مانده و در آن در ضلع غربى صحن شريف واقع است . برخى گمان مىكنند كسى كه قبر عضد الدوله را ويران كرد ، سلطان سليم بود . اما سخن درست آن است كه كسى كه به چنين اقدامى دست زد پسر سلطان سليم ، يعنى سلطان سليمان بود كه از جهت شهرت سليم ، بدان نام خوانده مىشد .\r\nبرخى از معاصران از مؤلف كتاب خريدة العجائب نقل مىكنند كه وى هنگام ياد كردن از كوفه گفت : « در اين شهر گنبدى بزرگ بود كه مىگفتند قبر على بن أبي طالب است . اين گنبد ساختهء ابو العباس عبد الله بن حمدان بود كه در روزگار حكومت بنى عباس ساخته شده بود .\r\nدر كتاب نزهة الجليس نوشتهء سيد عباس موسوى عاملى مكى آمده است : بر روى قبر آدم و نوح و على ( ع ) گنبدى بزرگ ساخته شد و نخستين كسى كه اين گنبد را بر قبر آنان ساخت عبد الله بن حمدان بود كه در زمان بنى عباس آن را ساخت . پس از وى پادشاهان بعدى اين گنبد را عمارت كردند » .\r\nاين عبد الله پدر سيف الدوله ملقب به ابو الهيجاست كه مكتفى در سال 293 ه امارت موصل را به او واگذار كرد . اگر اين روايت درست باشد بنايى كه عبد الله بن حمدان بر قبر على ( ع ) ساخته ، پيش از بناى عضد الدوله خواهد بود . زيرا ابن حمدان در سال 317 ه از دنيا رفته و عضد الدوله نيز در سال 772 ه دنيا را وداع گفته است . اما با اين همه ما در هيچ جا به جز اين دو كتاب از بناى عبد الله بن حمدان ذكر نيافتيم . ( و الله اعلم ) .\r\n\r\n","description":"","footnote":"","page_name":" 759 ","page_number":315},
  {"content":"\r\n\r\n\r\nعمارت چهارم\r\nاين عمارت پس از بنايى بوده كه عضد الدوله آن را ساخته و سپس چنان كه گفته شد ، دستخوش حريق شده است . پس از اين آتش‌سوزى ، قبر آن حضرت در سال 760 ه تجديد بنا شد اما از نام مجدد اين بنا خبرى نيست . شايد اقدام به تجديد بناى قبر شريف ، از سوى يك شخص صورت نپذيرفته بلكه از جانب گروهى بوده است و از اين‌رو نام مجدد آن بر ما پوشيده مانده است . در حالى كه اگر مجدد بنا يك فرد مىبود ، عادتا مىبايست نام او مشخص و معلوم باشد . مخصوصا اگر آن كس ، شخص شناخته شده و معروفى باشد و نيز بايد كسانى كه شاهد تجديد بنا بوده‌اند ، همچون ابن عتايقى ، از نام او سخنى به ميان آوردند .\r\nدر خلال اين مدت اصلاحات و عمارات بسيارى از سوى خاندان بويه و حمدانيان و برخى از عباسيان و فرزندان چنگيز و ايلخانيان و ديگران صورت پذيرفته است .\r\n\r\nعمارت پنجم\r\nاين عمارت همان است كه امروزه به چشم مىخورد . در ميان اهل نجف مشهور است كه بناى اين عمارت را به شاه عباس اول نسبت مىدهند و مهندس و مشاور اين بنا را شيخ بهايى مىدانند . وى گنبد سفيد را به گنبد سبز رنگ تغيير مىدهد . اما در رسالهء نزهة اهل الحرمين آمده است : در ابتدا شاه صفى صفوى در سال 1047 ه ، به ساختن عمارت قبر امير المؤمنين اقدام كرد . چنان كه مؤلف كتاب البحر المحيط نيز آن را ذكر كرده است . كارگران به فرمان او مشغول به كار شدند تا آنكه شاه صفى در سال 1052 ه از دنيا رفت و شاه عباس دوم ، پس از مرگ پدر ، كار ساختمان آن بنا را به اتمام رسانيد . و از همين روايت است كه مردم نجف شاه عباس را سازندهء اين عمارت مىدانند . مؤلف نزهة اهل الحرمين سپس از كلام سيد شرف الدين على نجفى در حواشىاش بر كتاب اثنىعشريه صاحب معالم ، بر صحت گفتهء خود دليل مىآورد . سيد شرف الدين در هنگام سخن از محراب مسجد كوفه و ديوار قبليش كه بر عكس ضريح مقدس اندكى به راست گرايش داشتند ، مىگويد : « هنگامى كه قبر آن حضرت را به امر سلطان اعظم ، شاه صفى ، مىساختند ، به معمار بنا گفتم آن را به طرف راست تغيير ده و او همچنين كرد و با اين وجود اندكى به طرف چپ است و با محراب كوفه مخالفت دارد » .\r\nمؤلف كتاب نزهة اهل الحرمين در جاى ديگرى از سخن شيخ محمد بن سليمان بن زوير سليمانى شاهدى نقل كرده است كه : « آنچه در اين باره ، در نظر من صحيح است آن است كه اولين اقدام در خصوص ساختن بناى فعلى قبر امير المؤمنين ( ع ) در سال 1057 ه صورت گرفته و حال آنكه شاه صفى در سال 1057 ه در گذشته است . در ميان مردم نجف مشهور\r\n\r\n","description":"","footnote":"","page_name":" 760 ","page_number":316},
  {"content":"\r\n\r\nاست كه كار ساخت اين بنا بيش از بيست سال به طول انجاميد و اين قول با عقل راست در نمىآيد مگر آنكه آغاز ساختن عمارت را در زمان شاه صفى و تمام شدن ساختمان آن را در زمان شاه عباس بدانيم » .\r\nنگارنده : سخن سيد شرف الدين تنها دلالت دارد بر اينكه عمارت قبر شريف به امر شاه صفى بود و اين سخن منافات ندارد با اينكه شاه عباس اول ، پيش از وى آن قبر را ساخته باشد . وى هفتاد و دو سال سلطنت كرد و شايد بتوان گفت وى در آغاز سلطنتش قبر آن حضرت را عمارت كرده بود . سپس در آن خرابيهايى به بار آمد . كه نوهء او شاه صفى به ساختن و عمارت قبر اقدام كرد » .\r\nاما سخن سليمانى ، ظاهرا اجتهاد اوست . زيرا وى مىگويد : « آنچه در نظر من صحيح است . و مبناى اجتهاد او شهرتى است كه در اين باره در ميان مردم نجف وجود دارد و اگر شهرت در نظر اينان ارزشى و بهايى دارد پس بايد مؤسس اين عمارت را شاه عباس اول بدانند » . از جمع اقوال گذشته مىتوان چنين نتيجه گرفت كه كار ساختن اين عمارت بيش از بيست سال طول كشيده و كسى كه فرمان به ساختن اين بنا داده پادشاهى بزرگ بوده است .\r\nعلاوه بر اين در كتاب المنتظم الناصرى در ذيل حوادث سال 1042 ه آمده است : « شاه صفى وقتى از قبر امير المؤمنين زيارت كرد ، نقايصى در ساختمان مرقد ديد . از اين‌رو به وزير خود ، ميرزا تقى مازندرانى ، فرمان داد تا به اصلاح اين اماكن مشرفه همت گمارد .\r\nميرزا تقى نيز معماران و مهندسانى به نجف برد و آنها در آنجا سه سال به كار و بررسى پيرامون ساختمان قبر على ( ع ) مشغول بودند . » اين مطلب با سخنى كه از سليمانى نقل شده منافات دارد . و چه بسا كه اين قول صحيح باشد . علاوه بر آنكه از برخى از عبارات بر مىآيد كه شاه صفى صحن شريف را گسترش داده و بر آن افزوده است . ( و الله اعلم ) .\r\nعمارتى كه پادشاهان صفوى آن را ساختند به دست نادر شاه افشارى تجديد بنا شد و نادر مقدار جواهرات گنبد و مناره‌ها و ايوان مرقد آن حضرت را پس از بازگشت از فتح هند ، با طلاى ناب افزود و آراست . چنان كه اين جواهرات امروزه نيز در آنجا موجود است .\r\nهمچنين مىگويند بر هر آجرى يك تومان نادرى از طلا كار گذاشته شده است . جواهرات و هداياى بسيارى نيز در سال 1156 ه يا 1154 ه از سوى نادر شاه به اين مرقد اهدا شد .\r\nنادر نام خود را در درون طاق در شرقى بدين ترتيب نگاشت ( المتوكل على الملك القادر السلطان نادر ) و زير آن تاريخى نوشته شده است كه اينك آن را به ياد ندارم و گمان مىكنم تاريخ سابق باشد .\r\nپس از نادر شاه ، ناصر الدين شاه قاجار نيز آبادانيهايى در قبر على ( ع ) بوجود آورد و پس\r\n\r\n","description":"","footnote":"","page_name":" 761 ","page_number":317},
  {"content":"\r\n\r\nاز آن هر يك از پادشاهان و فرمانروايان در عمارت قبر آن حضرت و اهداى اشياى گرانبها به آن مكان ، اقداماتى به انجام رساندند . سلطان عبد العزيز عثمانى دو شمعدان بزرگ نقره‌اى كه طلاكوبى شده بود ، در زيباترين شكل ، به مرقد على ( ع ) و مرقد امام حسين ( ع ) و به مرقد امامانى كه در كاظمين به خاك سپرده شده‌اند و نيز به مرقد شيخ عبد القادر گيلانى ، اهدا كرد .\r\n\r\nديوارهاى نجف\r\nچون نجف در كنار صحرايى متصل به صحراى شام قرار گرفته بود و هر آن انتظار حملهء اعراب و ديگران به آن شهر مىرفت ، پادشاهان و فرمانروايان شيعه در حفاظت از اين شهر و عقب راندن متجاوزان تلاشى فراوان از خود نشان مىدادند . از اين‌رو آنان ديوارهايى در اطراف شهر نجف كشيده بودند و هرگاه زمان اقتضا مىكرد به تجديد بناى آنها مىپرداختند .\r\n\r\nديوار اول\r\nاين ديوار به وسيلهء فنا خسرو بن بويهء ديلمى پادشاه عراق ، در ميان سالهاى 367 ه تا 372 ه كه به كار عمارت قبر شريف على ( ع ) اشتغال داشت ، ساخته شد .\r\n\r\nديوار دوم\r\nبنابر قول ابن اثير و ديگران اين ديوار به وسيلهء حسن بن سهلان وزير سلطان الدوله بن بويه ديلمى ، در سال 400 ه ساخته شد . گويند وى بيمار شد پس نذر كرد اگر بهبود يابد ديوارى به دور شهر بكشد . چون وى سلامت خود را بازيافت فرمان داد تا ديوارى به گرداگرد شهر بكشند . حال ممكن است وى ديوار اول را خراب كرده و ديوار ديگرى ساخته يا آنكه ديوارى بزرگ‌تر از ديوار اول بنا كرده و آنگاه نخستين ديوار را از بين برده است .\r\n\r\nديوار سوم\r\nچنان كه در كتاب بستان السياحه آمده است اين ديوار را برخى از پادشاهان هند بنيان كردند . گفته مىشود اين ديوار بزرگ‌تر از ديوار دوم بود . گفته مىشود نادر شاه هنگامى كه به نجف آمد دستور داد دور شهر را ديوار بكشند . تاريخ ورود نادر شاه به نجف را سال 1156 ه ذكر كرده‌اند و بعيد نيست كه او ديوار دوم را تعمير و اصلاح كرده باشد .\r\n\r\n","description":"","footnote":"","page_name":" 762 ","page_number":318},
  {"content":"\r\n\r\n\r\nديوار چهارم\r\nاين ديوار را نظام الدوله محمد حسين خان علاف اصفهانى وزير فتحعلى شاه قاجار ساخت .\r\nاين ديوار ، بلندترين و استوارترين ديوار نجف است و اكنون هم به چشم مىخورد . اما در سالهاى اخير ، به خاطر عدم نياز به وجود اين ديوار بسيارى از قسمتهاى آن فرو ريخته و از بين رفته است .\r\n\r\nنخستين كسى كه به ضرب سكه اسلامى فرمان داد\r\nمحقق فاضل شيخ حيدر قليخان بن نور محمد خان كابلى ساكن كرمانشاه در كتاب خود به نام غاية التعديل فى الاوزان و المكاييل نوشته است : « 75 »  « نخستين كسى كه به ضرب سكهء اسلامى پرداخت على ( ع ) بود كه در سال 40 ه برابر با سال 660 م به اين اقدام دست زد . آنگاه اين كار توسط عبد الملك در سال 76 ه برابر با سال 695 م تكميل شد » . ما بعدا در شرح زندگى حضرت باقر ( ع ) ، دربارهء ضرب سكه در روزگار خلافت عبد الملك مروان ، سخن خواهيم گفت .\r\n\r\nتأليفات امير المؤمنين ( ع )\r\nپيش از اين در جلد اول در مقدمات ، در اين باره سخن گفتيم اما به جهت ارتباط اين مبحث با زندگى آن حضرت دوباره و به صورت كوتاه متذكر آنها مىشويم .\r\n1 . جمع القرآن و تأويله يا جمع‌آورى آيات قرآن بر اساس ترتيب نزول .\r\n2 . كتابى كه آن حضرت در آن شصت نوع از انواع علوم قرآنى را جمع كرده و براى هر نوع از آنها مثالى زده است . ما در مقدمات كتاب ، سند خود را دربارهء اين كتاب بيان كرديم .\r\n3 . الجامعه ، 4 . الجفر ، 5 . صحيفه الفرائض ، 6 . كتابى دربارهء زكات چارپايان ، 7 . كتابى در ابواب فقه ، 8 . كتابى ديگر در ابواب فقه ، 9 . نامهء آن حضرت به مالك اشتر ، 10 . وصيت وى به محمد حنفيه ، كتاب 11 . عجايب احكام و قضاوتهاى آن حضرت كه توسط برخى از علما جمع‌آورى شده است و ما نيز اين كتاب را جمع آورده‌ايم و كتاب عجايب احكام امير المؤمنين به روايت محمد بن على بن ابراهيم بن هاشم قمى از پدرش از جدش را نيز در آن درج كرده‌ايم . ( اين كتاب به طبع رسيده است . )\r\n\r\n","description":"","footnote":" ( 75 ) . علاوه بر سخن حيدر قلى خان در آن كتاب ، من نيز در سفرى كه در سال 1353 ه به قصد زيارت مرقد حضرت رضا ( ع ) داشتم به حضور وى رسيدم و شيخ كه تسلط كاملى هم بر زبان انگليسى داشت مىگفت : مطلب فوق را در دايرة المعارف انگليسى چاپ بيست و سوم ، ذيل عنوان گفت‌وگو دربارهء مسكوكات عربى ، ص 904 ، ديده است . ","page_name":" 763 ","page_number":319},
  {"content":"\r\n\r\n12 . دعاها و مناجاتى كه از آن حضرت به جا مانده است و برخى از دانشمندان آنها را جمع كرده و بدان صحيفهء علويه گفته‌اند ، ( اين كتاب نيز به چاپ رسيده است ) .\r\n13 . مسند آن حضرت كه توسط نسايى جمع آورده شده است . اين كتاب حاوى احاديث و رواياتى است كه از آن حضرت نقل شده . در كشف الظنون در اين باره گفته شده : « مسند على ( ع ) تأليف ابو عبد الرحمن احمد بن شعيب نسايى متوفى در سال 303 ه » . اين كتاب غير از كتاب خصايص است كه در فضل على بن أبي طالب به نگارش درآمده كه در كشف الظنون هم نام آن آمده است . اين سه كتاب اخير را در واقع مىتوان از باب توسع ، جزو تأليفات آن حضرت دانست .\r\n14 . جنة الاسماء . در كشف الظنون در اين باره آمده است : « جنة الاسماء نوشتهء امام على بن أبي طالب است كه امام محمد غزالى ( متوفى در 505 ه ) بر آن شرحى نوشته است .\r\nمن خود نيز اين مطلب را در برخى از كتابها يافتم » . براى ما روشن نشد كه اين كتابى كه غزالى آن را شرح كرده است چيست ؟ و چرا آن را به على ( ع ) نسبت مىدهند ؟ و بعيد نيست كه در اين سخن تحريفى صورت گرفته باشد .\r\n\r\nكتابهايى كه سخنان آن حضرت را گرد آورده‌اند\r\nدر قسمت اول از اين جلد سخن ابن ابى الحديد را نقل كرديم كه گفته بود : براى هيچ يك از فصحاى صحابه يك دهم يا نصف آن ، از سخنانى كه از على ( ع ) گردآورى شده ، تدوين نشده است . ما پيش از اين ، درج سوم قسمت يك فهرستى از كتبى كه سخنان آن حضرت را جمع آورده‌اند ارائه داديم و در اينجا نيز اين فهرست را همراه با اختصار و زيادتى نسبت به آنجا ، ذكر مىكنيم :\r\n1 . نهج البلاغه كه توسط شريف رضى جمع‌آورى شده و تاكنون چندين بار به چاپ رسيده است .\r\n2 . ما فات نهج البلاغه من كلامه ( سخنان آن حضرت كه در نهج البلاغه نيامده است ) جمع‌آورى شده توسط فاضل معاصر شيخ هادى بن شيخ عباس بن شيخ جعفر فقيه نجفى ( اين كتاب به چاپ رسيده است ) .\r\n3 . مائة كلمه جمع‌آورى شده توسط جاحظ ( مطبوع ) .\r\n4 . غرر الحكم و درر الكلم گردآورى شده توسط عبد الواحد بن محمد بن عبد الواحد آمدى تميمى . وى اين سخنان را از كلمات كوتاه آن حضرت جمع‌آورى كرده و با نهج البلاغه نزديك است . انگيزهء آمدى در تأليف اين كتاب ، كارى بود كه جاحظ در تأليف مائة الكلمه به انجام رسانده بود . ( مطبوع ) .\r\n\r\n","description":"","footnote":"","page_name":" 764 ","page_number":320},
  {"content":"\r\n\r\n5 . دستور معالم الحكم ( مطبوع ) .\r\n6 . نثر اللآلى جمع‌آورى شده به وسيلهء ابو على فضل بن حسن طبرسى مؤلف مجمع البيان ( مطبوع ) .\r\n7 . مطلوب كل طالب من كلام على بن أبي طالب جمع‌آورى شده توسط ابو اسحاق وطواط انصارى . در اين كتاب صد سخن حكمت‌آميز منسوب به آن حضرت نقل شده است .\r\nاين كتاب در لايپزيك و بولاق به طبع رسيده و به فارسى و آلمانى برگردانده شده است .\r\n8 . قلائد الحكم و فرائد الكلم گردآورى شده توسط قاضى ابو يوسف يعقوب بن سليمان اسفراينى .\r\n9 . معميات على ( ع ) .\r\n10 . امثال الامام على بن أبي طالب طبع جوائب كه بر پايهء حروف الفبا ترتيب يافته است .\r\n11 . سخنان على ( ع ) شيخ مفيد كه در كتاب ارشاد خود نقل كرده است .\r\n12 . سخنان و نامه‌هاى آن حضرت كه نصر بن مزاحم در كتاب صفين خود ، نقل كرده است .\r\n13 . سخنان على ( ع ) كه در كتاب جواهر المطالب آورده شده است . و كتابهاى ديگرى غير از آنچه نام برديم .\r\n\r\nسخنى دربارهء نهج البلاغه\r\nنهج البلاغه كتابى است كه شريف رضى ، محمد بن ابو احمد حسين هاشمى علوى ، آن را جمع آورده و گزيدهء سخنان امير المؤمنين على بن أبي طالب ( ع ) را در آن گنجانيده است .\r\nسيد رضى خود در اين باره گويد : ديدم سخن آن حضرت بر سه محور گردش مىكند : اول :\r\nخطبه‌ها و اوامر ، دوم : نامه‌ها و سوم : پندها و اندرزها .\r\nوى در دنبالهء سخنان خود مىگويد : « اين كتاب مورد نياز دانشمند و دانشجو و مطلوب هر بليغ و زاهدى است . در خلال اين كتاب ، سخنان شگفت‌آورى در توحيد و عدل و منزه كردن خداوند از شباهت به مخلوقات نيز بيامده كه تشنه را سيراب مىكند و شفاى هر بيمارى و روشن‌كننده شبهه‌هاى تاريك است .\r\nمىتوان محتويات اين كتاب را به چند بخش تقسيم كرد : 1 . سخنان آن حضرت در باب توحيد و عدل و صفات الهى و منزه داشتن خداوند از مشابهت به مخلوقات . 2 . خطبه‌هاى سياسى و خطبه‌هايى كه آن حضرت در هنگام جنگها و داد خواهيها ايراد كرده است . 3 .\r\nخطبه‌هاى دينى آن حضرت در باب وعظ و ترهيب و ترغيب مردمان و نكوهش دنيا و سخنانى كه وى دربارهء اخلاقيات و مدح علم گفته است . 4 . وصاياتى كه آن حضرت به اين و آن\r\n\r\n","description":"","footnote":"","page_name":" 765 ","page_number":321},
  {"content":"\r\n\r\nعنوان كرده است . 5 . دعاها 6 . فتنه‌ها و جنگها . 7 . صفات مانند صفات طاووس و خفاش و مورچه و ملخ و توصيف بهشت و . . . 8 . نامه‌ها ، 9 . پندهاى كوتاه و امثال .\r\nاين كتاب داراى سخنانى گهربار است كه به حق بايد آن را نهج البلاغه ناميد و همچون درخشش خورشيد در روزى روشن در ميان مردم هر عصر و شهرى مشهور و درخشان است .\r\nتاكنون از سوى دانشمندان برجسته سى و چند شرح بر اين كتاب نوشته شده است .\r\nنخستين كسى كه اين كتاب را شرح كرد ، على بن ناصر ، از علماى همعصر شريف رضى ، جامع نهج البلاغه و آخرين كس شيخ محمد عبده مفتى كشور مصر ، دانشمند همعصر ما بود .\r\nمحتويات اين كتاب كه از افتخارات عرب و اسلام به شمار مىرود ، از كتابهاى دانشمندان ، همچون كتابهايى كه سخنان فصيح شعرا و خطبا را جمع آورده‌اند ، مانند ديوان حماسهء ابو تمام ، البيان و التبيين جاحظ ، مفضليات ضبى ، حماسه بحترى ، كه بر سياق حماسهء ابو تمام جمع‌آورى شده و كتابهاى ديگرى كه از شماره بيرون است ، گردآورى شده است .\r\nما كسى را نديده‌ايم كه دربارهء محتويات اين كتاب يا نسبت آنها به نويسندگانشان ايرادى وارد كرده باشند به جز عده‌اى اندك كه به مؤلف آن در نسبت دادن شعر يا كلامى به كسى ، نسبت خطا داده گفته‌اند فلانى روايت كرده است كه اين شعر از كس ديگرى است . اما گروهى نيز نهج البلاغه را انكار كرده‌اند . برخى از ايشان گويند : تمام محتويات نهج البلاغه از سخنان شريف رضى است نه از گفتار على ( ع ) . برخى ديگر دربارهء نام گردآورندهء نهج البلاغه راه خطا پيموده و آن را به شريف مرتضى برادر شريف رضى منسوب كرده و گفته‌اند اين سخنان از خود شريف مرتضى است نه از حضرت على ( ع ) . دسته‌اى ديگر نيز از اين ادعا تنزل كرده و به سخنى كه سخيف‌تر از سخنان مذكور است گفته‌اند : شريف رضى سخنانى را كه از على ( ع ) نيست در ميان آنها جاى داده است .\r\nذهبى نيز در كتاب خود به نام ميزان الاعتدال از حد خارج شده و ادعا كرده است :\r\nسخنانى كه در اين كتاب گردآورده شده ركيك و به دور از نفس قرشيان است .\r\nاگر ما به ديدهء بصيرت و انصاف به اين اقوال بنگريم در مىيابيم انگيزه‌اى كه سبب انكار اينان بر تمام يا قسمتى از نهج البلاغه شده ، همان ايراداتى است كه در اين كتاب نسبت به برخى از صحابه‌اى كه در نگاه اين نويسندگان از نوعى تقدس بهره‌مندند ، وارد شده است .\r\nبراى مثال مىتوان به خطبهء شقشقيه و خطبه‌هاى ديگرى نظير آن اشاره كرد . همچنين درد على و ناليدن او از دست كسانى كه در گرفتن منصب خلافت بر او پيشى گرفتند و اظهار اين مطلب كه وى نسبت به اين مقام ، از آنان سزاوارتر بود ، بدون هيچ كم و بيشى سبب انكار آنان بر اين كتاب شده است . امير شكيب ارسلان ، امير سخن ، نيز در گفت و گويى كه در جمع دانشمندان مشهور و برجستهء دمشق داشته ، بدين مطلب اذعان كرده است . وى پس از جنگ\r\n\r\n","description":"","footnote":"","page_name":" 766 ","page_number":322},
  {"content":"\r\n\r\nجهانى دوم ، از اروپا به دمشق بازگشت و در محفلى كه جمعى از دانشمندان در آن شركت داشتند ، وارد شد . در آن محفل سخن از نهج البلاغه به ميان رفت .\r\nيكى از حاضران گفت : نهج البلاغه از كلام على نيست بلكه آن را به على بسته‌اند . ديگر حاضران نيز با اين سخن روى موافق نشان دادند . شكيب ارسلان سكوت كرده بود .\r\nحاضران نظر وى را در اين مورد پرسيدند . او پاسخ داد : اگر نهج البلاغه جعلى باشد ، جاعل آن كيست ؟ آيا شريف رضى است ؟ پاسخ دادند : آرى . شكيب ارسلان گفت : اگر شريف رضى اين نهج البلاغه را ميان چهل كس تقسيم مىكرد ، هيچ كدام آنها نمىتوانستند حتى خطبه‌اى كوچك يا يك جمله از جملات آن را بياورند . نهج البلاغه بدون هيچ شك و ترديدى از سخنان امير المؤمنين على بن أبي طالب است . اما آنچه باعث شك و ترديد شما دربارهء آن كتاب مىشود اشتمال اين كتاب است بر قدح و ايراد به صحابه‌اى كه در نگاه مردم مقدس هستند .\r\nبراى اسناد نهج البلاغه به على ( ع ) مىتوان از كلام آن حضرت بر آن شواهدى اقامه كرد . سخنانى كه از آن حضرت در نهج البلاغه آمده ، همچون ديگر سخنان على ( ع ) است .\r\nچنان كه دربارهء كلام وى گفته شده است : سخن او پس از سخن پيامبر ، فوق كلام مخلوق و دون كلام خالق است . و در اين باره ، به جز آنان كه در خورشيد درخشان ترديد مىكنند ، كس ديگرى شك نكرده است . گروهى از نويسندگان معاصر ، به پيروى از گفتار برخى از مستشرقين كه تنها قصد آنها شك در هر اثر اسلامى است ، وجوهى را دستاويز خود قرار داده‌اند و اين كتاب را زير علامت سؤال كشيده‌اند . ما نيز در اينجا برخى از ايرادات آنها را مطرح مىكنيم و به آنها پاسخ مىگوييم :\r\n1 . سخنانى كه از حضرت على ( ع ) در نهج البلاغه ذكر شده ، بدون سند است .\r\nپاسخ : شريف رضى ، چون از دانشمندان ثقه و درست كار است ، پذيرش سخن او كه اين گفته‌ها را از ميان كتب علماى معتبر اخذ كرده ، واجب و حتمى است . البته مقصود رضى از جمع‌آورى اين سخنان ، اخذ احكام شرعى و مسائل حلال و حرام نبوده است تا نيازمند به ذكر اسناد آنها باشد ، بلكه وى در نظر داشته سخنانى از آن حضرت را كه از فصاحت و بلاغت حظ وافرى داشته و داراى مضامين بلندى بوده‌اند برگزيند تا به خوانندگان آن كتاب بهره‌اى رسانده باشد . و اگر شريف رضى مىدانست زمانى خواهد آمد كه برخى از مردم دربارهء نهج البلاغه به ترديد بيفتند و در آن ادعاى ركاكت بكنند و به خاطر نشناختن گردآورندهء آن ، كتاب را به كس ديگرى نسبت دهند بىشك سلسله اسناد گفتار على ( ع ) و نيز فهرست كتبى را كه كلام آن حضرت را از آنها انتخاب كرده بود ، چنان كه به برخى از آنها نيز اشاره كرده است ، عنوان مىكرد .\r\n\r\n","description":"","footnote":"","page_name":" 767 ","page_number":323},
  {"content":"\r\n\r\n2 . در نهج البلاغه كلماتى است كه اعراب چه در دورهء جاهليت و چه در دورهء اسلامى آنها را به كار نبرده‌اند تا آنكه كتابهاى منطق و فلسفه ترجمه و علم اصول بنيان گذارده شد .\r\nمثلا لغت « كيفيت » « 76 »  و اشتقاقات آن مانند « مكيف » « 77 »  را مىتوان از اين قبيل برشمرد .\r\nپاسخ : وقتى واژه‌اى عربى باشد و طريقهء اشتقاق از آن نيز بر پايهء قواعد زبان عربى انجام گيرد ، عدم آگاهى اعراب بر وجود آن لغت در كلام عرب ، چه در جاهليت و چه در اسلام ، خللى به كار برد واژه وارد نمىآورد . مخصوصا اگر كسى به كلام عرب و آنچه در كتابها از زبان عرب نقل شده است ، احاطهء كافى داشته باشد .\r\nدر قرآن مجيد نيز كلماتى يافت مىشوند كه عربى نيستند ، مانند قسطاس ، اما منكران قرآن هيچ‌گاه نگفته‌اند كه در قرآن غير عربى راه يافته يا آنكه اين كلمه در زبان عرب نيامده است . اين ايراد در واقع از كسانى است كه نمىتوانند ايرادى به نهج البلاغه وارد كنند از اين رو به اين گونه اوهام دست مىآويزند .\r\nهمچنين اعتراض كرده‌اند كه در نهج البلاغه واژه‌هاى خاص و عام و محكم و متشابه و مجمل و مبين به كار رفته است در حالى كه اين الفاظ از مصطلحات علم اصول است كه در قرن دوم وضع شد . اما با اين وجود مىتوان چنين واژه‌هايى را در خطبه‌اى از نهج البلاغه كه در آن از ابتداى خلقت آسمانها و زمين و آدم سخن گفته شده ، يافت و بعيد است كه انسان از روى اتفاق فهرستى از اسامى متعدد كه براى معانى خاصى در يك علم وضع شده‌اند ، بدون اطلاع از آن علم و مصطلحات جارى در آن سخن بگويد .\r\nاين اعتراض نيز ، مانند ايراد گذشته ، از كسى است كه سعى مىكند اعتراضى بيابد اما نمىتواند و تنها به امورى واهى متشبّث مىشود . اين الفاظ عربى و صحيح بوده و برخى از آنها مثل محكم و متشابه در قرآن به كار رفته است « 78 »  . الفاظ عام و خاص و مجمل و مبين نيز از واژه‌هاى رايج و شايع در زبان عربى است و در قرآن كريم نيز عموم و خصوص و اجمال و تبيين به چشم مىخورد و اگر على مىخواسته در هنگام سخن گفتنش اين معانى را در قرآن تبيين كند ، با چه لفظى مىتوانسته از آنها تعبير كند ؟ آيا او مىبايست از به كار بردن لفظ عموم و خصوص و اجمال و تبيين ، به اين بهانه كه اين الفاظ جزو اصطلاحات اصولىاند ، دست بردارد ؟ اين جز دستورى بيهوده نيست . و چه بسا كه اصوليون خود اين الفاظ را از سخنان على ( ع ) و دانشمندانى كه پيش از ايشان بوده‌اند ، گرفته‌اند .\r\nهمچنين به كاربرد واژه‌هاى ازل و ازليه به معناى قدم در نهج البلاغه اعتراض كرده‌اند .\r\n\r\n","description":"","footnote":" ( 76 ) . « لتجرى فى كيفية صفاته » خطبه اشباح .  ( 77 ) فتكون فى مهب فكرها مكيفا » خطبه .  ( 78 ) آيهء 7 سورهء آل عمران : هُوَ الَّذِي أَنْزَل عَلَيْك الْكِتاب مِنْه آيات مُحْكَمات هُن أُم الْكِتاب وَ أُخَرُ مُتَشابِهات » . ","page_name":" 768 ","page_number":324},
  {"content":"\r\n\r\nاين لغات در مواضعى از نهج البلاغه تكرار شده‌اند حال آنكه لغويون گفته‌اند : ازلى و ازليه مصنوع بوده و از كلام عرب به شمار نمىآيند .\r\nاين اعتراض نيز ، همچون دو ايراد پيشين بىجا و باطل است . فيروزآبادى ، كه هيچ كس در تبحر وى در لغت و وسعت اطلاع او در اين باب ترديد ندارد ، در قاموس تصريح كرده است كه واژهء ازل عربى است . وى در آنجا گويد : ازل يعنى قدم و ازلى از مشتقات آن است .\r\nاصل اين واژه يزلى منسوب به لم يزل بوده كه ياء به جهت تخفيف به الف بدل شده است .\r\nچنان كه اعراب در نيزه‌اى كه منسوب به ذى يزن است مىگويند ازنى . در صحاح نيز آمده است : ازل يعنى قدم و ازلى از مشتقات آن است . گروهى از دانشمندان گويند : اصل اين كلمه لم يزل بوده است . سپس چون آن را منسوب كرده‌اند ، مختصر شده و گفته‌اند يزلى سپس ياء را به الف بدل كرده‌اند . چرا كه الف خفيف‌تر از ياء است و بدين ترتيب اين واژه به صورت ازلى درآمده چنان كه در نيزه‌اى كه منسوب به ذى يزن است ازنى و به تير يثربى ، اثربى گويند . به هر صورت صاحب قاموس بر وجود واژه‌هاى ازل و ازلى در كلام عرب اعتراف كرده است . اما اينكه آن را مشتق از لم يزل بگيريم ، چنان كه از برخى از دانشمندان حكايت شد ، يا آنكه آن را مرتجل بدانيم مسأله‌اى است كه بر وجود اين لغت در كلام عرب ، لطمه‌اى وارد نمىكند و سبب ايجاد شك دربارهء نهج البلاغه مىشود . مگر براى كسى كه مىخواهد آنچه را كه بهانه در آن راه ندارد ، دستاويز قرار دهد و اعتراض كند .\r\nهمچنين گفته‌اند على در خطبه‌اى كه دربارهء خلقت آسمان و زمين ايراد كرده ، گفته است : « شهادة كل صفه انها غير الموصوف و شهادة كل موصوف انها غير الصفة » .\r\nمعترضان گفته‌اند : اعراب ، پيش از آنكه علم كلام در روزگار عباسيان پايه گذارده شود ، از اين تعبير آگاهى نداشتند .\r\nاين ايراد نيز به مانند موارد گذشته باطل و نابجاست . زيرا عبارات در انحصار كسى نيست و اگر يك كلمه از نهج البلاغه با كلمات متكلمان موافقت داشته باشد كسى نمىتواند در صحت نسبت نهج البلاغه به على ( ع ) ، به اين بهانه كه اين كلمات موافق با تعبير علماى كلام است ، ايراد وارد كند . مگر كسى كه بخواهد خود را به زحمت اندازد و راه انحراف بپويد . و شايد متكلمان اين عبارت را از على ( ع ) گرفته باشند . وقتى واژه‌اى عربى و فصيح و رايج در زبان عربى باشد ، هيچ كس را نمىتوان از استعمال آن بازداشت و نمىتوان از وجود آن واژه در نهج البلاغه استبعاد كرد و از كجا مىتوانيم بگوييم اعراب از اين تعبير آگاهى نداشته‌اند در حالى كه اين عبارت عربى و فصيح و مفردات آن در زبان عربى شايع بوده و ميان اعراب بسيار به كار مىرفته است .\r\nاز ديگر ايرادات معترضان آن است كه در نهج البلاغه كلماتى وارد شده كه با قواعد لغت\r\n\r\n","description":"","footnote":"","page_name":" 769 ","page_number":325},
  {"content":"\r\n\r\nمخالفت دارد و از فصاحت و شهرت به دور است . از جملهء اين كلمات ، واژهء معلول است كه در سخن آن حضرت ، و كل خوف محقق الاخوف الله فانه معلول » و نيز « و كل قائم فى سواه معلول » ، وارد شده . حال آنكه اين واژه در كلام صحيح راه نيافته است . زيرا اسم فاعل از عل ، يعل ، عليل و اسم مفعول آن از باب افعال ، معل است .\r\nدر پاسخ اين ايراد از سخن صاحب صحاح ، جوهرى ، استفاده مىكنيم كه بر صحت كاربرد معلول از عل تصريح كرده و گفته است : « على الشى فهو معلول » . صاحب قاموس گويد : « عل يعل و اعتل و اعله الله تعالى كه اسم فاعل از آن معل و عليل است » . اما اسم مفعول آن را معلول مگو . اما متكلمان اين واژه را به كار مىبرند ولى من بر آن اطمينان ندارم .\r\nدر تاج العروس آمده است : « ابو اسحاق لفظ « معلول را در عروض به كار برده » وى در شرح قول او گويد : و من بر آن اطمينان ندارم . زيرا تعبير معروف « معل » است مگر آنكه وى به مذهب سيبويه كه مجنون و مسلول را نيز جايز مىداند ، عمل كرده باشد .\r\nبدين ترتيب روشن شد كه لفظ معلول عربى است و از جانب جوهرى ، مؤلف صحاح كه پيشواى لغويون به حساب مىآيد ، بر آن تصريح شده . و عدم اطمينان فيروزآبادى بر صحت اين لغت ، نمىتواند عدم صحت آن را ايجاب كند . علاوه بر آنكه مؤلف صحاح بر صحت چنين واژه‌اى اطمينان دارد . و با توجه به اسم مفعولهايى كه از حم و جن ساخته شده است مىتوان ساخت معلول از عل را نيز جايز شمرد . و همين كه اين واژه در سخن على به كار رفته است مىتوان بر صحت آن يقين پيدا كرد . و بهتر است به جاى آنكه استدلال شود چون اين لغت در نهج البلاغه به كار رفته پس آن از درجهء اعتبار ساقط است چنين استدلال كنيم كه چون اين لغت در نهج البلاغه به كار رفته ، مىتوان بر وجود صحت آن اطمينان يافت .\r\nاز جمله اعتراضات ديگر بر نهج البلاغه ورود تركيب التقى به است كه عرب آن را به صورت التقى الرجلان به كار مىبرد .\r\nپاسخ از اين ايراد آن است كه اگر عرب عبارت التقى الرجلان را به كار مىبرد ، پس اين معترض چه مىگويد كه شايد گوينده در اين باره قصد داشته بگويد او با مرد ديگرى برخورد ( التقا ) كرده است . آيا گوينده در اين صورت مىتواند عبارتى جز « التقيت به » را به كار برد ؟ علاوه بر اين ، تضمين در زبان عربى بسيار شايع است و در اينجا هم مانعى ندارد كه مقصود از التقى اجتمع باشد . و از اين‌رو آن حضرت التقى به گفته است چنان كه اجتمع به گويند . و عدم نص لغويون بر صحت استفاده از اين تركيب ، آن را ناصحيح نمىشمارد . زيرا بسيارى از كاربردهاى صحيح عربى وجود دارد كه از چشم لغويون به دور مانده است . مثلا\r\n\r\n","description":"","footnote":"","page_name":" 770 ","page_number":326},
  {"content":"\r\n\r\nاعراب هم علمته را به كار مىبرند و هم علمت به را ، و حال آنكه علمت فى نفسه متعدى است ولى با اين وجود اعراب آن را بازهم با حرف جر متعدى مىكنند .\r\nاز ديگر ايرادات متعرضان نهج البلاغه وجود كلمات مولد همچون تلاشت در سخن آن حضرت است كه فرموده : « و ما تلاشت عنه بروق الغمام » . اينان ايراد كرده‌اند كه اين كلمه ، مولد بوده و در كلام صحيح متقدمان راه نيافته است .\r\nكلمهء تلاشى ، ساخته شده از لا شىء است و عدم استعمال آن توسط متقدمان و عدم آگاهى كافى ما از كلام ايشان ، ما را از كاربرد اين واژه جلوگيرى نمىكند . و به قول معروف عدم الوجدان لا يدل على عدم الوجود .\r\nاز ديگر ايرادات وجود واژه‌هاى الغيريه و الابعاض است كه گفته‌اند : كاربرد اين الفاظ بدين گونه ، بيشتر به سخن متكلمان ماننده است .\r\nاما بايد گفت : الغيريه نسبت به غير است و ساخت منسوب در عربى قياسى است . و الابعاض جمع بعض است . كه جوهرى و فيروزآبادى بر آن تصريح كرده‌اند . و دخول الف و لام بر آنها بدون اشكال است ، مگر آنكه عدم جواز دخول الف و لام بر مفرد اين لغات را بپذيريم ، چنان كه برخى از ايشان نيز چنين مىگويند . البته اين نظريه مسلم نيست . و دخول الف و لام بر جمع بىاشكال است زيرا جمع نكره است . اما اينكه گفته‌اند چون اين واژه‌ها در كلام متكلمان وارد شده ، پس نبايد از وجود آنها در كلام عربى فصيح بهره گرفت ، خطاست و چه بسا كه علماى كلام خود اين گونه واژه‌ها را از كلام فصيح عرب اخذ كرده باشند .\r\nهمچنين بر وجود مبالغه در وصف ، مانند توصيف مورچه توسط آن حضرت كه گفته‌اند با چشم و با فكر نمىتوان به كنه اين اوصاف پى برد يا توصيف طاووس كه دربارهء آن ايراد كرده‌اند : چگونه فكرها و خردها توانايند كه اين ريزه‌كاريها را دريابند . يا آنكه گفته‌اند :\r\nتوصيفات على ( ع ) همچون سخنان توصيفگران است كه كمترين اجزاى آن ناتوان كردن افكار از درك آنها و ناتوان ساختن زبانها از بيان آنهاست . و اين نوع سخن گفتن آن هم در تقرير ادله بر اثبات قدرت خالق و آفرينشگرى او به اسلوب شعرا و نويسندگان و خيال‌بافان نزديك‌تر است تا به اسلوب دانشمندان پرهيزگار .\r\nدر پاسخ بايد گفت كه مبالغه نيز در آياتى از قرآن كريم وارد شده است . مثلا آيهء 39 از سورهء نور « 79 »  و نيز آيهء 43 از همان سوره « 80 »  و آيهء 33 از سورهء بقره « 81 »  . و از اين گذشته مبالغهء\r\n\r\n","description":"","footnote":" ( 79 ) . أَوْ كَظُلُمات فِي بَحْرٍ لُجِّيٍّ يَغْشاه مَوْج مِن فَوْقِه مَوْج . . . .  ( 80 ) أَ لَم تَرَ أَن اللَّه يُزْجِي سَحاباً . . . وَ يُنَزِّل مِن السَّماءِ مِن جِبَال فِيها مِن بَرَدٍ . . . يَكادُ سَنا بَرْقِه يَذْهَب بِالْأَبْصارِ . . . .  ( 81 ) أَوْ كَصَيِّب مِن السَّماءِ فِيه ظُلُمات وَ رَعْدٌ وَ بَرْق . . . . ","page_name":" 771 ","page_number":327},
  {"content":"\r\n\r\nمعتدله خود يكى از اقسام بلاغت است و وجود چنين مبالغه‌اى ، در تقرير ادله بر هر چيزى ، در ميان سخنان علماى پرهيزگار بدون اشكال است .\r\nاز ديگر ايرادات آن است كه در اين كتاب نكاتى ذكر شده كه مخالف با شيوهء زاهدانهء آن حضرت است . مانند افسوس آن حضرت بر خلافت كه در خطبهء شقشقيه از آن سخن به ميان رفته است .\r\nجواب از اين ايراد آن است كه افسوس آن حضرت بر از دست دادن خلافت به هيچ وجه با زهد او منافات ندارد . چرا كه خلافت حق مسلم و فريضه‌اى شرعى براى او به شمار مىآمد . از اين‌رو اندوه و دريغ وى از بازداشتن وى از خلافت ، گناه او به حساب نمىآيد .\r\nايراد ديگر آن است كه در اين كتاب جملاتى مشتمل بر لعن و سرزنش ، وارد شده مانند سخن آن حضرت به ابن عباس « 82 »  و سخن او به اشعث بن قيس « 83 »  و يا به مغيرة بن اخنس « 84 »  و يا در نامه‌اى كه به عمرو بن عاص نگاشت خطاب به او الفاظى تند و خشن ايراد كرده « 85 »  . و يا در نامه‌اى كه به عثمان بن حنيف نوشته و دربارهء معاويه به تندى ياد كرده است « 86 »  .\r\nپاسخ از اين موارد آن است كه مقصود امير المؤمنين از سخنى كه در مورد طلحه گفته نشان دادن سرسختى طلحه بوده و اين تعبير در آن دوران فحش و ناسزا به حساب نمىآمده است . از اين گذشته كسى كه شكنندهء بيعت خود را نكوهش مىكند و به قصد جنگيدن با او بيرون مىآيد و هر جا كه بر او دست يابد او را مىكشد ، در گفتن اين جمله چه بعدى مىتواند داشته باشد ؟ ! . اما اشعث منافق و دشمن على بود و كارهاى آن حضرت را به تباهى مىكشانيد . از اين‌رو هيچ تعجبى ندارد كه على ( ع ) دربارهء او چنين گويد . همچنين مغيرة بن اخنس به گونه‌اى با آن حضرت سخن گفت كه بىسابقه بود . وى به هنگام مشاجره‌اى كه ميان على و عثمان روى داد به هواخواهى عثمان برخاست و گفت : من در برابر على براى دفاع از تو كافى هستم . و آن حضرت در پاسخ اين سخن او چنين فرمود .\r\n\r\n","description":"","footnote":" ( 82 ) لا تلقين طلحه فإنك ان تلقه كالثور عاقصا قرنه يعنى : با طلحه روبه‌رو مشو كه او را همچون گاوى كه شاخ خود را تيز كرده ، مىيابى .  ( 83 ) « عليك لعنة اللّاعنين حائك بن حائك و منافق بن كافر . » يعنى : نفرين لعنت كنندگان بر تو باد اى بافنده پسر بافنده و اى منافق پسر كافر .  ( 84 ) « يا ابن اللعين الابتر يعنى » : اى ملعون دم بريده .  ( 85 ) « فطلبت فضله ابتاع الكلب الضرغام » . يعنى : تو زيادهء او ( معاويه ) را درخواست كردى همچون پيروى سگ از شير .  ( 86 ) « و سأجهد فى ان اطهر الارض من هذا الشخص المعكوس و الجسم المركوس » . يعنى : تلاش خواهم كرد تا زمين را از اين شخص وارونه و كالبد سرنگون پاك سازم » . ","page_name":" 772 ","page_number":328},
  {"content":"\r\n\r\nهمچنين سخنانى كه على ( ع ) طى نامه‌اى دربارهء عمرو بن عاص و معاويه نگاشته بود ، كمتر از آنچه بود كه اين دو سزاوار آن بودند .\r\nايراد ديگر ، خبر دادن على ( ع ) از بسيارى از امور غيبى است . اما آن حضرت خود مىفرمود : اين علم به غيب نيست بلكه وى آنها را از صاحب علم فرا گرفته است .\r\nهمچنين ايراد كرده‌اند كه در اين كتاب عباراتى است كه با احكام شريعت تصادم دارد .\r\nمانند فرمايش آن حضرت كه : « لا تطيعوهن فى المعروف حتى يطمعن فى المنكر » « 87 »  زيرا نهى وى از اطاعت از زنان در امور نيك و پسنديده با احكام اسلامى سازگارى ندارد .\r\nپاسخ آن است كه : مراد على ( ع ) جلوگيرى از انجام كار پسنديده‌اى كه زنان بدان فرمان داده‌اند نيست ، بلكه نهى آن حضرت از اظهار اين مطلب است كه كسى بگويد كار نيك من به سبب اطاعت از زنان بود . تا بدين وسيله زنان در دستور به كارهاى زشت و ناپسند در مردان طمع ببندند كه اگر اطاعت نشوند بر مردان خشم مىگيرند و آنان را به رنج و ناراحتى دچار مىكنند و اگر آنها از اطاعت مردان از خود نوميد شوند ، مردان نيز از مشقت مخالفت با آنها مىرهند . و ضمنا ضعف آراى زنان نيز آشكار است و نيازى به برهان و دليل ندارد .\r\nهمچنين ايراد كرده‌اند كه على ( ع ) دربارهء خداوند گفته است : « يقول لما اراد كونه كن فيكون لا بصوت يقرع و لا بنداء يسمع و انما كلامه سبحانه فعل منه أنشأه و مثله لم يكن من قبل ذلك كائنا و لو كان قديما لكان الها ثانيا » « 88 »  . معترضان گويند اين سخن از ادلهء معتزله دربارهء صفات خداوند است .\r\nپاسخ آن است كه : سخن گفتن دربارهء صفات خداوند و اينكه آيا صفات قديمند يا نه ؟ از مسائل ظريف و دشوار كلامى است كه در ميان اماميه و معتزله از يك سو و اشاعره از سويى ديگر دربارهء آنها اختلاف شده است . بنابراين اگر سخن امير المؤمنين با يكى از اين مذاهب سازگارى داشته باشد ما نمىتوانيم سخن حضرت را به اين سبب از او ندانيم . زيرا اين مسأله از جمله مسائل نظرى و دقيق است نه از مسائل بديهه و اوليه . و اگر گروهى خود بر راست بودن عقيدهء خويش ادعا كنند دليل ندارد كه اعتقاد آنها را واقعا راست انگاشت .\r\nايراد ديگر آن است كه على در نهج البلاغه بسيار خود را ستوده است . مانند سلونى قبل ان تفقدونى « 89 »  و يا عبارات ديگرى از همين دست .\r\n\r\n","description":"","footnote":" ( 87 ) از زنان در كارهاى پسنديده فرمانبردارى مكنيد تا در زشتى طمع نبندند .  ( 88 ) و چون بخواهد بودن آن را ، مىگويد : شو پس مىشود . آن هم نه به صدايى كه فرو كوبد يا ندايى كه شنيده شود بلكه كلام خداوند سبحان فعلى است از او كه خداوند آن را بيافريند و مانند آن پيش از اين نبوده و اگر آن هم قديم مىبود خداى دومين مىشد .  ( 89 ) پيش از آنكه مرا از دست دهيد ، از من بپرسيد . ","page_name":" 773 ","page_number":329},
  {"content":"\r\n\r\nجواب آن است كه پيامبر نيز در مواردى خود را ستوده مانند : « انا افصح من نطق بالضّاد « 90 »  و انا سيد ولد آدم « 91 »  و ستايش نفس اگر به خاطر غرضى صحيح انجام پذيرد ، نمىتوان بدان ايرادى وارد كرده با آنكه اين روايت در اسد الغابه نيز نقل شده است .\r\nايراد ديگر آن است كه در اين كتاب بسيارى سخنان پيامبر ( ص ) نيز وارد شده است .\r\nپاسخ : به راستى ما نمىدانيم چه مانعى دارد كه برخى از سخنان على ( ع ) از باب توارد خاطر خصوصا در معانى كثير الاستعمال ، با گفتار پيامبر ( ص ) موافقت داشته باشد ؟ ! حال آنكه در ميان سخنگويان و شاعران توارد خاطر ، فراوان روى مىدهد . از طرف ديگر على ( ع ) در دامن پيامبر رشد يافته و به خلق و خوى او بار آمده بنابراين شگفتى ندارد اگر وى در سخنان خود برخى از آراء و اعتقادات پيامبر را دربارهء زندگى مطرح كند .\r\nايراد ديگر آن است كه در ميان سخنان على ، بسيارى از سخنان عمر بن خطاب جاى داده شده است . اين ايراد نيز همانند اعتراضات گذشته بىاساس است . با آنكه ظن ما ، اگر نگوييم يقين ، آن است كه بسيارى از سخنان على ( ع ) را به عمر نسبت داده‌اند .\r\nايراد ديگرى كه ذكر كرده‌اند آن است كه در ميان گفتار على ( ع ) ، سخنانى از ابن مقفع در كتاب رسائل البلغاء به چشم مىخورد . پاسخ ما به اين ايراد آن است كه موافقت كلام ابن مقفع با سخنان على ( ع ) ما را راهنمايى مىكند كه وى اين سخنان را از على ( ع ) اخذ كرده و اين سخنان باعث ترديد دربارهء نسبت اين سخنان به على ( ع ) نمىشود .\r\nايراد ديگر دربارهء اختلافات و كم و كاستيهايى است كه در ميان بعض نسخ نهج البلاغه ديده مىشود . نهج البلاغه كه اكنون در دست ماست ، به همان ترتيبى كه شريف رضى آن را گرد آورده بود ، به ما نرسيده است بلكه پس از وفات رضى و مرتضى و حتى پس از وفات شارح آن ، ابن ابى الحديد ، در سال 654 ه با مرور زمان بر حجم آن افزوده شده است . زيرا نسخه‌اى كه شيخ محمد عبده ، بر آن تعليق نوشته و در بيروت به چاپ رسيده حدود پنجاه صفحه در جلد اول ، از ص 377 - 433 ، اضافه بر نهج البلاغه‌اى كه ابن ابى الحديد آن را شرح كرده است ، دارد . جواب : ما به نسخه‌اى كه در بيروت به چاپ رسيده و شيخ محمد عبده بر آن تعليقه زده بود ، مراجعه كرديم و ديديم كه پايان جلد اول آن نهج البلاغه ص 258 و پايان جلد دوم آن ص 150 بود . پس آن پنجاه صفحه‌اى كه شيخ محمد عبده بر آن تعليقه نوشته و ابن ابى الحديد آنها را روايت نكرده كجاست ؟ ! و اين مقدار برابر با پنج جزء نخستين مىشود . پس بدون ترديد بايد گفت : اين ناقد اشتباهى كرده و نقد خود را نيز بر آن اشتباه پايه گذارده است و به عبارتى خطا بر روى خطا بوده . نسخ خطى و چاپى نهج البلاغه\r\n\r\n","description":"","footnote":" ( 90 ) من فصيح‌ترين كسى هستم كه صاد را گفته است .  ( 91 ) من سرور فرزندان آدمم . ","page_name":" 774 ","page_number":330},
  {"content":"\r\n\r\nكه در ايران و دمشق و ديگر جاهاست و نيز شروح چاپى و خطى آنها همگى يكى بود . و ميان آنها تفاوتى به چشم نمىخورد . در حالى كه صدها سال از گردآورى نهج البلاغه مىگذرد و نسخ آن در گوشه و كنار جهان انتشار يافته و آن را با خطوط ارزشمندى نگاشته‌اند و علماء با سلسله سندهاى فراوان ، كه در خور بسيارى از كتب تأليف شده است ، آن را از استادان خود روايت كرده‌اند . و ما نديده‌ايم كسى در نسخ نهج البلاغه ادعاى زيادت يا نقصان كند و اين از جمله امورى است كه عادتا اقتضا مىكند علما از آن باخبر شوند و ديگران را متوجه آن بكنند و آيا مىتوان گفت كه محمد عبده بر نسخه‌اى از نهج البلاغه دست يافته بود كه پنجاه و شش صفحه از نهج البلاغه‌هايى كه در ميان مردم است ، اضافه داشته و علماى ديگر از وجود چنين نسخه‌اى ، در طول بيش از هزار سال ، بىخبر بودند ؟ محمد عبده كجا بر اين نسخه دست يافته است ؟ و اگر وى به نسخه‌اى خطى و نادر دست يافته بود بايد آن را دست كم با يك نسخه از نسخه‌هاى چاپى نهج البلاغه مقابله مىكرد و بر افزونى آن نسخه آگاه مىشد و ديگران را نيز از آن آگاه مىكرد و اين خود از مهم‌ترين آگاهيها در باب نهج البلاغه بود . در حالى كه هرگز چنين نبود . شيخ محمد عبده ، جز نسخه‌اى از نسخ چاپى را به دست نگرفت و بر آن تعليقه‌اى ننوشت و آن را چاپ نكرد . اما اين ناقد در آنچه ايراد كرده شتاب گرفته و بدين سبب در اشتباه افتاده است و او در تصحيح خطايى كه كرده به ما كه به سخن نادرست او نيازى نداشتيم ، محتاج‌تر است . در اين باره ابهامات و ايرادات ديگرى از سوى معاصران ما به ساحت نهج البلاغه وارد شده است اين مقام شايستهء عنوان اين ايرادات و پاسخ بدانها نيست . اما براى آنكه اين توهمات را دفع كنيم خود را به مطرح كردن آنها ملزم مىدانيم . مثلا ايراد كرده‌اند : بيشتر احاديث پيامبر نقل به معنا شده تا چه رسد به كلام امام ؟\r\nپاسخ اين است كه : كسى تاكنون اكثر احاديث نبويه را نقل به معنا ندانسته و اگر نقل به معنا در مورد حديثى جايز باشد ، زيرا مقصود از حديث بيان حكم شرعى است ، صرف نظر از فصاحت و بلاغت آن ، پس چرا در مورد خطبه‌ها و نامه‌ها و ساير سخنانى كه علاوه بر معناى مورد نظر داراى فصاحت و بلاغت نيز هستند ، اين كار روا نباشد ؟ و اگر معترضى در مورد كلام نهج البلاغه به اين بهانه كه ممكن است نقل به معنا باشد ، شك كند پس بايد در مورد خطبه‌هاى پيامبر ( ص ) و در مورد هر خطبه و كلاسى كه به فصحاى عرب نسبت مىدهند ، نيز ترديد كند . چرا كه ممكن است اين خطبه‌ها نيز نقل به معنا شده باشند . و البته هيچ شخص انديشمندى به چنين قولى اعتقاد ندارد .\r\nگفته‌اند : كشمكشهاى مذهبى و اغراض سياسى از جعل و دوز و كلك به دور نيستند .\r\nجواب : كشمكشهاى مذهبى و اغراض سياسى جعل و حقه‌بازى را روا نمىشمرد . و آنچه دانشمندان مورد اعتماد روايت كرده‌اند به هيچ كس اجازه نمىدهد تا به خاطر موافقت با\r\n\r\n","description":"","footnote":"","page_name":" 775 ","page_number":331},
  {"content":"\r\n\r\nغرضى سياسى يا كشمكشى مذهبى ، در آن ترديد كند . بلكه اين كار جز از علماى غير موثق از كس ديگرى سر نمىزند .\r\nگفته‌اند : جامع نهج البلاغه خود در مقدمه‌اى كه بر نهج البلاغه نوشته سخنانى آورده است كه از آنها عدم قطع به صحت آنچه را كه جمع‌آورى كرده است مىفهماند . وى گويد :\r\nچه بسا در اين كتاب لفظى كه دو جور يا بيشتر نقل شده ، ديده مىشود و يا معنايى در آن مكرر شده است . علت اين امر آن است كه سخنان آن حضرت با اختلافات بسيارى نقل شده است .\r\nپاسخ : معناى اين كلام تشكيك گردآورندهء نهج البلاغه در آنچه جمع‌آورى كرده نيست ، بلكه وى مىگويد : رواياتى كه دربارهء يك معنا از آن حضرت شده ، بسيار اختلاف دارد . بدين گونه كه برخى كلامى از آن حضرت روايت كرده‌اند كه ديگرى آن را نقل نكرده است و اين عبارت البته ما را از صحيح دانستن دو سخن على ( ع ) ، كه امام بارها آن را به زبان رانده بود ، بازنمىدارد . برخى از عبارات آن حضرت مختلف و معانى آنها نيز تكرار شده و اين خود گواهى است بر شدت پرهيزگارى جامع اين كتاب كه علت اين امر را در گردآورى سخنى كه معناى آن مكرر و عبارت آن مختلف است ، بيان كرده است . ما همين حالت را در سخنان پيامبر ( ص ) و نيز در كلام ديگر سخنوران مشاهده مىكنيم . پس اگر از يك كلام روايات مختلفى نقل شد ، اين مطلب باعث شك در صحت آن نمىشود و حال آنكه در روايت برخى از احاديث صحيح نبويه ، اختلافاتى روى داده است .\r\nگفته‌اند : در نهج البلاغه هيچ كلامى نيست مگر پس از قتل عثمان . اين ايراد صحيح نيست زيرا سخنان بسيارى در نهج البلاغه وجود دارد كه آن حضرت پيش از قتل عثمان آنها را گفته و نيز بسيارى سخنان ديگر در آنجاست كه تاريخ بيان آنها در دست نيست .\r\nگفته‌اند : در نهج البلاغه لفظ « لأن » آمده حال آنكه اين واژه نه در قرآن و نه در سخن فصيح گفته نشده است . پاسخ : قرآن تمام كلمات عرب را در خود ندارد . آيا لغاتى مثل حوذان ، نفل ، جنوب ، شمال ، قرنقل ، حينئذ ، ساعتئذ ، حتام ، حتى متى ، نعم و اجل و حتى كلمات كثير الاستعمال ديگر عربى در قرآن آمده است ؟ و از كجا مىتوانيم پى ببريم كه واژهء « لأن » در سخن فصيح راه نيافته و چه كسى بر همهء سخنان فصيح تسلط دارد تا بتوانيم اين گفته را از او بپذيريم ؟ علاوه بر اين ، واژهء « لأن » در حديثى كه طبرانى و حاكم آن را از پيامبر نقل كرده‌اند و سيوطى هم آن را صحيح دانسته وارد شده است . پيامبر فرمايد : « احب العرب مثلاث لانى عربىّ الخ » . همچنين اين كلمه در شعر يكى از شاعرانى كه نحويون اشعار او را مورد استشهاد قرار مىدهند ، به كار رفته ولى همزهء آن به هاء تبديل شده است :\r\n لهنك سمح ذا يسار و معدما * كما قد الفت الحلم مرض و مغضبا \r\n\r\n","description":"","footnote":"","page_name":" 776 ","page_number":332},
  {"content":"\r\n\r\nگفته‌اند : در عبارات نهج البلاغه صناعات بسيار و زينتهاى فراوان به كار رفته است .\r\nپاسخ : اين ايراد اگر گوياى صحت آن نباشد گواه بطلان آن هم نيست . بلكه اين خود از قدرت فراوان آن حضرت در سخن‌پردازى ، پرده برمىدارد .\r\nگفته‌اند : در نهج البلاغه عباراتى است كه مشتمل بر تقسيم عددى است مثل آنكه ايمان بر چهار پايه قرار دارد .\r\nعجيب است اگر بخواهيم اين نكته را از موجبات شك در نهج البلاغه بدانيم . هر سخنران و خطيبى تقسيم عددى را مىشناسد و در گفتار خود بدان نيازمند است . از اين گذشته در حديث نبوى نيز مانند اين روايت آمده است كه : « اسلام بر پنج پايه استوار شد » .\r\nاين كتاب در الجامع الصغير سيوطى نقل شده و وى آن را براى عزيزى شرح كرده است .\r\nگفته‌اند : دقتى كه در وصف موجودات مختلف همچون خفاش و طاووس شده ، و صفاتى كه براى آنها نقل شده ، يا گفتارى كه دربارهء معبد خزاعيهء پيامبر ، در آن كتاب آمده ، باعث شك در نهج البلاغه مىشود . پاسخ : توصيف خفاش و طاووس بسيار در ميان اعراب دورهء جاهليت و نيز دورهء اسلامى شايع و رايج بوده و وجود اين دو در نهج البلاغه ، قوىترين دليل بر بلاغت آن است . و بهتر است كه آنها را دليل بر صحت نهج البلاغه قرار دهند تا عدم صحت آن به قول شاعر اگر اين محاسنم كه به آنها دليل آوردم گناه به حساب آيد پس به من بگو چگونه پوزش بخواهم ؟ ! اقوال ديگرى نيز در اين خصوص گفته‌اند . مانند آنكه اين كتاب شامل مباحثى مربوط به علم طبيعت است . اما معترضان اين مباحث را مشخص نكرده و علت عدم علم على را نسبت به آنها بيان نكرده‌اند .\r\nاز جمله ايرادات شگفت‌آور ، آن است كه برخى از معاصران ، كسانى كه استشهاد به سخنان درست و نادرست و مستشرقان را براى خود امرى پسنديده مىدانند ، از قول استاد مستشرق لويى ماسينيون فرانسوى نقل كرده‌اند . البته ماسينيون با توجه به دلايلى كه ذكر كرده اعتقاد دارد كه نهج البلاغه از كلام شخص على است و امكان ندارد رضى آن را از خود نوشته باشد . ماسينيون گويد : « تمام كتابهايى كه شريف رضى سخنان على ( ع ) را از آنها جمع آورده كتب زيديه است نه اماميه . و مهم‌ترين دليل بر اين گفته آن است كه اماميه خلافت شيخين را نمىپذيرند . اما بر عكس زيديه با آنكه على را از آن دو به خلافت سزاوارتر مىدانند ، خلافت شيخين را هم صحيح قلمداد مىكنند . بنابراين زيديه واسطهء تفاهم و توافق ميان شيعه و سنى به شمار مىروند . از اين‌رو آنان به گردآورى سخنان على و نشر آنها در ميان مردم همت گماشتند و مقصود ايشان از اين عمل همچون مقصود مورخان نبود . بلكه على در نگاه ايشان نمونه‌اى و الا بود كه بايد مورد اقتداى مردم قرار مىگرفت . او چنان\r\n\r\n","description":"","footnote":"","page_name":" 777 ","page_number":333},
  {"content":"\r\n\r\nاخلاق برترى داشت كه بايد مردم به سوى او ميل مىكردند و در حكومت و ادارهء جامعه و حل مشكلات چنان طريقه‌اى داشت ، كه مىبايست به مردم معرفى مىشد . اما شيعيان چنين احساسى نداشتند . بلكه كتاب اينان ، همان امامى بود كه در زمان ايشان مىزيست و به همين علت شيعيان خود را ملزم به جمع‌آورى كلام على ( ع ) از كتب زيديه ، نكردند » . اين عقيده‌اى باطل است . زيرا اگر على در نظر زيديه نمونه‌اى و الا براى اقتداى مردم به او بود و اخلاقى برتر داشت كه مردم مىبايست به او گرايش پيدا كنند و در ادارهء حكومت و رفع دشواريهاى آن صاحب طريقه‌اى بود كه بايد به مردم شناسانده مىشد ، در نظر شيعيان هم چيزى از اين توصيفات كم نداشت و بكله زيادتر از اين هم بود . زيرا شيعهء اماميه اعتقاد دارد كه سخن و عمل و تقرير على ، حجت است .\r\nتعليل ماسينيون مبنى بر آنكه كتاب شيعه ، امامى بود كه در زمان ايشان مىزيست ، نيز خطاست . زيرا در نظر اماميه ميان امامى كه در دورهء آنان زندگى مىكند با امامى كه در دوره‌هاى ديگر زندگى مىكرد تفاوتى وجود ندارد . زيرا گفتار و كردار و تقرير همهء آنها ، براى شيعيان حجت است ، اگر چه على در اعتقاد آنان ، برترين ائمه است زيديه و فرقهء بتريهء آنان اعتقاد به امامت شيخين دارند . اما ديگر فرقه‌هاى آنان و نيز بتريه شرط كرده‌اند كه پس از شيخين امام بايد از ميان فرزندان على و فاطمه انتخاب شود و بنابراين در اين جهت هيچ تفاوتى ميان آنان و شيعيان اماميه وجود ندارد . استاد ماسينيون سخنانى گفته كه در حوزهء تخصص و محدودهء اطلاعات او نبوده است . گفته‌اند از ماسينيون دربارهء انگيزهء شريف رضى در انتخاب نصوص نهج البلاغه پرسش شد كه آيا وى اين كار را به خاطر ذوق ادبى انجام داده يا انگيزهء وى همان كشمكشهايى بوده كه او بر سر اماميه داشته است ؟\r\nماسينيون پاسخ داده است : كشمكشهايى كه او بر سر اماميه داشت در انتخاب و جمع‌آورى مطالب نهج البلاغه تأثير داشته است . زيرا خطبه‌هاى ديگرى به على نسبت داده شده‌اند كه پيش از عصر رضى معروف بودند اما وى اين خطبه‌ها را به خاطر مخالفت با عقيدهء اماميه ، در نهج البلاغه ذكر نكرده و چه بسا كه وى تحت تأثير اين كشمكشها گفته‌هايى را كه از على نبوده در كلام آن حضرت داخل كرده و يا در برخى از خطبه‌ها تصرف كرده و آنها را حذف و قصر نموده و به آنها چيزهايى افزوده است . اما تمام اينها وى را از اعتراف به اينكه كلام على به نحوه‌اى قابل تقدير در اين كتاب سايه افكنده ، بازنداشته است . اين سخن ماسينيون نيز خطاست . بلكه انگيزه‌اى كه شريف رضى را به انتخاب و جمع‌آورى مطالب نهج البلاغه وادار كرد همان ذوق ادبى و بلاغت و فصاحت بود نه كشمكش بر سر اماميه ، آنچنان كه ماسينيون پنداشته است .\r\nهمچنين سخن اين مستشرق كه گفته است : « پيش از عصر رضى سخنانى به على نسبت\r\n\r\n","description":"","footnote":"","page_name":" 778 ","page_number":334},
  {"content":"\r\n\r\nداده‌اند كه به خاطر مخالفت رضى با عقيدهء اماميه آنها را در نهج البلاغه نياورده است » . به دو دليل باطل است . زيرا اولا : مىتوان گفت : رضى از وجود چنين سخنانى آگاهى نداشت و جز خداوند كسى از همهء امور پنهانى اطلاع ندارد . ثانيا : شايد اين خطبه‌هايى كه رضى آنها را نياورده جزو سخنانى بوده كه انتخاب نكرده است . زيرا رضى هر آنچه را كه يافته در نهج البلاغه گرد نياورده بلكه هر چه را برگزيده ، در آنجا نوشته است .\r\nهمين طور سخن ماسينيون كه : چه بسا در نهج البلاغه سخنى وارد شده باشد كه از على نيست . . . شايد منظور ماسينيون سخنانى باشد كه از قول على ( ع ) در خطبه نهج البلاغه آمده و ما به اين ايراد پاسخ خواهيم داد .\r\nاما اينكه رضى سخنانى را از خطبه‌ها حذف مىكرده تنها دليل آنان بر اين ادعا آن است كه رضى گفته است : وى تمام سخنان على بن أبي طالب را ذكر نكرده بلكه تنها گزيده‌اى از آنها را نقل كرده است . و اگر كسى در پى چنين مقصودى باشد به ناچار مجبور است با تصرف در بعضى موارد ، چيزهايى را حذف كند . اما دربارهء حشوى كه ماسينيون ادعا كرده بايد خود مواضعى را كه در آنها حشو صورت گرفته است ، مشخص كند . زيرا ما ، چيزى از اين حشو ادعا شده را در نهج البلاغه نمىبينيم .\r\n\r\nخطبهء شقشقيه\r\nاين خطبه را بدين نام خوانده‌اند زيرا وقتى على ( ع ) به انتهاى اين خطبه رسيده بود مردى از اهل دهات برخاست و نامه‌اى به دست آن حضرت داد . وى به خواندن آن نامه مشغول شد . ابن عباس به او گفت : اى امير المؤمنين ! اى كاش سخنان خود را از آنجايى كه قطع كرده بودى ادامه مىدادى . فرمود : « هيهات اى پسر عباس ! اين شقشقه‌اى بود كه صدا كرد و سپس آرام گرفت » .\r\nچون اين خطبه مشتمل بر تظلم على است كه از كسى كه وى را با آنكه در امر خلافت سزاوار بود ، كنار گذاشت ، گروهى منكر آن شده و پنداشته‌اند اين خطبه از سخنان رضى است . گفته‌اند رضى اين گفتار خود را در نهج البلاغه گنجانيده و آن را به على نسبت داده است . دليل اينان بر اين مدعا ، چنان كه پيش از اين ذكر شد ، چيزى جز محتويات اين خطبه نيست . على ( ع ) در اين خطبه فرمايد : آگاه باشد ! به خدا قسم ، پسر ابى قحافه ، جامهء خلافت را در بر كرد و مىدانست من براى خلافت همچون قطب ميان آسيا هستم . پس من هم جامهء ديگرى در برو از آن پهلو تهى كردم و در كار خود مىانديشيدم كه آيا بدون دست حمله كنم يا آنكه بر تاريكى ، كورى صبر پيش گيرم كه در آن بزرگان را فرسوده و جوانان را پير ساخته و مؤمن در آن رنج مىبرد تا به ديدار خدايش نايل آيد . پس دريافتم شكيبايى بر اين دو\r\n\r\n","description":"","footnote":"","page_name":" 779 ","page_number":335},
  {"content":"\r\n\r\nعاقلانه‌تر است . صبر كردم در حالى كه در چشمانم خار و در گلويم استخوان بود . ميراث خود را تاراج رفته مىديدم تا آنكه نخستين كس آنان به راه خود پايان داد و خلافت را پس از خود به پسر خطاب سپرده آنگاه آن حضرت به اين سخن اعشى تمثل جست :\r\nچقدر تفاوت است ميان امروز من كه بر كوهان شتر سوارم با روزى كه حيان برادر جابر در آن بود .\r\n« شگفتا ! او در روزگار خود از مردم درخواست فسخ بيعت مىكرد ولى در پايان زندگيش اين منصب را به ديگرى سپرد . اين دو خلافت را مانند دو پستان شتر در بين خود تقسيم كردند . من بر اين زمان دراز و اين محنت سخت صبر پيشه كردم تا آنكه راه عمر نيز پايان يافت و خلافت را در جماعتى گذارد كه مرا هم يكى از آنها گمان كرد . پس اى خداوند از تو يارى مىطلبم در مورد شورايى كه تشكيل شد و مشورتى كه كردند . چگونه دربارهء من در مقابل نخستين آنان ( ابو بكر ) ترديد كردند تا آنجا كه امروز مرا همرديف اينان قرار داده‌اند .\r\nپس يكى از ميان اين شورا از روى كينه‌اى كه داشت دست از حق بشست و ديگرى به خاطر دامادى با عثمان از من روىگردان شد « 92 »  . تا آنكه سومين كس هم برخاست و هر دو جانب خود ، ميان محل بيرون دادن و خوردنش را باد كرد و فرزندان پدرانش با او يكى شدند و مال خدا را همچون شترى كه با رغبت تمام علف بهارى را مىخورد ، خوردند . تا آنكه ريسمان تافته‌شدهء او از هم گسيخت و كردارش باعث كشته شدنش شد . و پرى شكم او را به رو سرنگون كرد .\r\nپس چون من به خلافت رسيدم گروهى بيعت خود را با من زير پا نهادند و گروهى از بيعتم خارج شدند و عده‌اى ديگر از فرمانبردارى خداوند بدر رفتند . گويا آنان فرمودهء الهى را نشنيده‌اند كه گفت : « اين خانهء آخرت است كه آن را براى كسانى قرار مىدهيم كه در زمين برترى و فساد نجسته‌اند و فرجام كار براى پرهيزكاران است » . اما به خدا قسم آنان اين آيه را شنيده‌اند و به خاطر سپرده‌اند . ولى دنيا خود را در چشم ايشان آراسته و زيورهايش آنان را فريب داده است » .\r\nهر كس در اين خطبه بنگرد به خوبى در مىيابد كه اين كلام نيز از على است و اين سخن و ديگر سخنان و خطبه‌هاى آن حضرت ، در اسلوب و بلاغت ، هيچ تفاوتى با يكديگر ندارند و به هيچ دليل از ديگر سخنان آن حضرت جدا نيست . انگيزه‌اى كه باعث شده برخى اين\r\n\r\n","description":"","footnote":" ( 92 ) ابن ابى الحديد گويد : مقصود على از مردى كه از روى كينه چنين كرد طلحه بود . زيرا وى از قبيلهء تيم بود و بنى هاشم در دل خود ، به خاطر خلافت ، حسادت شديدى بر تيميان داشتند . و مردى كه به خاطر پيوند دامادى از على روىگردانيد عبد الرحمن بن عوف بود كه دختر عثمان ، ام كلثوم بنت عقبة بن ابى معيط همسر پسر عبد الرحمن بود . ","page_name":" 780 ","page_number":336},
  {"content":"\r\n\r\nخطبه را منسوب به على بدانند آن است كه اين خطبه با برخى از تمايلات مذهبى آنان سازگارى ندارد . ولى پس از آنكه راويان ثقه اين سخن را از امير المؤمنين نقل كرده‌اند ، جايى براى شك در آن پيدا نمىشود . گرايشهاى مذهبى نيز براى انكار چيزى كه صحت آن به ثبوت رسيده ، سند معتبرى به شمار نمىآيند . جاحظ نيز در البيان و التبيين ج 2 ص 38 در ضمن نقل خطبه‌اى از على ( ع ) جمله‌اى از آن حضرت نقل كرده كه نظير فرمايش وى در خطبه شقشقيه است . در آنجا آمده است : « دو تن پيش افتادند . سومى نيز برخاست . همچون كلاغ تمام تلاشش شكمش بود . واى بر او ! اگر بالهايش را مىبريدند و سرش را قطع مىكردند براى او بهتر بود » . ابن ابى الحديد در شرح نهج البلاغه گويد : استادم ابو الخير مصدق بن شبيب واسطى در سال 603 برايم نقل كرد كه اين خطبه را بر شيخ ابو محمد عبد الله بن احمد معروف به ابن خشاب خواندم و به وى گفتم : آيا اين كلام ديگرى است كه به على نسبت داده شده ؟ گفت : هرگز ، به خدا قسم من مىدانم كه اين سخن اوست چنان كه مىدانم نام تو « مصدق » است . به او گفتم : برخى گويند اين از سخنان رضى است ؟ وى پاسخ داد : اين نفس و اين اسلوب از رضى و غير رضى نيست . ما رسايل رضى را ديده و بر طريقه و شيوهء او در نگارش كلام منثور آگاهى يافته‌ايم و سخن وى نمىتواند با اين كلام برابرى كند . آنگاه ابن خشاب گفت : به خدا سوگند من اين خطبه را در كتابهايى كه دويست سال پيش از زاده شدن رضى به نگارش درآمده بود ، ديدم و آن را به خطوطى يافتم كه آنها را مىشناسم و خطوط دانشمندان و ادبا را پيش از آنكه ابو احمد ، پدر رضى ، به دنيا بيايد مىشناسم .\r\nابن ابى الحديد گويد : « من تعدادى از اين خطبه‌ها را در مصنفات استاد خود ، ابو القاسم بلخى امام معتزلى بغداديون كه در دورهء خلافت مقتدر و با فاصلهء درازى از زاده شدن رضى نوشته شده بود ، ديده‌ام . همچنين تعدادى از اين خطبه را در كتاب ابو جعفر بن قبه يكى از متكلمان اماميه در كتاب مشهور الانصاف مشاهده كرده‌ام . اين ابو جعفر از شاگردان شيخ ابو القاسم بلخى بود كه در همان عصر ، پيش از ولادت رضى ، درگذشت » .\r\nخلاصه آنكه محتويات اين خطبه به علت ناسازگارى كه با برخى از گرايشهاى مذهبى دارد تنها انگيزهء انكار آن و بلكه انكار تمام نهج البلاغه از سوى گروهى از مردم شده است . و از آنچه گفته شد معلوم مىشود كه اين انكار موردى ندارد و نهج البلاغه از آن على است و از كلمات آن حضرت در آن مىتوان شواهدى هم براى اثبات اين گفته اقامه كرد . شريف رضى هم ، هر چند كه به درجهء والايى از فصاحت و بلاغت دست يافته باشد بازهم نمىتواند يك خطبه از خطب نهج البلاغه را از خود بنويسد : كتاب رسائل وى اينك موجود است و برخى از گفتار وى در كتب ادب نقل شده . اما چنان كه ابن خشاب گفت : « سخن رضى\r\n\r\n","description":"","footnote":"","page_name":" 781 ","page_number":337},
  {"content":"\r\n\r\nنمىتواند با كلام نهج البلاغه همسرى كند » . و سخن وى با گفتار على ( ع ) در هيچ چيز تناسب ندارد و هر كس كه در نهج البلاغه و سخنان رضى نگاهى كرده باشد ، اين امر را به خوبى در مىيابد .\r\n\r\nشروح نهج البلاغه\r\nدانشمندان و اديبان بزرگى از زمان جامع نهج البلاغه تاكنون ، شرحهاى بسيارى بر اين كتاب نوشته‌اند . شيخ محمد عبده در مقدمهء شرح نهج البلاغهء خود نوشته است : « عده‌اى از بزرگان علماء به شرح اين كتاب همت كرده و دربارهء مطالب گرانبهاى آن سخنها گفته‌اند » .\r\nفاضل محقق ميرزا حسين نورى نيز در پايان كتاب مستدرك الوسائل نام سى و يك كتابى را كه در شرح نهج البلاغه به رشتهء تحرير در آمده‌اند ، ذكر كرده است . ما خود نيز بر نام سى و هفت شرحى كه بر نهج البلاغه نگاشته شده دست يافتيم كه در اينجا نخست به نام شروحى كه ميرزا حسين نورى بدان اشاره كرده مىپردازيم و آنگاه از شروح ديگرى كه خود بر آنها وقوف پيدا كرده‌ايم ، ياد مىكنيم .\r\n1 . شرح ابو الحسن بيهقى ( على بن زيد مشهور به فريد خراسان ) . وى پس از على بن ناصر ، كه نام او را بعدا ذكر خواهيم كرد ، نخستين كسى است كه به شرح نهج البلاغه اقدام كرده است .\r\n2 . شرح امام فخر الدين رازى ( مؤلف تفسير كبير ) . اما وى بر تمام كردن اين شرح توفيق نيافته است . جمال الدين قفطى در كتاب تاريخ الحكما به شرح امام فخر بر نهج البلاغه اشاره كرده است .\r\n3 . منهاج البراعة نوشتهء قطب راوندى ( سعيد بن هبت الله بن حسن فقيه ) در دو جلد .\r\n4 . شرح قاضى عبد الجبار . اين شرح را به سه تن منسوب كرده‌اند . تنها نكته‌اى كه از مؤلف اين شرح مىتوان دانست ، آن است كه زمان حيات وى نزديك به دورهء شيخ طوسى بوده است .\r\n5 . شرح امام افضل الدين حسن بن على بن احمد مهابادى شيخ منتجب الدين ، صاحب الفهرست .\r\n6 . المعراج از نويسنده‌اى ناشناخته كه كيدرى در سخنى كه بعدا از او نقل خواهيم كرد از اين كتاب ياد كرده است .\r\n7 . شرح ابو الحسين محمد بن حسين بن حسن بيهقى كندرى يا كيذرى « 93 »  . وى شرح\r\n\r\n","description":"","footnote":" ( 93 ) كندرى منسوب به كندر است . علامه بحر العلوم در كتاب رجال خود ثابت كرده كه سه محل بدين نام خوانده مىشده است . اما معروف كيدر است كه هيچ جايى بدين نام يافت نشد . اما از كيذر به نام محلى ياد كرده‌اند . ","page_name":" 782 ","page_number":338},
  {"content":"\r\n\r\nاين كتاب را در سال 576 ه تمام كرده و در آغاز آن گفته است : وى در نگارش اين كتاب از كتابهاى المنهاج و المعراج بهره برده است . المنهاج نوشتهء راوندى است ولى نويسندهء شرح المعراج معلوم نيست .\r\nميرزا حسين نورى و مؤلف كتاب كشف الحجب ، برابر حكايتى كه از او نقل شده ، گفته‌اند : نام اين شرح ، الاصباح است . اما آنچه در رجال بحر العلوم ذكر شده آن است كه قطب الدين كيدرى كتابى به نام الاصباح در فقه نوشته و شرحى هم بر نهج البلاغه دارد . در الذّريعة نيز آمده است : شرح كيدرى بر نهج البلاغه ، حدائق الحقايق نام دارد . اما وى در جاى ديگرى از همان كتاب حدائق الحقايق را به سيد علاء الدين محمد بن ابو تراب اصفهانى ، از سادات گلستانه ، نسبت داده و گفته است وى كتابى به عنوان بهجة الحدائق را در تلخيص اين شرح به نگارش در آورده . بنابراين ناميدن اين شرح به نام الاصباح از روى تسامح است .\r\nميرزا حسين نورى گويد : همهء اين شروح پيش از نگارش شرح ابن ابى الحديد و با فاصله بسيارى از آن نوشته شده‌اند . با اين وجود ، ابن ابى الحديد مىگويد : تا آنجا كه مىدانم ، به جز قطب راوندى كس ديگرى بر نهج البلاغه شرح ننوشته است .\r\nنگارنده : پيشتر از تمامى اين شروح ، چنان كه بعدا خواهد آمد شرح على بن ناصر معاصر شريف رضى است .\r\n8 . شرح عبد الحميد بن ابى الحديد معتزلى ( اين كتاب دو بار در ايران و يك بار در مصر به چاپ رسيده است ) .\r\n9 . خلاصه شرح ابن ابى الحديد از سلطان محمود بن غلامعلى طبسى مشهدى ، قاضى مشهد .\r\n10 . شرح كبير شيخ كمال الدين ميثم بحرانى كه از نظر حجم با شرح ابن ابى الحديد برابرى مىكند . اين شرح در ايران به طبع رسيده است .\r\n11 . شرح متوسط بحرانى .\r\n12 . شرح صغير بحرانى .\r\n13 . شرح كمال الدين عبد الرحمن بن محمد بن ابراهيم عتايقى حلى از علماى سدهء هشتم در چهار جلد . وى اين شرح را با گزيده‌هايى از شرح كبير ابن ميثم و شروح كندرى و قاضى عبد الجبار و ابن ابى الحديد به نگارش در آورده است .\r\n14 . منهج الفصاحة في شرح نهج البلاغه ، از جلال الدين حسين بن شرف الدين عبد الحق اردبيلى معروف به الهى متوفى در سال 905 ه . وى اين كتاب را براى شاه اسماعيل صفوى به فارسى نگاشت . نسخه‌اى از اين كتاب هم اكنون در خزانهء اسعد افندى ،\r\n\r\n","description":"","footnote":"","page_name":" 783 ","page_number":339},
  {"content":"\r\n\r\nدر آستانه ، موجود است .\r\n15 . شرح فارسى تنبيه الغافلين و تذكرة العارفين از فتح الله بن شكر الله كاشانى .\r\n16 . شرح على بن حسين زواره‌اى مفسر معروف و استاد فتح الله كاشانى سابق . اين شرح از بهترين شروح نهج البلاغه به زبان فارسى است .\r\n17 . شرح شيخ حسين بن شهاب الدين بن حسين بن محمد بن حسين بن حيدر عاملى كركى متوفى در سال 1077 ه . در كتاب الامل آمده است : از جمله كتابهاى وى شرح كبير نهج البلاغه است .\r\n18 . اعلام نهج البلاغه از سيد على بن ناصر . وى معاصر سيد رضى جامع نهج البلاغه بوده و از اين رو مىتوان شرح او را بر نهج البلاغه از قديم‌ترين شروح به حساب آورد . در كشف الحجب دربارهء اين شرح گفته شده : اين شرح از مطمئن‌ترين و استوارترين و خلاصه‌ترين شروح نهج البلاغه است .\r\n19 . انوار الفصاحة ( و اسرار البراعة ) از نظام الدين گيلانى . وى نوشتن برخى از مجلدات اين شرح را در سال 1053 به پايان برده است .\r\n20 . شرح سيد ماجد بحرانى . مؤلف امل الآمل اين كتاب را ناتمام دانسته است .\r\n21 . شرح سيد رضى الدين على بن طاووس . مؤلف كشف الحجب اين كتاب را به وى نسبت داده است .\r\n22 . شرح عبد الباقى خطاط صوفى تبريزى معاصر شاه عباس اول . اين شرح بنابر قول مؤلف الرياض فارسى و مبسوط است .\r\n23 . شرح عز الدين آملى همدرس شيخ على كركى در درس شيخ على بن هلال جزائرى . از اين شرح در كتاب الرياض نام برده شده است .\r\n24 . حاشيهء عماد الدين على قارى استرآبادى بر نهج البلاغه .\r\n25 . شرح سيد نعمت الله جزايرى . در رياض العلماء از اين شرح ياد شده است .\r\n26 . شرحى كه مؤلف رياض گويد آن را در مشهد مقدس ديده‌ام كه از ابتداى آن چندين ورق افتاده و شرحى مختصر بوده است . نويسندهء اين شرح را نشناختم اما نسخهء كتاب بسيار قديمى مىنمود .\r\n27 . شرح بهجة الحدايق از سيد علاء الدين گلستانه . در كتاب الذّريعة در اين باره آمده است : بهجة الحدايق في شرح نهج البلاغه ، شرح مختصر نهج البلاغه است و شرح مفصل و مبسوط آن حدايق الحقايق نام دارد كه هر دو از آن علاء الدين محمد بن ابو تراب اصفهانى از سادات گلستانه است كه مؤلف آن در سال 1110 چشم از جهان فرو بسته است . پيش از اين گفتيم كه حدائق الحقايق را به شخص ديگرى نيز منسوب داشته‌اند .\r\n\r\n","description":"","footnote":"","page_name":" 784 ","page_number":340},
  {"content":"\r\n\r\n28 . شرح ديگرى كه آن هم مفصل است ولى تنها اندكى فراتر از خطبهء شقشقيه را مورد شرح قرار داده است .\r\n29 . شرح سيد عبد الله بن سيد رضا شبّر حسينى .\r\n30 . شرح ديگرى از شبّر بر نهج البلاغه .\r\n31 . شرح ميرزا ابراهيم خوئى دانشمند معاصر .\r\nتا اينجا فهرست مشروحى كه ميرزاى نورى به ذكر آنها پرداخته بود ، بيان شد . وى گويد : شايد پژوهندگان خود با جست و جو و كاوش در كتابهاى ترجمه و تذكره ، بتوانند علاوه بر شرح فوق بر وجود شرحهاى ديگرى از نهج البلاغه ، وقوف يابند . اما شرحهايى كه ما خود بر آنها اطلاع يافتيم . عبارتند از :\r\n32 . التحفة العليه في شرح نهج البلاغه الحيدريه از افصح الدين محمد بن حبيب الله بن احمد حسنى حسينى . بنابر قول صاحب الذّريعة نسخهء دستنويس اين شرح ، به خط شخص مؤلف ، در نجف موجود است كه تاريخ اتمام آن 29 صفر سال 881 ه ، ذكر شده است .\r\n33 . شرح مولى قوام الدين يوسف بن حسن مشهور به قاضى بغداد متوفى در سال 922 ه . در كشف الظنون از اين شرح سخن به ميان رفته و نيز مؤلف شذرات الذهب در ج 8 ص 85 از اين كتاب ياد كرده است .\r\n34 . شرح شيخ ابراهيم بحرانى ساكن و مدفون در كازرون . سيد شهاب الدين تبريزى ، طى نامه‌اى كه به ما ارسال داشته ، ما را از وجود چنين شرحى آگاهى داده است .\r\n35 . شرح فارسى على معروف به حكيم صوفى كه در سال 1016 از نوشتن آن فراغ يافته است . من خود نسخه‌اى از اين شرح را در همدان مشاهده كردم . البته دور نيست كه اين شرح همان شرح زواره‌اى باشد كه قبلا از آن ياد كرديم . مضافا آنكه از تمايل زواره‌اى به تصوف نيز سخنانى گفته شده است و البته طبقات هم با فرض اين احتمال منافات ندارد .\r\nچرا كه فتح الله بن شكر الله كاشانى ، شاگرد زواره‌اى ، در سال 988 ه . وفات يافته است .\r\n36 . شرح سيد يحيى بن ابراهيم بن يحيى بن مهدى بن ابراهيم بن مهدى بن احمد حجاف حبورى يمانى . سيد محمد بن زيارة حسنى يمانى صنعانى در ملحق البدر الطائع از اين كتاب ياد كرده است .\r\n\r\n","description":"","footnote":"","page_name":" 785 ","page_number":341},
  {"content":"\r\n\r\n\r\nنامهء على ( ع ) به مالك اشتر\r\nشريف رضى گويد : اين طولانىترين نامه‌اى است كه آن حضرت نوشته و در آن محاسن بسيارى جاى داده است . اين نامه شامل رهنمودهايى است كه براى هر والى و هر كسى كه در امور اجتماعى و سياسى دستى دارد ، لازم و ضرورى مىنمايد . از همين رو ما تمام اين نامه را نقل مىكنيم . زيرا اين نامه خود گنجى گران‌بهاست . ما دربارهء اين نامه به هنگام گفت‌وگو از توليت مصر توسط اشتر ، سخنانى گفتيم .\r\n« بسم الله الرحمن الرحيم » اين فرمانى است كه بندهء خدا على ، امير المؤمنين به مالك بن حارث معروف به اشتر اعطا مىكند و به موجب آن فرماندارى كشور مصر و خزانهء خراج آن را به او مىسپارد و كار سپاه اسلام و بهبود وضع مردم آن ديار و نيز آبادانى آنجا را به وى محول مىكند .\r\n\r\nسفارشهاى آن حضرت به مالك اشتر دربارهء رعايت تقوا\r\nدر اين فرمان ، مالك را به پرواى الهى و گردن نهادن به اوامر خداوند و اطاعت از فرايض و سنن قرآنى فرا مىخوانم كه هيچ كس بدون پيروى از آنها سعادتمند نمىشود و كسى جز با كنار گذاردن و تباه كردن آنها ، سيه‌روز نمىشود . و بايد كه به دست و قلب و زبان ، خداوند سبحان را يارى دهد كه خداوند تعالى ياريگران خويش را يارى دهد و آن را سربلند كند . به مالك فرمان داده مىشود كه هنگام رويارويى با شهوات ، زمام نفس خود را به دست گيرد كه نفس فرمان دهندهء به بديهاست مگر آنچه خداوند بدان رحم كرده باشد .\r\n\r\nترغيب مالك در حسن ذكر\r\nاى مالك بدان كه من تو را به ديارى فرستاده‌ام كه پيش از تو حكام دادگر و ستمگر در ميان آنها بوده‌اند . مردمان به كارهاى تو چنان مىنگرند كه تو به كارهاى واليان پيش از خودت مىنگريستى . و دربارهء تو همان گويند كه تو دربارهء ايشان مىگفتى . و از سخنانى كه خداوند به زبان بندگانش روان مىفرمايد ، مىتوان به بندگان شايسته پى برد . و آنها را شناخت . پس بايد بهترين اندوخته‌ها در نزد تو ، عمل صالح باشد . پس بر هواى نفس خويش غالب باش و نفس خود را از دستيابى بدانچه براى تو روا نيست ، بازدار . زيرا بخل به نفس انصاف و عدل است از او در چيزهايى كه خوش مىدارد يا بدانها ناخشنود مىشود .\r\n\r\n","description":"","footnote":"","page_name":" 786 ","page_number":342},
  {"content":"\r\n\r\n\r\nسفارش به رحمت و محبت نسبت به مردم و لطف به ايشان و گذشت از آنها\r\nمهربانى و محبت و لطف به رعيت را در دل خود جاى ده و مبادا بر ايشان همچون درنده‌اى وحشى باشى كه خوردنشان را غنيمت شمرى . زيرا مردمان دو گروهند يا برادران تواند در دين و يا همچون تواند در خلقت . ممكن است ايشان دچار لغزش شوند و اسباب بدكارى به آنها روى آورد و به عمد يا سهو خطاهايى مرتكب شوند . پس بر توست كه با بخشش و بزرگوارى از گناه آنان درگذرى . چنان كه تو نيز دوست دارى خداوند از گناهت چشم‌پوشى كند . زيرا تو از ديگر مردمان بالاترى و كسى كه تو را به فرمانروايى فرستاده از تو برتر است و خداوند برتر است از كسى كه اين فرمانروايى را به تو داده و خواسته است امور آنها را رتق و فتق كنى و آنان را سبب آزمايش تو قرار داده است . پس خود را براى جنگ با خداوند مهيا مكن كه تو را توانايى انتقام او نيست و از بخشش و مهربانى او هم بىنياز نيستى . هرگز از عقوبت و مجازات احساس خرسندى مكن و از عفو و گذشت پشيمان مشو . و به خشمى كه مىتوانى مرتكب نشوى منما و هرگز مگو من مأمورم و به هر چه كه خواهم امر مىكنم .\r\nاين شيوه باعث خرابى قلب و سستى دين و زوال نعمتهاست .\r\n\r\nدورى از كبر\r\nهرگاه سلطنت برايت عظمت و بزرگى يا كبر و خودپسندى پديد آورد ، به عظمت سلطنت خداوند بالا سر خود و توانايى او نسبت به خود ، به آنچه از جانب خويش بر آن توانا نيستى ، نگاه كن كه اين نگاه كبر و سركشى تو را مىنشاند و گردنفرازى را از تو بازمىدارد و عقل و خردى را كه از تو دور شده به تو بازمىگرداند . و مراقب باش كه خود را با خدا در بزرگواريش يكسان ندانى و خود را در توانايى مانند خداوند نگيرى . زيرا خداوند هر ستمگر و متكبرى را خوار و ذليل مىكند .\r\n\r\nفرمان دادن اشتر به رعايت انصاف و دور داشتن او از ستم\r\nبا خدا به انصاف رفتار كن و در مورد خود و بستگان نزديك و هر زير دستى كه به او علاقه دارى نيز جانب انصاف را فرو مگذار كه اگر چنين نكنى ستم كرده‌اى . و هر كه با بندگان خدا راه ستمگرى پيشه كند خداوند به جاى بندگانش با او دشمنى مىكند و خدا با هر كس كه دشمن باشد برهان و دليلش را ناراست مىكند . و خدا اين جنگ را ادامه مىدهد تا آنكه آن ستمگر از كردهء خود بازگشته توبه كند . و هيچ چيز چونان ستمگرى ، نعمت خدا را دگرگون نمىسازد و موجبات خشم او را فراهم نمىآورد . زيرا خدا دعاى ستمديدگان را مىشنود و در كمين ستمگران است .\r\n\r\n","description":"","footnote":"","page_name":" 787 ","page_number":343},
  {"content":"\r\n\r\n\r\nمقدم داشتن رضايت عامه بر رضايت خاصه\r\nبايد بهترين كارها در نزد تو ميانه‌روى در حق و همگانى كردن آن در برابرى و دادگرى در امورى باشد كه رضايت عامه را بيشتر سبب مىشود . زيرا خشم همگان خوشنودى تنى چند را پايمال مىكند و خشم چند تن از خواص در برابر خشنودى عامه ، قابل اعتنا نيست . و از رعيت هيچ كس بر حكمران در هنگام راحتى گران‌بارتر و در گرفتارى اندك يارىكننده‌تر و در انصاف ناراضىتر و در خواهش پراصرارتر ، و موقع بخشش كم‌سپاس‌تر و هنگام رد دير عذرپذيرنده‌تر و در رخدادهاى سخت روزگار كم‌طاقت‌تر از خواص نيست و ستون دين و فراوانى مسلمانان و آمادگى ايشان براى رويارويى با دشمنان همه از عامهء مردم هستند پس تو هم بايد آنان را برگزينى و به ايشان رغبت داشته باشى .\r\n\r\nدور داشتن وى از پذيرش سخن نمام و خبرچين\r\nو بايد از ميان رعيت كسى را بيشتر از همه دور و دشمن داشته باشى كه به آشكار كردن زشتيهاى مردم پايفشارى دارد . زيرا مردم عيوبى دارند كه سزاوارترين كس براى پوشاندن آنها ، والى است . پس در عيوب مردم كه بر تو نهان است ، كنكاش مكن كه بر تو لازم است آنچه را كه بر تو آشكار است نيز پوشيده دارى خداوند خود بر آنچه از چشم تو پنهان است حكم مىدهد . پس تا مىتوانى عيوب مردم را بپوشان تا خدا هم عيوب تو را كه دوست دارى از چشم رعيت پنهان بماند ، پوشيده دارد . از مردم گره هر كينه را بگشاى و از خود رشتهء هر انتقام و بازخواستى را جدا نماى و خود را از هر چه كه در نظرت نادرست است نادان نشان بده . و در تصديق گفتار بدگو و سخن چين شتاب منماى . زيرا سخن چين خيانتكار و فريب دهنده است هر چند خود را به صورت پنددهندگان در آورد .\r\n\r\nدور داشتن وى از مشورت با بخيل و بزدل و طمعكار\r\nدر مشورت خود بخيل را راه مده كه تو را از نيكى و بخشش بازمىدارد و از فقر و ندارى ، مىترساند . ترسو و بزدل را نيز طرف مشورت مگير كه تو را از كارها سست مىكند . و حريص را هم در مشورت خود داخل مكن كه از بسيارى طمع ستمگرى را در نگاهت آرايش مىدهد . بخل و ترس و حرص غرايز گوناگونى است كه از سوء ظن به خدا نشئت مىگيرد .\r\n\r\n","description":"","footnote":"","page_name":" 788 ","page_number":344},
  {"content":"\r\n\r\n\r\nبهترين كسى كه شايسته وزارت است\r\nبدترين وزيران تو ، كسى است كه پيش از تو وزير اشرار و بدكرداران و در گناهان با آنها شريك بوده است . پس چنين كسى نبايد از خواص و نزديكان تو باشد . زيرا آنان ياور گنهكاران و برادر ستمگران هستند . در حالى كه تو به جاى آنها ، در ميان كسانى كه صاحب نظراند ، مىتوانى بهترين وزير را بيابى كه چنان گناهان و كارهاى زشتى را كه آنان مرتكب شده‌اند ، اينان مرتكب نشده‌اند و ستمگر را بر ستم و گنهكار را بر گناهش يارى نداده‌اند . هزينهء ايشان براى تو سبك‌تر و ياريشان برايت نيكوتر و ميل و رغبتشان به تو از روى مهربانى بيشتر و دوستيشان با غير تو كمتر است . پس ايشان را در خلوتها و مجلسهاى خود به رفاقت بگير . و بايد برگزيده‌ترين ايشان در نزد تو وزيرى باشد كه سخن تلخ حق به تو بيشتر گويد . و كمتر تو را در گفتار و كردارت كه خدا براى دوستانش نمىپسندد بستايد .\r\nاگر چه سخن تلخ و كمتر ستودن خواهش و آرزوى تو سبب تنگدليت شود .\r\n\r\nبهترين كسى كه شايسته مجالست است\r\nو با پرهيزگاران و راستگويان مجالست كن و آنان را وادار و بياموز كه بسيار تو را نستايند و از اينكه نادرستى به جا نياورده‌اى تو را شاد نكنند . زيرا فراوانى اصرار در ستايش ، شخص را خودپسند ساخته سركشى بار مىآورد .\r\n\r\nسفارش به يكسان ننگريستن به نيكوكار و بدكردار\r\nو نبايد نيكوكار و بدكار نزد تو به يك پايه باشند كه آن نيكوكاران را از نيكويى كردن بىرغبت سازد و بدكرداران را به بدى كردن وادارد و هر يك از ايشان را به آنچه گزيده جزا ، ده .\r\n\r\nنيكويى در حق رعيت\r\nو بدان هيچ چيز سبب خوش‌بينى حاكم نسبت به رعيت بهتر از نيكويى و بخشش او به ايشان و سبك كردن هزينه‌هاى آنها و رنجش نداشتن از آنان بر چيزى كه حقى به آنها ندارد ، نيست . پس بايد در اين باب كارى كنى كه خوش‌بينى به رعيتت را به دست آورى زيرا خوش‌بينى رنج بسيار را از تو دور مىدارد و سزاوارترين كسى كه بايد به او خوش بين باشى كسى است كه بيشتر به او احسان كرده‌اى و نيكوتر آزموده‌اى و سزاوارترين كسى كه بايد به او بدبين باشى كسى است كه با او بدرفتار كرده و كمتر آزموده‌اى .\r\n\r\n","description":"","footnote":"","page_name":" 789 ","page_number":345},
  {"content":"\r\n\r\n\r\nفرمان به پيروى از سنت صالحه\r\nو مشكن سنت شايسته‌اى را كه سران و بزرگان اين امت به آن رفتار كرده‌اند و الفت و انس به سبب آن پيدا شده و امور رعيت بر آن منظم است و نبايد سنت و طريقه‌اى را به كار برى كه به چيزى از سنتهاى گذشته زيان رساند . پس مزد و پاداش كسى راست كه آن سنتها را پايه گذاشت و گناه تو را خواهد بود به آنچه آن سنتها را شكست دادى .\r\n\r\nفرمان به همنشينى با علما و حكما\r\nو در تثبيت آنچه به مصلحت شهر توست و برپايى آنچه مردم پيش از تو آن را استوار كرده‌اند ، با علما و حكما بسيار گفت‌وگو كن .\r\n\r\nتقسيم رعيت به طبقات مختلف و بيان وظايف هر يك از آنان\r\nبدان كه رعيت بر چند دسته هستند كه كار بعضى به سامان نمىرسد مگر به وجود بعضى ديگر و هيچ طبقه‌اى از طبقهء ديگر بىنياز نيست . نخستين دسته سپاهيان خدا ، دستهء دوم نويسندگان عمومى و خصوصى ، دستهء سوم قضات عدل ، دستهء چهارم كارگزاران با انصاف و مدارا ، دستهء پنجم پرداخت كنندگان جزيه و خراج از ذمّيان و خراج‌دهندگان مسلمان ، دستهء ششم تاجران و اصحاب حرف و صنايع و دسته هفتم فرودستان از دستهء نيازمندان و بيچارگان هستند . خداوند براى هر يك از اين دسته‌ها ، نصيب و بهره‌اى قرار داده و حد و اندازهء واجب آن را در كتاب خود يا در سنت پيامبرش ( ص ) پيمان و دستورى داده كه نزد ما محفوظ است .\r\nپس سپاهيان به فرمان خدا براى رعيت ، پناهگاه و براى حكمرانان ، زينت و ارجمندى دين و راههاى امن و آسايش است . رعيت بر جا نماند مگر با بودن ايشان . آنگاه هيچ نظامى براى سپاهيان نيست جز خراج كه خداى براى ايشان تعيين فرموده كه بدان وسيله به پيكار با دشمن توانا مىشوند . و به همان وسيله در اصلاح كار خود اعتماد مىكنند . و آن هنگام حاجت و نيازمندى ايشان به كار مىرود . و نظامى براى اين دو دسته نيست مگر به دسته سوم كه همان قاضيانىاند كه براى عقود حكم مىكنند و كارگزاران كه خراج جمع مىكنند و نويسندگان كه براى كارهاى عمومى و خصوصى بدانان اعتماد مىشود . و نظامى براى همهء اين دسته‌ها نيست مگر به وجود بازرگانان و صنعتگران كه سودهايشان را گرد آورده بازارها را رونق مىبخشند و كارهايى مىكنند كه تلاش ديگران آن كارها را نمىتواند سامان دهد .\r\nپس از اين ، طبقه فرودستان هستند كه مستمند و بيچاره‌اند . و بخشش و كمك به آنها لازم است و خداوند براى هر يك از اين طبقات گشايشى قرار داده و هر يك از آن دسته‌ها را بر حكمران حقى است به اندازه‌اى كه كار آنان را به اصلاح آورد .\r\n\r\n","description":"","footnote":"","page_name":" 790 ","page_number":346},
  {"content":"\r\n\r\n\r\nامر به استعانت از خداوند براى اداى اين حقوق\r\nو حكمران جز با سعى و كوشش و مدد جستن از خدا و آماده كردن خود بر به كار بستن حق و شكيبايى بر آن در كار آسان يا گران و دشوار ، از عهدهء آنچه خدا بر او لازم كرده است بر نمىآيد .\r\n\r\nشروط سران سپاه\r\nبر سپاهيانت كسى را فرماندهى ده كه براى خدا و رسول او و براى رهبرت پندپذيرنده‌تر و دل پاك‌تر و خردمندتر و شكيباترين آنان باشد . كسى كه دير به خشم آيد و زود پوزش پذيرد و به ضعيفان مهربان باشد و بر زورمندان تنگى گيرد و سرفرازى كند و سختى او را از جايش تكان ندهد و ملايمت او را بر جايش ننشاند . پس با صاحب حسبان و جوانمردان و كسانى كه خانواده‌هاى شريف و سوابق نيكو دارند ، مجالست و با جنگجويان و دلير مردان و بخشندگان و بزرگواران مراودت كن كه آنان جامع بزرگوارى و شاخه‌هاى احسان و نكويى هستند .\r\n\r\nتفقد امور سپاه و كارى كه بايد براى آنها انجام داد\r\nپس به كارهاى آنها رسيدگى كن . چون پدر و مادرى كه به فرزندشان رسيدگى مىكنند . و بايد نيكويى كه دربارهء آنان كرده و آنان را با آن توانا ساخته‌اى نزد تو بزرگ و دشوار جلوه نكند و لطفى را كه در برابر آنها متعهد شده‌اى ، گرچه اندك هم باشد ، كوچك بشمار زيرا اين كار ، آنان را خيرخواه و به تو خوش بين مىكند . و رسيدگى در كارهاى خرد آنان را به اميد رسيدگى به كارهاى بزرگ و مهم آنان ، رها مكن . زيرا احسان اندك تو جايگاهى دارد كه آنان از آن سود مىبرند و احسان بزرگ هم محلى دارد كه آنان از آن بىنياز نيستند .\r\n\r\nچه كسى بايد فرماندهء سپاه باشد ؟\r\nبايد برگزيده‌ترين سران سپاه در نزد تو كسى باشد كه در همراهى با لشكر مواسات كند . و از توانايى و دارايى خويش به آنها نكويى كند . آن گونه كه سپاهيان و خانواده‌شان در راحت باشند . تا آنها هم در جنگ با دشمن يكدل و يك انديشه شوند كه احسان تو بر آنان دلهايشان را بر تو مهربان مىكند . برترين چيزى كه چشم حكمرانان را روشن مىكند ، برپايى عدالت در شهرها و آشكار ساختن دوستى زيردستان است . و دوستى آنان آشكار نمىشود مگر به سالم ماندن سينه‌هاشان و خيرخواه نمىمانند مگر به دوستدارى به نگهدارى حكمرانان و گرد آنان بودن و سنگين نشمردن حكومتشان و منتظر به سرآمدن حكومت آنها نباشند . پس\r\n\r\n","description":"","footnote":"","page_name":" 791 ","page_number":347},
  {"content":"\r\n\r\nآرزوهاى آنان را برآور و حرمت آنان را نگهدار و پيوسته ايشان را بستاى و كسانى را كه آزمايش كرده رنجى برده‌اند از پايمرديهايشان ياد كن . زيرا تمجيد از نيكوكاريشان دلير را به هيجان آورده ، به جنبش وامىدارد و ماندگان را تشويق مىكند . پس رنج و تلاش هر يك از آنان را براى خودش قرار ده . و رنج كسى را به حساب ديگرى مگذار و بايد در پاداش به او هنگام به سر رساندن كارش كوتاهى نكنى و بايد بزرگى كسى تو را واندارد كه تلاش اندك او را بزرگ محسوب دارى و پستى كسى تو را وادار نكند كه تلاش بزرگش را كوچك بشمارى .\r\n\r\nرجوع به كتاب و سنت به هنگام مشتبه شدن امور\r\nدر كارهاى مهم كه تو را درمانده مىكند ، و در كارهايى كه بر مشتبه مىگردد به خدا و رسول او رجوع كن . كه خداوند به قومى كه دوستدار هدايت آنان بوده فرموده است : « اى ايمان‌آورندگان ! خدا و رسول و صاحبان امر را از ميان خودتان پيروى كنيد . پس اگر در كارى اختلاف پيدا كرديد آن را به خدا و رسولش بازگردانيد . » « 94 »  بازگرداندن حكم به خدا فراچنگ گرفتن كتاب استوار او و بازگرداندن امور به رسول خدا ( ص ) تمسّك به سنت كامل و ناپراكنده ساز اوست .\r\n\r\nانتخاب قاضيان\r\nسپس براى داورى در ميان مردم ، بهترين زيردستان را برگزين و چنان كسى كه كارها بر او دشوار نيايد و طرفهاى دعوا نظر خود را بر وى تحميل نكنند . در لغزش استمرار نجويد . و هرگاه كه حق را شناخت از برگشت بدان كوتاهى نكند . نفسش به سمت طمع گرايش نداشته باشد . و به اندك فهم ، بدون آنكه انديشهء كافى روا دارد ، بسنده نكند . كسى كه در شبهات بيشتر از همه تأمل كند . و دليلها را گيرنده‌تر از ديگران باشد . و كمتر از همه از مراجعهء دادخواه دلتنگ شود و در آشكار ساختن امور از همگان صبورتر و هنگام روشن شدن حكم از همه قاطع‌تر باشد . كسى كه ستايش بسيار از او ، وى را به خودبينى واندارد و فريفتنش او را منحرف نكند . و چه بسيار اندكند اينان ! پس در كار داورى او رسيدگى بسيار كن و آن قدر به او ببخش و زندگيش را فراخ ساز كه عذر او را بر طرف سازد و به مردم نياز پيدا نكند . و به او چنان منصبى در نزد خودت واگذار كه كس ديگرى از نزديكان تو در وى طمع نكند تا بدين وسيله از خراب شدن كارش در نزد تو ايمن و آسوده باشد . پس دربارهء برگزيدن\r\n\r\n","description":"","footnote":" ( 94 ) آيهء 59 سوره نساء : يا أَيُّهَا الَّذِين آمَنُوا أَطِيعُوا اللَّه وَ أَطِيعُوا الرَّسُول وَ أُولِي الْأَمْرِ مِنْكُم فَإِن تَنازَعْتُم فِي شَيْءٍ فَرُدُّوه إِلَى اللَّه وَ الرَّسُول . ","page_name":" 792 ","page_number":348},
  {"content":"\r\n\r\nقاضيان و ويژگيهايى كه براى آنان شرح دادم ، ژرف‌انديشى كن چرا كه اين دين در دست اشرار اسير بوده و آنها در آن با هواهاى نفسانى خويش كار مىكردند و به وسيلهء آن در پى دنيا برمىآمدند .\r\n\r\nانتخاب عمّال و واليان\r\nپس در كارهاى كارگزارانت دقت كن و چون آنان را آزمودى به كارشان گير . و آنها را به ميل خود و بىمشورت به مأموريتى مفرست چرا كه اين دو خود شاخه‌هايى از ستمگرى و خيانتند . آنان را از مجرّبان ، از خاندانهاى نجيب و شايسته و پيش قدم در راه اسلام برگزين كه آنان گرامىخوىتر و درست‌ناموس‌ترند و كمتر حرص و طمع مىورزند و در عواقب كارها ژرف‌انديشه‌ترند . سپس ارزاق آنان را فراوان ده كه اين كار آنان را به اصلاح خودشان توانا مىدارد و ايشان را از مصرف آنچه دارند بىنياز مىكند و خود حجتى بر آنان است هنگامى كه بخواهند فرمان تو را سرتابند يا در امانتت رخنه‌اى ايجاد كنند . سپس كارهاى آنان را زير نظر بگير و جاسوسانى صديق و با وفا بر آنان بگمار . زيرا مراقبت پنهانى تو بر كارهاى آنان ، ايشان را بر رعايت امانت و مهربانى با مردم وامىدارد . خود را از ياران دور نگهدار .\r\n\r\nمجازات كارگزارى كه خيانت ورزيده است\r\nپس اگر كسى از آنان دست به خيانت دراز كرد و خبرهاى جاسوسانت بر كار او آگاهى داد به گواهى همان اخبار بسنده كن . پس بايد او را مجازات بدنى دهى و آنچه را كه از راه منصبش به دست آورده ، از او بازپس بازپس‌گيرى سپس خوار و ذليلش كنى و مهر خيانت بر او بزنى و ننگ تهمت را بر گردنش بنهى .\r\n\r\nاصلاح خراج و ماليات دولت و آبادانى شهرها\r\nدر كار خراج بدانچه كه به صلاح خراج‌دهندگان است ، تفحّص كن . چرا كه صلاح خراج و خراج‌دهندگان ، ديگران را آسوده مىدارد و آسودگى براى ديگران نيست مگر به واسطهء خراج‌دهندگان . زيرا مردم ، جيره‌خوار خراج و خراج‌دهندگانند و بايد در آبادانى ديار بيشتر از گرفتن خراج انديشه كنى . زيرا خراج جز به آبادانى حاصل نمىشود و كسى كه خراج را بدون انديشهء آبادانى بخواهد به ويرانى شهرها و تباهى بندگان پرداخته و كار او جز اندكى قوام نمىگيرد . پس اگر خراج‌دهندگان از سنگينى يا از علتى يا از قطع شدن آب و باران يا دگرگونى زمين كه در زير سيل است يا بىآب مانده ، شكايت كردند به ايشان در پرداخت خراج تخفيف ده بدين اميد كه مشكل آنان رفع شود و اين كار بر تو گران نمىآيد كه خود\r\n\r\n","description":"","footnote":"","page_name":" 793 ","page_number":349},
  {"content":"\r\n\r\nاندوخته‌اى خواهد بود براى آبادانى ديار و آرايش ولايتت . به اضافه آنكه آنان تو را سپاس مىگويند و از برقرار شدن عدل در ميان خود خرسند مىشوند . در حالى كه تو اضافه شدن توانايى ايشان به آنچه نزدشان اندوخته‌اى از رفاهيت و آسايش و اطمينان داشتن به مداراهايى كه به آنها كرده‌اى از عدل و داد خود بر آنان را تكيه‌گاه خويش قرار داده‌اى . چه بسا پيشامدى كه پس از احسان به آنها ، هرگاه آن را به ايشان واگذارى با خوشدلى انجام دهند . زيرا به مملكت آباد آنچه بار كنى مىتواند تحمل كند و همواره ويرانى زمين به جهت فقر ساكنان آن است . و مردم آنگاه فقير مىشوند كه حكمران به گردآورى مال سرگرم شود و به ادامهء رياست اميدوار شوند و از حوادث روزگار كم عبرت گيرند .\r\n\r\nنويسندگان و صاحب ديوانان\r\nسپس دربارهء نويسندگانت انديشه كن و بهترين ايشان را به كارها بگير . و در مورد نامه‌هايى كه در آنها تدبيرها و اسرار محرمانه است كسى را بكارگير كه در همهء خصلتهاى پسنديده از نويسندگان ديگر جامع‌تر باشد . كسى كه مقام او را چنان سركش نسازد كه در حضور مردم و بزرگان به گستاخى با تو مخالفت كند . كسى كه غفلت سبب نشود كه در رساندن نامه‌هاى كارگزارانت به تو و پاسخهاى نيكوى تو به آنان و در چيزهايى كه براى تو مىستاند و به تو مىبخشد ، كوتاهى كند . كسى كه قرار دادى را كه به سود توست سست نبندد و از گشودن قرار دادى كه به زيان تو بسته شده ناتوان نباشد . و جايگاه و مرتبهء خود را در كارها بداند .\r\nزيرا كسى كه به مرتبهء خويش نادان است به مرتبهء ديگرى نيز نادان‌تر است . آنگاه نبايد آنان را بر فراست و درك و حسن ظن خود انتخاب كنى . زيرا افراد براى به دست آوردن دل حاكمان با ظاهرسازى و خوش خدمتى به آنان ، خود را نشان مىدهند و حال آنكه پشت اين ظاهرفريبى از نصيحت و امانت خبرى نيست . اما تو آنان را به كردارى كه براى صالحان پيش از تو انجام داده‌اند آزمايش كن . پس كسانى را كه در ميان مردم مقبوليت داشته و به امانت شهره‌اند برگزين . اين كار خود گوياى خير خواهى تو براى خدا و كسى است كه ولايت را به دست تو سپرده است .\r\n\r\nدستور به تقسيم كردن فنون كتابت و انواع آن در ميان نويسندگان\r\nبراى هر كارى از كارهايت رئيسى از نويسندگان قرار ده كه دشوارى و عظمت كارها او را ناتوان نكند و انبوهى آنها وى را پراكنده خاطر نسازد و اگر در نويسندگانت عيبى باشد و تو از آن بىخبر باشى تو را بدان عيب ، مؤاخذت مىكنند .\r\n\r\n","description":"","footnote":"","page_name":" 794 ","page_number":350},
  {"content":"\r\n\r\n\r\nسفارش به بازرگانان و صاحبان حرف و عيوب بازرگانان و منع از احتكار\r\nپس سفارش مرا دربارهء بازرگانان و صنعتگران بپذير و به نيكى كردن به آنها سفارش كن .\r\nچه كسانى از آنان كه در يك جا اقامت دارند و چه آنهايى را كه در رفت و آمدند و چه كسانى كه به وسيلهء بدن خود سود مىرسانند . چرا كه اينان سبب سودها هستند و از طرق سخت و جاهاى دور در بيابان و دريا و زمين هموار و كوههاى قلمرو تو و از جاهايى كه مردم در آن گرد نمىآيند و جرئت رفتن به سوى آن جايگاهها را ندارند ، آن را به دست مىآورند . پس بازرگانان در آسودگى هستند كه ترس از سختى ندارند و در صلح و آشتى به سر مىبرند كه بيم شرّ و بدى بر آنها نمىرود . كارهاى آنان را در درگاه خود و در ديارت مورد بازرسى قرار ده . و با اين وجود بدان كه در بسيارى از آنان سخت‌گيرى فاحش و بخلى زشت و احتكار منافع و به دلخواه نرخ نهادن در فروختنيهاست . و اين اعمال به زيان مردم و نقص بر واليان تمام مىشود . پس از احتكار جلوگيرى كن كه پيامبر ( ص ) از آن منع فرمود . خريدوفروش بايد آسان با ترازويى عادلانه و قيمتى باشد كه بر خريدار و فروشنده اجحاف نشود پس كسى كه بعد از نهى تو احتكار كرد به كيفر برسان كه سبب رسوايى او شود و بدون زياده‌روى ، او را مجازات كن .\r\n\r\nسفارش به رعايت حال فقرا و ايتام و سالخوردگان\r\nپس خداى را در مورد فرودستان رعايت كن . كسانى كه درماندهء بيچاره و بىچيز و نيازمند و گرفتار در سختى و رنجورىاند . زيرا در ميان اين طبقه ، هم كسانى هستند كه قانعند و هم كسانى كه مشكلات خود را عرضه مىكنند ولى چيزى نمىخواهند و به خاطر خشنودى خداوند چيزى را كه از حق خود دربارهء آنها به تو فرموده به جاى آر . و قسمتى از بيت المال را كه در دست دارى و قسمتى از غلات و ثمرهايى كه از زمينهاى غنيمتى اسلام به دست آمده ، در هر شهرى براى ايشان تعيين كن . زيرا دورترين ايشان را همان نصيب و بهره‌اى است كه نزديك‌ترين ايشان دارد . رعايت حقوق هر يك از ايشان از تو خواسته شده است ، پس مبادا سركشى شادى تو را از رسيدگى به حال آنان بازدارد . زيرا تو به خاطر از دست دادن امر كوچك براى محكم كردن امر بزرگ كه اهتمام و رسيدگيت بدان بيشتر است ، معذور نيستى . پس توجه خود را از آنان دريغ مدار و از روى گردنفرازى از آنان رخ بر متاب .\r\nو امور كسانى را كه دسترسى به تو ندارند ، از كسانى كه چشمها آنان را خوار مىنگرند و مردم به آنان به ديدهء حقارت نگاه مىكنند ، مورد رسيدگى قرار بده . پس كسى را كه مورد اطمينان توست و خدا ترس و فروتن است ، بر ايشان قرار ده تا وضع آنها را براى تو بازگويد . آنگاه با ايشان چنان رفتار كن كه چون به ديدار خدا به روى ، عذرت را بپذيرند . زيرا\r\n\r\n","description":"","footnote":"","page_name":" 795 ","page_number":351},
  {"content":"\r\n\r\nاينان نيازمندترين مردم به اجراى عدالتند پس در اداى حق هر يك از ايشان نزد خدا عذر و حجّت داشته باش . به يتيمان و سالخوردگان ، كسانى كه گزير و آمادگى درخواست ندارند ، رسيدگى كن . اينها بر واليان گران مىآيد و حق ، تماما ، سنگين و گران است . و البته خداوند آن را بر اقوامى كه خواستار سلامتند و شكيبا هستند و به راستى و عده‌اى كه خداوند بدانان داده اطمينان دارند ، سبك مىكند .\r\n\r\nحاجتمندان و مستمندان\r\nقسمتى از وقت خود را به نيازمندان اختصاص ده تا در آن هنگام ، خويشتن را براى رسيدگى به خواسته‌هاى آنان آماده ساخته در مجلس عمومى بنشينى . پس براى خدايى كه تو را سرشته فروتنى پيشه كن . و سپاهيان و ياران خود را از قبيل نگهبانان و پاسداران را از آنها بازدار تا نمايندهء ( گويندهء ) آنان بدون هيچ لكنت سخن خود را بگويد . زيرا از رسول خدا ( ص ) چندين بار شنيدم كه مىفرمود : « امتى پاك نمىشود كه در آن امت حق ضعيف بدون هيچ لكنتى از قوى گرفته شود . » پس درشتى و ناهموارى و آداب سخن ندانستن آنان را تحمل كن و تندى و غرور را از خويشتن دور كن تا خدا هم درهاى رحمتش را به روى تو بگشايد و پاداش طاعت و فرمانبرداريش را به تو ارزانى كند .\r\n\r\nبخشيدن و نبخشيدن\r\nآنچه مىبخشى به خوش‌رويى ببخش و با مهربانى و عذر خواهى از بخشش بازايست .\r\n\r\nكارى كه بايد خود در آن دخالت كنى\r\nدر ميان كارهاى تو كارهايى است كه ناگزير خودت بايد به انجام آن كمر بندى . از جمله پاسخ دادن كارگزارانت است در آنجايى كه نويسندگانت درمانده شوند و ديگر روا كردن خواستهاى مردم است كه بر تو عرضه مىشود . درخواستهايى كه ممكن است به سبب آنها دل ياران تو چركين شود .\r\n\r\nكار روزى را به روز ديگر وامگذار\r\nدر هر روز كار همان روز به انجام رسان . زيرا براى هر روز كارى است مخصوص آن .\r\n\r\n","description":"","footnote":"","page_name":" 796 ","page_number":352},
  {"content":"\r\n\r\n\r\nسفارش به او براى اداى فرايض\r\nبراى خود با خدايت برترين اوقات و پاك‌ترين قسمت را برگزين و اگر نيت در آن شايسته و رعيت از آن در سلامت باشد ، همهء وقتها از آن خداست . و بايد برپا داشتن واجبات در وقت مخصوصى باشد كه براى او دينت را خالص و پاك كنى . پس در شب و روزت از تن خود به خدا واگذار و به واجبى كه به وسيلهء آن به خدا نزديك مىشوى ، وفا كن و سعى كن كه داراى شرايط كمال و بىعيب و نقص باشد اگر چه تنت را بفرسايد . و اگر با مردم نماز مىخوانى مردم را از خود دور و تباه مكن زيرا در ميان مردم ، عليل و بيمار و حاجتمند و كاردار هست . از رسول خدا ( ص ) ، هنگامى كه مرا به يمن گسيل داشته بود ، پرسيدم : چگونه با آنان نماز بگزارم ؟ فرمود : مانند ناتوان‌ترينشان و به مؤمنان مهربانى كن .\r\n\r\nنهى از پنهان كردن خود از چشم مردم\r\nاما پس از اين گفتارها ، مبادا خود را براى مدت درازى از چشم مردم پنهان دارى زيرا رو نشان ندادن حاكمان به مردم ، شاخه‌اى از تنگى و كم بصيرتى نسبت به كارهاست . و پنهان كردن خود از آنان آگاهى بر چيزى را كه از آن پنهان بوده‌اند ، از ايشان پوشيده مىدارد . و بدين صورت در نزد حكمرانان كار بزرگ به خرد و كار خرد به بزرگ و نيكويى به زشتى و زشتى به نيكويى و حق و درستى به باطل و نادرستى آميخته شود والى هم بشر است و به كارهاى مردم كه از ديد او پنهان مىدارند ، آگاهى ندارد و حق هم نشانه‌هايى ندارد كه به وسيلهء آنها بتوان انواع راستى را از دروغ تميز داد . و تو يكى از اين دو كس خواهى بود يا مردى هستى كه در راه حق بذل و بخشش مىكنى ، پس اگر چنينى چرا در اداى حقى واجب كه ببخشى يا كار نيكويى كه به جاى آورى خود را از مردم پنهان مىدارى ؟ يا مردى بخيل هستى . پس مردم هم به زودى از تقاضا از تو دست مىشويند چرا كه از بذل و بخشش تو مأيوس شده‌اند . با آنكه بيشتر حاجات مردم از تو چيزى است كه برايت مايه و زحمتى ندارد مثل شكايت از ستمى كه بر آنان رفته يا دادخواهى در معامله‌اى .\r\n\r\nكارى كه بايد با خواص و راز داران انجام گيرد\r\nحاكمان ، نزديكان و محرمانى دارند كه به خودسرى و گردنكشى و بىانصافى در معامله عادت كرده‌اند . ريشهء آنان را با جدا كردن موجبات آن صفات از ميان ببر . و به اطرافيانت و نيز به خانواده و بستگانت ، زمينى مده . و بايد كسى از نزديكان تو براى گرفتن مزرعه‌اى كه به مردم در نهرى كه آنان از آن آب برمىدارند يا كارى مشترك كه به همسايگان تحميل مىكنند ، زيان رساند طمع نكنند . زيرا گوارايى آن براى ايشان است نه تو و عيب آن در دنيا و\r\n\r\n","description":"","footnote":"","page_name":" 797 ","page_number":353},
  {"content":"\r\n\r\nآخرت بر تو خواهد بود . و حق را از دور و نزديك اجرا كن و در اين راه بردبار و حسابگر باش اگر چه در اثر اجراى حق به خويشانت آسيبى برسد و پايان حق را با آنچه بر تو سنگين است بنگر كه پسنديده است .\r\n\r\nاظهار دليل براى مردم وقتى گمان به ستمگرى حاكم بردند\r\nاگر مردم به تو گمان ستم بردند عذر خود را براى آنان اظهار و بدين وسيله گمانهاى آنها را دربارهء خود زايل كن . زيرا در اين كار رياضتى است از جانب خودت به خويشتن و مهربانى است به مردم . و عذر آوردنى است كه با آن به آنچه خواستارى از وادار كردن آنها به حق ، مىرسى .\r\n\r\nقبول صلح و دورى كردن از دشمن پس از صلح و وفاى به عهد\r\nو از صلحى كه رضاى خداوندى در آن است و دشمن تو را بدان مىخواند امتناع مكن . زيرا صلح ، متضمن راحت سپاهيان و آسايش اندوهها و آسودگى شهرهاست . ولى پس از صلح با دشمن ، از او بسيار بر حذر باش زيرا چه بسا كه دشمن خود را به قصد غافلگيرى نزديك كند .\r\nپس احتياط و دورانديشى پيش بگير و فورا زير بار حسن ظن مرو . اگر ميان خود و دشمن پيمانى بستى و او را از سوى خودت تأمين دادى به پيمانت وفا و ذمّت خود را رعايت كن و خود را سپر پيمانى كه بسته‌اى قرار ده . زيرا چيزى در واجبات خدا در اجتماع مردم با اختلاف هواها و پراكندگى انديشه‌هايشان ، بزرگ‌تر از تعظيم وفاى به پيمان نيست . مشركان هم قبل از مسلمانان وفاى به عهد را در ميان خود لازم مىدانستند . زيرا فرجام پيمان‌شكنى را ديده بودند . پس به عهد خود خيانت مكن ، آن را مشكن و دشمنت را فريب مده كه جز انسان نادان و تيره‌روز كس ديگرى بر خدا گستاخى نمىكند . حال آنكه خداوند عهد و پيمان خود را به منزلهء امن و آسايشى كه در ميان بندگان گسترده ، قرار داده است . و آن را حريم و پناهگاهى گذارده كه به استوارى آن زيست كرده در پناه آن بروند . پس ايجاد تباهى و فريب در آن جايز نيست . پيمانى مبند كه در آن تأويل و بهانه و به كار بردن فريب جاى داشته باشد و پس از انعقاد پيمان سخن دو پهلو به كار مبر و مبادا سختى كار كه بايد در آن عهد خود را رعايت كنى تو را بدون آنكه بر حق باشى ، وادار به شكستن پيمان كند . زيرا شكيبايى تو بر كار دشوارى كه در پاداش آن انتظار راحتى و افزونى دارى بسى بهتر است از حيله‌اى كه به كار بندى و از آن بيمناك باشى كه از جانب خداوند مورد مؤاخذه قرار مىگيرى . به طورى كه هيچ راهى ندارى و در دنيا و آخرت نمىتوانى عفو و بخشش از آن را مسئلت كنى .\r\n\r\n","description":"","footnote":"","page_name":" 798 ","page_number":354},
  {"content":"\r\n\r\n\r\nنهى از ريختن خون حرام\r\nتو را از خون و ريختن خون حرام بر حذر مىدارم . زيرا هيچ چيز موجب عذاب و كيفر و بزرگ‌تر براى بازخواست و سزاوارتر براى از دست دادن نعمت و به سر رسيدن عمر از ريختن خونهاى حرام نيست . و خداوند سبحانه در قيامت نخستين چيزى را كه بين بندگان حكم فرمايد دربارهء خونهايى است كه ريخته‌اند . پس برقرارى و قدرت حكومتت را با ريختن خون حرام آرزو مكن . زيرا ريختن خون حرام از جمله مواردى است كه حكومت را ضعيف مىكند و بلكه آن را از بين مىبرد و انتقال مىدهد . و تو را نزد خدا و نزد من در كشتن از روى عمد ( قتل عمد ) عذرى نيست . زيرا به خاطر آن قصاص تن لازم آيد . و اگر از روى خطا ديگرى را كشتى و تازيانه يا شمشير يا دستت در شكنجه زياده رفت ، پس مشت زدن و بالاتر از آن هم كشتنى است كه بايد غرور سلطنت تو را از از اداى خونبهاى كشتگان به اوليا و خويشان او بازندارد .\r\n\r\nسفارشهاى آن حضرت به رعايت آداب كلى و نهى از اخلاق و كردار زشت\r\n\r\nعجب و حب مدح\r\nبپرهيز از خودپسندى و تكيه بر چيزى كه تو را به خودپسندى وادارد و بپرهيز از اينكه دوست داشته باشى تا مردم تو را بستانيد كه اين حالت از مهم‌ترين فرصتهاى شيطان است تا نيكى نكوكاران را از ميان ببرد .\r\n\r\nمنت نهادن و تزيّد و خلف وعده\r\nتو را از منت نهادن بر مردم به خاطر نيكويى در حق آنان و نيز بزرگ جلوه دادن كارى كه كرده‌اى يا خلف وعده بر حذر مىدارم . زيرا منت ، نيكويى را از بين مىبرد و تزيّد ، نور حق را زايل مىكند و خلف وعده باعث خشم خدا و مردم است . خداوند فرموده است . ( خشم بزرگى است نزد خداوند كه بگوييد آنچه را كه نكنيد ) .\r\n\r\nشتاب‌كارى و سستى و لجاجت و ضعيفى\r\nاز شتابزدگى در امور پيش از هنگام رسيدن آن يا دنبال‌گيرى و سخت كوشى در آنها هنگام دسترسى به آنها يا از ستيزگى در آنها وقتى كه سر رشته ناپيدا باشد يا از سستى در آنها چون در دسترس آيد ، پرهيز كن . هر چيز را در جايگاه خود بگذار و هر كارى را به وقت آن انجام بده .\r\n\r\n","description":"","footnote":"","page_name":" 799 ","page_number":355},
  {"content":"\r\n\r\n\r\nانحصار طلبى و تغافل\r\nاز انحصار طلبى نسبت به آنچه متعلق به مردم است خوددارى كن و از تغافل دربارهء امورى كه توجه به آنها بر تو لازم است بر حذر باش . زيرا آن از تو به نفع ديگرى گرفته خواهد شد و به زودى پرده‌ها از روى كارها برداشته مىشود و داد مظلومان از تو گرفته خواهد شد .\r\n\r\nبردبارى و نرمش و ترس از خدا و اقتدا به رفتگان نيكوكردار\r\nهنگام خشم و تيزى سركشى و زور بازو و زشت گويى زبانت ، بر خود مسلط باش . و با بردبارى و به تأخير انداختن حمله ، از ارتكاب به اين اعمال زشت خوددارى كن تا آنگاه كه خشمت فرو نشيند كه در اين زمان ، زمام اختيار خود را به دست گيرى . و تو اختيار نفست را به دست نمىگيرى مگر آنكه بسيار به ياد معاد و قيامت باشى . و بايد حكمهايى را كه گذشتگانت به عدالت و درستى يا سنت فاضله يا خبرى كه از پيامبرمان ( ص ) نقل كرده‌اند ، يا امر واجبى در كتاب خداى را كه روان ساخته‌اند ، به يادآورى . پس آنچه را ديدى كه ما در اين امور بدان رفتار مىكنيم تو هم از آن پيروى مىكنى و در پيروى از آنچه در اين عهدنامه به تو سفارش كردم تلاش مىكنى و من با اين عهدنامه حجت خود را بر تو تمام و استوار ساختم تا زمانى كه نفس تو به سوى هوا و خواهش شتاب گيرد ، عذرى نداشته باشى .\r\n\r\nپايان عهدنامه\r\nپس از رحمت واسعه الهى و توانايى بزرگ او در اعطاى هر حاجتى مىخواهم كه من و تو را در آنچه رضا و خشنودى او در آن است موفق بدارد . از داشتن عذر آشكار در برابر او و خلقش با خوشنام بودن در ميان بندگان و اثر نيكو داشتن در شهرها و تمامى نعمت و افزونى كرامت . و از او خواهم كه زندگى من و تو را با خوشبختى و شهادت ختم كند كه بازگشت ما به سوى اوست . و سلام بر رسول خدا ( صلّى اللّه عليه و آله الطيبين الطاهرين ) .\r\n\r\nكاربرد امثال در كلام امير مؤمنان ( ع )\r\nدر فائق آمده است : على ( ع ) گويد : « شرعك ما بلّغك المحلا » يعنى تو را همين بس و كافى است . و گويا معناى اين عبارت در كلام حضرت آن است كه : « همان كفايت ظاهرى كه از آشكار كردن دين ، پيدا مىشود وى را كافى است » . در نهايه دربارهء همين حديث گفته شده است : « يعنى تو را كافى و بس است » . و اين مثلى است كه دربارهء قناعت فرد به اندك ، به كار برده مىشود .\r\n\r\n","description":"","footnote":"","page_name":" 800 ","page_number":356},
  {"content":"\r\n\r\n\r\nاشعار منقول از امير مؤمنان ( ع )\r\nجاحظ در دو كتاب البيان و التبيين و فضايل بنى هاشم و بلاذرى در انساب الاشراف گفته‌اند : على ( ع ) شاعرترين صحابه و فصيح‌سخن‌ترين و سخنورترين و نويسنده‌ترين آنان بود . بلاذرى گويد : ابو بكر و عمر و عثمان هم شعر مىسرودند ولى على ( ع ) از آنان شاعرتر بود . از شعبى نيز نقل شده است : ابو بكر و عمر و عثمان شاعر بودند ولى على ( ع ) از آن سه تن برجسته‌تر بود . از سعيد بن مسيّب نيز نقل شده است كه گفت : ابو بكر و عمر و على ( ع ) خوب شعر مىسرودند ولى على ( ع ) از آن ديگران تواناتر بود .\r\nدر كتابها از آن حضرت اشعار بسيارى نقل كرده‌اند كه نسبت دادن آنها به على ( ع ) مشهور است . اين اشعار را ، راويان ثقه روايت كرده‌اند و بلاغت اشعار نيز بر درستى اين نسبت دلالت دارد . مرزبانى در معجم الشعرا گويد : « اشعار بسيارى از آن حضرت روايت كرده‌اند » .\r\nپس حكايتى كه از مازنى نقل شده و زمخشرى نيز بر آن صحّه گذارده است مبنى بر آنكه على ( ع ) جز اين دو بيت را نسروده :\r\n تلكم قريش تمنانى لتقتلنى * فلا و ربك ما بروا و ظفروا\r\nفان هلكت فرهن ذمتى لهم * بذات و دقين لا يعفو لها اثر \r\nو نيز آنچه از يونس نقل شده مبنى بر آنكه : « ما اعتقاد نداريم كه على ( ع ) جز اين دو بيت ، شعر ديگرى نيز سروده باشد » . نادرست و غلط است .\r\n\r\nگردآورندگان ديوان على ( ع )\r\nعده‌اى به گردآورى ديوان شعر على ( ع ) همت كرده و آن را به مثابهء ديگر دواوين در آورده‌اند .\r\nاز جمله : ( اول ) ابو احمد عبد العزيز بن يحيى جلودى متوفى 330 ه . ( دوم ) على بن احمد نيسابورى فنجكردى كه تقريبا معاصر سيد رضى بوده است . ( سوم ) قطب كيدرى متوفى در سال 576 ه . وى دو بار به جمع‌آورى ديوان حضرت على ( ع ) اقدام كرد . باز نخست تنها آداب و حكم را گرد آورد و آن را الحديقه الانيقه نام نهاد و در بار دوم آن ديوان را تحت عنوان انوار العقول من اشعار وصى الرسول ( ص ) گرد آورد . ( چهارم ) ابو عبد الله مرزبانى متوفى در سال 384 ه . اين قول به نقل از نويسندهء مجموعه شعرى در امثال است كه فعلا در خزانهء رضويه موجود است . ( پنجم ) ابو بركات هبة الله بن على بن محمد معروف به ابن شجرى .\r\n( ششم ) قاضى قضاعى محمد بن سلامه مغربى نويسندهء كتاب الشهاب المجموع من كلمات النبى ( ص ) ، متوفى در سال 454 ه . لكن وى اشعار على ( ع ) را به عنوان ديوانى مستقل تأليف نكرد بلكه اشعارى را كه روايت آنها به على ( ع ) مىرسيد نقل كرد و آن را باب هفتم كتاب\r\n\r\n","description":"","footnote":"","page_name":" 801 ","page_number":357},
  {"content":"\r\n\r\nخود دستور معالم الحكم المجموع من كلمات امير المؤمنين ( ع ) ، مانند كتاب الشهاب ، قرار داد . ( هشتم ) سبط بن جوزى در تذكرة الخواص آنجا كه مىگويد : ما آنچه را از مرواريدهاى نثر كه در فنون علوم برگزيده بوديم ، نقل كرديم و اكنون به نقل اشعارى كه چون درّند مىپردازيم . عده‌اى از جمله ابراهيم بن محمد علوى و ابو القاسم خطيب موصلى و عمر بن صافى و . . . به اسناد خود از استادانشان اشعارى را به امير المؤمنين ( ع ) نسبت داده‌اند و اين اشعار در ابكار الفضائل و العيون آمده است . ( نهم ) نگارندهء اين سطور نيز ديوان امير مؤمنان ( ع ) را بنابر روايات صحيح ، گردآورى و چاپ كرده است . اما از همهء اين ديوان‌هايى كه افراد مذكور جمع آورده‌اند ، امروزه چيزى در دسترس ما نيست به جز يكى از نسخه‌ها كه تا به حال چندين بار در چند جا ، به چاپ رسيده است . ظاهرا اين نسخه همان است كه على بن احمد نيسابورى آن را گرد آورده و قاضى حسين بن معين الدين ميبدى از علماى اهل سنت و متوفى در سال 870 ه ، به فارسى بر آن شرحى نگاشته است . جامع اين ديوان در گردآورى اشعارى كه به امير مؤمنان ( ع ) نسبت داده شده است ، تلاش از خود نشان نداده . بنابراين ضمن آنكه قسمت اعظم از اشعار آن حضرت را جمع كرده اما بازهم بسيارى از اشعار آن حضرت را در كتاب خود نقل نكرده است و ما در جستجويى كه در پيدا كردن اشعار آن حضرت داشتيم ، بر آنها اطلاع يافتيم .\r\nاما اين جامع ، اشعارى در اين ديوان نقل كرده است كه از على ( ع ) نيست البته برخى از اين اشعار ممكن است از آن حضرت باشد و هيچ نشانه‌اى هم اين احتمال را مرتفع نمىسازد . چنين مىنمايد كه اين ديوان ، در طول روزگار ، از تحريف و زيادت مردم مصون نمانده يا آنكه جامع ديوان به خاطر عدم آشنايى كافى با زبان عربى و عدم اقتصار وى بر مصادر صحيح ، فاقد بصيرت شايسته‌اى براى انجام اين كار بوده است . از اين رو وى مرواريد را با شن و ريگ آلوده و اشعارى را بدان حضرت منسوب ساخته كه از آن او نيست .\r\nاز جمله اين دو بيت :\r\n أ تصبر للبلوى عزاء و حسبة * فتؤجر ام تسلو سلوا البهائم\r\nخلقنا رجالا للتجلد و الاسى * و تلك الغوانى للبكا و المآتم \r\nزيرا اين دو بيت به قصيده‌اى از ابو تمام طايى تعلق دارد و آنچه جامع ديوان على ( ع ) را به اشتباه انداخته ، بيت پيش از اين دو بيت است كه گفته‌اند :\r\n و قال على ( ع ) فى التعازى لاشعث * و خاف عليه بعض تلك العظائم \r\nابو تمام در اين بيت به سخنى منثور ، كه على ( ع ) به اشعث فرموده و وى را به خاطر از دست دادن پسرش تعزيت گفته و سيد رضى هم در باب آخر نهج البلاغه ذكر كرده ، اشاره كرده است . سخن على ( ع ) چنين است : « اى اشعث ! اگر شكيب ورزى قضا و قدر بر تو\r\n\r\n","description":"","footnote":"","page_name":" 802 ","page_number":358},
  {"content":"\r\n\r\nجارى شود در حالى كه تو پاداش مىيابى و اگر بىتابى كنى قضا و قدر بر تو جارى شود در حالى كه تو گناه كرده‌اى » .\r\nو البته اين اشتباه براى كسى كه كمترين شناختى داشته باشد ، هيچ‌گاه پيش نخواهد آمد . از ديگر اشعارى كه در اين نسخه به اشتباه به امير مؤمنان نسبت داده شده ، بيت زير است :\r\n ليس من مات فاستراح به ميت * انما الميت ميت الاحياء \r\nزيرا اين بيت ، با بيت ديگر ارتباط دارد ( موقوف المعانى ) و بيت دوم آن چنين است :\r\n انما الميت من يعيش كئيبا * كاسفا باله قليل الرجاء \r\nمؤلف كتاب قطر الندى و نيز نويسندهء شرح شواهد آن كه كتابى است تحت عنوان معالم الاهتداء نوشته‌اند كه گويندهء اين دو بيت عذرى غسانى نام دارد .\r\nاز جمله ابيات الحاقى در اين نسخه ، بيت زير است :\r\n اريد حباءه و يريد قتلى * عذيرك من خليلك من مراد \r\nاين شعر از عمرو بن معدى كرب بوده كه على ( ع ) بدان تمثّل جسته است . از جمله ابياتى كه از على ( ع ) نيست ولى در اين ديوان وارد شده ، بيت زير است :\r\n و حسبك داء ان تبيت ببطنه * و حولك اكباد تحن الى القدّ \r\nچرا كه على ( ع ) خود در نامه‌اى كه به عثمان بن حنيف نگاشته و اين شعر را در آنجا نقل كرده است به صراحت مىفرمايد : « يا آن چنان باشم كه شاعر مىگويد : و حسبك . . . »\r\nدو بيت زير نيز از ابيات الحاقى در نسخه مذكور است :\r\n قال المنجم و الطبيب كلاهما * لا تحشر الاموات قلت اليكما\r\nان صح قولكما فلست بخاسر * أو صح قولى فالخسار عليكما \r\nاين دو بيت از ابو العلاى معرّى است كه در ديوان او به نام لزوم ما لا يلزم به چشم مىخورد .\r\nاكنون ما در اينجا به نقل گوشه‌اى از اشعار آن حضرت ، كه صحت انتساب آنها به وى مسجّل است يا در كتابهاى مورد اعتماد نقل شده ، مىپردازيم . ما اين اشعار را بر اساس حروف الفبا مرتب كرده‌ايم .\r\n\r\nالف\r\nدر كتاب دستور معالم الحكم نوشته قاضى قضاعى و نيز در ديوان آن حضرت آمده است كه وى در روز بدر فرمود :\r\nچون پشت كردند ، ما رسول خدا را يارى كرديم و مسلمانان زيرك و صاحب خرد نيز به دور او گرد آمدند .\r\n\r\n","description":"","footnote":"","page_name":" 803 ","page_number":359},
  {"content":"\r\n\r\nبا جوانمردى گمراهان مردم را دور كرديم و آنان هنوز نه راه را ديدند و نه هدايت را .\r\nو چون هدايت را براى ما آوردند ، همگى بر اطاعت از خداوند بخشاينده و بر حق و پرهيزگارى قرار گرفتيم .\r\n\r\nباء\r\nخطيب بغدادى در تاريخ خود نقل كرده است كه على ( ع ) فرمود :\r\nچون دلها از نوميدى پر شدند و سينهء گشاده از آن تنگ شد ، و مشقتها و سختيها جاى باز كرد و استوارى گرفت و مهمات امور در آن تخم پاشيد ، و اگر توجيهى ( علتى ) براى بر طرف شدن سختى ديده نشد و انسان عاقل نتوانست چاره‌اى براى آن بينديشد ، در همان نوميدى ، فريادرس به يارى تو خواهد آمد كه خداوند مهربان و اجابت كنندهء دعا ، به آن بر تو منت مىگذارد ، و بدان كه تمام حادثه‌ها چون اتمام پذيرد ، گشايشى نزديك ، بدان بسته است .\r\nجامع ديوان و نويسندهء جواهر المطالب اين ابيات را ، به جز بيت اخير ، از آن حضرت نقل كرده‌اند :\r\nبه نفسم كه به تنگ آمده و روزگار او را به شگفت آورده است مىگويم :\r\nبر سختى روزگار شكيبا باش كه بالاخره آن فرجامى دارد و صبر تنها در نزد نيكان است ( صاحب حسبان است ) .\r\nبه زودى خداوند در آن امرى سودمند ظاهر خواهد كرد كه براى كسى مانند تو راحتى از سختيها محسوب مىشود .\r\nشيخ مفيد در ارشاد و ابن اسحاق در مغازى گويند : چون على ( ع ) كار عمرو بن عبد ود را تمام ساخت فرمود :\r\nاز روى سبكسرى ، سنگ ( بت ) را يارى كرد حال آنكه من دين محمد ( ص ) را به درستى يارى كردم .\r\nپس او را زدم و در حالى كه بر زمين افتاده بود رهايش كردم و او همچون تنهء درختى در ميان تپه‌هاى تن بيفتاد .\r\nو از لباسهايش چشم پوشيدم و حال آنكه اگر من افتاده بودم ! و لباسهاى مرا مىكند .\r\nاى جماعت احزاب گمان مبريد خداوند دينش و پيامبرش را يارى نمىكند .\r\nحاكم نيز در مستدرك اين اشعار را نقل كرده است :\r\nآيا سواران چنين بر من مىتازند ؟ يارانم را آگاه سازيد .\r\nامروز فرار نگهبان مرا منع مىكند و حال آنكه در سر من رسوخ كرده نه در دندانم .\r\n\r\n","description":"","footnote":"","page_name":" 804 ","page_number":360},
  {"content":"\r\n\r\nپسر عبد به سختى سوگند ياد كرد و من نيز قسم خورده‌ام . پس بشنويد دروغگو كيست ؟\r\nهمانا من تصديق مىكنم كسى را كه به پرهيزگارى تهليل مىگويد . آنان دو مردند كه به سختى مىجنگند .\r\nاو سنگ ( بت ) را از روى سفاهت عبادت كرد ، در حالى كه من به درستى پروردگار محمد را پرستش كردم .\r\nدر تاريخ طبرى و نيز در اغانى آمده است : در روز احد وقتى طلحة بن ابى طلحه عبدرى ، پرچمدار قريش ، براى جنگ بيرون آمد و مبارز طلبيد ، به نقل از قتاده ، على ( ع ) به استقبال او شتافت و مىگفت :\r\nمن پسر ذى الحوضين ، عبد المطلب ، و هاشم هستم كسى كه مردم را در سال گرسنگى غذا داد .\r\nمن به وعده‌ام وفا و از حسبم دفاع مىكنم .\r\nرضى در نهج البلاغه پس از ذكر سخن آن حضرت كه فرموده است : شگفتا ! آيا تكيه بر مسند خلافت بسته به صحابت و خويشاوندى با رسول خداست ( ص ) ! ! گويد : در همين معنا اين دو بيت از على ( ع ) روايت شده است :\r\nاگر به وسيلهء شورا عهده‌دار امور مسلمين شدى ، چگونه است كه طرفهاى مشورت غايبند .\r\nو اگر به خاطر دارا بودن قرابت با پيامبر ( ص ) ، با مخالفان احتجاج كردى ، بدان كه ديگرى غير از تو به پيامبر ( ص ) نزديك‌تر است .\r\nكميت نيز با اين دو بيت ، به مضمون فوق اشاره كرده است :\r\nبا حقى كه از آن شما بود ، قريش ما را به انقياد خود درآورد .\r\nپس اگر خلافت براى قبيله‌اى جز آنان زيبنده نبود ، بنابراين خويشاوندان سزاوارتر و واجب‌تر بودند .\r\nنصر بن مزاحم در كتاب صفين گويد : على ( ع ) در آن جنگ فرمود :\r\nآيا نمىبينى قومم را كه چون برادرشان آنان را فرا مىخواند به او پاسخ مىدهند و اگر بر قومى خشم گيرد آنان هم خشم مىگيرند .\r\nاينان نهان مرا حفظ كردند چنان كه من نيز در غياب قومم حافظ آنانم .\r\nمادران فرزندان جنگ ، هيچ‌گاه آنان را بازندارند و پدرانشان ، پدران راستىاند و گرامى نژادند .\r\nدر تذكرة الخواص آمده است كه آن حضرت فرمود :\r\nوفا مثل رفتن ديروز رونده رفت . و مردم يا فريبكارند و يا منحرف .\r\n\r\n","description":"","footnote":"","page_name":" 805 ","page_number":361},
  {"content":"\r\n\r\n\r\nتاء\r\nنصر در كتاب صفين گويد : على ( ع ) در ايام جنگ صفين وقتى اصحابش را فرا خواند و تعداد آنان از ده هزار به دوازده هزار تن رسيد ، بر استر رسول خدا ( ص ) سوار شد و در پيشاپيش آنها حركت كرد و فرمود :\r\nهمچون رفتن مورچه به آرامى حركت كنيد و جا نمانيد . صبح و شب به كار جنگ بپردازيد .\r\nتا يا انتقام بگيريد و يا بميريد كه من مدتى دراز است كه نافرمانى مىشوم .\r\nبه شما گفتم اگر بياييد من نيز بيايم و براى شما آنچه كه خود مىخواهيد يا من مىخواهم پديد نخواهد آمد .\r\nبلكه چيزى تحقق مىيابد كه خداوند كننده و ميراننده بخواهد .\r\nدر تذكرة الخواص آمده است : على ( ع ) فرمود :\r\nچه بسا نگاهى كه شهوت را به قلب جلب كند و بدين ترتيب قلب به نابودى دچار شود .\r\n\r\nجيم\r\nباغندى در جواهر المطالب گويد : از اشعارى كه به على ( ع ) نسبت داده شده اشعار زير است :\r\nاگر من به صبر و بردبارى نيازمند باشم پس گاهى مواقع هم به نادانى نيازمندترم .\r\nمن اسبى براى شكيبايى دارم كه به شكيبايى هم بدان لگام زده‌ام و اسبى نيز در شر دارم كه زين آن از شر است .\r\nاگر كسى راستى مرا خواهد ، من راستم و اگر كسى كژىام را بخواهد ، بداند كه من كجم .\r\n\r\nدال\r\nآن حضرت به هنگامى كه از مكه به سوى مدينه در هجرت بود ، هشت تن از سواران قريش بر او يورش بردند و او چون شير به آنان حمله مىكرد و مىگفت :\r\nراه اين تلاشگر مجاهد را بازگذاريد . من قسم خورده‌ام كه جز خداى يگانه را نپرستم .\r\n\r\nراء\r\nدر ديوان آن حضرت آمده است چون مرحب به جنگ على ( ع ) درآمد ، گفت :\r\nما كسانى هستيم كه زنان سپيد روى بسيار زيبا و خوش‌اندام ما را زاده‌اند . لباس ما نگارين و از پارچه‌هاى نرم و نازك است .\r\nما فرزندان جنگيم و در ميان ما كسى نيست كه آن را خيانت كند ( وانهد ) .\r\n\r\n","description":"","footnote":"","page_name":" 806 ","page_number":362},
  {"content":"\r\n\r\nعلى ( ع ) در پاسخ به اين اشعار چنين فرمود :\r\nمن همانم كه مادرم مرا حيدر ناميد ، شير بيشه‌ها و شير ژيانم .\r\nدو بازويم ستبر و ضربتى سخت دارم و همچون شير بيشه‌ها سخت ديدارم .\r\nبا شمشير كيل سندره ( نوعى پيمانه ) را براى شما مىپيمايم و چونان بر شما ضربت مىزنم كه مهره‌هاى كمر را جدا كند .\r\nسرها را در زمين خشك رها مىكنم و با شمشير گردن كفار را مىزنم .\r\nزدنى مانند زدن جوانى بزرگوار و نيرومند بر كسى كه حق را ترك كند و كج ايستد .\r\nنويسندهء مجموعة الامثال الشعريه آورده است : على ( ع ) فرمود :\r\nاگر روزگارى مرا بدحال كند روزگارى نيز مرا خوش‌حال كند و اگر سختى مرا رسد ، به تحقيق آسانى هم مرا در مىيابد .\r\nبراى هر روز نزد من عادتى است . چه صبر مرا بدحال و چه شكر مرا خوش‌حال كند .\r\nسبط بن جوزى در تذكرة الخواص و مرزبانى در ديوان شعر امير مؤمنان ( ع ) گويند :\r\nروزى مردى به آن حضرت عرض كرد : كاسهء صبرم لبريز شد . وى فرمود : آيا شعرى برايت بخوانم يا تو را چيزى دهم ؟ مرد گفت : سخن تو در پيش من محبوب‌تر از بخشش توست .\r\nپس آن حضرت هم فرمود :\r\nاگر روزگار تو را سختى داد در انتظار گشايش باش كه آن به كسى كه چشم به انتظار اوست ، فرود خواهد آمد .\r\nاگر تو را سختى گرفت و يا به بلا دچار شدى بر سختى و آسانى دنيا شكيبايى پيشه كن .\r\nچه بسا كسى كه به خاطر بىباكيش عافيت يافته و چه بسا كسى كه مبتلا بدان بوده از ترس آن خواب به چشمش نرفته .\r\nاو در عشاى شبش آسوده بوده و سختى در سحر همان شب به دو رسيده است .\r\nكسى كه با تجربهء روزگار همصحبتى با او را نكوهش كرد و از صفا و تاريكى آن بهره‌مند شد .\r\nسبط بن جوزى در تذكرة الخواص گويد : اين اشعار را در كتاب سر العالمين غزالى رحمة الله ديدم كه به على ( ع ) منسوب كرده بود . وى در مذمت مردم مىفرمايد :\r\nهنگامى كه بخت به انسان روى مىآورد او همچون درختى است و تا وقتى ميوه دارد مردم همواره به گرد او جمعند .\r\nتا آنكه بار و برش مىريزد و مردم هم از آن با حال آزردگى كناره مىگيرند ، در حالى كه نسبت به او قبلا مهربان بودند ؟ ! و پس از آنكه مدتها بر آن مهربانى مىكردند ، در صدد قطع آن برمىآيند .\r\nگفتم تمام جوانمردان روى زمين جز اندكى نيستند . حتى يك دهم نيز نيست .\r\n\r\n","description":"","footnote":"","page_name":" 807 ","page_number":363},
  {"content":"\r\n\r\nهيچ‌گاه انسانى را كه نيازموده‌اى مستاى . پس چه بسا آزمايش او با آنچه از وى شنيدى ، با يكديگر سازگار نباشد .\r\nسبط بن جوزى در تذكرة الخواص گويد : على ( ع ) دربارهء قدر فرمود :\r\nمردم به تدبير بر دنيا حرص مىورزند ، حال آنكه صفاى دنيا آغشته به كدورت آن است .\r\nبه آنان وقتى رزق داده مىشود بنابر عقل رزق داده نمىشود . بلكه آنان با همان مقاديرى كه تعيين شده از دنيا برخوردار مىشوند .\r\nو اگر قرار بود آنان از روى زور و توانايى از رزق برخوردار شوند ، بازهاى شكارى با روزيهاى گنجشكان مىپريدند .\r\nشيخ طوسى در امالى به نقل از عبد الله بن رافع از على ( ع ) و نيز حاكم در مستدرك به نقل از امام على بن حسين ( ع ) ابيات زير را كه آن حضرت در هنگام خفتن بر بستر رسول خدا ( ص ) در ليلة الغار سروده است ، نقل كرده‌اند . البته حاكم بيت آخر را با اندكى تغيير ذكر كرده است :\r\nبا جان خودم از بهترين كسى كه بر زمين راه رفته و گرد خانهء خدا و حجر الاسود طواف كرده است ، محافظت كردم .\r\nچون محمد ( ص ) از حيلهء دشمنان بيمناك شد ، پروردگار بزرگم او را از مكر و حيلهء آنان در امان داشت .\r\nمن خفتم در حالى كه چشم به راه بودم كه چه وقت بر من مىتازند و خود را آمادهء شهادت يا اسارت كرده بودم .\r\nرسول خدا ( ص ) هم در كنف حفاظت خداوند ، به آسودگى در غار خفت .\r\nاو سه روز در آنجا بماند و سپس شترها به حركت درآمدند . شترها صحرا درمىنورديدند هر جا كه مىرفتند .\r\nجامع ديوان و نويسندهء جواهر المطالب آورده‌اند كه على ( ع ) فرمود :\r\nداروى تو هم در خود توست و تو خود نمىدانى - و درد تو هم در توست و تو خود نمىبينى تو گمان مىكنى كه چيزى كوچك هستى - حال آنكه جهانى بزرگ در تو نهفته است .\r\n\r\nزاء\r\nعمرو بن عبد ود در روز خندق گفت :\r\nاز بس در ميان شما فرياد هل من مبارز سر دادم گلويم گرفت .\r\nچون دانستم شجاعان در رويارويى با دلير مردان پهلوان بزدل مىشوند .\r\nمن همواره به سوى فتنه‌ها شتاب جسته‌ام .\r\n\r\n","description":"","footnote":"","page_name":" 808 ","page_number":364},
  {"content":"\r\n\r\nو شجاعت و جوانمردى در مرد بهترين خويهاست .\r\nپس امير مؤمنان ( ع ) بر نبرد او شتافت و فرمود :\r\nشتاب مكن . اكنون پاسخ‌دهنده‌اى به نداى تو به ميدان آمد كه ناتوان نيست .\r\nاو صاحب نيّت و با بصيرت است و راستى نجات بخشندهء هر رستگارى است .\r\nمن اميدوارم صداى گريهء زنان گرينده بر جنازه‌ها را بر تو برپا گردانم .\r\nآن هم با ضربتى بزرگ كه ياد آن همواره در فتنه‌ها باقى بماند .\r\n\r\nعين\r\nابن ابى الحديد گويد اين دو بيت منسوب به آن حضرت است كه فرموده :\r\nبرادر حقيقى تو كسى است كه با تو همراه است و به خود زيان مىرساند تا تو را سود بخشد .\r\nكسى كه اگر سختيهاى زمان تو را پريشان و پراكنده ساخت ، لباسش را پهن مىكند تا تو را جمع كند ( كنايه از آنكه دوستش را در سختيها تنها نمىگذارد و به او يارى مىرساند ) .\r\n\r\nلام\r\nقاضى قضاعى در دستور معالم الحكم اشعار زيرا را از آن حضرت در شكايت از روزگار نقل كرده است :\r\nسختيهاى دنيا و صاحب آن را بر خود فراوان مىبينم چنان كه حتى مرگ نيز بيمار و ناتوان است .\r\nگرفتاريهاى دنيا را فراوان مىبينم و دنيادار تا دم مرگ عليل و گرفتار است . اينكه من دوستانم را يكى پس از ديگرى از دست مىنهم خود گوياى آن است كه دوستى باقى نمىماند .\r\nنصر بن مزاحم در كتاب صفين روايت كرده است كه آن حضرت به يكى از يارانش به نام عبد العزيز بن حارث فرمان داد كه به سوى برخى از اصحابش كه شاميان آنان را جدا كرده بودند ، برود و نامهء على ( ع ) را به ايشان برساند . على ( ع ) در آن هنگام فرمود :\r\nبه كارى مجاز شدى كه طاقت نگاهبانى و راستى را ندارد و برادران نگهبان ، اندكند .\r\nخداوند مردمان تو را جزاى خير دهد كه دستانت وفا كرد به فضلى كه گرانبها بود .\r\nنصر بن مزاحم آورده است كه على ( ع ) در بعض روزهاى جنگ صفين مىخواند :\r\nتمام اعصار و كمرها و انگشتان كودكان به نيكى مىدانند كه :\r\nمن با تيغهء شمشير چونان شترى قوى و تيزرو هستم كه مىجنگم و تير مىاندازم و نخستين پيشاهنگانم .\r\n\r\n","description":"","footnote":"","page_name":" 809 ","page_number":365},
  {"content":"\r\n\r\nبا شمشيرى كه هيچ شكستگى ( و نقصى ) ندارد .\r\nنويسندهء جواهر المطالب و نيز سبط بن جوزى در تذكرة الخواص آورده‌اند كه على ( ع ) فرمود :\r\nخردمند ، مصايب را پيش از رخ دادن آنها در خودش مجسم مىكند .\r\nپس اگر اين مصايب ناگهانى بر او فرود آيد نمىترسد كه آن پيش از اين در وى مجسم بوده است .\r\nاو كار را تا آخر آن پيش‌بينى مىكند و آخر آن در همان آغاز پيش وى ، رخ مىنمايد .\r\nاما نادان از مكر روزگارش ايمن است و كشتارگاه گذشتگان را به دست فراموشى سپرده است .\r\nبنابراين اگر دگرگونيهاى زمانه با نزول چند مصيبت براى او پيش آيد ، او به سختى مىافتد ( يا منحرف مىشود ) .\r\nو اگر دورانديشى را در خودش تقويت كرده بود مىدانست كه بايد در هنگام مصيبت شكيبايى ورزيد .\r\nنويسندهء جواهر المطالب گويد : از جمله اشعارى كه صولى از امام على ( ع ) انشاد كرده ، به جز بيت سوم ، اشعار زير است كه جامع ديوان آن حضرت آنها را گرد آورده :\r\nهشدار ! پس بر واقعهء بزرگ شكيب ورز و اندوه و غصهء خود را با صبرى نيكو درمان كن .\r\nفرياد مكن اگر چه روزى در مشكل و سختى فرو افتى زيرا ( اگر صبر كنى ) دير زمانى در راحت و آسانى به سر خواهى برد .\r\nنوميد مباش كه نااميدى كفر است . شايد خداوند به / بىنياز كند .\r\nبه پروردگارت جز نيكى گمان مبر . زيرا خداوند به نكويى كردن سزاوارتر است .\r\nسختى در پى خود آسانى را به دنبال دارد و سخن خداوند راست‌ترين گفتارهاست . « 95 » \r\nاگر عقلها ، روزى را به سوى خود مىكشيدند ، پس روزى به نزد خردمندان بود .\r\n\r\nميم\r\nابن عديم در تاريخ حلب و نصر در كتاب صفين و عده‌اى ديگر از راويان اين اشعار را به على ( ع ) اسناد داده‌اند . گويند : وى ( ع ) به حضين بن منذر رقاشى گفت :\r\nاز پرچم سياه « 96 »  ، سايه‌اش به لرزه مىافتد اگر گفته شود حضين آن را به پيش مىبرد .\r\nپس وى رايت را در ميان سپاهيان مىبرد تا آن را استوار سازد . در حوضچه‌هايى كه در آنها\r\n\r\n","description":"","footnote":" ( 95 ) كه : ان مع العسر يسرا . . . - م .  ( 96 ) . ( راية سوداء ) و در روايتى پرچم قرمز ( راية حمراء ) آمده است . ","page_name":" 810 ","page_number":366},
  {"content":"\r\n\r\nخون و مرگ مىبارند .\r\nاو را مىبينى كه در روزى كه بزرگ باشد تنها به سوى عزت و بزرگوارى روى مىكند و از كار ديگرى سر مىتابد .\r\nخداوند آن قوم را پاداش دهد كه در هنگام رويارويى با مرگ ، پيشاهنگ مىشوند . چه غيرتمند و چه بزرگوارند ! آنان دورانديش‌ترند هنگامى كه به ميدان جنگ فرا خوانده مىشوند . گاهى كه بانگ مردان جنگى ، شنيده مىشود .\r\nربيعه ، آنان صاحب شجاعت و نيرويند و اگر با پنج تن روبه‌رو شوند چون سيلى گران هجوم مىآورند .\r\nهمچنين نصر بن مزاحم در صفين گويد : پس از آنكه على ( ع ) ، حريث غلام معاويه را كشت و عمرو بن حصين سكسكى به جنگ وى بيرون آمد و گفت : اى ابو الحسن ! به نبرد بشتاب . على ( ع ) اين اشعار را سرود :\r\nمرا چه به تعلّل ؟ كه من چابك و دور انديشم و در جناح راستم مذحجيان مرا فرا گرفته‌اند .\r\nو در جناح چپم وائل كه صبور و بردبارند ايستاده و در قلب سپاهم جمجمه‌هاى مضريان است .\r\nهمدان با سپاهيان كماندار مانند شتران جوان و نيرومند ، در حركت شدند .\r\nبه خداوند برتر و دانا سوگند ياد كردم كه شمشير را فرو ننهم مگر با رد كردن زورگو .\r\nشيخ مفيد در ارشاد گويد : پس از آنكه على ( ع ) از احد بازگشت ، دستش از پنجه تا شانه به خون آغشته بود و ذو الفقار را نيز به همراه داشت . پس آن را به فاطمه ( ع ) داد و به او گفت : اين شمشير را بگير كه امروز مرا تصديق كرد . و در پى بىآن ، اين اشعار را سرود :\r\nاى فاطمه ! بگير اين شمشير نكوهش ناشده را . پس امروز نه لرزيدم و نه سرزنشگر بودم .\r\nبه جان خودم در يارى احمد ( ص ) و پيروى از خداوندى كه به بندگان داناست ، مقاتله كردم .\r\nخونهاى مردم را از تيغهء آن بشوى كه امروز خاندان عبد الدار را از جامى جوشان سيراب كرد .\r\nطبرى در تاريخش اين ابيات را چنين نقل كرده است :\r\nاى فاطمه ! اين شمشير نكوهش ناشده را بگير . پس امروز نه لرزيدم و نه سرزنشگر بودم .\r\nبه جان خودم در راه دوستى احمد ( پيامبر ( ص ) ) و اطاعت از پروردگارى كه به بندگان مهربان است ، جهاد كردم .\r\nشمشيرم در دستم چون شهابى بود كه آن را مىلرزاندم و آن را از ميان شانه‌ها و استخوانها بيرون مىكشيدم .\r\n\r\n","description":"","footnote":"","page_name":" 811 ","page_number":367},
  {"content":"\r\n\r\nپس پايمردى كردم تا آنكه خداوند جمع كافران را پراكنده ساخت تا آنجا كه نفس هر بردبارى را درمان كرديم .\r\nدر جنگ صفين ، معاويه نامه‌اى نوشت و آن را با تيرى به طرف اردوگاه على ( ع ) انداخت .\r\nدر آن نامه آمده بود : معاويه مىخواهد فرات را بر شما منفجر سازد . پس عراقيان ترسيده كوچ كردند . على ( ع ) آنان را از اين كار بازداشت ولى نپذيرفتند .\r\nدر اين هنگام اشعار زير را انشا فرمود :\r\nاگر من فرمان برده مىشدم ، قومم به سوى ركن يمامه و شام جمع مىآمدند .\r\nاما وقتى من كارى را استوار مىكنم ، با آراى خلاف اين فرومايگان از كار بازمىمانم .\r\nدر جنگ صفين ، وقتى قبيلهء همدان در يارى كردن على ( ع ) فداكارى بيش از حد از خود نشان دادند اشعار زير را سرود . ابن ابى الحديد در شرح نهج البلاغه گويد : اين از اشعارى است كه هيچ ترديدى نيست كه گويندهء آن امير مؤمنان ( ع ) باشد ، زيرا راويان بسيارى اين شعر را بدان حضرت نسبت داده‌اند .\r\nنگارنده : اما روايات در اين باره مختلف و داراى كم و زياد است و ما در اينجا با استفاده از مجموع روايات ، اين اشعار را نقل مىكنيم :\r\nچون سواران را ديدم كه با نيزه‌ها مىجنگيدند و چشمهاى آنان سرخ و خون رنگ بود .\r\nشورشى در آسمان روى نمود چنان كه گويى ابرى تاريك و پوشيده از گرد و غبار پديد آمد .\r\nپسر هند ، ذو الكلاع و يحصب را فرا خواند و كندة را در لخم و قبيلهء جذام را صدا كرد .\r\nمن نيز همدانيان را قصد كردم و اينان كسانىاند كه چون كارى واقع شود سپر و شمشير تيز من مىشوند .\r\nآنان را فرا خواندم و گروهى نيز مرا پاسخ گفتند ، سوارانى از همدان كه فرومايه نبودند .\r\nسوارانى از همدان كه بىكار نبودند ، در صبحگاه نبرد از قبايل شاكر و شبام .\r\nو از هر قبيله‌اى سوارانى شجاع كه در روياروييها كرامت نيز دارند ، به نزد من آمدند .\r\nهمدانيان چنان اخلاق و دينى دارند كه ايشان را زينت مىدهد و چون دشمن را بيابند و با او روبه‌رو شوند . بسى نيرومندى از خود به نمايش مىگذارند .\r\nنصر بن مزاحم گويد : . . . و در حديق عمر بن سعد فرموده است :\r\nهمدانيان ! در جنگها راست گفتند و سخنى بىجرم و گناه بر زبان راندند .\r\nچون به خانه‌هاى ايشان درآيى تو را ميهمان كنند و تو بسيار متنعّم همراه با خدمت ( كار ) و غذا بازمىگردى .\r\nسعيد بن قيس كه حمايت‌گر حقيقى ايشان است ، آنان را رهبرى مىكند و بخشندهء حمايت‌كننده است .\r\n\r\n","description":"","footnote":"","page_name":" 812 ","page_number":368},
  {"content":"\r\n\r\nخداوند به همدانيان بهشت را به عنوان پاداش عنايت كند ، زيرا آنان در روزهاى سخت به منزلهء تيرهايى كشنده براى دشمنند .\r\nپس اگر نگهبان بهشت مىبودم به همدان مىگفتم به آسودگى در آن درآييد .\r\nابن شهر آشوب در مناقب به نقل از امالى نيشابورى آورده است كه على ( ع ) در هنگام رزم با عمرو بن عبد ود فرمود :\r\nاى عمرو ! به راستى تو با سواركارى با همت روبه‌رو شدى كه هنگام رويارويى قدمها را پشت هم برمىدارد . ( يعنى از ميدان جنگ نمىگريزد و همچنان پىگير جنگ خواهد ماند ) .\r\nاو به دين پروردگار و يارى او و به هدايت و شرايع اسلام ، فرا مىخواند . تا آنجا كه مىفرمايد :\r\nقريش را با تمام سرانگشتانشان مشاهده كردم و در اين جنگها كسى نمىتواند جانشين من شود .\r\nجامع ديوان آن حضرت پس از آن ، اين بيت را افزوده است :\r\nكسى كه از دودمان هاشم از نورى پاك است و آنان پاك‌شدگان و تاج دارندگان بزرگوارند .\r\nو پس از دومين بيت آورده است :\r\nبا شمشيرى هندى و بران و آب داده شده كه به تيزيش شكافها را از هم مىدرد .\r\nو محمد ( ص ) در ميان ما ، گويا پيشانيش چون خورشيدى است كه از ميان ابر پرتو افشانى مىكند .\r\nو خدا ياريگر دين و پيامبرش ( ص ) و ياور هر موحد پيشگام است .\r\n\r\nفصلهاى گزيده از مجالس و عيون و محاسن\r\nمرتضى در الفصول المختاره من المجالس و العيون و المحاسن شيخ مفيد و نيز ابن شهر آشوب در مناقب گفته‌اند كه چون على ( ع ) عمرو بن عبد ود را كشت ، فرمود :\r\nبا شمشير بر مخ او زدم با ضربتى برّان و تباه‌كننده .\r\nمن على صاحب شمشير برنده و صاحب حوض در قيامت هستم .\r\nبرادر رسول خدا ( ص ) كه صاحب نشان است و به هنگامى كه بر سرم عمامه مىپيچيد فرمود :\r\nتو همان كسى هستى كه پس از من امامت براى او باشد .\r\nابن صباغ در فصول المهمه گويد كه على ( ع ) فرمود :\r\nاگر خواهى با فراخى زندگى كن و اگر خواهى به تنگى ولى در دنيا از غم گريزى نيست .\r\nدنياى تو به اندوهها مقرون است و دنيا بدون اندوه طى نشود .\r\n\r\n","description":"","footnote":"","page_name":" 813 ","page_number":369},
  {"content":"\r\n\r\nهمچنين ابن صباغ در فصول المهمه آورده است كه آن حضرت فرمود :\r\nشيرينى دنياى تو مسموم است . پس شيرينى جز به سم خورده نمىشود .\r\nخصال پسنديدهء تو امروزه مذموم است . پس حمد و سپاس جز با ذم و سرزنش به دست نيايد .\r\nچون كارى پايان يافت ، نقص آن هويدا شود ، پس تو نيز چشم به راه زوال باش به هنگامى كه گويند تمام شد .\r\nاگر در نعمتى بودى آن را رعايت كن كه گناهان ، نعمتها را از بين مىبرند .\r\nو پيوسته سپاس خداوند را به خاطر آن نعمتها به جاى آور كه خداوند به شتاب انتقام مىگيرد .\r\nپس اگر خواسته‌هاى نفست را برآورده سازى ، در آن هنگام پشيمانى بر آدمى واقع مىشود .\r\nدر تذكرة الخواص است كه آن حضرت فرمود :\r\nچون مكروهى نازل شد آن را مكروه مشمار كه فرجامها همواره با هم فرق دارند .\r\nچه بسيار دستانى كه شكر آن سختيها را نمىگذارند و خداوند در ، از بين بردن سختيها به كمين نشسته است .\r\nدر الفائق زمخشرى است كه سعد بن ابى وقاص گفت : ديدم على ( ع ) در روز بدر مىگويد :\r\nچون شترى جوان ( نه‌ساله ) جوانم و همواره به دشمن شبانه يورش مىبرم گويى جن هستم .\r\nبراى چنين چيزى مادرم مرا بزاد و جنگ ياران ( عوان ) از من كين نستاند .\r\nسبط بن جوزى در تذكرة الخواص گفته است : على ( ع ) دربارهء روزى فرمايد :\r\nآن چه كه نيست پس هرگز با حيله هم پديد نمىآيد و آنچه كه قرار است باشد ، به زودى به وجود مىآيد .\r\nبه زودى آنچه قرار است باشد به هنگامش وجود خواهد يافت و جاهل رنج مىكشد و اندوهگين مىشود .\r\nقوى تلاش مىكند اما با آن تلاش حظّى نمىبرد و ناتوان سست و از آن برخوردار مىشود .\r\nهمچنين سبط بن جوزى در تذكرة الخواص آورده است كه على ( ع ) فرمود :\r\nاى مرد ! اين روزگار ، زمانى است كه برادرانش برادر نيستند .\r\nبرادرانش همگى ستمگرند و دو زبان و دو چهره دارند .\r\nتو را با گشاده‌رويى ديدار مىكند ، در حالى كه در قلبش بيمارى است كه سعى در كتمان آن دارد .\r\nتا از نزد او بيرون شوى او دروغ و بهتان به تو نسبت مىدهد .\r\nاين روزگارى است كه مردم آن همگى چنينند و از ديدن انسان گرانى مىكنند .\r\n\r\n","description":"","footnote":"","page_name":" 814 ","page_number":370},
  {"content":"\r\n\r\nسبط بن جوزى در تذكرة الخواص اين اشعار را در مذمت دنيا از آن حضرت نقل كرده است :\r\nدنيا در هر روز دو بار بر مردمش مىگردد .\r\nصبحها براى جمع ايشان و شبها براى پراكنده كردنشان .\r\n\r\nواو\r\nسبط بن جوزى در تذكرة الخواص اين اشعار را از آن حضرت نقل كرده است :\r\nچه بسا انسان سخن بگويد پس چشمها در او خيره شود و او را سبك‌مغز خوانند .\r\nو چه بسا انسان در پاسخ حريفش خاموشى گزيند از ترس جواب او و حال آنكه او حرفهايى براى گفتن دارد .\r\nو چه بسا انسان به هنگام آزار ، شكيبى ورزد در حالى كه قلبش از حرارت آن آزار آه كشد .\r\nو السّلام\r\n\r\n","description":"","footnote":"","page_name":" 815 ","page_number":371},
  {"content":"\r\n\r\n.\r\n\r\n\r\n","description":"","footnote":"","page_name":" 816 ","page_number":372}
  ]